#+TITLE: 欒城集-宋-蘇轍
#+DATE: 2016-06-11 12:24:41
#+SOURCE: github.com/kanripo/KR4d0082 master 3431752e                
　　欒城集序目録
　　物之顯晦各有其時故刑山之王俟卞
　　和而始獻豐城之劍待雷煥而始出塩
　　車之驥須伯樂而始重况文章為天地
　　間至寳弗遇其人則空歴年所湮没無
　　聞曾謂顯晦不有時乎有宋文運弘開
　　五星再聚故三蘇並岀扵眉山若文定
　　者天性髙明資禀渾厚旣有父文安以
　　為之師又有兄文忠以為之友故其文
　　章遂成大家議者謂其汪洋澹泊深醇
　　温粹似其為人文忠亦嘗稱之以為實
　　勝扵己信不誣也夫何老泉東坡全集
　　盛行獨公所著雖附三蘇集而采輯未
　　備雖有頴濵集而脫誤實多君予未嘗
　　不三歎焉玉溪家有欒城集善本謀諸
　　石川以公眉人也故托合川欲刻之眉
　　州合川䏻以是書為已任謀諸藩臬謂
　　公蜀産也故命有司欲刻之蜀省
　蜀王殿下聞之毅然曰文定三蜀之豪傑
　　也其文章三蜀之精華也孤忝主蜀可
　　諉之他人乎扵是令髙長史鵬舒教授
　　文明校正鋟梓以廣其傳噫文定之文
　　固無終晦之理然匪玉溪則夜光藴扵
　　石匪石川合川則龍精沉扵獄匪
　蜀殿下則驊騮緑耳混扵駑駘欵段又烏
　　䏻有今日之顯㢤玉溪乃張公名潮吏
　　部左侍郎四川内江人石川乃張子名
　　寰通政司右叅議直隷崑山人合川乃
　　王子名珩廵按四川監察御史直隷交
　　河人
　蜀殿下則號適庵實我
太祖髙皇帝七葉孫其樂善好古率多類此
　　云
　　嘉靖二十年歲在辛丑五月吉日儀封
　　劉大謨書
　　欒城集序
　　余庚子𬒳
余按蜀數月得吾師玉溪公所録欒城集八
　　十四卷通政張子石川亦以書道公意
　　謂文定眉之文英其所爲文與詩宜刻
　　扵眉庻先賢精華不至淪沒此公意也
　　是時適秋試士未暇付之有司旣而撤
　　闈又聞
　蜀王殿下素𬒳服禮義學閑詩書常扵寒
　　士爲忘勢之交尤好蓄古今書籍廼與
　　廵撫東阜公以其集詢之
　王王大悅謂三蘇西蜀豪傑宋興文運之
　盛以文鳴于世與歐陽公並稱者蘇之
　外無聞焉文定之文與詩又素稱冲雅
　　不事艶䴡今幸得覩其全集即命付諸
　　鋟不必眉也復令長史髙鵬與教授等
　　官司其事余時亦以地方少歉南厯嘉
　　眉公暇即詣蘇祠訪其遺跡亦以夙仰
　　其風也有指其池以相告者曰此東坡
　　所濬蓮池即其讀書䖏也近有生徒剗
　　荷為畹樹以稻其人夜夣三蘇公令人
　　笞之旣而司道來謁詰之得其状怒而
　　重責之禁不得再藝衆皆異之謂東坡
　　之精靈未泯也有指其樹以相告者曰
　　此者老泉手所植榆也大數十圍中枯
　　有罅可容數人牧童往往攀入戯蹂近
　　以塵飛雨注罅漸以合而枝葉復生衆
　　皆異之謂老泉之精靈未泯也嗚乎池
　　開于東坡樹植于老泉數百年之後猶
　　䏻使盗者𬒳譴枯者𧺫榮况其所為文
　　與詩發乎性情㑹乎神景才思精緼盡
　　在于斯使其淪没不傳扵世彼文定者
　　其在天之靈又當何如也邪或又曰眉
　　舊有三蘇集廼前大廵朱両崖檄其州
　　守所刻也謂三蘇眉人而眉無集刻亦
　　所以重其里也但板已昏漶而詩體未
　　備終為缺典也然則今日斯集之刻是
　　又不但𥙷蘇集之未備而文定公數百
　　年才思所發淂以流布天下垂諸不朽
　　其視東坡之蓮老泉之榆水木花草一
　　物之㣲尚克永世者豈可同年語邪歸
　　成都適集刻告成因以所聞者為
　王言之
　王喜其說謂此正不忘先賢遺澤之意也
　　遂書以為序
　　嘉靖辛丑夏五月廵按四川監察御史
　　前翰林吉士交河王珩序
欒城集目録
　第一卷
　　詩五十二首
　　　郭綸
　　　初發嘉州
　　　過冝賔見夷中亂山
　　　夜泊牛口
　　　戎州
　　　舟中聽琴
　　　泊南井口期任遵聖
　　　　　江上早起
　　　　　江上㸔山
　　　　　山胡
　　　　　白鷴
　　　　　屈原塔
　　　　　嚴顔碑
　　　　　竹枝歌
　　　　　望夫臺
　　　　　八陣磧
　　　　　灔澦堆
　　　　入峽
　　　　巫山廟
　　　　巫山廟烏
　　　　昭君村
　　　　三遊洞
　　　　寄題淸溪寺
　　　　息壤
　　　　荆門惠泉
　　　　答荆門張都官(維)見和惠泉
　　　　浰陽早發
　　　襄陽古樂府二首(野鷹来/㐮陽楽)
　　　雙鳬觀
　　　懷黽池寄子瞻兄
　　　辛丑除日寄子瞻
　　　次韻子瞻减降諸縣囚徒事畢豋覧
　　　次韻子瞻太白山下早行題崇壽院
　　　次韻子瞻延生觀後山上小堂
　　　次韻子瞻題仙遊潭中興寺
　　　石鼻城
　　　磻溪石
　　　郿塢
　　　樓觀
　　　次韻子瞻秋雪見寄二首
　　　次韻子瞻聞不赴商幕三首
　　　次韻子瞻病中大雪
　　　次韻子瞻記歳莫鄕俗三首(餽歲/守歲/別歲)
　　　記歲首鄕俗寄子瞻二首(踏青/蠶市)
　　　子瞻寄示岐陽十五碑
　第二卷
　　詩六十九首
　　　畫文殊普賢
　　　聞子瞻重遊南山
　　　子瞻見許驪山澄泥硯
　　　寒食前一日寄子瞻
　　　大人乆廢彈琴比借人雷琴以記舊曲十得
　　　　三四率尔拜呈
　　　聞子瞻習射
　　　種菜
　　　次韻子瞻題薛周逸老亭
　　　次韻子瞻題長安王氏中隱堂五首
　　　和子瞻鳯翔八觀八首(石皷/咀楚文/王維吳道子畫楊)
(惠之塑維摩像/東湖/李氏園/秦穆公墓/真㒷寺閣)
　　　聞子瞻將如終南太平宫谿堂讀書
　　　次韻子瞻麻田青峯寺下院翠麓亭
　　　次韻子瞻宿南山蟠龍寺
　　　賦園中所有十首
　　　和子瞻記夢二首
　　　次韻子瞻題岐山周公廟
　　　次韻子瞻題扶風道中天花寺小亭
　　　次韻子瞻南溪避世堂
　　　　和子瞻三遊南山九首(樓覌/傳經臺/五郡/大秦寺)
(仙逰潭五首)
　　　　和子瞻調水符
　　　　次韻子瞻招隱亭
　　　　次韻子瞻凌虛臺
　　　　次韻子瞻竹􁊓
　　　　次韻子瞻渼陂魚
　　　　和子瞻讀道藏
　　　　次韻子瞻南溪㣲雪
　　　　和子瞻司竹監焼葦園因獵園下
　　　木山引水二首
　　　興州新開古東池
　　　子瞻喜雨亭北隋仁壽宫中怪石
　　　用林妷韻賦雪
　　　送張唐英監閬州稅
　　　送張師道楊壽棋二同年
　　　送家定國同年赴永康掾
　　　送覇州司理翟曼
　　　送道士楊見素南遊
　　　利路提刑亡伯郎中挽詞二首
　　　亡伯母同安縣君楊氏挽詞
　第三卷
　　詩七十五首
　　　北京送孫曼叔屯田權三司開拆司
　　　和強至太愽小飮
　　　和強君瓦亭
　　　中秋夜八絶
　　　次韻王君貺尚書㑹六同年
　　　王公生日
　　　次韻姚孝孫判官見還岐梁唱和詩集
　　　次韻王臨太博馬上
　　　次韻王君北都偶成三首
　　　次韻沈立少卿白鹿
　　　送陳安期都官出城馬上
　　　豋上水關
　　　寒食贈遊壓沙諸君
　　　明日安厚卿強㡬聖復召飮醉次前韻
　　　次韻柳子玉郎中見寄
　　　秀州僧本瑩浄照堂
　　　京師送王頥殿丞
　　　石蒼舒醉墨堂
　　　遊浄因院寄璉禪師
　　　送柳子玉
　　　送蘇公佐修撰知梓州
　　　送任師中通判黃州
　　　南䆫
　　　次韻楊褒直講攬鏡
　　　送錢婺州純老
　　　次韻柳子玉見贈
　　　次韻任遵聖見寄
　　　　次韻劉貢甫學士畫松石圖歌
　　　　送頓起及第還蔡州
　　　　𥘉到陳州二首
　　　　柳湖感物
　　　　柳湖乆無水悵然成詠
　　　　次韻孫戸曹朴柳湖
　　　　贈李簡夫司封
　　　　次贈李簡夫秋園
　　　　題李簡夫葆光亭
　　　　次韻李簡夫因病不出
　　　張安道尚書生日
　　　送劉道原學士歸南康
　　　題滑州畫舫齋贈李公擇學士
　　　送王恪郎中知襄州
　　　和張安道讀杜集
　　　送張公安道南都留臺
　　　傅欽之學士濟源草堂
　　　文與可學士墨君堂
　　　故成都尹陸介夫挽詞
　　　次韻柳子玉謪官壽春舟過宛丘見寄二首
　　　次韻子瞻潁州晋別二首
　　　陪歐陽少師永叔燕潁州西湖
　　　歐陽公所蓄石屏
　　　次韻子瞻𥘉出潁口見淮山
　　　次韻子瞻壽州城東龍潭
　　　和子瞻渦口遇風
　　　和子瞻濠州七絶
(塗山/虞姬墓/彭祖廟/四望亭/逍遥堂/浮山洞/觀魚䑓)
　　　和子瞻泗州僧伽塔
　　　次韻子瞻發洪澤遇大風却還宿
　　　次韻子瞻記十月十六日所見
　第四卷
　詩七十四首
　　　次韻子瞻廣陵㑹三同舎各以其字爲韻
(刘貢甫/刘莘老/孫巨源)
　　　和子瞻金山
　　　和子瞻焦山
　　　次韻子瞻遊甘露寺
　　　李簡夫挽詞二首
　　　次韻子瞻𥘉到杭州見寄二絶
　　　和柳子玉地爐
　　　和柳子玉𥿄帳
　　　次韻子瞻遊孤山訪惠懃惠思
　　　宛丘二詠
　　　贈提刑賈司門
　　　同陳述古舎人觀芍藥
　　　次韻子瞻見寄
　　　趙少師自南都訪歐陽少師於潁州晋西湖
　　　　乆之作詩獻歐陽公
　　　次韻子瞻望湖樓上五絶
　　　和柳子玉共城新𨳩御河過所居牆下
　　　歐陽太師挽詞三首
　　　賦黄鶴樓贈李公擇
　　　次韻子瞻餘杭法喜寺緑野亭懷呉興太守
　　　　孫莘老
　　　和子瞻宿臨安浄土寺
　　　和子自瞻净土歩至公臣寺
　　　次韻子瞻遊徑山
　　　次韻子瞻自徑山回宿湖上
　　　次韻子瞻題孫莘老墨妙亭
　　　熈寧壬子八月於洛陽妙覺寺考試舉人及
　　　　還道出嵩少之間至許昌共得大小詩二
　　　　十六首
　　　洛陽試院棲上新晴五絶
　　　和頓主簿起見贈二首
　　　將出洛城過廣愛寺見三學演師觀楊惠之
　　　塑寳山朱瑶畫文殊普賢爲賦一首
　　　豋封道中三絶(緱山祠/環轅道/少林寺贈頓起)
　　　豋嵩山十首(石徑/醒心泉/玉女窓/峰頂寺/擣衣石/登封壇)
(法華岩/啓母石/将軍栢/呉道子畫四真君)
　　　過韓許州石淙莊
　　　過豋封閻氏園
　　　許州留别頓主簿
　　　次韻子瞻登望海樓五絶
　　　和子瞻監試舉人
　　　和子瞻煎茶
　　　次韻子瞻對月見憶并簡崔度
　　　和子瞻開湯村運鹽河雨中督役
　　　次韻子瞻雨中督役夜宿水陸寺二首
　　　次韻子瞻將之吳興贈孫莘老
　　　和子瞻畫魚歌
　第五卷
　　詩六十六首
　　　次韻子瞻呉中田婦歎
　　　次韻子瞻遊道埸山何山
　　　癸丑二月重到汝隂寄子瞻二首
　　　次韻子瞻二月十日雪
　　　和子瞻題風水洞
　　　次韻子瞻新城道中
　　　次韻子瞻山村五絶
　　　次韻子瞻遊富陽普照寺
　　　次韻子瞻自普照入山獨遊二庵
　　　次韻子瞻與蘇世羙同年夜飮
　　　次韻子瞻病中遊虎跑泉僧舎二首
　　　和子瞻東陽水樂亭歌
　　　次韻子瞻有羙堂夜歸
　　　次韻子瞻祈雨
　　　次韻子瞻再遊徑山
　　　王仲儀尚書挽詞
　　　次韻范景仁侍郎移竹
　　　寄題蒲傳正學士閬中藏書閣
　　　自陳適齊戯題
　　　送董揚休比部知真州
　　　送排保甲陳祐甫
　　　送韓祗嚴户曹得替省親成都
　　　和孔教授武仲濟南四詠
(環波亭/鵲山亭/北渚亭/檻泉亭)
　　　踏藕
　　　和李誠之待制燕别西湖
　　　送李誠之知瀛州
　　　西湖二詠(覌捕魚/食鷄頭)
　　　次韻孫推官朴見寄二首
　　　送張正彦法曹
　　　送青州薟判俞退翁致仕還湖州
　　　和青州敎授頓起九日見寄
　　　題徐正權秀才城西溪亭
　　　和子瞻喜虎兒生
　　　次韻子瞻病中贈提刑叚繹
　　　次韻子瞻賦雪二首
　　　次韻韓宗弼太祝送遊太山
　　　次韻劉敏殿丞送春
　　　次韻趙至節推首夏
　　　次韻李昭叙供備燕別湖亭
　　　送李昭叙移黎陽都監歸洛省親
　　　遊太山四首(𥘉入南山/灵岩寺/四禪寺/嶽下)
　　　送王璋長官赴眞定孫和甫辟書
　　　寄孫朴
　　　和韓宗弼暴雨
　　　舜泉復發
　　　次韻徐正權謝示閔子廟記及惠𥿄
　　　張文𥙿侍郞挽詞
　　　東方書生行
　　　送韓宗弼
　　　送劉長淸敏
　　　汝尚將歸吳興齊州記室蘇子由辱詩爲送
　　　　因逐韻謝之云
　第六卷
　　詩一百首
　　　題張安道樂全堂
　　　和鮮于子駿益昌官舎八詠(桐軒/栢軒/竹軒/巽堂)
(山斎/会景亭/閑燕亭/宝峯亭)
　　　次韻分司南京李誠之待制求酒二首
　　　送施歴城　歸常州
　　　施君旣去復以事戯贈
　　　和文與丁洋州園亭三十詠
(湖橋/竹塢/横湖/萩浦/書軒/蓼屿/水池/望雲樓)
(天漢臺/吏隱亭/待月䑓/霜筠亭/二楽謝/無言亭/黨泉亭/露香亭)
(涵虚亭/禊亭/溪光亭/菡蓞軒/過溪亭/荼䕷洞/披錦亭/篔簹谷)
(寒廬港/金橙逕/野人廬/南園/此君庵/北園)
　　　次韻呉興李行中秀才見寄并求醉眠亭詩
　　　　二首
　　　和子瞻玉盤盂二首
　　　寄題宻州新作快哉亭二首
　　　贈馬正卿秀才
　　　答文與可十首
　　　次韻李公擇寄子瞻
　　　次韻李公擇以惠泉答章子厚新茶二首
　　　和李公擇赴歴下道中雜詠十二首
　　　　泛淸河
　　　　將至桃園阻淺且風不得進
　　　　挑園阻淺將易小舟一夜水大至復乗便
　　　　　風頃刻百里
　　　　下邳黃石公廟
　　　　宿遷項羽廟
　　　　吕梁
　　　　梁山泊
　　　　梁山泊見荷花憶吳興五絶
　　　次韻李公擇九日見約以疾不赴
　　　喜雪呈李公擇
　　　次韻范郞中仰之詠雪
　　　次韻李公朝著作見贈二首
　　　惠穆吕公挽詞二首
　　　次韻蔣䕫寒夜見過
　　　次韻王鞏廷評招飮
　　　雪中㑹孫洙舎人飮王氏西堂戯成三絶
　　　雪中呈范景仁侍卽
　　　次韻景仁丙辰除夜
　　　次韻景仁招宋温之職方小飮
　　　次韻景仁飮宋温之南軒二首
　　　次韻景仁正月十二日訪吳縝寺丞二絶
　　　柳子玉郞中挽詞二首
　　　贈净因臻長老
　　　次前韻答景仁
　　　遊城西集慶園
　　　遊景仁東園
　第七卷
　　詩五十六首
　　　次韻子瞻送范景仁遊嵩洛
　　　送蔣䕫赴代州敎授
　　　次韻宿州敎授劉涇見贈
　　　徐州送江少卿
　　　次韻子瞻寄眉守黎希聲
　　　和李邦直學士泝山祈雨有應
　　　陪子瞻遊百歩洪
　　　李邦直見邀終日對卧南城亭上二首
　　　次韻邦直見荅二首
　　　再次前韻四首
　　　雨中陪子瞻同顔復長官送梁㦞學士舟行
　　　　歸汶上
　　　同子瞻泛汴泗得魚酒二詠
　　　明日復賦
　　　贈吳子野道人
　　　李邦直出廵青州余不乆將赴南都比歸不
　　　　及見矣作詩贈別
　　　司馬君實端明獨樂園
　　　送顔復赴闕
　　　王詵都尉寳繪堂詞
　　　逍遥堂㑹宿二首
　　　過張天驥山人郊居
　　　魏佛貍歌
　　　雜興二首
　　　贈致仕王景純寺丞
　　　𥘉發彭城有感寄子瞻
　　　次韻子瞻見寄
　　　將至南京寄王鞏
　　　次韻王鞏見贈
　　　送交代劉莘老
　　　次韻王鞏九日同送劉莘老
　　　次韻王鞏欲徃徐州見子瞻以事不成行
　　　宣徽使張安道生日
　　　章氏郡君挽詞
　　　聞王鞏還京㑹客劇飮戯贈
　　　次韻王鞏遊北禪
　　　次韻王鞏懐劉莘老
　　　飮餞王鞏
　　　送王鞏兼簡都尉王詵
　　　吕希道少卿松局圖
　　　寄孔仲武
　　　孔君亮郞中新葺闕里西園棄官而歸
　　　寄濟南守李公擇
　　雪中㑹飮李倅鈞東軒三絶
　　　張恕寺丞益齋
　　　除夜㑹飮南湖懷王鞏
　　　次韻張恕戯王鞏
　　　送韓運判官李公恕還朝
　第八卷
　　詩六十八首
　　　寄范文景上
　　　次韻王鞏上元見寄三首
　　　謝張安道惠馬
　　　次韻子瞻贈梁交左藏
　　　寒食遊南湖二首
　　　觀大閱
　　　送林子中安厚卿二學士奉使髙麗二首
　　　送趙屼秘書還錢塘
　　　馬上見賣芍藥戯贈張厚之二絶
　　　答見和
　　　送吕希道少卿知滁州
　　　次韻張恕春莫
　　　次韻傅宏推官義方亭
　　　次梁交之徐州
　　　次韻王鞏見寄
　　　次韻李逵見贈
　　　次韻秦觀秀才携李公擇書相訪
　　　送龔鼎臣諌議移守青州二首
　　　送余京同年兄通判嵐州
　　　次韻王鞏見寄
　　　河上莫歸過南湖二絶
　　　送提刑孫頎少卿移湖北轉運
　　　次韻劉涇見寄
　　　　城南訪張恕
　　　　同李倅鈞訪趙嗣恭晋飮南園晚衙先歸
　　　　次韻轉運使鮮于侁新堂夜月
　　　　送梁交供備知莫州
　　　　秋祀髙禖二絶
　　　　過興敎贈劉上人
　　　　次韻王鞏代書
　　　　次韻南湖凊飮二首
　　　　次韻偶成
　　　　中秋見月寄子瞻
　　　　次韻王鞏自詠
　　　　次韻王鞏同飮王廷老度支家戯詠
　　　　送王鞏之徐州
　　　　次韻張恕九日寄子瞻
　　　　戯次前韻寄王鞏二首
　　　　贈杭僧道潜
　　　　張安道生日二首
　　　　李鈞壽花堂
　　　　次韻子瞻題張公詩卷後
　　　　次韻廣州陳繹諌議和陳薦宋敏求二圖龍
　　　　二首
　　　次韻王廷老寄子瞻
　　　次韻頓起考試徐泝舉人見寄二首
　　　送李鈞郎中
　　　送文與可知湖州
　　　次韻王鞏見寄
　　　嘉雪呈鮮于子駿三首
　　　次韻文務光秀才遊南湖
　　　子瞻惠雙刀
　　　留守與賔客㑹開元龍興寺觀燈余有故不
　　　　預中夜豋南城
　第九卷
　　詩七十首
　　　春日耕者
　　　自柘城還府馬上
　　　次韻子瞻人日獵城西
　　　送鮮于子駿還朝兼簡范景仁
　　　次韻秦觀見寄
　　　次韻道潜見寄
　　　次韻王革元日
　　　送將官歐育之徐州
　　　次韻答王鞏
　　　次韻子瞻過淮見寄兼簡孫奕職方三首
　　　次韻王鞏晋别
　　　次韻答孔武仲
　　　送傳宏著作歸覲待觀城闕
　　　連雨不出寄張恕
　　　和子瞻自徐移湖將過宋都途中見寄五首
　　　次韻劉貢父豋黄樓懷子瞻
　　　再和
　　　陪杜充張恕鴻慶官避暑
　　　宋城宰韓秉文惠惠鑄茶
　　　次前韻
　　　答孔武仲
　　　送吳思道道人歸呉興二絶
　　　次韻答陳之方秘丞
　　　豋南城有感示文務光王遹秀才
　　　張公生日
　　　次韻答張耒
　　　次王適韻送張耒赴壽安尉二首
　　　次韻張耒見寄
　　　次韻王適兄弟送文務光還陳
　　　次韻張芻諌議燕集
　　　臘雪五首
　　　次韻王適雪晴復雪二首
　　　送吕由庚推官得替還洛中二首
　　　四十一歲歲莫日歌
　　　次韻子瞻繫御史獄賦獄中榆槐竹栢四首
　　　次韻子瞻贈張憨子
　　　過龜山
　　　放閘二首
　　　次韻王適細魚
　　　髙郵别秦觀三首
　　　召伯埭上斗野亭
　　　次韻鮮于子駿遊九曲池
　　　楊州五詠(九曲池/摘星亭/平山堂/僧伽塔/蜀井)
　　　題杜介供奉熈熈堂
　　　遊金山寄楊州鮮于子駿從事邵光
　　　𥘉至金陵
　第十卷
　　　詩九十六首
　　　　和孔武仲金陵九詠(白鷺亭/鳯凰䑓/覧輝亭/天慶觀)
(高斎/定林院/此君亭/八功徳泉/見江亭)
　　　　遊鍾山
　　　　郭祥正國愽醉吟庵
　　　　湖隂曲
　　　舟次大雲倉回寄孔武仲
　　　池州蕭丞相樓二首
　　　過九華山
　　　佛池口遇風雨
　　　舟次磁湖以風浪晋二首不得進子瞻以詩
　　　見寄作二篇答之前篇自賦後篇次韻
　　　黄州陪子瞻遊武昌西山
　　　將還江州子瞻相送至劉郞洑王生家飮別
　　　赤壁懷古
　　　自黄州還江州
　　　江州五詠(射蛟浦/東湖/琵琶亭/浪井/庾樓)
　　　不到東西二林
　　　遊廬山山陽七詠(簡寂覌/開先瀑布/漱玉亭/帰宗寺)
(萬彬寺/白鶴覌/三峽石橋)
　　　南康阻風遊東寺
　　　寄題陳憲郞中竹軒
　　　次韻孔武仲到官後見寄
　　　次韻筠守毛維瞻司封觀修城三首
　　　次韻子瞻夜字韻作中秋對月二篇一以贈
　　　　王郎二以寄子瞻
　　　次韻王適食茅栗
　　　過毛國鎭夜飮
　　　次韻毛國鎮趙景仁唱和三首一贈毛一贈
　　　　趙一自詠
　　　再和三首
　　　次韻王適州學新修水閣
　　　次韻毛君九日
　　　次韻毛君感事書懷
　　　次韻毛君見督和詩
　　　次韻毛君山房遣興
　　　和胡敎授蒙太守策試諸生
　　　和毛君州宅八詠(鳯凰山/方沼亭/𬒳仙亭/翠樾亭)
(李八百洞/磨劍池/東丹井/山房)
　　　次韻毛君病中菊未開
　　　雨中宿酒務
　　　次韻毛君經旬不用鞭扑
　　　次韻李撫辰屯田修州門
　　　飮酒過量胏疾復作
　　　衢州趙閱道少師濯纓亭
　　　茶花二首
　　　次韻毛君山房即事十首
　　　再和十首
　　　筠州二詠(牛尾狸/黄雀)
　　第十一卷
　　　詩八十六首
　　　和毛君新葺囷庵船齋
　　　寒雨
　　　積雨二首
　　　戱贈李朝散
　　　戯答
　　　臨江蕭氏家寳堂
　　　和蕭刓察推賀族叔司理豋科還鄕四首
　　　次韻吳厚秀才見贈三首
　　　次韻毛君焼松花六絶
　　　　陪毛君遊黄仙觀
　　　　次韻王適梅花
　　　　次韻王適春雪二首
　　　　毛君惠温柑荔枝二絶
　　　　次韻王適遊真如寺
　　　　次韻王適新燕
　　　　官居即事
　　　　陪毛君夜遊北園
　　　　山橙花口號
　　　　次韻馮弋同年
　　　送王適徐州赴舉
　　　遊呉氏園
　　　江州周寺丞泳夷亭
　　　次韻毛君遊陳氏園
　　　江漲
　　　和子瞻鐡拄杖
　　　競渡
　　　豋郡譙偶見姜應明司馬醉歸
　　　送姜司馬
　　　寄題趙屼承事戯綵堂
　　　　次韻温守李釣見寄兼簡毛夫人
　　　　次韻洞山克文長老
　　　　試院唱酬十一首(戯呈試官吕防/次韻吕君豐城宝氣亭)
(次韻吕君見贈/覌試進士呈試官/次韻吕君㒷善寺静軒/次前韻/賦呈試官)
(次前韻三首/罢後偶作)
　　　　放牓後毛守見招
　　　　送毛傍齋郞
　　　　燕貢士
　　　　次韻毛君請居探菊
　　　　次韻毛君見贈
　　　次韻毛君偶成
　　　孔平仲著作江州官舎小庵
　　　送饒州周沃秀才免觧
　　　雪中洞山黃檗二禪師相詩
　　　毛國鎮生日二絶
　　　次韻毛君將歸
　　　送楊騰山人
　　　次韻子瞻與安節夜坐三首
　　　次韻毛君上書求歸未報
　　　次韻毛君絶句
　　　次韻毛君晋別
　　　送毛君致仕還鄕
　　　贈景福順長老二首(并叙)
　　　次贈孔平仲著作見寄四首
　　　隂晴不定簡唐覲秘校并敖吳二君五首
　第十二卷
　　詩八十九首
　　　雨後遊大愚
　　　送髙安羅令審禮
　　　送唐覲
　　　次韻唐覲送姜應明謁新昌杜簿
　　　新種芭蕉
　　　次韻姜應明黃檗山中見寄
　　　次韻黃大臨秀才見寄
　　　次韻李朝散遊洞山二首
　　　簡學中諸生
　　　以蜜酒送柳眞公
　　　次韻柳見答
　　　披仙亭晚飮
　　　余居髙安三年毎晨入莫出輙過聖壽訪聦
　　　　長老謁方子明浴頭笑語移刻而歸歲月
　　　　旣乆作一詩記之
　　　次韻子瞻感舊見寄
　　　次韻和人豐歲
　　　同孔常父作張夫人詩
　　　次煙字韻答黄廷堅
　　　東軒長老二絶
　　　題方子明道人東䆫
　　　次前韻
　　　迎寄王適
　　　王度支陶挽詞二首
　　　次韻陳師仲主簿見寄
　　　寄題江渙長老南園茅齋
　　　詠霜二首
　　　次韻呉厚秀才見寄
　　　乾荔枝
　　　次韻王適元日并示曹煥二首
　　　寄梅仙觀楊智遠道士
　　　春雪
　　　贈石臺問長老二絶(并叙)
　　　和毛國鎭白雲莊五詠(掬泉軒/眺逺臺/平溪堂/濯纓庵)
(白雲荘偶題)
　　　次韻王適落日江上二首
　　　張秀才見冩陋容
　　　同王適曹煥遊淸居院歩遝所居
　　　次韻王適春雨
　　　和子瞻蜜酒歌
　　　次韻講律李司理憲見贈
　　　次韻王適遊陳氏園
　　　答孔平仲二偈
　　　次韻柳眞公閑居春日
　　　次韻王適東軒即事三首
　　　送李憲司理還新喻
　　　問黄蘖長老疾
　　　復次煙字韻答黃大臨庭堅見寄二首
　　　次韻子瞻臨臯新葺南堂五絶
　　　次韻王適大水
　　　贈三局能師二絶
　　　臨川陳憲大夫挽詞二首
　　　次韻知郡賈蕃大夫思歸
　　　乆不作詩呈王適
　　　喜王鞏承事北歸
　　　予𥘉到筠即於酒務庭中種竹四藂杉二本
　　　　及今三年二物皆茂秋八月洗竹培杉偶
　　　　賦短篇呈同官
　　　和王鞏見寄三首
　　　復次韻
　　　孔毅父封君挽詞二首
　　　上髙息軒起亭二絶
　　　九月十一日事書
　　　和王適寒夜讀書
　　　和王適新葺小室
　　　病中賈大夫相訪因遊中宫僧舎二首
　　　和王適炙背讀書
　　　同王適賦雪
　第十三卷
　　詩八十六首
　　　除夜
　　　種蘭
　　　上元夜
　　　次韻王適元夜二首
　　　王子立與遲等遊陳家園橋敗㡬不成行晚
　　　　自酒務徃見之明日雨作偶尔成詠
　　　幽蘭花二絶
　　　胡長史祠堂
　　　孫賔叟道人
　　　新橋
　　　曾子宣郡太挽詞二首
　　　曾子固舎人挽詞
　　　次韻王適一百五日太平寺㸔花二絶
　　　又次韻遊小雲居
　　　次韻秦觀梅花
　　　復次前韻答潜師
　　　景福順老夜坐道古人搐鼻語
　　　畫枕屏
　　　次韻王適晋別
　　　次韻子瞻特來髙安相別先寄遲适遠却寄
　　　　邁迨過遯
　　　次韻子瞻端午日與遲迨遠三子出遊
　　　次韻子瞻晋別三首
　　　次韻子瞻行至奉新見寄
　　　贈醫僧鑒淸二絶
　　　贈醫僧善正
　　　食菱
　　　晋滯髙安四年有餘忽得信聞當除官眞揚
　　　　間偶成小詩書于屋壁
　　　洪休上人少年讀書以多病出家居泐潭爲
　　　馬祖修塔以三絶旬來謁答一首
　　　勉子瞻失幹子二首
　　　偶遊大愚見餘杭明雅照師舊識子瞻能言
　　　　西湖舊遊將行賦詩送之
　　　將移績溪令
　　　約洞山文老夜話
　　　將之績溪夢中賦泊舟野歩
　　　謝洞山石臺逺來訪别
　　　贈方子明道人
　　　回寄聖壽聦老
　　　乘小舟出筠江二首
　　　寄題孔氏顔樂亭
　　　徐孺亭
　　　滕王閣
　　　次韻道潜南康見寄
　　　車浮(并叙)
　　　題都昌淸隱禪院
　　　逢章户掾赴澧州
　　　除夜泊彭蠡湖遇大風雪
　　　正旦夜夢李士寧過我談說神怪乆之草草
　　　　爲具仍以一小詩贈之
　　　舟中風雪五絶
　　　題南康大安宅五老亭
　　　書廬山劉顗宫苑屋壁三絶
　　　再遊廬山三首
　　　汲陽阻風
　　　張嘉祐
　　　效韋蘇州調嘯詞二首
　　　至池州贈陳鼎秀才
　　　次韻遲𥘉入宣河
　　　次韻候宣州利建招致政汪大夫
　　　次韻侯宣城疊嶂樓雙溪閣長篇
　　　𥘉到績溪眎事三日出城南謁二祠遊石照
　　　　　偶成四小詩呈諸同官(梓桐廟/汪王廟)
(石照二首)
　　　　縣中諸花多交代江君所栽牡丹巳過芍藥
　　　　　方盛偶寄小詩
　　　　楊主簿日本扇
　　　　次韻答人幽蘭
　　　　次韻江法曹山間小酌
　　　　官舎小池有鸂鶒遺二小雛二首
　　　　次韻答人見寄
　　　　次韻答人檻竹
　　第十四卷
　　詩八十五首
　　　次韻王荐推官見寄
　　　　郭尉愿惇夫以琳上人書詩爲示次韻
　　　次韻汪琛監簿見贈
　　　周昉畫羙人歌
　　　病中郭尉見訪
　　　病後
　　　復病三首
　　　　送琳老還大明山
　　　病退
　　　病後白髮
　　　答琳長老寄幽蘭白术黄精三本二絶
　　　次韻侯宣城題疊嶂樓
　　　𥘉聞得校書郎示同官三絶
　　　績溪二詠(豁然亭/翠眉亭)
　　　辭靈惠廟歸過新興院書其屋壁
　　　郭尉惠古鏡
　　　歙縣歲寒堂
　　　邵武游氏老人三淸堂紫芝
　　　　塘寄龍井辯才法師三絶
　　　元絳參政挽詞
　　　過王介同年墓
　　　將遊金山寄元長老
　　　元老見訪留坐具而去戯作一絶調之
　　　元老和示小詩自謂非戰之罪復作一絶并
　　　　坐具還之
　　　子瞻與長老擇師相遇於竹西石塔之間屢
　　　　以絶句贈之又晋書邀轍同作遂以一絶
　　　　繼之
　　　髙郵贈別杜介供奉
　　　答王定國問疾
　　　和子瞻次孫覺諫議韻題邵伯閘上斗野亭
　　　　見寄
　　　次韻子瞻題泗州監倉東軒二首
　　　答顔復國愽
　　　次韻王定民宣德
　　　河氷
　　　復賦河氷四絶
　　　河氷稍解喜呈王適
　　　河氷復結復次前韻
　　　題南都留守妙峯亭
　　　次韻發運路昌衡淮南見山堂
　　　送戴朝議歸蜀中
　　　後省初成直宿呈子瞻二首
　　　次韻子瞻送陳睦龍圖出守潭州
　　　送千之姪西歸
　　　駕幸親賢宅贈隨駕諸公
　　　次韻子瞻飮道者院池上
　　　答孔平仲惠蕉布二絶
　　　次韻朱光庭司諌喜雨
　　　次韻光庭省中書事
　　　送張恕朝奉南京薟判二首
　　　送買訥朝奉通判眉州
　　　次韻黄庭堅學士徃毛筆
　　　李誠之待制挽詞二首
　　　司馬温公挽詞四首
　　　送表弟程之元知楚州
　　　送王震給事知蔡州
　　　送王廷老朝散知虢州
　　　　送魯有開中大知洺州次子瞻韻
　　第十五卷
　　　詩八十五首
　　　　送陳侗同年知陜府
　　　　次韻李曼朝散得郡西歸晋别二首
　　　　送程建用宣德西歸
　　　　次韻子瞻杜介供奉送魚
　　　　次韻子瞻招王遽朝請晚飮
　　　　子瞻與李公麟宣德共畫翠石古木老僧謂
　　　　　之憇寂圖題其後
　　　王君貺宣徽挽詞三首
　　　送杜介歸楊州
　　　次韻子瞻與鄧聖求承㫖同直翰苑懐武昌
　　　　西山舊遊
　　　送楊孟容朝奉西歸
　　　次韻孔武仲學士見贈
　　　送家定國朝奉西歸
　　　次韻劉貢父省上示同㑹二首
　　　次韻孔武仲三舎人省上
　　　送顧子敦奉使河朔
　　　席上再送
　　　次韻孔文仲舎人酴醾
　　　送錢承制赴廣東都監
　　　次韻曾子開舎人四月一二日扈從二首
　　　再和二首
　　　次韻張昌言給事省中直宿
　　　次韻貢父子開直宿
　　　去年冬轍以起居郎入侍邇英講不逾時遷
　　　中書舎人雖黍冐愈深而瞻望淸光與日
　　　　俱逺追記當時所見作四絶句呈同省諸
　　　　公
　　　次韻張問給事喜雨
　　　次韻宋構朝請歸守彭城
　　　次韻劉貢父西掖種竹
　　　次韻劉貢父省中獨直
　　　得告家居次韻貢父見寄
　　　黄㡬道郞中同年挽詞二首
　　　和王定國寄劉貢父
　　　故濮陽太守贈光祿大夫王君正路挽詞二
　　　　首
　　　韓幹三馬
　　　書郭熈横卷
　　　題王生畫三蠶蜻蜓二首
　　　贈冩眞李道士
　　　次韻子瞻題郭熈平逺二絶
　　　次韻錢勰待制秋懷
　　　宿滎陽􁐀氏園
　　　滎陽唐髙祖太宗石刻像(并叙)
　　　次韻劉貢父從駕
　　　次韻劉貢父和韓康公憶其弟持國二首
　　　聞京東有道人號賀郎中者唐人也其徒有
　　　　識之者作詩記之
　　　送家安國赴成都敎授三絶
　　　送歐陽辯
　　　送韓康公歸許州
　　　三日上辛祈糓除日宿齋戸部右曹元日賦
　　　　三絶句寄呈子瞻兄
　　　次韻王欽臣祕監集英殿井
　　　集賢殿考試罷二首
　　　問蔡肇求李公麟畫觀音德雲
　　　五月一日同子瞻轉對
　　　次韻劉貢父題文潞公草書
　　　韓康公挽詩三首
　　　送王宗望郞中赴河東漕
　　　送髙士敦赴成都兵鈐
　　　盧鴻草堂圖
　　　秦號夫人走馬圖二絶
　　　韓幹二馬
　　　試制舉人呈同舎諸公二首
　　　次韻張去華院中感懐
　　送周思道朝議歸守漢州三絶
　　第十六卷
　　　詩一百二十首
　　程之元表弟奉使江西次前年送赴楚州韻
　　戯別
　　　表弟程之邵奉議知泗州
　　次韻子瞻書黄庭內景卷後贈蹇道士拱辰
　　次韻子瞻好赤頭
　　送葆光蹇師遊廬山
　　同子瞻次梅聖俞舊韻題鄕舎木山
　　　次韻子瞻送千乘千能
　　　題王詵都尉畫山水横卷三首
　　　次韻子瞻十一月旦日鎻院賜酒及燭
　　　送周正孺自考功郎中歸守梓潼兼簡吕元
　　　　鈞三絶
　　　雪中訪王定國感舊
　　　次韻王定國見贈
　　　王子難龍圖挽詞
　　　次韻季豸秀才來別子瞻仍謝惠馬
　　　吕司空挽詞三首
　　　范蜀公挽詞三首
　　　范百嘉百歳昆仲挽詞二首
　　　安厚卿樞宻毋夫人詞挽二首
　　　題李公麟山莊圖二十六首
(建徳館/癸真塢/墨禪堂/薌茅館/華岩堂/瓔珞岩/雲薌閣/棲雲室)
(秘全庵/泠泠谷/延華洞/玉龍峽/澄元谷/覌音岩/雨花岩/垂雲沜)
(勝金岩/陳彭漈/宝華岩/鵲源)
　　　將使契丹九日對酒懷子瞻兄并示坐中
　　　題王詵都尉設色山卷後
　　　次韻子瞻相送使胡
　　　歐陽文忠夫人挽詞二首
　　　歐陽伯和仲純挽詞二首
　　　奉使契丹二十八首
(次莫州通判刘涇韻二首/贈知雄州王崇極二首)
(贈右畨趙侍郎/古北口道中呈同事二首/絶句二首/過楊無敵庙/燕山)
(趙君偶以微恙乗馳車而行戯贈二絶句/会仙館二絶句/出山/奚君/惠州)
(神水館寄子贍兄四絶/木葉山/虜帳/十日南帰馬上口占呈同事/傷足)
(春桑寄内/渡日乾)
　　　送文太師致仕還洛三首
　　　李公麟陽關圖二絶
　　學士院端午帖子二十七首(皇帝/閣六首/太皇太后閣六首)
(皇太后閣六首/夫人閣四首/皇太妃閣五首)
　　　次韻門下劉侍郞直宿寄蘇左丞
　　　次韻張耒學士病中二首
　　　次韻張君病起二首
　第十七卷
　　賦八首
　　　巫山賦
　　　屈原廟賦
　　　缸硯賦(并叙)
　　　　祭眞興寺樓賦
　　　　超然臺賦　并叙
　　　　服茯苓賦　并叙
　　　　墨竹賦
　　　　黄樓賦　并叙
　　第十八首
　　　辭五首
　　　　御風辭
　　　　上淸辭
　　　　楊樂道龍圖哀辭　并叙
　　　　劉凝之屯田哀辭　并叙
　　　　鮮于子駿諫議哀辭　并叙
　　　詩二首
　　　　太白山祈雨詩
　　　　舜泉詩　并叙
　　　　銘二首
　　　彭城漢祖廟試劒石銘　并叙
　　　　鳯味石硯銘　并叙
　　　頌二首
　　　筠州聦禪師得法頌　并序
　　　等軒頌
　第十九卷
　　新論三首　上中下
　第二十卷
　　䇿問三十五首
　　　殿試武舉䇿問一首
　　　南省進士策問一首
　　　河南府進士䇿問三首
　　　私試進士䇿問二十八首
　　　私試武學策問二首
　第一十一卷
　　書一首
　　　上皇帝書
　第二十二卷
　　書十首
　　　上樞宻韓大尉書
　　　上昭文富丞相書
　　　上曾叅政書
　　　上兩制諸公書
　　　上劉長安書
　第一十一卷
　　書一首
　　　上皇帝書
　第二十二卷
　　書十首
　　　上樞宻韓大尉書
　　　上昭文富丞相書
　　　上曾叅政書
　　　上兩制諸公書
　　　上劉長安書
　　　徐洲答陳師仲書二首
　　　答黄庭堅書
　　　答徐州敎授李昭玘書
　　　上洪州孔大夫論徐常侍墳書
　第二十三卷
　記九首
　　　筠州聖祖殿記
　　　齊州閔子祠堂記
　　　卜髙縣學記
　　　京西北路轉運使題名記
　　　齊州濼源石橋記
　　　光州開元寺重修大殿記
　　　筠州聖壽院法堂記
　　　廬山棲賢寺新修僧堂記
　　　杭州龍井院訥齋記
目錄上
欒城集目錄下
　第二十四卷
　　記九首
　　　東軒記　武昌九曲亭記
　　　王氏清虚堂記　吳氏浩然堂記
　　　黄州快哉亭記　黃州師中庵記
　　　南康真節堂記　洛陽李氏園池詩記
　　　太子少保趙公詩石記
　第二十五卷
　　墓表銘四首
　　　　伯父墓表
　　　　歐陽文忠公夫人薛氏墓志銘
　　　全禪師塔銘　閑禪師碑
　　傳二首
　　　孟德傳　丐者趙生傳
　　叙三首
　　　類篇叙
　　　古今家誡叙
　　　洞山文長老語録叙
　第二十六卷
　　　祭文一十七首
　　　　祭歐陽少師文
　　　　祭文與可學士文
　　　　祭永嘉郡夫人馬氏文
　　　　祭正虢州伯敡文
　　　　祭鄧內翰母郡太君文
　　　祭曹演父朝議文
　　　　祭范蜀公景仁文
　　　　祭忠獻韓公文
　　　　祭姪林文
　　　代李公儀諫議祭張文𥙿侍郞文
　　　代張公安道祭李宥侍郎文
　　　代南京晋守祭永嘉郡夫人馬氏文
　　　代張公祭蔡子正資政文
　　　代毛筠州祭土觀文韶文二首
　　　　代三省祭司馬丞相文
　　　代三省祭門下韓侍郎曾孫文
　　　祝文一十六首
　　　　陳州食日禱諸廟文
　　　　陳述古舎人辭廟文二首
　　　齊州祁雨雪文二首
　　　徐州漢髙帝廟祈晴文
　　　南京祈禱文七首
　　　績溪謁城隍文
　　　謁孔子廟文
　　　祭靈惠汪公文
　　青辭三首
　　　齊州祈雨青辭
　　　南京祈晴青辭
　　　筠州祈雨青辭
　第二十七卷
　　　西掖告詞六十一首
　　　林希集賢殿修撰知蘇州
　　　楊傑知潤州
　　　陳安期屯田郎中
　　　蔡立知鄂州
　　　盛南仲知衡州
　　　許中正致仕覃恩改朝議大夫
　　　虞肇智鼎州
　　　胡田知誠州邢浩知欽州
　　　王存磨勘改朝散郞
　　　梁惟簡供備庫使
　　　張璪光祿大夫資政殿學士知鄭州
　　　趙君錫大常少卿
　　　劉絢太學愽士
　　　鄧羲叔主客郎中
　　　林旦侍御史權淮南運副
　　　田待問淮南運判可淮南提刑
　　　陳絃可倉部郞中王古可工部郎中
　　　孫升監察御史可殿中侍御史
　　　李常蔡延慶並轉朝議大夫
　　　徐彦孚澶州通判
　　　章惇知楊州
　　　邢恕知汝州
　　　王令圖可都水使者
　　　王荀龍知澶州李孝純知棣州
　　　郭逵自致仕起知潞州
　　　何正臣知梓州
　　　孫覧河北運副除右司郎官
　　　陶世延(弼孫弼死/於順州)邢選(吉子吉/死扵盗)各𥙷三班借
　　　　職
　　　皇兄令羽磨勘轉遥圖
　　　張輔之入内内侍省磨勘轉內殿承制
　　　范鎭可侍讀太一宫使
　　　呉師仁可越州司法充杭州教授尹才虢州
　　　　司戸田述古襄州司法蘇昞邠州司戸
　　　叔諄叙右千牛衞將軍
　　　潢履磨勘改朝請郞
　　　宋彦圖轉内殿􁁐班再知歸信容城縣臧定
　　　　國轉西頭供奉官再任縣尉
　　　張利一自真定緫管移知代州
　　　莊公岳成都提刑蘇泌利州運判
　　　內臣馮景降一官
　　　胡宗哲遂州張太寧漢州
　　　李梴知唐州
　　　崔仝通判延州
　　　王純臣通判岷州
　　　姚兕磨勘轉東上閤門使
　　　丁隲太常博士
　　　常安民大理寺丞
　　　　田子諒湖南運判
　　　　鄭佶都水監丞陳安民簿
　　　　葉康弼知劒州
　　　　謝卿材河北轉運使自陜漕徒
　　　　蔡卞磨勘朝奉郞
　　　　丁恂少府主簿
　　　　張構再知豐州
　　　　吕太防中書侍郎中
　　　　劉摯右丞
　　　　傅堯俞御史中丞
　　　張端答致仕依前朝奉郞
　　　孟永和轉軍噐庫副使兼翰林醫官副使
　　　蔡卞知江寧府
　　　王安禮知揚州
　　　林希知宣州
　　　王舜圭除左班殿直
　第二十八卷
　　西掖告詞六十一
　　　郟澶通判永寧軍
　　　叔攷等三十二人並除右班殿直
　　　王宗孟母封壽昌縣太君
　　　胡宗愈吏部侍卽
　　　顧臨給事中
　　　范子奇司農卿
　　　馬黙河東運使
　　　岑象求利州運判何琬江西運判
　　　常安民鴻臚丞
　　　李詵自軍頭司除知忻州
　　　郟亶通判睦州
　　　李琬太醫丞充中嶽廟令
　　　　王鞏通判揚州
　　　　劉奉世起居郞孔文仲起居舎人
　　　　胡宗炎將作少監
　　　　向宗良知衞州
　　　　祁觀除借職
　　　　曾肇中書舎人
　　　　郝怒知汝州
　　　　李周陜西運使
　　　　劉淑蘇州胡宗哲宿州
　　　　許彦先知隨州
　　　孫諤太學愽士
　　　王佺通判荆南
　　　韓玠通判河南
　　　占城國進奉判官蒲霞辛可保順郎將
　　　劉攽中書舎人
　　　曹誦遥團知保州
　　　王獻可火山軍李昭叙石州
　　　鄒極江西提刑何琬府界提刑
　　　葉温叟度支郞中
　　　呉革江西運判
　　　　杜常兵部郎中
　　　　榮咨道通判鎮戎軍
　　　　錢式三班借職
　　　　翰林醫官陳易簡等六人比舊各減三官牽
　　　　　復
　　　　李括知洋州
　　　　張士澄通判定州
　　　　彭次雲吏部郞中
　　　　章楶吏部馬琬戸部韓宗古司封吳安憲都
　　　　　官黄景職方郞官
　　　盛僑國子司業
　　　黃庭堅著作佐郎
　　　陳侗直祕閣知梓州
　　　晏知止成都運副秦中梓州運副
　　　游酢太學録
　　　張舜民􁇏察御史
　　　張績祕書省正字
　　　李執柔司農寺丞
　　　陳烈落致仕州敎授
　　　龔原國子􁇏丞
　　　仲葩遥刺
　　　吳淵西頭供奉官俞諤左侍禁
　　　袁說知愽州
　　　閻木太學愽士葉濤正
　　　宋寳除承務郞
　　　韓忠彦樞宻直學士知定州
　　　劉敏知辰州
　　　龎希道復翰林醫學
　　　克勍仲察並磨勘改正任防禦使
　　　蔡確改知安州
　　　　吕公孺知秦州
　　第二十九卷
　　　西掖告詞六十一首
　　　　仲鸞等六人磨勘防禦使
　　　　張之諌知德順軍
　　　　冦誦覃恩改朝請大夫
　　　　郭時亮通判海州
　　　　安宗說知利州
　　　范子奇河北轉運使
　　　　呉安持司農少卿崔公度將作少監
　　　王兢湖南提刑
　　　錢㬇知眞州
　　　王漸知階州郭逢知德順軍
　　　蕭世元石州李昭叙忻州李詵隰州
　　　致仕馬充等以豋極恩改承奉郞
　　　燕若濟知東明縣
　　　陳向知楚州
　　　士鱣磨勘轉右監門衞大將軍
　　　黃好謙知濮州
　　　張脩駕部郞中
　　　王瑜京西提刑
　　　康識權發遣鄜州今落權發遣
　　　楊叔儀少府少監守本官致仕
　　　融州歸明楊晟該等改右班殿直
　　　曾肇磨勘改朝散郞
　　　蕃官折師武覃恩改西頭供奉官
　　　郭知章知海州江公著通判陳州
　　　黃好謙知潁州
　　　霍唐臣知濠州
　　　晁端彦吏部郎何洵直司勲郞顔復禮部郎
　　　　辛癰太常愽士韓宗文光禄丞孔平仲太僕
　　　　　丞
　　　　元耆寧館閣校勘換校書郎
　　　　梁燾轉朝奉大夫
　　　　張淳知長垣縣
　　　　李淸臣資政殿學士知河陽
　　　　張整皇城使廣西鈴轄加遥刺再任以交人
　　　　理㑹地界之故
　　　　醫官亢瑺叙摧易使
　　　　交趾使黎鍾吏外副社英軰東頭供奉官
　　　鄧忠臣秘書省正字
　　　成卓降兩官監筠州酒稅
　　　仲浹轉正任防禦使
　　　曹評正任防禦使
　　　熊本降授朝散大夫
　　　張綬湖南提刑
　　　劉當時太僕簿
　　　張崈古尚書省都事出職改朝奉大夫
　　　陳遊古知沂州
　　　周純知虢州朱陽縣
　　　宋子儀大理寺丞
　　　秦晋國安仁保祐夫人張氏特封吳楚國安
　　　　仁賢壽夫人
　　　彭汝礪右史
　　　王陟臣右司郎中
　　　王古吏部員外郞
　　　張詢浙憲
　　　陜西移四通判
　　　蔡潜除司農簿
　　　令踈除右千牛衞將軍
　　　　張元方權發遣府界提點
　　　　周邠遍判壽春
　　　　魏璋叙奉議郎熈河機冝
　　　　常安民太常愽士
　　　　豐稷工部員外郎
　　　　沈季長少府少監
　　　　林英大理少卿
　　第三十卷
　　　西掖告詞五十九首
　　　　姚勔宗正丞
　　　林希湖州周之純宣州沈季長秀州
　　　李傑梓州提刑陳鵬運判
　　　吕陶京西運副上官均北部員外郎
　　　史宗範知涇州
　　　黃慶基鴻臚丞
　　　張峋戸部員外郞錢長卿刑部員外郎
　　　大名府驍武第一指揮都虞候楊政等士人
　　　　可並左右侍禁
　　　韓維守本官資政殿學士知鄧州
　　　李士京將作丞余中軍器丞
　　　　劉務誠三班奉職
　　　　王衮知充州
　　　　馮宗道遥郡刺史
　　　　胡田知誠州改爲軍除爲知軍
　　　　陳安石知襄州
　　　　孫懐用知寧化軍郝逢知岢嵐軍
　　　　王愈光禄丞
　　　　姚勔秘書丞
　　　　蒲宗閔知興元府史宗範知廬州
　　　　林顔權知泉州
　　　　孔平仲太常愽士
　　　　西蕃首領温溪心心年欽氊二人並除化外
　　　　　州團練
　　　　鄭佾知單州
　　　　孫之敏知雍丘楊瓌寳知咸平
　　　　許懋右司郎中
　　　　陳軒主客郎中
　　　　豐稷殿中侍御史
　　　　陳知晦蔡州薟判
　　　　向宗旦司農少卿
　　　侯利建京東漕井亮采河東漕
　　　馬城湖北憲
　　　林積知福州
　　　朱服權發遣泉州
　　　林顔知濠州
　　　今毣以率府率講書授通直郎
　　　張崈古知豋州
　　　髙遵易改知全州
　　　何琬工部郞中
　　　崔公度知潁州
　　　黄祹知賔州錢師孟知横州
　　　石景畧可宣德郞
　　　范純禮發運副使
　　　張汝賢右司郞中
　　　韓宗道太府卿朱光庭太常少卿
　　　李之純寳文閣直學士知成都府
　　　廖正一秘書省正字
　　　劉舜卿加遥郡團練馬軍都虞候
　　　游師雄改奉議郞陜西運判賜緋
　　　廖正古通判滄州
　　　　龎元英鴻臚少卿
　　　　張琬知秀州
　　　　曾考序通判莫州
　　　　劉言可內殿崇班
　　　　張峋戸部員外郞改戸部郞中
　　　　韓緒等六人各轉一官
　　　　蕾官党令佂攬哥趙令景覃恩改官
　　　　顧臨再授給事中
　　　　孔文仲中書舎人
　　　　張頡待制河北都運
　第三十一卷
　　西掖告詞五十一首
　　　太皇太后三代
　　　皇太后三代
　　　皇伯世儔追封奉化郡公
　　　越國賢惠長公主追封大長公主
　　　世繁贈安武軍留後追封信都郡公
　　　唐俛贈梓州錄參
　　　克賢贈奉國軍兩使留後封奉化郡公
　　　士覯贈左領軍衞將軍
　　　　安燾三代妻
　　　　李淸臣三代妻
　　　　范純仁三代
　　　　中丞劉摰父
　　第三十二卷
　　　西掖告詞四十九
　　　　苗貴妃三代
　　　　文臣升朝封父母妻
　　　　文臣升朝追封父母妻
　　　　范鎭父
　　　　鮮于侁父
　　　　陳曼父閠以赦封承務郞
　　　　錢勰父母
　　　　李瑋三代
　　　　王堅父
　　　　曾布父
　　　　蔡確父母
　　　　秦晉國安仁保佑夫人張氏祖祖母父母
　　　　世采母李氏安康郡太君世智毋何氏永昌
　　　　　郡太君
　　　李端愿父母
　　　張方平祖并父
　　　富紹庭母
　　　蔡朦父挺贈開府儀同三司
　　　劉邠母
　　　奉議郞任斯年祖母黃氏封永壽君
　　　張琬父昪追封韓公
　　　安燾知樞宻院贈三代
　　　王汝舟祖母胡氏封嘉興縣太君
　　　皇兄令擢等所生母贈縣太君
　　　富弼贈太師
　　　劉沆追封秦國公
　　　盧政贈司空
　　　王存妻胡氏齊安都夫人
　　　楊王第三女封安定郡主
　第三十三卷
　　北門書詔五十四首
　　􁓔制一十三首
　　　除苗授保康軍節度知潞州制
　　　除劉昌祚武康軍節度殿前副都指揮使制
　　　明堂吕大防加恩制
　　　皇伯祖宗暉加恩制
　　　皇叔祖宗祜加恩制
　　　皇叔祖宗楚加恩制
　　　皇弟徽宗加恩制
　　　皇弟似加恩制
　　　皇弟偲加恩制
　　　馮京加恩制
　　　劉昌祚加恩制
　　　除文彦愽太師河東節度使致仕制
　　　除馮京彰德軍節度使制
　　詔敕四十一首
　　尚書左丞韓忠彦免弟嘉彦尚主不許不允
　　　　詔二首
　　　門下侍郞孫固乞致仕不允仍給寛假詔
　　　韓忠彦乞外任不許不允詔二首
　　　孫固乞致仕不允詔
　　　趙君錫免刑部侍郎不允詔
　　　吕公孺免戸部尚書不允詔
　　　太皇太后明堂禮成罷賀賜門下手詔
　　　太師文彦愽乞致仕不許不允詔二首
　　　文彦愽致仕再免兩鎮不許不允詔二首
　　　文彦愽三免兩鎭不許不免詔二首
　　　文彦愽免兩鎮許允詔二首
　　　河東官吏軍民示喻勑書
　　　孫固乞致仕不允詔
　　　韓忠彦免同知樞宻院不允詔
　　　蘇頌免尚書左丞不許不允詔二首
　　　蘇頌再免左丞不許不允詔二首
　　　知樞宻院孫固乞避親不允詔
　　　周尹進興節龍無量壽佛敕書
　　　范百祿免侍讀不允詔
　　　趙君錫免吏部侍郎不允詔
　　　文彦博免孫男康世章服不允詔
　　　孫固乞致仕不允詔
　　　宰相吕防等爲旱乞退不允詔
　　　太皇太后以旱賜門下詔
　　　皇帝以旱賜門下詔
　　　鄧温伯免翰林承㫖不許不允詔二首
　　　吕大防等再爲旱乞退不允詔
　　　彰德軍官吏軍民示喻敕書
　　　馮京免彰德軍節鉞不許不允詔二首
　　　文彦愽免致仕合得五人恩澤詔
　　　范百祿免翰學士不允詔
　第三十四卷
　　北門書詔祈祝九十首
　　批答四十四首
　　　門下侍郎孫固乞致仕不許不允批答二首
　　　劉昌祚免殿前副都指揮使不許不允批答
　　　　二首
　　　文彦愽乞致仕不許不允批答二首
　　　吕大防免明堂恩命不許不允批答四首
　　　皇伯祖宗暉免恩命不許不允批答四首
　　　皇叔祖宗祐宗楚免恩命不許不允批答四
　　　　首
　　　皇弟佶似偲免恩命不許不允批答四首
　　　劉昌祚免恩命不許不允批答四首
　　　中書侍郞劉摯免恩命不許不允批答二首
　　　尚書右丞許將免恩命不許不允批答二首
　　　文彦愽致仕免兩鎮不許不允批答二首
　　韓忠彦免同知樞宻院不許不允批答二首
　　蘇頌免尚書左丞不許不允批答二首
　　吕大防等乞御正殿復常膳不許不允批答
　　　　二首
　　　第工表不許不允批答二首
　　　第三表不許不允批答二首
　　　第四表許允批答二首
　　書九首
　　　皇帝明堂宿齋第一次問太皇大后聖體答
　　　　書
　　　皇太后答書
　　　皇太妃答書
　　　第二次太皇太后書
　　　皇太后答書
　　　皇太妃荅書
　　　皇帝謝禮畢太皇太后荅書
　　　皇太后荅書
　　　皇太妃荅書
　　　祝文一十二首
　　　北京南開二股河祭瀆星辰祝文
　　　景靈宫安鐡水䆫祝文
　　　後苑祈晴祝文
　　　太廟整漏奏告宣祖皇帝祝文
　　　後苑粉壇祈雨祝文
　　　五岳四瀆祈雨祝文
　　　謝雨祝文
　　　鳯翔府太平宫修殿告遷太宗神御祝文
　　　奏告五星祁雨祝文
　　　天地社稷宗廟謝雨祝文
　　　神廟寺觀謝雨祝文
　　　　嶽瀆謝雨祝文
　　　青詞一十二
　　　　福寧殿開啓明堂預告道埸青詞
　　　　罷散青詞
　　　北京南開二股河道埸青詞
　　　中太一宫祈晴青詞
　　　　明堂禮畢福寧殿道埸青詞
　　　　罷散青詞
　　　景靈宫預告雅飾聖祖青詞
　　　裝飾聖祖御容青詞
　　　雅飾了畢開啓奉安聖祖眞容道埸青詞
　　　西嶽謝雨青詞
　　　中太一宫祈雨青詞二首
　　朱表七首
　　　福寧殿罷散明堂預告道埸朱表
　　　北京開二股河罷散日道埸朱表
　　　明堂禮畢福寧殿罷散道場朱表
　　景靈宫奏告雅飾聖祖罷散道埸朱表
　　　景靈宫奉安聖祖眞宗御容罷散道朱表
　　西嶽罷散謝雨道朱表
　　　諸宫觀罷散謝雨道塲朱表
　　表五首
　　　泥飾諸陵神臺奏告表
　　　泥飾永𥙿陵神臺等奏告表
　　　明堂禮畢內中奏謝諸佛表
　　　露香表
　　　永𥙿陵添修屋宇奏告表
　第三十五卷
　　論時事狀三首書二表
　　　制署三司條例司論事狀(奏乞外/任狀附)
　　　陳州爲張安道論時事書
　　自齊州回論時事書(畫一狀附)
　第三十六卷
　　右司諫論時事七首
　　　論臺諫封事留中不行狀
　　　乆旱乞放民間積欠狀
　　　論罷免役錢行差役法狀
　　論蜀茶五害狀
　　乞更支役錢顧人一年候修完役法狀
　　　乞招河北保甲充軍以消盗賊狀
　　　　論差役五事狀
　　第二十七卷
　　　右司諌論時事一十六首
　　　　乞賑救淮南飢民狀
　　　乞廢忻州馬城盬池狀
　　　再乞放積欠狀
　　　論發運司以糶糴米代諸路上供狀
　　　乞給還京西水櫃所占民田狀
　　　論三省事多晋滯狀
　　　言科埸事狀
　　　乞招畿縣保甲充軍狀
　　　乞令戸部役法所㑹議狀
　　　乞禁軍日一敎狀
　　　乞差官與黄廉同體量蜀茶牀
　　　乞以發運司米救淮南飢民狀
　　　論明堂神位狀
　　　乞借常平錢買上供及諸州軍粮狀
　　　再乞差官同黃㢘體量茶法狀
　　　再言役法劄子
　第三十八卷
　　左司諌論時事一十二首
　　　論青苗狀
　　　三論差役事狀
　　　論蘭州等地狀
　　　再論蘭州等地狀
　　　論京畿保甲冬教等事狀
　　　論西邉警備狀
　　　再論青苗狀
　　　乞放市易欠錢狀
　　　言淮南水潦狀
　　　三乞罷青苗狀
　　　申三省請罷青苗狀
　　　請罷右職縣尉狀
　第三十九卷
　　右司諫論時事五首
　　　論戸部乞収諸路帳狀
　　　言責降官不當帶觀察團練狀
　　　再論京西水櫃狀
　　　乞復選人選限狀
　　　論諸路役法候齊足施行狀
　　中書舎人論時事一首
　　　申本省論處置川茶未當狀
　　戸部侍郞論時事二首(一云中書舎人時上)
　　　因旱乞許羣臣面對言事劄子
　　　論西事狀
　第四十卷
　　戸部侍郞論時事六首
　　　論隂雪劄子
　　　轉對狀
　　　請戸部復三司諸案劄子
　　　論開孫村河劄子
　　　再論回河劄子
　　　三論回河劄子
　第四十一卷
　　戸部侍郞論時事三首
　　　乞裁損浮費劄子
　　　論侯偁少欠酒課以抵當子利充塡劄子
　　　再論裁損浮費劄子
　　　翰林學士論時事八首
　　　論黄河必非東決劄子
　　　乞罷修河劄子
　　　北使還論北邉事劄子五
(一論北朝所見扵朝廷不便事/二論北朝攷事大畧)
(三乞罢人從内親從官/四乞隨行差常用大車)
(五乞立差馬及駞日限)
　　　爲旱乞罷五月朔朝㑹劄子
　第四十二卷
　　御史中丞論時事劄子七首
　　　乞舉御史劄子
　　　乞罷熈河修質孤勝如等寨劄子
　　　乞分別邪正劄子
　　　論執政生事劄子
　　　論言事不當乞明行黜降劄子
　　　再論分別邪正劄子
　　　再論熈河邉事劄子
　第四十三卷
　　御史中丞論時事劄子九首
　　　再論舉臺官劄子
　　　三論熈河邉事劄子
　　　三論分別邪正劄子
　　　四論熈河邉事劄子
　　　論吏額不便二事劄子
　　　乞差官權戸部劄子
　　　三論舉臺官劄子
　　　論堂除太寛劄子
　　　論前後處置夏國乖方劄子
　第四十四卷
　　御史中丞論時事劄子五首
　　　論所言不行劄子
　　　論渠陽蠻事劄子
　　　乞令兩制共論納后禮劄子
　　再言渠陽邉事劄子
　　論衙前及諸役人不便劄子
　第四十五卷
　御史中丞論時事劄子一十二首
　　　乞再舉臺官狀
　　　乞改舉臺官法劄子
　　　論用臺諌劄子
　　　乞罷修河司劄子
　　　再乞責降李偉劄子
　　　三論渠陽邉事劄子
　　　乞定差管軍(臣)僚劄子
　　　乞裁損待髙麗事件劄子
　　　論張頡不可用劄子
　　　奏乞禁止髙麗下節出入劄子
　　　催行役法劄子
　　　再催行役法劄子
　第四十六卷
　　御史中丞首時事劄子六首
　　　論邉防軍政斷案冝令三省樞宻院同進呈
　　　　劄子
　　　論禁宫酒劄子
　　　論冬温無氷劄子
　　　論顧河夫不便劄子
　　　論西邉商量地界劄子
　　　論黄河東流劄子
　第四十七卷
　中書舎人撰兩府請賀謝表狀一十首
　　　請太皇太后受冊表
　　賀摛鬼章表
　　　謝入伏早出狀二首
　　　謝坤成齋筵狀二首
　　　謝講徹論語賜燕狀二首
　　　賀雪御筵謝狀三首
　　編神宗御集奏請表狀二首
　　　乞御製集叙狀
　　　進御集表
　　雜論薦書狀劄子八首
　　　爲兄軾下獄上書
　　　乞牽復英州別駕鄭俠狀
　　　乞擢任劉攽狀
　　　乞推恩故知陳州鮮于侁子孫狀
　　　薦吕陶吳安詩劄子
　　　薦林豫劄子
　　　乞優䘏滕元發家劄子
　　　薦王鞏劄子
　　雜辭免恩命表狀劄子一十六首
　　　辭起居郞狀二首
　　　免修條支賜劄子二首
　　　辭召試中書舎人狀二首
　　　辭戸部侍郞劄子
　　　辭吏部侍郎劄子
　　　辭翰林學士劄子
　　　辭御史中丞劄子
　　　辭尚書右丞劄子四首
　　　免尚書右丞表二首
　第四十八卷
　　雜謝恩命表狀二十一首
　　　謝除中書舎人表二首
　　　謝除戸部侍郎表二首
　　　謝對衣金帶表二首
　　　謝翰林學士宣召狀二首
　　　謝賜對衣金帶鞍馬狀三首
　　謝敕設狀二首
　　　笏記二首
　　　謝除龍圖閣學士御史中丞表
　　　謝除尚書右丞表二首
　　　生日謝表二首
　　　笏記
　第四十九卷
　　　代人上表二十三首
　　　　陳州張公安道謝批答表二首
　　　　齊州李肅之諌議謝上表
　　　　李諫議謝免罪表
　　　　南京張公安道免陪祀表
　　　　張公謝免陪祀表
　　　　張公賀南郊表
　　　　南京晋守賀南郊表
　　　　南京百官賀南郊表
　　　　南京謝頒暦表
　　　張公謝南郊加恩表
　　　李誠之待制遺表
　　　龔鼎臣諌議謝青帥表
　　　陳汝羲學士南京謝上表
　　　南京晋守謝減降德音表
　　　張芻諌議南京謝上表
　　　張公安道乞致仕表三首
　　　張公謝致仕表
　　　歙州賀豋極表
　　　滕逹道龍圖蘇州謝上表二首
　第五十卷
　　啓事二十二首
　　　賀歐陽副樞啓
　　　北京謝韓丞相啓二首
　　　賀歐陽少師致仕啓
　　　迎陳述古舎人啓
　　　賀致仕曾太傅啓
　　　賀韓相州啓
　　　謝韓許州啓
　　　賀河陽文侍中啓
　　　　謝文公啓
　　　　賀張宣徽知青州啓
　　　　謝改著作佐郎啓
　　　　謝張公安道啓
　　　　賀孫樞蜜啓
　　　　謝黄察院啓
　　　　賀趙少保啓
　　　　賀文太師致仕啓
　　　　謝兩發運啓
　　　　賀范端明啓
　　　除中書舎人謝執政啓
　　　除尚書右丞諸公免書
　　　謝啓
　　　代人啓事八首
　　　子瞻答周郎中啓
　　　張公安道答吕陶屯田啓
　　　陳述古舎人謝兩府啓
　　　　又謝兩制啓
　　　張聖民修撰謝二府啓
　　　齋州李諫議問候文侍中啓
　　　李諌議賀郭宣徽知并州啓
　　　李諌議謝二府啓
欒城集目錄卷第五十
欒城集凡例緫目
　一文定謚議共七葉原本在三卷目録之後今冠
　　　諸目錄之前以謚議重自朝廷而三集亦公
　　　生前事也
　一欒城三集目錄舊緫一冊今惟前集附謚議後
　　　而後集三集俱附各集前盖以類相從且便
　　　閱也
　一詩類同題各出除同卷相去不逺者歸併餘仍
　　　因之如九日九首散見於後集三集凡三出
　　之類意亦隨年逓書云爾
　一廟號舊本每空二字今一直書下時非宋也
　一欒城集舊五十卷今并目録緫九百七十二葉
　一欒城後集舊二十四卷今并目録緫三百四十
　　三葉
　一欒城三集舊十卷今并目録緫一百零九葉
凡例緫目畢
蘇文定公謚議
承淳熈三年七月十三日
勅中書門下省尚書省送到吏部狀准禮部關准都
省批下故門下侍郎蘇轍定謚事今具下項一准禮
部關承淳熈三年二月二十四日　勅試禮部尚書
兼侍讀兼給事中兼吏部尚書趙雄劄子奏臣竊詳
國朝故實名臣旣殁而不乞謚者徉徃因臣寮建請
特賜徽稱故楊徽之之謚文莊宋綬寔請之宋祁之
謚景文張方平寔請之張方平之謚文定蘇轍寔請
之凡以尚賢報功昭示無極
聖王之所以寵綏臣子者於是至矣臣伏見故門下
侍郞蘇轍𥘉以制舉對策受知
仁宗乍起草菜而鯁亮切直之聲固已震耀天下晚
乃歷踐臺省遂躋政途其絶學長才嘉言讜論與夫
進退終始大節天下公論可考不誣而寥寥數十年
易名之恩未加在於　盛明之朝緫覆之政誠爲
闕典况自頃歲
陛下加惠蘇軾　賜謚文忠　德音流行天下傳誦
轍之平生梗㮣與軾畧同而宦逹過之臣愚欲望
聖明依軾近例特與蘇轍賜謚以示褒勸臣謬司拜
禮職所當言況有宋綬張方平建請故事則區區僣
越之罪或可望於　裁赦也取　進止三省同奉
聖㫖依令禮部太常寺擬定申尚書省續准淳熈三
年四月十五日　勅三省同奉
聖㫖今後王公及職事三品以上法應得謚并勲德
節義聲實彰著不以官品特命謚者並先經有司議
定申中書門下省具奏取　㫖依舊制更不命詞止
備坐所議給告吏部牒本家照㑹禮部太常寺今擬
定謚曰文定道德博聞曰文安民大慮曰定并承議
郎行太常愽士章謙撰到謚議一本頭連在前伏乞
朝廷詳酌指揮施行申都省後批禮部太常寺申擬
定蘇轍賜謚五月二十三日送禮吏部照應淳熈三
年四月十五日巳降指揮施行一檢准淳熈三年四
月十五日　勑三省同奉
聖㫖今後王公及職事官三品以上法應得謚并勲
德節義聲實彰著不以官品特命謚者並先經有司
議定申中書門下省具奏取　㫖依舊制更不命詞
止備坐所議給告吏部牒本家照㑹一㝷行下太常
寺擬謚去後㨿太常寺申􁁂到承議郞行太常博士
章謙撰議曰門下蘇公殁逾六十年矣
天子始從其鄕人大宗伯之請　詔禮部奉常同議
命謚謹按謚法道德愽聞曰文安民大慮曰定請以
是易公名惟公挺生西蜀毓秀山川大材最髙資禀
實厚而又有父文安先生爲之師有兄文忠公爲之
師友盖其所學所行皆本原乎家傳而文章事業卓
乎可敬而仰也嗚呼公爲元祐名臣行事在國史聲
名在天下人其誰不知之冝不待歴數以合文定之
謚者請粗陳其畧觀公少年擢兩科與其父兄俱以
文名世而公之文汪洋澹泊深醇温粹似其爲人文
忠嘗稱之以爲實勝巳其所爲詩騷銘頌書記論譔
與夫代言之作率大過人盖流傳於人間散落於夷
狄者不知其㡬而所謂愛重其文則一也嘗傳詩春
秋訓釋先儒之未逹又注老子深窮道德之㫖而發
明佛老之相類其後作古史所論益廣以刪𥙷子長
雜亂殘闕之失書成撫之而歎自謂得聖資處身臨
事之㣲意末復論著歴代大抵以考古今成敗得失
爲要不務空言此其道德愽聞之淵源者如是可不
謂文乎　本朝至
仁皇世可謂極盛公對制策方切切然以海內窮困
生民愁苦爲憂雖賈誼痛哭流涕之書不過也青苗
八使擾民之事其施行甚明公與王介甫陳暘叔辯
爭之尤力及元祐新政公居言路首陳
神宗變法本欲利民爲社稷長乆之計而民力顧因
之以凋弊者其原皆起於大臣蔽塞聦明之所爲由
是蔡吕之徒竟皆貶竄然新政旣孚事勢一定大臣
乃有㣲引用熈豐舊臣爲自全計者公手䟽千餘言
極論君子小人之不可並處而争小人必勝非　朝
廷安静之福盖是時公之所争議大者唯黃河西邉
二事次則差顧役法也深知黨臣之撼摇在位者幸
四弊之不去以藉口而已故又爲之論奏願詔大臣
正巳平心無生事要功之意因弊脩法爲安民静國
之術民心旣得異議自消至論詩賦經義之兼行未
可遽合祭天地之禮所當復三司利權之不可分皆
反覆精詳未嘗不以謀國體便人情爲慮也此其安
民大慮之深逺者如是可不謂定乎自後世去古旣
邈好文之士侈辭相髙連篇累牘不出風雲月露之
狀而體益以靡文則文矣非所謂道德愽聞之文也
清談之士髙論性命視天下利害恝然不屑以動心
殆若木偶人者定則定矣非所謂安民大慮之定也
而公則異於是信其有功於治道而有德於生民文
定之懿今合以謚公議者又何辭焉謹議一請本部
郎中覆謚去後承承議郎行祕書省著作佐郞兼權
考功郎官何萬覆謚議曰是非待謚而後定謚於徃
者重也數十年之後是非旣定命謚以寵之謚之羙
惡以助勸沮謚於來者亦重也夫位足以經世要有
其學才足以救時要有其心無其學未發而所到可
知巳無其心禍福利害皆足以移之傑然異於是蓋
寡也思其人可無以示勸哉故門下侍郞蘇公轍闕
不作謚邇臣以爲請有　詔禮部太常其同定之重
是議也按謚法文之義十有八道德愽聞莫如公優
定之義有九安民大慮莫如公稱乃請謚文定上其
議考功豈非謂其有經世之學有救時之心於公無
愧歟公索深綜㣲得之於天嚌眞茹醇無待乎外上
窮䆳古下至其時廢興治亂得失成敗之所以然皆
貫穿出入如身歴目睹少而對䇿有愛君之言巳乃
上書陳治安之說晚年黜不用於是傳詩春秋老子
作古史載之空辭平生之所欲爲與老而不得卒其
所爲者可以槩見要其歸在於治國平天下遡其學
本末可考也𥘉王荆公之以執政領三司條例也公
爲其屬不爲屈歴䟽其不便謝去元祐𥘉旣爲諫官
取前日所爲弊與其人悉奏論之然司馬温公爲相
欲盡變顧役法文潞公繼之又欲回河流於東二公
淸德重望最知公者公亦不以爲便盖進退得䘮好
惡怨德一不以晋胸中而視百姓有繇此以重困失
職則惄焉若無以安也爲侍從不粗辨一職以塞責
而止以爲
天子所使以論思天下事當無不言凡冬温大旱水
潦隂雪必建言某政有闕失某事當罷行有罪而不
誅㡬人無功而受賞又有㡬賞責巳當求言以開廣
上意及在政府日至
上前與宰相爭用人邪正邉議曲直與行事當否退
而批語有不如奏對吏辯詰雖休謁出而見所舉或
未善必追論之未嘗曰事不出于我非吾咎不顧也
勢移事異猶貇貇論治道至謪逐不悔此其心豈擇
所趨避委時於危不救者是以九年之間朝廷尊公
路闢忠賢相望貴倖歛跡邉陲綏靖百姓休息君子
謂公之力居多焉信也自公之貶紹聖以權臣用事
崇觀以姦臣執柄皆公昔所累䟽數言不足倚以事
者使公不去其言用寧有後日之禍公之去天也然
公身雖屑道愈髙籍雖錮於黨人天下愈推爲正臣
上前與宰相爭用人邪正邉議曲直與行事當否退
而批語有不如奏對吏辯詰雖休謁出而見所舉或
未善必追論之未嘗曰事不出于我非吾咎不顧也
勢移事異猶貇貇論治道至謪逐不悔此其心豈擇
所趨避委時於危不救者是以九年之間朝廷尊公
路闢忠賢相望貴倖歛跡邉陲綏靖百姓休息君子
謂公之力居多焉信也自公之貶紹聖以權臣用事
崇觀以姦臣執柄皆公昔所累䟽數言不足倚以事
者使公不去其言用寧有後日之禍公之去天也然
公身雖屑道愈髙籍雖錮於黨人天下愈推爲正臣
鉅德渡江之後旌録有　詔今距公死又六十有五
年矣猶　詔易名以褒之俾爾士大夫違實飾虛貪
近忘遠知茍榮於一日不顧遺臭於後世者觀公邅
廻困躓顧不若鄕世好以爲身圖者之安然而此等
泯泯就盡餘累汗逮孫子而公休澤顯聞乃垂懿無
窮是則名節茍全爵禄不足驕公議終在邪說不能
勝其亦庻㡬知勸也夫文定二名豐約惟允請如愽
士議謹議今來本官合出告伏候　指揮七月十三
日三省同奉
聖㫖依
欒城第三集目録　全
　第一卷
　　詩七十首
　　　丙戌十月二十三日大雪
　　　晝歎
　　　夣中反古菖蒲
　　　次遲韻復雪
　　　次韻文氏外孫驥以其祖父與可學士書卷
　　　　還謝悰學士
　　　守歲
　　　　上元不出
　　　　將築南屋偕功田家
　　　　丁亥生日
　　　　𥘉葺遺老齋二首
　　　　謝人惠千葉牡丹
　　　　移陳州牡丹偶得千葉二本喜作
　　　　因舊
　　　　𥘉成遺老齋二首
　　　　蠶麥二首
　　　　文氏外孫入村収麥
　　　　李方叔新宅
　　　　苦雨
　　　　殺麥二首
　　　　立秋後
　　　　𥘉築南齋
　　　　中秋月望十六終夜如晝
　　　　釀重陽酒
　　　　戯題菊花
　　　　九日三首
　　　　十日二首
　　　𥘉成遺老齋待月軒藏書室三首
　　　乆雨
　　　方築西軒穿地得怪石
　　　肺病
　　　送遜監淮西酒并示諸任二首
　　　風雪
　　　讀傳燈錄示諸子
　　　夣中詠西湖
　　　買炭
　　　欲雪
　　　　那吒
　　　　示諸子
　　　　戊子正旦
　　　　題舊鍾馗
　　　　七十吟
　　　　乆旱府中取虎頭骨投邢山潭水得雨戯作
　　　　生日
　　　　將圻舊屋權住西廟
　　　　種花二首
　　　　同遲賦千葉牡丹
　　　同遲賦春晚
　　　春無雷
　　　聞卞氏舊有怪石藏宅中問其遺孫指一廢
　　　　井云盡在是矣井在室中床下尚未能取
　　　　先作一首
　　　仲夏始雷
　　　八壐
　　　讀舊詩
　　　五月園夫獻紅菊花二絶句
　　　夏至後得雨
　　　遲徃泉店殺麥
　　　夏夜對月
　　　千葉白蓮花
　　　追和張公安道贈别絶句
　第二卷
　　詩七十一首
　　　遺老齋絶句十二首
　　　移花
　　　服栗
　　　白菊
　　　　九日家釀未熟
　　　　南齋獨坐
　　　　西成
　　　　藏菜
　　　　示諸子
　　　　示諸孫
　　　　十一月一日作
　　　　冬至日
　　　　除日
　　　　臘中三雪
　　　伐雙榖
　　　上元夜适勸至西禪觀燈
　　　程八信孺表弟剖符單父相過頻川歸鄕待
　　　　闕作長句贈别
　　　種松
　　　二月望日雪二絶
　　　遜自淮康酒官歸覲逾旬而歸二絶句
　　　去年秋扇二絶句
　　　讀舊詩
　　　堂成不施丹艧唯𥿄窓水屏蕭然如野人之
　　　　居偶作
　　　南齋竹三絶
　　　中秋新堂㸔月戯作
　　　午寢
　　　九日隂雨不止病中把酒示諸子三首
　　　落葉滿長安分題
　　　臘月九日雪三絶句
　　　己丑除日二首
　　　同外孫文九新春五絶句
　　　上元前雪三絶句
　　　上元雪
　　　春隂
　　　庭中種花
　　　曾郞元矩見過踰月聽其言乆而不厭追感
　　　　平昔爲賦
　　　閉門
　　　林筍復生
　　　老栢
　　　蠶麥
　　　喜雨
　　　題東坡遺墨卷後
　　　洗竹
　　　寄張芒叟
　第三卷
　詩七十首
　　　雨中秋絶句二首
　　　贈德仲
　　　閏八月二十五日菊有黃花園中粲然奪目
　　　　九日不憂無菊而憂無酒戯作
　　　九日三首
　　　　戯題三絶
　　　　木氷
　　　　夜坐
　　　　老史
　　　　臘雪次遲韻
　　　　小雪
　　　　土牛
　　　　除夜二首
　　　　遺老齋南一栢雙幹昔歲坐堂上僅可見也
　　　　今出屋巳尺餘偶賦
　　　正月十六日
　　　七十三歲作
　　　春旱彌月郡人取水邢山二月五日水入城
　　　　而雨一首
　　　龍川道士
　　　重贈
　　　食櫻筍二首
　　　西軒畫枯木怪石
　　　悟老住慧林
　　　蠶麥
　　　　北堂
　　　　秋稼
　　　　七夕
　　　　食雞頭
　　　　秋雨
　　　　𥙷種牡丹二絶
　　　　曹郞子文赴山陽令
　　　　九日三首
　　　　早睡
　　　　聽前栢
　　　十月二十九日雪四首
　　　冬日郞事
　　　畫學董生畫山水屏風
　　　冬至日作
　　　冬至雪二首
　　　讀樂天集戯作五絶
　　　記病
　　　除日二首
　　　上元
　　　壬辰生日兒姪諸孫有詩所言皆過記胸中
　　　　所懷亦自作
　　　　白鬚
　　　　林筍
　　　　西軒種山丹
　　　　遊西湖
　　　　泛潩水
　　　　風痺三作
　　　　新作南門
　　　　春旱
　　　　感私扇
　第四卷
　　詩十二首
　　　喜姪賣還家
　　　次前韻
　　　喜雨
　　　雨過
　　　溽暑
　　　外孫文九㐲中入村㬠麥
　　　大雨後詠南軒竹二絶句
　　　秋後即事
　　　　送遲赴登封丞
　　　　省事
　　　　廣福僧智􁥀西歸
　　第五卷
　　詩賦銘贊共十首
　　　　種藥苗二首(種甖粟/種决明)
　　　　上巳
　　　　上巳後
　　　　堂成
　　　　雙柳
　　　　卜居賦
　　　　銅雀硯銘
　　　　壬辰年冩眞贊
　　　　管㓜安畫賛
　　第六卷
　　　策問論一十六首
　　　　觀㑹通以行典禮論
　　第七卷
　　　　論語拾遺
　　第八卷
　　　　易說三首
　　　　洪範五事說一首
　　　　詩病五事
　第九卷
　　　書傳燈錄後
　第十卷
　　　遺老齋記
　　　藏書室記
　　　　待月軒記
　　　墳院記
欒城第三集目録卷終
欒城後集目録
　弟一卷
　　詩七十首
　　　次韻子瞻感舊
　　　次韻題畫卷四首(山阴陳迹/四明狂客/雪溪乗㒷/西塞風雨)
　　　送姪邁赴河間令
　　　次韻門下吕相公車駕眎學
　　　傳銀青挽詞二首
　　　大雪三絶
　　　和王晋卿都尉茶蘪二絶句
　　　次韻門下吕相公同訪致政馮宣猷
　　　滕逹道龍圖挽詞二首
　　　魯元翰中大挽詞二首
　　　贈司空張公安道挽詞三首
　　　蔡州任氏閱世堂
　　　次韻子瞻和淵明飮酒二十首
　　　次韻子瞻道中見寄
　　　郊祀慶成
　　　次韻姚道人
　　　次韻子瞻上元扈從觀燈二首
　　　　蔡州壼公觀劉道士
　　　　大行太皇太后挽詞二首
　　　　次韻姚道人一首
　　　　次韻石芝
　　　　故樞宻薟書贈正議大夫王彦霖挽詞二首
　　　　讀史六首
　　　　和子瞻雪浪齋
　　　　次韻子瞻生日見寄
　　　　蹇師嵩山圖
　　　　望嵩樓
　　　　思賢堂
　　　　阻風
　　　　次韻子瞻逰羅浮山
　　　　次韻子瞻江西
　　　　雨中遊小雲居
　　　第二卷
　　　　詩七首
　　　　次韻子瞻上元見寄
　　　　次韻子瞻連雨江漲二首
　　　　次韻姪過江漲
　　　亡嫂靖安君蒲氏挽詞二首
　　　寄題武陵柳氏所居二首(天真堂/康楽樓)
　　　筠州州宅雙連
　　　奉同子瞻荔支歎
　　　欠韻子瞻梳頭
　　　勸子聸修無生法
　　　石盆種菖蒲甚茂忽開八九華或言此華壽
　　　　祥也逺因生日作頌亦爲賦此
　　　子瞻和陶公讀山海經詩欲同作而未成夣
　　　　中得數句覺而𥙷之
　　　　成都僧法舟爲其祖師寳月求塔銘於惠州
　　　　　還過髙安送歸
　　　　東西京二絶
　　　　唐相二絶
　　　　寓居六詠
　　　　和子瞻新居欲成二首
　　　　次遲韻二首
　　　　次逺韻
　　　　次韻子瞻和陶公止酒
　　　　次韻瞻子過海
　　　　過姪寄椰冠
　　　　㝢居二首(東樓/東亭)
　　　　所寓堂後月季再生與逺同賦
　　　　浴罷
　　　　次逺韻齒痛
　　　　子瞻問瘦以詩見寄次韻
　　　　次韻子瞻獨覺
　　　　次韻子瞻夜坐
　　　　次韻子瞻寄賀生日
　　　　次韻子瞻寄黄子木杖
　　　次韻子瞻謪居三適(旦起理髪/夜卧濯足/午窓坐睡)
　　　同子瞻次過逺重字韻
　　　次韻子瞻和淵明擬古九首
　　　雨中招吳子野先生一絶
　　　荅吳和二絶
　　　閠九月量九與父老小飮四絶
　　　求黃家紫竹杖
　　　賦豐城劒
　　　范丞相堯夫挽詞二首
　　　卜居
　　　和子瞻過嶺
　　　子瞻贈嶺上老人次韻代老人答一絶
　第三卷
　　詩七十首
　　　大行皇太后挽詞二首
　　　追尊皇太后挽詞二首
　　　贈史文通奉議二首
　　　次前韻示楊明二首
　　　唐修撰(義問)挽詞二首
　　　寄題登封揖仙亭
　　　　呉冲卿夫人秦國挽詞二首
　　　　十一月十三日雪
　　　　𥙷子瞻贈姜唐佐秀才
　　　　遷居汝南
　　　　索居三首
　　　　聞諸子欲再質卞氏宅
　　　　任氏閱世堂前大􁍲
　　　　贈蔡駜居士
　　　　癸未生日
　　　　白鬚
　　　　寒食二首
　　　　潁川城東野老
　　　　汝南示三子
　　　　謝任亮敎授送千葉牡丹
　　　　思歸二首
　　　　萬蝶花一絶
　　　　春盡
　　　　夣中詠醉人
　　　　立秋偶作
　　　　汝南遷居
　　　　寄內
　　　　病愈二首
　　　　九日三首
　　　　立冬聞雷
　　　　將歸二首
　　　　示資福諭老
　　　　三不歸行
　　　　罷提舉太平宫欲還居潁川
　　　　次遲韻寄适遜
　　　　次遲韻對雪
　　　　還潁川
　　　　題郾城彼岸寺二首
(文殊院古栢/武宗元比部畫文殊玄奨)
　　　　上巳日夕病不出示兒姪二首
　　　　葺東齋
　　　　次遲韻千葉牡丹二首
　　　　盆池白蓮
　　　　詠竹二首
　　　　見兒姪唱酬次韻五首
　　　　初得南園
　　　　移竹
　　　　記夣
　　第四卷
　　　詩七十首
　　　　葺居五首
　　　　再賦葺居三絶
　　　　歲莫口號二絶
　　　　雪後小酌贈內
　　　　喜雨
　　　　収蜜蜂
　　　　養竹
　　　　和遲田舎雜詩九首
　　　　雨病
　　　　施崇寧寺馬
　　　　南堂新甃花壇二首
　　　　夣中謝和老惠茶
　　　　新霜
　　　　戯作家釀二首
　　　　冬至雪
　　　　歲莫二首
　　　春後望雪
　　　除夜
　　　喜雨
　　　甲子日雨
　　　新火
　　　次韻和人詠酴醾
　　　閑居五詠(杜門/買宅/坐忘/移竹/讀書)
　　　城中牡丹推髙皇廟園遲适聮騎徃觀歸報
　　　未開戯作
　　　外孫文驥與可學士之孫也予親敎之學作
　　　　詩俊發猶有家風喜其不墜作詩贈之
　　　春深三首
　　　次遲韻示陳天倪秀才姪孫元老主簿
　　　再次前韻示元老
　　　築室示三子
　　　開䆫
　　　遜徃泉城穫麥
　　　送元老西歸
　　　蜀人舊食决明花耳潁川夏秋少菜崇寧老
　　　　僧敎人并食其葉有鄕人西歸使爲父老
　　　　言之戯作
　　　諸子將築室以畫圖相示三首
　　　題韓駒秀才詩卷一絶
　　　秋社分題
　　　釀重陽酒
　　　中秋無月同諸予二首
　　　予昔在京師畫工韓若拙爲予冩眞今十三
　　　　年矣容貌日衰展卷茫然葉縣楊生畫不
　　　　减韓復令作之以記其變偶作
　　　九日獨酌三首
　　　　泉城田舎
　　第五卷
　　　雜文十二首
　　　　和子瞻沉香山子賦
　　　　和子瞻歸去來詞
　　　　潁川擇勝亭詩
　　　和子瞻次韻陶淵明停雲詩
　　　　和子瞻次韻陶淵明勸農詩
　　　沐老圖賛
　　　香城順長老真賛
　　　　　自冩眞賛
　　　　　六祖卓錫泉銘
　　　　　代李樵卧帳頌
　　　　　夢齋頌
　　　　　抱一　頌
　　第六卷
　　　　　孟子解二十四章
　　第七卷
　　　　　歷代論
　　　　堯舜
　　　　　三宗
　　　　　周公
　　　　　五伯
　　　　　管仲
　　　　　知罃趙武
　　　　　漢髙帝
　　　　　漢文帝
　　　　　漢景帝
　　第八卷
　　　歴代論二首
　　　　　漢武帝
　　　　漢昭帝
　　　　漢哀帝
　　　　漢光武上
　　　　　漢光武下
　　　　　隗囂
　　　　　鄧禹
　　　　　李固
　　　　　陳蕃
　　第九卷
　　　　歴代論三
　　　　　荀彧
　　　　　賈詡上
　　　　　賈詡下
　　　　　劉玄德
　　　　　孫仲謀
　　　　　晉宣帝
　　　　　晋武帝
　　　　　羊祐
　　　　　王衍
　　第十卷
　　　歴代論四
　　　　　王尊
　　　　　祖逖
　　　　　符堅
　　　　　宋武帝
　　　　　宋文帝
　　　　　梁武帝
　　　　　唐髙祖
　　　　　唐太宗
　　　　　狄仁傑
　　　第十一　卷
　　　　歴代論五首
　　　　　唐玄宗憲宗
　　　　　姚崇
　　　　　宇文融
　　　　　陸贄
　　　　　牛李
　　　　　郭崇韜
　　　　　馮道
　　　兵民
　　　燕薊
　第十二卷
　　　頴濵遺老傳上
　第十三卷
　　　頴濵遺老傳下
　第十四卷
　　　大行太皇太后謚冊文一首(進冊文/劄子附)
　　　改園陵爲山陵手詔一首
　　　擬答西夏詔書一首
　　　擬殿試策題二首
　第十五卷
　　　擬合祭天地手詔一首
　　　論合祭天地劄子一首
　　　㑹計録叙三首
　第十六卷
　　　兄除翰林承㫖乞外任劄子四首
　　　舉王鞏乞外任劄子五首
　　　乞賜張宣徽謚劄子一首
　　　立皇后制書劄子一首
　　　論黄河軟堰劄子一首(申三省/狀附)
　　　論御試䇿題劄子二首
　　　待罪劄子一首
　第十七卷
　　　生日謝表笏記四首
　　　辭門下侍郞劄子一首
　　　免太中大夫門下侍郎表二首
　　　謝太中大夫門下侍郞表二首
　　　進郊祀慶成詩狀一首
　　　免南郊加恩表二首
　　　謝南郊加恩表二首
　第十八卷
　　表䟽一十九首
　　　汝州謝上表
　　　分司南京到筠州謝表
　　　明堂賀表
　　　雷州謝表
　　　移岳州謝狀
　　　復官宫觀謝表
　　　南郊賀表
　　　降朝請大夫謝表
　　　謝復墳寺表
　　　謝復官表二首
　　　皇太后上僊慰表
　　　欽聖憲肅皇后祔廟慰表
　　　欽慈皇后祔廟慰表
　　　太行太皇太后上僊功德䟽
　　　皇太后上僊功德䟽
　　　哲宗皇帝大祥功德䟽
　　　天寧聖節功德䟽
　　　　　東塋老翁井齊僧䟽
　　　　第十九卷
　　　　　青詞十一　首
　　　　　京師一　首
　　　　　髙安四首
　　　　　龍川二首
　　　　　閣皁一首
　　　　　許昌三首
　　　　祝文二首
　　　　　嵩山

　　　　汝州謝雨
　　第二十卷
　　　祭文一十八首
　　　　祭張宫保文
　　　　祭文與可學士文
　　　　祭亡壻文逸民文
　　　　再祭張宮保文
　　　　祭亡嫂王氏文
　　　　祭八新婦黄氏文
　　　　北歸祭東塋文
　　　　祭亡兄端明文
　　　　再祭亡嫂王氏文
　　　　再祭亡兄端明文
　　　　再祭八新婦黄氏文
　　　　祭范子中朝散文
　　　　祭子子敏奉議文
　　　　遣适歸祭東塋文
　　　　祭黄師是龍圖文
　　　　祭范彛叟右丞文
　　　　祭竇月大師宗兄文

　　　祭逍遥聦長老文
　第二十一卷
　　雜文一十三首
　　　汝州龍興寺修吳畫殿記
　　　汝州楊文公詩石記
　　　李簡夫少卿詩集引
　　　王子立秀才文集引
　　　子瞻和陶淵明詩集引
　　　六孫名字說
　　　書孫朴學士手冩華經嚴後
　　　　書楞嚴經後
　　　　書金剛經後二首
　　　　書白樂天集後二首
　　　　書鮮于子駿父母贈告後
　　第二十二卷
　　　墓誌銘一首
　　　　亡兄子瞻端明墓誌銘
　　第二十三卷
　　　神道碑一
　　　　歐陽文忠公神道碑(答公子叔/弼書附)
　第二十四卷
　　　雜文五首
　　　　巢谷傳
　　　　亡姊玉夫人墓誌銘
　　　龍井辯才法師塔碑
　　　逍遥聦禪師塔碑
　　　天竺海月法師塔碑
欒城後集目録卷終
欒城集卷第一
　詩五十三首
　　　郭綸(綸本河西弓箭手屢戰有功不賞自黎/州都監官滿貧不䏻帰權加州監稅)
郭綸本蕃種騎鬪雄西戎流落𥘉無罪因循遂龍鍾
嘉州巳經歲見我涕無窮自言將家子少小學彎弓
長遇西鄙亂走馬救邉烽手挑丈八矛所徃如投空
平生事苦戰數與大冦逢昔在定川寨賊來如群蜂
萬騎擁酋帥自謂白相公揮兵取其元糢糊腥血紅
戰勝士氣振越敵如旋風蚩蚩氊裘將不信勇且忠
遥語相勸誘一矢摧厥胸短兵接死地日落沙塵蒙
馳歸不敢息馬口衘折鋒誰知八尺軀脫命萬死中
忽聞南蠻叛羽檄行忽忽將兵赴危難瘴霧不辭衝
行經賀州城寂寞無人蹤攀堞莾不見入據爲築墉
一旦賊兵下百計焼且攻三月不能䧟救至遂得通
﨑嶇有成績元帥多異同有功不見賞憔悴落巴賨
巳矣誰復信言之氣恟恟予不識郭綸問此爲歛容
一夫何足言竊恐悲群雄此非介子推安肯不計功
郭綸未嘗敗用之可前鋒
　　　𥘉發嘉州
放舟沫江濵徃意念荆楚擊皷樹兩旗勢如遠征戌
紛紛上船人㯭急不容語余生雖江陽未省至嘉樹
巉巉九頂峯可愛不可住飛舟過山足佛脚見江滸
舟人盡歛容競欲揖其拇俄頃巳不見烏牛在中渚
移舟近山隂壁峭上無路云有古郭生璞此地苦箋
注區區辨蟲魚爾雅細分縷洗硯去殘墨遍水如黒
霧至今江上魚頂有遺墨處覧物悲古人嗟此空自
苦余今方南行朝夕事鳴㯭至楚不復晋上馬千里
去誰能居深山永與禽獸伍此事誰是非行行重回
顧
　　　過冝賔見夷中亂山
江流日益深民語漸巳變岸闊山盡平連峯遠非漢
慘慘瘴氣青薄薄寒日煖峯巒苦崖石草木條幹短
遥想彼居人狀類麏鹿竄何時遂平定戌卒從此返
　　　夜泊牛口
行過石壁盡夜泊牛口渚野老三四家寒燈照踈樹
見我各無言倚石但箕踞水寒雙脛長壊袴不蔽股
日莫江上歸潜魚逺難捕稻飯不滿盂飢卧冷徹曙
安知城市歡守此田野趣秪應長凍飢寒暑不能苦
　　　戎州
江水通三峽城州控百蠻沙昏行旅倦邉静禁軍閑
漢虜更成市羅紈靳不還投氊㨂精宻換馬瘦孱顔
兀兀頭垂䯻團團耳帶鐶夷聲不可㑹爭利苦間關
　　　舟中聽琴
江流浩浩羣動息琴聲琅琅中夜鳴水深天闊音響
遠仰視斗牛皆從横昔有至人愛奇曲學之三歲終
無成一朝隨師過滄海晋置絶島不復迎終年見怪
心自感海水震掉魚龍驚翻回蕩潏有遺韻琴意忽
忽從此生師來迎笑問所得撫手無言心巳明世人
囂囂好絲竹撞鍾擊皷浪謂榮安知江琴韻超絶擺
耳大笑不肯聽
　　　泊南井日期任遵聖
期君荒江濆未至望已極朔風吹烏裘隱隱沙上立
愧余後期至先到犯寒色旣泊問所如歸去巳無及
繫舟重相邀雨冷塗路濕
　　　江上早起
晨興孤舟上盥濯夜氣清整巾未皇坐雙㯭軋巳鳴
日出江霧散江上山從橫區區茅舎翁曉出露氣腥
収筒得大鯉愛惜不忍烹持之易斗粟朝飰厭魚羔
蕭蕭遠風起泛泛野鴈驚忽過百餘里山水互變更
蓬舟問所如彼此不知名超超江湖間殊勝地上行
旦游市井喧莫宿無人聲江上誠足樂無怪陶朱生
　　　江上㸔山
朝㸔江上枯崖山憔悴荒榛赤如赭莫行百里一回
頭落日孤雲靄新畫前山更逺色更深誰知可愛信
如今唯有巫山最穠秀依然不負遠來心
　　　山胡
山胡擁蒼毳兩耳白茸茸野樹啼終日黔山深㡬重
啄溪探細石噪虎上孤峯𬒳執應多恨筠籠僅不容
　　　白鷴
白鷴形似鴿摇曳尾能長寂寞懷溪水低回愛稻梁
田家比雞䳱野食薦杯觴肯信朱門裏徘徊占玉塘
　　　屈原塔(在忠/州)
屈原遺宅秭歸山南賔古者巴子國山中遺塔知㡬
年過者遲疑不能識浮圖髙絶誰所爲原死豈復待
汝力臨江慷慨心自明南訪重華訟孤直世人不知
徒悲傷強爲築土髙岌岌
　　　嚴顔碑(亦在/忠州)
古碑殘缺不可讀逺人愛惜未忍磨相傳昔者嚴太
守刻石千歳字巳訛嚴顔平生吾不記獨憶城破節
最髙被擒不辱古亦有吾愛善折張飛豪軍中生死
何足怪乘勝使氣可若何斫頭徐死子無怒我豈畏
死如兒匹曹夫受戮或不避所重壯氣吞黃河臨危
閑暇有如此覧碑慷慨思橫戈
　　　竹枝歌(忠州作)
舟行千里不至楚忽聞竹枝皆楚語楚言啁哳安可
分江中明月多風露扁舟日落駐平沙茅屋竹籬三
四家連春並汲各無語齊唱竹枝如有嗟可憐楚人
足悲訴歳樂年豐爾何苦釣魚長江江水深耕田種
麥畏狼虎俚人風俗非中原處子不嫁如等閑雙鬟
垂頂髪巳白負水採薪長若艱上山採薪多荆棘負
水入溪波浪黒天寒斫木手如龜水重還家足無力
山深瘴暖霜露乾夜長無衣猶苦寒平生有似糜與
鹿一旦白髪已百年江上乘舟何處客列肆喧譁占
平磧遠來忽去不記州罷市歸船不相識去家千里
未能歸忽聽長歌皆慘悽空船獨宿無與語月滿長
江歸路迷路迷鄕思渺何極長怨歌聲苦凄急不知
歌者樂與悲遠客乍聞皆掩泣
　　　望夫臺(在忠州數十里)
江上孤峯石爲骨望夫不來空獨立去時江水拍山
流去後江移水成磧江移岸改安可知獨與髙山化
爲石山髙身在心不移慰爾行人逺行役
　　　八陣磧(在夔/州)
漲江吹八陣江落陣如故我來苦寒後平沙如匹素
乘髙望遺迹磊磊六十四遥指如布棊就視不知處
世稱諸葛公用衆有法度區區落襃斜軍旅無闊歩
中原竟不到置陣狹無所茫茫平沙中積石排隊伍
獨使後世人知我非莾鹵柰何長蛇形千古竟不悟
惟餘桓元子乆視不能去
　　灔澦堆(或云上/有古碑)
江中石屏灔澦堆鼈靈夏禹不能摧深根百丈無敢
近落日紛紛鳬鴈來何人磊落不畏死爲我赤脚豋
崔嵬上有古碑刻竒篆當使盡讀磨蒼苔此碑若見
必有怪恐至絶頂遭風雷
　　　入峽
舟行瞿唐口兩耳風鳴號渺然長江水千里投一瓢
峽門石爲戸欝怒水力驕扁舟落中流浩如一葉飄
呼吸信奔浪不復由長篙棙柁破濆旋畏與亂石遭
兩山慼相値望之不容舠漸近乃可入白鹽最雄髙
草木皆倒生哀呌悲玄猱白雲繚長䄂零落如飛毛
緬懐浲水年慘蹙病有堯禹益决岷水屢與山鬼鏖
摧岡轉大石破地䟽洪濤巉巉當道山斬截肩尾銷
峭璧下無趾連峯斷脩腰破處不生草上不掛鳥巢
水怪不盡戮下有龍與鼇遼哉千萬年禹死遺迹牢
豈必見河洛開峽斯巳勞
　　　巫山廟
山中廟堂古神女楚巫婆娑奏歌舞空山日落悲風
吹舉手㫿旴道神語神仙㓗淸非世人瓦盎傾醪薦
䴢脯子知神君竟何自西方眞人古王母飄然乘風
遊九州朅渡西海薄中土白雲馬車駕蒼虬驂乘湘
君宓妃御天孫織綃素非素衣裳飃䬙薄煙霧泊然
冲虛眇無營朝飡屑玉嚥瓊乳下視人世安可據超
江乘山去無所巫山之下江流淸偶然愛之不能去
湍崖激作相喧豗白花翻翻龍正怒堯使大禹導九
州石隕山墜㡬拆股山前恐懼乆無措稽首山下苦
求助丹書玉笈世莫窺指示文字相爾汝擘山洩江
幸無苦庚辰虞余實相禹功成事定世莫知空山俄
頃千萬古廟中擊鼓吹長簫採蘭爲飱蕙爲肴玉缶
薦芰香飄蕭龍勺取酒注白茅神來享之風飄飄荒
山長江何所有豈有瓊玉薦泬寥神君聦明無我責
爲我驅獸攘龍蛟乘船入楚沂巴蜀濆旋深惡秋水
髙歸來無恙無以報山上麥熟可作醪神君尊貴豈
待我再拜長跪神所勞
　　　巫山廟烏
巫廟眞人古列仙髙心獨愛玉爐煙飢烏巧㑹行人
意來去紛紛噪客船
　　　君昭村
峽如王嬙繼屈須入宫曾不愧秦姝一朝逺逐呼韓
去遥憶江頭捕鯉魚江上大魚安敢釣轉拖横江筋
力小深邉積雪厚埋牛兩處辛勤何處好去家離俗
慕榮華富貴終身獨可嗟不及故鄕山上女夜從東
舎嫁西家
　　　三遊洞
洞前危逕不容足洞中明曠坐百人蒼崖硉儿起成
柱亂石散列如驚麏清溪百丈下無路水滿沙土如
魚鱗夜深明月出山頂下照洞口纔及脣沉沉深黒
若大屋野老構火青如燐平明欲出迷上下洞氣瓢
亂爲橫雲深山大澤亦有是野鳥鳴噪孤熊三蹲人
一去無復見至今冠蓋長滿門
　　　寄題淸溪寺(在硤州鬼/谷子故居)
淸溪鬼谷子雄辦傾六國視世無足言自閉長黙黙
蘇張何爲者欲竊長短術學成果無頼遂爲世所惑
顛倒賣諸侯傾轉莫可執後世何不明疑我不汝及
誰知居深山玩世可終日君觀二第子死處竟莫得
客齊目披裂投魏求寄食悠悠清溪中石亂流水急
溪魚爲朝飡老死得安穴居亂獨無言其辯吾不測
　　息壤(在荆南/南門外)
江上寒沙薄如席一夕墳起成髙丘江流傾轉力不
勝左齧右吐非自由南郡城南獨何者平地生長殊
不休當中屋背不盈尺深入百丈皆石樓古人不知
下有恠發破不掩水漲浮傳言夏鯀塞浲水上帝愛
蘇張何爲者欲竊長短術學成果無頼遂爲世所惑
顛倒賣諸侯傾轉莫可執後世何不明疑我不汝及
誰知居深山玩世可終日君觀二第子死處竟莫得
客齊目披裂投魏求寄食悠悠清溪中石亂流水急
溪魚爲朝飡老死得安穴居亂獨無言其辯吾不測
　　息壤(在荆南/南門外)
江上寒沙薄如席一夕墳起成髙丘江流傾轉力不
勝左齧右吐非自由南郡城南獨何者平地生長殊
不休當中屋背不盈尺深入百丈皆石樓古人不知
下有恠發破不掩水漲浮傳言夏鯀塞浲水上帝愛
此無敢偷竊持大畚負長鏄刺取不巳帝使流禹知
水怒非塞止綱捕百恠雜蜃鰍掘壕入土不計丈投
擲填壓聲鳴啾一時旣定憂後世恐此竊出壊九州
神人已死無復制故以此土封其頭發之輙滿不可
旣意使靈物長幽囚前年大旱千里赤取土盈掬雨
不収誰言咫尺舊黄壤中有千歲龍與虬髙山萬仞
猶可削嗟此何獨生如疣天長地遠莾無極雖有缺
壤誰能賙我疑天意固有在患世多事窮䥴鎪埏陶
鼓鑄地力困乆不自補無爲憂世無女媧空白石磊
磊滿地如浮漚耕田鑿井自無巳息壌無㡬安能酬
　　　荆門惠泉
泉源何從來山下長溪發油然本無榮誰使自激洌
茫茫九地底大水浮一葉使水皆爲泉地已不勝洩
應是衆水中獨不容至㓗涓涓自傾㵼奕奕見清澈
石泓淨無塵中有三尺雪下爲百丈溪冷不受魚鼈
脫衣浣中流觧我雙足熱樂哉泉上翁大旱不知渴
　　　荅荆門張都官(維)見和惠泉
荒涼荆門西泉水誰爲洩發源雖甚㣲來意不可折
平鋪淸池滿皎皎自明澈丼凉最冝茶羊炙可用雪
炎風五月交中夜吐明月太守燕巳還青嶂空　􁖵
風雨寒壯士臺中一揮肘臺髙百尺臨平川山中放
火秋草乾雉肥兔飽走不去野鷹飛下風蕭然嵳峨
呼鷹臺人去臺巳圯髙臺不可見况復呼鷹子長歌
野鷹來當年落誰耳父生已不武子立又不強北兵
果南下擾擾如驅羊鷹來野雉何暇走束縳籠中安
得翔可憐野雉亦有爪兩手捽鷹猶可傷
　　襄陽樂
誰言襄陽苦歌者樂襄陽太守劉公子千年未可忘
劉公一去歲時改惟有州南漢水長漢水南流峴山
碧種稻耕田泥没尺里人種麥滿髙原長使越人耕
大澤澤中多水原上乾越人爲種楚人食火耕水耨
古常然漢水魚多去滿船長有行人知此樂來買槎
頭縮頸鯿
　　雙鳬觀(在葉縣)
王喬西飛朝洛陽飄飄千里雙鳬翔鳬飛遭網不能
去惟有空屨鳬已亡誰知野烏不能化豈必雙屨能
飛揚鳬神屨恠當有在搔首野廟春風長
　　懐黽池寄子瞻兄
相攜話别鄭原上共道長途怕雪泥歸騎還㝷大梁
陌行人巳渡古崤西曾爲縣吏民知否(轍嘗為此縣/簿未赴而中)
(第)舊宿僧房壁共題(轍昔與子瞻应㪯過宿縣中/寺舎題其老僧奉閑之壁)遥
想獨遊佳味少無言騅馬但鳴嘶
　　辛丑除日寄子瞻
一歲不復居一日安足惜人心畏增年對酒語終夕
夜長書室幽燈燭明照席盤飱雜梁楚羊炙錯魚腊
庖人饌雞兔家味宛如昔有懷岐山下展轉不能釋
念同去閭里此節三巳失𥘉來寄荆渚魚鴈賤冝客
楚人重歲時爆竹鳴磔磔新春始渉五田凍未生麥
相携歷唐許花柳漸牙拆居梁不耐貧投𣏌避糠覈
城南庠齋静終歲守墳籍酒酸未嘗飮牛美每共炙
謂言從明年此㑹可縣射同爲洛中吏相去不盈尺
濁醪幸分季新筍可餉伯㠝㠝嵩山羙漾漾洛水碧
宫閑得相從春野玩朝日安知書閣下羣子並遭馘
偶成一朝榮遂使千里隔何年相㑹歡逢節勿輕擲
　　　次韻子聸减降諸縣囚徒事畢豋覧
山川足淸曠闤闠巧拘囚安得􁊴阿御同爲穆滿遊
遥知因渙汗遠出散幽憂原隰繁分繡村墟盡小侯
春深秦樹緑野闊渭河流四顧神蕭瑟前探意漲浮
勝觀殊未巳徃足詎能収下坂如浮舸豋崖劇上樓
強行腰傴僂困坐氣嘘咻鳥語林巒静花明澗谷幽
濯溪驚野老伐路駭它州中散探深去文淵到處晋
聽琴峯下寺弄石水中洲溪冷泉氷脚山髙霧遶頭
石潭清照骨瀑水濺成鈎仙廟鳴鍾磬神官秉鉞劉
養生聞帝女服氣絶彭讎故宅猶傳尹先師不喜丘
居人那識道過客謾停騶巖谷誠深絶神仙信有不
雲居無几杖霞珮棄䥴鎪豹隱連山霧龍潜百尺湫
門開誰與叩桃熟浪傳偷紺髪清無比方瞳凛不眸
㑹須林下見乞取壽年脩㧞去和雞犬相隨若斾旒
乘風遺騕䮍長嘯賤笙篌從騎衣皆羽前驅鬛盡蚪
安能牽兩足蹔得快雙眸自昔辭鄕樹南行上楚舟
萬江窮地脉三峽束天溝雲暗鄷都晚波吹木櫪秋
㝷溪縁窈窕入洞聽颼飀空寺収黄栗荒祠畫伏彪
豋臨雖永日行邁肯停輈菑縮今何事攀躋昔巳悠
魏京饒士女春服聚蜉蝣雷動車爭陌花榣樹繫鞦
遊人紛蕩漾野鳥自嚶􁇔平日曾經洛閑居願卜緱
空言真比夣乆渴漸成愁早退嘗相約辭囂痛自樓
愛山心刧劫從宦興油油海宇都無礙山林盡可投
願爲雲上鵠莫作盎中儵邉性行隨足謀生富給喉
今遊雖不與後㑹豈無由晝出同穿履宵眠共覆裘
弟兄眞欲爾朋好定誰儔試冩長篇調何人肯見酬
　　次韻子瞻太白山下早行題崇壽院
山下晨光晩林梢露滳昇峯頭斜見月野市早明燈
樹暗猶藏鵲堂開巳饌僧據鞍應夣我聮騎昔嘗曾
　　　次韻子聸延生觀後山上小堂
謝公遊意未能厭踏盡豋山屐齒尖古殿神仙深杳
杳香爐煙翠起纎纎巖花寂歴飄瓊片庭檜蕭踈漏
玉蟾帝子莫㱕人不見㣲風細雨自開簾(唐玉真公/主修道於)
(此/山)
　　　次韻子瞻題仙遊潭中興寺
潭邉沙水不成泥潭上孤禽掛嶮啼繚繞飛橋能試
客蒙茸翠蔓巧藏溪雲爲絳帳馬融室石作屏風玉
女閨仙果知君今未足臨潭脚戰怕長梯
　　　石鼻城
千山欲盡垂爲鼻百戰皆空但有城虎闖穴中秦地
恐龍飛渭上漢江傾雍人未有章邯怨魏將猶存仲
逹精睥聣陵遲春草滿白羊無數向風鳴
　　　磻溪石
吕公年巳莫擇主渭河邉跪餌晋雙膝臨溪不計年
神專能䧟石心大豈營鱣不到磻溪上安知自守堅
　　　郿塢
董公平昔甚縱横晚歲藏金欲避兵當日英雄智相
似燕南趙北亦爲京
　　　樓觀
老𣆀厭世入流沙飄蕩如雲不可遮弟子憐師將去
國關門望氣載遠家髙臺尚有傳經處畫壁空留駕
犢車一授遺書無復老不知何苦服胡麻(此觀尹喜/舊宅神仙)
(傳西尹喜於流沙/之言服苣勝实)
　　　次韻子瞻秋雪見寄二首
秋氣蕭騷仍見雪客愁繞繚動縈心幽吟北户䆫聲
細歸夣函關馬迹深踈樹飛花輕䔩䔩衰荷留柄亂
簮簮遥聞詩酒皆推勝社客何人近納
平時出處常聮袂文翰叨陪舊服膺自信老兄憐弱
弟豈關天下少良朋何時杯酒㸔浮白淸夜肴𬞞粗
滿豋離思隔年詩不盡秦梁雖逺速須譍
　　　次韻子瞻聞不赴商幕三首
恠我辭官免入啇才踈深畏忝周行學從社稷非源
本近讀詩書識長短東舎乆居如舊宅春𬞞新種似
吾鄕閉門已學龜頭縮避謗仍兼雉尾藏(雉蔵不䏻/尽尾鄕人)
(以為/諺)
南童西曾虛署長吏居民恠不來妄語自知當當見
棄遠人未信本非才厭從貧李嘲東閤懶學䛕張緩
兩腮知有四翁遺跡在山中豈信少人哉
塤動箎鳴只自知憂輕責少幸官卑聲名謾作耳中
瑱科第空収頷底髭西鄙猖狂猶將將中朝閑暇自
師師近成新論無人語仰羡飛鴻兩翅差
　　　次韻子瞻病中大雪
吾兄筆鋒雄詩俊不可和雪中思淸絶韻惡愈難柰
殷勤賦黄竹自勸飮白墮言隨飛花落意與長風簸
餘力逺見撩千里寄璀瑳嗟予學乆廢有類轉空磨
研磨乆無得安可待充空貨記乘峽船行意被摧剉
𬈑濛覈洲渚泠洌光照坐我唱君實酬馳騁不遑卧
譬如逐獸盧豈覺山徑坷酒肴助喧熱筆硯盡霑涴
詩詞禁推類令肅安敢破亦有同行人牽挽赴程課
爾來隔秦魏渴望等飢餓徒然遇佳雪有酒誰與賀
　　次韻子瞻記歲莫鄕俗三首
　　　餽歲
周公制鄕禮無有相通佐鼎肉送子思烝豚出陽貨
交親隨髙低豈問小與大自從此禮衰伏臘有飢卧
鄕人慕古俗酬酢等四坐東鄰遺西舎迭出如蟻磨
寧我不飮食無爾相咎過相從慶新春顔色買愉和
　　　別歲
富貴日月速貧賤覺歲遲遲速不須問俱作不可追
親舊且酣飯送爾天北涯歲歲雖無情從我歷四時
酌爾一杯酒晋我壯且肥長作今歲歡勿起異日悲
掉頭不肯顧曾莫與我辭酒䦨氣方橫豈信從爾衰
　　　守歲
於莬絶繩去顧兔追龍蛇(是歲/壬寅)奔走十二蟲羅網不
及遮嗟我地上人豈復柰爾何未去不自閑將去乃
諠譁天上驅獸官爲君肯停過魯陽揮長戈日車果
再斜釃酒勸爾醉期爾蹔蹉跎偕醉遣爾去壽考自
足誇
　　記歲首鄕俗寄子瞻二首
　　　踏青
江上氷消岸草青三三五五踏青行浮橋波水不勝
重野店壓糟無復清松下寒花𥘉破蕚谷中幽鳥漸
嚶鳴洞門泉脉龍睛動觀裏丹池鴨舌生山下鉼􁂭
霑稚孺峯頭皷樂聚簮纓縞裙紅𬒮臨江影青蓋驊
騮踏石聲曉去争先心蕩漾莫㱕誇後醉從横最憐
人散西軒静曖曖斜陽著樹明
　　　蚕市
枯桑舒牙葉漸青新蚕可浴日晴明前年噐用隨手
敗今冬衣着及春營傾囷計口賣餘粟買箔還家待
種生不唯箱篚供婦女亦有鉏鏄資男耕空巷無人
闘容冶六親相見爭邀迎酒肴勸属坊市滿鼓笛繁
亂倡優獰蚕叢在時巳如此古人雖没誰敢更異方
不見古風俗但向陌上聞吹笙
　　　子瞻寄示岐陽十五碑
堂上岐陽碑吾兄所與我吾兄自善書所取無不可
歐陽弱而立商隱瘦且橢小篆妙詰曲波字美妸娜
譚藩居顔前河類學顔頗魏華自磨淬峻秀不包褁
九成刻賢俊磊落雜么麽英公與褒鄂戈㦸聞自荷
何年學操筆終歲惟箭笴書成亦可愛蓻業嗟獨夥
余雖繆學文書字毎慵墮車前駕騏驥車後繫嬴跛
逾年學舉足漸亦行駊騀古人有遺迹䈕短不及鏁
願從兄發之洗硯處兄左
欒城集卷第一
欒城第三集引
崇寧四年余年六十有七編近所爲文得二十四卷
自之欒城後集又五年當政和元年復收拾遺藁以
類相從謂之欒城第三集方昔少年沉酣文字之間
習氣所薰老而不能巳旣以自喜亦以自笑今益以
老矣餘日無㡬方其未死將復有所爲故隨類輙空
其後以竢異日附益之云爾
欒城第三集卷第一
　詩七十一首
　　丙戌十月二十三日大雪一首
秋成粟滿倉冬藏雪盈尺天意愍無辜歲事了不逆
誰言豐年中遭此大泉死肉好雖甚精十百非其實
田家有餘粮靳靳未肯出閭閻但坐視愍(匕)不得食
朝饑願充腸三五本自足飽食就茗飮竟亦安用十
姦豪得巧便輕重竊相易鄰邦糓如土胡越兩不及
閑民本無頼翩然去井邑土著坐受窮忍饑待捐瘠
彼哉陶鈞手用此狂且愎天且無柰何我亦長太息
　　畫歎一首(并引)
武宗元比部學吳道子畫佛菩薩鬼神燕肅龍圖學
王摩詰畫山川水石皆得其仿佛頴川僧舎徃(匕)見
之而里人不甚貴重獨重趙董二生二生雖工而俗
不識古名畫遺意作畫歎
武燕未遠嗟誰識趙董紛紛枉得名巳矣孫陳舊人
物至今但數漢公卿
　　夣中反古菖蒲一首(并引)
古詩云石上生菖蒲一寸十二節仙人勸我食令我
好顔色十一月八日四鼓夢中反之作四韻見一愚
公在側借觀示之𧹞然有愧恨之色
石上生菖蒲一寸十二節仙人勸我食再三不忍折
一人得飽滿餘人皆不恱巳矣勿復言人人好顔色
　　次遲韻復雪一首
老人怕寒愁早作夜聞飛霰知相虐粟車未到泥復
深埸薪欲盡心驚愕山川滉蕩勢如海孤舟一葉知
安泊山中故人消息斷欲問有無隔溪􁒅人言王生
好事人回船不顧山隂約故侯生來本貧寠妻子至
今羙藜藿曳履長歌觧忍飢褁飯徃飼今誰託家人
來告酒可篘洗盞開瓶同一酌
　　次韻文氏外孫驥以其祖父與可學士書卷還
　　謝悰學士一首
西南自是賢俊府衰老思歸謾晋許春禾磨麥非平
生子孫便推我作古賢哉與可詩中傑筆墨餘功散
繒禇南陽諸謝世有人此邦亦自非其土一時與我
俱作客白髪蒼顔愧非伍儒術眞傳漢太翁風流未
減晋諸度兩家尚有徃還帖舊集脫遺應可𥙷明窓
展卷淸淚滳怳然似與故人語欲鎻空厨付長康恐
君譏我不與取
　　守歳一首
歲云莫矣誰能守唯有此心𥘉不移宇宙隨流任爾
去虛空對面即吾師三盃醉倒聊從俗一點靈明欲
語誰來日日新無限事歸根一笑彼安知
　　上元不出一首
春寒未脫紫貂裘燈火催人夜出遊老厭歌鍾空命
酒病嫌風露怯登樓擁袍坐睡曾無念結客追歡乆
巳休試問西鄰傳法老此時情味似儂不
　　將築南屋借功田家一首
先人敝廬寄西南不歸三紀今何堪卜營菟裘閱歲
三西成黍豆餘石甔借功田家并钁杴農事禾起來
不嫌併遣浮客從丁男芒鞋秃巾短後衫杵聲登登
駭閭閻期我一月乆不厭我方窮困人所諳有求不
答心自丼一言見許不妄談飮汝信厚心懷慚晨炊
暮餉增醯塩歸時不礙田與蠶
　　丁亥生日一首
少年卽病肺喘作鋸木聲中年復病脾暴下泉流傾
因苦始知道處世百欲輕収功在晩年二疾忽巳平
來年今日中正行七十程老聃本吾師妙語𥘉自明
至哉希夷㣲不受外物嬰非三亦非一了了無形形
迎隨俱不見瞿曇謂無生湛然琉璃內寳月長盈盈
　　初葺遺老齋一首
髭鬚渾白巳經歲腰痛春來日又多一味安閑猶有
礙却令朝謁擬如何築居定作子孫計好事乆遭僧
佛呵尤愧白家履道宅十年成就飽經過
爲留十歩南牆竹莫恠門前鳥雀多陋巷何妨似顔
子勢家應未奪蕭何詩書懶惰何曾讀氣息調匀不
用呵多病從來少賔客杜門今復㡬人過
　謝人惠千葉牡丹一首
東風催趂百花新不出門庭一老人天女要知摩詰
病銀瓶滿送洛陽春可怜最後䦕千葉細數餘芳尚
一旬更待遊人歸去盡試將童冠浴湖濵
　　移陳州牡丹偶得千葉二本喜作一首
小圃𥘉開淸潩岸名花近取宛丘城争言千葉根難
認忽發雙葩眼自明謪墮神仙終不俗飛來鸞鳯有
餘清細鉏瓦礫除荆棘未可令齊衆草生
　　因舊一首
　子因卞氏故居改築新宅其㕔事陋甚有柴氏㕔
　三間求售三百餘萬錢力不能致子邉日因卞之
　舊而易其左不可子孫若賢當師公儉予愧其言
從之作因舊詩
君不見林上鵲冬深始營巢及春巢巳成又不見梁
上燕春深𥘉作窠及夏雛巳生我爲一區屋三年費
經營紛紛代梧楸日厭斤斧聲老境能㡬何(匕)日安
餘齡一言愧吾兒事忌與力争青楊易三棟赤榆換
雙楹指顧行卽具構築役亦輕鄼侯念子孫不處髙
閈閎吾今何人斯此則坐右銘
　　𥘉成遺老齋二首
花時懶岀伴遊人暑雨深藏養病身新宅丁丁厭斤
斧舊書寂寂卷埃塵乆將生事累諸子頓歛根浮付
一眞遺老齋成謀宴坐澹然無語接來賔
舊說頴川冝老人朱櫻班筍養閑身無心巳絶衣冠
念有眼不遭車馬塵青簡自書遺老傳白鬚仍冩去
年真齋成謾作笑談主巳是蕭然一世賔
　　蠶麥二首
踈慵自分人嫌我貧病可憐天養人蠶眠巳報冬裘
具麥熟旋供湯麰新擷桑暁出露濡足拾穗暮歸塵
满身家家辛苦大作社典我千錢追四鄰
三界人家多鮮福一時蠶麥得難兼鉏耰巳愧非吾
力湯火尤驚取不㢘貴客爭誇大浣布貧家粗有水
精塩薄衫冷麫消長夏捫腹當知百不堪
　　文氏外孫入村収麥一首
欲収新麥繼陳糓頼有諸孫替老人三夜隂霪敗埸
圃一竿晴日舞比鄰急炊大麰償飢乏多愽村酤勞
苦辛閉廪歸來真了事賦詩憐汝足精神
　　李方叔新宅一首
我年七十無住宅斤斧登登亂朝夕兒孫期我八十
年宅成可作十年客人壽八十知巳難從今未死且
磐桓不如君家得衆力咄嗟便了三十間李君雖貧
足圖史旋鑿明窓安浄几閉門但辦作詩章好事時
來置樽爼我恨年來不出門不見君家棟宇新心安
卽是身安處自揣頭顱莫問人
　　苦一雨着(七月朔)
蠶婦絲出盎田夫麥入倉斯人薄福德二事未易當
忽作連日雨坐使秋田荒出門䧟塗潦入室崩垣墻
覆壓先老稚漂淪及牛羊餘粮詎能乆歲晚憂糟糠
天災非妄行人事宻有償嗟哉竟未悟自謂予不戕
造禍未有害無辜輙先傷簟瓢吾何憂作詩熱中腸
　　報麥二首
麥幸十分熟雨過三日霪𥘉晴尚未㐲半夜卷重隂
細築場無隙輕推磨有音驚聞諸縣水一㬠直千金
　　又
雨後麥多病庾巾蛾欲飛不辭終日暑幸脫半年飢
潦水來何暴秋田望巳㣲農夫愚可念此報定誰非
　　立秋後一首
伏中苦熱焦皮骨秋後淸風濯肺肝天地不仁誰念
爾身心無著偶能安詩書乆爲消磨日毛褐還湏凖
擬寒謾許百年知到否相從一日且磐桓
　　𥘉築南齋一首
我老不自量築室盈百間舊屋収半料新材伐他山
盎中粟將盡橐中金亦殫涼風八月髙扶架起南邉
首成遺老齋願與客周旋古檜長百尺翠竹森千竿
隔城過淸頴有井皆丼泉平生隱居念眷眷在山川
誰言白髪年有作竟不然我本師瞿曇所遇無不安
諸子知我懷勉更求榱椽堂成鋪莞簟無夣但安眠
　　中秋月望十六終夜如晝一首
秋氣乆巳到月明如可期雲生未望夜天借極圓時
冷澈登臨倦衰慵起舞遲兔閑長擣藥桂老尚生技
運轉何年住清明與物直油然任消長斤斧定何施
　　釀重陽酒一首
家人欲釀重陽酒香麴甘泉家自有黃花怉蘂有佳
思金火未調無好手老奴但欲致村酤小婢爭言試
三㪷我年七十似童兒逢節歎欣事從厚廩粟巳空
豆方實羔豚雖貴魚可取病嫌秋雨難爲腹老嚥饞
涎空有口折花誰是送酒人來客但有鄰家父閉門
一醉莫問渠巷爭不用纓冠救
　　戯題菊花一首
春𥘉種菊助槃𬞞秋晚開花挿酒壺㣲物不多分地
力終年乃爾任人須天隨七箸㡬時輟彭澤樽罍未
遽無更擬食根花落後一依本草太傷渠
　　九日一首
昔忝衣冠舊今從野老遊籬根菊𥘉綻甕面酒新篘
不負重陽節都無舉世憂人生定誰是萬事本悠悠
　　又
欲就九日飮旋炊三㪷醅今朝不一醉坐客有空回
白髪何須吝黄花恨晩開問知缾未罄相勸盡餘盃
　　又
從古重此日今人那得違菊遲知歲閠酒貴念人飢
身安且自慰家逺不成歸尚憶少年樂驚呼人盡非
　　十日二首
酒經重九尚殘巵雨送𥘉寒問篋衣養氣安閑真得
計讀書勤苦巳知非謾存講說傳家學深謝交遊絶
世譏築室未成中自笑何如茅屋對柴扉
憂患經懷沃漏巵榮華過眼脫輕衣定心稍覺無來
徃時事誰能問是非禄去身安常自喜宅成囊竭可
無譏交遊散盡餘親戚酒熟時來一扣扉
　　𥘉成遺老齋待月軒藏書室三首
老人身世兩相遺緑竹青松自蔽虧巳喜形骸今我
有枉將名字與人知徃還尚許鄰家父問訊纔通說
法師燕坐蕭然便終日客來不識我爲誰(遺老齋)
軒前無物但長空孤月忽來東海東圓滿定從何處
得清明許與衆人同怜渠生死未能免顧我盈虧略
巳通夜乆客寒要一飮油然細酌意無窮(待月軒)
讀書舊破十年功老病茫然萬卷空挿架都將付諸
子閑門猶得養衰翁案頭螢火從乾死䆫裏飛蠅乆
未通自見老盧眞面目平生事業有無中(蔵書室)
　　乆雨一首
雲低氣尚濁雨細泥益深經旬勢下止晩稼日巳侵
閒居頼田食憂如老農心堆埸欲生耳棲畆將陸沉
常賦雖半釋雜科起相尋凶年毎多暴此憂及山林
號呼天不聞有言不如喑願見雲解脫秋陽破羣隂
　　方築西軒穿地得恠石一首
卞氏平日本富家庭中恠石蹲麏麚子孫分散不復
惜排棄坈谷埋泥沙一株躍出隨畚􁅗知我開軒方
種花頽然逺嶺垂澗􁒅豁然洞穴通煙霞十夫徙置
幸不逺軒前桐栢隂交加我家舊隱乆不到小池尺
水三流槎少年旋遶㸔不足時呼野老來煎茶老人
得此且自慰更訪餘石探幽遐(或言卞氏旧石尚多/但未知沉淪処爾)
　　肺病一首
肺病比不作屈信三十年今年胡爲爾呀然上衝咽
寒氷未易温死友誰使然醫言無庸恠此理環無端
少年少戕敗今日存精堅假年復除害非人豈非天
　　送遜監淮西酒并示諸任二首
疇昔南遷海上雷艱難唯與汝同來再從龍尉茅叢
底旋卜雲橋荔子堆相與閉門尋舊學誰言復出理
官醅乘田(委/吏)吏師事莫學陶翁到郞回
淮西留滯昔經年唯有誰任時徃還炊黎晋賔不嫌
陋借書度日免長閑歸來潩水無人問夣遶伊家古
檜間二老舊遊唯我在後生誰復誠蒼顔(遵垔師中/二老人雖)
(郷人今無識/之者矣)
　　風雪一首(閏十月十一日)
冬温未冝人風雪中夜止疾雷略吾窓輕氷入吾𬒳
病去適三日驚起存一氣心安氣亦安二物本非二
皎然一寸燈下燭九泉底物來無不應物去未嘗昧
恨我俗縁深撓此古佛智醫來視六脉六脉非昔比
(醫適有/此言)
　　讀傳燈録示諸子一首
大鼎知難一手扛此心已自十年降舊存古鏡磨無
力近喜三更月到窓早歲文章眞自累一生憂患信
難雙從今父子俱清净共說無生或似龎
　　夣中詠西湖一首
誰鑿西湖十里中扁舟載酒颺輕風草木蕃滋百事
足寒暄淡薄四時同東鄰適與吾廬便西岸遥將岳
麓通閑遊草草無人識竹杖藤鞵一老翁(前四句夢/中得谷後)
(句起而/足之)
　　買炭一首
苦寒搜病骨絲纊莫能禦析薪燎枯竹勃鬰煙充宇
西山古松櫟材大招斤斧根槎委溪谷龍伏熊虎踞
挑抉靡遺餘陶穴付一炬積火變深黳牙角猶憤怒
老翁睡破氊正晝出無屨百錢不滿籃一坐幸至莫
御爐歲增貢圓直中常度閭閻不敢售根節姑付汝
升平百年後地力巳難富知夸不知嗇俛首欲誰訴
百物今盡然豈爲一炭故我老或不及預爲子孫懼
　　欲雪一首
今年麥中熟麰餌不充口老農畏冬旱薄雪未覆畆
驕陽引狂風三白知應否乆晴車牛通薪炭家家有
惟有口腹憂此病誰能救逹官例謀身一醉日自富
尚應天愍人雲族朝來厚飛花得盈尺一麥可平取
　　那吒一首
方北天王有狂子只知拜佛不拜父佛知其愚難教
語寳塔令父左手舉兒求見佛頭輙俯且與拜父略
相似佛如優曇難值遇見者聞道出生死嗟爾何爲
獨如此業果巳定磨不去佛㓕到今千萬祀只在江
湖挽船處
　　示諸子一首
老去惟堪一味閑坐令諸子了生縁般柴運水皆行
道挾䇿讀書那廢田兄弟躬耕眞盡力鄕鄰不慣枉
稱賢𥙿人約巳吾家世到此相承累百年(范五德孺/近語遲聞)
(君家兄弟善治田/盖取其不尽利爾)
　　戊子正旦一首
百歲行來巳弋分筋骸轉覺不如人法傳心地𥘉投
種雨過花𨳩不待春識路一時如有得到家諸事本
非新舊陳芻狗今無用付與時人藉兩輪
　　題舊鍾馗一首(并引)
癸丑歲予爲興德軍掌書記是歲大旱除日府中饋
畫鍾馗行雪中狀甚恠後三十六年撿篋中舊畫得
之戯作此篇
濟南書記今白湏歲節鍾馗舊録𥜗舉手托天欣見
雪破鞾蹈凍可怜渠滔滔時軰今黃壤六六年華屬
老夫兒女末容翁便去銀瓶隔夜浸屠酥
　　七十吟一首
年來霜雪上人頭我爾相將七十秋欲去天公末遣
去乆晋敝宅恐難留六窓漸暗猶牽物一點㣲明更
著油近聽老盧親下種滿田宿草費鉏耰
　　乆旱府中取虎頭骨投邢山潭水得雨戯作一
　　首
邢山潭中黑色龍經年懶卧泥沙中嵩陽山中白額
虎何年一箭肉爲土龍雖生虎雖死天然猛氣略相
似生不益人死何負虎頭枯骨金石堅投眼潭中潭
水旋龍知虎猛心巳愧虎知龍懶自增氣山前一戰
風雨交父老曉起㸔麥苗君不見岐山死諸葛能真
奔走生仲逹
　　生日一首
扶杖今年見國人懸弧早歲憶玆晨佛身三世歸依
地隣寺百僧淸净因籧子知非慙巳晚白公起定惜
餘春舞雩一濯平湖水鄕黨驚呼白髪新(是日南堂/供三卋仸)
(西寺齋僧/百人)
　　將圻舊屋權住西廊一首
平生未有三間屋今歲𥘉成百歩廊欲趂閑年就新
宅不辭暑月卧斜陽脩篁巳謝前人種丼井何妨衆
口嘗奔走從來成底事安居到處漫爲鄕
　　種花二首
築室力已盡種花功尚踈山丹得春雨艶色照庭除
末品何曾數羣芳自不如今秋接千葉試取洛人餘
　　又
築室少閑地種花能㡬畦松筠舊滿眼桃李漸成蹊
無計通湖水長思種藕泥幽懷終不愜拄杖出城西
　　同遲賦千葉牡丹一首
未換中庭三尺土漫種數叢千葉花(園工言近家糞/土多蟲故不冝)
(花湏換黄土三/尺花乃茂云之)造物不連遺老意一枝頗似洛人家
名園不放尋芳客陋巷希聞載酒車未忍畫瓶脩佛
供淸樽酌盡試山茶
　　同遲春賦晚一首
池塘春早欲生塵一雨能令草木新脾病不嫌櫻芛
薄廩空偏喜麥禾匀白湏照水湖光净渌酒留人鳥
哢頻但恐少年嫌老醜眼前無復一時人
　　春無雷一首
經冬無雪麥不死秋雨過多深入土人言來歲定無
麥農父掉頭笑不許淸明雨足麥欣欣旋敕奴婢修
破囷大麥過期當半熟小麥未晚猶十分東家西舎
發陳積十錢一麰猶難得向來天公不爲人市人半
是溝中瘠前望麥熟一月期老稚相勸聊忍飢誰令
伏椀作寒熟囊中無錢誰肯醫天公愛人何所吝一
春雨作雷不震雷聲一起百妖除病人起舞不須扶
　　聞卞氏舊有恠石藏宅中問其遺孫指一廢井
　　云盡在是矣井在室中床下尚未能取先作一
　　首
昔人遊宦乆江湖恠石嵌空駭里閭一井深藏縁底
事百年不出待潜夫弃指泥土性仍在脾睨林亭氣
漸蘇㣲物廢興猶有定此生窮逹謾長吁
　　仲夏始雷一首
陽氣𬈑濛九地來經春渉夏始聞雷麥禾此去或可
望桃李向來誰使開號令迍邅人共恠陽隂顛倒物
猶猜一聲震蕩雖驚耳遍地妖氛未易回
　　八璽一首
秦人一璽十五城百二十城當八壐元日臨軒組綬
新君臣相顧無窮喜九鼎峥嶸夏禹餘八壐錯落古
所無古人鄙陋今人笑父老不慣空驚呼
　　讀舊詩一首
早歲吟哦已有詩年來七十未全衰開編一笑怳如
夢閉目徐思定是誰敵手一時無復在賞音他已更
難期老人不用多言語一點空明萬法師
　　五月園夫獻紅菊二絶句
黄花九月傲清霜百草滿園無此香紅紫無端盗名
字試尋本草細商量
南陽白菊有奇功潭上居人多老翁葉似皤蒿莖似
棘未冝放入酒杯中
　　夏至後得雨一首
天惟不窮人旱甚雨輙至麥乾春澤匝禾稿夏雷墜
一年失二雨廪實眞不繼我窮本人窮得飽天所卑
奪禄十五年有田頴川涘躬耕力不足分穫中自愧
餘功治室廬棄積霑狗彘乆飬無用身未識彼天意
　　遲徃泉店殺麥一首
罷民不耕穫豈利有攸徃古人爲我言許此亦無妄
一冬免鉏犁二麥盈壅盎火老金尚伏雨過築埸壤
隣家助伯亞蒼耳割榛莽朝暘得終日經歲可無恙
老夫終病慵長子幸可仗劬勞慎勿厭麰餌家共享
秋田雨𥘉足巳作豐熟想歸來報好音相對開臈釀
　　夏夜對月一首
大火直南方萬物委爐炭㣲雲吐凉月中夜𥘉一浣
老人氣如縷枕簟亦流汗披衣遶中庭星斗暳相粲
鳴蜩思清露抱葉一長歎栖鵲亦未安遶樹再三轉
我生仰田食俟雨占雲漢枵然未可期無食終誰怨
褰帷竟不寐夜氣净如練愛之不忍觸惟恐朝來散
　千葉白道蓮花一首
蓮花生淤泥浄色比天女臨池見千葉謪墮問何故
空明世無匹銀瓶送佛所淸泉養芳㓗爲我三日住
蔫然落寳牀應返樊天去
　追和張公安道贈別絶句一首(并引)
予年十八與兄子瞻東遊京師是時張公安道守成
都一見以國士相許自爾遂結忘年之契公晚事裕
陵君臣之義𥘉不淺也旣而與用事者異議拂衣而
出𥘉守宛丘次守南都予亦以議論不合連從公遊
元豐𥘉子瞻以詩獲罪竄居黄州予謪監筠州酒稅
公凄然不樂酌酒相命手冩一詩爲别曰可憐萍梗
飄浮客自歎匏瓜老病身從此空齋掛塵榻不知重
掃待何人後七年蒙恩召還復見公南都自是又八
年而有升沉之歎時公薨巳數年矣及自龍川還頴
川姪過出子瞻遺墨中有公所贈章覧之泣下不公
止乃追和之
少年便識成都尹中歲仍爲幕下賔待我江西徐孺
子一生知巳有斯人
欒城第三集卷第一
欒城後集引
予少以文字爲樂涵泳其間至以忘老元祐六年年
五十有三始以空踈備位政府自是無述作之暇頋
前後所作至多不忍棄去乃裒而集之得五十卷題
曰欒城集九年得罪出守臨汝自汝徙筠自筠徙雷
自雷徙循凡七年元符三年蒙
恩北歸寓居潁川至崇寧五年前後十五年憂患侵
尋所作寡矣然亦班班可見復類而編之以爲後集
凡二十四卷
欒城後集卷第一
　詩七十首
　　次韻子曕感舊一首
還朝正三伏一再趨未央乆從江海游苦此劒佩長
夣中驚和璞起坐憐老房(子瞻夢中見人誦詩云度/數形名本偶然破琴今有)
(十三弦此生若遇邢和璞始信秦筝/是響泉因作破琴詩以記之)爲我忝丞轄寘
身顧并凉(子瞻毎欲為國守/边顧不敢請耳)此心一自許何暇憂陟
岡早歲發歸念老來未嘗忘淵明不乆仕黔婁足爲
康家有二頃田歳辯十口糧教敕諸子弟編排舊文
章辛勤養松竹遲莫多風霜常恐先著鞭獨引社酒
甞火急報君恩㑹合心則降
　　　次韻題畫卷四首
　　　　山隂陳迹
卧對郗人氣巳眞晚依丘􁒅更無倫不須復預淸言
侣自是江東第一人(逸少知清言慕害然蘭/亭記亦不兔之淸言耳)
　　　雪溪乗興
亟徃遄歸眞曠哉聾人不信有驚雷雖云不必見安
道巳誤扁舟犯雪來
　　　四明狂安
失脚來遊九陌塵故溪何日定抽身便同賀老扁舟
去巳笑西山鄭子真
　　　西塞風雨
雨細風斜欲暝時凌波一葉去安歸遥知夜宿蛟人
室浪卷波分不著(直畧/切)衣
　　送姪邁赴河間令一首
老去那堪用恩深未敢歸誰能告民病一一指吾非
爾赴河間治無嫌野老譏仍將尺書報勿復問從違
　　次韻門下吕相公車駕眎學一首
未識吾君龍鳯章諸儒望幸乆南庠輦回原廟𥘉移
蹕鷺集西廱巳著行執爵稍前疑問道獻琛不日數
來王從官始悟熈寧意遺我親臨見肯堂
　　傳銀青挽詞二首
名自烏臺發恩從鳯沼深鹽梅和衆口金玉比誠心
澹泊平生事彌晋一病侵遺言自無憾朝野爲沾襟
　　又
丹旐國西門茅廬濟水源官淸貧似舊名重没猶存
臺閤傳遺懿交遊拭淚㾗君恩不改故延賞遍諸孫
　　大雪三絶句
閏歲窮冬巳是春常寒郤暖未冝人隂風半夜催飛
霰梢浄天街一尺塵
元冥留雪付勾芒桃李雖憂麥未傷膏澤較遲三十
日問天此意亦茫茫
連歲金明不見氷上春風雪氣稜稜臺中曾奏五行
傳到此施行愧未曾
　　和王晋卿都尉茶䕷二絶句
春到都城曾未知揪花時見萬年枝多情頼有王公
子觧翦金槃寄所思(春來未曾見花但於/禁中時見椒花耳)
後圃荼䕷手自栽淸於芍藥釅於梅舊來詩客今無
㡬三嗅馨香懶舉杯
　　次韻門下吕相公同訪致政馮宣猷一首
懶從朝謁事驂騑此去髙眠罷倒衣詔許𫾣門訪耆
舊天敎築室俟來歸(石公熈載旧宇張氏頃加修完/公得之以成帰計類非偶然者)
肩輿尚肯追春色(公来春將往/洛中㸔花)皷缶何妨傲夕暉所
至成家即安穩武昌誰乞釣魚磯
　　縢逹道龍圖挽詞二首
才適邦家用學非章句儒遭逢𥘉莫測流落一長吁
大節輕多難深言究遠圖収功太原守談笑視羗胡
　　又
南竄逢公弄水亭(公時/守池)北歸晋我闔閭城壯年不見
日千里餘論猶驚敵萬兵簡冊何人知造膝邉防觸
處竦先聲傷心繫舸城東地目㫁安知有死生
　　魯元翰中大挽詞二首
遺直誦家聲持心本至誠何勞求皦察所至自安平
氣象餘前軰才華屬後生飛騰㸔諸子相斷亦公卿
　　又
十年𥘉見范公園知與錢瑭結弟昆樂易向人無不
可踈慵憐我正忘言南遷郤返逢北渡逺聘相過適
近藩無復放懷譁笑語挽詩空寄淚潺湲(子瞻兄始/與元翰皆)
(倅杭州及自彭城还止都門寓居范景亡東園元翰/時來相過予始識之其後南还元翰出守洛州反奉)
(使契丹元翰復守滑/臺皆接從容者乆之)
　　贈司空張公安道挽詞三首
道廣中無競才髙治不煩安心本篤静憂世亦時言
夀考同儕盡經綸故事存猶應門下客㣲論記根原
　　又
孤髙出世學豪邁謪仙人早歲猶和俗中年自識真
定餘時發照塵盡四無隣聞道騎箕尾還應事玉宸
　　又
西蜀識公𥘉南都從事餘一言知我可乆好復誰知
學術晋元歎家聲付伯魚霜天近生日聞挽重郗歔
　　蔡州任氏閱世堂一首
朱君長桐鄕死食桐鄉社吏民安君徳君亦愛其下
遺言於斯葬老没勿相捨自知得民深千歲誰似者
任君治新息寛惠洽鰥寡疆梁順教詔桴皷不鳴野
三年去復還園木栽拱把居人敬閭巷禽鳥依屋瓦
蒼然百尺檜直幹任大厦相要勿翦伐令尹昔所舎
　　次韻子瞻和淵明欲酒二十首
我性本踈懶父毋強教之逡巡就科選逮此年少時
幽憂二十年懶性秪如兹偶然踐黃闥俯仰空自疑
乞身未敢言常愧外物持
人言性本静不必林與山世雖有此理知誰非妄言
自我作歸計于今十餘年低回軒冕中此語愧虚傳
　　又
世人豈知我兄弟得我情少年喜文章中年慕功名
自從落江湖一意事養生富貴非所求寵辱未免驚
平生不解飮欲醉何由成
秋鴻一何樂空際乘風飛秋蟲一何憂璧間終夜悲
憂樂本何有力盡兩無依物生逐所遇乆行不知歸
少年氣難回老者百事衰聊復沃以酒永與狂心違
　　又
昔在建成市鹽酒晝夜喧夏潦恐天漏冬雷知地偏
妻孥日告我胡不反故山一來朝廷上七年不知還
有寓均建成旦忘昔日言
夣中見百怪一一皆謂是醉中身巳忘萬事隨亦毁
此心不應然外物妄使爾安心十年後此語知非綺
　　又
開卷觀古人誰非一世英骨肉委黃壚泯㓕俱無情
憧憧來無盡擾擾相奉傾驚雷震朱夏鮮能入秋鳴
得酒且酣飮問誰逃死生
明月出東墻萬物含餘姿孤蟾庇繁䕃衆鳥棲髙枝
觧衣適少事捫腹知亡竒朝與羣動作莫復何所爲
此時不自有日出還受羈
尺書千里至輟食手自開將卜東南居故鄕非所懐
勿言湖山羙永與平生乖鴻鴈秋南來及春思故棲
蛟龍乘風雲旣雨反其泥兄弟通四海叩門事雖諧
直道竟三黜去國終恐迷何如自衞反闕里從參回
　　又
羗虜忘君恩戰皷驚四隅邉候失晨夜驛騎馳中塗
詔書北窮征諸將守來驅敵㣲勢可料師競力無餘
防邊未云失憂懷愧安居
修巳以安人嗟古有此道平生妄謂得忽忽恨衰老
年來亦見用何益世枯槁逡巡事朝謁出入自媚好
報君要得人彼褐有懷寳斯人何時見即上歸耕表
　　又
春旱麥半死夏雨欣及時出郊眎禾田父老有好辭
秋隂結愁霖似欲直敗茲冥冥人天際影響良不疑
精誠發中禁愍黙非有欺雞號日東出乃令民信之
　　又
天厨釀􁉚池摇蕩畏出境年衰雜羸病一釂百不醒
鸞臺異諸曹有政非簿領頽然雖無謪固謝出囊頴
回首愧周行羣英粲彪炳
淮海老使君受詔行當至當官不避事無事輒征醉
平生自相許兄先弟亦次東南豈徒徃多難嫌暴貴
白首六卿中嚼蠟那復味
去年旅都城三月不求宅彼哉安知我爭掃習禮迹
三巳竟無怨心伏鷙鳥百無私心如丹經患髪先白
功名巳不求餘事復何惜
家居簡餘事猶讀内景經浮塵掃欲盡火棗行當成
淸晨委羣動永夜依寒更低帷悶重屋㣲月流中庭
依松白露上歴坎幽泉鳴功從猛士得不取兒女情
　　又
南方有貧士狂怪如病風垢面髪如葆自汗屠酒中
導我引河水上與崑崙通長箭挽不盡不中無尤另
　　又
淸秋九日近菊酒皆可得永愧陶翁飢雖飢心不惑
懷忠受正命賦命本通塞斯人今苟在可與同事國
借哉委荆榛忍飢長黙黙
我友二三子兼有仕未仕青松出林秀豈獨私與巳
歛然不求人而我自罍耻臨風忽長鳴誰信日千里
江行眎漁父但自正綱紀持綱起萬目魴鱒皆可止
老成日就衰所餘殆難恃
諸妄不可頼所頼惟一眞内欲求性命油然反淸淳
外將應物化致一常日新啇於四父老携手𥘉逃秦
翻然感漢德投足復踐塵出處蓋有道豈爲諸吕勤
嗟我十歲後澹然與之親還將山林姿俛首要路津
囊中舊時物布衣白綸巾功成不歸去愧此同心人
　　次韻子瞻道中見寄一首
兄詩有味劇雋永和者僅同如畫影短篇泉冽不容
挹長韻風吹忽千頃經年淮海定成集走書道路未
遑請相思半夜發淸唱醉墨平明照東省(詩到適/在省中)南
來應帶蜀岡泉西信近得蒙山茗出效一飯歡有餘
去歲此時𥘉到頴
　　郊祀慶成一首
盛禮彌三祀𥘉元正七年祭兼天地報儀自祖宗傳
講義金華乆(近有㫖請讀官訓釋祖宗齋/祠故事十五條日陳扵前)齋心玉食
鮮秋成通四海廪實到窮邊(今秋諸道皆奏豊稔而/陜西河東極边尤甚)
塵卷跳疆㓂(西羗八㓂環州/近吏邀擊敗去)琛來浸海船(髙䴡使前/十日到關)
(預覌/大礼)人和神亦答物備禮誠全廟室開深靚郊丘對
廣圜翠帷新祕殿寳仗溢通㕓周冕裘繒儉(周礼大/裘而冕)
(以祀天有司欲為黑裘度用百/羔上以其害物以黑繒代之)唐車保介便(玉輅有/正覌欵)
(志進退安重奕/卋所宝)導前多舊德迎拜或華顛薦㓗求隂
燧馳誠寄燎煙垂精粲星斗望秩遍山川降輅追前
躅回班戒弗䖍徹綑深屈體屏蓋切承天(上至大廟/門降輅歩)
(入斉殿至郊壇止百官回班仍去黄道褥/三事皆循祖宗故事而去繖特出上意)嶰谷灰𥘉
應(緹室吹灰乆廃不講近太/史考求遺書復俢其法)扶桑日欲躔旌旗逐風
轉歌舞送天旋簾啓瞻宸極雞號識漏泉矜愚開罪
罟釋欠靖民編樂作波翻海書行箭脫弦東朝歸福
胙南極本髙仙有道知難犯無私每得賢劬勞就聖
德謙畏絶私權治道𥘉無象神功竟莫宣下臣叨進
王隨見頌誠然(臣扵景灵弊/丘实進玉郊)
　　次韻姚道人二首
西山學採薇東坡學煑羔昔在建成市豈復衣冠情
朋友日巳踈止接育趙生嗇智徇所安元氣頼以存
時於星寂中稍護亂與昏河流發九地欲挽升天門
枉用十年力僅餘一燈温老病竟未除驚呼欲狂奔
何日新雨餘得就季王綸
髙人隱陋巷至樂𥘉無方心知無生妙運轉開隂陽
才如凌雲松豈受尺寸量氣如幽谷蘭時送清風香
嗟我本病肺寒景隨翕張丹砂苦落落青春去堂堂
清詩墮雲霧至音叩琳琅山海信多士世俗非所望
逺遊居臨安間出從請王他年觧冠佩共遊無邉疆
儀麟旣委照永謝過隙光
　　次韻子瞻上元扈從觀燈二首
虜去邉城少奏章雪殘中禁罷焚香都人知有新年
喜爭㸔琱輿金鳯凰
春來有意乞歸耕足痺三年乆未平(項奉使契丹墜/馬傷足巳三年)
矣忽記上元鑾輅出起聽前殿曉鍾聲
　　蔡州壼公觀劉道士一首
　元祐八年七月彭城曹煥子交至自安陸爲予言
　過淮西入壺公觀觀縣壺之木木老死乆矣環生
　孫蘖無數聞有老道士劉道淵年八十七非凡人
　也謁之神氣甚清能言語服細布單衣縫𥙷殆遍
　壁間題者多以不易衣爲美煥問其意道淵悵然
　曰此故淮西守歐陽永叔所贈也世人稱永叔工
　文詞善辯論忠信篤學而巳君知是人竟何從來
　耶公與我有夙契旦齊年也普將去吾州留此以
　别吾服之三十年甞破而𥙷之矣未嘗垢而澣也
　比嘗得其訊吾亦去此不及矣煥聞之愕然莫測
　徐問其故皆不答予少與兄子瞻皆從公遊究觀
　平生固嘗疑公神仙天人非世俗之上也公亦嘗
　自言昔與謝希深尹師魯梅聖俞數人同遊嵩髙
　見蘚書四夫字於蒼崖絶澗之上曰神淸洞之問
　同遊者惟師魯見之以此亦頗自疑本世外人今
　聞道淵言與曩意合因作詩以示公子棐叔弼
思頴求歸今㡬時布衣猶在老劉師龍章舊有世人
識蟬蛻惟應野老知昔葬衣冠今在否近傅昔問不
須疑曾聞圯上逢黃石乆矣晋㑦不見欺
　　大行太皇太后挽詞二首
内治隆三世尊臨極九年神孫克負荷大業付安全
有道華夷靖無心怨惡悛和熹盛東漢從此不賢稱
　　又
約巳心全小寛民德有餘外家思澤少先后禮容虚
(有司每以章献太后故事爲謮德/音輒深自非薄不敢當而止)原廟因前室(有司/將築)
(神宗皇帝神御有詔自/処治隆以成就宣光)中朝避冊書(項歲將受冊实/當御前殿謙避)
(不欲遂退即/後殿而巳)功名不勝紀四謚歎猶踈(近以四謚進/呈上歎日太)
(皇太后盛徳豈/四謚所能尽)
　　次韻姚道人一首
道人偶許俗人知法喜非妻觧養兒夜乆金莖添沆
瀣室虛寳月映琉璃逺來醉俠怱(匕)返近出詩仙句
句奇獨怪區區踐繩墨相逢未省角巾欹
　　次韻石芝一首(并引)
子瞻昔在黄州夣遊人家井閒石上坐紫藤校葉如
赤箭主人言此石芝也折而食之味如雞蘇而丼起
賦八韻是之元祐八年予與子瞻皆在京師客有至
自登州者言海上諸島石向日者多生耳海人謂之
石芝食之味如茶乆而益丼海上幽人或取服之言
甚益人客以一籃遺子瞻遂次前韻
雞鳴東海朝日新光家洲島霧雨匀一晞石上遍生
耳幽子自食無來賔寄書乞取乆未許箬籠蕉囊海
神戸(户止也左傳/屈蕩户之)一掬誰令墮我前無爲知我超諸
數此身不願淸廟瑚但願歸去隨樵蘇龜龍百歲豈
知道養氣千息存其胡塵中學仙定雖脫夣裏食芝
空酷烈中山軍府得安閑更試朝霞磨鏡鐡
　　故樞宻薟書贈正議大夫王彦霖挽詞二首
試吏有能名升臺擅直聲雄飛極九載修路止三城
壯忘方凌厲遺書忽歎驚老人殊可念白首泣新塋
　　又
傾蓋晚相親東西省戸鄰聽君占諫草繼我出詞綸
京尹聲初浹樞庭迹尚新邯鄲炊未熟滎謝隔逡廵
　　讀史六首
晋俟决成敗面折愧周昌垂老召商叟鴻鵠自髙翔
　　又
　　又
諸吕更相王陳平氣何索千金夀絳侯劉宗知有託
　　又
賈生料吳楚竟斃大梁城一身不自保庸哭空傷生
　　又
桓文服荆楚安取破國都孔明不料敵一世空馳驅
　　又
安石善談笑揮塵郤符秦妄起并吞意終殘吳越人
　　又
江河浪如屋要湏滄海容可憐狄仁傑猶復負婁公
　　和子瞻雪浪齋一首
謪居杜老嘗東屯波濤遶屋知龍尊門前石岸立精
鐡潮汐洗盡莓苔昬野人相望夾水住扁舟時過江
西村窓中縞練舒眼界枕上雷霆驚耳門不堪水怪
妄欺客欲借楚些時招䰟人生出處固難料流萍著
水𥘉無根旌旗旋逐金皷發蓑笠尚帶風雨㾗髙齋
雪浪卷蒼石比叟未見疑戯論激泉飛水行亦凍窮
邉臘雪如翻盆一杯徑醉萬事足江城氣味猶應存
　　次韻子瞻生日見寄一首
日月中人照與芬心虚慮盡氣則薰􁂍霞點空來羣
羣精誠上徹天無雲寸田幽闕煗不焚眇眎中外絳
錦紋冥然物我無復分不出不入常氤氲道師東西
指示君乘此飛仙勿晋墳茅山隱居有遺文世人心
動隨䖟蚊不信成功如所云蚤夜賔餞同華勛爾來
僅能破魔軍我經生日當益勤公禀正氣飮不醺梨
棗未實要鉏耘日云莫矣収桑枌西還閉門止紛紛
憂愁眞能散凄焄萬事過耳今不聞(登真隠訣云日/中青帝日照龍)
(韜其夫人/日芬豔嬰)
　　蹇師嵩山圖一首(并引)
葆光法師蹇君未嘗至嵩山欲徃遊焉元祐九年春
磐桓都下得古畫一幅以示其客客曰此嵩山圖也
予昔嘗遊焉峯嶺徑遂觀刹皆是君喜曰此將以導
子也吾昔熈寧中自陳之洛徃來皆出嵩少之間時
方重九與偕行者約日子與於此登髙乎今䈥力尚
強可以一徃異日復至或不能矣今年三月以罪出
守汝州聞此州在嵩少之陽登城北望可以盡得其
勝君何時爲此遊吾將舉酒與子相望雖不能同亦
庻㡬焉系之以詩曰
峻極登髙二十年汝州回望一依然君行亦是髙秋
後試覔神淸古洞天(神清洞/事見山)
　　望嵩樓一首(在汝州)
連山鄣吾北二室分西東東山㡬何髙不爲太室容
西山爲我低少室見諸峯臨軒一長歎隱見由所逢
試問山中人二室竟誰雄雄雌乆巳定分别徐亦空
可憐汝陽酒味與上國同遊心四山外寄適杯酒中
　　思賢堂一首
楊公守臨汝俛仰八十載推遷城帝非散落篇章在
外物固難必淸名竟安頼孤亭右洲渚斜日到冠佩
飛翔棟宇回滉蕩波流對稍存楸梧髙大翦菰蒲穢
遺編訪諸子翠石𥙷前廢吏民亦澘然未替甘棠愛
　阻風一首(自汝迁筠歲月過真州/江漲倍常歲而風不順)
大水蔑洲浦牽挽無復施我舟恃長風風止將安爲
搨然委積水坐𬒳弱䌫維市井隔峯嶺食盡行將飢
長嘯呼風伯厄窮豈不知蓬蓬起東南旗尾西北馳
所望乃大謬開門訊舟師舟師掉頭笑沿泝要有時
泝者不少息沿者長嗟咨飄風不終日急雨常相隨
雨止風亦止條條弄清漪我言未見信君行自見之
　　次韻子瞻遊羅浮山一首
安迷墮澗逢玉京雲行夭喬風號鳴暗中過盡石髓
滑驚喜觀闕朝霞明東坡南去類此客擠者力盡非
求生偶然瀕海少氛氣復有福地容躬耕諸候歷聘
謝魯叟茅簷燕坐師老彭天樞旋結日珠重人寰下
視鴻毛輕俗縁漸覺氷雪解元氣乍復蛟虬儜逺遊
脫屣入蓋竹𥘉怪長史晋家庭後來玉斧小兒子亦
入真誥參仙經試令子弟學諸許還家不用劒閣銘
洞天聞亦有圖籍但恐未免如公卿此心願與世無
事不願與世平不乎
　　次韻子瞻江西一首
許君馬老共一邦西山斷處流蜀江誰今十載重渡
瀧灘頭舊寺晨鐘撞亂流赤脚記淙淙道俗自謂丹
霞龎便令築室修畦矼徃還二老笻一雙(聦与筠州/予長老有)
(十年/之舊)
　　雨中遊小雲居一首
賣酒髙安市早歲逢五秋常懷簡書畏未暇雲居遊
十載還上都再謪仍此州廢斥免羈束登臨散幽憂
鄕黨二二子結束同一舟雨餘江漲髙林薄煩撑鉤
積隂荐雷作兩山亂雲浮雨點落飛鏃江光濺輕漚
笑語曾未畢風雲遽誰収舟人指松檜古刹依林丘
老僧昔還住晚飯迎淹晋食菜吾自飽饋肉煩賢侯
嚴城迫吹角歸棹隨輕鷗聮翩閲村塢燈火明譙樓
肩輿踐積甃塗潦分潜溝居處方自適未知厭拘囚
欒城後集卷第一
欒城集卷第二
　　詩六十九首
　　　畫文殊普賢
誰人畫此二菩薩跌坐花心乘象狻弟子先後執盂
缶老僧槎牙森比肩山林脩道㡬世刧顔貌偉䴡如
開蓮重崖宛轉帶林樹野水荒蕩浮雲天峨眉髙䖏
不可上下有絶澗錮九泉朝陽未出白霧起有光升
天如月圓靈仙居中粗可識有類白兔依淸躔遊人
禮拜千萬萬迤邐漸遠如飛煙五臺不到想亦爾今
之畫圖誰所傳吾兄子瞻苦好異敗繒破𥿄収明鮮
自從西行止得此試與記録代一觀
　　　聞子瞻重遊南山
終南重到巳春回山木縁崖緑似苔谷鳥鳴呼嘲獨
徃野人笑語記曾來定邀道士彈鳴鹿誰與溪堂共
酒杯應有新詩還寄我與君和取當遊陪(彈鳴鹿飲/溪堂皆前)
(㳺終南/時事)
　　　子瞻見許驪山澄泥硯
長安新硯石同堅不待書來遂許頒豈必魏人勝近
世強推銅雀没驪山寒煤舒卷開雲葉淸露霑流發
涕澘早與封題寄書案報君湘竹筆身斑
　　　寒食前一日寄子瞻
寒食明朝一百五誰家冉冉尚厨煙桃花開盡葉𥘉
緑燕子飛來體自便愛客漸能陪痛飮讀書無思懶
開編秦川雪盡南山出思共肩輿㸔麥田
　　　大人乆廢彈琴比借人雷琴以記舊曲十得
　　　三四率爾拜呈
乆厭凡桐不復彈偶然㝷繹尚能存倉庚鳴樹思前
歳春水生波滿舊㾗泉落空巖虚谷應珮𫾣清殿百
官寒終宵竊聽不能學庭樹無風月滿軒
　　　聞子瞻習射
舊讀兵書氣巳振近傳能射喜征鼖手隨樂節寧論
中箭作鴟聲不害文力薄僅能勝五斗才髙應自敵
三軍良家六郡傳真法馬上今誰最出羣
　　　種菜
乆種春𬞞旱不生園中汲水亂瓶甖菘葵經火未出
土僮僕何朝飽食羔強有人功趨節令悵無丼雨困
耘耕家居閑暇厭長日欲㸔年華上菜莖
　　　次韻子瞻題薛周逸老亭
飛鳥不知穴山鹿不知流薛子善飮酒口如吸水虬
吾觀腸胄間何異族黨州人滿地巳盡一介不可留
謂子試飮水一酌不再求謂子飮醇酒百釂豈待酬
酒可水不可其說亦巳悠以我視夫子胸腹百丈幽
譬如田中人視彼公與侯未省破顔飲何况祼露頭
鴟夷謂大瓠皆飽安用浮多少苟自適豈害爲明遊
　　　次韻子瞻題長安王氏中隱堂五首
秦中勝三蜀故國不須歸甲第春風滿巴山畫夢非
竹深啼鳥亂花落晚蜂飛我欲西還去𫾣門慎勿違
唐朝卿相宅此外更應無請㸔庭前樹曾攀屋裏姝
流傳漸失實遺老不禁徂試問歸豋物林間翠石孤
(或云此即/帰登宅)
愛君髙堂上有似蜀江壖墻外終南近簷西太白偏
晚梅晴自媚老竹暗相遷未到遥聞說吾廬安得然
官去空留鶴山浮不見鼇竹林迎日浄槐木擁亭髙
鳥噪知人至蟬鳴覺口勞誰能飲堂上觧帶不穿袍
君㸔原上墓墳盡但餘碑誰見生前貴塵生帶下龜
髙堂幸有酒一飮豈論貲勉強行樂耳古人良可悲
　　　和子瞻鳯翔八觀八首
　　　　石鼓
岐山之陽石爲鼓叩之不鳴懸無虞以爲無用百無
直以爲有用萬物祖置身無用有用間自託周宣誰
敢侮宣王没後墳壠平秦野蒼茫不知處周人舊物
惟存山文武遺民盡囚虜鼎鐘無在鑄戈㦸宫殿巳
倒生禾黍厲宣子孫竄四方昭穆錯亂不存譜時有
過客悲先王綢繆牖戸徹桑土思宣不見幸鼓存由
鼓求宣近爲愈彼皆有用世所好天地能生不能主
君㸔項籍猛如狼身死未冷割爲脯馬童楊喜豈不
仁待汝封侯非恐汝何况外物固巳輕毛擒翡翠尾
執塵惟有蒼石於此時獨以無用不見數形骸偃蹇
任苔蘚文字皴剥困風雨遭亂旣以無用全有用還
爲太平取古人不見見遺物如見方召與申甫文非
科斗可窮詰簡編不載無訓詁字形漫汗隨石缺蒼
虵生角龍折股亦如老人遭暴橫頥下髭秃口齒齬
形雖不具意可知有云楊柳貫魴鱮魴鱮豈厭居溪
谷自投網罟入君爼柳條柔弱長百尺挽之不斷細
如縷以柳貫魚魚不傷貫不傷魚魚樂死豋之廟中
鬼神格錫女豐年多黍稌宣王用兵征四國北摧犬
戎南服楚將帥用命士卒驩死生不願闞虓虎問之
何術能使然撫之如子敬如父弱柳貫魚魚弗違仁
人在上民不恕請㸔石鼓非徒然長笑太山刻秦語
　　　咀楚文
詛楚楚如桀詛秦秦則紂桀罪使信然紂語安足受
性肥酒醪絜夸誕鬼不祐鬼非東諸侯豈信辯士口
碑埋祈年下意繞章華走得楚不付孫但爲劉季取
吾聞秦穆公與晉實甥舅盟鄭絶晋歡結楚將自救
(事見吕/相絶秦)使秦詛楚人晉亦議秦後諸侯迭相詛禍福
果誰有世人不知道好古無可否何當投涇流渾濁
盖鄙醜
　　　王維呉道子畫(在普門及/開元寺)
吾觀天地間萬事同一理扁也工斵輪乃知讀文字
我非畫中師偶亦識畫㫖勇怯不必同要以各善耳
壯馬脫衘放平陸歩驟風雨百夫靡美人婉娩守閑
獨不出庭戸修容止女能嫣然笑傾國馬能一踧致
千里優柔自好勇自強各自勝絶無彼此誰言王摩
詰乃過吳道子試謂道子來置女所挾從軟美道子
掉頭不肯應　傑我已足自恃雄奔不失馳精妙實
無比老僧寂㓕生慮㣲侍女閑絜非復婢丁寧勿相
違幸使二子齒二子遺迹今豈多岐陽可貴能獨備
但使古壁常堅完塵土雖積光豔長不毀
　　　楊惠之塑維摩像(在天/柱寺)
金粟如來瘦如腊坐上文殊秋月圓法門論極兩相
可言語不復相通傳至人養心遺四體瘦不爲病肥
非妍誰人好道塑遺像鮐皮束骨筋扶咽兀然隱几
心巳㓕形如病鶴竦兩肩骨節支離體踈緩兩目視
物猶烱然長嗟靈運不知道強剪羙湏挿兩顴彼人
視身若枯木割去右臂非所患何况塑畫巳身外豈
必奪爾庸自全眞人遺意世莫識時有遊僧施鉢錢
　　　東湖
不到東湖上但聞東湖吟詩詞巳淸絶佳境亦可㝷
蜿蜒蒼石螭蟠挐據湖心倒腹吐流水奔注爲重深
淸風蕩㣲波渺渺平無音有鼈行在沙有魚躍在潯
鼈圓如新荷魚細如蠧蟫梧桐生兩涯蕭蕭自成林
孫枝復生孫巳中瑟與琴秋虫噪蜩􁈵春鳥鳴鴃鵀
有客來無時濯足䕃淸隂自忘府中官取酒石上斟
醉倒卧石上野蟲上其襟醒來不知莫湖月翻黃金
油然上馬去縱牽不自箴作詩招路人行樂冝及今
人生不滿百一瞬何所任路人掉頭笑去馬何駸駸
子有不肖弟有冦未嘗簮願身化爲線使子爲之鍼
子欲烹鯉魚爲子漑釡鬵子欲枕山石爲子求布衾
異鄕雖云樂不如反故岑痩田可鑿耕桑柘可織紝
東有軒轅泉隱隱如牛涔西有管輅宅尚存青石碪
彭女晋膝踝禮拜意已欽慈母抱衆子亂石寒蕭森
朝徃莫可還此豈不足臨愼勿語他人此意子獨諶
　　　眞興寺閣
秦川不爲廣南山不爲髙嵳峨眞興閣傑立陵風飊
危檻俯翔鳥跳簷落飛猱上有傲世人身衣白鶴毛
下視市井喧奔走何嗷嗷蕭然倚楹嘯遺響入雲霄
淸風吹其𥚑冉冉不可操不知何所爲豈即非盧敖
遊目萬里間遠山如伏羔遺語謝世俗釣魚當釣鼇
　　　李氏園(李茂正園也俗謂皇后/園盖茂正謂其妻也)
有客騎白駒揚鞭入青草悠悠無逺近但擇林亭好
蕭條北城下園號李家媪繫馬古車門隨意無洒掃
鳴禽驚上屋飛蝶紛入抱竹林浄如濯流水淸可澡
閑花不著行香梨獨依島松枝貫今昔林影變昏早
草木皆蒼顔亭宇巳新造臨風置酒樽庭下取栗棗
今人強歡笑古人巳枯槁欲求百年事不見白鬚老
秦中古云樂文武在豐鎬置囿通樵蘇養獸讓麀䴠
池魚躍金碧白鳥飛紵縞牛羊感仁恕行葦亦自保
當年歌靈臺後世詠魚藻古詩宛猶在遺䖏不可考
悲哉李氏末王覇出奴皂城中開芳園城外羅戰堡
擊皷鳴巨鐘百姓皆懊惱及夫聖人出戰國卷秋潦
園田賦貧民耕破園前道髙原種菽粟陂澤滿粳稻
春耕雜壼漿秋賦輸秸藁當年王家孫自庇無尺橑
空餘百歳木妄爲夭巫禱遊人足譏罵百世遭舌討
老翁不願見垂涕祝襁褓持用戒滿盈飮酒無醉到
　　　秦穆公墓(在槖/泉上)
泉上秦伯墳下埋三良士三良百夫特豈爲無益死
當年不幸見迫脅詩人尚記臨穴惴豈如田橫海中
客中原皆漢無報所秦國吞西周康公穆公子盡力
事康公穆公不爲負豈必殺身從之遊夫子乃以侯
羸所爲疑三子王澤旣未竭君子不爲詭三良狥秦
穆要自不得已
　　　聞子瞻將如終南太平宫谿堂讀書
爲吏豈厭事厭事日墮媮著書雖不急實與百世謀
問吏所事何過客及繫囚客實虛攪人囚有不自由
辦之何益增不辦亦足憂嗟此誰不能脫去使自収
幽幽南山麓下有溪水流溪上亦有堂其水可濯㶑
終日不見人惟有山鹿􁇔是時夏之𥘉溪冷如孟秋
山椹黃笠展林筍紫角抽朝取筍爲羔莫以椹爲羞
溪魚鯉與魴山鳥鸒與鳩食之飽且平偃仰自佚休
試探篋中書把卷揖前脩怳如反故鄕親朋自相求
蔚如甕中糟乆熟待一蒭爲文若江河豈復有刻鎪
尚何憶我爲欲與我同遊我雖不能徃寄詩以觧愁
　　　次韻子瞻􁓔田青峯寺下院翠麓亭
走馬紅塵合開懐野寺存南山抱村轉渭水帶沙渾
亭峻朱欄繞堂虛白佛尊煩襟喜脩竹勌馬樂芳蓀
白㲲柔隨手淸泉滿照盆塵顔洗濯净髀肉再三捫
饋食青𬞞軟流匙細粟翻老僧勿施敬對客說山門
　　　次韻子瞻宿南山蟠龍寺
谷中夜行不見月上下不辨山與谷前呼後應行相
從山頭誰家有遺燭跫跫深徑馬蹄響落落稀星著
踈木行投野寺僧巳眠叩門無人狗出縮號呼從者
乆嗔罵老僧下牀揉兩目問知官吏冐夜來掃牀延
客卧華屋釡中無羔甑實盡愧客滿盎惟脫粟客來
巳逺睡忘覺僧起𨳩堂勸晨粥自嗟奔走閔僧閑偶
然來過何年復留詩滿壁待重遊但恐壓埃難再讀
　　賦園中所有十首(時在/京師)
　　　　萱草
萱草朝始開呀然黄鵠觜仰吸日出光口中爛如綺
纎纎吐須鬛冉冉隨風哆朝陽未上軒粲粲幽閑女
美女生山谷不解歌與舞君㸔野草花可以解憂悴
　　　竹
寒地竹不生雖生常若病斸根種幽砌開葉何巳猛
嬋娟氷雪姿散亂風日影繁華見孤淡一箇敵千頃
令人憶江上森聳縁崖勁無風籜自飄䇿䇿鳴荒逕
　　　蘆
蘆生井欄上蕭騷大如竹移來種堂下何爾短局促
莖青甲未觧枯葉巳可束蘆根愛溪水餘闊長鮮緑
強移性不遂灌水惱僮僕晡日下西山汲者汗盈掬
　　　石橊
堂後病石橊及時亦開花身病花不齊火候漸巳差
芳心竟未巳新蕚綴枯槎誰言石榴病乃乆占年華
鄰家花最盛早發豈容遮殘紅巳零落婀娜子如瓜
　　　蒲桃
蒲桃不禁冬屈盤似無氣春來乘盛陽覆架青綾被
龍髯亂無數馬乳垂至地𥘉如早梅酸晚作醲酪味
誰能釀爲酒爲爾架前醉滿斗不與人凉州㡬時致
　　　篲草
室幽來客稀塵土積不掃鄰翁笑我拙教我種藂草
經霜研爲篲不讓秋竹好始生如一毛張王忽侵道
鉏耰禁芟斸愛惜待枯槁有用皆勿輕吾師灌園老
　　　果臝
吾兄客関中果臝施吾宇兄雖未得還我豈如婦女
􁇔􁇔感㣲物涕泗若零雨但愛果臝莖屈曲上墻堵
朝見縁墻頭莫巳過墻去物生隨年華還日何足數
　　　牽牛
牽牛非佳花走蔓入荒榛開花荒榛上不見細蔓身
誰剪薄素紗浸文青藍盆水淺浸不盡下餘一寸銀
嗟爾脆弱草豈能凌霜晨物性有禀受安問秋與春
　　　雙栢
南園地性惡雙栢不得長蓬麻春始生今巳滿一丈
栢生嗟㡬年失意自悽愴有子壓枝低已老非少壯
尤栢栢也冤尤地亦恐妄兩旣無所尤髙枝㡬時放
　　　葵花
葵花開已闌結子壓枝重長條困風雨倒卧枕丘壠
憶𥘉始放花岌岌旌節聳得時能㡬時狼籍成荒冗
浮根不任雪採剥収遺種未忍焚枯莖積疊墻角擁
　　　和子瞻記夢二首
兄從南山來夢我南山下探懷出詩卷卷卷盈君把
詩詞古人似弟則吾弟也相與千里隔安得千里馬
携手上南山不知今乃夜晨雞隔墻唱欹枕䆫月亞
百語記一詞秋菊悲蛩吒此語鮑謝流平日我不暇
我本無此詩嗟此誰所借
蟋蜶感秋氣夜吟抱菊根霜降菊叢折守根安可存
耿耿荒苗下唧喞空自論不敢學蝴蝶菊盡兩翅翻
虫凍不絶口菊死不絶芬志士豈棄友烈女無兩婚
　　　次韻子瞻題岐山周公廟
周人尚記有周公禾黍離離下有宫破豆烝豚非以
報野巫長跪若爲通山圍棟宇泉流近(庙后有德潤/泉卋乱則竭)
鳯去梧桐落葉濛有客賦詩題屋壁二南猶自有遺
風
　　　次韻子瞻題扶風道中天花寺小亭
客車來不息轍迹自成溝莫怪慵豋寺猶冝常舉頭
獨遊知憶弟望遠勝豋樓處處題詩遍篇篇誰爲収
　　　次韻子瞻南溪避世堂
柱杖行窮徑圍堂尚有林飛禽不驚處萬竹正當心
虎嘯風吹籟霜多蟬病瘖獸驕從不避人到記由今
未暇終身住聊爲半日吟青松可絶食黃葉不須衾
偶到𥘉迷路將還始覺深堂中有幽士挿䯻尚餘簪
　　　和子瞻三遊南山九首
　　　　樓觀(次韻)
神仙避世守關門一世沉埋百世尊舊宅居人無姓
尹深山道士即爲孫天寒遊客常逢雪日暮歸鴉自
識村君欲晋身託幽寂直將山外比羗渾
　　　五郡(次韻)
蜀人不信秦川好食蔗從梢未及甘當道沙塵類河
北依山水竹似江南觀形隨阜飮溪鹿雲氣侵山食
葉蚕猶有道人迎客笑白鬚黄䄂豈非𣆀
　　　傳經臺
輪扁不能令子巧老𣆀雖智若爲傳遺經尚在臺如
故弟子今無似喜賢
　　　大秦寺
大秦遥可說髙䖏見秦川草木埋深谷牛羊散晩田
山乎堪種麥僧魯不求禪北望長安市髙城遠似煙
　　　仙遊潭五首
　　　　潭
潭深不可渉潭小不通船路斷遊人止龍藏白沬旋
剪藤量水短挿石置橋堅橋外君民少躬耕不用錢
　　　南寺
澄潭下無底將渡又安能慣上横空木輕生此寺僧
曉魚開考考石塔見層層不到殊非惡它年記未曾
　　　北寺
君㸔潭北寺何用减潭南不到還能止重來獨未厭
荒凉增客思貧病覺僧慙飮水寒難忍誰言栢子丼
　　　馬融石室
扶風貴公子早歳伴山家吹笛墮秋葉讀書隨曉鴉
業成心自叛學若我長嗟石室非人住窮山雪似沙
　　　玉女洞
洞門蒼蘚合偪仄不容身傳有虛明處中藏窈窕人
吹笙橋上月拾翠洞南春徃徃來山下蕭然雨洒塵
　　　和子瞻調水符
多防出多欲欲少防自簡君㸔山中人老死竟誰謾
渴飮吾井泉飢食甑中飰何用費卒徒取水負瓢罐
置符未免欺反覆慮多變授苦無憂符階下泉可嚥
　　　次韻子瞻招隱亭
隱居吾未暇何暇勸夫人試飮此亭酒自慙纓上塵
林深開翠帟岸斷峻嚴闉送雪村酤釅迎陽鳥哢新
竹風吹㫁籟湖月轉車輪霜葉飛投坐山梅重壓巾
欲居常有待已失歎無因古語君㸔取聲名本實賔
　　　次韻子瞻凌虛臺
棄我謂我遠求我謂我還我一爾則二視此臺上山
山髙上千天獨不照我顔無乃我自蔽誰謂山則慳
逺望不見趾近視不得鬟山實未始變任子自擇刪
北風吹南崖山上秋葉斑道遠又寒苦皴裂辭難攀
晴空卷朝雲照夜霜月彎強爾豋此臺免爾超闠闤
(扶風太守宅舊不見南/山唯此臺上見之故云)
　　　次韻子瞻竹􁊓
野食不穿囷谿飮不盗盎嗟􁊓獨何罪膏血自爲罔
隂陽造百物偏此愚不爽肥癡與瘦黠禀受不相髣
王孫處深谷小若兒在襁超騰避彈射將中還復徃
一朝受覊緤冠帶相賔饗愚死智亦擒臨食抵吾掌
　　　次韻子瞻渼陂魚
渼陂霜落魚可掩枯芡破盤蒲折劒巨斧𫾣氷巳暗
知長义刺浪那容閃鯨孫蛟子誰復惜朱鬛金鱗漫
如染邂逅相遭已失津偶然一掉猶思塹嗟君遊宦
乆羊炙有似逺行安野店得魚未熟口流涎豈有哀
矜自欺僣人生飽足百事巳羙味那令一朝欠少年
勿笑貪七筯老病行㸔費鍼砭羊生懸骨空自飢伯
夷食菜有不贍清名驚世不益身何異飮醯徒醅釅
　　　和子瞻讀道藏
道書世多有吾讀老與莊老莊已云多何况其駢傍
所讀嗟甚少所得半已強有言至無言旣得旋自忘
譬如飮醇酒巳醉安用漿昔者惠子死莊子哭自傷
㣲言不復知言之使誰聽哭巳輒復笑不如歛此藏
脂牛雜肥羜烹熟有不嘗安得西飛鴻送弟以與兄
　　　次韻子瞻南溪㣲雪
南溪夜雪曉來霽有客晨遊酒未消風泛餘花來逐
馬光浮斷澗不知橋山寒凍合行人息醉熟賔歡舞
意囂歸騎相將踏瑶玉嗅林間認早梅條
　　　和子瞻司竹監焼葦園因獵園下
駿馬七尺行馮馮曉出射獸霜爲氷荻園斫盡有枯
枿束茅吹火𥘉如燈乍分乍合勢開展蒼煙被野風
騰騰黄狐驚顧嘯儔侣飛鳥先起如蒼蠅須臾立斾
布行伍有似脩蠎橫岡陵蒼蠅猛犬出前後缺䖏巳
掛黃􁓔罾回風忽作火力怒平地一卷無疆塍商辛
不出抱寳死曹瞞逸去燋其肱投身誤喜脫灰燼闖
首旋巳遭侵凌何人上馬氣吞虎狐㡌壓耳皮蒙膺
開弓徐射疊雙兔擁馬驩呌驚未曾舉鞭一麾百夫
進擊皷再發箭啓棚去如飛䖟中如電獲若兩獸膏
流蠅肉分麾下飽壯士皮與公子晋縑繒縱橫分裂
惠村塢尚有磊落載後乘吾兄善射乆無敵是日歛
手稱不能憑鞍縱馬聊自適酒後醉語誰能譍徤兒
擊摶信可樂主將雄猛今誰勝胸中森列萬貔虎嗟
世但以文儒稱安得強弓傳長箭使射蔽日垂天鵬
　　　木山引水二首
引水穿墻接竹梢谷藏峯底大容瓢將流旋滳廬山
瀑已盡還來海上潮亂點落池驚睡覺半含山潤沃
心焦瓦盆一斛何勝滿溢去猶能浸菊苗
簷下枯槎拂荻梢山州迤邐費公瓢幽泉細細流巖
鼻盆水瀰瀰漲海潮但愛堅如湖上石誰憐収自竈
中焦蒼崖寒溜須佳䕃尚少青冬石蠒苗
　　　興州新開古東池
山遶興州萬疊青池開近郭百泉并昔年種柳人安
在累歳開花藕自生波暖跳魚聞樂喜人來野鴨望
船鳴西還過此須終日爲問使君行未行
　　　子瞻喜雨亭北隋仁壽宫中怪石
仁壽宫中穭糓生太湖蒼石草間橫興衰換世身猶
在南北從人事巳輊累石作臺秋蘚上鑿汧通水細
渠淸三年此亦非公有空使他年記姓名
　　　用林妷韻賦雪
宻雪來何晚窮冬侯欲差投空落細米布地浄平沙
繚繞飛相着重仍積暗加雨㣲花破碎風細脚傾斜
次第來如摻冥濛墮不譁燖鵝吹勁鞴秀葦拂輕枷
畫字飄還没團毬暖旋窊出鹽東海若錬石古皇媧
翻簸騰歸騎紛飄集晩鴉庭梅辨紅蕚壠麥覆黄芽
撥砌求新藥㝷蹤射伏䴥埋樓平盡脊集樹短晋槎
亂下曾何擇平鋪欲盡遮欺貧寒入褐惱客重添車
積素聊成燭烹丼強試茶病僧添曉鉢老令放晨衙
融液曾何有鮮明竟不奢積多還避井化早發從畬
溜滳簷垂著行觀逕轉虵誰能相就醉都市酒容賖
　　　送張唐英監閬州稅
閬中雖近蜀監稅本閑官豈足淹賢俊聊應長羽翰
讀書心徤否答䇿意何闌未可厭畋獵田中有走貊
　　　送張師道楊壽棋二同年
故國多賢俊豋科並弟兄重來舊游䖏兩見近題名
冉冉須堪把駸駸歲可驚孤轅已南向馬疋復西征
入峽猿應苦還荆鴈巳鳴喜從元帥幕官職漸峥嶸
　　　送家定國同年赴永康掾
淸愼岷山掾豋科巳七年迎親就魚稻爲吏擇林泉
去騎關中熱歸心沫水鮮官閑幸可樂記買鷓鴣煎
(永康多/鷓鴣)
　　　送覇州司理翟曼
大梁能賦客邉郡繋囚曹官職不相稱聲名終自髙
試觀爲吏苦應過讀書勞努力事𥘉宦尺絲無厭繅
　　　送道士楊見素南遊
黄河春漲入隋溝徃意隨波日夜流萬里㝷山如野
鶴一身浮水似輕鷗湖風送客那論驛岳寺留人暗
度秋遲子北歸來見我携琴委曲記深幽
　　　利路提刑亡伯郎中挽詞二首
好學先鄕黨豋科復妙年誰爲耆舊傳最䖏縉紳先
淪謝今亡矣風流孰繼焉䰟歸食里社世世仰仁賢
晚歲官仍困終身耻自言廉明漢循吏仁愛鄭公孫
赤縣朝稱理衡山德共尊遠人應罷市䖏䖏有遺恩
　　　亡伯母同安縣君楊氏挽詞
德盛諸楊族賢冝伯父家周姜職蘋藻歜母事蚕􁓔
大邑移封近隂堂去日賖空餘鏡奩在時出舊笄珈
欒城集卷第二
欒城第三集卷第二
　詩七十首
　　遺老齋絶句十二首
杜門本畏人門開自無客孤坐忽三年心空無一物
　　又
衆音入我耳諸色過吾目聞見長歷然靈源不受觸
　　又
玆心净無垢尚愛南齊竹當暑得淸風冷然若新沐
　　又
老檜眞百尺踈竹疑千畆紛紛霰雪中見此歲寒友
　又
栽竹種松檜十年未成隂昔人定知我爲我養南林
　　又
乆無叩門聲剥啄問何故田中有人至昨夜盈尺雨
　　又
我居近西城城枕湖一曲不到平湖上何物禁吾足
　　又
北臨鳯凰臺鳯去臺亦圯萋萋脩竹林喈喈何日至
　　又
昔我過嵩麓雲移見諸峯重逰未有日想像曀霾中
　　又
避事巳謝客養性不㸔書(匕)中多感遇掩卷輙長吁
　　又
人言里中舊獨有陳太丘丈若命世人惜哉憂人憂
　　又
巢由老箕山遁世聊可耳臨流愧堯舜又甚陳仲子
　　移花一首(八月十六日)
種花南堂南堂毁花亦瘁理畦西軒西花好未忍棄
慇懃抜陳草狄雨流入地移根傳生土指日春風至
花來本陳洛盈尺不爲異方求千葉枝更與一漑水
人功誠巳盡天巧行可致我老百不爲愛此養花智
　　服栗一首
老去日添腰脚病山翁服栗舊傳方經霜斧刃金金
氣挿手丹田借火光八口鏘鳴𥘉未熟低頭咀噍不
容忙客來爲說晨興晩二嚥徐収白玉漿
　　白菊一首
白菊長先黄菊開年(匕)九日泛新醅猶存古暦摽范
候不奈時人信手栽得勢從教盈九畹俛眉聊復引
三盃愈風明目湏真物能使神農爲爾回
　　九日家釀未熟一首
平生不喜飮九日猶一酌今年失家醾節到眞寂寞
床頭㵼餘樽畦菊吐㣲蕚洗盞對妻孥肴𬞞隨厚薄
興來欲徑醉量盡還自却傍人歎身健省已知脾弱
尚有姑射人自守常綽約養生要慈儉巳老慚嬰鑠
燕居漸忘我杜門奚不樂風麴日巳乾濁醪可徐作
　　南齋獨坐一首
獨坐南齋乆忘家似出家香燈穠作穗茶面結成花
細竹纔通徑長松𥘉有槎徃還真斷絶一一數歸鴉
　　西成一首
野老端相慶西成僅十分寒來多􁴚酒客過預晋饙
近事姑求飽逺憂要浪聞一壼眞有理終日得醺醺
　　藏菜一首
㸑淸葵芥充朝饍歲晚風霜斷菜根百日園枯未易
過一家口衆復何言多排罋盎先憂盡旋設盤盂未
覺煩早晚春風到南圃侵凌雪色有新萱
　　示諸子一首
諸子才不惡功名舊有言窮愁念父母心力盡田園
志在要須命身閑且養源遊魚脫淵水何處有飛翻
　　示諸孫一首
少年眞力學玄月閉書帷老去渾無頼心空自不知
交遊誰識面文字略存詩笑向諸孫說踈慵非汝師
　　十一月十一日作一首
晝短圖書㸔不了夜長皷角睡難堪老懷騷屑誰爲
伴心地空虛成妄談酒少不妨隣叟共病多頼有衲
僧諳(斍師識病/善用薬)積隂深厚陽𥘉復一點靈光勤自參
　　冬至日一首
隂陽升降自相催齒髪誰教老不回猶有髪珠常照
物坐㸔心火冷成灰酥煎隴坂經年在柑橘呉江半
月來官冷無因得官酒老妻㣲笑潑新醅
　　除日一首
年年最後飮屠酥不覺年來七十餘十二春秋新罷
講五千道德適親書木經霜雪根無蠧船出風波載
本虛自恠多年客箕穎每因吾黨賦歸歟
　　臘中三雪一首
一臘不空度三雪自相因暗添池上凌稍壓麥中塵
餘潤想猶在苦寒將及春慇懃欲盡酒扶飬病衰人
伐雙糓一首(十二月二/十七日作)
芳蘭非不嘉當門自冝鋤矧此惡木隂乆妨長者車
僕夫礪尋斧告我日方除乆恃不忍意柯條益扶踈
植根雖云固伐去曾湏臾我塗雖不寛出入自有餘
開門聽還徃并納賢與愚荒穢一朝盡來者皆虛徐
　　上元夜适勸至西禪觀燈一首
三年不踏門前路今夜仍㸔屋裏燈照佛有餘長自
照澄心無法便成澄追歡狂客去忘返入定孤僧喚
不譍更到西禪何所問隔墻魚皷正登登
　　程八信孺表弟剖符單父相過潁川歸鄕待闕
　　作長句贈别一首
我生猶及見大門弟兄中外十七人兩家門戸甲鄉
黨正如潁川數孫陳嗈嗈鳴鴈略雲漢風吹散落天
一垠歸來勉強整毛羽飮水啄粒傷離群東西隔絶
不敢恨死生相失長悲辛蕭蕭華髪對妻子徃徃老
淚流衣中仲叔巳盡季亦老雙星孤月耿獨存老夫
閉門不復出喜君三度乘朱輪今春剖符地尤勝不
齊自古留芳塵回車訪我念衰老挽衣把臂才逡廵
君行到官我未死杖藜便是不速賔一尊酌我當有
問此國豈有賢於君(兄弟中惟僕與/程八程九在耳)
　　種松一首
城郭人家歲寒木檜栢森森映華屋青松介僻不入
城野性特嫌塵土辱中庭冉冉盈天苗條榦雖短風
霜足培根不用糞壤厚挿竹預防雞犬觸他年期汝
三丈髙獨立仙翁毛髪緑老人自分不及見子孫見
汝知遺直
　　二月望日雪二絶
玄冥晋雪惱中春損麥傷花病老人巳典布裘指衲
襪朝來酒盡乞比鄰
老翁衰病不憂花百口唯湏麥飬家聞道田中猶要
雪兼収凝白試山茶
　　遜自淮康酒官歸覲逾旬而歸二絶句
官期未滿許寧親平日宦遊無此恩雨遍公田及私
畆學書兼得問筠孫
乗田委吏責無多舊學年來竟若何開卷新詩可人
意到官無復廢吟哦
　　去年秋扇二絶句
篋中秋扇委塵埃春晩炎風拂面來舊物不辭爲世
用故人相見莫心猜
扇中秦女舊乗鸞拂去浮塵色尚鮮未盡災風早歸
去不堪秋後乞哀憐
　　讀舊詩一首
老人詩思如枯泉轆轤不下罋盎乾舊詩展卷驚三
年粲然佳句疑昔賢老來百事不如前藜羔稻飯嗟
獨便飽食餘暇晝日眠安用琢句愁心肝
　　堂成不施丹艧唯𥿄窓水屏蕭然如野人之居
　　偶作一首
髙棟虛䆫五月凉客來掃地旋焚香白雲低繞明月
觀漲海東流淸暑堂病久渴心思沆瀣夢回餘念屬
瀟湘老人夫婦修行乆此處從今是道埸
　　南齋竹三絶
幽居一室少塵縁妻子相㸔意自閑行到南窓脩竹
下怳然如見舊溪山
舊山脩竹半塵埃誰種南林待我來新筍出墻秋雨
足閉門長與護蒼苔
里中佳客舊孫陳我自踈慵不見人目倦細書長掩
卷心遊法界四無鄰
　　中秋新堂㸔月戯作一首
年年㸔月茅簷下今歲堂成月正圓自笑吾人強分
别不應此目倍嬋娟虛窓每怯髙風度碧瓦頻驚急
雨懸七十老翁渾未慣安居始覺貴公賢(聞都下諸/家新律甲)
(第壮䴡頃/所未有)
　　午寢一首
食飽年來幸有秋倒床淸夢百無憂忍飢終愧首陽
客睡足何湏雲夣州氷酒黃封生不喜春牙紫筍向
誰求平生尚有書魔在一卷還堪作枕頭
　　九日隂雨不止病中把酒示諸子三首
旱乆翻成霧雨災老人腹疾強啣杯官醅菉豆適𥘉
熟籬菊黃花終未開兒女共憐佳節過雞豚恐有故
人來衰年此㑹真餘㡬薄酒無多不用推
九日不能飮􁇔(匕)覺胃寒妻孥勸把盞茰菊正堆槃
懶極乆成病年髙終鮮歡道人嫌服藥心息自相安
　　又
庭菊兼黃白村醪雜聖賢㣲吟還自喜不飮信徒然
陶亮貧非病孟嘉醒亦顛相㸔莫相笑與爾各當年
　　落葉滿長安分題一首
有客倦長安秋風正颯然九衢飛亂葉八水凝寒煙
摇落南山見凄凉陋巷偏名園失緑暗清渭泛紅鮮
衣信催煩杵狼烽報極邉長江苦吟處日暮想橫鞭
　　臘月九日雪三絶句
天公留雪待嘉平飛霞來時暁未明病士擁衾催煖
酒閉門不聽掃瑶瓊
去年家釀不湏沽秫米今年絶市無雪没前山薇蕨
盡誰憐無語獨携鉏
臘中得雪春冝麥罋裏無精寒惱人未暇樽罍伴伴
客先將䴵餌許比鄰
　　巳丑除日二首
閱遍時人身亦老卷殘舊暦意茫然髭鬚白盡無添
處甲子重來又十年酒儉不容時一醉堂成且喜夜
安眠春秋似是平生事屋壁深藏付後賢
橘紅安穩近誰傳(予旧有腹疾或教服/橘皮煎凡經月良愈)鬢雪蕭騷乆
巳然梅柳任教脩故事蠶絲聊與祝新年(卿人以餳/宻和麫象)
(梅枝柳葉又以肉雜/物為羔名之日蠶絲)𫾣門賀客辭多病守歲諸孫聽
不眠粗有官酤供夜飮一瓶渾濁且稱賢
　　同外孫文九新春五絶句
佳人旋貼釵頭勝園父𥘉挑雪底芹欲得春來怕春
晚春來㑹似出山雲
罋中臘脚長憂凍戸外春風那得知酒熟定應花木
動舉瓢先對柳千絲
菊葉萱牙𥘉出土凍虀冷麪欲冝人老人脾病難隨
汝洗釡磨刀待晚春
築室恨除千本竹及春先𥙷百株花隔年預與園夫
約春雨晴時問汝家
雪覆西山三頃麥一犂春雨祝天工麥秋幸與人同
飽昔日黄門今老農
　　上元前雪三絶句
臘中平地雪盈尺嵩隗山田麥尚乾不管上元燈火
夜飛花處處作春寒
閉門不問門前事燈火熏天自不知聞道朝來雪又
下老人今歲未應飢
天公似管人間事近事傳聞半是非但使麥田饒雨
雪飢人得飽未相違
　　上元雪一首
上元燈火家家辦遍地瓊瑶夜夜深衲𬒳蒙頭眞老
病紗籠昭佛本無心床頭酒罋恰三斗山下麥田眞
百金乞我終年醉且飽端能擁鼻作㣲吟
　　春隂一首
春後誰令百日隂雨滛風橫兩相侵天公未有惜花
意野老空存念麥心共恠叢筠亦黃落終憐老檜獨
蕭森過中不克陽安在夏旱前知未易禁(是春所在/竹林皆黄)
(落項所/未見)
　　庭中種花一首
空庭一無有𥘉種六株花青桐緑楊柳相映成田家
春雨散膏油朝暾發萌牙造物知我心𥘉來盡枯槎
開花巳可貴結子誠益佳百事盡如此一生復何嗟
我生本窮陋中年旅朝衙失脚墮南海生還夣荒遐
築室雖不多於我則巳奢松筠伴衰老巳矣無復加
　　曾郎元矩見過踰月聽其言乆而不厭追感平
　　昔爲賦詩一首
胄子相從得佳婿(遲𥘉扵太斈識/元矩因有姻議)掖垣同直喜良朋
交情不意隔生死世事休論有廢與宿草芋緜淚入
土故琴牢落恨填膺遠來似覺淸談勝試問傳家今
㡬燈
　　閉門一首
閉門潁昌市不識潁昌人身閑未易過閑乆生暗塵
我念作閑計欲與黃卷親少年病書史未老目先昬
掩卷黙無言閉目中自存心光定中發廓然四無鄰
不知心巳空不見外物紛瞿曇昔嘗去咄哉不肯信
一見勿復失愈乆當愈眞
　　林筍復生一首
春寒侵竹竹憔悴父老皆云未嘗記偶然雷雨一尺
深知爲南園衆君子從地湧出長如人一(匕)便有凌
雲氣吾家老圃倦栽接但以歲寒相嫵媚一朝紛(匕)
㸔黃落嵇阮相過無醉地隂陽徃復知有數巳病還
瘳非郞死呼童徑語隣舎翁種竹未改當年意姚黃
魏紫終誤人千葉重臺定何事
　　雪栢一首
栢根可合抱栢身長百尺我年類汝老我心同汝直
我貧𥘉無居愛汝買此宅索居懹舊友開軒得三益
風中有餘勁老後不改色我貧不栽花遶屋多種竹
全家謬聞道舉目無他物晨興輙相對知我有慙德
　　蠶麥一首
春寒風雨滛蠶麥止半熟耕桑未嘗親有獲敢求足
隣田老翁嫗囊空庾無粟機張乆乏緯食晏惟薄粥
熟耕種未下屢禱雲不族私憂止寒餓王事念鞭扑
爲農良未易爲吏畏簡牘閉門差似可忍飢有餘福
　　喜雨一首
夏田巳報七分熟秋稼方憂十日乾好雨徐來不倉
卒天公似欲救艱難魃強鷹犬無遺力社近雞豚趂
早寒老病隨人幸一飽爐香無語只長歎
　　題東坡遺墨卷後一首
少年喜爲文兄弟俱有名世人不妄言知我不如兄
篇章散人間墮地皆瓊英凛然自一家豈與餘人争
多難晚流落歸來分死生晨光迫殘月回顧失長庚
屏卷得遺草流涕濕冠纓斯文乆衰弊涇流自爲淸
科斗藏壁中見者空嘆驚廢興自有時詩書付西京
　　洗竹一首
寒甚南軒竹半黄晚抽旱筍雜榛荒不嫌毒手千竿
盡稍放淸風八月涼短篲只堪除糞壤新萌㑹㸔伏
牛羊扶持造化湏人力早聽人言布麥糠
　　寄張芸叟一首(并引)
　張芸叟侍郎編樂府詩相示繼以書問手戰之故
　懇懇有見憐衰病意作小詩謝之
老矣張芸叟親編樂府詞才髙君未覺手戰我先衰
點􁩜舊無對吟哦今與誰十年酬唱絶歡喜得新詩
欒城三集卷第二
欒城後集卷第二
　詩七十首
　　次韻子瞻上元見寄一首
誰憐東坡老獨㸔南海燈故人隱山麓燕坐銷牀稜
人生天運中徃返成廢興炎起㸑下薪凍合瓶中水
頼有不變處寂如方定僧建城亦巖邑燈火髙下層
頭陁舊所識天寒髪鬅鬙問我何時來嗟哉谷爲陵
幸此米方賤日食聊一升夜出隨衆樂餔糟共騰騰
　　次韻子瞻連雨江漲二首
南過廋嶺更千山烝潤由來共一天雲塞虛空雨翻
瓮江侵城市屋浮船東郊晚稻須重挿西舎原蠶未
及眠獨棹扁舟趂申卯米鹽奔走笑當年
客到炎陬喜蹔涼江吹虚閣雨侵廊回㸔野寺山溪
隔卧覺晨炊稻飯香荔餉深紅陋櫻棗桂醅淳白比
琳琅恩移嶠北應非晚未省南遷日月長
　次韻姪過江漲一首
隂滛夏爲秋雨暴溪作瀆缺防舊通市流潦㡬入屋
雖幸廪粟空猶惜畦𬞞緑鹿駭不擇音鴻覊分遵陸
室誚曾子還城謳華元衂中情乆岑寂外物兢排蹙
設心等一慈開懷受諸毒道力雖未究游波偶然伏
糧須三月聚艾要七年蓄君恩許北還從此當退縮
　　亡嫂靖安君蒲氏挽詞二首
家風足圖史婦德儼蘋蘩湯沐從夫寵冠衣席弟恩
克家傳衆子有後慶多孫追養心何極增封禮尚存
　　又
宦遊非不遂流落自麄踈宗黨半天末存亡驚素書
佳城東嶺外茂木故阡餘遥想千軍送臨江涕滿裾
　　寄題武陵柳氏所居二首
　　　天眞堂
官遊閱盡山川勝歸老方知氣味眞歌哭不移身自
穩徃還無間語尤親永懷前軰無因見猶喜諸郎有
此人千歲展禽風未改不加琱琢世稱珍
　　康樂樓
邑居欲盡溪山好不作層樓無奈何巖谷滿前旼蠟
屐漪漣極目卷漁蓑安心巳得安身法樂土偏令樂
事多千里筠陽猶静治還家一笑定無它
　　筠州州宅雙蓮一首
緑盖紅房共一池一雙遊女巧追隨鏡中比並新粧
後風際擕扶欲舞時露蘂暗開香自倍霜蓬漸老折
猶疑殷勤畫手傳真態道院生綃數幅垂
　　奉同于瞻荔支歎一首
蜀中荔支止嘉州餘波及眉半有不稻糠宿火却霜
霰結子僅與黄金件近聞閩尹傳種法移種成都出
巴峽名園競擷絳紗苞蜜漬瓊膚甘且滑北遊京路
墮紅塵箬籠白曬稱最珎思歸不復爲蓴菜欲及炎
風朝露勺平居著鞭苦不早東坡南竄嶺南道海邉
百物非平生獨數山前荔支好荔支色味巧晋人不
管年來白髪新得歸便擬尋鄕路棗栗園林不須頋
青枝丹實須十株丁寧附書老農圃
　　次韻子瞻梳頭一首
水上有車車自翻懸霤如線垂前軒霜蓬已枯不再
緑有客勤我抽其根枯根一去紫茸茁珎重巳試幽
人言紛紛華髪何足道當返六十過去䰟(近有道士/相教㧞白)
(後以水火养之當/不復生故以為答)
　　勸子瞻修無生法一首
除却靈明一一空年來丹竈漫施功掌中定有菴摩
在雲際懸知霧雨濛巳頼信心晋掣電要須浄戒拂
昏銅誰言逐客江南岸身世雖窮心不窮
　　石盆種菖蒲甚茂忽開八九華或言此華壽祥
　　也逺因生日作頌亦爲賦此一首
石盆攅石養菖蒲沮洳沙泉薤葉鋪世說華開難值
遇天將壽考報勤劬心中本有長生藥根底暗添無
限鬚更爾屈蟠增瘦硬它年老病要相扶
　　子瞻和陶公讀山海經詩欲同作而未成夣中
　　得數句覺而𥙷之一首
此心淡無著與物常欣然虚閑偶有見白雲在空間
愛之欲吐玩恐爲時俗傳逡廵自失去雲散空長天
永愧陶彭澤佳句如珠圓
　　成都僧法舟爲其祖師寳月求塔銘於惠州還
　　過髙安送歸一首
少年能講大乗經法施堂中不出扄爲許先師傳後
世徑從西海集南𬈑忘身直犯黃茅瘴滿意𥘉成白
塔銘寄我淚痕歸萬里遥知露滳澗松青
　　東西京二絶
親祀丼泉歲一終屬車徐動不驚風宓妃何預詞臣
事指點譏詞豹尾中
犀著金槃不暇嘗更須石上擣黄梁數錢未免河東
舊不識前朝大練光
　　唐相二絶
楊王㓕後少英雄猶自澄思却月中巳得惠妃歡喜
見方頭笑殺曲江公
朝中寂寂小名鄕晚歲雄猜氣益橫心怕無鬚少年
士可憐未識王奴兄
　　寓居六詠
手植天隨菊晨添苜蓿盤叢長憐夏苦花晚怯秋寒
素食舊所愧長齋今未䦨殷勤拾落蘂眼暗讀書歎
　　又
山丹炫南土盈尺愧西京所至曾無比知非浪得名
未須求别種尚欠剥繁英行復春風度天涯眼蹔明
　　又
隣家三畆竹蕭散倚東墻誰謂非吾有時能惠我凉
雪深聞毁拆風作任披猖事過還依舊相㸔意愈長
　　又
弱橊生掩冉挿竹強支义旋疊封根石能開著子花
扶持物遂性綴緝我成家故國田園少何須恨海涯
　　又
大雞如人立小雞三寸長造物均付予危冠兩昻藏
出欄風易倒依草枯不殭後庭花草盛憐汝討興亡
(或言矮雞冠即/玉樹後庭花)
　　又
西隣分半井十口無渴憂歲旱百泉竭日供八家求
艱難念生理沾足愧寒流比聞山田婦出汲爭群牛
(山中澗谷枯竭汲者每苦牛奪其/水一人出汲輙數人持杖護之)
　　和子瞻新居欲成二首
老罷子卿還屬國功成定逺恨陽關漂流豈必風波
際顛沛何妨枕席間伏臘便應隨俚俗室廬聞似勝
家山囚縁宿世非今日頼有隂功許旋還(此說見/佛書)
山連上帝珠明府心是南宗無盡燈過去歌危空比
夣年來瘴毒冷如氷圖書一笑寧勞容音信頻來尚
有僧梨棗功夫三歲辦不縁憂患亦何曾
　　次遲韻二首
老謪江南岸萬里修烝嘗三子留二子嵩少道路長
累以二孀女辛勤具餱糧誰合南飛鴻送汝至我旁
飢寒不能病氣紓色亦康柎背問家事嗟我乆巳忘
力耕當及春無爲乆南方還家語諸女素剛非王章
　　又
世事非吾憂物理有必至常暘百川竭顧亦防雨耳
隂陽相紏纒反覆更自治幽懷澹不起黙坐識其意
長子念衰老逺行重慙愧踈慵身似僧岑寂家近寺
但聞事日新未覺吾有異器鍠本自出藩角徒不遂
得夫衆共知窮逹佛所記要令北歸日粗究一大事
　　次逺韻一首
萬里謪南荒三子從一㓜謬追春秋餘頼爾牛馬走
憂病多所忘問學非復舊借書里諸生疑事誰當叩
吾兒雖懶教擢頴旣冠後求友中卷人玩心竹間岫
時令檢遺闕相對忘昏晝兄來試謳吟句法漸翹秀
暫時鴻鴈飛迭發塤箎奏更念宛丘子頎然何時覯
　　次韻子瞻和陶公止酒一首(雷州作)
少年無大過臨老重復止自言衰病根恐在酒盃裏
今年各南遷百事付諸子誰言瘴霧中乃有相逢喜
連床問動息一夜再三起泝流俛仰得此病竟何理
平生不尤人未免亦求巳非酒猶正之其餘真止矣
飄然從孔公乗桴南海涘路逢安期生一笑千萬祀
　　次韻子瞻過海一首
我遷海康郡猶在寰海中送君渡海南風帆若張弓
笑揖彼岸人回首平生空平生定何有此去未可窮
惜無好勇夫從此乘桴翁幽子疑龍鰕㸦須竟誰雄
閉門亦勿見一齅冋香風晨朝飽粥飯洗鉢隨僧鐘
有問何時歸茲焉若將終居家出家人豈復懷兒童
老𥅆真吾師出入𥘉猶龍籠樊頋甚宻俛首姑爾容
衆人指我笑韁鎻無此工一瞬千佛土相期兠率宫
　　過姪寄榔冠一首
衰髪秋來半是絲幅巾緇撮強爲儀垂空旋取海棕
子(蜀中海棕即嶺南/椰木但不結子耳)束髪裝成老法師變化宻移人
不悟壞成相績我心知茅簷竹居南𬈑上亦似當年
廊廟時
　　寓居二首
　　　東亭
十口南遷粒有歸一軒臨路閥奔馳市人不慣頻回
首坐客相諳便解頥慙愧天涯善知識增添城外小
茅茨華嚴未讀河沙偈偃仰明䆫手自披
　　　東樓
明從海上湧金盆直入東樓照病身乆巳無心問南
北時能閉目待儀麟颶風不作三農喜(是歲海/無颶風)舶客
𥘉來百物新歸去有時無定在漫隨俚俗共欣欣
　　　所寓堂後月季再生與遂同賦一首
客背有芳藂開花不遺月何人縱尋斧害意肯晋折
偶乘秋雨滋冐土見㣲茁猗猗抽條頴頗欲傲寒冽
勢窮雖云病根大未容㧞我行天涯遠幸此城南苃
小堂劣容卧幽閣粗可躡中無一尋空外有四隣匝
窺墻數柚實隔屋㸔椰葉葱蒨獨茲苗愍愍侍其活
及春見開敷三嗅何忍折
　　浴罷一首
逐客例幽憂多年不洗沐予髪􁆽無垢身垢要須浴
顛隮本天運僨恨當誰復茅簷容病軀稻飯飽枵腹
形骸但癯瘁氣血尚豐足㣲陽閟九地浮彩見雙目
枯槁如束薪堅緻比温玉長齋雖云净閱月聊一沃
石泉澣巾帨土釜煑桃竹南窓日未移困卧乆彌熟
華嚴有餘秩黙坐心自讀諸塵匆消盡法界了無曯
怳如仰山翁欲就潙叟卜猶恐墮聲聞大願勤自督
　　次遠韻齒痛一首
元明散諸根外與六塵合流中積縁氣虛妄無可託
弊陋少空明婦姑相攘奪日出暵焦牙風來動危蘀
喜汝因病悟或免終身著更須誦楞嚴從此脫纒縳
　　子瞻問瘦以詩見寄次韻一首
多生習氣未除肉長夜安眠懶食粥屈伸乆巳效熊
虎倒掛漸擬同蝙蝮衆笑忍飢長杜門自恐莫年還
入俗經旬輒瘦駭隣父未信腦滿添黃玉海夷旋覺
似齊魯山蕨仍堪嘗菽粟孤船㑹復見洲渚小車未
用安羊鹿海南老兄行尢若樵㸑長須同二僕此身
所至即所安莫問歸期兩黄鵠
　　次韻子瞻獨覺一首
咄咄書空中有恠內熱搜膏發癰疥羔蔾飯芋如固
然飽食安眠眞一快午雞鳴屋呼不起欠伸吉貝重
衾裏此身南北付天工竹杖芸鞋即行李夜長却對
一燈明上池溢流㣲有聲幻中非幻人不見本來日
月無隂晴
　　次韻于瞻夜坐一首
月入虛牕疑欲旦香凝幽室乆猶薰清風巧爲吹餘
瘴踈雨時來報斷雲南海炎涼身巳慣北方毁譽耳
誰聞遥知掛壁瓢無酒歸舶還將一酌分
　　次韻子瞻寄賀生日一首
弟兄本三人懷抱䘮其一頎然仲與叔耆老天所隲
師心每獨徃可否輒自必折足非所恨所恨覆鼎實
上頼吾君仁議止海濵黜凄酸念母氏此恨何時畢
平生賢孟博茍生不謂言歸心天若許定卜老泉室
凄凉百年後事付何人筆于今兄獨知言之泣生日
　　次韻子瞻寄黄子木杖一首
老至亦有漸五十惟杖始行年日辰匝幸免卿閭耻
罪重瘡難平餘痂未脫疻登山足猶徤不用扶兒子
我兄念辛勤贈此攜且倚它年賜環日田舎尤須此
早収藤節杯旋綴烏皮几茅簷數間足不用伐桐𣏌
　　次韻子瞻謪居三適
　　　旦起理髪
道人雞鳴起趺坐存九宮靈液流下田茯苓抱長松
顛毛得餘潤冉冉欺霜風俯就無數􁆽九九爲一通
洗沐廢巳乆徐之勿怱怱氣來自湧泉至此知㡬重
近聞西邊將袒禓擁馬鬃歸來建赤油不復儕伍同
笑我守尋尺求與眞源逢人生各有安未肯易三公
　　　午窓坐睡
定中龍眠膝定起柳生肘心無出入異三昧亦何有
晴窓午隂轉坐睡一何乆頽然擁褐身剥啄叩門手
褰帷頋我笑疑我困宿酒不知吾䘮我氷消不遺壽
空虛無一物彼物自枯朽夣中得靈藥此藥從誰受
侵尋入四支欲洗自無垢從今百不欠只欠歸田叟
　　　夜卧濯足
海民慢寒備不畜衾與禂雖苦地氣洩亦無徒跣憂
逐客乆未安集舎占鵂鶹念肯使胡中車駞卒不晋
貂裘遡北風十襲猶颼颼中塗履氷河馬倒身自投
宛足費馮翼千里煩勝韝十年事湯劑風雨氣輙浮
南來足憂慮此病何時瘳名身孰親踈慎勿求封侯
　　同子瞻次過逺重子韻一首
孟子自誇心不動未試永嘉鐡輪重弟兄六十老病
餘萬里同遭海隅送長披羊裘類嚴子罷食豬肝同
閔仲大男晋處事田畆㓜子隨行躬釡壅低眉語笑
接隣父彈指吁嗟到蠻洞茅茨一日敢忘葺桑柘十
年須勉種來時邂逅得相攜歸去逡廵應復從莫驚
憂患爾來同乆知出處平生共雖令子孫治家學休
炫文章供世用頴川築室乆未成夜來忽作西湖夣
　　次韻子瞻和淵明擬古九首
客居逺林薄依墻種楊柳歸期未可必成隂定非乆
邑中有佳士忠信可與友相逢話禪寂落日共杯酒
艱難本何求緩急肯相負故人在萬里不復爲薄厚
米盡鬻衣衾時勞問無有
閉門不復出茲焉若將終蕭然環堵間乃復有爲戎
我師柱下史乆以雌守雄金刀雖云利未聞能斫風
世人欲困我我巳安長窮窮甚當辟榖徐觀百年中
　　又
蕭蕭髪垂素晡日過西隅道人愍我老元氣時卷舒
歲惡風雨交何不完子廬萬法㓕無餘方寸可乆居
將㱕道上塵先㧞庭中蕪一浄百亦净我物皆如如
　　又
夜夣𬒳髪翁騎驎下大荒獨行無與遊闖然欵我堂
髙論何峥嶸㣲言何渺茫我徐聽其說未離翰墨場
平生氣如虹冝不葬北邙少年慕遺文奇姿揖昻昻
衰罷百無用漸以圜斵方隱約就所安老退還自傷
　　又
海康雜蠻蜒禮俗乆未完我居近閭閻願先化交冠
衣冠一有耻其下胡爲顔東隣有一士讀書寄賢關
歸來奉親友跬歩行必端慨然頋流俗歎息未敢彈
提提烏鳶中見此孤翔鸞漸能衣裘褐祖楊知惡寒
　　又
佛法行中原儒者耻論玆功施冥冥中亦何負當時
此方舊雜染渾渾無名緇治生守家室坐使斯人疑
未知酒肉非能與生死辭熾哉吳閩間佛事不可思
生子多頴悟德報豈吾欺時俾正法眼一出照曜之
誰爲邑中豪勤誦我此詩
憂來感人心悒悒乆未和呼兒具濁酒酒酣起長歌
歌罷還獨舞黍麥力誠多憂長酒易消脫去如風花
不悟萬法空子如此心何
杜門人笑我不知有天遊光明遍十方咫尺陋九州
此觀一日成衮衮通法流竿木常自隨何必返故丘
老𥅆白髪年青牛去西周不遇闕尹喜履迹誰能求
　　又
鉏田種紫泛有根未堪採逡巡歲月度太息毛髪改
晨朝玉露下滳瀝投滄海須牙忽長茂枝葉行可待
夜燒沉水香持戒勿中悔
　　雨中招吳子野先生一絶(循州作)
柴門不出蓬生徑暑雨無時木及堂辟糓頼君能作
客暫來煎蜜餉桃康
　　荅吳和二絶
三間浰水小茅屋不比􁓔田新草堂問我秋來氣如
火此問何事得安康
慣從李叟遊都市及伴藍翁醉盡堂不似蘇門但長
嘯一生晋恨與嵇康(子野皆與字上寕縱逰京師与/藍喬同客曽魯公家甚乆)
　　閑九月重九與父老小飮四絶
九日龍山露霜凝龍川九日氣如烝偶逢閏月還重
九酒熟風髙喜不勝
獲罪淸時世共憎龍川父老尚相尋直須便作郷關
㸔莫起天涯萬里心
客主俱年六十餘紫茰黄菊映霜鬚山深瘴重多寒
熟老大須將酒自扶
尉佗城下兩重陽白酒黄雞意自長卯飮下床虛巳
散老年不似少年忙
　　求黄家紫竹杖一首(并引)
　予於龍川買曾氏小宅宅西南隅有紫竹百餘竿
　爲藤蔓所困無復直幹雖爲伐藤而見竹偃弱無
　可爲杖者黄氏老家有紫竹甚茂乞得一莖勁挺
　可喜聞黄氏竹舊自曾氏移値偶爲詩示之
曾家紫竹君家種曾園竹與荒藤共藤驕竹瘁如
畏人不似君家竹森聳我來買宅非爲宅愛此風
稍時一弄磨刀向藤乆未忍樹倒藤披眞自送繁
隂一豁新芛地狂鞭欲向青春動我身病後少筯
力遍求柱杖扶腰痛蕭蕭瘦幹未能任一畆君家
知足用一枝遺我拄尋君老酒仍煩爲開甕
　　賦豐城劒一首(北途帰/中作)
劒氣夜干斗精誠𥘉莫隔全身寄獄户隱約還自得
張雷彼知我勉爲汝一出腰間雜環佩亦旣報之德
凛凛天地間要非手中物躍入延平水三日飛霹靂
出當乘風雷歸當卧泉石千年故穴在三嘆泉上客
　　范丞相堯夫挽詞二首(許州/作)
持身守忠恕臨事耻浮沉直道更三黜平生惟一心
家風來自逺國論老彌深令待眞如玉泥沙枉見侵
　　又
南遷頭巳白北返病𥘉加君意知無罪天心許到家
同朝曾忝舊楃手一長嗟時事紛無巳還應付棣華
　　卜居一首
我歸萬里𥘉無宅鳯去千年尚有臺誰爲遶池先種
竹可憐當砌巳栽梅囊貲只數腰金在歸計長遭鬢
雪催欲就草堂終歲事落成隣舎許衘杯
　　和子瞻過嶺一首
山林瘴霧老雖堪歸去中原茶亦甘有命誰令終返
北無心自笑欲巢南蠻音慣習疑傖語脾病縈纏帶
嶺嵐手挹祖師淸净水不嫌白髪照毿毿
　　子曕贈嶺上老人次韻代老人答一絶
嶺頭盧老一爐灰長短根莖各自栽輕賤巳消先世
業知君海上去仍回
欒城後集卷第二
欒城集卷第三
　　詩七十五首
　　　北京送孫曼叔屯田權三司開折司
人生不願才才士困奔走君爲大農屬求暇更能否
自我遊魏愽相識恨未乆誰言但傾盖信有勝白首
淸晨坐風觀落日說凉牖棊精動如律弓徤不論斗
旁觀我不能晤語君見受秋風起沙漠凄雨濕征䄂
送行欲汲汲富貴恐君後將去聊遲遲巳逺悲朋友
　　　和強至太愽小飲
誰能飲酒如傾水醉倒坐中扶不起形骸外物巳如
遺升斗任君無復避霜梨氷脆寒侵齒未盡一杯先
巳醉強將文字笑紅裙冷淡爲歡何足貴
　　　和強君瓦亭
君爲魏愽三年客日有江湖萬里心蹔得野亭留馬
足強循踈柳歩堤隂無人携手共呉語得意摇頭時
越吟何日東郊過微雨並騎鞍馬去同尋
　　　中秋夜八絶(烏鵲南飛/得月明星稀)
長空開積雨清夜流明月㸔盡上樓人油然就西没
誰遣常時月偏從此夜明暗添珠百倍潜感兎多生
欲見初容燭將升尚有星漸髙圍漸小雲外轉亭亭
明入庭隂白寒侵酒氣微夜深㸔更好樓上漸人稀
浮光㸔不定重露試還無影翻狂舞客明誤已棲烏
巧轉上人衣徐行度樓角河漢冷無雲冥冥獨飛鵲
猿狖號枯木魚龍泣夜潭行人已天北思婦隔江南
㸔久須扶立行貪遂失歸誰能終不睡爛醉羽觴飛
　　　次韻王君貺尚書㑹六同年
有美佳賔賢主人布衣曾共脫京塵歡來未覺嵗華
晩醉後能令秋氣春發譽早同初宦日收功終藉老
成身它年此㑹應圖畫傳入誰家屏幛新
　　　王君貺生日
純隂十月晩勁氣肅羣驕惟有喬松在長看積雪消
生賢禀真性特立冠當朝早嵗初成賦羣雄已失標
治才精破竹廷論壯生飈博士皆推賈宣皇重試蕭
周旋窮政體出入解心焦九列髙稱冠三台豈足超
論功歸頴覇舉相待虞姚驥騁經新臥弓强發矢弨
百年時節在四海衆心翹當見飛中使齎金賜此朝
(例賜金帛/二府生日)
　　　次韻姚孝孫判官見還岐梁唱和詩集
伯氏文章豈敢知岐梁偶有徃還詩自憐兄力能兼
弟誰肯塤終不聽箎西虢春游池百頃南溪秋入竹
千枝恨君曾是闗中吏屬和追陪失此時
　　　次韻王臨太博馬上
冬晚霜露重城遥鞍馬勞徒知事奔走曾未補毫毛
水旱嗟嚬蹙瘡痍費抑搔莫歸何暇食堆按簿書髙
　　　次韻王君北都偶成三首
河轉金隄近天髙魏闕新千夫奉儒將百獸伏麒麟
校獵沙埸莫談兵玉帳春闗南知不逺誰試問畨隣
天寶亂已定河堧兵更多故城埋白骨遺俗喜長戈
卧獸常思肉奔鯨不受羅縱横竟安在誰見冢嵳峨
禁籞封金殿清河貫石門時平餘古木兵散有空屯
形勝山圍濶蕃宣海内尊川原不論頃雲夢可勝吞
　　　次韻沈立少卿白鹿
白鹿何年養驚猜未肯馴軒除非本性飲食强依人
烈影冰浮水飛毛雪洒塵獨游應已倦忽見乍凝神
野色明幽步煙蕪薦臥身異姿人共愛清意爾誰親
日暖山苗熟風㣲澗草春何縁解韁縶奔放任天真
　　　送陳安期都官出城馬上
城中二月不知春唯有東風滿面塵歸意已隨行客
去流年驚見桞條新簿書填委休何日學問榛蕪愧
古人一頃稻田三畆竹故園何負不收身
　　　登上水閣
淇水沄沄入禁城城樓中斷過深清空郊南數牛羊
下落日廻瞻觀闕明嵗月逼人行老大江湖發興感
平生畫船早晚籠新屋慰意來看水面平
　　　寒食贈遊壓沙諸君
城南壓沙古河淤沙上種梨千萬株隆冬十月我獨
徃風吹葉盡枝條踈老僧屈指數春候却後百日花
當蘇㣲風細雨膏潤足枝頭萬萬排明珠齊開競發
不知數照曜冰雪明村墟此時官閑得遊賞長堤平
穩宜驂駒寺門古木芽葉動倉庚布榖相和呼及時
行樂不可緩嵗長春短花須㬰僧言我意兩相值欲
徃屢已脂吾車今朝寒食燈火斵薄雲蔽日風沙除
此花久已待我至况有朋友相携扶來邀反覆不能
徃豈獨負君花已辜諸君髙邁足才思佐酒况得萬
玉奴坐中未醉慎無起倒載當山公使如
　　　明日厚安卿强幾聖復召飲醉次前韻
芳樽酌水清無淤梨園著雪迷根株鄴宫士女喜行
樂坐上酌客誰親踈倦遊不知嵗月過痛飲漸覺筯
骸蘇風吹落片亂鵝毳雨結細實駢明珠雲屯冰積
動論頃誰信城郭涵村墟坐觀明媚低照席行看繁
閙横遮駒我貧不辨供酒炙側耳日聽交朋呼無端
人事巧拘束曾不見置閑須㬰長鯨渇水求入海老
驥伏櫪思就車清明未過春未老寒食豈必節與除
二君為我重置酒席上醉倒交相扶觀娯安用苦酬
酢呌嘯不畏相罪辜昏然已覺萬物小下視吏役真
婢奴請君數具牛酒費此外百事何能如
　　　次韻桞子玉郎中見寄
新年始是識君初顧我塵埃正滿裾談辨未容朝夕
聽情親空愧徃還書久聞筆陣無前敵更擬詩壇託
後車待得入城應少暇相從有約定何如
　　　秀州僧本瑩淨照堂
有僧訪我携詩巻自説初成淨照堂求得篇章書壁
素不論塵土漬衣黄故山别後成新嵗歸夣春來遶
舊房看取盈編定何益客來無語但循墻
　　　京師送王頥殿丞
憶遊長安城皆飲母卿宅身雖坐上賓心是道路客
笑言安能久車馬就奔廹城南南山近勝絶聞自昔
徘徊竟莫徃指㸃煩鞭䇿道傍古龍池深透河渭澤
山行吾不能愧此纔咫尺壯哉誰開鑿千頃如一席
參差山麓近滉蕩波光射君時在池上俗事厭紛劇
望門不敢叩恐笑塵土迹自從旅京城所向愈無適
君來曾未幾已復向南國扁舟出淮汴唯見江海碧
野人處城市長願有羽翮脱身相從遊未果聊自責
　　　石蒼舒醉墨堂
石君得書法弄筆嵗月久經營妙在心舒巻功隨手
惟兹逸羣氣扶駕須斗酒作堂名醉墨揮灑動牆牖
安得濁酒池淋漓着濡首取但繼張君莫顧顛名醜
　　　遊凈因院寄璉禪師
嵗月潛消日裏冰依然來見佛堂燈此身已自非前
我問法何妨似舊僧灑面飛泉時㸃㸃壓池蒼石尚
層層遥知近愛金山好江水煎茶日幾升
　　　送桞子玉
桞侯白首郎風格終近古舊遊日零落新輩誰與伍
人情逐時好變化無定主試看近時人相教蹈規矩
行身劇孔孟稱道皆禹舜但求免譏評豈顧愁胏腑
坐令不羈士舉足遭網罟緬懐我生初遺俗尚目睹
中庸雖已亡比近則猶愈老成慎趨好後生守淳魯
豈效相謾欺衒牛沽馬脯過惡酒色間可罪非可惡
譬如嵇與阮心迹豈深蠧京師逢桞侯徃事能歴數
歎息子美賢相與實舊故至今存篇章醉墨龍蛇舞
斯人今茍在亦恐終囚虜惜哉時論隘安置失處所
一麾寄河壖垂老幸有土世俗安足論且盡杯中醑
　　　送蘇公佐修撰知梓州
乘軺舊西蜀出鎮復東川父老知遺愛壺漿定滿前
江山昔年路旄節異邦權望重朝中舊疆分劒外天
嵗登無猛政蠻服罷防邊去國身雖樂憂時論獨堅
孤誠抱松直彚進比茅連我亦相從逝踈狂且自全
　　　送任師中通判黄州
一别都門今五年劇談精壯故依然厭居巴蜀千山
底决住荆河十頃田老去功名無意取身閑詩筆更
能專黄州無事聊須飲世俗方今自足賢
　　　南䆫
京師三日雪雪盡泥方深閉門謝還徃不聞車馬音
西齋書帙亂南䆫初日升展轉守床榻欲起復不能
開戸失瓊玉滿堦松竹陰客從逺方來疑我何苦心
疎拙自當爾有酒聊共斟
　　　次韻楊褒直講攬鏡
鬂髪年來日向衰相寛不用强裁詩壯心付與東流
去霜蟹何妨左手持苑發黄鸝巧言語池開楊桞闘
腰肢勸君行樂還聽否即是南風苦熱時
　　　送錢婺州純老
桃花汴水半河流已作南行第一舟倦報朝中言嘖
亂喜聞淮上㯭咿呦平時答策詞無枉此去為邦學
更優自古東陽足賢守請君重賦沈公樓
　　　次韻桞子玉見贈
壯心衰盡愧當年刻意為文日幾千老去讀書聊度
嵗春來多睡苦便氈夢歸似鴈長飛去才短如蚕只
自纒唯有聞詩尚思和可能時寄最高篇
　　　次韻任遵聖見寄
故國老成誰復先壯心空記話當年灌夫失意貧無
友梅福辭官晚作仙詩句清新非世俗退居安穏卜
江天它年我亦從君隠多買黄魚煑復煎
　　　次韻劉貢甫學士畫松石圖歌
長松大石生長見朅遊塵土嗟空羨寒翠関心失舊
交榮華過眼驚流電破繒買得古畫圖遺墨參差隨
㫁線蟉枝倒掛風自舞直幹孤生㸔面面故山臼物
逺莫致愛此隨人共流轉物生真傍竟何有邊意一
時寧復辨少年所好老成癖傍人指笑嗟矜衒京城
宅舍松石希買費百金猶恐賤
　　　送頓起及第還蔡州
詔書京鋪起沉淪嵗貢仍居第一人不愧得官名暫
屈自誇對策語深淳讀書飽足終無厭從宦奔馳自
此新我去淮陽今不久鄰邦時得問音塵
　　　初到陳州二首
謀拙身無向歸田久未成來陳為懶計傳道愧虗名
爼豆終難合詩書强欲明斯文吾已試深恐誤諸生
久愛閑居樂兹行恐遂不上官容碌碌飽食更悠悠
枕畔書成僻湖邊桞散愁踈慵愧韓子文字化潮州
　　　桞湖感物
桞湖萬桞作雲屯種時乱挿不須根根如卧虵身合
抱仰視不見蜩蟬喧開花三月乱飛雪過牆度水無
復還窮髙極逺風力盡棄墜泥土顔色昏偶然直墮
湖中水化為浮萍輕且繁隨波上下去無定物性不
改天使然南山老松長百尺根入石底蛟龍蟠秋深
葉上露如雨傾流入上明珠圓乘春發生葉短短根
大如指長而堅神農嘗藥最上品氣力直壓鍾乳温
物生禀受久已異世俗何始分愚賢(花入水為浮萍/嘗見野人言桞)
(乳不如一斤仙茅/松上露堕地為仙茅阴乾服之益人古方云十斤鍾)
　　　桞湖久無水悵然成詠
平湖水盡起黄埃惟有長堤萬萬栽病鶴摧頽沙上
舞遊人寂寞岸邊回秋風草木初摇落日莫樵蘇自
徃來更識明年春絮起共㸔飛雪亂成堆
　　　次韻孫戸曹朴桞湖
疎慵非敢獨違時野性顛狂不受覊猶有曲湖容笑
傲誰言與物苦參差水乾生草曾非惡鶴舞因風忽
自怡最愛桞隂遲日暖幅巾輕屢肯相隨
　　　贈李簡夫司封
平生談笑接諸公歸老身心着苦空徃事少能陪晤
語新詩時喜挹清風形骸摩結羸偏健筆札西臺晩
更工笑我壯年常苦病異時何以作衰翁
　　　次贈李簡夫春園
秋色豈相負小園仍有花遶欄吟落日拾徑得飱葩
菊細初藏蝶桐踈不庇鴉遊觀須作意霜雪僅晋槎
　　　題李簡夫葆光亭
遥草侵芒屩庭花墮石臺小庭幽事足野色向人來
坐上烏皮几墻間大瓠罍老成無不可談笑得徘徊
　　　次韻李簡夫因病不出
十五年來一味閑近來推病更安眠鶴形自瘦非関
老僧定端居不計年坐上要須長滿客杖頭何用出
携錢未嫌語笑妨清靜閑暇陪公几杖前
　　　張安道尚書生日
出入三朝望愈尊淮陽退臥避喧煩崇髙歴遍知皆
妄風俗頻遷氣獨存世事直須勞舊徳歸心那復厭
名藩赤松作伴功雖切白髪憂時義所敦仁比髙山
年自倍秋逢生日喜盈門知公知命身無禱聊為生
靈舉夀樽
　　　送劉道原學士歸南康
大川傾流萬物俱根旋脚脫爭奔徂流萍㫁梗誰復
數長林巨石曾須臾軒昻㒹倒唯恐後嗟予何獨强
根株三年一語未嘗屈擬學文舉驚當塗心知勢力
非汝敵獨恐清議無遺餘扁舟嵗晩告歸覲家膳欲
及羞蓴鱸隠居髙節世所尚掛冦早嵗還州閭紛紜
世事不着耳得失豈復分錙銖投身固已陷泥滓獨
立未免遭霑濡君歸左右誰髙趣牛毛細數分賢愚
　　　題滑州畫舫齋贈李公擇學士
牎戸重重向日明船居氣味此中生汀州出没叢花
短波浪澄虗兩岸平竄逐南來身未穏安閑感物意
猶驚前賢事迹君今似不愧當年畫舫名(还佐是邦/歐陽公有)
(謫從亦南來故耳/而為此齋公擇之)
　　　送王恪郎中知襄州
魏公徳業冠當年汝守威名踈漢邊將相傳家俱未
逺子孫到處各推賢風流最喜君真似符竹連分政
得專峴首重尋碑墮淚習池還指客横鞭逃亡已覺
依劉表寒俊應須禮浩然當有郡人知古意欄街齊
唱接䍦篇
　　　和張安道讀杜集(韻/用其)
我公才不世晚嵗道尤髙與物都無著㸔書未覺勞
㣲言精老易竒韻喜莊騷杜叟詩篇在唐人喜力豪
近時無沈宋前輩蔑劉曹天驥精神穩層臺結搆牢
龍騰非有迹鯨轉自生濤浩蕩來何極雍容去若遨
壇髙真命將毳乱始知髦白也空無㣲敵之豈少褒
論文開錦繡賦命委蓬蒿初試中書日旋聞鄜畤逃
妻孥隔豺虎闗輔暗旌旄入蜀營三徑浮江寄一艘
投人慙下舎愛酒類東臯漂泊終浮梗迂踈濁釣鼇
誤身空有賦揜脛惜無袍巻軸今何益零丁昔未遭
相如元並世惠子謾臨濠得失將誰怨憑公付濁醪
　　　送張公安道南都晋臺
識公歳巳深從公非一日仰公如重雲庇我貧賤迹
公歸無晋意我䖏念平昔少年喜文字東行始觀國
成都多遊士投謁宻如櫛紛然衆人中顧我好顔色
猖狂感一遇邂逅登仕籍爾來十六年鬂髪就衰白
謀身日已謬處世復何益從來學爼豆漸老信典册
自知百不堪偶未三見黜譬如溝中㫁誰復强收拾
髙懐絶塵土舊好等金石庠齋幸無事樽爼奉清適
居然逺憂患况復取矜式汪洋際海深淡泊朱弦直
狥時非所安歸去亦何失道存尚可巻功成古難必
還尋赤松子獨就丹砂術恨無二頃田伴公老蓬蓽
　　　傳欽之學士濟源草堂
聞有髙居直百金西山南麓北山隂園通濟水池塘
好花近洛川顔色深人去節旄分重鎮客來猿鶴感
幽冷潩溪雨過西湖漲歸興蕭然定不任(在許州/欽之時)
　　　文與可學士墨君堂
虛堂竹叢間那復厭竹逺風庭響交戞月牖散凌乱
尚恐晝掩闗㜤娟不長見中堂開素壁蕭颯起霜榦
隨宜賦生意落筆皆葱蒨根莖雜土石枝葉互長短
依依露下緑冉冉風中展開門視叢薄與此終何辨
　　　故成都尹陸介夫挽詞
擁節西來未一年凄凉道路泣東轅蜀都富樂真當
惜民事艱難誰復論白馬何人趨逺日青芻盈束更
無言異時歸去逢遺老空聴咨嗟述舊思
　　　次韻桞子玉謫官夀春舟過宛丘見寄二首
局冷曾非簿頗迷幽居渾似未官時忽聞客至驚還
喜出見泥深笑不知謀拙未能憂嵗計身閑聊可飽
晨炊行舟借問何怱草淮口無潮月正虧
獻酬不用辭升斗曲直何勞問尺尋要路風波無恨
惡謫居情味最能深交從錦水初無間鄰卜共山已
有心草聖詩豪並神速數因南鴈惠佳音
　　　次韻子瞻潁州晋别二首
託身遊宦鄉終老羨箕潁隠居亦何樂親愛形隨影
念兄適呉越霜降水初冷翩然事舟楫棄此室廬靜
平明知當發中夜抱虛警永懐江上宅歸計失不猛
人生狥所役有若魚墮井逺行豈易還劇飲終難醒
不如早自乞閑日庶猶永世事非所憂多憂亦誰省
放舟清淮上蕩潏洗心胷所遇日轉勝恨我不得同
江淮忽中㫁陂埭何重重紫蟹三寸筐白鳬五尺童
赤鯉寒在汕紅粳滿霜風西成百物賤加飡慰貧窮
胡為復相念未肯安南東人生免饑寒不受外物攻
不見田野人四壁編茅蓬有食輙自樂誰知富家翁
　　　陪歐陽少師永叔燕潁州西湖
西湖草木公所種仁人實使甘棠重歸來築室傍湖
東勝遊還與邦人共公年未老髪先衰對酒清歡似
昔時功成業就了無事令名付與他人知平生著書
今絶筆閉門燕居未嘗出忽來湖上尋舊遊坐令湖
水生顔色酒行樂作遊人多爭觀竊語誰能呵十年
思頴今在頴不飲耐此遊人何
　　　歐陽公所菑石屏
石中枯木雙扶疎粲然脉理通肌膚剖開左右兩相
屬細㸔不見豪髪珠老樗剥落但存骨病松憔悴空
留鬚丘陵迤邐山麓近雲煙澹䨴風雨餘我驚造物
巧如此刻畫瑣細供人須公家此類尚非一客至不
識空嗟吁案頭紫雲抱明月床上寒木翻饑烏賦形
簡易神自足鄙弄筆墨嗟勤劬天工此意與人競雜
山變怪驚羣愚世間淺拙無與敵比擬懶有公新書
(林棲烏皆公詩所賦/月石硯屏及石上寒)
　　　次韻子瞻初出潁口見淮山
清淮此日見滄浪始覺南來道路長牎轉山光時隠
見船知水力故軒昂白魚受鈞收寒玉紅稻堆塲列
逺岡波浪連天東近海乘桴直恐漸茫茫
　　　次韻子瞻夀州城東龍潭
東行取次閱三州擊鼓清晨復解舟車騎紛紜追過
客歌鍾凄咽動潛蚪宦遊底䖏非巢燕㱕計何嫌誚
沐猴頼有故人憐逺適慇懃屢勸酒行周
　　　和子瞻渦口遇風
長淮暮生風來自渦河口新舟雖云固波浪亦難受
詩來話艱厄驚恐及兒婦憶同泝荆峽終夜愁石首
餘飈入幃幄跳沬濺䆫牖平生未省見驚顧欲狂走
爾來涉憂患漸覺成老醜遥喜波浪中時能飲醇酒
　　　和子瞻濠州七絶
　　　　塗山
娶婦山中不肯留㑹朝山下萬諸侯古人辛苦今誰
信只見清淮入海流
　　　彭祖廟
長説先師似老彭共凝好學古書生不知亦解飡雲
母白日登天萬事輕(彭祖所採服/山有雲母雲)
　　　逍遥臺(祠堂也/莊子墓上)
猖狂戰國古神仙曳尾泥塗老更安厭世乘雲人不
見空墳聊復葬衣冠
　　　觀魚臺
莊子談空惠子聽郢人斤斧竢忘形莫嗟質䘮無知
者對石何妨自説經
　　　虞姬墓
布叛增亡國巳空摧殘羽翮自令窮艱難獨與虞姬
共誰使西來敵沛公
　　　四望亭(李紳為之記今亭廢矣/太和中郡守刘嗣之立)
唐史不聞劉嗣之空傳短李舊歌詩髙亭毁盡唯存
記猶有區區父老知
　　　浮山洞(冬不加髙故人疑其浮也/洞在淮上夏潦不能及而)
洞府元依水面開秋潮每到洞門回幽人燕坐門前
石長㸔長淮船去來
　　　和子瞻泗州僧伽塔
清淮濁汴爭强雄龜山下閟支祁宮髙秋水來無逺
近蕩滅洲渚乘城墉千艘銜尾誰復惜萬人雨泣哀
將窮城中古塔髙百尺下有蜕骨黄金容蛟龍百怪
不敢近廻風倒浪歸無蹤越商胡賈豈知道脫身獻
寶酬元功至人已立萬物表刼火僅置毛孔中區區
淮汴亦何有一挹可注滄溟東胡為尚與水族較時
出變慳驚愚聾於呼此意不可詰仰觀飛拱凌睛空
　　　次韻子瞻發洪澤遇大風却還宿
昨夜宿鴻澤舟來遂如歸却行雖云拙乘險諒亦非
誰言淮隂近阻此駭浪飛長風徑千里蛟蜃相因依
眇然恃一葉此勢安可違冐涉彼何人勇决生慮微
欲速有不達魚服豈足肥風帆尚可轉野廟誰能祈
但當擁衾睡慎閉牕與扉夜聞聲尚惡起視聊披衣
　　　次韻子瞻記十月十六日所見
君不見天髙后土黄變化出入唯隂陽旋凝細霧作
飛雹復遣震雷追日光可憐萬物甚微細坐聽百變
隨顛僵深根固蔕無計遯倐來忽返安能防平生未
見實驚耳稍逺不知如隔牆君㸔歌舞醉華屋下有
纍縶排兩廊眼前苦樂尚懸絶空中造化知有亡我
居宛丘厭凝泫雪翻海水填陂塘但知膏澤利牟麥
恣食䴵餌真嘉祥山陽所記亦何事有酒胡不盡一
觴
欒城集卷第三
欒城第三集卷第三
　詩七十首
　　兩中秋絶句二首(并引)
昔予謪居龍川巳卯歲閠九月重九南方𥘉有凉
　氣予置酒招同巷黄氏老與之對酌作四絶句其
卒章曰尉他城下兩重陽白酒黄雞意自長卯飮
下牀虛巳散老年不似少年忙明年蒙恩北歸寓
　居頴川庚寅歲閠八月遇兩中秋賦兩絶句以繼
　前作俛仰十有二年時正苦腹疾秋思索然老病
　日加亦理勢然矣
頴川城下兩中秋金氣𥘉凝火尚流脾病家人不教
飮官厨好酒亦難求
兩逢重九尉他城蜒叟相從倒酒瓶卜二年來均寂
寞此心南北兩冥冥
　　贈德仲一首
我昔見子京邑時鬚髪如􁇀無一絲今年相見頴昌
市霜雪滿面知爲誰故人分散隔生死孑然惟以影
自隨憐子肝心如鐡石昔所謂可今不移世間取舎
竟誰是惟有古佛終難欺嗟哉我自不知子意子清
浄持律師忽然㣲笑不言語䄂中錦繡開新詩可憐
相識二十載終日對面𥘉不知蚌含明珠不肯吐暗
行沙底藏光輝蚌爲身計良可耳旁人不悟寧非嗤
　　閠八月二十五日菊有黃花園中粲然奪目九
　　日不憂無菊而憂無酒戯作一首
年(匕)九日憂無菊今歲牀空未有糟世事何嘗似人
意天公端解惱吾曹金龜解去瓶應滿玉液傾殘氣
尚豪門外白衣還到否今時好事恐難遭
　　九日三首
瓢尊空挂壁九日若爲歡白髪逃無計黄花開已闌
酒慳慙對客風起任飄冠頼有陶翁伴貧居得自寛
　　又
觧衣換村酒酒薄不湏嫌節到勿空過盃行且強拈
得閑身尚健適意事難兼醉卧南窓日誰知酸與甜
　　又
㓜子淮西客雙壺思老人逺來經顄淡細酌喜清醇
飮罷遥憐汝歸來早及春南齋昔未有餘使舊時貧
　　戯題三絶
懊惱嘉榮白髪年逢人依舊唱陽関渭城朝雨今誰
聽砑鼓跳踉一破顔
謝傳凄凉已老年胡琴羗笛怨遺賢使君於此雖不
俗挽斷髭鬚誰見憐
遍地花鈿歡百年蒼顔白髪意凄然回頭笑指此郞
子破賊將來知有天
　　木氷一首
老病不眠知夜寒晨興薄氷滿庭前枯榆老柳變精
妍細稍如苗麄如椽風𫾣碎玉落紛然氷裏槲葉誰
雕鐫鄰家父老呼東垣欲沽官酒囊無錢我亦強起
試一觀樹稼不見今十年
　　夜坐一首
少年讀書目力耗老怯燈光睡常早一陽未復夜正
長城上鼓聲寒考考老僧勸我習禪定跏跌正坐推
不倒一心無著徐自静六塵消盡何曾掃湛然已似
湏陁洹乆尔不負瞿曇老回㸔塵勞但㣲笑欲度羣
迷先自了平生誤與道士遊妄意交梨求火棗知有
毗盧一逕通信脚直前無别巧
　　老史一首
口食陽翟粟身衣陽糓絲二物不相即飽暖常不時
老史知我窮一歲一奔馳方暑勸脂車苦寒伺來歸
嗟我垂老年未免憂寒飢老史甚忠信但恨性重遲
事我三十年閔閔不相離我門了無求辛苦終不辭
平生金石交至此或巳攜老史未易得試復養其兒
　　臘雪次遲韻一首
冬儲乆未辦佳雪爲人晋榖豆人髙廪薪蒸轉千輈
紛紛了歲事閔閔念農疇家有二頃田一頃種來牟
風聲夜中變飛霰曉來休粗畢今歲寒復免來歲憂
天公知人心未禱得所求傾瓢有遺酌起和田中謳
　　小雪一首
小雪僅能消膈熱苦寒偏觧惱衰翁年豐誰使百物
貴心净要令萬事空老去禪功深自覺生來滯運與
人同閑中未斷生靈念淸夜焚香處處通
　　土牛一首
大地非不仁萬物自芻狗土牛適成象逡巡見屠剖
田家挽雙角歸理繅絲釡生無負重力死作𥘉耕候
碎身𥘉不辭及物稍無負君㸔劉表牛豈脫曹公手
　　除夜二首
年年賦除夜一賦二衰殘家有三斗釀春餘半月寒
鷄豚不改舊隣里自相歡元日應無客蕭然不著冠
　　又
七十三年客相從尚㡬年西方他日事東魯一經傳
漸解平生縳𥘉安半夜禪紛紛争奪際何意此心全
　　遺老齋南一栢雙幹昔歲坐堂上僅可見也今
　　出屋巳尺餘偶賦一首
翠栢擢雙幹冉冉出屋危栢長雖云喜我老亦可知
苦寒不改色烈風終自持門閑㫁來客相對不相欺
　　正月十六日一首
上元巳過欲收燈城郭遊人一倍增陌上紅塵霏似
霧雲間明月冷如氷誰言世上驅馳客老作庵中寂
定僧漏水半消燈火冷長空無滓色澄澄
　　七十二歳作一首
一生有志恨無才乆爾蕭蕭白髪催力學當年貞自
信𥘉心到此未應回舊人化去渾無㡬新障重生撥
不開七十三年還住否獲麟後事轉難裁
　　春旱彌月郡人取水邢山二月五日水入城而
　　雨一首
春旱時聞孽火然邢山龍老不安眠麥生三寸未覆
壠雨過一犁𥘉及泉深愧貧民飢欲死可憐肉食坐
稱賢南齋遺老知尤幸湯餅黄韲又一年
　　龍川道士一首(廖有象)
昔我遷龍川不見平生人傾囊買破屋風雨庇病身
頎然一道士野鶴墮鷄羣飛鳴閭巷中稍與季子親
刺口問生事褰裳觀運斤俛仰忽三年愈乆意愈貞
送我出重嶺長揖淸江濵方營玉皇宮棟宇期一新
成功十年後脫身走中原見公心自足徒歩非我勤
我歸客箕頴晝日長掩関僕夫忽告我門有萬里賔
問其所從來笑指南天雲心知故人到驚喜不食言
我老益不堪惟有二頃田年年種麥禾僅能免饑寒
君來亦何爲助我耕且耘嗟古或有是今世非所聞
　　重贈一首
出家無復家視身等雲浮東西隨風行忽然遍九州
君居龍川城築室星一周屋瓦如翬飛象設具冕旒
弟子五六人門徒散林丘本爲百年計自可一世留
胡爲不復顧脫去如弊裘萬里一藤杖來從故人逰
故人病老翁輕重恐未酬疑君了心法萬物皆浮漚
去彼非有嫌來此亦無求是心摩尼珠不受篋笥収
故人感君意一言還信不逺行不爲此浪走非良謀
　　食櫻筍二首
一旱經春草木焦朱櫻結子獨盈條槃中宛轉明珠
滑舌上逡廵絳雪消仰囁佳人露猶濕偷衘啼鳥語
尤嬌南方荔子爭先後羞見炎風六月燒
林竹抽萌不忍挑誰家盈束伴晨樵籜龍似欲號無
罪食客安知惜後凋不願塩梅調鼎味姑從律吕應
簫韶林間老死雖無用一試冬深雪到腰
　　西軒畫祜木恠石一首
西軒素屏開白雲娑婆老桂依霜輪顧免出走蟾蜍
奔河漢卷海機石罇牽牛自載倚桂根淸風颯然吹
四鄰東坡妙思傳子孫作詩髣髴追前人筆墨墮地
稱奇珍閉藏不聽落泥塵老人讀書眼病昏一㸔落
筆生精神
　　悟老住慧林一首
能公住嶺南正觀呼不起忠公客中禁朝恩不爲累
道人無净穢所遇忘嗔喜悟公淸净人心厭紛華地
慧林虚法席去有遲遲意投身淤泥中佛法何處是
引身山林間過患差無㡬力小難自欺心安似無愧
悟世常失人違心輙䘮已徐行勿與較乗流得坎止
君㸔净因揩志以直自遂殺身竟何益犯難豈爲智
去住本由天毋求亦無避相期明且哲大雅亦如此
　　蠶麥一首
春旱麥半熟蠶収僅十分不憂無餅餌巳幸有𥜗裙
造化真憐汝耕桑不謾勤經過話關陜貧病不堪聞
　　北堂一首
吾廬雖不華粗有南北堂通廊開十䆫爽氣來四方
風長日氣逺六月有餘凉兒女避不居晋此奉爺娘
爺娘髪如絲不耐寒暑傷單衣焦葛輕軟飯菘芥香
無客恣卧起有客羅壼觴今年得風痺摩膏沃椒湯
念終捨此去故山松栢蒼此地亦何爲歲時但烝嘗
　　秋稼一首
雨晴秋稼如雲宅豆没雞兔禾没人老農歡笑語行
路十年儉薄無今晨無風無雨更一月藜羔黍飯供
四鄰天公似許百姓足人事未可一二論窮邉逃卒
到處滿燒埸入室才逡廵縣符星火雜鞭箠觧衣乞
與猶怒嗔我願人心似天意愛惜老弱憐孤貧古來
堯舜知有否詩書到此皆空文
　　七夕一首
火流知節換秋到喜身安林鵲真安徃河橋晚未完
得閑心不厭求巧老應難送酒誰知我瓢樽昨暮乾
　　食雞頭一首
風開芡觜鐡爲鬚斧斫沙磨旋付厨細嚼兼収上池
水徐嚥還成滄海珠佳客滿堂湏一斗閑居頼我近
平湖多年不到㑹靈沼氣味宛然𥘉不殊
　　秋雨一首
禾田巳熟畏愁霖積潦欲乾泥尚深一雨　凉秋向
晚似安似病老相侵人間有盡皆歸物世外無生頼
有心要覔塵埃不到處一燈相照夜愔愔
　　𥙷種牡丹二絶
野草凡花著地生洛陽十業種雖成姚黄性似天人
㓗糞壤埋根氣不平
換土移根花淸性猶嫌入伏午隂煩淸泉翠幄非難
辦絶色濃香别眼㸔
　　曹郞子文赴山陽令一首
囊空口衆不堪閑却喜平生得細論鶴髪進封償舊
德彩衣聽訟勉平友楚風剽疾觀新政浙水簫條詠
舊恩記取老人臨别語茶瓢霜後早相存
　　辛卯九日三首
九日貞佳節年年長賦詩深慙鶴髪老毎與菊花期
㡌落無人拾酒狂聊自持豐年餘社壅天意念衰羸
　　又
我飮不爲酒黄花競此時茱茰謾辟惡麴蘖助和脾
淺酌何勞訴獨醒徒爾爲來年我猶健相對亦如斯
　　又
河朔今將到山陽近欲行老懷驚聚散一酌慰平生
陋巷連墻乆長淮照眼明到官紛訟㸣應憶此時情
(遲帰自河朔節前當至曹/郎捋赴山陽節後當行也)
　　早睡一首
老人如嬰兒起晏睡常早麤氊薄絮𬒳孤枕自媚好
倒床作龜息逡廵輙復覺隔門燈火明髣髴聞語笑
杯捲相勸酬徃徃見議誚披衣坐跏趺衰老當自了
室空窓亦虚半夜明月到老盧下種法從古無此妙
根生花輙開得者自不少要湏海底行更問藥山老
　　聽前栢一首
穉栢如嬰兒冉冉冉尺長移根出澗石植幹對華堂
重露恣膏沐清風時抑揚我老不耐寒憐汝堪風霜
朝夕望爾長尺寸常度量知非老人伴可入諸孫行
想見十年後簷前蔚蒼蒼人來顧汝笑誦我此詩章
　　十二月二十九日雪四首
床頭唧唧糟鳴罋夜半蕭蕭雪打䆫擁褐旋驚花著
樹潑醅𥘉喜酒盈缸鄰翁晨乞米三斗釣戸暮晋魚
一雙目笑有無今粗足遥憐逐客過重江(時逐客有/過湖嶺者)
龕燈照室乆妨睡雪氣侵人不隔䆫枕上詩成那起
草槽頭酒滳暗鳴缸逺來狂客應回去髙卧幽人未
有雙猶憶新灘泊船處堆蓬積玉撼長江
幽居漫尔存三徑燕坐何妨應六窓老憶舊書時展
卷病封藥酒旋開缸小園摇落黃花盡古檜飛鳴白
鶴雙珍重老盧留種子養生不復問王江
鷂子一飛超漲海蜂兒終日透情窓心空莫著書千
卷客到長晋酒半缸性命早知元有分文章誰言舊
無雙何年結束尋歸路還㸔蟇頥下飮江
　　冬日事即一首
寒日𥘉加一線長臘醅添浸隔羅光新年只願多新
酒舊疾㣲令變舊方自昔杯棬元窄小得閑筋力尚
康強買田種秫貧無計自有人家爲挿秧(近來腹疾/頗退足疾)
(旧餘一二醫娄生言/尚所用薬湏少增損)
　　畫學董生畫山水屏風一首
承平百事足鴻都無不有策牘試篆隷丹青冩飛走
紛然四方集狐兎萃林藪何人知無益長嘯呼鷹狗
奔逃走城邑驚顧念餬口素屏開白雲穪我茅簷陋
濡毫願揮洒峯巒映巖竇巨石連地軸飛布㵼天漏
縈山一徑通過水㣲橋構出家煙火然遠寺晨鍾叩
僧從何方來行速午齋後有客呼渡船隔水惟病叟
􁥀然發一笑此處定貞否人生𥘉偶然與此誰夭壽
厄窮妄自憐一醉輙日富客至一茫然邀我酤斗酒
　　冬至日作一首
羲和飛轡晋不住小兒逢節喜欲舞人言老翁似小
兒烝豚釀酒多爲具頴川本自非吾鄕鄰里十年成
舊故誰令閉户謝徃還壽酒獨向兒孫舉飮罷跏跌
閉雙目寂然自有安心處心安自謂無老少不知鬚
髪巳如素似聞錢重薪炭輕今年九九不難數
　　冬至雪一首
一氣潜萌九地中雪花㣲落四無風𥘉陽便有回天
力宿瘴徐㸔卷地空家釀再投猶恨薄官酤多取定
無功時人淺陋終無益徑就天公借一豐
佳節蕭條陋巷中雪穿窓戸有顔風出迎過客知非
病歸對先師喜屢空黍醖盈瓢終寡味石薪供竈信
奇功頗嫌半夜欺毛褐却喜年來麥定豐
　　讀樂天集戯作五絶
樂天夢得老相從洛下詩流得二雄自笑索居朋友
絶偶然得句與誰同
欒天得法老凝師後院猶存楊柳枝春盡絮飛餘一
念我今無累百無思
樂天投老刺杭蘇溪石胎禽載舳艫我昔不爲二千
石四方異物固應無
樂天引洛注池塘畫舫飛橋映緑楊潩水隔城來不
得不辭䇿杖㸔湖光
樂天私竹自成園我亦墻隂數百竿不共伊家鬪多
少也能不畏雪霜寒
　　記病一首
我病在脾胄一病四十年㣲傷輙暴下傾注如流泉
去年醫告我此病猶可痊試取薑豆附三物相和丸
服之不旬浹病去如醫言醫言藥有毒病巳當速捐
我意藥有功服乆功則全侵尋作風痺兩足㡬蹣跚
徐悟藥過量醫𥘉固云然舊病則巳除奈此新病纒
醫言無甚憂前藥姑捨􁇁藥毒乆自消貞氣從此完
鄙夫不信醫私智每自賢咄哉已徃咎終身此韋弘
　　除日二首
屠酥㝡後不辭飮七十四人今自希筋力明年應更
減誠心憂世乆知非脾寒服藥近方驗風痺經冬勢
漸㣲得罪明時歸巳晚此生此病任人譏
七十四年明日是三千里外未歸人酒篘泉湧如迎
節詩句雲生喜見春賀客不來知我病鄰家竊語笑
吾貞時人莫作樂天㸔燕坐端能畢此身(樂天居洛/陽日正与)
(予年相若非齋居道場輒携酒尋花遊賞泉石畧無/暇日予性拙且懶杜門養病巳僅十年楽天未必能)
(爾也)
　　上元一首
上元車馬正喧喧老病無聊長掩門不著繁燈眩雙
目獨邀明月上前軒跏跌黙坐聞三皷寂寞誰來共
一樽巳覺城中塵土臭急將清雨洗乾坤
　　壬辰生日兒姪諸孫有詩所言皆過記胷中所
　　懷亦自作一首
生日今朝是怱(匕)又一年讀書貞巳矣閉目但茫然
下種言非妄開花果定圓驅羊舊有法視後直須鞭
　　白鬚一首
少年不辦求良藥老病無疑生白髪下種巳遲空悵
望無心猶幸省工夫虛明對面誰知我寵辱當前莫
問渠自項閉門今十載此生畢竟得如愚
　　　林筍一首
竹林遭凍曾枯死春筍連年再發生天與歳寒終倔
強澤分淇奥轉敷榮狂鞭巳逐草侵徑踈影長隨月
到楹嵇阮欲來從我飮開門一笑亦逢迎
　　西軒種丹山一首
淮陽千葉花到此三百里城中衆名園栽接比桃李
吾廬適新成西有數畦地乘秋種山丹得雨生可喜
山丹非佳花老圃有深意宿根巳得土絶品皆可寄
明年春陽升盈尺爛如綺居然盗天功信矣斯人智
根苗相因依非貞亦非僞客來住一笑勿問所從致
　　遊西湖一首
閉門不出十年乆湖上重遊一夢回行過閭閻争問
訊忽逢魚鳥亦驚猜可憐舉目非吾黨誰與開樽共
一杯歸去無言掩屏卧古人時向夣中來
　　泛潩水一首
早歲南遷恨舳艫歸來平地憶江湖半篙春水花千
片八尺輕船酒一壼徐轉城陽平野闊稍通竹徑小
亭孤前朝宰相終難得父老咨嗟今亦無(自潩溝乏/舟至曲水)
(園本文路公旧物路公以/遺賈魏公今為賈氏園矣)
　　風痺三作一首
年老百病生風痺已三作主家長患聾說法仍害脚
十年學跌坐從此罷雀躍閉目時自觀寸田飽耕鑿
下種本無種服藥亦非藥田熟根自生病去如花落
吾生黙巳定有數誰能却數盡吾則行未應墮冥漠
　　新作南門一首
于公决獄多隂功自知有子當三公髙作里門車馬
通定國精明有父風飮酒一石耳目聦漢家宰相仍
侯封左右中興始且終我家讀書自我翁耻言法律
羞兵戎中年出入黃門中智巧不足稱愚忠雖云寡
過亦無功不忮不求心空粗舉世知我惟天工恃此
知不累兒童作門不痺亦不隆陋巷正與顔生同勢
家笑唾儻見容
　　春旱一首
舊俸存無㡬生齒日益多蔽廬雖粗完空廩無麥禾
首種二頃田奈此春旱何誰能持隻雞一酹邢山阿
飢寒誰相念幸龍未見訶去年投虎頭扣門用干戈
邂逅一尺雨豈復隂陽和幽明𥘉不隔誠意豈在多
惻然上天通矧此一盤渦雲興雨隨至父老行且歌
　　感秋扇　首
團扇經秋似敗荷丹青髣髴舊松蘿一時用舎非吾
事舉世炎凉奈爾何漢代誰令収汲黯趙人猶欲用
廉頗心知懷䄂非安處重見秋風愧恨多
欒城第三集卷第三
欒城後集卷第三
　詩七十首
　　大行皇太后挽詞二首
累朝宗内治晚歲擅鴻勲立子得元聖収簾奉長君
一言消橫逆多難弭紛紜仙馭曾非逺長瞻鞏洛雲
　　又
家風承舊相國體繼皇姑定策從中禁傳聲震海隅
春風䦕閉蟄朝露濕焦枯萬里生還客冠纓淚雨濡
　　追尊皇太后挽詞二首
月缺年何乆龍飛事一新追崇名號正同祔禮容均
鳯翣低迎日龍輴細起塵都人知舜孝擁紼盡霑巾
　　又
德美鍾岐嶷榮華倍感傷一時朝野恨百世本支長
出祖悲無憾因山儉有光它年過嵩洛望拜𥙿陵旁
　　贈史文通奉議二首
墻比史居士掛㓂心轉閑頂開人共怪神去夜深還
白雪㣲侵鬢丹砂乆駐顔從君欲問道何日徑開關
　　又
有叟住東野畏人希入城君時共還徃我欲問修行
早歲識巖客近時逢絳生眞能訪茅屋屣履試將迎
　　次前韻示楊明二首
晚歲有餘樂天敎一向閑嵩陽百口住嶺外七年還
十宅先隣晏携瓢欲飮顔吳僧來不乆相約叩禪關
　　又
甘井元依廟于湖亦近城幅巾朝食罷芒屩雨中行
擾擾𥘉何事悠悠畢此生欲邀東郭叟煩子作郊迎
　　唐修譔(義問)挽詞二首
家風臺栢老遺直故依然節見南遷後神凝未暝前
臨民舊有法訓子適成篇九轉今猶在參同豈妄傳
　　又
我返南荒日君臨舊許𥘉笑談寛老病旌斾擁茅廬
酒盞開雖數溪堂到尚踈誰言生死隔近在浹旬餘
　　寄題登封揖仙亭一首
靈王太子本讀書縱談糓洛參諸儒生來不見全盛
𥘉老成遺訓誰楷模心知漸失文武餘蕭然直入山
中居山閒吹笙鳯凰呼升天白日乘龍車周人聚觀
拜路隅明月爲佩雲爲裙歸來千歲孰任無赤松老
彭自爲徒上待玉宸臨九區烜赫不類山澤癯依山
作邑賢大夫夜中焚香遡空虚我欲從之駕肩輿秋
風八月來徐徐
　　吳冲卿大夫秦國挽詞二首
國老相隨盡家風慨獨存見夫成相業聽子得忠言
(夫人長子起居昔將論事以南迁/之憂訪扵夫人夫人以當官許焉)氣節慙多士聲華
盛一門平生髙義重未易俗人論
雅頌成章早春秋發論長風規晋叔向文采似中郞
覧古明興廢臨危喜激昻南遷𥘉不恨李杜得從滂
　　十一月十三日雪一首
南方霜露多雖寒雪不作北歸亦何喜三年雪三落
我田在城西禾麥敢嫌薄今年陳宋災水旱更爲虐
閉糴斯不仁逐熟自難郤飢寒雖吾患尚可省鹽酪
飛蝗昨過野遺種遍陂濼春陽百日至閙若蠶生箔
得雪流土中及泉盡魚躍羙哉豐年祥不待炎火灼
呼兒具樽酒對婦同一酌誤認屋瓦鳴更願開雪脚
　　𥙷子瞻贈姜唐佐秀才一首
　予兄子瞻謪居儋耳瓊州進士姜唐佐徃從之遊
　氣和而言道有中州士人之風子瞻愛之贈之詩
　曰滄海何曾斷地脉白𫀆端合破天荒且告之曰
　子異日登科當爲子成此篇君游廣州州學有名
　學中崇寧二年正月隨計過汝南以此句相示時
　子瞻之䘮再逾歲矣覧之流涕念君要能自立而
　　莫與終此詩者乃爲足之
生長茅間有異芳風流稷下古諸姜適從瓊管魚龍
窟秀出羊城翰墨埸滄海何曾斷地脉白𫀆端合破
天荒錦衣它日千人㸔始信東坡眼目長
　　遷居汝南一首
我昔還自南從此適舊許再歲常杜門壁觀無與語
何人自驚顧未聽郞安䖏亟逃頴州籍來貫汝南戸
妻孥不及將童僕具罇爼身如孤棲鵲夜起三遶樹
故人樂安生風節似其父忻然蹔一笑捨我西南去
去巳還閉門時作野田歩蕭條古僧舎遺像得顔魯
精神凛如生今昔吾與女已同羈窮厄但脫生死悕
幸世方和平有土非㓂虜春寒燒黃茅晝飯煑青茹
何必潩上田幸此足粳稌歸心念狂簡裁製時莫時
　　索居三首
索居非謪地垂老更窮途去住㸔人意幽憂頼我無
小園花草穢陋巷犬羊俱近覺根塵離忘言日益愚
　又
平生亦何事十載苦顛隮夣嶮曾非嶮覺迷終不迷
客居兼壯子别乆愧良妻稍訝音書闊春隂道路泥
　　又
許蔡古隣國風煙相雜和蕭然客舎静不願主人過
野薺春將老淮魚夏漸多街南病居士有酒對酣歌
　　聞諸子欲再質卞氏宅一首
我生髪半白四海無尺椽卞氏昔冠冕子孫今蕭然
願以棟宇餘救此朝夕懸頋我亦何有較子差尚賢
傾囊不復惜埽地幸見捐南隣隔短墻兩孫存故㕓
松竹手自種風霜歲逾堅幽花辭蜂蝶古木嘶蜩蟬
垂隂可數畆成功㡬百年人心苦無厭隱居恨未圓
得之苟有命老矣聊息肩畚土塡隙穴結茅苴漏穿
粗爾容偃息豈復求華鮮西歸信巳乎永雜孫陳編
　　任氏閱世堂前大檜一首
君家大檜長百尺根如車輪身弦直壯夫連臂不能
抱孤鶴髙飛直上立狂風動地舞枝幹太雪翻空洗
顔色人言此㑹三百年未知昔是何人植君家大夫
老不遇一生夜氣未嘗屈没身不說歸故里遺愛自
知懷舊邑此翁此檜兩相似相與閱世何終極汝南
山淺無良材櫟柱棟椽聊障日便令殺身起大厦亦
恐衆林無匹敵且晋枝葉橈雲霓猶得世人長太息
　　贈蔡駜居士一首
結茅汝上只三間種稻城西僅一㕓梅老外生詩律
在秀公弟子佛心傳埋盆疊石常幽坐留客開樽輙
醉眠開道隣僧乞米送時無韓子定誰憐
　　癸未生日一首
我生本無生安有六十五生來逐世法妄謂得此數
隨流登中朝失脚墮南土人言我當喜亦言我當懼
我心終頺然喜懼不入故歸來二頃田且復種禾黍
或疑潁川好又使汝南去汝南亦何爲均是食粟處
兒言生日至可就瞿曇語平生不爲惡今日安所訴
老𣆀西入胡孔子東歸魯我命不在天世人汝何預
　　白鬚一首
中歳謬學道白鬚何由生故人指我笑聞道未能行
我笑謝故人唯唯亦否否老𣆀古道師白髪生而有
佛告波斯匿汝有不白存亭中掌亭人何嘗隨客奔
客去不用留主在亭不毀墁墻支折棟在我不在爾
道成𣢾玉晨跪乞五色丸肝心化黃金齒髪何足言
　　寒食二首
寒食今年客汝南餘樽傾㵼亦醺酣道人乆厭世間
濁僧舎猶存肉食慙花折園夫時送客餳留孫女尚
分甘(永叔詩有為翁/寒食晋餳之句)欲遊紫極誰爲伴長揖孤松對
不談(紫極宫有巨/松可數人抱)
寄住汝南懷嶺南五年一醉乆猶酣身逃爭地差云
静名落塵寰終自慙耳畔飛蝇㸔尚在鼻中醇酢近
能丼今朝寒食唯當飮買酒先防客欲談
　　頴川城東野老一首(姓刘氏名正)
我歸頴川無故人城東野老須如銀少年推埋起黄
塵晩歲折節依仙眞走如麏鹿人莫親呼來上堂飮
淸樽踞牀閉目略頻伸指我黃河出混崘東流入海
還天津沐浴周遍纔逡巡嬰兒跏跌乘日輪脫身遊
戯走四隣逢人不告非自珍許我巳老知閉門東朝
太山𣢾眞君告我不返遊峨岷還家一舎卧不晨闔
棺空空但衣巾平生自言師洞賔嗟世賤目貴所聞
　　汝南示三子一首
此生頼有三男子到處來㸔老病翁飮食粗便魚稻
足音塵不隔馬牛風道埸莫問何方是舎宅元依畢
竟空且爾不歸歸亦得汝曹免復走西東
　　謝任亮教授送千葉牡丹一首
花從單葉成千葉家住汝南疑洛南亂剥浮苞任狼
籍併偷春色恣醺酣香穠得露乆彌馥頭重迎風似
不堪居士誰知巳離畏金槃剪送病中庵
　　思歸二首
汝南百日晋走遍三男子思歸非吾計聊亦爲爾耳
行裝理肩輿客舎卷床第兒言世情惡平地風波起
舟行或易摇舟静姑且巳匏繫雖非願蠖屈當有竢
老人思慮拙小子言有理晨炊廪粟紅晚市淮魚美
索居庖無人歸去迎伯姊終歲得安閑幽居無彼此
　　又
我老不待言有女年四十念我客汝南無與具朝食
翩然乘肩輿面有風土色許蔡雖云近傳舎三經夕
衰老累汝曹愧歎心不懌磨刀鱠縷紅洗盞酒花白
母老行役難女來生理葺外孫跨鞍馬遇事亦閑習
居然數口家觧我百憂集厄窮須父子它人非所及
　　萬蝶花一絶
誰唱殘春蝶戀花一團粉趐壓枝斜美人欲向釵頭
挿又恐驚飛鬢似鵶
　　春盡一首(二月二十/三日立夏)
春風過盡百花空燕坐笙簫起㓕中樹影連天開翠
幕鳥聲入耳當歌童楞嚴十卷㡬四讀法酒二升是
客同試問隣僧行乞在何人閑暇似衰翁
　　夣中詠醉人一首(四月十日夢是篇/首四句起而足之)
城中醉人舞連臂城外醉相人枕睡此人心中未必
空蹔爾頽然似無事我生從來不解飮終日騰騰少
憂累昔年曾見樂全翁自說少年飮都市一時同飮
石與劉不論升斗俱不醉樓中日夜狂歌呼錢盡酒
空姑且止都人疑是神仙人誰謂兩人皆醉死此翁
年老不復飮面光如玉心如水我今在家同出家萬
法過前心不起此翁巳死誰與言欲言巳似前生記
　　立秋偶作一首(六月二/十三日)
十年憂患本誰知慙愧仙翁有舊期度嶺還家天許
我斸山種粟我尤誰秋風欲踐故人約春氣潜通病
樹滋心似死灰鬚似雪眼㸔多事亦奚爲
　　汝南遷居一首
病暑暑巳退思歸未成歸人事不可期當受不當違
客居汝南城未覺吾廬非忽聞鵲反巢坐使鳩驚飛
三遶擇所安一枝粗得依我來衆草生漸見百卉腓
天行若循環物化如發機閉目内自觀此理良宻微
　　寄內一首
與君少年𥘉相識君年十五我十七上事姑章旁兄
弟君雖少年少過失昏晨定省歲月短五十還朝定
何益憂深責重樂無㡬失足一墜南海北身居穽中
不見天仰面虛空聞下石丈夫學道等憂患婦人亦
爾何從得歸來舊許生白鬚回頋慙君髪如􁇀遷居
汝南復何事龜老支牀隨所擲相望一月兩得書聞
君肺病乆消釋我經三伏常暴下近喜秋風埽烝濕
病除寢食未復故相見猶驚身似腊劉根夫婦俱有
道去目饒君著鞭䇿
　　病愈二首
學道雖云乆沉痾竟未除炎烝度三伏晻曖覺中虛
嘉糓不自長荒搸終費鉏何辭用蘭石梨棗得扶踈
　　又
病退日身輕身輕心轉淸山空流水上海靜寸燈明
朝市誰晋住林泉自不行筠溪慙丐士流蕩過平生
　　九日三首
早歲寡歡意衰年仍病纒客居逢九日十酒破千錢
茰菊驚秋晩兒孫慰目前登髙懶不岀多酌任頽然
　　又
狂夫老無頼見逐便忘歸小酌還成醉僑居不覺非
妻孥應念我風雨未縫衣憂患十年足何時賦式㣲
　　又
黄菊與秋競白鬚隨日添時人知不憙野老未相嫌
但酌淸樽盡猶存薄俸霑日西聞客至更問酒家帘
　　立冬聞雷一首(九月二/十九日)
陽滛不収歛半歲苦常燠禾黍飼蝗螟粳稻委平陸
民飢强扶耒秋晚麥當宿閔然侯一雨霜落水泉縮
薈蔚山朝隮滂沱雨翻瀆經旬勢益暴方冬歲愈蹙
半夜發春雷中天轉車轂老夫睡不寐稚子起驚哭
平明眎中庭松菊半摧秃潜發枯草萌亂起蟄蟲伏
薪槱不出市晨炊午未熟首種不入土春餉難滿腹
書生信古語洪範有遺牘時無中壘君此意誰當告
　　將歸二首(十月三日)
乆客𥘉何事言歸似有名騰騰且隨俗落落竟無成
病苦醫猶厭囊空身自輕家人驚别後無限白鬚生
　　又
爲客不滿歲還家見兩孫遥知臨竹戸相對引瓢樽
老罷那嫌瘦心寛尚喜存風波隨處有何幸免驚奔
　　示資福諭老一首(并引)
　予讀楞嚴至塵旣不縁根無所偶反流全一六用
　不行釋然而笑曰吾得入湼槃路矣然孤坐終日
　猶苦念不能寂復取楞嚴讀之至其論意根曰見
　聞逆流流不及地名覺知性乃嘆曰雖知返流未
　及如來法海而爲意所留隨識分别不得名無知
　覺明豈所謂返流全一也哉乃作頌以示諭老
幽居百無營孤坐若假寐根塵兩相接逆流就一意
意念紛無端中止不及地寂然了無覺乃造眞實除
百川入滄𬈑衆水皆一味止爲潭淵深動作濤瀾起
動止𥘉何心乃遇適然耳吾心未嘗勞萬物將自理
　　三不歸行一首
客心摇摇若懸旌三度欲歸歸不成方春欲歸我自
懶秋冬欲歸事自變問我欲歸定何時天公黙定人
不知孔公晚歲將入楚磐桓陳蔡行且住昭王巳死
不復南意欲歸老父母邦衞靈父子無足取姑爾息
肩竢東魯三桓豈知用聖人哀公亦自不能臣冉求
一戰却齊虜請君召師君亦許歸來閉户理詩書并
冕時出從大夫夣見周公巳不復老死故國心亦足
孔公愈老愈　屯邅顧我未及門下賢鄕邦萬里不
能徃妻孥近寄頴川上依嵩架潁結茅茨自問此忘
於何期汝南一寓歲行復來年歸去栽松竹
　　罷提舉太平官欲還居頴川一首
避世山林中衣草食芋栗奈何處朝市日耗大倉積
中心乆自笑公議肯相釋終然幸寛政尚許存寄秩
經年汝南居乆與茅茨隔祠官一埽空避就兩皆失
父子相携扶里巷行可即屋弊且圬墻蝗餘尚遺粒
交遊忌點染還徃但親戚閉門便衰病杜口謝彈詰
餘年迫懸車奏草屢濡筆籍中顧未敢爾後儻容乞
幽居足暇豫肉食多憂慄永懷城東老未盡長年術
　　次遲韻寄适遜一首
飢民畏寒尤惡雪旋理破裘絍敗纈我雖乆客未成
歸黍酒虀羔還潑節汝南薪炭舊如土爾來薄俸纔
供爇眼前煖熱無可道心下淸涼有餘絜潁川歸去
知何時祠宮欲罷無同列夜中髣髴夣兩兒欲迓老
人先聚說
　次遲韻對雪一首(十一月二/十七日)
雪寒近可憂麥熟逺有喜我生憂喜中所遇一已委
平生聞汝南米賤豚魚羙今年惡蝗旱流民鬻妻子
一食方半菽三日已于耜號呼人誰聞愍惻天自邇
繁隂忽連夕飛霰墮千里卷舒驚大速原隰殊未𬒳
貧家望一麥生事如毛起荐飢當逐熟西去眞納履
　　還潁川一首(甲申正/月五日)
昔賢仕不遇避世遊金馬嗟我獨何爲不容在田野
欹區寄汝南落泊反長社東西俱畏人何適可安者
故廬巳荆榛遺壠但松檟頽齡迫衰慕舊物一巳捨
安能爲妻孥辛苦問田舎平生事瞿曇心外知皆假
歸休得𬈑渤坐受百川㵼何人實造物未聽相陶治
　　題郾城彼岸寺二首
　　　文殊院古栢
曾㸔大栢孔明祠行盡天涯未見之此樹便當穪子
行它山只可作孫枝棟梁知事誰家用舟楫唯應海
水冝日莫飛鵶集無數青田老鶴未曾知
　　　武宗元比部畫文殊玄奬
遺墨消磨顧陸餘開元一一數吳盧本朝唯有宗不
近國本長晋後世模出世真人氣雍穆入藩老釋面
淸癯居人不惜遊人愛風雨侵陵色欲無
　上巳日乆病不出示兒姪二首
春氣侵脾乆在牀開門桃李著泥香牛鳴頗覺西湖
近鳯去長憐北榭荒欲出老人無伴侣退歸諸子解
農桑南隣約賣千竿竹拄杖穿林㸔芛長
卧聞諸子到西湖鵠鷺翩翩衆客俱紈扇藤鞵試輕
駃隻雞斗酒助歡娯行歌乆巳饒渠軰睡羙猶應屬
老夫春服旣成沂正浴孔門世不乏迂儒
　　葺東齋一首(三月十/八目)
弊屋如鷰巢歲歲添泥土泥多蹔完㓗屋老終難固
况復非吾廬聊爾避風雨圖書易新幌几杖移故處
宵眠不擇安鼻息若炊釡兒孫喜相告定省便蚤莫
我生溪山間弱冠衡茅徃生來乏華屋所至輒成趣
苦恨無囊金莫克償地主投老付天公著身豈無所
　　次遲韻千葉牡丹二首
潩上名園似洛濵花頭種種鬪尖新共傳青帝開金
屋欲遺姚黃比玉眞秦嶺猶應篆詩句杜䳌直恐降
天神老人髪少花頭重起舞欹斜酒力匀
老人無力年年懶世事如花種種新百巧從來知是
妄一機何處定非眞園夫漫接曾無種物化相乘豈
有神畢竟春風不㨂擇隨開隨落自匀匀
　　盆池白蓮一首
白蓮生淤泥淸濁不相千道人無室家心迹兩蕭然
我住西湖濵蒲連若雲屯幽居常閉戸時聽遊人言
色香世所共眼鼻我亦存隣父閔我獨遺我數寸根
潩水不入園庭有三尺盆兒童汲甘井日晏泥水温
及秋尚百日花葉隨風翻舉目得秀色引息収淸芬
此心湛不起六塵空過門誰家白蓮花不受風霜殘
　　詠竹二首
湖濵冝草木脩竹可三尋㕓居多野思移種近牆隂
及爾迷未醒方予熱正侵無兼不逮本地薄肯成林
　　又
南隣竹甚茂門巷不容賔縣印君當徃囊金我患貧
翠旌稍亂起犀角筍𥘉匀不惜圖書賣端來作主人
　　見兒姪唱酬次韻五首
芝蘭生吾廬一雨一增蒨本亦何預人懷抱終眷眷
老傳時巳迫塵垢日須浣永慙舊文書展讀不終卷
　　又
讀書雖不惡不讀亦自好根牙就區别花實隨時老
耘鉏不可無雨露勿憂少我釣不在魚一竿寄洲島
　　又
宇宙非不寛閑門自爲阻心知塵外惡且忍閑居苦
跏趺黙非睡龕燈翳復吐道士爲我言嬰兒出歌舞
　　又
身病要須閑閑極自成趣空虛雖近道懶拙𥘉非悟
偶將今生脚還著古人屨大小適相同本來無别處
　　又
西湖雖不到丼井竊餘凉三㐲罷飮酒桂漿擕一觴
冠者五六人起舞互低昻人生有離合此歡未易忘
　　𥘉得南園一首
倒裳僅得千竿竹埽地𥘉開一畆宫十里故園䰟夣
裏百年生事寂寥中晏家不願諸侯賜顔氏終成陋
巷風洗竹移花吾事了子孫它日記衰翁
　　移竹一首
牆隂竹蒙宻板築念相妨欲𥙷園東缺欣乗兩後凉
三年生筍遍一徑引風長但恐翁彌老笻板懶復將
　　記夣一首(七月二十/六日丑)
長魚三尺困橫盆送入清流喜欲奔報我金匙僅盈
寸擲還聊喜不貪存

欒城後集卷第三
欒城集卷第四
　　詩七十四首
　　　次韻子瞻廣陵㑹三同舍各以其字為韻
　　　　劉貢甫
貢甫少多才交遊一何衆談詞坐傾倒玉麈日揮弄
逡廵不為虐巧㨗有㣲中羣情忌超邁㣲過出嘲諷
南遷時已久未見肯力貢舌在終自竒髀滿安足痛
人生百年内僅比一朝夣駸駸就消涸斗水傾漏甕
江淮未可嫌遲晚聊自送試觀終日閑何似兩耳閧
　　　孫巨源
巨源學從横世事夙討論著書十萬字辯如白波翻
諫垣適多事憂心生病根立談信無補閉口出國門
棄置臥江海閔哩寧復言朝行共長歎逐客繼二孫
(巨源/謂莘老)南方固鄉黨謫宦侣鶴猿風俗未寧靜朋黨
争排根引去良自得獨清在澄源徃者未可招冠蓋
方駿奔
　　　劉莘老
莘老奮徒步首與觀國賔儼然自約束被服韍與紳
黽勉丞相府接迹輿臺臣顧嫌任安躁未忍裂坐茵
推置冠獬豸謂言我比鄰三晉固多士骯髒存斯人
竄責不敢辭狂言見天真南方異風俗强食魚尾莘
應同賈太傅抱屈耻自陳猶有痛哭書受釐定何辰
　　　和子瞻金山
長江欲盡闊無邊金山當中唯一石潮平風靜日浮
海縹緲樓臺轉金碧瓜洲初見石頭城城下波濤與
海平中流轉柁疑無岸泊舟未定僧先迎山中岑寂
恐未足復將江水遶山麓四無鄰家羣動息鍾聲鏗
鍠答山谷鳥鳶力薄墮中路惟有胡鷹石上宿誰知
江海多行舟逰人上下奪巖幽老僧心定身不定送
徃迎來何時竟朝逰未厭夜未㱕愛山如此如公稀
不待逰人盡㱕去恐公未識山中趣
　　　和子瞻焦山
金山逰遍入焦山舟輕帆急須㬰間涉江已逺風浪
闊逰人到此皆爭還山頭冉冉萬竿竹樓閣不見門
長関金山共此一江水只有勝絶無此閑野僧終日
飽一飰與世相視如髦蠻門無舟楫斷還徃説法教
化黿鼉頑偶然客至話鄉國西望落日低銅鐶岷峨
正在日入䖏想象積雪堆青鬟稻田一頃良自給仕
宦不返知誰扳久安禄廩農事廢强弓一弛無由彎
行逢佳處輙歎息想見茅屋藏榛菅我知此地便堪
隠稻苗斾斾魚斑斑(蜀僧也/焦山長老)
　　　次韻子瞻逰甘露寺
去國日已逺涉江嵗將闌東南冨山水跬步晋清歡
遷延廢行邁忽忘身在官清晨陟甘露乘高棄征鞍
超然脱闤闠穿雲撫朱欄下視萬物㣲惟覺滄海寛
潮來聲洶洶望極空漫漫一一渡海舶冉冉移檣竿
水怪時出没羣嬉類豭羱幽陰自生火青熒復誰鐟
石頭古天險憑恃分權瞞疑城曜逺目來騎驚新觀
聚散定王業成毁猶月團金山百圍石岌岌隨濤瀾
猶疑漢宫廷屹立承露盤狂波恣吞噬萬古嗟獨完
凝眸厭滉漾遶屋行盤跚此寺歷今古遺迹皆龍鸞
孔明所坐石牂䍽非人刋經霜衆草短積雨青苔寒
蕭翁嗜佛法大福將力干坡陁故鑊在甲錯蒼龍蟠
衛公秉節制佛骨埋金棺長松㸔百尺畫像晋三歎
新詩語何䴡傳讀紙遂刓嗟我本漁釣江湖心所安
方為籠中閉仰羨天際摶逰觀惜不與賦詠嗟獨難
俸禄藉升斗虀塩嗜鹹酸何時扁舟去不竢官長彈
　　　李簡夫挽詞二首
老成渾欲盡吊客一澘然遺事人人記清詩句句傳
掛冠踈傅早樂世白公賢歎息風流在埋文得細鐫
　　　又
㱕隠淮陽市遨逰十六年養生能淡泊愛客故留連
傾蓋知心晚論詩臥病前葆光塵滿榻無復聽談禪
　　　　韻子瞻初到杭州見寄二絶
吏治區區豈不任呉中巳自富才能還應占位書名
姓學取藍田崔縣丞
試盡風波萬里身到官山水却宜人君知晏子恩仍
厚還與從來舊卜鄰
　　　和桞子玉地爐
鑿地泥床不費功山深炭賤火長紅擁衾熟睡朝衙
後抱膝㣲吟莫雪中寵辱兩忘輕世味冰霜不到傲
天工遥知麻步無人客寒夜清樽誰與同
　　　和桞子玉紙帳
夫子清貧不耐冬書齋還費紙重重牕明曉日從教
入帳厚霜飈定不容京兆牛衣聊可藉公孫布被旋
須縫呉綾蜀錦非嫌汝簡淡為生要易供
　　　次韻子瞻逰孤山訪惠懃惠思
鳥依山魚依湖但有所有無所無輕舟沿泝窮逺近
肩輿上下更傳呼翩然獨徃不携孥兼擅魚鳥兩所
娯困依巖石坐巉絶行牽翠蔓隨纒紆道逢懃思訪
其廬誦詩清切秋蟬孤隠居羞踏陌上土何人起愛
輪下蒲水南巷中羅百夫鷄鳴朝謁至日晡人生變
化安可料憐汝久遁終無圖鳬鷖不足鶴有餘一俯
一仰戚與蘧嗟我久欲從逃逋方圓不敢左右摹
　　　宛丘二詠并序
　宛丘城西桞湖累嵗無水開元寺殿下山茶一株
　枝葉甚茂亦數年不開轍頃從子瞻遊此每以二
　物為恨去秋雨雪相仍湖中春水忽生數尺至二
　月中山茶復開千餘朶因作二詩奉寄
旱湖堤上桞空多倚岸輕舟柰汝何秋雨連渠添積
潤春風吹凍忽生波蟲魚便爾來無數鳬鴈猶疑未
肯過持詫錢塘應笑我坳中浮芥兩么麽
古殿山花叢百圍故園曾見色依依凌寒强比松筠
秀吐豔空驚嵗月非冰雪紛紜真性在根株大老衆
園希山中草木雖携種潦倒塵埃不復㱕
　　　贈提刑賈司門青
前年乘舟護南河宛丘官舍酣且憂歌去年持節犴
獄驅車道路日不足今年春風塵土黄逺赴三州議
繇役天子憂民法令新整齊百事無閑人苗耘髪櫛
何時已回首昔逰如夢寐區區學舍曾未知春晚日
長唯有睡才智有餘安得閑疎慵顧我自當然喜君
未忘太平事獨稱赦書旌孝子(墳賈移文陳州請用/項城有孝子負土成)
(䘏之/赦書存)
　　　同陳述古舍人觀芍藥
藹藹堂西十畆園晚凉迎步緑隂繁共驚春去已多
日爭㸔花開最後畨未許狂風催爛熳故將青幄强
安存請公作意勸歡賞趂取殘紅照酒樽
　　　次韻子瞻見寄
我將西歸老故丘長江欲濟無行舟宦游已如馬受
軛衰病擬學龜藏頭三年學舍百不與糜費廪粟常
慙羞矯時自信力不足從政敢謂學已優閉門却掃
誰與語晝夣時作鈞天逰自從四方多法律深山更
架逃無術衆人奔走我獨閑何異端居割蜂蜜懐安
已久心自知彈劾未至理先屈餘杭軍府百事勞經
年未見持千旄賈生作傳無封事屈平憂世多離騷
煩刑弊法非公耻怒馬奔車忌鞭箠藐藐何自聽諄
諄諤諤未必賢唯唯求田問舍古所非荒畦弊宅今
餘幾出從王事當有程去須膰肉嫌無名掃除百憂
唯有酒未退聊取身心輕
　　　趙少師自南都訪歐陽少師於潁州留西湖
　　　　乆之作詩獻歐陽公
公居潁水上徳與潁水清身閑道轉勝内足無復營
平昔富交逰開門坐常盈退居萬事樂獨恨無友生
汝潁亦多士後來非老成趙公平生舊情好均弟兄
少年結意氣晚嵗齊功名携手踐廊廟躡足辭鈞衡
徜徉里閭間脫略世俗縈興來忽命駕一徃千里輕
白髮儼相映元勲各崢嶸人生㑹面難此㑹有餘情
遨逰西湖中仲夏草木榮壺觴列四坐歌舞羅前楹
畫舫極㳂泝肩輿並逢迎棹進鳬鴨亂樂作蟲魚驚
近寺駢履迹髙臺吹笑聲徃事語京洛餘歡發吟賡
拳拳主人厚𣢾𣢾來客誠此樂有時盡此好何由傾
　　　次韻子瞻望湖樓上五絶
欲㸔西湖兩岸山臥乘湖上木蘭船湖山已自隨船
改更值隂晴欲雨天
眼㸔西湖不蹔來簿書無筭撥還開三年屈指渾將
盡記取從今得幾回
湖山欲買恨無錢且盡芳樽對玉盤菱角鷄頭應巳
厭蟹螯馬頰更勤飡
終日清漪弄短橈久忘車乘走翹翹秋風且食鱸魚
美洛下諸生未可招
滯晋朝市常嫌閙放棄江湖也未閑孤舫粗窮千頃
浪肩輿未盡百重山
　　　和桞子玉共城新開御河過所居牆下
卜築共山功欲成新河入縣巧相縈誰將畚鍤千夫
力添上園林一倍清生長魚鰕供晚饌浮沉鵞鴨放
春聲為鄰有意非今日丐我餘波伴濯纓
　　　歐陽太師挽詞三首
雄文元命世直氣早成風受任衰遲後安邦反側中
廻天深有力扈聖耻言功事巳身隨去驚嗟柱石空
　　　又
唐弊文初䘮書成法至今雍容趨聖處深切可人心
氣力知難繼風流喜不滛懸知公欲謝異説勇交侵
　　　又
推轂誠多士登龍盛一時西門行有慟東閣見無期
念昔先君子嘗䝉國士知舊恩終未報感歎不勝悲
　　　賦黄鶴樓贈李公擇(知鄂州/公擇時)
前年見君河之浦東風吹河沙如霧北潭楊桞强知
春樽酒相携終日語君家東南風氣清謫官河堧不
稱情一麾夏口亦何有高樓黄鶴慰平生荆江洞庭
春浪起漢沔初來入江水岸頭南北不相知惟見風
濤湧天地巫峽瀟湘萬里船中流鼓楫四茫然高城
枕山望如帶華衰照日光流淵樓上騷人多古意坐
忘朝市無窮事誰道武昌岸下魚不如建業城邊水
　　　次韻子瞻餘杭法喜寺緑野亭懐呉興太守
　　　　孫莘老
信美非吾土三呉一水中亭髙望已極舟入去無窮
朝市知安在湖山信有功遨逰逐鳬鴨飲食數魚虽
波浪喧朝夕梅烝變緑紅逢人問京洛去國長兒童
同舍情相接鄰邦信屢通相邀欲相過道里訊溪翁
　　　和子瞻宿臨安淨土寺
四方清淨居多被僧所占既無世俗營百事得豐贍
家居每紛薄奉養出寒欠昔年旅東都局促吁巳厭
城西近精廬長老時一覘每來獲所求食飽山茶釅
塵埃就湯沐垢􁦼脱巾䪜不知禪味深但取饑腸饜
京城苦煩溷物景費治染呉都况清華觀刹吐光豔
石矼度空闊泉溜瀉深塹經過未足多終老應長歉
　　　和子瞻自淨土步至功臣寺
山平村塢連野寺鐘相荅晚隂生林莾落日猶在塔
行招兩社僧共步青山月送客渡石橋迎客出林樾
幽尋本真性徃事聽徐説錢王方壯年此邦事輕俠
鄉人鄙貧賤異類識英傑立石象興王遺迹今岌嶪
功勲三呉定富貴四海甲歸來父老藏崇高畏摧壓
詩人巧譏病牛領恣挑抉流傳後世人談笑資口舌
是非亦已矣興廢何倉卒持歸問禪翁笑指浮漚沒
　　　次韻子瞻逰徑山
去年渡江愛呉山忽忘蜀道輕秦川錢塘後到山最
勝下枕湖水相縈旋坐疑呉㑹無復有扁舟屢出凌
濤淵今秋復入徑山寺勢壓衆嶺皆摧顛連峰沓嶂
不知數重重相抱如青蓮散為雲霧翳星斗聚作潭
井藏蜿蜒欽翁未到人迹絶千里受記來安禪荒榛
野草置茅屋坐令海賈輸金錢至今傳法破煩惱飽
食過客容安眠解裝投錫不復去紛紛四合來烏鳶
或言此䖏猶未好海上人少無煩煎天台鴈蕩最深
秀水驚石瘦尤清便青山獨徃無不可論説好醜徒
紛然終當直去無逺近藤鞋竹杖聊窮年
　　　次韻子瞻自徑山回宿湖上
朝從徑山來泱莾徑山色莫從湖上歸滉漾湖光碧
借問泛湖舟何似登山屐髙懐厭朝市逺去忘憂慄
目向幽人青顔從濁醪赤塵埃解羅網宇宙為安宅
油然了無營此意誰能詰嗟予别離久欲徃徒反側
留滯亦可為空驚突深黒
　　　次韻子瞻題孫莘老墨妙亭
髙岸為谷谷為陵一時豪傑空飛騰身隨造化不復
返忽若野雀逢蒼鷹當年碑刻最深固風吹土蝕消
無稜遺文漫滅雨中迹翠石㫁裂春後冰古墳欲毁
野廟廢行人不去征鞍憑書生躭翫立風雪飢驢厭
苦疲奴憎愛之欲取恨無力旋揉翠墨濡黄繒不如
好事孫太守牛車徙置華堂登遶墻羅列耀珪壁罷
燕起讀晋賔朋却思遺迹本安在原隰處處荒榛藤
田夫野老誰復顧鬼火夜照來寒燈廢興聚散一如
此反使涕泗沽人膺
　　熈寧壬子八月於洛陽妙覺寺考試舉人及還
　　道出嵩少之間至許昌共得大小詩二十六首
　　洛陽試院樓上新晴五絶
縹緲危譙面面山朝來雲作雨潺潺忽然風卷歸何
處百里隂時反掌間
嵩少猶藏薄霧中前山迤邐夕陽紅髙樓一閉三十
日遥憶巖頭種藥翁
伊闕遥臨鳳闕前龍門女几氣蒼然唐朝御路依稀
在猶想東巡塵暗天
天壇王屋北侵河髙比嵩丘一倍多小有清靈今上
在俗縁深重奈成魔
前朝宫闕倚芒山殿閣層層半嶺間猶恐北來岡阜
淺大行東抱故孱顔
　　　和頓主簿起見贈二首
聲病消磨只古文諸儒經術闘紛紜不知舊學都無
用猶把新書强欲分老病心情愁見敵少年詞氣動
干雲搜賢報國吾何敢欲補空疎但有勤
一鎻樓中暗度秋㣲官黽勉未能休笑談容我聊紓
放文字慿君便去晋杯酒淋漓已非敵清詩窈眇更
難酬東歸猶得聨征騎同上嵩髙望九州
　　　將出洛城過廣愛寺見三學演師引觀楊惠
　　　之塑寶山朱瑶畫文殊普賢為賦三首
寺古依喬木僧閑正莫年為生何寂寞愛客尚晋連
虚牖羅脩竹空厨響細泉坐聽談舊事遍識洛中賢
　　　又
虚室無尋丈青山有百層廻峰㸔不足危石恐將崩
聽法來天女依巖老梵僧須彌傳納芥觀此信還曾
　　　又
壁毁丹青在移來殿廡深賦形驚變態觀佛覺無心
　　　空色笙竽含妙音風流出呉様遺法到如今
　　　登封道中三絶
　　　　緱山祠
飛仙不返周王子重阜相連少室孫夜靜笙聲兼鶴
下廻㸔惟有故山存
　　　　轘轅道
青山欲上疑無路澗道相縈九十盤東望嵩髙分草
木回瞻原隰湧波瀾
　　　　少林寺贈頓起
一徑喬林下黄葉三山翠壁遶禪居共君將住還歸
去欲問安心知已䜹(鳳凰山鳳凰山上有初祖庵二/少林東接少室北倚石城南臨)
(於此/祖問法)
　　　登嵩山十首
　　　　石徑
蒼壁上參天㣲徑隨流水聱牙石齒亂紛薄黄葉委
牽攀不得上顛仆幾將止勉强終此行更老知難至
　　　　玉女䆫
巖竇有虚明曨曨發晴曉真人無儔匹牎下晨粧早
門開秋雨入室靜長風掃絶跡杳難尋朱顔未嘗老
　　　　擣衣石
玉女雲為衣飄揺不須擣空傳巖下石夜杵知誰抱
清泉供澣濯素月鋪繒縞人世迫秋寒處處砧聲早
　　　醒心泉
上山苦飢渇中道得寒泉舉瓢石竇響入口煩痾痊
洑流去不見落澗聲鏗然莫歸復相值相從下平川
　　　峯頂寺
重重山前峯上上終非頂行登衆嶺徹始得山門逈
髙風慘多寒落日側先暝却視向所經眇如在深井
　　　登封壇
登封事巳遥大碑摧風雨靈壇久銷禿古木中梁柱
峰巒至此盡蒼石無寸土俯視萬仞髙悲辛但狂顧
　　　法華巖
飛橋走巖居茅屋今已破何年避世僧此地常獨臥
秋風髙鳥入夜月寒猿過自非心已灰靜極生悲惰
　　　將軍柏(即唐避暑宫/在天封覌覌)
肅肅避暑宫石殿秋日冷凛然中庭柏氣壓千夫整
風聲荅萬壑雲色通諸嶺材大難為工甘與蓬蒿屏
　　　呉道子畫四真君(思觀/在精)
浮埃古壁上蕭然四真人矯如雲中鶴猶若畏四鄰
坐令世俗士自慙汗濁身勿謂今所無嵩少多隠淪
　　　　啓母石
神夫化黄熊神母化白石嬰兒剖還父涕泣何暇䘏
爾來三千嵗徃事誰復識惟有少姨存相望居二室
　　　過韓許州石淙莊(常燕羣臣於此石刻尚在/水中有石曰淙唐天后朝)
飛泉來無窮發自嵩嶺背奔馳兩山間偶與亂石㑹
傾流勢摧毁泥土久崩潰堅姿未消釋嶻嶭儼相對
居然受噴潑雷轉諸壑内初喧墮深谷稍放脫重隘
跳沬濺霏㣲餘潤洶澎湃宸逰昔事逺絶壁遺刻在
人迹久寂寥物理係興廢相君厭紛華築室俯湍瀬
灌纓離塵垢洗耳聽天籟將追赤松逰自置青雲外
道人亦何者預此事歸計猶恐山未深更種萬株檜
　　　過登封閻氏園
秋暑尚煩襟林泉淨客心菊殘知節過荷盡覺池深
疎桞揺山色青苔遍竹隂猶嫌近官道轣轆聽車音
　　　許州留别頓主簿
洛寺相從不出門遶城空復記名園程文堆案晨興
早竹簟連床夜語喧歸路逢僧蹔容與登山無力强
扳援遥知别後都如夣賴有君詩一一存
　　　次韻子瞻登望海樓五絶
山色潮聲四面來城中金碧爛成堆不愁門外嚴局
鎻終日慿欄未擬廻
湖色蒼蒼日向斜煙波萬狀不容誇畫船人去浮紅
葉石徑僧歸躡白蛇
樓觀爭髙不計層嗈嗈過鴈自相譍錢王舊業依稀
在嵗久無人話廢興
荷葉初乾稻穗香驚雷急雨送㣲凉晚晴相放秋山
色洗却濃粧作淡粧
白酒傾漿膾斫紅晝逰未厭月明中樓髙只辨聽歌
皷不見逰人轉似蓬
　　　和子瞻監試舉人
登科嵗云徂舊學日將落外遭饑寒侵内苦憂患鑠
傳家足墳史遺說本精約羣言久紛蕩開巻每驚矍
居官忝庠序授業止千籥朝廷發新令長短棄前彠
縁飾小學家睥晚前王作聲形一分解道義因附託
安行厭衢路强挽就縻縛縱横施口鼻爛漫塗丹堊
强辯忽横流漂蕩終安泊憶惟法初傳欲講面先怍
新科勸多士從者盡髙爵徘徊始未信衒誘終難却
嗟哉守愚鈍幾不被譏謔獨醒慙餔糟未信耻輕諾
敢言折鋒鋩但自保城郭有司顧未知選試謬西洛
羣儒誰號令新語競投削雖云心所安恐異時量度
詭遇便巧射晚嫁由拙妁誰能力春耕忍饑待秋穫
聞兄職在監考較筆仍閣縮手㸔傍人此意殊未惡
　　　和子瞻煎茶
年來病懶百不堪未廢飲食求芳甘煎茶舊法出西
蜀水聲火候猶能諳相傳煎茶只煎水茶性仍存偏
有味君不見閩中茶品天下髙傾身事茶不知勞又
不見北方俚人茗飲無不有塩酪椒薑誇滿口我今
倦逰思故鄉不學南方與北方銅鐺得火蚯蚓呌匙
脚旋轉秋螢光何時茅簷歸去炙背讀文字遣兒折
取枯竹女煎湯
　　　次韻子瞻對月見憶并簡崔度
先師客陳未嘗飽弟子于今敢言巧敗牆破屋秋雨
多夜視隂精過畢昴韲塩冷落空盃盤且依道士修
還丹丹田發火五臓暖未補漫漫長夜寒我生疲駑
戀笙豆崔翁逰邊指北斗唯有王江亦未歸閉門無
客邀沽酒(去冬㳺沉丘遂不歸/宛丘道人王江好飲酒)
　　　和子瞻開湯村運塩河雨中督役
興事常苦易成事常苦難不督雨中役安知民力殫
年來上功勲智者爭雕攅山河不自保疏鑿非一端
譏訶西門豹仁智未得完方以勇自許未䘏衆口歎
天心閔劬勞雨涕為汎瀾不知泥滓中更益手足寒
誰謂邑中黔鞭箠亦不寛王事未可回后土何由乾
　　　次韻子瞻雨中督役夜宿水陸寺二首
雲氣連山雨㵼盆莫投僧舍欲闗門暫時洒掃寛行
役終夕崎嶇入夣魂煩熱暗消秋簞冷烝濡未解夜
燈昏二年㳺宦多勞苦何日相從得細論
野寺蕭條厭客喧雨披脩竹亂紛然已因無食聊從
仕深悟勞生不問禪未至莫憂明日事偷閑且就此
宵眠天明歸去芒鞋滑雖有藤輿懶上肩
　　　次韻子瞻將之呉興贈孫莘老
宦逰莫向長城窟冬冰折膠弦亦絶呉中臘月百事
便蟹煑黄金鱸鱠雪京城舊友一分散近憶呉興須
滿頰世事反覆如翻飛今日共鯀前益垂畏人但恐
去不逺適意未覺歸來遲借問校讎天禄閣何如江
海同逰嬉
　　　和子瞻畫魚歌(杖畫水取魚謂之畫魚/呉人以長釘加杖頭以)
潛魚在淵安可及垂餌投竿易如拾横江設網雖不
仁一瞬未移收百十畫魚何者漫區區終日辛勤手
拮据已嫌長網不能遍肯信一竿良有餘鯤鯢駭散
蛟龍泣獲少驚多亦何益願從網罟登君庖碎首屠
欒城第三集卷第四
　詩十二首
　　喜姪邁還家一首
一别怱(􁁻)歳五除還家恠我白髭鬚懷中𥘉見孫三
世巷口新成宅一區(姪房添一男孫予亦/葺成敝廬皆别後事)林下酒尊
還漫設床頭易傳近㸔無老年遊宦眞安徃南北相
望結草廬
　　次前韻
心空煩惱不須除白盡年來罷鑷鬚隨俗治生終落
落苦心憂世漫區區居連里巷知安否食仰田園問
有無我巳閉門還徃絶待乗明月過君廬
　　喜雨(五月十九/日夏至)
一旱經春夏巳牛好雨通宵曉未収氣爽蹔令多病
喜來遲未觧老農憂力耕僅足公家取遺秉休違寡
婦求時向林間數新竹籜龍騰上欲迎秋
　　雨過一首
東南流注巳鳴澗西北霏㣲僅歛塵人意共懷艱食
病天公那有不仁人雲移巳分貧無福雩應方知社
有神田里相望無一舎終年苦樂會湏匀
　　溽暑一首
東風吹鼎方然薪遊魚出没一世人隨湯上下猶欣
欣不識河漢淸涼津十年我巳不出門可憐尚寄生
死濵老知下種功力新開花結子當有辰寒暑一過
聊嚬呻至此有道非有神
　　外孫文九伏中八村㬠麥一首
春田不雨憂無麥入囷得半猶足食伏中一㬠不可
緩旱田蒼耳猶難得人言春旱夏當潦入㐲未保天
日好老農經事言不虛防風防雨如防盗外孫讀書
舊有功五言七字傳祖風旋投詩筆到田舎知我老
來纔且慵秋田正急車難起汗滳肩頳愧鄰里磨聲
細轉雪花飛舉家百口磨牙齒食前方丈我所無烝
䴵十字或有諸孫歸何用慰勤苦烹雞亦有烹胡盧
(唐相盧懷慎旣老家居諸公嘗往問疾公設食待客/勑庖夫净去毛勿抝折其項客喜爲當食烝鵝鴨也)
(食至乃丞胡盧耳諸公/皆不飽公食之殊羙)
　　大雨後詠南軒竹二絶句
苦寒壞我千竿緑好雨還催衆筍長痛飲雖無嵇阮
客瓢尊一試午隂凉
葉開翡翠才通日節竦琅玕不怕風稍放西邊深二
丈端谷如幽茂中林(竹西有二丈隙/地筍猶未到)
　　秋後卽事一首
苦熱真疑不復凉火流漸見迫西方淸風一夜吹茅
屋竹簟今朝避石床露濕中庭菊含蘂水浮西浦稻
生芒秋成得飽家家事莫笑農夫喜欲狂
　　送遲赴登封丞一首
昔我過嵩陽秋髙日重九晨邀同行客共舉登髙酒
藤鞵生胼胝一覧河山富封壇土消盡中夜捫星斗
下山雙足廢欲上知難又回首煙雲中隱約見巖岫
未老約來遊何意七十後吾兒性静黙丞邑山路口
秋暑山尚煩冬雪山方瘦春山利遊觀安輿郞迎父
　　省事一首
早歲讀書無甚解晚年省事有奇功自許平生𥘉不
錯人言畢竟兩皆空空中有實何人見實際心知與
佛同煩惱消除病亦去閉門便了此生中
　　廣福僧智昕西歸一首
先人寄東巖蕭然四無憐八尺清冷泉中有白髪人
娑娑弄明月松間夜相賔平生指庚壬終老投此身
築室潁川市西望長悲辛故山比丘僧壐足超峨岷
歸塗三千里秋風入衣巾北崦百歩外我夢一室新
速營二間堂永奉兩足尊我歸要有時乆逺與子親
悟老非凡僧瓦礫化金銀歸去味玄言見日當自陳
欒城第三集卷第四
欒城後集卷第四
　詩七十首
　　葺居五首
南堂𥘉一家隔絶歲月乆開牆比風入爽氣通戸牖
棟梁未墔折斤斧聊結構非言事輪奐粗反昔人舊
　　又
庭方正數尋風月所從入百年養毒樹櫕芒比刀㦸
伐之念生乆不伐愁跣足且復爲人謀庖椹利朝食
(皂角木/冝食椹)
　　又
竹林失蕃養春筍日瑣細草蔓半縈纏樗櫟互虧蔽
巳令具刀鐮稍竢秋霜厲欲成林下飮更種園東地
　　又
雜花生竹間竹荒花亦瘁移花通在鞭春到兩皆遂
牆東破茅屋排去抆遺址時來拾瓦礫細細晋花地
　　又
東南皆民居屋敗如齬齒一完城未能綴葺聊且爾
内修晨夜虞外結比隣喜無心本何營生理未免此
　　再賦葺居三絶
誰將脩竹寄隣家秋斫長竿春食芽旋築髙牆護鷄
犬稍容嵇阮醉喧譁
短垣䟽戸略藏遮翠竹長松夾征斜遊宦歸來四十
載粗成好事一田家
南北髙堂本富家百年梁柱半欹斜略教扶起猶堪
住西望吾廬巳自奢
　　歳莫口號二絶
六十來年又七年眼昏頭白意茫然逢人欲說平生
舊少有能知兩世前
兩世相從今㡬人回頭強半巳埃塵此心點檢終如
一時事無端日日新
　　雪後小酌贈內一首(乙酉正月九日)
薄雪爲燈正和風應節來出遊吾巳懶小酌意難裁
竹徑泥方滑菁畦凍欲開細君憐老病加料作新醅
　　喜雨一首(三月二十三日)
奪官分所甘年來祿又絶天公尚憐人歲賚禾與麥
經冬雪屢下根鬚連地脉庖厨望䴵餌甕盎思麴糵
一春百日旱田作龜板拆老農淚欲墮無麥眞無食
朱明候纔兆風雷起通夕田中有人至膏潤巳逾尺
繼來不違願飽食眞可必民生亦何幸天意每相恤
我幸又巳多鉏來坐不執同爾樂豐穰異爾若稅役
時聞吏號呼手把縣符赤歲賦行自辦横歛何時畢
　　収蜜蜂一首
空中蜂隊如車輪中有王子蜂中尊分房减口未有
處野老解與蜂語言前人傳蜜延客住後人秉艾催
客奔布囊包裹閙如市坌入竹屋新且完小䆫出入
旋知路幽圃首夏花正繁相逢處處命儔侶共入新
宅長子孫今年活計知尚淺蜜蠟未暇分主人明年
少割助和藥慙愧野老知利源
　養竹一首
病竹養經年生筍大如母𥘉畨放出林末畨任供口
欲求五寸圍更聽三年後蕭踈盡椽桶無復堪作帚
吾廬適營葺便可開戸牖秀色到衣冠清風盪塵垢
物生恨失養養至無不厚斧斤目摧割隂陽自難救
閑居翫草木農圃即師友養人如養竹舉目皆孝秀
　　和遲田舎雜詩九首(并引)
　吾家本眉山田廬之多寡與楊子雲等仕宦流落
　不復能歸中竄嶺南諸子不能盡從晋之潁川買
　田築室賖飢寒之患旣蒙恩比還因而居焉然拙
　於生理有無之計一付諸子夏五月麥方登埸遲
　徃從諸農夫簞瓢銍艾知以爲樂作詩九章澹然
　　有詩人之思歸而山之爲和之云
麥生置不視麥熟爲一來我懶客亦情田荒誰使開
勤事知有獲直駕獨永回交遊悉吾病門巷多蒼苔
　　又
我生無定居投老旋求宅未暇棟宇完先問松筠碧
床銳日益銷車轄轉生澁東家雖告貧鬻否猶未必
　　又
偶自十年閑非繼十人作早歳漫云云忘大終落落
齒髪巳半空頭顱不難度顔曾本吾師終身羙藜藿
　　又
至人竟安在陶鑄皆粃糠世俗那得知楚楚事冠裳
方醉狂正作吾語未可莊天定能勝人更㸔熟黃梁
　　又
平湖近西垣杖屨可以遊偶從大夫後不徃三經秋
盎中挿蒲蓮菱芡亦易求閉門具樽爼父子相獻酬
　　又
試問西寺僧云何古佛意别無安心法但復䴵師餽
外物來無從徃亦無所至佛法見在前我亦從此逝
　　又
老佛同一源出山便異流少小本好道意在三䄂洲
子房見黄石願封小國晋終老預人事斷糓爲吕憂
　　又
蒼然澗下松不願世雕刻斧斤百夫手牽挽千牛力
斵成華屋柱加以綴衣飾人心喜相賀松心終自惜
　　又
汲汲䧟有爲昏昏墮無記湛然古井水心在獨無意
讀書非求解食粟姑自遂幸有三男子力田奉租稅
　　雨病一首
晴送麥入倉兩催糓含穗共怪天公仁曲盡老農意
誰爲三日霖下漉一丈地百谷爭奔流通川不可厲
夜聞屋山落晝說城闉閉老羸知柰何脾病尤所畏
中宵得暴下亭午卧忘起良醫過我言勿藥行自喜
損食存谷神収心辟邪氣几然槁木居油爾元和至
天唯不窮人人則昧其理學道三十年愧爾良醫賜
　　施崇寧寺馬一首(并引)
　子自龍川還潁川安於閑放不畜車馬僧悟縁自
成都來爲予致一滇馬甚駿曰聞公歸自南方家
　無良駟此可以備登山之乘予愧其意不能却也
　然馬入吾廊輒苦多病意具非吾物也西鄰道僧
　和禪席之盛鄕閭之所犇走乃祝之曰俾爾爲和
　馬歸依佛法乗病或巳乎因爲詩以示和
　南歸閉門萬事了病卧常多起常少未用田間下
　澤車何湏櫪上追風驃鄕人記我少年日滇馬爲
　致風前鳥三年㐲櫪人共怪馬不能古心可曉坐
　馳千里氣蟠結日食生芻空自笑主人自是箕頴
　人誰復爲送洮岷道支公惠眼識神駿山下泉其
　足芳草法流一洗百病消翹足長鳴且忘老
　　南堂新甃花壇二首
亂竹侵紅藥病花羞晚春移根近談笑得土長精神
榮悴非由爾芬芳止爲人庭西井泉好汲灌每躬親
　　又
老木不恐伐横(去/声)枝冝少除根莖漸有託兩露稍分
餘生意𥘉無損開花終自如它年諸草木(成/就)此幽后
　　夣中謝和老惠茶一首
西鄰禪師憐我老北苑新茶惠𥘉到晨興巳覺三嗅
多午枕𥘉便一杯少七椀煎嘗病未能兩腋風生空
自笑定中直徃蓬萊山盧老未應知此妙
　　新霜一首
敗簷䟽戸秋寒早老人脚冷先知暁濃霜滿地作㣲
雪落葉投空似飛鳥新春未覺廩庾空宿逋暗奪衾
禂少旱田首種永言入敢信來年真食麨
　　戯作家釀二首
方暑儲麴蘖及秋春秫稻丼泉汲桐栢火候問隣媪
唧唧鳴甕盎暾暾化梨棗一撥欣巳熟急篘嫌不早
病色變渥丹羸軀驚醉倒子雲多交遊好事時相造
嗣宗尚出仕兵厨可常到嗟我老杜門柰此(平/生)好未
出禁酒國耻爲甕間盗一醉汁滓空入腹誰復告(俗/彦)
(有入腹無/臟之語)
　　又
我吹半合耳晨興不可無千錢買一斗衆口分須臾
月俸本有助法許吏未俞愍愍坐相眎饞涎落盤盂
潁潩舊乏水粳糯貴如珠今年利陂堨碓聲喧里閭
典衣易鍾釡入壅坐醍醐歡欣走童孺左右陳肴𬞞
細酌奉翁媪餘潤霑庖厨詰朝日南至相戒留全壺
一家有喜色經冬可無沽莫怪杜拾遺斗水寛憂虞
　　冬至雪一首
旱乆魃不死連隂未成雪㣲陽凡地來顛風三日發
父老竊相語號令風爲節講武罷冬夫畿甸休保甲
纍囚出死地冗官去煩雜手詔可人心吾君信明哲
風頻雪猶吝來歲恐無麥天公聽一言惟幸早誅魃
　　歲莫二首
嶺南萬里歸來客潁上六年多病身未死誰言猶有
命長閑豈復更尤人眼㸔世事知難了手注遺編近
一新點檢平生無幾恨濁醪𥘉熟正逢春
　　又
文章習氣消未盡般若𥘉心老漸明粗有春秋傳舊
學終憑止觀定無生維摩晚亦諧生事彌勒𥘉猶重
世名鬚髪來年應更白莫晋塵滓溷澄淸
　　春後望雪一首
秋雨僅熟禾冬雪不揜塊温風搜麥根天意欲爲害
老濃強推測妄謂春當改三陽巳換節六出尚茫昧
朝春扶桑暾夜聽土囊噫倉場乆空竭榆棗方伐賣
丁夫病風熱孺子作瘡疥無知此何幸得罪彼有在
造物伊誰憎亦復自無柰愼勿翻雪海凍餒無疆界
　　除夜一首
年更六十七旬滿三百六俛仰定何爲萬事如轉轂
禪心澹不起非人自歌哭芸芸𥘉莫禦勢盡行將復
學道道可成無心心毎足守歳聽兒曹自笑未免俗
　　喜雨一首
歴時書不雨此法存春(我/秋)請誅旱魃夭公信聞不魃
去出末門油雲裹嵩丘濛濛三日雨入上如膏流二
麥返生意百草萌牙抽農夫但相賀漫不知其由魃
來有巢冗遺卯遍九州一埽不能盡餘孽未遽休安
得風雨師速遣雷霆搜衆魃誠巳去秋成儻無憂
　　甲子日雨一首
一冬無雪麥方病細雨逆春歲有望愁見積隂連申
子復令父老念耕桑痩田未足終年計濁酒誰供淸
旦嘗頼有真人不飢渴閉門却埽但焚香
　　新火一首
百口共一竈終年事烹煎力耕飼飢饞竈弊火亦煩
昨日一百五老穉俱食寒呼童戞枯竹粲然吐青煙
適從何方來熒熒百家傳性火出眞空應量曾無邉
老病何所求石缾煑寒泉歛爲一夫用無心固當然
　　次韻和人詠酴醾一首
蜀中酴􁴚生如積開落春風山寂寂巳憐正發香晻
曖猶愛未開光的皪半垂野水弱如墜直上長松勇
無敵風中娜娜應數丈月下煌煌眞一色故園聞道
開愈繁老人自恨歸無日百花巳過春欲莫燕坐繩
床空歎息朝來滿把得幽香按頭亂挿銅缾濕一畨
花蘂轉頭空誰能徃問天台拾
　　閑居五詠
　　　杜門
可憐杜門乆不覺杜門非牀銳日日銷髀肉年年肥
眼暗書罷讀肺病酒亦稀經年客不至不冠仍不衣
眎聽了不昩色聲乆巳㣲終然渾爲一誰言我無歸
　　　坐忘
少年嘗病肺納息肺自歛靈液洗昏煩百藥無此驗
爾來觀坐忘一語頓非漸道妙有至力端能破諸暗
跏趹百無營純白乃受染至人不妄言此說豈吾僣
　　　讀書
習氣不易除書魔閑即至圖史紛滿前展卷輒忘睡
古今浩無垠得失同一軌前人巳不悟今人復如此
愍然􁁪婦憂嗟哉肉食鄙掩卷勿重陳慟哭傷人氣
　　買宅
我老未有宅諸子以爲言東家欲遷去餘積尚可捐
一費豈不病百口儻獲安田家伐榆棗賦役輸緡錢
長大可雙棟瑣細堪尺椽生理付兒曹老幸食耳眠
　　　移竹一首
前年買南園本爲一畆竹稍去千百竿欲廣西南屋
本心初不爾百口居未足黽俛斤斧餘慙愧琅玕緑
東園有餘地𥙷種何年復凛凛歲寒姿餘水非此簇
　　城中牡丹推髙皇廟園遲适聮騎徃觀歸報未
　　開戯作一首
漢廟名園甲潁昌洛川珍品重姚黄雨餘徃㸔𥘉疑
晚春盡方開自不忙爭占一時人意速養成千葉化
工長老人終歲關門坐花落花䦕巳兩忘
　　外孫文驥與可學士之孫也予親教之學作詩
　　俊發猶有家風喜其不墜作詩贈之一首
巳矣石室老奄然三十年遺孫生不識妙理定誰傳
孔伋仍聞道賈嘉終象賢文章猶細事風節記髙堅
　　春深三首
郊原紅緑變青隂閉户不知春巳深稍喜荒畦添野
薺坐㸔新竹𥙷踈林簾中飛絮縈殘夢䆫外啼鸎伴
獨吟欲聽楞嚴終懶出道人知我粗無心(僧維斍時/講楞嚴)
小園松竹有淸隂懶病從玆日益深醉客滿堂慙北
海野僧同社憶東林逢人問道空長嘯乆客思歸尚
越吟三十年前誦圓覺年來雖老解安心
　　又
偶有茅簷潩水隂(潩水自西湖聽水亭不派流/自城北而東吾廬適在其南)近依
城市淺非深幽居每自比陳寔古學何人貴社林隣
父時來陪小飮兒曹頗解續㣲吟前年僅了春秋傳
後有仁人知我心
　　次遲韻示陳天倪秀才姪孫元老主簿一首
茅簷有佳客肅肅清風興吾孫成均來左(右/皆)良朋爲
憐衆兄弟將冠未有稱條枚失熂燎中林化薪蒸老
夫方苦貧不辦酒如澠夏田巳失麥種豆喜多蝇(俗/人)
(多蝇為豆/熟之祥)何以待君子簟瓢容一升君來豈非誤門
庭冷如氷
　　再次前韻示元老一首
豪桀多自悟不待文王興四方有餘師十室豈無朋
我老不知時早歲誰誤稱歸來理茅屋對客食黎蒸
遇渴即飮水何嘗問淄澠冠裳強包裹毀譽如飛蠅
植根乆巳爾苕潁日自升忘我亦忘法無氷知消氷
　　築室示三子一首
宅舎元依畢竟空小乗慣住草庵中一生滯念餘妻
子百口僑居怯雨風松竹巳栽猶稍稍棟梁未具勿
怱怱三道院吾眞足餘問兒曹莫問翁
　　開窓一首
緑竹琅玕色紅葵旌節花開窓風細細窺戸月斜斜
活計無多子文章自一家一牀方病卧隨意上三車
　　遜徃泉城穫麥一首
少年食稻不食粟老居潁川稻不足人言小麥勝西
川雪花落磨煑成玉冷淘槐葉氷上齒湯䴵羊羔火
入腹五年隨俗粗得飽晨朝稻米纔供粥兒曹知我
老且饞觸熱泉城正三伏田家有信呼即來亭午驅
牛汗如浴吾兒生來讀書史不慣田間争斗斛今年
乆旱麥粒細及半罷休饒老宿歸來爛熳煞蒼耳來
歲未知還爾熟百口且晋終歲儲貧交強半倉無榖
　　送元老西歸
晝錦西歸及早秋十年太學爲親留讀詩俛就當年
說答䇿甘從下第収莫嫌簿領妨爲學從此文章始
自由家有吏師遺躅在當令耆舊識風流(伯父士宦/四十年當)
(時號為/吏師)
　　蜀人舊食決明花耳頴川夏秋少菜崇寧老僧
　　教人并食其葉有鄕人西歸使父爲老言之戯
　　作一首
飮𬞞舊埰決明花三嗅馨香每嘆嗟西寺衲僧并食
葉因君說與故人家
　　諸子將築室以畫圖相示三首
還家卜築𥘉無地隨分經營似有時多斫脩篁終未
忍略存古栢更無疑畫圖且作百間計人室猶應三
歲期得到安居眞老矣一生歌哭任於斯
舊廬近巳借諸子新宅分甘臨老時萬里松楸終獨
徃四方兄弟亦何疑竹間踈戸幽人到林上長松野
鶴期巳覺髙軒慙衞賜可怜黄犬哭秦斯
積因得果通三世臨老長閑自一時乆爾觀心終未
悟偶然見道了無疑南遷北返吾何病片瓦尺椽天
與期自斷此生今巳矣世間何物更如斯
　　題韓駒秀才詩卷一絶
唐朝文士例能詩李杜髙深獨到希我讀君詩笑無
語恍然重見儲光羲
　　秋社分題
天公閔貧病雨止得豐穰南畆傷功作東家杜酒香
分均思孺子歸遺笑東方肯勤拾遺住休嫌父老狂
　　釀重陽酒
風前隔年麴甕釀重陽酒適從臺無餽飮啜不濡口
秋嘗口巳迫収拾煩主婦仰空露成霜搴庭菊將秀
金㣲火猶壯未可多覆蔀唧唧候鳴聲涓涓報𥘉溜
輕巾漉糟脚寒泉養􁂭缶誰來供嘉節但約鄰人父
生理正艱難一醉陶衰朽它年或豐餘此味恐無有
　　中秋無月同諸子二首
風雨來無定泥塗日向深直埋今夜月眞失衆人心
雲外天衢净人間濁霧侵幽人乆不寐起坐夜愔愔
卷衣換斗酒欲飮月明中坐㸔浮雲合遥憐四海同
(旧說中秋阴晴/四海同之)淸光知未泯來歲尚無窮旦盡樽中
渌髙眠聽風雨
　　予昔在京師畫工韓若拙爲予冩真今十三年
　　矣容貌日衰展卷茫然葉縣楊生畫不减韓復
　　令作之以記其變偶作一首
白髪蒼顔日日新丹青猶是舊來身百年迅速何曾
住方寸空虛老更眞一幅蕭條寄衰朽異時髪髴見
精神近存八十一章注從道老𥅆門下人
　　九日獨酌三首
府縣嫌吾舊黨人鄉鄰畏我昔黃門終年閉戸巳三
歲九日無人共一樽白酒近令沽野店黄花旋遣折
籬根老妻也說無生話獨酌油然對予孫
故國忘歸懶問人新居斫竹旋𨳩門菊生牆下不知
節酒滳床頭𥘉滿樽漲水驟來真有浪浄雲卷自去
無根凡心漫作頴濵傳留與它年好事孫
平昔交遊今㡬人後生誰復𣢾吾門茅簷適性輕華
屋黍酒忘形敵上尊東圃旋移花百本西軒恨斫竹
千根舎南頼有凌雲栢父老經過說二孫(古栢孫何/僅所種)
　　泉城田舎一首
泉城欲治麥禾囷五畆鄰家肯見分莫問三吳朱處
士似勝吾鄉楊子雲隂晴卒歲關憂喜豐約終身㸔
逸勤家世本來耕且養諸孫不用耻鉏耘
欒城後集卷第四
欒城集卷第五
　詩六十六首
　　次韻子瞻呉中田婦歎
久雨得晴唯恐遲既晴求雨來何時今年舟楫委平
地去年簔笠為裳衣不知天公請怨怒棄置下土塵
與泥丈夫强健四方走婦女齷齪將安歸榻然四壁
倚機杼收拾遺粒吹糠粃東鄰十日營一炊西鄰誰
使救汝饑海邊唯有鹽不旱賣鹽連坐收嬰兒傳聞
四方同此苦不闗東海誅孝婦
　　次韻子瞻逰道塲山何山
兩山相負為峯麓流水重重注溪谷逰人上尋流水
源未覺﨑嶇病雙足山深下視雲漫漫徑垂石底千
屈盤松林隂森白日靜忽驚人世如奔湍客行不避
苦寒出僧定端居不下席人生嗟與草木同置身所
在由初植堂中白佛青䯻鬟氣象冲淡非人間坐令
逺客厭奔走徑欲築室依空山木魚桹桹夜將旦星
斗欹斜掛山半行役有程未可晋將出山門復長歎
　　癸丑二月重到汝隂寄子瞻二首
憶赴錢塘九月秋同來潁尾一扁舟退居尚有三師
在好事須為十日晋傾㵼向人懐抱盡忠誠為國始
終憂重來東閣皆塵土涙滴春風自不收
百頃西湖十里源近依城郭帶川原古臺駊騀先臨
水野寺參差半掩門逺泛便成終日醉幽尋不盡數
家園錢塘未到能先説更着青山兩岸屯
　　　次韻子瞻二月十日雪
春雪漫天宻又稀勾芒失據走靈威故欺貧窶冬裘
盡巧助遨逰酒盞飛林下細花添百草堦前輕素剪
新機老農先解憂桑柘九月家人當授衣
　　　和子瞻題風水洞
風送江湖滿洞天洞門可聽入無縁土嚢欝怒聲初
散石齒聱牙勢未前樂奏洞庭真跌宕歌傳帝所亦
清便何人隠几觀遺韻重使顔成間嗒然
　　　次韻子瞻新城道中
春深溪路少人行時聽田間耒耜聲饑就野農分餉
黍迎嫌尉卒閙金鉦閑花開盡香仍在白酒沽來壓
未清此味暫時猶覺勝問兄何日便歸耕
　　　次韻子瞻山村五絶
山行喜遇酒旗斜無限桃花續杏花與世浮沉真避
世將家漂蕩似無家
塍間白水細照聲日暖泥融草不生似恐田家忘帝
力多差使者出催耕
旋舂紅稻始經鐮新煑黄雞取次甜無慕無營人自
樂莫將西子愧無鹽
升平亊業苦怱怱未信浮名到底空何用橐馳朝塞
外試聴碌軸語埸中
貧賤終身未要羞山林難䖏便堪愁近來南海波尤
惡未許乘桴自在逰
　　次韻子瞻逰富陽普照寺
塵埃日巳逺斗藪更無餘寺到逢門入詩成信手書
山深僧自樂路逺客終疎訪盡前朝景它年一告予
　　次韻子瞻自普照入山獨逰二庵
披榛入山山路細鐘聲出寺門將閉石苔冉冉上芒
鞋草露漙漙著衣𬒮野人茅茨苫竹屋終身局促無
生計天公未省長困人春田米盡秋田繼老妻稚子
亦自樂野草山花還挿髻長笑人間醉未醒終老辛
勤漫欺世
　　次韻子瞻與蘇世美同年夜飲
晚嵗事逰宦相從未嘗足羨君四海皆兄弟棧中直
木不容曲臨安老令况同科相逢豈厭樽中醁潦倒
誰憐澗底松嵗寒尚有霜前竹聞道渠家八丈夫它
日歸耕免幽獨
　　次韻子瞻病中逰虎跑泉僧舎二首
掃地開門松檜香僧家長夏亦清凉公庭多事久來
厭靜處安眠計甚長脩竹填窓藤簟緑白蓮當戸石
盆方香厨晚飰紅粳熟忽憶烹雞田舎嘗
澗谷新晴草木香野情消散自生凉雨添山色翠將
溜日轉松隂晚更長病客獨來唯有睡逰僧相見亦
它方還家煩熱都消盡不信醫王與藥嘗
　　和子瞻東陽水樂亭歌
君不見武安前堂立曲旃官髙利厚多憂患又不見
夏侯好妓貧無力簾箔為衣人莫識兩人操行雖不
同辛苦經營實如一不如君家激水石中流聽之有
聲百無憂笙竽窈眇度溪谷琴筑凄咽穿林丘髙人
處世心淡泊衆聲過耳皆為樂退食委虵石上眠幽
音繼續床前作正如古人樂易多歡娯積土為皷塊
為桴但能復作太古意君家水樂真有餘
　　次韻子瞻有美堂夜歸
飲闌鐘虡欲移軒香霧猶殘金博山明月飛來松嶺
外逰人散落馬蹄間城嚴畫皷初傳角路暗山花自
落鬟清境暫時都不見夜深人静始來還
　　次韻子瞻祈雨
世故紛紛誰復閑蛟龍不雨獨安眠人間已厭三秋
旱澗底猶慳一掬泉廟令酒殽時醉飽田家糠粃久
安便憂心未已誰知䘏更把爐香試一燃
　　次韻子瞻再逰徑山
我兄東南逰我亦夢中去徑山聞已熟徃意穿雲霧
夢經山前溪足冷忽先渡舉頭雲峰合到寺霜日莫
香厨饌巖簌野徑踏藤屨平生共逰處蹇足躡高步
﨑嶇每生胝眩晃屢回顧何年棄㣲官攜手衆山路
(逰山中故為此篇/得此詩後夢與兄同)
　　　王仲儀尚書挽詞
謝公徳業久彌新㓜度英竒也絶倫父子俱賢真不
朽功名自致豈相因邊兵屢動思良將廷論蕭條憶
諍臣青史世家他日事新芊宿草倍沾巾
　　　次韻范景仁侍郎移竹
雙檜生南戸叢筠種北墻交隂奉君子為伴老中堂
露洗秋堦緑風含夏簟凉栽花知已誤新上一畨霜
　　　寄題蒲傳正學士閬中藏書閣
朱欄碧瓦照山隈竹簡牙籖次第開讀破文章隨意
得學成富貴逼身來詩書教子真田宅金玉傳家定
糞灰更把遺編觀得失君家舊物豈須猜
　　自陳適齊戯題
庠齋三嵗最無功羞愧宣王禄萬鍾猶欲談經誰復
信相招執籥便須從陳風清淨眠真足齊俗疆梁懶
不容久爾安閑長自怪此行磨折信天工
　　送董揚休比部知真州
奏課西南最分符江海衝徃來觀惠術蟠錯試餘鋒
文字從堆案尊罍疆解容金山只隔水時復聴晨鐘
　　送排保甲陳祐甫
我生本西南為學慕齊魯從事東諸侯結綬濟南府
誰言到官舍旱氣裂后土饑饉費囷倉剽奪驚桴鼓
緬焉禮義邦憂作流亡聚君來正此時王事最勤苦
驅馳黄塵中勸説野田父穰穰百萬家一一連什伍
政令當及期田閭貴安堵歸乘忽言西劬勞共誰語
　　送韓祗嚴戸曹得替省親成都
宦逰東土暫相依政役頻煩㑹合稀每恃詳明容老
病不堪覊旅送將歸思親道路寧論逺入蜀山河漸
覺非我有舊廬江水上因君聊復夢魂飛
　　和孔教授武仲濟南四韻
　　　環波亭
南山迤邐入南塘北渚岧嶤枕北墻過盡緑荷橋㫁
處忽逢朱檻水中央鳬鷖聚散湖光淨魚鼈浮沉瓦
影凉清境不知三伏熱病身唯要一藤床
　　　北渚亭
西湖已過百花汀未厭相携上古城雲放連山瞻嶽
麓雪消平野㸔春耕臨風舉酒千鍾盡步月吹笳十
里聲猶恨雨中人不到風雲飄蕩恐神驚
　　　鵲山亭
築臺臨水巧安排萬象軒昻發瘞埋南嶺崩騰來不
盡北山㫁續意尤佳平時戰伐皆荒草永日登臨慰
病懐更欲晋詩題素壁坐中誰與少陵偕
　　　檻泉亭
連山帶郭走平川伏澗潛流發湧泉洶洶秋聲明月
夜蓬蓬曉氣欲晴天誰家鵝鴨横波去日暮牛羊飲
道邊滓穢未能妨㓗淨孤髙每到一依然
　　　踏藕
春湖桞色黄宿藕凍猶僵翻沼龍蛇動撑船牙角長
清泉浴泥滓粲齒碎氷霜莫使新梢盡炎風翠蓋凉
　　　和李誠之待制燕别西湖(并叙)
　熈寧六年九月天章閣待制李公自登州來守此
　邦愛其山川泉石之勝怡然有久晋之意此邦之
　人安公之惠亦欲公之久於此也然自其始至而
　民知其方將復用懼其不能久矣明年二月詔書
　移牧河間邦之父兄皆惜其去雖公亦將晋焉而
　不可得也於是數與其僚燕於湖上曰北方幸安
　余將復老於此酒酣賦詩以别從而作者三人公
　平生喜為詩所至成編及來此邦而未嘗有所為
　故尤貴之遂相與刻於石以慰邦人之思焉
東來亦何恃夫子此分符談笑萬事畢樽罍衆客俱
髙情生逺岫清興發平湖坐使覊逰士能忘嵗月徂
縱歡真樂易恨别不須㬰廟幄新謀帥河間最近胡
安邊本餘事清賞信良圖應念兹園好流泉海内無
　　　送李誠之知瀛州
少年學詩書晚嵗探至道豈伊封疆臣乃是廊廟寶
苦恨富貴遲聲名得空早憶惟西羗桀始建元戎纛
恩威炳朝日號令靡秋草功勲不容究孤髙易摧倒
歸來易三邦但養胷中顥寧知北邊將還須用耆老
春風吹旌斾先聲遍城堡徃事安足懲遺黎待公保
　　　西湖二詠
　　　　捕觀漁
西湖不放長竿入羣魚空作淘河食漁人攘臂下前
汀蕩漾清波浮兩腋藕梢菱蔓不容網箔作長圍徒
手得逡廵小舟十斛重踊躍長魚一夫力桞條穿頰
洗黄金鱠縷堆盤雪花積燒薤香橙巧相與白飰青
蔬甘莫逆食罷相携堤上步將散重煎葉家白人生
此事最便身金印垂腰定何益
　　　食雞頭
芡葉初生縐如縠南風吹開輪脫轂紫苞青刺攅蝟
毛水面放花波底熟森然赤手初莫近誰料明珠藏
滿腹剖開膏液尚模糊大盎磨聲風雨速清泉活火
曾未久滿堂坐客分升掬紛然咀噍惟恐遲勢若群
雛方脱粟東都每憶㑹靈沼南國陂塘種尤足東逰
塵土未應嫌此物秋來日嘗食
　　　次韻孫推官朴見寄二首
䝉愠未能憂悄悄得閑時復醉昏昏知君亦學無言
語豈悟維摩不二門
病懶近來全廢學宦遊唯是苦思鄉粗知㑹計猶堪
仕貪就功名有底忙懐舊暗聴秋鴈過夢歸偏愛曉
更長故人知我今何念擬向東山賦首章
　　　送張正彦法曹
憶見君兄弟相擕謁侍郎通經誇早嵗落筆盡成章
試劇何風發當官便激昻三年知力竭大府覺才長
知巳未如格歸貲纔滿嚢舊書還讀否師説近凄凉
(第今廢此科/君以三傳及)
　　　送青州簽判俞退翁致仕還湖州
不作清時言事官海邦那久復盤桓早依蓮社塵縁
少新就草堂歸計安富貴暫持朝露過江山故國水
精寒宦遊從此知多事收取楞伽靜處㸔
　　　和青州教授頓起九日見寄
嵗月飄然風際煙紫茰黄菊又霜天莫思太室杉松
外且醉青州歌舞前(嵩頂時正重九/昔年與頓君同登)杯酒追歡真
一夢天涯回望正三年近來又欲東觀海聽説毛詩
雅頌篇(講詩/君善)
　　　題徐正權秀才城西溪亭
竹林分徑水通渠真與幽人作隠居溪上路窮惟畫
舫城中客至有罾魚東來只為林泉好野外從教簿
領踈不識徂徠石夫子兼因女壻覔遺書(女壻也/徐生石介)
　　　和子瞻喜虎兒生
生男如狼猶恐尫寅年生虎慰爺孃汝家家世事文
史門戸豈有空剛强識㸔猛虎在山谷斧牙鈎爪旗
尾揚徐行當道擇牛羊狐狸驚走熊豬忙我今老病
思退藏生子安得尚激昻不見伯父擅文章逡巡議
論前無當
　　次韻子瞻病中贈提刑段繹
京東分東西中劃齊魯半兄來本相從路絶一長嘆
前朝使者還手把新詩玩憐我久别離巻帙為舒散
誰言窮陋邦得此唱酬伴相逢傾盖間晤語何旦旦
宦逰少娯樂纒縛苦文案能於王事餘時作楚詞亂
臂如近膏油未肯忘濯盥賢豪真勉强功業畏遼緩
伊余獨何為舊籍西南貫竊禄未遑歸自笑嗟已懦
方當四海寒戀此一寸炭主勌客欲留逡廵要奪館
奈何獨見收軟語强温煖此意定難酬還予授子粲
　　　次韻子瞻賦雪二首
麥苗出土正纎纎春早寒官令尚嚴雲覆南山初半
嶺風乾東海盡成鹽來時瞬息平吞野積久欹危欲
敗簷强付酒樽判醉熟更尋詩句鬬新尖
㸃綴偏工亂鵠鴉淹留亦解惱船車乘春已覺矜餘
力騁巧時能作細花僵鴈墮鴟誰得罪敗墻破屋若
為家天公愛物遥憐汝應是門前守夜叉(雪尤甚烏/是嵗京師)
(如積/鳶凍死)
　　　次韻韓宗弼太祝送逰太山
羨君官局最優游笑我區區學問囚今日登臨成獨
徃終年勤苦粗相酬春深緑野初開繡雲解青山半
脫裘回首紅塵讀書處煮茶晋客小亭幽
　　　次韻劉敏殿丞送春
春去堂堂不復追空餘草木弄晴暉交逰歸鴈行將
盡蹤跡鳴鳩懶不飛老大未須驚節物醉狂兼得避
危機東風雖有經旬在芳意從今日日非(日立夏/四月十一)
　　　次韻趙至節推首夏
首夏尋芳也未遲遶園紅紫尚菲菲無心與物真皆
可有酒逢人勸莫違夢逐楊花無限思身慙啼鳥不
如歸官居寂寞如僧舍海燕憐貧故入扉
　　　次韻李昭叙供備燕别湖亭
池亭雨過一畨凉雲髻羅裙客兩旁不覺行人離恨
逺貪㸔積水照筵光滿堂樽爼歡方劇極目江湖意
自長歸去伊川瀟洒地不須遺念屬清湘
　　　送李昭叙移黎陽都監歸洛省親
與君非舊識傾蓋便相親共事林泉郡忘歸南北人
煑茶流水曲載酒後湖漘未覺逰從厭空驚别恨新
瀕河今重地知已舊元臣洛下聞雞犬家書不浹䀏
西還倚門罷北渡羽書頻忠孝傳家事風流待一振
　　逰太山四首
　　　初入南山
自我來濟南經年未嘗出不知西城外有路通石壁
初行澗谷淺漸逺峰巒積翠屛互舒巻耕耨隨欹側
雲木散山阿逆旅時百室兹人謂川路此意屬行客
久逰自多念忽誤向所歴嘉陵萬壑底棧道百廻屈
崖巘遞崢嶸征夫時出没行李雖云艱幽邃亦已劇
坐緣斗升米被此塵土厄何年道褒斜長嘯理輕策
　　　四禪寺
山蹊容車箱深入遂有得古寺依巖根連峯轉相揖
樵蘇草木盡佛事亦蕭瑟居僧麋鹿人對客但羞澁
雙碑立風雨八分存法則云昔義靖師萬里窮西域
華嚴具多紙歸來手親譯蛻骨儼未移至今存石室
遺文盡法界廣大包萬億變化浩難名丹青畫京邑
粲然共一理眩晃莫能識末法漸衰㣲徒使真人泣
　　　　靈巖寺
青山何重重行盡上囊底嚴高日氣薄秀色如新洗
入門塵慮息盥潄得清泚高堂見真人不覺首自稽
祖師古禪伯荆棘昔親啓人跡尚蕭條豺狼夜相觝
白鶴導青泉甘芳勝醇醴聲鳴青龍口光照白室陛
尚可滿畦塍豈惟濯蔬米居僧三百人飲食安四體
一念但清凉四方盡兄弟何言庇華屋食苦當如薺
　　　　嶽下
東來亦何求聊欲觀海岱海西尚千里將行勇還退
岱隂即齊疆南徃曾歴塊春深草木長山暖冰雪潰
中巷無居人南畝釋耕耒車徒八方至塵坌百里内
牛馬汗淋漓綺紈聲綷䌨喧闐六師合洶湧衆流匯
無復問誰何但自舍耽愛龍鸞畫車服貝玉飾冠佩
驊騮蹴騰騫幡斾飛䁆曖腥羶及魚鼈瑣細或蒲菜
逰墮愧無齎技巧窮殊態縱觀􁂚未巳精意殫一酹
出門青山屯遶廊遺迹昧登封尚壇壝古觀寫旗隊
戈矛認毫末舒巻分向背雍容太平業磊落豐碑在
徃事半蓬蒿遺氓但悲慨回瞻最髙峰逺謝徂徠對
欲將有限力一放目所迨天門四十里預恐雙足廢
三宿遂徘徊歸來欲誰懟前年道轘轅直上嵩嶺背
中休强飲食莫宿時盥頮稍知天宇寛不覺人寰穢
嵗時未云久䈥骸老難再山林無不容疲􁒜坐自礙
自知俗縁深畢老守闤闠何當御清風不用車馬載
　　　送王璋長官赴真定孫和甫辟書
昔年旅南服始識王荆州威動千里肅恩寛行客晋
從容見少子風采傾凡儔温然吐詞氣已覺清且脩
不見十五年相逢話百憂青衫走塵土白髪各滿頭
新棄東海巳願從北諸侯北鄙事方夥饑饉連戈矛
盟好未可輕念當事懐柔主將今老成勉盡良計籌
　　　寄孫朴
憶昔補官太皥墟泮宮蕭條人事疎日高鼾睡聲嘘
嘘徃還廢絶門無車君為戸曹畏簡書放懐疎懶亦
似余相逢語笑夜躊躇烹煑梨栗羞殽蔬官居一去
真蘧蘆東來失計悔厥初夜聞桴鼓驚閻閭事如牛
毛費耘鉏違失真性從史胥目視紾臂邀徐徐美君
不出心自如北潭秋水多芙蕖青荷包飰蒲為菹翛
然獨徃深淵魚人生如此樂有餘胡為自投檻中徂
　　　和韓宗弼暴雨
執熱臥北窓淋漓汗流注蛟龍遁水府誰起叩天戸
偶然終日風振擾北山霧崩騰轉相軋變化不容睹
雷聲運車轂雨㸃傾豆黍逡廵溜河漢指顧纔笑語
破屋少乾床茅苫固難禦出門泥沒足此厄比鄰溥
茍令終嵗熟敢有今日怒晚照上東軒清風襲虚廡
㣲生免荷鉏但喜脫煩暑農父更事多缺塘已增土
　　　舜泉復發
奱奱清波舊遶城旱來泉眼亦塵生連霄暑雨凉初
接發地春雷夜有聲復理溝渠通屈曲重開池沼放
澄清通衢細灑浮埃淨車馬歸來似晚晴
　　　次韻徐正權謝示閔子廟記及惠紙
西溪秋思日盈牋幕府拘愁學久騫記廟終慙無好
句酹墳猶喜有前篇(閔子文/先生作祭)屏除筆硯真良計寫
寄交逰畏妄傳呉紙贈君君莫怪耕耘廢罷有閑田
　　　　張文裕侍郎挽詞
持節西南二十年華堂遺像巳蒼然歸來侍從三朝
舊老去雍容平地仙落筆縱横題壁處誦詩清壯舉
杯前東遊邂逅迎歸旐淚落城南下馬阡
　　　東方書生行
東方書生多愚魯閉門誦書口生土窓中白首抱遺
編自信此書傳父祖辟雍新説從上公册除僕射酬
元功太常子弟不知數日夜吟諷如寒蟲四方窺覘
不能得一巻百金猶復惜康成頴逹棄塵灰老耼瞿
曇更出入舊書句句傳先師中途欲棄還自疑東鄰
小兒識機㑹半年外舍無不知乘輕策肥正年少齒
疎脣腐真堪笑是非得失付它年眼前且買先騰踔
　　　送韓宗弼
大野將凍河水㣲慨然臨流送將歸登舟上帆手一
揮脫棄朋友如弊衣我來三見芳草腓來時同寮今
已非念昔相從未嘗違西湖幽逺人事稀青蓮紫芡
傾珠璣白魚掉尾黄龞肥客醉將起命闔扉方橋月
出風露霏星河下照揺清輝喧呼笑語相嘲譏嵗月
一逝空長欷交逰去盡將誰依君家漢代平與韋藹
然令徳傳餘徽鳴鳩著地鴻髙飛安得久此同縶鞿
　　　送劉長清敏
汝州太守臥病年亹亹猶復能清言平生雄辯嗟不
見風流尚有曹州存歷下東逰少相識歡喜聞君在
西邑舊知兄弟無凡儔相逢一笑開顔色三年政令
如牛毛思歸南畆皆蓬蒿羨君飲酒動論斗引觥向
口收狂潮醉後胷中百無有偃然嘯傲傾朋曹中朝
卿士足官府君歸何處狂謌謡(病歸余始識之/劉原甫自長安)
　　　汝尚將歸呉興齊州記室蘇子由辱詩為送
　　　因逐韻謝之云
釋屨從軍蚤濫官已衰能復尚盤桓爾來齒髪羞相
問乞有衡茅覓自安使我襟懐遺内熱誦君詩句襲
人寒知誰便是知音者且作巖溪雪景㸔
　　　髙祖卽中頃蒙　以御史召力辭不允解組
　　　而歸先生作詩以送之　髙祖溪堂集中
　　　亦嘗賡和淳熈丁未瀓假守筠陽謹刋篇末

欒城集卷第五
欒城三集卷第五
　詩賦銘賛共十首
　　種藥苗二首(引并)
予閑居頴川家貧不能辦肉每夏秋之交菘芥未成
則槃中索然或教予種􁁏粟决明以𥙷其匱寓潁川
諸家多未知此故作種藥苗二詩以告之皆四章章
八句
　　　種􁁏粟
築屋城西中有圖書䆫户之餘松竹扶踈抜棘開畦
以毓嘉𬞞畦夫告予􁁏粟可儲􁁏小如􁁏粟細如粟
與麥皆種與穄皆熟苗堪春菜實比秋榖研作半乳
烹爲佛粥老人氣衰飲食無㡬食肉不消食菜寡味
柳槌石鉢煎以宻水便口利喉調養胏胃三年杜門
莫適徃還四人衲僧相對忘言飲之一杯笑失欣然
我來潁川如遊盧山
　　　種决明
閑居九年禄不代耕肉食不足蔾藿烝羔多求異𬞞
以佐晨烹秋種􁁏粟春種决明决明明目切見本草
食其花葉亦去熱惱有能益人矧可以飽三嗅不食
笑社陵老(匕)人平生以書爲累夜燈照惟末曉而起
百骸未病兩目告瘁决明雖良何𥙷於是自我知非
卷去圖書閉目內觀妙見自如聞阿那律無目而視
决明何爲適口乎爾
　　上巳一首(六言)
春服𥘉成日暖潩河漸滿風涼欲復孔門故事略有
童冠相將城西百歩而近杏花半落草香欣然願與
數子臨水一振衣裳故人有酒未酌爲我班荆舉觴
我雖少飮不醉未怪遊人若狂春風自爾一月花絮
極目飛揚誦詩相勸行樂良士但取無荒
　　上巳後一首(六言)
上巳巳過旬日西湖尚有遊人老人復歸閉戸戸外
百事日新呼兒試問築室春晚何日堂成我家舊廬
江上隱居三世相因晏子不願改卜我今巳愧先君
始有苟合則止巳老姑欲安身西望烝嘗有處傳家
圖史常陳門中此外何事世故有耳不聞食訖跌坐
日吳此心皎皎長存萬事汝勿告我婚嫁自畢諸孫
　　堂成一首(四言)
築室三年堂成可居我𥘉不知諸子勞劬父母老矣
風雨未除橐裝㡬何勿問有無伐木於山因此舊廬
不約不豐燕處無餘堂開六楹南北四筵晝明廓然
夜冥黯然四鄰無聲布披麤氈身非蚌螺一睡經年
夜如何其卧坐燕安善惡不思此心自圓東廂靖深
以奉嘗烝老佛之廬朝香夜燈西廂千卷圖書之林
先人所遺子孫是承杖屨經行直如引繩顧視而笑
此如我心諸子之宫左右吾皆將食撃板一撃而會
爪畦芋區分布其外鉏去瓦礫壤而不塊廢非重浚
泉眼仍在轆轤雷鳴丼雨時霈園夫能勤家足于菜
有客叩門賀我堂成揖客而笑念我平生三世讀書
粗免躬耕明窓脩竹惟我與兄䕃映茅茨吐論峥嶸
猖狂妄行以得此名老而求安匪以爲榮
　　雙柳一首(四言)
我作新堂中庭蕭然雙柳對峙春陽旣應千條萬葉
風濯雨洗如羙婦人正立􁆽髪髪長至地㣲風徐來
掩冉相繆亂而復理垂之爲纓綰之爲結屈伸如意
燕雀翔舞蜩蜇嘶鳴不召而至清霜夜落衆葉如剪
顔色憔悴永愧松栢歲寒不改見嘆失子聊問淵明
攀條嘯詠得酒徑醉一㕓粗給三黜不去如亦展惠
　　卜居賦一首(并引)
　昔予先君以布衣宦學四方嘗過洛陽愛其山川
　慨然有卜居意而貧不能遂予年將五十與兄子
　瞻皆仕於朝裒槖中之餘將以成就先志而獲罪
　於時相繼岀走予𥘉守臨汝不數月而南遷道岀
　頻川顧猶有後憂乃晋二子居焉曰姑餬口於是
　旣而自筠遷雷自雷遷循凢七年而歸頻川之西
　三十里有田二頃而僦廬以居西望故鄉猶數千
　里勢不能返則又曰姑㝢於此居五年築室於城
　之西梢益買田㡬倍其故曰可以止矣蓋卜居於
　此𥘉非吾意也昔先君相彭眉之間爲歸全之宅
　指其庚壬曰此而兄弟之居也今子瞻不幸巳藏
　於郟山矣予年七十有三異日當追蹈前約然則
　頻川亦非予居也昔貢少翁爲御史大夫年八十
　一家在瑯瑘有一子年十二自憂不得歸葬元帝
　哀之許以王命辦護其䘮譙允南年七十二終洛
　陽家在巴西遺令其子輕棺以歸今予廢棄乆矣
少翁之寵非所敢望而允南舊事庻㡬可得然平
昔好道今三十餘年矣老死所永能免而道術之
餘此心了然或未隨物淪散然則卜居之地惟所
遇可也作卜居賦以示知者
吾將卜居居於何所西望吾鄉山谷重阻兄弟淪䘮
顧有諸子吾將歸居歸與誰處寄籍頻川築室耕田
食粟飲水若將終焉念我先君昔有遺言父子相從
歸安老泉閱歳四十松竹森然諸子送我歷井捫天
汝不忘我(匕)不忘先庻㡬百年歸掃故阡我師孔公
師其致一亦入瞿曇老聃之室此心皎然與物皆寂
身則有盡惟心不没所遇而安孰匪吾宅西從吾父
東從吾于四方上下安有常處老聃有言夫惟不居
是以不去
　　銅雀硯銘
　客有遊河朔登銅雀廢臺得其遺瓦以爲硯甚堅
　而澤歸以遺子爲之銘曰
土生萬物而能長存銅雀𥘉成萬瓦雲屯得水而埏
得火而堅水乾火冷而土不遷石質金聲水火則然
臺毀棟摧誰使獨全披榛得之如見古人來爲吾硯
明䆫細氈老尚著書撫之長歎川捨有時一愚一賢
　　壬辰年冩真賛
頻濵遺民布裘葛巾紫綬金章乃過去人誰歟丹毒
畫我前身遺我後身一岀一處皆非吾眞燕坐蕭然
莫之親與
　　管㓜安畫贊(并引)
　子自龍川歸居頻川十有三年杜門幽居無以自
　適稍取舊書閱之將求古人而與之友盖於三國
　得一焉曰𬋩㓜安寧㓜安少而遭亂渡海居遼東
　三十七年而歸歸於田廬不應朝命年八十有四
　而没功業不加於人而予獨何取焉取其明於知
　時而審於處巳云爾盖東漢之衰士大夫以風節
　相尚其立志行義賢於西漢然時方大亂其岀而
　應世鮮有能自全者頻川孫文若以智策輔曹公
　方其擒吕布斃袁紹皆談笑而辦其才與張子房
　比然至於九錫之議卒不能免其身彭城張子布
　忠亮剛簡事孫氏兄弟成江東之業然終以直不
　見容力争公孫淵事君臣之義㡬絶平原華子魚
　以德量重於曹氏父子致位三公然曹公之殺伏
　后子魚將命至破壁出后而害之汝南許文休以
　人物臧否聞於世晚入蜀依劉璋先主將克成都
　文休逾城出降雖卒以爲司徒而蜀人鄙之此四
　人者皆一時賢人也然直巳者終害其身而枉巳
　者終䘮其德處亂而能全非㓜安而誰與哉舊史
　言㓜安雖老不病著白㡌布𥜗袴布裙宅後數十
　歩有流水夏暑能策杖臨水盥手足行園囿歲時
　祀其先人絮㡌布單衣薦饌饋跪拜成禮予欲使
　盡工以意髣髴畫之昔李公麟善畫有顧陸遺思
　令公麟死乆矣恨莫能成吾意者姑爲之賛曰
㓜安之賢無以過人予獨何以謂賢賢其明於知時
審於處巳以能自全㓜安之老歸自海東一畆之宫
閉不求通白㡌布裙舞雩而風四時烝嘗饋奠必躬
八十有四蟬蛻而終少非漢人老非魏人何以命之
天之逸民
欒城三集卷第五
欒城後集巻第五
　雜文一十二首
　　和子瞻沉香山子賦一首
　仲春中休子由於是始生東坡老人居於海南以
　沉水香山遺之示之以賦曰以為子壽乃和而復
　之其詞曰
我生斯晨閲歳六十天鑿六竇俾以出入有神居之
漠然静一六為之媒聘以六物紛然馳走不守其宅
光寵所眩憂患所迮少壯一徃齒摇髪脱失足隕墜
南海之北苦極而悟彈指太息萬法盡空何有得失
色聲橫騖香味並集我𥘉不受將爾誰賊収眎内觀
燕坐終日維海彼岸香木爰植山髙谷深百圍千尺
風雨摧斃塗潦齧蝕膚革爛壊存者骨骼巉然孤峯
秀出巖穴如石斯重如蠟斯澤焚之一銖香蓋通國
王公所售不顧金帛我方躬耕日耦沮溺鼻不求養
蘭茝棄擲越人髠祼章甫奚適東坡調我寧下我息
乆而自笑吾得道迹聲聞在定雷鼓皆隔豈不自保
而佛是斥妄眞雖二本實同出得真而喜操妄而慄
叩門爾耳未入其室妄中有眞非二非一無明所㕓
則眞如窟古之至人衣草飯麥人天來供金玉山積
我𥘉無心不求不索虚心而巳何廢實腹弱志而巳
何廢強骨毋令東坡聞我而咄奉持香山稽首仙釋
永與東坡俱證道術
　　和子聸歸去來詞一首
　昔予謪居海康子瞻自海南以和淵明歸去來之
　篇要予同作時予方再遷龍川未暇也辛巳歲予
　旣還潁川子瞻渡海浮江至淮南而病遂没於晋
　陵是歲十月理家中舊書復得此篇乃泣而和之
　蓋淵明之放與子瞻之辯予皆莫及也示不逆其
　遺意焉耳
歸去來兮歸自南荒又安歸鴻乗時而徃來曾奚喜
而奚悲曩所惡之莫逃今雖歡其足追蹈天運之自
然意造物而良非蓋有口之必食亦無形而莫衣茍
所頼之無㡬則雖䘮其亦㣲吾駕非良吾行弗奔心
游無垠足不及門視之若窮挹焉則存俯仰衡茅亦
有一樽旣飯稻與食肉撫簞瓢而愧顏感烏鵲之夜
飛樹三遶而未安有父兄之遺書命却掃而閉關知
物化之如幻蓋捨物而内觀氣有習而未忘痛斯人
之不還將築室乎西㕓堂巳具而無桓歸去來兮世
無斯人誰與游龜自閉於床下息眇緜乎無求閱嵗
月而不移或有爲子深憂解刀劔以買牛㧞蕭艾以
爲疇蓬累而行捐車捨舟獨棲棲於圖史或以佞而
疑丘散衆說之紏紛忽氷漬而川流曰吾與子二人
取巳多其罷休巳矣乎斯人不巧惟知時時不我知
誰爲晋歲云徃矣今何之天地不吾欺形影尚可期
相冬廩之億秭知春壟之耘耔眎白首之章韍信稚
子之書詩若妍醜之巳然豈復臨鏡而自疑
　　潁州擇勝亭詩一首
　子瞻爲汝隂守以幄爲亭欲徃卽設不常其處名
　之曰擇勝爲作四言一章轍愛其文故繼之云
我嗟世人誰實與謀生伏其廬死安于丘既成不化
窘若縶囚我行四方所見或不江海之民生託于舟
前炊釜􁃺後鑿匽溲晝設豆觴夕張衾禂出入濤瀾
歸宿汀洲與風皆行與水皆浮坐食網罟以魚去晋
居無四鄰行無朋儔胡貊之民駕車以游外纒毳韋
内輯貂鼬羙水薦草驅馬縱牛逐射兔鹿聚爬薪槱
食肉飲水雨雪相咻草盡水乾風捲雲収所至成羣
不懷一陬今我柰何横自綢繆翼爲華堂湧爲層樓
繚以修垣貫以通溝勢窮物變何異一漚棄之不忍
徙去莫由矧茲士夫况焉周流如鷰巢春知不期秋
脩椽髙㨂徒與民仇一日安居百年怨尤我兄和仲
塞剛立柔視民如傷有急斯周視身如傳茍完不求
山磐水嬉習氣未瘳豈以吾好而俾民憂潁尾甚淸
湖曲孔幽風有翠幄雨有赤油匪舟匪車亦可相攸
民曰公來庻㡬無愁
　和子瞻次韻陶淵明停雲詩一首
　丁丑十月海道風雨儋雷郵傳不通子瞻兄和陶
　淵明停雲四章以致相思之意轍亦次韻以報
雲跨南𬈑南北一雨瞻望豈遥䧟穽斯阻夢徃從之
引手相撫笑言未半捨我不佇晩稻欲豋白露霄濠
人飲嘉平漿酒如江(凡三日飲酒作楽/雷人以十月臘祭)我獨何爲觀
成于窓此心了然來無所從欣然而笑是無枯榮手
足相依所鍾則情情忘意消神凝不征可以安身可
以長生䟦扈飛揚誰匪南柯運歴相㝷憂喜雜和我
游其外所享則多削迹㧞木其如予何
　　和子瞻次韻陶淵明勸農詩一首
　子瞻和淵明勸農詩六章哀儋耳之不耕予居海
　康農亦甚惰其耕者多閩人也然其民丼於魚鰍
　蟹鰕故𬞞果不毓冬温不雪衣𬒳吉貝故蓻麻而
　不績生蠶而不織羅䊵布帛仰于四方之負販工
　習於圖杜故用器不作醫奪於巫鬼故方術不治
　手居之半年凡覉旅之所急求皆不獲故亦和此
　篇以苦其窮庻或有勸焉
我遷海康實編于民少而躬耕老復其真乘流得坎
不問所因願以所知施及斯人我行四方稻麥黍稷
果𬞞蒲荷百種咸植糞漑耘耔乃後有穡爾獨何爲
開口而食掇拾于州搜捕于陸俯鞠婦于仰薦昭穆
閩乘其媮載來逐逐計無百年謀止信宿我歸無時
視汝長乆孰爲沮溺風雨相耦築室東臯取足南畆
后稷爲烈夫豈一手斷木陶土器則不匱績􁓔繅壐
衣則可冀樂餌具前病安得至坐而告窮相視徒愧
莫爲之先冥不謂鄙一夫前行百夫具履以爲不信
出視同軌期爾十年風變而美
　　沐老圖賛一首
老𥅆新沐晞髪于庭其心迫然若遺其形夫子與回
見之而驚入而問之強使自名曰豈有它哉夫人皆
然惟役於人而䘮其天其人苟亡其天則全四支百
骸孰爲吾纒死生終始孰(吾/為)遷彼赫赫者將爲吾温
肅肅者將爲吾寒一温一寒交而萬物生焉物皆頼
之而况吾身乎温爲吾和寒爲吾堅忽乎不知而更
千萬年葆光志之夫非養生之根乎
　　香城順長老眞賛一首
　長老順公昔居圓邇從先子游數日耳頃予謪髙
　安特以先契訪予再三予嘗問道於公以搐鼻爲
　荅予即以偈謝之曰搐鼻徑參眞面目掉頭不受
　别鉗鎚公頷之紹聖元年予再謪髙安而公化去
　巳愈年矣其門人以遺像示予焚香稽首而賛之
　曰
與訥皆行與璉皆處於南得法爲南長子成就緇白
可名爲老慈愍黒闇可名爲姥我𥘉不識以先子故
訪我髙安示搐鼻語再來不見作佛縑素向也無來
今亦奚去
　　自冩眞賛一首
心是道士身是農夫悞入廊廟還居里閭秋稼豋場
社酒盈壺頽然一醉終日如愚
　　六祖卓鍚泉銘一首
　六祖𥘉住曹溪卓鍚泉湧清凉滑丼贍足大衆逮
　今數百年矣或時小竭則衆汲于山下今長老辯
　公佳山四歲泉日湧溢衆嗟異之聞之作銘曰
祖師無心心外無學有來叩者雲湧泉落問何從來
𥘉無所從若有從處來則有窮𥘉住南華衆集須水
水性融㑹豈有無理引鍚指石寒泉自列衆渴得飮
如我說法云何至今有溢有祜泉無溢枯盖其人乎
辯來四年泉水洋洋烹煑濯漑飮及牛羊手不病汲
肩不病負匏勺瓦盂莫知其故我不求水水則詐我
訊于祖師其亦可哉
　　代李樵卧帳頌一首
　子瞻在黄日以卧帳遺李樵以頌問曰問李儼老
　何心居此愛護鐡牛障䦨佛子樵不能荅紹聖二
　年九月訪予髙安戯代荅之
鐡牛正卧佛子正渴奪我與爾是天人業爲我害爾
是地獄業安卧此間我爾休歇茲大寳帳爲降魔設
　　夢齋頌一首
　曇秀上人逰行無定予兄子瞻作夢齋二字名其
　所至居室爲作頌曰
法身充滿虞處皆一㓜身虛妄所至非實我觀世人
生非實中以寐爲正以寐爲夣忽寐所遇執窹所遭
積執成堅如丘山髙若見法身窹寐皆非知其皆非
窹寐無非遨遊四方齋則不遷南北東西法身本然
　　抱一頌一首
　道士朱元經舊居光州彭城曹九章演甫少年過
　光元經謁之演甫曰聞君未嘗求人今求我何故
　元經曰君後自當知之後若干年演甫知光州復
　見元經元經知黃白術演甫毎問之元經不答曰
　有抱一法君不問我問此何用演甫在光而元經
　蛻去演甫爲治後事此元經昔見演甫之意也崇
　寧甲申歲予閑居潁川演甫之子煥爲我道此因
　釆道書中語作抱一頌此非獨道家事乃瞿曇正
　法也
眞人告我晝夜念一行一坐一眠一食一子若念一
一亦念子子不念一一則去子子若得一萬事皆畢
飢而念一一與子糧渴而念一一與子漿寒而念一
一與子裳病而念一一與子方鬬而念一一與子兵
念一之至至於忘一忘一之至與一爲一與一爲一
人火不然入水不溺是謂念一
欒城後集卷第五
欒城集卷第六
　詩一百首
　　題張安道樂全堂
天命無不全人事每自傷譬如摩泥珠宛轉有餘光
藻飾不能加塵垢豈有亡世人未嘗識姑射手自將
我公體自然率性非勉强驅馳四十年不入憂患埸
晩嵗事䝉養歛退就此堂小儒豈知道宿昔窺門牆
申屠師無人無足亦自忘如逢鄭執政一笑先生傍
　　和鮮于子駿益昌官舍八詠
　　　桐軒
桐身青琅玕桐葉蒲葵扇落落出軒墀亭亭奉閒燕
夜聲疎雨滴午影微風輔秋飈一凌亂浙瀝驚葱蒨
朝日失繁隂青苔覆遺片空使坐中人慨然嗟物變
　　　竹軒
幽軒離紛華惟有一叢竹纎梢起餘寒紫筍散輕馥
擢幹春雨餘挺節秋霜足不知嵗時改守此娟娟緑
上有吟風蟬空腹未嘗食翦伐非所辭不受塵土辱
　　　栢軒
室築城市間移栢南澗底山林夙所尚封植聊自寄
﨑嶇脫巖石擁塞出棼翳上承清露滋下受寒泉惠
秋來采霜葉咀嚼有餘味苦澁未須嫌愈久甘如薺
　　　巽堂
山前三秦道車馬不遑息日出紅塵生不見青山色
峰巒未嘗改徃意自奔廹誰言幽堂居近在使者宅
俯聴辨江聲却立睨石壁藤蘿自太古松竹列新植
暑簟臥清風寒樽對佳客試問東行人誰能同此適
　　　山齋
平地厭喧囂虛齋上山足蕭條逺城市坡陁富林麓
簡書日填委杖屨每幽獨豈無山中士髙臥白茅屋
逢人黙無語長嘯響巖谷此室庶可招夜月相從宿
　　　閑燕亭
登山稍巳髙曠望良亦逺危亭在山腹物景行自變
諸峰宿霧收草木朝陽絢盎盎雲出山溜溜泉垂坂
徐行得住處永日遂忘返此樂只自知傍人任嫌懶
　　　㑹景亭
亭髙衆山下勝勢不自收岡巒向眼盡風籟與耳謀
鳶飛半嶺息雲起當空逰視身如乘風超然忘百憂
暮歸室中居唯見窓戸幽視聴隨物變恍誰識其由
　　　寳峯亭
昔過益昌城莫登君子堂駕言念長道未暇升崇岡
今聞寳峰上縹緲陵朝陽三休引蘿蔓一覽窮蒼茫
微雲靄雙劒落日明故鄉奔馳迹未安山藪意自長
漂揺萬里外手把新詩章宦逰不忘歸何異鳥欲翔
塵土汙顔面年華侵鬢霜何時首歸路所至聊徬徨
樽爼逢故人亭榭凝清光為我具斗酒宿恨猶可償
　　次韻分司南京李誠之待制求酒二首
世上升沉都夢裏春來疆健鬭樽前公田種秫全抛
却坐客無氊誰與錢
春深風雨半相和節物令人意緒多中酒何須問賢
聖和詩今尚許羊何
　　送施歷城辯歸常州
髙人不受塵土侵三年浙江藏何深久閑物理有相
復歷城官事森成林乘時歛散逐十二鞭撻逋負徒
哀矜一杯相屬未嘗得百畆歸去將安能濳逃雖出
知者後黽勉尚見仁人心歸期忽告三月尾强晋不
顧千黄金河豚雖過鱸鱖在粳稻正挿風雨滛酒肴
勞苦罄隣里期㑹迫隘思僚朋山川呉越我所愛扁
舟佗日要追尋滯留未用便相詫半年嵗月行駸駸
　　施君既去復以事還戯贈
令尹西行去又廻西湖重把舊樽罍吏民再見雞棲
乘猶道吾公挽不來
　　和文與可洋州園亭三十詠
　　湖橋
湖南堂宇深湖北林亭逺不作過湖橋兩處那相見
　　横湖
湖裏種荷花湖邊種楊桞何處渡橋人問是人間否
　　書軒
緑竹覆清渠塵心日日疎使君遺癖在苦要讀文書
　　冰池
水深冰亦厚滉蕩鋪寒玉好在水中魚何愁池上騖
　　竹塢
空陂放脩竹肅肅復㝠㝠莫除塢外筍從使入園生
　　荻浦
離披寒露下蕭索微風觸摧折有餘青從横未須束
　　蓼㠘
風髙蓮欲衰霜重蓼初發㑹使此池中秋芳未嘗歇
　　　望雲樓
雲生如涌泉雲散如翻水百變一凭欄悠悠定誰使
　　　天漢臺
臺髙天漢近匹練掛林端秋深霜露重誰見落西山
　　待月臺
夜色何蒼蒼月明久未上不上倚城臺無柰東南嶂
　　二樂榭
動靜惟所遇仁智亦偶然誰見二物外猶有天地全
　　灙泉亭
泉來草木滋泉去池塘滿委曲到庭除清泠備晨盥
　　吏隠亭
隠居亦非難欲少求易遂有意未成歸聊就茅簷試
　　霜筠亭
林髙日氣薄竹色淨如水寂歷斷人聲時有鳴禽起
　　無言亭
處世欲無言事至或未可如有此亭空燕坐聊從我
　　露香亭
重露覆千花繁香凝畦圃不忍日將晞散逐微風去
　　涵虛亭
虛亭面疎篁窈窕衆景聚更與坐中人行尋望來䖏
　　溪光亭
溪亭新雨餘秋色明滉漾鳥渡夕陽中魚行白石上
　　過溪亭
溪淺復通橋過者猶恨懶頼有沙上鷗常為獨逰伴
　　　披錦亭
春晩百花齊緜緜巧如織細雨洗還明輕風巻無迹
　　　禊亭
觴流無定處客醉醒還酌母令仲御歌空使人驚愕
　　　菡蓞軒
開花濁水中抱性一何絜朱檻月明時清香為誰發
　　　茶䕷洞
猗猗翠蔓長藹藹繁香足綺席墮殘英芳樽漬餘馥
　　　篔簹谷
誰言使君貧巳用谷量竹盈谷萬萬竿何曾一竿曲
　　　寒蘆港
蘆深可藏人下有扁舟泊正似洞庭風日莫孤㠶落
　　　野人廬
野人三四家桑􁓔足生意試與叩柴荆言辭應有味
　　　此君庵
風梢遶簷匝霜榦當窓淨遥知素壁上醉墨森相映
(冠絶今世/與可墨竹)
　　　金橙逕
葉如石楠堅實比霜柑大穿逕得新苞令公憶鱸鱠
　　　南園
官是勸農官種桑亦其所安得陌上人隔葉攀條語
　　　北園
使君美且仁遍地種桃李豈獨放春花行㸔食秋子
　　　次韻呉興李行中秀才見寄并求醉眠亭詩
　　　二首
才堪簿領更無餘贏得十年閑讀書寵辱何須身自
試窮愁不待酒驅除故人歸去無消息佳句新來屢
巻舒前日使君今在此不妨時復置雙魚(興移齊南/李公悻呉)
　　　右和見寄
是非一醉了無餘唯有胷中萬卷書已把人生比蘧
傳更將江浦作階除欲眠賔客從教去倒臥氍毹豈
暇舒京洛舊逰真夢裏秋風無復憶鱸魚
　　　右醉眠亭
　　和子瞻玉盤盂二首(白芍藥子瞻新為此名/東武蘇莒公家園中千葉)
千葉團團一尺餘揚州絶品舊應無賞傳莒國遷鍾
虡移憶胡僧置鉢盂叢底留連傾鑿落缾中捧擁照
浮屠强將絳蠟封紅蕚憔悴無言損玉膚
故相林亭父老知出羣草木尚何疑無多産業殘花
藥幾許功名舊鼎彛豐艷不知人世别佳名新換使
君詩明年㑹㸔花尤好剥盡浮苞養一枝
　　　寄題宻州新作快哉亭二首
車騎崩騰送客來奔河㫁岸首頻回鑿成戸牖功無
幾放出江湖眼一開景物為公爭自致登臨約我共
追陪自矜新作超然賦更擬蘭臺誦快哉
檻前濰水去沄沄洲渚蒼茫煙桞勻萬里忽驚非故
國一樽聊復對行人謝安未厭頻擕妓汲黯猶須卧
理民試問沙囊無處所于今信怯定非真
　　　贈馬正卿秀才
男兒生可憐赤手空腹無一錢死䘮三世委平地骨
肉不得歸黄泉徒行乞丐買墳墓冠幘破敗衣履穿
矯然未肯妄求取耻以不義藏其先辛勤直使行路
泣六親不信相尤愆問人何罪窮至此人不敢尤其
怨天孝慈未省鬼神惡兄弟寧有木石頑善人自古
有不遇力行不廢良謂賢
　　　答文與可十首
逺逰既為東魯遷居又愛南山齒髮自知將老心懐
且欲偷安
舜井溢流陌上歴山近在城頭羇旅三年忘去故園
何日歸休
野步西湖緑縟晴登北渚煙緜蒲蓮自可供腹魚蟹
何嘗要錢
飲酒方橋夜月鈎魚畫舫秋風冉冉荷香不斷悠悠
水面無窮
雨過山光欲溜寒來水氣如烝勝處何須呉越隨方
亦有逰朋
揚雄執㦸雖久陶令歸田未能眼㸔雲山無柰神傷
簿領相仍
終嵗常親鞭朴此生知負詩書欲尋舊學無處時有
故人起予
故人逺在江漢萬里時寄聲音聞道禪心寂寞未廢
詩人苦吟
佳句近參風雅微詞間發離騷竊欲比君庾信莫年
詩賦尤髙
相思欲見無路滿秩西歸有時及君鈴閤少事飲我
松醪滿巵
　　　次韻李公擇寄子瞻
青蒲一下復東來擁扇西風滿面埃擊柝自營何擇
地鋪糟同醉未須回孤髙振鷺瞻初下淡泊嬰兒及
未孩我亦漂流家萬里年來羞上望鄉臺
　　　次韻李公擇以惠泉答章子厚新茶二首
無錫銅瓶手自持新芽顧渚近相思故人贈答無千
里好事安排巧一時蟹眼煎成聲未老兎毛傾㸔色
尤宜槍旗攜到齊西境更試城南金線竒(齊州城南/金線泉在)
新詩態度靄春雲肯把篇章妄與人性似好茶常自
養交如泉水久彌親睡濃正想羅聲發食飽尤便粥
面勻底處翰林長外補明年誰送霅溪春
　　　和李公擇赴歴下道中雜詠十二首
　　　　泛清河
南北無多水﨑嶇未捨船何時好霖雨是處有通川
墳壠㸔書巻興亡指道邊蒼茫半秋草猶復較愚賢
　　　將至桃園阻淺且風不得進
巻㠶倚棹淺河津憶泛長江步步新未免生涯寄風
浪不堪舟楫委埃塵徃來欲就沙囊堰深淺時㸔舉
䇿頻一望雲霓百憂集應思平地隠居人
　　　桃園阻淺將易小舟一夜水大至復乘便風
　　　頃刻百里
此生與物妄相仇欲徃長嫌苦見留淺瀬何知向人
惡漲溪豈復為公流雨痕忽到工催客風信初來轉
打頭舉目汀洲都未改忽添清興滿行舟
　　　下邳黄石公廟
圯下相逢南北人三邀不勌識天真十年却見榖城
下寂寞同收一夢身
　　　宿遷項羽廟
尺箠西來壠畆中驅馳力盡衆兵衝舊封獨守君臣
義故國長修爼豆容平日軍聲同破竹少年心事喜
摧鋒錦衣眷戀多鄉思肯顧田家社酒濃
　　　呂梁
出沒懸流雖有道慿陵險地本無心未能與物都無
礙咫尺清泉亦自深
　　　梁山泊(次䫟)
近通沂泗􁓔鹽熟逺控江淮粳稻秋粗免塵泥汙車
脚莫嫌菱蔓繞船頭謀夫欲就桑田變客意終便畫
舫逰愁思錦江千萬里漁蓑空向夢中求(乾此泊以/時議者將)
(麥/種菽)
　　　梁山泊見荷花憶呉興五絶
南國家家漾綵􁘝芙蕖逺近日微明梁山泊裏逢花
發忽憶呉興十里行
終日舟行花尚多清香無柰着人何更須月出波光
淨臥聴漁家蕩槳歌
行到平湖意自寛繁花仍得就船㸔回頭却向呉儂
説從此逺逰心未䦨
花開南北一般紅路過江淮萬里通飛蓋靚粧迎客
笑鮮魚白酒醉船中
菰蒲出沒風波際鴈鴨飛鳴霧雨中應為髙人愛呉
越故於齊魯作南風
　　　次韻李公擇九日見約以疾不赴
它年逢九日杯酒逐英豪漸老經秋病獨醒何處髙
床頭添藥裹坐上減牛毛寂寞知誰問煩公置濁醪
　　　喜雪呈李公擇
秋來旱已久雪至亦不薄沉沉夜未眠簌簌聲初落
霏微入疎戸眩晃先朱閣披衣視羣動照屋始驚愕
晨起犯清寒繁隂㸔溟漠喬林凍相倚隙瓦乾猶爍
孤村掩圭竇深逕沒芒屩平野恣汗漫四山增犖确
晚色漏斜陽林光粲相錯氛埃一清蕩疫癘解纒縛
寒蔬養春芽宿麥布冬脚官居亦何頼嵗事信所託
逋逃幸一飽剽盗止羣惡無事樂自多有酒庶可酌
我行今不久公到時方昨豐穰識天意暇豫可前約
齋㕑雖無餘賔客甚易諾行須酒壺倒莫待隂雲剥
　　　次韻范郎中仰之詠雪
倉廩未應空長天霰雪濛瓊瑶布地淨組練出師雄
雲濶諸峰遍花繁百草同農謡麥壠外客興酒杯中
聚散占風力消螎驗藥功(山其上不晋雪/歷城西北陽起石)逺逰聊
自喜三見嵗時豐
　　　次韻李公朝著作見贈二首
逺客徒為爾江邊有故丘汀洲信廣大鳬鴈任漂浮
好事時携酒歸心久倦逰還鄉定衰老朋友肯相收
　　　又
稽古終何力扶衰謾有方故人憐困躓佳句贈輝光
未暇抽身去安能挿趐翔空存踈懶性髙臥笑羲皇
　　　惠穆呂公挽詞二首
全齊開故國清廟饗元功徳業真無沗勲名但未充
邊防推信惠社稷倚勤忠不作司徒貴何慙鄭武公
　　　又
風俗非平昔賢豪棄此時新阡長宿草行路拜豐碑
惠術遐方記嘉猷信史知悲凉哭墳客不爲受恩私
　　　次韻蔣䕫寒夜見過
都城廣大漫如天旅人騷屑誰與歡北風號恕屋無
瓦夜氣凝冽冰生槃雪聲旋下白玉片燈花暗結丹
砂丸叩門剥啄驚客至吹火倉卒憐君寒明時未省
有遺棄髙論自笑終汗漫識君太學嗟嵗久至今客
舍猶泥蟠正如憔悴入籠鶴坐見摧落凌風翰明朝
尚肯過吾飲有酒不盡行將酸
　　　次韻王鞏廷評招飲
病憶故鄉同越舄性安田野似禆諶都城嵗晚不歸
去客舍夜寒猶獨吟樽酒憐君偏好客詩篇寄我謬
知音㑹須雪裏相從飲履迹旋平無處尋
　　　雪中㑹孫洙舍人飲王氏西堂戯成三絶
新嵗逼人無一日殘冬飛雪已三廻百分琥珀從君
勸十里瓊瑶走馬來
南國髙人真巨源華堂邂逅接清樽十年一見都如
夣莫怪終宵語笑喧
傾盡香醪雪亦晴東齋醉臥已三更佳人不慣生踈
客不盡清歌宛轉聲
　　　雪中呈范景仁侍郎
羈逰亦何樂幸此賢主人東齋暖且深髙眠不知晨
開門驚照曜舞雪方繽紛繁雲覆庭廡落勢一何勻
霏霺本無着積疊巧相因萬類忽同色九衢凈無塵
園林開組練觀闕堆瓊珉蟲書散鳥足縞帶翻車輪
逺逰浩千里欲出迷四隣誰言助春農亦善欺客貧
頼我古君子高談吐陽春當方庇華屋豈憂無束薪
　　　次韻景仁丙辰除夜
數舉除夜酒稍消少年豪浮光寄流水妙理付濁醪
微陽未出土大雪飛鵝毛試問氷霜勁春來能久牢
　　　次韻景仁招宋温之職方小飲
髙人兩無事相見輙傾懐時以酒相命何妨心自齋
燈期飛雪亂春候苦寒乖不就頹然醉難堪風且霾
　　　次韻景仁飲宋温之南軒二首
白髪迎新歲皤然國老更感時能細說對酒任徐行
畫軸髙分品詩詞妙入評踈狂先醉倒應許恃鄉情
　　　又
飲闌缾已罄話久僕須更髙㑹良難得危言豈易行
歸休便老計得失任臺評猶有青編在它年不世情
　　　次韻景仁正月十二日訪呉縝寺丞二絶
夜雪滿庭雞失晨瓊田早出不驚塵急須巻凍鋪黄
道欲㸔燈山萬萬人
濁醪時飲十分杯萬象溟濛曉氣皚醉倒藍輿夜歸
去金吾寧復識誰哉
　　　桞子玉郎中挽詞二首
晩嵗抽身塵土中灊山仍乞古仙宮羞將白髪隨馮
叟欲就丹砂繼葛洪龍虎未能留物化芭蕉久已悟
身空騷人欲作招䰟賦蟬蛻疑非世俗同
新詩錦繡爛成編醉墨龍蛇灑未乾共首卜居空舊
約宛丘擕手憶餘歡風流可見身如在鄉國全歸意
所安行到都門送君䖏長河清淚兩汍瀾
　　　贈淨因臻長老
十方老僧十年舊燕坐繩床㸔奔走逺逰新自濟南
來滿身自覺多塵垢煖湯百斛勸我浴驪山衮衮泉
傾竇明窓困臥百縁絶此身瑩淨初何有清泉自清
身自㓗塵垢無生亦無滅振衣却起就華堂老僧相
對無言說南山采􁑚軟未乾西園擷菜寒方茁與君
飽食更何求一杯茗粥傾銅葉
　　　次前韻答景仁
儒林談道亦云舊逺自太史牛馬走區區分别意何
為擾擾秪添心上垢道大如天不可測異出同歸各
穿竇浩然一水散千漚却觀彼我曾無有我丈中心
冰玉絜世上浮雲盡灰滅終年行道自不知笑指空
門名異說此心未信道不生石上下種何由茁道在
起居飲食中安問胡僧分五葉
　　　逰城西集慶園
送客城西客已逺歸路北池接南苑冰澌片㫁水光
浮桞線和柔風力輭繚牆朱戸誰家園流水平畦春
日淺禁河分溜一池足洛圃移花百金賤飛甍斤斧
聲未絶翠栢栽培影初遍傍人笑指髙臺處前年過
見荒榛滿金錢力奪天地功嵗月未多風物換人生
富貴無不成都門坐置山林觀暖風遲日時一到早
出莫歸應未晚主人最貴稀出城長使憧憧路人㸔
　　　逰景仁東園
新春甫驚蟄草木猶未知髙人靜無事頗怪春來遲
肩輿出東郊輕裘試朝曦百草抱生意喬松解寒姿
尺書招友生冠蓋溢通逵人生瞬息間幸此休暇時
濁酒瀹浮蟻嘉蔬薦柔荑春來莫嫌早春去恐莫追
公卿多王事田野遂我私松筠自擁蔽里巷得逰嬉
隣家並侯伯朱門掩芳菲畦花被錦繡庭檜森旌旗
華堂絢金碧疊觀凝煙霏髣髴象宮禁蕭條逺喧卑
徐行日一至何異已有之都城閉門早衆客紛將歸
垂楊返照下歸騎紅塵飛但卜永日歡未與清夜期
人散衆嚻絶庭空星斗埀安眠萬物外髙世良在兹
欒城集卷第六
欒城第三集卷第六
　　䇿問論一十七首
問大泉直十行於世僅十年矣物重而泉輕私鑄如
雲百物踴貴民病之乆矣朝廷知之凡官府之積以
數千萬計而民間之畜不可勝數以民之不易也棄
而不惜十損其七聖人仁民之意可謂深矣然竊意
舊泉耗於盗鑄新泉在者十三而公私百用大率如
故求所以善其後者不可不預講也願著之于篇有
司將有採焉
問堯舜周孔之道行於天下無一物而不由無一日
而不用而佛老之敎常與之抗衡於世世主之欲舉
而廢之者屢矣而終莫能此豈無故而能然哉諸生
皆學道者也請推言其所以然辯其不可去之理與
雖不去而無害於世者詳著之于篇
問河朔有橋非古也河流於澶而橋始成南北通行
契丹來和百有餘年夫豈偶然也哉今河出於滑古
所謂白馬之津也白馬之津是謂官渡渡則可橋則
否橋屢成矣而河漲輒敗以虜使之歲至也而不能
已朝廷睦鄰之意厚矣而河朔之人或以爲病方今
之計其便安在
問士大夫居閭閻間習知民病其多不可盡言也姑
問其六曰何以使民習於孝弟而無邪僻何以使士
安於實行而無矯僞何以使吏食其禄而無妄取何
以使文符稀少而賦歛時辦何以使兵安其戍而無
逃叛何以使囹圄空虛而無數赦
問堯憂浲水之害朝多賢者不用而用鯀鯀九年無
成功民𬒳其患者多矣武王克商㣲子帝乙之元子
其賢聞於天下不立而立武庚武庚卒與三監叛㡬
爲周室大患此二聖人者知其不可用而用之耶抑
亦未之知耶冝有以辦之
問孔子稱顔子簟食瓢飮不改其樂一時門弟子莫
及之者而韓子以此爲哲人之細事子路稱千乗之
國師旅饑饉之餘可使有勇而知方孔子目之以政
事不以仁許之而孟子以爲賢於管仲孟子韓子之
言果得孔子之意矣乎
問三代聖人其所以治天下大者諸侯其次井田其
次肉刑自三代之衰強弱相吞而諸侯自㓕貧富相
并而井田自壞劓刖傷人而肉刑自廢漢唐之間儒
者咨嗟太息欲復三代之故而不能者多矣請詳論
之此三者誠非耶三代聖人以此治天下凢千有餘
年而未嘗變當時亦莫以爲非者誠是耶自漢至今
亦數千載時用時舎迨今掃蕩無餘而天下未嘗不
治學者冝知其故不可不論也
問學者皆宗孔孟今考之於書猶有異同之說姑論
其一二孔子之於管仲雖以爲小器而許其九合之
仁其於子路雖稱其有折獄之明無緼𫀆之耻而知
其不得其死至於孟子則髙子路下管仲孔子之於
伯夷叔齊以爲古之賢人稱柳下惠言中倫行中慮
而譏其降志辱身至於孟子則皆以爲聖人然則學
者今將從孔子歟從孟子歟其明言之
問舜命九官凢爲國之政無一不舉歷夏商至周宅
六官之典備至于今循之然以今之官考舜之舊而
虞稷二官獨廢而不修蓋耕耨稼穡草木鳥獸皆民
之所頼以生而國用之所由以足者而獨無以專治
其事豈后稷伯益之官皆爲虛設而舜之所命亦有
不切於事者歟可詳論之
問魯自宣公失政三桓竊撫其民至昭公五世不競
將逐季氏遂以失國然孔子相定公將墮三都費人
不順兵及公側僅而勝之成人拒命伐之不克㡬至
於亂孔子之爲是何也及其自衞反魯雖爲大夫不
任其事矣季氏將用田賦使冉有訪焉黙而不答然
齊有田氏之禍則沐浴而朝請舉兵討之夫哀公君
(臣)非能正鄰國之亂者孔子以爲是亦何也
問郊祀天地見於詩書固有國之常禮也三代旣衰
禮失其舊秦漢之間祀五畤封太山禮汾隂雜岀於
郊祀之外儒者以爲此禮之大者然五畤廢於漢元
封禪止於晋武當時自以爲賢於秦漢今將考論其
實此三者於唐虞三代抑嘗行之乎所謂封禪七十
三君亦可信乎秦不足言漢之諸儒𥘉不言封禪封
禪之端發於相如相如之言抑可信乎
問祖宗承五伐之餘禮樂未完學校未立其所以爲
天下者皆漢唐之遺事也然自今觀之其削平僣亂
攘却夷狄戰必勝攻必取及天下巳平祥符景德之
間百姓家給人足相賢將勇中外無事朝廷有諍臣
州郡有循吏至於文章之盛至與漢唐相若改問其
所以致此者何也今自十有餘年禮樂學校之政㡬
一新矣其將追繼祖宗而上耶漢唐不足言其於三
代其亦庻㡬矣乎
問柦文五伯之盛也方是時楚以諸侯而僣稱王召
陸之會桓公責包茅之不入而不及其僣柯之盟曹
沫兵劫桓公以求侵地而桓公不以爲罪城濮之戰
文公以君避臣而不以爲耻圍鄭之役秦伯私與鄭
盟引兵先歸而文公不討其貳敢問伯者之盛固若
是而可乎
問人之所同好者生也所同貴者位也所同欲者財
也天下之大情盡於是矣然此三者常相爲用生者
人之本也無財則無以生無位則無以養生而理財
作易者盖知此矣旣言三者而叅之以仁義其㫖安
在
問賢不肖之不能相及雖父子兄弟之間有不免焉
堯舜之朱均周公之管蔡盖無足疑者至於孔子門
弟子三千餘人其所謂賢者十人而巳此十人者與
孔子周旋於天下乆者數十年其歴試而詳觀之者
審矣然子路事衛岀公莊公自晋反衞刧孔悝而盟
之子路爲孔悝攻莊公於臺上不知父子争國之不
可也田常亂齊宰我助田氏以䧟於大戮此二人者
亦何爲立於孔氏之門乎
問善爲國者惟其稱耳其取士也因官而取人故士
無溢員其用財也量入以爲出故財無不足其治邊
也量力而闢土故邊無不守今也取士日廣則官不
能容用財無藝則常賦不足開邊日逺則見兵愈勞
將以救此盖有舉意而辦者亦有改途易向雖乆而
不能辦者試詳論之
　　觀會通以行典禮論
論曰事物之變紛紜雜出若不可知然而有至理存
焉禍福治亂之際傾側多故若不可處然而有夷路
存焉世之人不知至理之所在也迷而妄行於是有
風波作於平地親戚化爲仇怨者矣聖人不然虚心
以待物物至而情僞畢陳於前夫知所以御之是以
遇繁而若一履險而若夷未嘗有所難者易曰聖人
有以見天下之動而觀其會通以行其典禮繋辭焉
以斷其吉凶是故謂之爻會通者理之所出也典禮
者其所以接物也易有八卦重而爲六十四卦有六
爻爻之多至於數百皆聖人指會通以示人陳典禮
以教人者也今將言之其多不可勝舉姑以乾坤明
之乾之𥘉不潜則危其身四不躍則䘮其功二不田
則無以廣其德五不天則無利於人至於坤之𥘉警
之以履霜其上戒之以龍戰其三敎之以無成其四
愼之以括囊凡易之談會通而陳典禮者可以類求
矣舜之爲庻人也父頑母嚚象傲艱哉舜之處於其
家也周公之爲冡宰也外則管蔡䜛之以爲將不利
於需子內則成王疑之殆哉周公之立於其朝也然
四岳之稱舜曰烝烝乂不格姦詩(人/之)羙周公曰狼跋
其胡載疐其尾公孫碩膚赤舄几几盖舜與周公臨
天下之至變履天下之大艱而㤗然如拱揖於廟堂
之上跪起於尊爼之間可不謂善觀會通以行典禮
也哉昔庖丁之論解牛曰良庖歳更刀割也族庖月
更刀折也今臣之刀十九年矣而刀刃若新發於硎
彼節者有閒而刀刃無厚以無厚入有閒恢恢乎其
於游刃必有餘地矣蓋聖人之於事如庖丁之於牛
知之明故處之暇處之暇故事無不濟者此其所以
爲聖人也謹論
欒城三集卷第六
欒城後集卷第六
　　孟子觧二十四章(本近得之故録於此/予少作此解後失其)
梁惠王問利國於孟子孟子對曰王何必曰利亦有
仁義而已矣先王之所以爲其國未有非利也孟子
則有爲言之耳曰是不然聖人躬行仁義而利存非
爲利也惟不爲利故利存小人以爲不求則弗獲也
故求利而民爭民爭則反以失之孫卿子曰君子兩
得之者也小人兩失之者也此之謂也
齊宣王問曰文王之囿方七十里有諸孟子對曰於
傳有之周雖大國未有以七十里爲囿而不害於民
者也意者山林藪澤與民共之而以囿名焉是以芻
蕘雉兔者無不獲徃不然七十里之囿文王之所不
爲也
孟子曰以大事小者樂天者也以小事大者畏天者
也樂天者保天下畏天者保其國小大之相形貴賤
之相臨其命無不出於天者畏天者知其不可違不
得巳而從之樂天者非有所畏非不得巳中心誠樂
而爲之也堯禪舜舜禪禹湯事葛文王事昆夷皆樂
天者也
齊景公作君臣相說之樂其詩曰畜君何尤孟子曰
畜君者好君也君有逸德而能止之是謂畜君以臣
畜君君之所尤也然其心則無罪非好其君不能也
故曰責難於君謂之恭陳善閉邪謂之敬吾君不能
謂之賊
孟子學於子思子思言聖人之道出於天下之所能
行而孟子言天下之人皆可以行聖人之道子思言
至誠無敵於天下而孟子言不動心與浩然之氣凡
孟子之說皆所以貫通於子思而巳故不動心與浩
然之氣誠之異名也誠之爲言心之所謂誠然也心
以爲誠然則其行之也安是故心不動而其氣浩然
無屈於天下此子思孟子之所以爲師弟子也子思
舉其端而言之故曰誠孟子從其終而言之故謂之
浩然之氣一章而三說具焉其一論養心以致浩然
之氣其次論心之所以不動其三論君子之所以逹
於義逹於義所以不動心也不動心所以致浩然之
氣也三者相須而不可廢孟子曰我善養吾浩然之
氣其爲氣也至大至剛以眞養而無害則塞于天地
之間是何氣也天下之人莫不有氣氣者心之發而
巳行道之人一朝之忿而鬪焉以忘其身是亦氣也
方其鬭也不知其身之爲小也不知天地之大禍福
之可畏也然而是氣之不養者也不飬之氣橫行於
中則無所不爲而不自知於是有進而爲勇有退而
爲怯其進而爲勇也非吾欲勇也不養之氣盛而莫
禁也其退而爲怯也非吾欲怯也不養之氣衰而不
敢也孔子曰人之少也氣血未定戒之在色及其壯
也血氣方剛戒之在鬪及其老也血氣旣衰戒之在
得一人之身而氣三變之故孟子曰志一則動氣氣
一則動志夫志意旣修志盛奪氣則氣無能爲而惟
志之從志意不修氣盛奪志則志無能爲而惟氣之
聽故氣易致也而難在於養心孟子曰我四十不動
心而告子先我不動心告子曰不得於言勿求於心
不得於心勿求於氣不得於心勿求於氣可不得於
言勿求於心不可何謂也告子以爲有人於此不得
之於其言勿復求其有此心不得之於其心勿復求
其有此氣夫言之不然而心則然者有矣未有心不
然而氣則然者也故曰不得於心勿求於氣可不得
於言勿求於心不可由是言之氣者心之使也心所
欲爲則其氣勃然而應之心所不欲而強爲之則其
氣索然而不應人必先有是心也而後有是氣故君
子養其義心以致其氣使氣與心相狎而不相難然
後臨事而其氣不屈故曰志至焉氣次焉志之所至
而氣從之之謂也昔之君子以其眇然之身而臨天
下言未發而衆先喻功未見而至先信力不及而勢
與之者以有是氣而巳故曰志氣之帥也氣體之充
也養志以致氣盛以充體體充而物莫敢逆然後其
氣塞于天地雖然心之所以不動者何也博學而識
之強力而行之卒然而遇之有自失焉故心必有所
守而後能不動心之所守不可不多也多學而兼守
之事至而有不應也是以落其枝葉損之又損以至
於不可損也而後能應故孔子謂子貢曰賜也汝以
予爲多學而識之者歟曰然非歟曰非也予一以貫
之北宫黝之養勇也曰吾無辱於兩也孟施舎之養
勇也曰吾無懼於爾也無辱勇矣而未見所以必勇
也無懼而後能必勇故曰北宫黝之守氣不如孟施
舎之守約北宫黝似子夏孟施舎似曾子曾子之所
以自守者曰自反而不縮雖褐寛博吾不惴焉自反
而縮雖千萬人吾徃矣夫縮入也入受也自反而心
受之以爲可爲者無憾於吾心也則吾心囂然爲之
而吾氣勃然應之矣孟子曰其爲氣也配義與道無
是餒也行有不慊於心則餒矣夫餒不充之謂也有
行於此而義不受則心不慊心不慊則氣不能充體
氣不能充體之謂餒矣故心不能不動也而有待於
義君子之所由逹於義者何也勉強而行之則勞苦
而失其眞放而不之求則終身而不獲孟子曰必有
事焉而勿正心勿忘勿助長也夫君子之於道朝夕
從事於其間待其自直而勿強正也中心勿忘待其
自生而勿助長也而後獲其眞強之而求其正助之
而望其長是非誠正而誠長也迫於外也子夏曰百
工居肆以成其事君子學以致其道待其自至而不
強是學道之要也
孟子曰我知言詖辭知其所蔽滛辭知其所䧟邪辭
知其所離遁辭知其所窮何謂也曰是諸子之病也
孟子之於諸子非辯過之知其病而巳病於寒者得
火而喜以爲萬物莫火若也病於熱者得水而喜以
爲萬物莫水若也一惑於水火以爲不可失矣誠得
其病未有不覺而自泣也彼其爲是險詖之辭者必
有以敝之而不能自逹也爲是滛放之辭者必有以
䧟之而不能自出也爲是邪辟之辭者必有以附之
而不能自解也茍能知之發其蔽平其䧟解其離未
有不服者也不服則遁遁必有所窮要之於所窮而
執之此孟子之所以服諸子也
孟子曰仁者如射射者正巳而後發發而不中反求
諸巳夫射之中否在的而所以中否在我善射者治
其在我正立而審操之的雖在左右上下無不中者
矣顏淵問仁孔子曰克巳復禮爲仁一日克巳復禮
天下歸仁焉請問其目曰非禮勿視非禮勿聽非禮
勿言非禮勿動夫居於人上而一爲非禮則害之及
於物者衆矣誠必由禮雖不爲仁而仁不可勝用矣
此仁者如射之謂也
龍子曰貢者較數歳之中以爲常樂歲粒米狼戾多
取之而不爲虐則寡取之㐫年糞其田而不足則必
取盈焉故曰治地莫善於助莫不善於貢貢者夏后
氏之法也而其不善如此何也曰何特貢也作法者
必始於粗終於精篆之不若隷也簡策之不若𥿄也
車之不若騎也席之不若牀也爼豆之不若盤盂也
諸候之不若郡縣也肉刑之不若徒流杖笞也古之
不爲此非不智也勢未及也寢於泥塗者寘之於陸
而安失自陸而後有藁秳自藁秸而後有莞簟捨其
不安而獲其所安足矣方其未有貢也以貢爲善矣
及其旣貢而後知貢之未善也法非聖人之所爲世
之所安也聖人者善因世而巳今世之所安聖人何
易焉此夏之所以貢也
陳仲子處於於陵齊人以爲廉孟子曰仲子所居之
室伯夷之所築歟抑亦盗跖之所築歟所食之粟伯
夷之所種歟抑亦盗跖之所種歟人安能待伯夷而
後居而後食若是則孟子之責人也巳難曰否居於
於陵而食其食非孟子之所謂不可而仲子之所爲
不可也仲子以兄之禄爲不義之祿而不食也以兄
之室爲不義之室而不居也天下無伯夷仲子之義
爲不居且不食也天下不可待伯夷而後居而後食
然則非其居於於陵食於辟纑之果汚也而不食於
毋避兄之室之不可繼也故曰以毋則不食以妻則
食之以兄之室則不居以於陵則居之是尚爲能充
其類也乎君子之行爲可充也爲可繼也然後行有
類若仲子將何以繼之故曰禦人于國門之外而餽
以道則不受以不義取之於民而餽以道則受於孔
子以不義取之於民者猶禦也其受於孔子何也曰
以其非禦也非禦而謂之禦充類至義之盡也君子
充其類而極其義則仲子之兄猶盗也仲子之兄猶
盗也則天下之人皆猶盗也以天下之人皆猶盗而
無所荅則誰與立乎天下故君子不受於盗而猶盗
者有所不問而後可以立於世若仲子者蚓而後充
其操也孔子曰鳥獸不可與同羣吾非斯人之徒與
而誰與蓋謂是也
學者皆學聖人學聖人者不如學道聖人之所是而
吾是之其所非而吾非之是以貎從聖人也以貎從
聖人名近而實非有不察焉故不如學道之必信孟
子曰君子深造之以道欲其自得之也自得之則居
之安居之安則資之深資之深則取之左右逢其原
是以君子欲其自得之也
孟子曰天下之言性者則故而巳矣所謂天下之言
性者不知性者也不知性而言性是以言其故而巳
故非性也無所待之謂性有所因之謂故物起於外
而性作以應之此豈所謂性哉性之所有事也性之
所有事之謂故方其無事也無可而無不可及其有
事未有不就利而避害者也知就利而避害則性㓕
而故盛矣故曰故者以利爲本大人之方無事也物
未有以入之有性而無物故可以謂之人之性及其
有事則物入之矣或利而誘之或害而止之而人失
其性矣譬如水方其無事也物未有以參之有水而
無物故可以謂之水之性及其有事則物之所參也
或傾而下之或激而升之而水失其性矣故曰所惡
於智者爲其鑿也如智者若禹之行水則無惡於智
矣禹之行水也行其所無事也如智者亦行其所無
事則智亦大矣水行於無事則平性行於無事則静
方其静也非天下之至明無以窺之及其旣動而見
於外則天下之人能知之矣天之髙也星辰之逺也
吾將何以推之惟其有事於運行是以千歲之日可
坐而致也此性故深淺之辨也
孟子嘗知性矣曰天下之言性者則故而巳矣故者
以利爲本知故之非性則孟子嘗知性矣然猶以故
爲性何也孟子道性善曰無惻隱之心非人也無羞
惡之心非人也無辭讓之心非人也無是非之心非
人也惻隱之心仁之端也羞惡之心義之端也辭讓
之心禮之端也是非之心智之端也人信有是四端
矣然而有惻隱之心而巳乎蓋亦有忍人之心矣有
羞惡之心而巳乎蓋亦有無耻之心矣有辭讓之心
而巳乎蓋亦有爭奪之心矣有是非之心而巳乎蓋
亦有蔽惑之心矣忍人之心不仁之端也無耻之心
不義之端也争奪之心不禮之端也蔽惑之心不智
君之罪也是八者未知其孰爲主也均(扵/出)性而巳非
性也性之所有事也今孟子則別之曰此四者性也
彼四者非性也以告於人而欲其信之難矣夫性之
於人也可得而知之不可得而言也遇物而後形應
物而後動方其無物也性也及其有物則物之報也
惟其與物相遇而物不能奪則行其所安而廢其所
不安則謂之善與物相遇而物奪之則置其所可而
從其所不可則謂之惡皆非性也性之所有事也譬
如水火能下者水也能上者亦水也能熟物者火也
能焚物者亦火也天下之人好其能下而惡其能上
利其能熟而害其能焚也而以能下能熟者謂之水
火能上能焚者爲非水火也可乎夫是四者非水火
也水火之所有事也奈何或以爲是或以爲非哉孔
子曰性相近也習相逺也夫雖堯桀而均有是性是
謂相近及其與物相遇而堯以爲善桀以爲惡是謂
相逺習者性之所有事也自是而後相逺則善惡果
非性也
孔子曰上智與下愚不移故有性善有性不善以堯
爲父而有丹朱以瞽䏂爲父而有舜以紂爲君而有
微子啓王子比干安在其爲性相近也曰此非性也
故也天下之水未有不可飮者也然而或以爲清冷
之淵或以爲塗泥今將指塗泥而告人曰雖是亦有
可飮之實信矣今將指塗泥而告人曰吾將飮之可
乎此上智下愚之不可移也非性也故也
孟子曰伯夷聖之淸者也伊尹聖之任者也柳下惠
聖之和者也孔子聖之時者也孔子之謂集大成集
大成也者金聲而玉振之者也金聲也者始條理也
玉振之也者終條理也始條理者智之事也終條理
者聖之事也智譬則巧也聖譬則力也以巧諭智以
力諭聖何也巧之所能有或不能力之所嘗至無不
至也伯夷伊尹柳下惠之行人之一方也而以終身
焉故有不可得而充至於孔子可以速而速可以乆
而乆可以仕而仕可以處而處然後終身行之而不
匱故曰由射於百歩之外其至爾力也是可常也其
中非尔力也是巧也是不可常也巧亦能爲一中矣
然而時亦不中是不如力之必至也
語曰齊人饋女樂季桓子受之三日不朝孔子行孟
子曰孔子從而祭膰肉不至不稅冕而行二者非相
反也孔子之去魯爲女樂之故也去於膰肉之不至
爲君也於其君之有大惡也孔子有不忍行焉於其
君之無罪也孔子有不安行焉曰上以求免吾君下
以免我是以去於膰肉之不至曰是可以辭於天下
也故曰乃孔子則欲以㣲罪行不欲爲茍去君子之
所爲衆人固不識也孟子曰君子不亮惡乎執必信
之謂亮孔子曰君子貞而不亮要止於正而不必信
而後無所執否則執一而廢百矣
孟子曰存其心養其性所以事天也夭壽不貳修身
以竢之所以立命也天者莫之使而自然者也命者
莫之致而自至者也天卑我以是心而不能存付我
以是性而不能養是天之所以受我者有所不事也
壽則爲之夭則廢之夭壽非人所爲也而寘力焉是
命有所未立也修身於此知夭壽之無可爲也而命
立於彼矣
孟子曰莫非命者順受其正何謂也天之所以受我
者盡於是矣君子修其在我以全其在天人與天不
相害焉而得之是故謂之正忠信孝弟所以爲順也
人道盡矣而有不幸以至於大故而後得爲命巖牆
之下是必壓之道也桎梏之中是必困之道也必壓
必困而我蹈之以受其禍是豈命哉吾所處者然
也
人之爲不善也皆有愧耻不安之心小人惟奮而行
之君子惟從而巳之孟子曰無爲其所不爲無欲其
所不欲如斯而巳矣
孟子曰舜爲天子臯陶爲士瞽叟殺人臯陶則執之
舜則竊負而逃於海濵吾以爲此野人之言非君子
之論也舜之親事烝烝义不格姦何至於殺人而負
之以逃哉且天子之親有罪議之孰謂天子之父殺
人而不免於死乎
孟子曰形色天性也惟聖人然後踐形形色者所強
於外也中雖無有而猶知強之孟子以是爲天性也
有人於此其進之銳也則天下以爲不速退矣是不
然勉強而力行之則其進也必銳不勝而怠厭之則
其退也必速曷不取而覆觀之於其不可已而巳者
無所不巳於其所厚者薄無不薄也故曰仲子不義
與之齊國而不受人皆信之是舎簟食豆羔之義也
人莫大焉亡親戚君臣上下以其小者信其大者鳥
可哉亡親戚君臣上下而可是所謂不可巳而巳者
也能居於於陵食於辟纑而不頋而不能以不義不
受齊國是所謂進銳而退速者也
孟子曰不仁而得國者有之矣不仁而得天下者未
之有也孟子之爲是言也則未見司馬懿楊堅也不
仁而得天下也何損於仁仁而不得天下也何益於
不仁得國之與得天下也何以爲異君子之所恃以
勝不仁者上不愧乎天下不愧乎人而得失非吾之
所知也
孟子曰人能充其無欲害人之心而仁不可勝用也
人能充無穿窬之心而義不可勝用也無欲害人之
心與無穿窬之心人皆有之然苟將充之則未可以
言而言可以言而不言猶未免乎穿窬也此所謂造
端乎夫婦而其至也察乎天地也歟

欒城後集卷第六
欒城集卷第七
　　　詩五十六首
　　　次韻子瞻送范景仁逰嵩洛
尋山非事役行路不應難洛浦花初滿嵩髙雪尚寒
平林抽凍筍奇艷變山丹節物朝朝好肩輿步步安
酴醾釀臘酒苜蓿薦朝盤得意忘春晚逢人語夜闌
歸休三黜桞賦詠五噫鸞鶴老身仍徤鴻飛世共㸔
雲移忽千里世路脫重灘西望應思蜀東還定過韓
平川清涉潁絶頂上封壇出處㸔公意令人欲棄官
　　　送蔣䕫赴代州教授
憶遊太學十年初猶見胡公豈弟餘遍閱諸生非有
道最憐能賦似相如青衫共笑方持板白髪相㸔各
滿梳暫免百憂趨長吏勉調三寸事新書
　　　次韻宿州教授劉涇見贈
此身雖復類潛夫衰老無心强着書道路不知奔走
賤交遊空恠徃還踈弦歌更就三年學簿領唯添一
味愚它日相逢定何處莫將文采笑空踈
　　　徐州送江少卿
夜雨泗河深曉日輕舟發㠶開送客逺城轉髙臺沒
居人永瞻望歸意何倉卒公來初無事豐嵗多牟麥
鈴閤度清風芳罇對佳客登臨未云厭談笑方自適
朝廷念黧老府寺虛清劇何以寄風流江山遶官宅
　　　次韻子瞻寄眉守黎希聲
眼㸔狂瀾倒百川孤根漂蕩水無邉思家松菊荒三
逕回首謳歌沸二天簿領沉迷催我老春秋廢格累
公賢隣居屈指今誰在一念傷心十五年(人扵京師/轍昔侍先)
(今十五年而在者唯公与僕二人言與流涕/弃希声隣居太斈前是時公之亡兄之二亡妷皆在)
　　　和李邦直學士沂山祈雨有應
宿雪雖盈尺不救春夏旱吁嗟遍野天不聞歌舞通
宵龍一戰旋開雲霧布旌旗復遣雷霆助舒卷雨聲
一夜洗塵埃流入溝河朝不見但見青青黍與禾老
農起舞行人歌汙邪滿車尚可許供輸到骨期無它
水行天地有常數嵗嵗出入均無頗半年分已厭枯
槁及秋更恐憂滂沱誰能且共蛟龍語時布甘澤無
庸多
　　　陪子瞻遊百步洪
城東泗水平如席城頭逺山衘落日輕舟鳴㯭自生
風渺渺江湖動顔色中洲過盡石縱横南去清波頭
盡白岸邉恠石如牛馬銜尾舳艫誰敢下沒人出沒
須臾閒却立沙頭手足乾客舟一葉乆未上呉牛回
首良閒関風波蕩潏未可觸歸來何事嘗艱難樓中
吹角莫煙起出城騎火催君還
　　　李邦直見邀終日對卧南城亭上二首
一徑坡陁草木間孤亭勝絶俯川原青天圖畫四山
合白晝雷霆百步喧煙桞蕭條漁市逺汀洲蒼莾白
鷗翻客舟何事來怱草逆上波濤吐復吞
東來無事得遨遊奉使清閑亦自由撥棄簿書成一
飽晋連語笑失千憂舊書半卷都如夣清簟横眠似
欲秋聞說歸朝今不乆塵埃還有此亭不
　　　次韻邦直見答二首
真能一醉逃煩暑定勝三杯禦臘寒自有詩書供永
日莫將絲竹亂風灘舞雩何處歸春莫叩角誰人怨
夜漫聞道丹砂近有術錙銖稱火共君㸔
五斗塵勞尚足晋閉門聊欲治幽憂羞爲毛遂囊中
頴未許朱雲地下遊無事㑹須成好飲思歸時亦賦
登樓羨君幕府如僧舎日向城隅㸔浴鷗
　　　再次前四首韻
城頭棟宇恰三間楚望凄涼弔屈原雨洗山川百里
淨風吹語笑一城喧鄉書莫問經時絶嵗事初驚片
葉翻南近清淮鱸鱖好釣筒時問有潜吞
謬將踈野託交遊平日論心亦有由科第聮翩叨舊
契利名踈闊少新憂清談已覺忘朱夏濁酒先防虐
素秋多病無聊唯有睡頻頻詩句未嫌不
野鶴應疑鳬鴈苦夏蟲未慣雪霜寒隠居顔氏終安
巷垂鈞嚴生自有灘破宅不歸塵可掃下田初種水
應漫退耕尚作悠悠語拙宦猶須步步㸔
欲作彭城數月晋溪山勸我暫忘憂城頭準擬中秋
望臺上遷延九日遊嵐氣雨餘侵近郭江聲風送隠
危樓汀洲聚散知誰恠且學漂浮水上鷗
　　　雨中陪子瞻同顔復長官送梁㦞學士舟行
　　　歸汶上
客從南方來信宿北方去手棹木蘭舟不顧長江雨
江昬氣隂黑雨落無朝暮肅肅赴波濤濛濛暗洲渚
㣲凉入䆫闔斜吹濕蕉苧漂灑正紛紜談笑方容與
不知江路長但覺青山鶩客去浩難追落日平西浦
東遊本無事愛此山河右周旋樽爼歡邂逅英豪聚
茲遊有遺趣此樂恐宜屢賤仕迫程期遷延防譴怒
秋風日已至輕舸行當具隂森古城曲蒼莾交流處
懸知别時念將行重回顧非縁一寸禄應作二年住
　　同子瞻泛汴泗得漁酒二詠
江湖性終在平地難久居渌水雨新漲扁舟意自如
河身縈疋素洪口轉千車願言棄城市長竿夜獨漁
　　　又
懶思乆廢詩病腸不堪酒强顔水石間濫蹟賔主後
不知白浪翻但恠青山走莫隨使車塵豈畏嚴城斗
　　　明日復賦
放舟城西南却向東南泊朝來雨新霽白水浸城脚
古汴多流苴清泗亦浮沫平吞百澗暴滅盡三洪惡
遊人不勝喜水族知當樂舟行野鳬亂網盡脩鱗躍
香醪溜白蟻鱠縷填花萼人生適意少一醉皆應諾
同遊非偶然後㑹未前約簡書尚見寛行日爲公却
　　　贈呉子野道人
食無酒肉腹亦飽室無妻妾身自好世間深重未肯
回逹士清虛輙先了眼㸔鴻鵠薄雲漢長笑駑駘安
棧皁腹中夜氣何郁郁海底朝陽常杲杲一㕓不顧
舊山深萬里來㸔故人老空車獨載王陽橐逺遊屢
食安期棗東州相逢真邂逅南國思歸又驚矯道成
若見王方平背癢莫念􁓔姑爪
　　　李邦直出廵青州余不久將赴南都比歸不
　　　及見矣作詩贈别
東道初來託故人南樓頻上泗河漘江山尚有留人
意樽爼寧當厭客貧顧我及秋行不乆問君觸熱去
何因西歸凉冷霜風後濁酒清詩誰與親
　　　司馬君實端明獨樂園
子嗟丘中親蓻麻邵平東陵親種瓜公今歸去事農
圃亦種洛陽千本花脩篁遶屋韻寒玉平泉入畦紆
卧虵錦屏奇種斸巖竇嵩髙靈藥移萌芽城中二月
花事起肩輿遍入公侯家淺紅深紫相媚好重樓多
葉爭矜誇一枝盈尺不論價十千斗酒那容賖歸來
曵履苔逕滑醉倒閉門春日斜車輪班班走金轂印
綬若若趨朝衙世人不顧病楊綰弟子獨有窮侯芭
終年著書未曾厭一身獨樂誰復加宦遊嗟我久塵
土流轉海角如浮槎歸心每欲自投劾孺子漸長能
扶車過門有意奉談笑幅巾懷刺無袍鞾
　　　送顔復赴闕
簞瓢未改安貧性鳬繹猶傳直道餘不見失官愁慼
慼但聞高卧起徐徐居中舊厭軍容講補外仍遭城
旦書此去將身置何許秋風未免憶鱸魚
　　　王詵都尉寶繪堂詞
侯家玉食繡羅裳彈絲吹竹喧洞房哀歌妙舞奉清
觴白日一醉萬事忘百年將種存慨慷西取庸蜀踐
戎羌戰袍賜錦盤鵰章寶刀玉玦餘風霜天孫渡河
夜未央功臣子孫白且長朱門甲第臨康莊生長介
胄産膏粱四方賔客坐華堂何用爲樂非笙簧錦囊
犀軸堆象牀竿义連幅飜雲光手披横素風飛揚長
林巨石挿雕梁清江白浪吹粉牆異花沒骨朝露香
(就不見筆迹謂之沒骨蜀趙昌盖用此法耳/徐熈畫花落筆縱横其子嗣变格以五色染)摯禽猛
獸舌齶張騰踏騕褭聮驌驦噴振風雨馳平岡前數
顧陸後呉王老成雖䘮存典常坐客不識視茫洋騏
驎飛煙郁芬芳卷舒終日未用忙遊意淡泊心清涼
屬目俊麗神激昻君不見伯孫孟孫俱猖狂干時與
事神弗臧
　　　逍遥堂㑹宿二首并引
轍㓜從子瞻讀書未嘗一日相舍既壯將遊宦四方
讀韋蘇州詩至安知風雨夜復此對床眠惻然感之
乃相約早退爲閑居之樂故子瞻始爲鳳翔幕府晋
詩爲别曰夜雨何時聽蕭瑟其後子瞻通守餘杭復
移守膠西而轍滯留於淮陽濟南不見者七年熈寧
十年二月始復㑹於澶濮之間相從來徐留百餘日
時宿於逍遥堂追感前約爲二小詩記之
逍遥堂後千尋木長送中霄風雨聲誤喜對床尋舊
約不知漂泊在彭城
秋來東閣凉如水客去山公醉似泥困卧北䆫呼不
起風吹松竹雨凄凄
　　　過張天驥山人郊居
南山莫將歸下訪張夫子黍稷滿秋風蓬􁓔翳隣里
君年三十八三十有歸意躬耕奉慈親未覺鉏耰鄙
讀書北䆫竹釀酒南園水松菊半成隂日有幽居喜
客來時借問問子何年起新求西溪石更築茒堂址
但令三嵗熟此計行亦遂堂成不出門清名滿朝市
　　　魏佛貍歌
魏佛貍飲泗水黄金甲身鐡馬箠聛睨山川俯畫地
畫作西方佛名字卷舒三軍如使指奔馳萬夫鑿山
觜雲中孤月妙無比青蓮湛然俛下視擊鉦卷斾抽
行營北徐府中軍吏喜度僧築室依雲煙俯窺城郭
衆山底興亡一瞬五百年細草荒榛沒孤壘
　　　雜興二首
陋巷丈夫病且貧懸鶉百結聊庇身蠕蠕大蝨長孫
子敗繒弊絮開陽春故𥜗寛愽褁肩䏶出沒逡廵初
莫畏一朝換酒入隣家顧視腰間猶犢鼻入縫循腰
還自足肌膚轉近尤爲福咋皮吮血無已時應待渠
家具湯沐
朱輪華蓋事逺遊廐無良馬乘疲牛青絲玉勒金絡
頭任重道逺旁人憂奔馳徃來歴山丘騰阬投淖摧
轅輈已壓復起行未休青芻黄粱爲君羞長路漫漫
經九州埸有白駒胡不收飢食玉山飲河流朝秣幽
冀莫炎陬奔雲掣電不少晋僕夫顧之心懐愁王良
不生誰與謀哀哉駿骨千金酬
　　　贈致仕王景純寺亟
灊山隠君七十四紺曈緑髪初謝事腹中靈液變丹
砂江上幽居連福地彭城爲我住三日明月滿船同
一醉丹書細字口傳訣顧我沉述真棄耳年來四十
髪蒼蒼始欲求方救憔悴它年若訪灊山居慎勿逃
人改名字
　　　初發彭城有感寄子瞻
秋晴卷流潦古汴日向乾扁舟乆不解畏此行路難
此行亦不逺世故方如山我特一寸刃巉絶何由刋
念昔各年少松筠閟南軒閉門書史叢開口治乱根
文章風雲起胷膽渤澥寛不知身安危俛仰道所存
横渡一傾潰萬類爭崩奔孔融漢儒者本自輕曹瞞
誓將貧賤身一悟世俗昬豈意十年内日夜增濤瀾
生民竟顦顇遊宦豈復安水深火益熱人知蹈憂患
甄豐且自叛劉歆茍盤桓而况我與兄飽食顧依然
上願天地仁止此禍亂源嵗月一徂逝尚能反丘園
　　　次韻子瞻見寄
衮衮河渭濁皎皎江漢清源流既自異美惡終未明
嗟我頑鈍質乃與公並生出處每自託謳吟輙嘗賡
譬如病足馬共此千里程勝負坐已决豈待終一秤
憶公年少時濯濯吐新萌堅姿映松栢直節凌榛荆
學成志益厲秋霜落春榮澹然養浩氣脫屣遺齊卿
百鍊竟不變三年終未鳴區區兩郡守籍籍四海聲
年來效瘖黙世事慵譏評不見室家好怳如揖重城
别離長塵垢嵗月何崢嶸彭門偶㑹合白髪互相驚
受教恐不足吐論那復爭疾雷發聾聵清月照昬盲
篤愛未忍棄浪云舊齊名更請問郭許題品要當精
(先生别駕舊斉名/子瞻杭州見寄詩云)
　　　將至南京寄王鞏
河牽一線流不斷雨散千絲卷却來煙際横橋村十
里船中倦客酒三盃老年轉覺脾嫌濕世路早令心
似灰頼有故人憐寂寞繫舟待我久徘徊
　　　次韻王鞏見贈
南都逢故人共此一樽淥初來柳吹絮再見風脫木
我老歡意㣲頭垂腰背曲羨子方少年徤馬走平陸
狂歌手自拊醉倒頭相觸人生比一瞬世網張方目
但取食埸雞豈掛雲飛鵠彭城乆相遲官舎虛東屋
重陽試新釀謂子當不速胡爲聽婦言婉孌自相逐
我舟得愁霖牽挽脫坑谷風霜作初寒病體欲生粟
解子腰下龜換酒不須贖照碧凝清光相將飲茰菊
　　　送交代劉莘老
建元一二間多士四方至翩翩下鴻鵠一一抱經緯
功名更唯諾爵禄相饋遺縱横聖賢業磊落君臣意
慷慨魯諸生雍容古君子扶揺雲漢上聛睨千萬里
入臺霜凛然不肯下詞氣失足青冥中投命江湖裏
區區晋都客矯矯當世士空使徃來人歎息更相指
我生本覊孤無食强爲吏褰裳避塗泥十載守顦顇
逝將老茅屋何幸繼前軌念君今尚然顧我真當爾
百年同一夣窮逹浪憂喜有酒慰離愁貧賤非君耻
　　　次韻王鞏九日同送劉莘老
頭上黄花記别時樽中渌酒慰清悲畫船牽挽故不
發紅粉晋連未遽離小雨無端添别涙遥山有意助
顰眉十分酒盞從教勸堆案文書自此辭
　　　次韻王鞏欲徃徐州見子瞻以事不成行
河水南來遶郡城銀刀空復衒衙兵交情舊許雞爲
具客信那知鵲妄鳴爲婦遲晋應未怪還家倉卒定
何營不關秦女箏聲怨自趂招賢浚上旌
　　　宣徽使張安道生日
從公淮陽今幾年憶持夀􁍟當公前祝公齒髪老復
少嵗嵗不改氷霜顔掃除四海一清淨整頓萬物俱
安全今年見公商丘側奉祠太一真仙官身安氣定
色如玉脫遺世俗心浩然幽居屢過赤松子長夜親
種丹砂田此中自有不變地嵗閲生日如等閑門前
賀客任填委世上多故湏陶甄秋風坐見蒲桞盡嵗
晏惟有松栢堅斯人未安公未用使公難老應由天
　　　章氏郡君挽詞(子厚母)
馮唐垂老郎潜後李白風流罷直餘觧組同歸榮故
國剖符仍得奉安輿家聲未替三公舊葬客應傾數
郡車徳映閨門人莫見埋文子細列幽墟
　　　聞王鞏還京㑹客劇飲戯贈
聞君歸去便招呼笑語不知清夜徂結束佳人試銀
甲留連狂客惱金吾燭花零落玉山倒詩筆欹斜翠
袖扶暫醉何年依錦瑟東齋還復卧氍毹
　　　次韻王鞏遊北禪
蕭蕭黄葉下城頭頓作野田風日秋粗有樽罍隨處
好蹔無敲扑便能幽人稀野鳥應同樂水涸遊魚似
欲愁客去知君歡未已遶城擕手更遲留
　　　　次韻王鞏懐劉莘老
兩都來徃太頻頻真是人間自在人十載讀書同白
屋千金爲客買朱唇結交京邑傾心肺寓思禪宗離
垢塵爲問西歸天禄客何時同㸔洛川神
　　　　飲餞王鞏
送君不辦沽斗酒撥醅浮蟻知君有問君取酒持勸
君未知客主定何人府中杯棬强我富案上首蓿知
君真空厨赤脚不敢出大堤花艷聊相親愛君年少
心樂易到處逢人便成醉醉書大軸作歌詩頃刻揮
毫千萬字老夫識君年最深年來多病苦侵凌賦詩
飲酒皆非敵危坐㸔君浮大白
　　　送王鞏兼簡都尉主詵
可憐杜老貧無食杖藜曉入春泥濕諸家厭客頻惱
人徃徃閉門不得入我今貧與此老同交遊冷落誰
相容幸君在此足遊衍終日騎馬西復東送君仍令
君置酒如此貧交世安有君歸速語王武子因君回
船置十斗
　　　呂希道少卿松局圖
溪回山石間蒼松立四五水深不可涉上有横橋渡
溪外無居人磐石平可住縱横逺山出隠見雲日莫
下有四老人對局不回顧石泉雜風松入耳如暴雨
不聞人世喧自得山中趣何人昔相遇圖畫入紈素
塵埃依古壁永日奉樽爼隠居畏人知好事竟相誤
我來再三嘆空有飛鴻慕逝將從之遊不惜爛樵斧
　　　寄孔武仲
濟南舊遊中好學惟君耳君居面南麓洶湧岡巒起
我來輙觧帶簷下灸背睡煎茶食梨栗㸔君誦書史
君歸苦倉卒䆫戸日摧毁遷居就清曠攺築富前址
開畦得遺植遶壁見題字雲山顧依然簿領輙隨至
思君猶未忘滿秩行自棄爾來鉅野溢流潦壓城壘
池塘漫不知亭榭日傾弛官吏困堤障麻鞋汙泥滓
别來能幾何陵谷既遷徙它日重相逢衰顔應不記
　　　孔君亮郎中新葺闕里西園棄官而歸
宦情牢落苦思歸君側無人晋子思手種松筠須灌
溉親修寢廟憶烝祠定應此去添桃李還使舊塋無
棘茨他日東遊訪遺烈因公導我謁先師
　　　寄濟南守李公擇
岱隂皆平田濟南附山麓山窮水泉見發越遍溪谷
分流遶塗巷暖氣烝草木下田滿粳稻秋成比禾菽
池塘浸餘潤菱芡亦云足辭家四千里恃此慰窮獨
公從呉興來苕霅猶在目應恐齊魯間長被塵土辱
不知西垣下滉漾千畆渌仰見鷗鷺翻俯視龜魚浴
初來厭浮皷稍乆捐鞭扑清詩調嘉賔夜話繼華燭
飛花暮雪深浮蟻糟床熟相對各忘歸西來自嫌速
人生每多故樂事難再卜鉅野一汗漫河濟相騰蹙
流沙翳桑土蛟蜃處人屋農畆分沉埋城門遭板築
傷心念漂蕩引手救顛覆勞苦空自知吁嗟欲誰告
遥知舊遊處落落空遺躅平生讀書史物理粗能曯
歸耕乆不遂終作羝羊觸賦詩心自驚請公再三讀
　　　雪中㑹飲李倅鈞東軒三絶
衆客喧譁發酒狂逡廵宻雪自飛揚莫嫌作賦無枚
叟且喜延賔有孝王
雪花如掌墮堦除劇飲時㸔卧酒壺半夜瓊瑶深没
膝欲歸迷路肯晋無
竹裏茅庵雪覆簷爐香藹藹著蒲簾欲求初祖安心
法笑我醺然已半酣
　　　張恕寺丞益齋
人生不讀書空洞一無有羨君常齋居散帙滿前後
開編試尋繹閲嵗行自富從横畫圖中次第宮商奏
汪洋畜江河眇莾包林藪興亡數千嵗絡繹皆在口
顧念今所知頗覺前日陋我家亦多書早嵗嘗竊叩
晨耕掛牛角夜燭借鄰牖經年謝賔客飢坐失昏晝
堆胷稍蟠屈落筆逢左右樂如聽鈞天醉劇飲醇酎
自從厭蓬蓽誤逐功名誘初心一漂蕩舊學皆榛莠
失足難遽回撫卷長自詬幸君無事年謂可終身守
春耕不厭深秋穰當自受金玉或爲災詩書豈相負
　　　除夜㑹飲南湖懐王鞏
嵗晩城東故相家夜聽簾外落瓊花醉眠東閤銀釭
暗起視中庭風竹斜魯酒近來無柰薄秦箏别後苦
聞誇思君勌對空陂飲歸去紛如日莫鵶
　　　次韻張恕戯王鞏
二君豪俊並侯家歌舞爭妍不受誇聞道肌膚如素
練更堪鬢髪似飛鵶
　　　送轉運判官李公恕還朝
我行未厭山東逺昔遊歴下今梁苑官如雞肋浪奔
馳政似牛毛常黽勉幸公四年持使節按行千里長
相見鷹掣秋田伏兔驚驥馳平野疲牛勌似憐多病
與時違未怪兩州從事懶除書奪去一何速歸袖翩
然不容挽黄河東注竭崑崙鉅野横流入州縣民事
蕭條委濁流扁舟出入隨奔電回首應懐㣲禹憂歸
朝且喜寧親便公知齊楚即爲魚勸築宣防不冝緩

欒城集第七
欒城三集卷第七
　　　論語捨遺(并引)
予少年爲論語略觧子瞻謪居黃州爲論語說盡取
以徃今見於書者十二三也大觀丁亥閑居潁川爲
孫籕簡筠講論語子瞻之說意有所未安時爲籕筭
言凢二十有七草謂之論語拾遺恨不得質之子瞻
也
巧言令色世之所說也剛毅木訥世之所惡也惡之
斯以爲不仁矣仁者直道而行無求於人望之儼然
卽之也温聽其言也厲而何巧言令色之有彼爲是
者將以濟其不仁爾故曰巧言令色鮮矣仁又曰剛
毅木納近仁
子貢曰貧而無謟富而無驕何如子曰可也未若貧
而樂富而好禮者也夫貧而無謟富而無驕亦可謂
賢矣然貧而樂雖欲謟不可得也富而好禮雖欲驕
亦不可得也子貢聞之而悟曰士之至於此者抑其
切磋琢磨之功至也歟孔子善之曰賜也始可與言
詩已矣告諸徃而知來者舉其成功而告之而知其
所從來者所謂聞一以知二也歟
易曰無思無爲寂然不動感而遂通天下之故詩曰
思無邪孔子取之二者非異也惟無思然後思無邪
有思則邪矣火必有光心必有思聖人無思非無思
也外無物內無我物我旣盡心全而不亂物至而知
可否可者作不可者止因其自然而吾未嘗思未嘗
爲此所謂無思無爲而思之正也若夫以物役思皆
其邪矣如使寂然不動與木石爲偶而以爲無思無
爲則亦何以通天下之故也哉故曰思無邪思馬斯
徂苟思馬而馬應則凢思之所及無不應也此所以
爲感而遂通天下之故也
終日不食終夜不寢致力於思徒思而無益是以知
思之不如學也故十有五而志于學則所由適道者
順矣由是而適道知道而未能安則不能行不能行
則未可與立惟能安能行乃可與立故三十而立可
與立矣遇變而惑則雖立而不固故四十而不惑則
可與權矣物莫能惑人不能遷則行止與天同吾不
違天而天亦莫吾違也故五十而知天命人知至於
此也其所以施於物而行於人者至矣然猶未也心
之所安耳目接於物而有不順焉以心御之而後順
則其應必疑故六十耳而耳順目所遇不思而順矣
然猶有心存焉以心御心乃能中法惟無心然後縱
心而不踰矩故七十而縱心從所欲不踰矩
我與物爲二君子之欲交於物也非信無自入矣譬
如車輪輿旣具牛馬旣設而判然二物也夫将何以
行之惟爲之輗䡄以交之而後輪輿得藉於牛馬也
輗䡄轅端持軛者也故曰人而無信不知其可也大
車無輗小車無䡄其何以行之哉車與馬得輗䡄而
交我與物得信而交金石之堅天地之逺苟有誠信
無所不通吾然後知信之爲輗䡄也
不仁而乆約則怨而思亂乆樂則驕而忘患故曰不
仁者不可以乆處約不可以長處樂然則何所處之
而可曰仁人在上則不仁者約而不怨樂而不驕管
仲奪伯氏駢邑三百飯𬞞食没齒無怨言與竪刁易
牙俱事桓公終仲之世二子皆不敢動而况管仲之
上哉
仁者無所不愛人之至於無所不愛也其蔽盡矣有
蔽者必有所愛有所不愛無蔽者無不愛也子曰惟
仁者能好人能惡人以其無蔽也夫然猶有惡也無
所不愛則無所惡矣故曰苟志於仁矣無惡也其於
不仁也亦哀之而已
性之必仁如水之必淸火之必明然方土之未去也
水必有泥方薪之未盡也火必有煙土去則水無不
清薪盡則火無不明矣人而至於不仁則物有以害
之也君子無終食之閒違仁造次必於是顛沛必於
是非不違仁也外物之害旣盡心一而不雜未嘗不
仁也若顔子者性亦治矣然而上未盡去薪未盡化
力有所未逮也是以能三月不違仁矣而未能遂以
終身其餘則土盛而薪強水火不能勝是以日月至
焉而巳矣故顔子之心仁人之心也不幸而死學未
究其功不見於世孔子以其心許以矣管仲相桓公
九合諸侯一匡天下此仁人之功也孔子以其功許
之矣然而三歸反坫其心猶累於物此孔顔之所不
爲也使顔子而無死切而磋之琢而磨之將造汰顛
沛於是何三月不違而止哉如管仲生不由禮死而
五公子之禍起齊逐大亂君子之爲仁將取其心乎
將取其功乎二者不可得兼使天相人以顔子之心
収管仲之功庻㡬無後患也夫
孔氏之門人其聞道者亦寡耳顔子曾子孔門之知
道者也故孔子歎之曰朝聞道夕死可矣茍未聞道
雖多學而識之至於生死之際未有不自失也苟一
日聞道雖死可以不亂矣死而不亂而後可謂學
矣
孔子歷試而不用慨然而歎曰道不行乗桴浮于海
從我者其由歟此非孔子之誠言盖其一時之歎云
尔子路聞之而喜子路亦豈誠欲入海者耶亦喜孔
子之知其勇耳子曰由也好勇過我無所取材盖曰
無所取材以爲是桴也亦戯之云尔雖聖人其與人
言亦未免有戯也
令尹子文三仕爲令尹無喜色三已之無愠色孔子
以忠許之而不與其仁崔子弑齊君陳文子有馬十
乗棄而違之孔子以淸許之而不與其仁此二人者
皆春秋之賢大夫也而孔子不以仁與之孔子之以
仁與人也固難殷之三人孤竹君之二子至於近世
惟齊管仲然後以仁許之如令尹子文陳文子雖賢
未可以列於仁人之目故冉有子路之政事公西華
之應對與子文之忠文子之淸一也臧文仲魯之君
子也其言行載於魯而孔子少之曰臧文仲不仁者
三不智者三下展禽廢六關妾識蒲三不仁也作虛
器縱逆祀祀爰居三不智也捨是六者其餘皆仁且
智也歟孔子曰君子而不仁者有矣夫君子而不仁
則臧文仲之類歟
孔子居魯陽貨欲見而不徃陽貨時其亡也而饋之
豚孔子亦時其亡也而徃拜之遇諸塗與孔子三言
孔子答之無違孔子豈順陽貨者哉不與之較耳孟
子曰當是時陽貨先豈得不見夫先之而必荅禮之
而必報孔子亦有不得巳矣孔子之見南子如見陽
貨必有不得已焉子路疑之而孔子不辯也故曰予
所否者天厭之天厭之以爲世莫吾知而自信於天
云尔
㤗伯以國授王季逃之荆蠻天下知王季文武之賢
而不知㤗伯之德所以成之者逺矣故曰㤗伯其可
謂至德也已矣三以天下讓民無得而稱焉子瞻曰
㤗伯㫁髪文身示不可用使民無得而稱之者讓國
之實而無其名故亂不作彼宋宣魯隱皆存其實而
取其名者也是以宋魯皆𬒳其禍予以爲不然人患
誠誠無争心苟非豺狼孰不順之魯之禍始於攝而
宋之禍成於好戰皆非譲之過也漢東海王以天疆
下授顯宗唐宋王成噐以天下授玄宗兄弟終身無
閒言焉豈亦斷髪文身子貢曰㤗伯端委以治吳仲
雍繼之斷髪文身孰謂㤗伯斷髪文身示不可用者
太史公以意言之耳
子曰三年學不至於榖不易得也糓善也善之成而
可用如榖苗之實而可食也盡其心力於學三年而
不見其成功者世無有也
武王曰予有亂臣十人孔子曰才難不其然乎唐虞
之際於斯爲盛有婦人焉九人而巳婦人者太姒也
然則武王盖臣其母乎古者婦人旣嫁從夫夫死從
子故春秋書魯僖公之母曰秦人來歸僖公成風之
禭太姒雖母以九人故謂之臣可也
或問子西孔子曰彼哉彼哉鄭公孫夏無足言者盖
非所問也楚令尹子西相昭王楚以復國而孔子非
之何也昭王欲用孔子子西知孔子之賢而疑其不
利楚國使聖人之功不見於世所以深疾之也世之
不知孔子者衆矣孔子未嘗疾之疾其知我而疑我
耳
陳成子弑簡公孔子沐浴而朝告於哀公曰陳恒弑
其君請討之公曰告夫三子孔子曰以吾從大夫之
後不敢不告也君曰告夫三子之三子告不可孔子
曰以吾從大夫之後不敢不告也孔子爲魯大夫鄰
國有弑君之禍而怙不以爲言則是許之也哀公三
桓之不足與有立也孔子旣知之矣知而猶告以爲
雖無益於今日而君臣之義猶有儆於後世也子瞻
曰哀公患三桓之福常欲以越伐魯而去之以越代
魯豈若從孔子而伐齊旣克田氏則魯公室自張三
垣將不治而自服此孔子之志也予以爲不然古之
君子將有立於世先擇其君齊桓雖中主然其所以
任管仲者世無有也然後九合之功可得而成今哀
公之妄非可以望桓公也使孔子誠克田氏而返將
誰與保其功然則孔子之憂顧在克齊之後此則孔
子之所不爲也
孔子以禮樂遊於諸侯世知其篤學而巳不知其他
犂彌謂齊晏公曰孔丘知禮而無勇若使萊人以丘
劫魯侯必得志焉衞露公之所以待孔子者始亦至
矣然其所以知之者猶犂彌也乆而厭之將傲之以
其所不知盖問陳焉孔子知其决不用也故明日而
行使誠用之雖及軍旅之事可也
道之方充塞天地瞻足萬物誠得其人而用之無所
不至也苟非其人道雖存七尺之軀有不能充矣而
况其餘乎故曰人能弘道非道弘人
羣居終日言不及義此里巷之鄙夫直情而恣行者
也而孔子何難焉盖知不義之可惡而欲以小惠徼
譽於世(匕)必以是取之此孔子之所難也
古之教人必以學學必教(之/以)道道有上下其形而上
者道也其形而下者器也君子上逹知其道也小人
下逹得其器也上逹者不私於我不役於物故曰君
子學道則愛人下逹者知義之不可犯禮之不可過
故曰小人學道則易使也如使人而不知道雖至於
君子有不仁者矣小人則無所不至也故曰君子而
不仁者有矣夫未小人而仁者也
有道者不知貧富之異貧而無怨富而無驕一也然
而飢寒切於身而心不動非忘身者不能故曰貧而
無怨難富而無驕易
弟子入則孝出則弟謹而信汎愛衆而親仁行有餘
力則以學文孝弟忠信汎愛而親仁皆其質也有其
質矣而無學以文之者皆未免於有過也故曰好仁
不好學其蔽也愚好智不好學其蔽也蕩好信不好
學其蔽也賊好直不好學其蔽也絞好勇不好學其
蔽也亂好剛不好學其蔽也狂此六者皆美質也而
無學以文之則其病至此故曰十室之邑必有忠信
如丘者焉不如丘之好學也質如孔子而不知學皆
六蔽之所害盖無足怪也
人生於欲不知道者未有不爲欲所蔽也故曰人之
少也血氣未定戒之在色學者未可以語道也故古
之敎者必始於周南召南周南召南知欲之不可巳
也而道之以禮以禮濟欲夫是以樂而不滛始學者
安焉由是以免於蔽也謂伯魚曰汝爲周南召南矣
乎人而不爲周南召南其猶正墻面而立也歟言欲
之蔽也
古之傳道者必以言逹者得意而忘言則言可尚也
小人以言害意因言以失道則言可畏也故曰予欲
無言聖人之教人亦多術矣行止語黙無非教諸子
貢習於聽言而未知其餘也故曰子如不言則小子
何述焉子曰天何言哉四時行焉百物生焉夫豈無
以感而通之乎
衛靈公以南子自汙孔子去魯從之不疑季桓子以
女樂之故三日不朝孔子去之如避㓂讎子瞻曰衛
靈公未受命者故可季桓子巳受命者故不可子以
爲不然孔子之世諸侯之過如衞靈公多矣而可盡
去乎齊人以女樂間孔子魯君大夫旣食餌矣使孔
子安而不去則坐待其禍無可爲矣非衞南子之比
也
君子無所不學然而不可勝志也志必有所一而後
可志無所一雖博猶雜學也故曰博學而篤志將有
問也必切其極退而思之必自近者始不然疑而不
信也君子之道造端乎夫婦及其至也察乎天地自
夫婦之所能而思之可以知聖人之所不能也故曰
切問而近思君子爲此二者雖不爲仁而仁可得也
故曰仁在其中矣
欒城第三集卷第七
欒城後集巻第七
　　歴代論一(并引)
予少而力學先君予師也亡兄子瞻予師友也父兄
之學皆以古今成敗得失為議論之要以為士生於
世治氣養心無惡於身推是以施之人不為茍生也
不幸不用猶當以其所知著之翰墨使人有聞焉予
旣壯而仕仕宦之餘未嘗廢書爲詩春秋集傳因古
之遺文而得聖賢處身臨事之㣲意喟然太息知先
儒昔有所未悟也其後復作古史所論益廣以爲略
備矣元符庚辰蒙恩歸自嶺南卜居頻川身世相忘
俛仰六年洗然無所用心復自放圖史之間偶有所
感時復論著然巳老矣目眩於觀書手戰於執筆心
煩於慮事其於平昔之文益以踈矣然心之所嗜不
能自巳輙存之於𥿄凡四十有五篇分五卷
　　堯舜第一
堯之世浲水爲害以意言之尭之爲國當日夜不忘
水耳今考之於書觀其爲政先後命羲和正四時務
農事其所先也末乃命鯀以治水鯀九年無成功乃
命四岳舉賢以遜位四岳稱舜之德曰舜父頑母嚚
象傲克諧以孝烝烝又不格姦堯以爲然而用之君
臣皆無一言及於水者舜旣攝事黜鯀而用禹浲水
以平天下以安堯舜之治其緩急先後於此可見矣
使五敎不明父子不親兄弟相賊雖無水患求一日
之安不可得也使五教旣修父子相安兄弟相友水
雖未除要必有能治之者昔孔子論政曰足食足兵
民信之矣子貢曰必不得巳而去於斯三者何先曰
去兵曰必未得巳而去於斯二者何先曰去食自古
皆有死民無信不立古之聖人其憂深慮逺如此世
之君子凡有志於治皆曰富國而強兵患國之不富
而侵奪細民患兵之不強而陵虐隣國富強之利終
不可得而謂堯舜孔子爲不切事情於乎殆哉
　　三宗第二
黃帝堯舜壽皆百年享國皆數十年周公作無逸言
啇中宗享國七十五年髙宗五十九年祖田三十三
年文王受命中身享國五十年自漢以來賢君在位
之乆皆不及此西漢文帝二十三年景帝十六年昭
帝十三年東漢明帝十八年章帝十三年和帝十二
年唐太宗二十三年此皆近世之明主然與無逸所
謂不知稼穡之艱難不聞小人之勞惟眈樂之從或
十年或七八年或五六年或四三年者無以大相過
也至其享國長乆如秦始皇帝漢武帝梁武帝隋文
帝唐玄宗皆以臨御乆遠循致大亂或以失國或僅
能免其身其故何也人君之富其倍於人者千萬也
膳服之厚聲色之靡所以賊其躬者多矣朝夕於其
間而無以御之至於夭死者勢也幸而壽考用物多
而害民乆矜巳自聖輕蔑臣下至於失國冝矣古之
賢君必志於學逹性命之本而知道德之貴其視子
女玉帛與糞土無異其所以自養乃與山林學道者
比是以乆於其位而無害也傳說之詔髙宗曰王人
求多聞時惟建事學于古訓乃有獲事不師古以克
永世匪說攸聞惟學遜志務時敏厥修乃來允懷于
茲道積于厥躬惟斆學半念終始典于學厥德修罔
覺監干先王成憲其永無愆嗚呼傳說其知此矣
　　周公第三
言周公之所以治周者莫詳於周禮然以吾觀之秦
漢諸儒以意損益之者衆矣非周公之完書也何以
言之周之西都今之關中也其東都今之洛陽也二
都居北山之陽南山之隂其地東西長南北短短長
相𥙷不過千里古今一也而周禮王畿之大四方相
距千里如畫棋局近郊遠郊甸地稍地大都小郡相
距皆百里千里(方/之)地實無所容之故其畿内逺近諸
法類皆空言耳此周禮之不可信者一也書稱武王
克商而反商政列爵惟五分土惟三故孟子曰天子
之制地方千里公侯百里伯七十里子男五十里不
能五十里不逹於天子附於諸侯曰附庸鄭子産亦
云古之言封建者蓋若是而周禮諸公地方五百里
諸侯四百里諸伯三百里諸子二百里諸男百里與
古說異鄭氏知其不可而爲之說曰商爵三等武王
增以子男其地猶因商之故周公斥大九州始皆益
之如周官之法於是千乘之賦自一成十里而出車
一乘千乘而千成非公侯之國無以受之吾竊笑之
武王封之周公大之其勢必有所并有所并必有所
徒一公之封而子男之國爲之徙者十有六封數大
國而天下盡擾此書生之論而有國者不爲也傳有
之曰方里而井十井爲乗故十里之邑而百乘百里
之國而千乗千里之國而萬乘古之道也不然百乗
之家爲方百里萬乘之國爲方數圻矣古無是也語
曰千乘之國攝乎大國之間千乗雖古之大國而於
衰周爲小然孔子猶曰安見方六七十如五六十而
非邦也者然則雖衰周列國之強家猶有不及五十
里者矣韓氏羊舌氏晋大夫也其家賦九縣長轂九
百其餘四十縣遺守四千謂一縣而百乘則可謂一
縣而百里則不可此周禮之不可信者二也王畿之
内公邑爲井田鄕遂爲溝洫此二者一夫而受田百
畆五口而一夫爲役百畆而稅之十一舉無異也然
而井田自一井而上至於一同而方百里其所以通
水之利者溝洫澮三溝洫之制至於萬夫方三十二
里有半其所以通水之利者遂溝洫澮川五利害同
而法制異爲地少而用力博此亦有國者之所不爲
也楚蔿掩爲司馬町原防井衍沃蓋平川廣澤可以
爲井者井之原阜堤防之間狹不可井則町之爲小
頃町杜預以町皆因地以制廣狹多少之異井田溝
洫蓋亦然耳非公邑必爲井田而鄕遂必爲溝洫此
周禮之不可信者三也三者旣不可信則凡周禮之
詭異逺於人情者皆不足信也古之聖人因事立法
以便人者有矣未有立法以強人者也立法以強人
此遷儒之所以亂天下也
　　五伯第四
五伯桓文爲盛然觀其用兵皆出於不得巳桓公帥
諸侯以伐楚次於陘而不進以待楚人之變楚使屈
完如師桓公陳諸侯之師與之乗而觀之屈完見齊
之盛懼而求盟諸侯之師成列而未試也桓公退舎
召陵與之盟而去之夫豈不能一戰哉知戰之不必
勝而戰勝之利不過服楚全師之功大於克敵故以
不戰服楚而不吝也晋文公以諸侯遇楚於城濮楚
人請戰文公思楚人之惠退而避之三舎軍吏皆諫
咎犯曰我退而楚還我將何求若其不還君退臣犯
曲在彼矣師退而楚不止遂以破楚而殺子玉使文
公退而子玉止則文公之服楚亦與齊桓等無戰勝
之功矣故桓文之兵非不得巳不戰此其所以全師
保國無敵於諸侯者也至宋襄公國小德薄而求諸
侯凌虐邪鄫之君爭鄭以怒楚兵敗身死之不暇雖
竊伯者之名而實非也其後秦穆公東平晋亂西伐
諸戎楚莊王克陳入鄭得而不取皆有伯者之風矣
然穆公聽𣏌子之計違蹇叔而用孟明千里襲鄭覆
師於殽雖悔過自誓列於周書而不能東征諸夏以
終成伯業莊王使申舟聘齊命無假道於宋丹知必
死而王不聽宋人殺之王聞其死投䄃而起以兵伐
宋圍之九月與之盟而去之雖號能服宋然君子以
爲此不假道之師也齊靈公楚靈王之所爲王亦爲
之而尚何以爲伯乎於乎此二君者皆賢君也兵一
不義而㡬至於狼狽不能與桓文齒而况其下者哉
　　管仲第五
先君嘗言管仲九合諸侯一匡天下以桓公伯孔子
稱其仁而不能止五公子之亂使桓公死不得葬曰
管仲蓋有以致此也哉管仲身有三歸桓公内嬖如
夫人者六人而不以爲非此固適庻爭奪之禍所從
起也然桓公之老也管仲與桓公爲身後之計知諸
子之必争乃屬世子於宋襄公夫父子之間至使它
人與焉智者蓋至此乎於乎三歸六嬖之害溺於滛
欲而不能自克無巳則人乎詩曰無競維人四方其
訓之四方且猶順之而况於家人乎傳曰管仲病且
死桓公問誰可使相者管仲曰知(臣)莫若君公曰易
牙何如對曰殺子以適君非人情不可公曰開方何
如曰倍親以適君非人情難近公曰竪刁何如曰自
宫以適君非人情難親管仲死桓公不用其言卒近
三子二年而禍作夫世未嘗無小人也有君子以閑
之則小人不能奮其智語曰舜有天下選於衆舉臯
陶不仁者逺矣陽有天下選於衆舉伊尹不仁者遠
矣豈必人人而誅之管仲知小人之不可用而無以
禦之何益於事內旣不能治身外復不能用人舉易
世之憂而屬之宋襄公使禍旣巳成而後宋人以干
戈正之於乎殆哉昔先君之論云爾
　　知罃趙武第六
齊桓公存三亡國以屬諸侯其義多於晋文然相公
没而齊亂其後不能復伯文公子孫世爲盟主二百
餘年與春秋相終始其故何也雖襄公悼公之賢齊
所無有然其所以保伯業而不失者則有在也伯者
之盛非能用兵以服諸侯之難而能不用兵以服諸
侯之爲難耳文分之後前有知罃後有趙武皆能不
用兵以服諸侯此晉之所以不失伯也悼公與楚爭
鄭三合諸侯之師其勢足以舉鄭而郤楚晋之羣臣
中行偃欒黶之徒欲一戰以服楚者衆矣惟知罃爲
中軍將知用兵之難勝負之不可必三與楚遇皆遷
延稽故不與之戰卒以敝楚而服鄭此則知罃不用
兵之功也悼公死平公立平公非悼公比也然能屬
任趙武武嘗與楚屈建合諸侯之大夫干宋以求弭
兵趙武於此有仁人之心二焉方其未盟也屈建衷
甲將以襲武武與叔向謀之叔向曰以信召人而以
僣濟之人誰與之安能害我武從其言卒事而楚不
敢動將盟晉楚争先叔向又曰諸侯歸晋之德只非
歸其尸盟也子務德無爭先武亦從而先之此二者
非仁人不能何也人將衷甲以襲我我亦衷甲以待
之此勢之所必至也不幸不勝無可言者雖幸而勝
晋楚之禍必自是始晉爲盟主常先諸侯矣晋未失
諸侯而楚求先之苦與之爭楚必不聽晋楚之禍亦
必自是始然此二者皆人情之所不能忍之忍之近
於弱不忍近於強而武能忍之晉楚不爭而諸侯頼
之故吾以爲武有仁人之心二焉凡晉之所以不失
諸侯而趙氏之所以卒興於晋者由此故也春秋書
宋之盟實先晋而後楚孔子亦許之歟
　　漢髙帝第七
髙帝之入秦一戰於武關兵不血刄而至咸陽此天
也非人也秦之亡也諸侯並起爭先入關秦遣章邯
出兵擊之秦雖無道而其兵方強諸侯雖銳而皆鳥
合之衆其不敵秦明矣然諸侯皆起於羣盗不習兵
勢陵藉郡縣狃於亟勝不知秦之未可攻也於是章
邯一出而殺周章破陳渉降魏咎斃田儋兵鋒所至
如獵狐免皆不勞而定後乃與項梁遇苦戰再三然
後破之梁雖死而秦之銳鋒亦略盡矣然邯以爲楚
地諸將不足復慮乃渡河北擊趙邯旣北而秦國内
空至是秦始可擊而髙帝乘之此正兵法所謂避實
而擊虛者蓋天命非人謀也項梁之死也楚懷王遣
宋義項羽救趙羽願與沛公西入關懷王諸老將皆
曰項羽爲人慓悍禍賊嘗攻襄城襄城無噍類所過
無不殘㓕且楚數進取前陳王項梁皆敗不如更遣
長者扶義而西告諭秦父兄秦父兄苦其主冬矣誠
得長者徃無侵暴冝可下卒不許項羽而遣沛公沛
公方入關而項羽巳至河北與章邯相持邯雖欲還
兵救秦勢不得矣懷王之遣沛公固當然非邯羽相

持於河北沛公亦不能成功故曰此天命非人謀也
　　漢文帝第八
老子曰柔勝剛弱勝強漢文帝以柔御天下剛強者
皆乗風而靡尉佗稱號南越帝復其墳墓召貴其兄
弟佗去帝號俯伏稱臣匈奴桀敖陵駕中國帝屈體
遣書厚以繒絮雖未能調伏然兵革之禍比武帝世
十一二耳吳王濞包藏禍心稱病不朝帝賜之几杖
濞無所發怒亂以不作使文帝尚在不出十年濞亦
巳老死則東南之亂無由起矣至景帝不能忍用鼂
錯之計削諸侯地濞因之號召七國西向入關漢遣
三十六將軍竭天下之力僅乃破之錯言諸侯強火
削之亦反不削亦反削之反疾而禍小不削反遲而
禍大世皆以其言爲信吾以爲不然誠如文帝忍而
不削濞必未反遷延數歲之後變故不一徐因其變
而爲之備所以制之者固多術矣猛虎在山日食牛
羊人不能堪荷戈而徃剌之幸則虎斃不幸則人死
其爲害亟矣鼂錯之計何以異此若能髙其垣牆深
其䧟穽時伺而謹防之虎安能必爲害此則文帝之
所以備吳也於乎爲天下慮患而使好名貪利小丈
夫制之其不爲鼂錯者鮮矣
　　漢景帝第九
漢之賢君皆曰文景文帝寛仁大度有髙帝之風景
帝忌克少恩無人君之量其實非文帝比也帝之爲
太子也吳王濞世子來朝與帝博而争道帝怒以博
局提殺之濞之叛逆勢激於此張釋之文帝之名臣
也以劾奏之恨斤死淮南鄧通文帝之倖臣也以允
雍之怨困迫至死鼂錯始與帝謀削諸侯違衆用之
及七國反袁盎一說譎而斬之東市曾不之䘏周亞
夫爲大將折吳楚之銳鋒不數月而平大難及其爲
相守正不阿惡其悻悻不屈遂以無罪殺之梁王武
母第也驕而從之㡬致其死臨江王榮太子也以母
失愛至使酷吏殺之其於君臣父子兄弟之際皆理
而傷道者一至於此原其所以能全身保國與文帝
俱稱賢君者惟不攺其恭儉故耳春秋之法弑君稱
君君無道也稱臣臣之罪也然陳侯平國蔡侯般皆
以無道弑而弑皆稱臣以爲罪不及民故也如景帝
之失道非一也而猶稱賢君豈非躬行恭儉罪不及
民故耶此可以爲不恭儉者戒也

欒城後集卷第七
欒城集卷八
　　詩六十八首
　　　寄范文景仁
京城冠蓋如雲屯日中奔走争市門弊裘瘦馬不知
路獨向城西尋隱君隱君白髮養浩氣高論驚世門
無賔欣然爲我觧東閣明窓凈几舒華茵春天雪花
大如手九衢㫁絶愁四隣平明熟睡呼不覺清詩淥
酒時相親我兄東來自東武走馬出見黄河濱及門
却遣不得入回顧欲去行無人東園桃李正欲發開
門借與停車輪青天露坐列觴豆落花飛絮飄衣巾
晋連四月聽鶗鴃扁舟一去浮奔渾人生聚散未可
料世路險惡終勞神交遊畏避恐坐累言詞欲吐聊
復吞安得如公百無忌百間廣厦安貧身
　　　次韻王鞏上元見寄三首
棄擲良宵君謂何清天流月鑑初磨莫辭病眼羞紅
燭且試春衫翦薄羅蓮豔參差明繡户舞腰輕瘦颭
驚鼉少年㣲服天街闊何處相逢觧佩珂
繁燈厭倦作閑遊行到僧居院院晋月影隨人深有
意車音争陌去如流酒消鑿落寜論斗魚照琉璃定
幾頭過眼繁華真一夢終宵寂寞未應愁
燈火熏天處處同暗逰應避栢臺騘髙情自放喧闐
外勝事偏多淡泊中平日交遊徒夢想晋都歌吹憶
年豐知君未有南來意歸去相從光與鴻
　　　謝張安道惠馬
從事年來鬢似蓬破車倦僕衆人中作詩僅比窮張
籍得馬還從老晉公夜起趨朝非所事曉騎行樂定
誰同慣乗欵叚遊田里怯聽駸駸兩耳風(有謝裴晉/張水部渠)
(詩/公恵馬)
　　　次韻子瞻贈梁交左藏
彭城欲徃臺無檄初喜東西合爲一將軍走馬隨春
風精鋭千人森尺籍口占嘉句驚衆坐手練强兵試
鳴鏑酒酣起舞花滿地醉倒不聽人扶出歸來相對
如夢寐虎踞能經苦岑寂黄樓方就可同遊飲盡官
厨三百石
　　　寒食遊南湖三首
春睡午方覺隔墻聞樂聲肩輿試扶病畫舫聽徐行
適性逢樽酒開懐挹友生遊人定相笑白髮近從横
遶郭春水滿被堤新桞黄官池無禁約野艇得飛揚
浪泛歌聲逺花浮酒氣香晚風歸棹急細雨濕紅粧
攜手臨池路時逢賣酒壚桞斜低繫䌫草緑薦傾壺
波蕩春心起風吹酒力無冠裳强包褁半醉遣誰扶
　　　觀大閲
承平郡國减兵屯唯有留都一萬人票姚將軍思出
塞從横幕府諱和親旌旗不動風將轉曲部無聲馬
亦馴八陣且晋遺法在未湏親試革車塵
　　　送林子中安厚卿二學士奉使高麗二首
東夷從古慕中華萬里梯航今一家夜静雙星先渡
海風高八月自還槎魚龍定亦知忠信象譯何勞較
齒牙屈指歸來應自笑手持玉帛賜天涯
官是蓬萊海上仙此行聊復㸔桑田鯤移鵬徙秋㠶
健潮闊天低曉日鮮平地誰言無嶮岨仁人何處不
安全但將羙酒盈船去多作新詩異域傳
　　　送趙屼秘書還錢塘
世人何局促奔走鬢蒼蒼聞道餘杭守獨遊何有鄉
禪心朝吐月元氣夜生光清静安罷瘵寛仁服暴强
聲名高一世風采見諸郎謁帝朱爲紱還家綵作裳
經過留畫舫談笑接清觴問訊顔依舊峥嶸嵗自長
人生真幾許世味不堪嘗歸去聞詩罷求余却老方
　　　馬上見賣芍藥戲贈張厚之二絶
春風欲盡無尋處盡向南園芍藥中過盡此花真盡
也此生應與此花同
春來便有南園約過盡春風約尚賒緑葉成隂花結
子便湏攜客到君家
　　　答見和二絶
花桞蕭條行巳老聖賢希闊未嘗中眼㸔芍藥紛紛
盡頼有櫻桃顆顆同
塵編何用朝朝㸔新釀還須處處賒好事若能頻載
酒不妨時復到楊家
　　　送呂希道少卿知滁州
長恠名卿亦坐曹忽乗五馬列旌旄才多莫厭官無
事郡小不妨名自高庻子定應牽賦詠醉翁聊復繼
遊遨試尋苦戰清流下要識經綸帝業勞
　　　次韻張恕春莫
秪言城市無佳處亦有南湖幾度遊好雨晴時三月
盡啼鶯到後百花休老猿好飲常連臂野馬依人自
絡頭不肯低回池上醉試㸔生㓕水中漚
　　　次韻傳宏推官義方亭
居近古城心自幽簞瓢足用更何求鸎飛旋趂春風
出龍卧終聞莫雨搜科第聮翩収甲乙鄉閭驚怪問
因由隐君淡泊無人識長夏一衫冬一裘
　　　次梁交之徐州
湖水清且深新荷半猶卷未見紅粧窈窕娘先排翠
羽叅差扇水面風生人未知欹傾俯仰長先見岸上
遊人莫不歸清香入袖凉吹面投壺擊鞠緑楊隂共
盡清樽飡白飯坐中飛將忽先起輕衫出試彭門遠
百歩洪西白浪翻戯馬臺南雲岫滿江山雄麗信宜
人風流孰似梁王苑
　　　次韻王鞏寄見三首
日永官閑自在慵門前客到未曽通憐君避世都門
裏勸我忘憂酒盞中城下桞隂新過雨湖邉荷葉自
翻風早湏命駕追清賞大字新詩事事工
觸事如棋一一低昏然一睡更何知賈生流落南遷
後陶令衰遲歸去時去住由人真水毋簞瓢粗足亦
山雌年來未省談堯舜一吷麄踈豈足吹
池上輕氷暖却開迎春送臘仰衘杯君家有酒能無
事客醉連宵遣不廻詩就商消盤上蠟信來飄盡嶺
頭梅商丘冷坐君知否缾　應須有耻罍
　　　次韻李逵見贈
大學群遊經最明青衫顦顇竟何成虀鹽仍作當年
味名譽飛蠅過耳聲
　　　次韻秦觀秀才携李公擇書相訪
濟南三嵗吾何求史君後到消人憂君言有客輕公
侯扁舟相從古楊州致之匹馬恨無力千里相望同
異域誦詩空使四坐驚隱居未易凡人測史君南歸
無限情鴻飛携書墮我庭此書兼置昔年客袖中秀
句淮山青老夫强顔依府縣堆案文書本非願清談
亹亹解人頤安得坐右長相見狂客吾非賀季真醉
吟君似謫仙人末契長遭少年笑白髮應慙傾蓋新
都城酒貴誰當換塵埃汙面非良筭歸來泗上苦思
君莫待黄花秋爛漫(約秋後再遊彭城/秦君與家兄子瞻)
　　　送龔鼎臣諫議移守青州二首
稷下諸公今幾人三爲祭酒髮如銀梁王宮殿歸留
鑰尚父山河屬老臣泝水弦歌重曾㸃菑川故舊識
平津過家定有金錢費千里争㸔衣錦身
面山負海古諸侯信美東方第一州勝勢未容秦地
嶮奇花僅比雒城優新絲出盎冬裘具貢棗登場嵗
事休鈴閤虛閑官釀熟應容將佐得遨遊
　　　送余京同年兄通判嵐州
矯矯吳越士遠爲井代行寒暄雖云異慷慨慰平生
我昔在濟南君時事淄青連年食羊灸便欲忘蓴羔
問君棄鄉國何似弊屣輕丈夫事所志歸去無田耕
閑官少愧耻敎子終餘齡定心養浩氣閉目収元精
此志我亦然偶與長者并㑹合不可期未易夸者評
　　　河上莫歸過南湖二絶
西來白水滿南池走馬池邉日落時橋底荷花無限
思清香乞與路人知
淤田水淺客來遲解舫都門問幾時誰道两京雞犬
接差除屈指未曾知
　　　送提刑孫頎少卿移湖北轉運
持節憂邦刑職業巳自簡下車攝晋都談笑事亦辦
開軒揖佳客退食事書卷爲政曾幾何清風自無限
官居嵗月迫歸念湖湘逺依依東軒竹凛凛故人面
詔書遂公私使節許新換舊治行當經家山企可見
宦遊得鄉國勞苦顧猶願歸斾正滂洋行輈豈容緩
　　　次韻劉涇見寄
天之蒼蒼亦何有亦有雲漢爲之章人生混沌一氣
耳嘿嘿何用知肺膓孔公孟子巧言語剖瓢揷竹吹
笙簧含宮吐角千萬變坐令隐伏皆形相我生禀賦
本㣲薄氤氲方寸不自藏譬如蘭根在黄土春風驅
迫生繁香口占手冩豈得巳此亦未免物所將方將
寂寞自収歛不受世俗斗尺量既知仍作未能止紛
紜竟亦類彼莊煎烹心脾擢胃腎自令鬢髮驚秋霜
嗟子獨未知此病從横自恃觜爪剛少年一見非俗
物鏘然脩竹鳴孤凰近來直欲扛九鼎令我畏見筆
力强提携童子從冠者揣摩五帝論三皇詩書近日
貴新説掃除舊學漫無光竊攘瞿曇剽李耳牽挽性
命推隂陽狂流衮衮去不返長夜漫漫未遽央詞鋒
俊發魯連子慚愧田巴稱老蒼是非得失子自了一
醉早醒余所望
　　　城南訪張恕
事似棼絲撥不開秋隨脱華暗相催城南緑野冝幽
歩水北紅塵漫作堆赤棗青瓜報豐熟黄雞白酒勸
徘徊此中真有醇風在一畆何年斸草萊
　　　同李倅鈞訪趙嗣恭晋飲南園晚衙先歸
城南高樓出喬木下有方塘秋水足新霜未變草木
鮮晚日旋催梨棗熟雨荒松菊半榛莾風老菰蒲初
瑟縮門前大路多塵土日中過客無晋轂開門却掃
如有待下馬升堂真不速勸我一振衣上黄臨風共
倒樽中渌肴𬞞草草意不盡絲竹泠泠暗相屬琳宫
仙伯自閑暇幕府麄官苦煩促晚衙簿領當及期後
堂車轄要須漉令人更愧東宮師眷戀溪山棄華屋
　　　次韻轉運使鮮于侁新堂月夜
長愛陶先生閑居棄官後床上卧㸔書門前自栽桞
低徊顧㣲祿畢竟誰挽袖索莫秋後蜂青熒曉天宿
惟將不繫舟託此春江溜尺書慰窮獨秀句驚枯朽
遥知新堂夜明月入杯酒千里共清光照我茅簷漏
　　　送梁交供備知莫州
猛士當令守四方中原諸將近相望一樽度日空閑
暇千騎臨邉自激昻談笑定先降虜使詩書仍得靖
戎行君㸔宿將何承矩安用摧鋒百戰埸
　　　秋祀高禖二絶
蕩蕩巍巍堯舜前一丘惟見栢森然後來秦漢何堪
數䟦扈飛揚得幾年
乾德年中初一新頽垣破瓦委荆榛興亡舉墜干戈
際閑暇方知國有人
　　　過興敎贈劉上人
四十年間此院晋臨河㸔盡徃還舟同來並是三年
客聽説行藏各自羞
　　　次韻王鞏代書
去年河上送君時我醉㸔君倒接籬一笑便成經嵗
隔扁舟重到滿城知舊傳北海偏憐客新怪東方苦
愬飢應笑長安居不易空吟原上草離離
　　　南湖清飲二首
翠箔紅䆫映大堤逺來清飲歎參差盈盈積水東西
隔脉脉幽懐彼此知渌酒謾傳工破悶主人何敢怪
顰眉明朝㸔月雲開未試與詹家一問龜
坐客經年半已非喜君重到暫相依不嫌愛酒樽頻
倒只帕題詩紙屨飛耿耿幽懐誰與愬徐徐細酌未
應違從今更肯相過否幾誤風吹白版扉
　　　次韻偶成
交情淡泊乆彌新吏役縈纒日益紛香火社中真避
世簿書叢裏强論文樽罍正及明蟾夜舟楫來隨早
鴈羣世俗如君今有幾真將富貴等浮雲
　　　中秋見月寄子瞻
西風吹暑天益高明月耿耿分秋毫彭城閉門青嶂
合卧聽百歩鳴飛濤使君携客登燕子月色着人冷
如水筵前不設皷與鐘處處笛聲相應起浮雲卷盡
流金丸戯馬臺西山鬱蟠杯中渌酒一時盡衣上白
露三更寒扁舟明日浮古汴回首逡廵陵谷變河吞
巨野入長淮城沒黄流只三版明年築城城似山伐
木爲堤堤更堅黄樓未成河已退空有遺蹟令人㸔
城頭見月應更好河流深處今生草子孫幸免魚鼈
食歌舞聊寛使君老南都從事老更貧羞見青天日
照人飛鶴投籠不能出曾是彭城坐中客
　　　次韻王鞏自詠
平生未省爲人忙貧賤安閑氣味長粗免趨時頭似
葆相能忍事腹如囊簡書見迫身今老樽酒聞呼首
一昻欲挽天河聊自洗塵埃滿面鬢眉黄
　　　次韻王鞏同飲玉廷老度支家戯詠
白魚紫蟹早霜前有酒何須問聖賢上客逺來工緩
頰雙鬟爲出小垂肩新傳大曲皆精絶忽發狂言亦
可憐莫恠貧家少還往自須先辦買花錢
　　　送王鞏之徐州
遨遊公卿間結交非不足髙秋逺行邁黄泥沒馬腹
問君胡爲爾笑指籬間菊故人彭城守乆作中朝逐
詩書自娛戯樽爼當誰屬相望鶴頸引欲徃龜頭縮
前期失不遂浪語頻遭督黄樓適巳就白酒行亦熱
登髙暢逺情戲馬有前躅篇章雜笑語行草爛盈幅
歸來貯篋笥把玩比金玉吾兄别我久憂患欲誰告
孤告多風霆彈射畏顛覆白頭日益新歳寒喜君獨
紛紛衆草中冉冉凌霜竹恨我閉籠樊無由託君轂
　　　次韻張恕九日寄子瞻
無限黄花簇短籬濁醪霜蟹正堪持坐曹漫爾誇勤
瘁割肉何妨誚詆欺世外罇罍終日放俗間簿領莫
相縻茱茰揷遍知人少談笑須公一觧頥(云遥知兄/王摩詰詩)
　　　戯次前韻寄王鞏二首
(茱茰少一人/弟登髙処揷遍)
白馬貂裘錦羃籬離觴㶑灧手親持頭風欲待歌詞
愈肺病甘從酒力欺不分歸心太怱草更憐人事苦
縈縻相逢借問空長歡便捨靈龜㸔朶頥
細竹寒花出短籬故山耕耒手曽持宦遊蹔比鳬鷖
集歸計長遭句僂欺歌舞夢囘空歴記交朋飛去自
難縻悠悠後會須經嵗冉冉霜髭漸滿頥
　　　贈杭僧道潜
月中依松鶴露下抱葉蟬賦形已孤㓗發響仍清圓
潜師本江海浪迹遊市㕓髭長不能翦衲壊聊復穿
瘦骨見圖畫禪心離攀緣出言可人意一一皆自然
問師藏何深不與世俗傳舊識髯學士復從璉耆年
塵埃既脱落文彩自精鮮落落杜中人如我亦有􁇁
奈何一相見撫卷坐長歎歸去勿復言山林信多賢
　　　張安道生日二首
椿年七十二廻新蓬矢桑弧記此晨養就丹砂無上
藥已超諸数自由身中年道路趨真境外物功名委
世人今夜空庭香火罷定應星斗識天真
十載從公鬢似蓬羡公英氣老猶充生時别得星辰
力晚嵗仍加鼎竈功世事不堪開眼㸔勞生漸恐轉
頭空問公試覓刀圭藥嵗嵗稱觴此日中
　　　李鈞夀花堂
　尚書郎晉陵李公秉性直而和少從道士得養生
　法未五十去嗜欲老而不衰爲南都通守其西堂
　北牖下池生菖蒲開花三四芬馥可愛以書占之
　曰此夀考之祥也因名其堂曰夀花而余爲作詩
　記之
石上菖蒲十二節仙人服之好顔色根如蟠龍不可
得葉中開花誰復識夫子自少讀道書年未五十嗜
欲除河流通天非轆轤下入金鼎融爲珠一醉斗酒
心自如鬼物窺覘驚睢盱菖蒲花開夀之符白髮變
黒顔如朱它年三茒訪君廬拍手笑我言不虛
　　　次韻子瞻題張公詩卷後
世俗丼枉尺所願求直尋不知一律訛大樂無完音
見利心自摇慮害安得深至人不妄言淡如朱絲琴
悲傷感舊俗不類騷人淫又非避世翁閔嘿遽陽瘖
嘐嘐晨雞鳴豈問晴與隂世人積寸木坐使高樓岑
晚嵗卧草廬誰聽梁甫吟它年楚倚相儻能記愔愔
　　　次韻廣州陳繹諫議和陳薦宋敏求二龍圖
　　　二首
曾送飛龍白日翔未應中路許還鄉鶴歸仍有當年
伴松老知經幾度霜城下寳坊聊寄榻朝中振鷺舊
成行相逢出處何須問五嶺清平十月凉(寓定力/右和彦升)
琳宮清净思悠哉頗似山林未肯廻五日趨朝真自
適一樽無事得頻開董狐執筆何時易馬援征蠻未
遽來奔走安閑誰是定都門擕手一徘徊(赴上醴泉/右和彦升)
　　　次韻王廷老寄子瞻
歌吹新成百尺臺青山臨水巧崔嵬佳人解作回文
語狂客能鳴摻鼓雷擷菊傳杯醒復醉採菱盪漿去
仍回新年聞欲相從飲春酒還須剰作醅
　　　次韻頓起考試徐沂舉人見寄二首
齊楚諸生儼鞸紳人人願得出君門銜枚勇鋭驚初
合棄甲須臾訝許奔細讀未辭燈損目乆晋終厭棘
爲藩定應親刈翹中楚把卷喧呼半夜言
老年從事沗南京海内交遊尚記名怯見廣場心力
破厭㸔細字眼花生新科未暇通三尺舊曲惟知有
六莖空憶倚樓秋雨霽與君㸔遍洛陽城(同試西京/前㪯與頓)
(人/㪯)
　　　送李鈞郎中
君家毗陵本江南雖爲浙西終未甘風流秀發自不
减氣質渾樸猶中含敲榜滿前但長嘯簿書堆案常
清談湖中徃徃載畫舫竹下小小開茅庵歌吟髣髴
類騷雅導引委曲師彭聃新茶潑乳睡方覺渌酒傾
水醒復酣一朝揮手去不顧使我把䄃心難堪扁舟
水涸費牽挽瘦馬雪凍憂朝參一官來徃似秋鷰薄
俸包褁如春蠶東南乞麾尚可得白首誰念家無甔
　　　送文與可知湖州
連持梁洋印久作溪山主深知爲郡樂但畏買茶苦
來歸天禄閣坐守登聞鼓九重未明入百辟盈庭舞
城南獨歸卧心事誰當語舊聞吳興勝試問天公取
家貧橐裝盡歳莫輕㠶舉苕溪浄多石棄領瘦無土
湖藕雪氷絲山茶潑牛乳香粳飯玉粒鮮鯽鱠紅縷
宫開水精㓗人寄畫屏住俗吏自難堪詩翁正當與
從來思清絶况乃病新愈團團肘後丹暠暠胷中素
高卧鎮夸俗清談靜煩訴應笑杜紫㣲湖亭但狂顧
　　　嘉雪呈鮮于子駿三首
發函寛大一封書卧閣雍容三日餘旋見雪花投夜
落未應天意與人踈瓦乾浙浙初鳴霰畦潤漸漸想
沒鉏高㑹梁園遺勝在早知詞賦似相如
春秋無麥自當書況復秋田水潦餘一雪端來救焦
槁千箱乞與等親踈消殘温癘曾非藥蝕遍陳根不
用鉏猶恐遠村霑未足試呼農圃問何如
蠒紙鋪庭幾誤書楊花糝逕未春餘積隨平野分高
下舞信㣲風作密踈解使遊人似姑射仍令飛鳥變
春鉏共驚天巧無能學造物無心本亦如
　　　次韻文務光秀才遊南湖
料峭東風助臘寒汀瀅白酒借衰顔滿床書卷何曽
讀數歩湖光自不閑夣想緑楊垂後浦眼㸔紅杏照
前山新春漸好君歸速不見遊人暮不還(曰杏山/湖前小山)
　　　子瞻恵雙刀
彭城一雙刀黄金錯刀鐶脊如雙引繩色如青琅玕
開匣飛電落入手清霜寒引之置膝上凛然愁肺肝
我衰氣力㣲覧鏡毛髮斑誓將斬鯨鯢静此滄海瀾
又欲戮犀兕永息行路難有志竟不從撫力但長歎
投刀淚如霰北斗空闌干歸來刈蓬蒿鉏田植芳蘭
惜刀不忍用用亦非所便棄置塵土中坐使鋒刃刓
床頭夜生光知有蛟龍蟠慚君贈我意時取一磨㸔
　　　晋守與賔客會開元龍興寺觀燈余有故不
　　　預中夜登南城而望
燈引雙旌萬點紅傾城車馬在城東使君行樂人人
共勌客安眠夜夜同夢想笑談傾滿坐卧聞歌筦逐
春風三更試上南樓㸔無限繁星十里中

欒城集卷第八
欒城第三集卷第八
　　易說三首
一隂一陽之謂道繼之者善也成之者性也何謂道
何謂性請以子思之言明之子思曰喜怒哀樂之未
發謂之中發而皆中節謂之和中也者天下之大本
也和也者天下之逹道也致中和天地位焉萬物育
焉中者性之異名也性者道之所寓也道無所不在
其在人爲性性之未接物之寂然不得其朕可以喜
可以怒可以哀可以樂特未有以發耳及其與物接
而後喜怒哀樂更岀而迭用岀而不失節者皆善也
所謂一隂一陽者猶曰一喜一怒云尔言隂陽喜怒
皆自是岀也散而爲天地歛而爲人言其散而爲天
地則曰天地位焉萬物育焉言其歛而爲人則曰成
之者性其實一也得之於心近自四支百骸遠至天
地萬物皆吾有也一隂一陽自其逺者言之耳
大衍之數五十其用四十有九此何數也曰一氣判
而爲天地分而爲五行易曰天一地二天三地四天
五地六天七地八天九地十此十者天地五行自然
之數雖聖人不能加損也及文王重易將以揲蓍則
取其數以爲蓍數曰大衍之數五十大衍云者大衍
五行之數而取其五十云尔用於揲蓍則可而非天
地五行之全數也故繼之曰天數五地數五五位相
得而各有合天數二十有五地數三十凡天地之數
五十有五此所以成變化而行鬼神也明此天地五
行之全數古之聖人知之所以配天地參隂陽其用
有不可得而知者非蓍數之所及也及子瞻論易乃
以蓍數之故而損天地五行之全數以合之爲之說
曰大衍之數五十者五不特數以爲在六七八九之
中也言十則一二三四在其中言六七八九則五在
其中矣一二三四在十中然而特見者何也水火木
金時見於四時而土不特見故土無定位無成名無
專氣夫五行迭用於四時其不特見者均也謂土不
特見此野人之說也今謂五行之數止於五十是天
五爲虛語天數不得二十有五天地之數不得五十
有五而可乎且上之生數旣不得特見而其成數又
以水火木金當之是土卒無生成數也使土無生成
數則天地之數四十已而尚何五十之有且天地五
行之數人之所不與也今也欲取則取欲去則去是
以意命五行也蓋天以一生水地以二生火天以三
生木地以四生金天以五生土五行旣生矣而未及
成地安於下天運於上則五位相得而各有合地以
五合一而水成天以五合二而火成地以五合三而
木成天以五合四而金成地以五合五而土成天之
所生不得地五則不成地之所生不得天五亦五成
此隂陽之至情而古今之定論非臆說也且土之在
天地四行之所頼以成而土之頼於四行者少其實
可視而知不可誣也今將求合蓍數而黜土其爲說
䟽矣
夫乾天下之至健也德行常易以知險夫坤天下之
至順也德行常簡以知阻乾之健坤之順皆其材之
自然也譬如鳥之能飛魚之能游非有使之者也乾
以其健濟天下之險坤以其順濟天下之阻皆有餘
矣然而或亦不濟如鳥之能飛而因於弋魚之能游
而斃於網健順之不可恃者亦若是矣且天下之險
阻果安在乎物固有強弱有逺近有髙下有好惡有
向背有取舎此争之端而險阻之所出也方其不爭
乘之以至健和之以至順無不濟也遇其方争健能
勝之順能說之尚可也不能勝不能說而險阻作矣
然則何爲而可易曰夫乾確然示人易矣夫坤隤然
示人簡矣健而無心者其德易其形確然順而無心
者其德簡其形隤然易簡積於中而確然隤然者蓍
於外吾信之物安之雖險阻在前而無不知知之至
則渙然氷釋無能爲矣此則簡易之功而非健順之
所及也易曰易簡而天下之理得矣天下之理得而
成位乎其中矣物得非理則吾何爲哉亦位於其中
而已矣
　　洪範五事說一首
昔禹觀洛書而得九疇之次𥘉一曰五行次二曰敬
用五事二者天人之道而九疇之源本也漢劉向父
子始采諸儒之說而作五行傳其論五事失其實者
過半後世因之予以爲不然乃爲之說曰五行天事
也五事人事也五行之先後以天事言之五事之先
後以入事言之天以一生水地以二生火天以二生
木地以四生金天以五生土此五行之所以爲先後
也人之生也形色具而聲氣繼之形氣具而視聽繼
之形氣視聽具而喜怒哀樂之變至喜怒哀樂旣旣
而思生焉喜怒哀樂之未至則無思也無爲也無思
無爲則性也性非五事而五事之所依也故形色爲
貌聲氣爲言目爲視耳爲聽心爲思此五事之所以
爲先後也畜爲五藏發爲五事以應五行故脾之發
爲貌而主土肺之發爲言而主金肝之發爲視而主
木腎之發爲聽而主水心之發爲思而主火自黄帝
以來知醫者言之詳矣捨此則無以治病無以生殺
人也漢儒之說以言爲金以聽爲水則亦旣得之矣
至於以貌爲木以視爲火以思爲土則不可何以言
之土之爲物形色先具而水火木金附焉故形色之
著者莫如土土實爲脾皮肉筋骨髓腦垢色皆土之
屬而脾之餘也此佛氏所謂地大者也其於人爲貌
貌之德恭恭之至肅肅則土得其性土得其性則能
勝水故其休徵時雨肅之反爲狂狂則上失其性土
失其性則不能勝水故其咎徵常雨肺之於人氣之
所從出入也方其有氣而未聲則無以接物而物亦
莫之喻也失其性火失其性故其答㣲當風此五者
洛書之本說與黄帝之遺書合醫者由之至于今不
變而漢之諸儒反之此智者之所大息也
　　詩病五事
李白詩類其爲人駿發豪放華而不實好事喜名不
知義理之所在也語用兵則先登䧟陣不以爲難語
游俠則白晝殺人不以爲非此豈其誠能也哉白始
以詩酒奉事明皇遇䜛而去所至不改其舊永王將
竊據江淮白起而從之不疑遂以放死今觀其詩固
然唐詩人李杜稱首今其詩皆在杜甫有好義之心
白所不及也漢髙帝歸豐沛作歌曰大風起兮雲飛
揚威加海內兮歸故鄉安得猛士兮守四方髙帝豈
以文字髙世者哉帝王之度固然發於其中而不自
知也白詩反之曰但歌大風雲飛揚安用猛士守四
方其不識理如此老杜贈白詩有細論文之句謂此
類也哉
大雅緜九章𥘉誦太王遷豳建都邑營宫室而巳至
其八章乃曰肆不殄厥愠亦不隕厥問始及昆夷之
怒尚可也至其九章乃曰虞芮質厥成文王蹶厥生
予曰有䟽附予曰有先後予曰有奔奏予曰有禦侮
事不接文不屬如連山斷嶺雖相去絶逺而氣象聮
絡觀者知其脉理之爲一也盖附離不以鑿柄此最
爲文之髙致耳老杜䧟賊時有詩曰少陵野老吞聲
哭春日潜行曲江曲江頭宫殿鎻千門細柳新蒲爲
誰緑憶昔霓旌下南苑(匕)中萬物生顔色昭陽殿裏
第一人同輦隨君侍君側輦前才人帶弓箭白馬嚼
齧黄金勒翻身向天仰射雲一箭正墜雙飛翼明眸
皓齒今何在血汙遊䰟歸不得淸渭東流剱閣深去
住彼此無消息人生有情淚霑臆江水江花豈終極
黃昏胡騎塵滿城欲徃城南忘南北予愛其詞氣如
百金戰馬注坡驀澗如履平地得詩人之遺法如白
樂天詩詞甚工然拙於紀事寸歩不遺猶恐失之此
所以望老杜之藩垣而不及也
詩人詠歌文武征伐之事其於克宻曰無矢我陵我
陵我阿無飲我泉我泉我池其於克崇曰崇墉言言
臨衝閑閑執訊連連攸馘安安是類是禡是致是附
四方以無侮其於克商曰維師尚父時惟鷹揚諒彼
武王肆伐大商會朝淸明其形容征伐之盛極於此
矣韓退之作元和聖德詩言劉闢之死曰宛宛弱子
赤立傴僂牽頭曳足光斷腰膂次及其徒體骸撑拄
未乃敢闢駭汗如雨揮刀紛紜争切膾脯此李斯頌
秦所不忍言而退之自謂無愧於雅頌何其陋也
唐人工於爲詩而陋於間道孟郊嘗有詩曰食薺腸
亦苦強歌聲無歡出門如有礙誰謂天地寛郊耿介
之士雖天地之大無以安其身起居飲食有戚戚之
憂是以卒窮而死而李翶稱之以爲郊詩髙處在古
無上平處猶下顧沈謝至韓退之亦談不容口甚矣
唐人之不聞道也孔子稱顔子在陋巷人不堪其憂
回也不改其樂回雖窮困早死而非其處身之非可
以言命與孟郊異矣
聖人之御天下非無大邦也使大邦畏其力小邦懷
其德而巳非無巨室也不得罪於巨室巨室之所慕
一國慕之矣魯昭公未能得民而欲逐季氏則至於
失國漢景帝患諸侯之強制之不以道削奪吳楚以
致亡國之變竭天下之力僅能勝之由此觀之大邦
巨室非爲國之患患無以安之耳祖宗承五代之亂
法制明具州郡無藩鎮之強公卿無世官之弊古者
大邦巨室之害不見於今矣惟州縣之間隨其大小
皆有富民此理勢之所必至所謂物之不齊物之情
也然州縣頼之以爲強國家恃之以爲(固非所當憂/亦非所嘗去)
也能使富民安其富而不横貧民安其貧而不匱貧
富相恃以爲長乆而天下定矣王介甫小丈夫也不
忍貧民而深疾富民志欲破富民以惠貧民不知其
不可也方其未得志也爲兼并之詩其詩曰三代子
百姓公私無異財人主擅操柄如天持斗魁賦予皆
自我兼并乃姦回姦回法有誅勢亦無自來後世始
倒持黔首遂難裁秦王不知此更築懷清臺禮義日
以媮聖經乆煙埃法尚有存者欲言時所咍俗吏不
知方倍克乃爲才俗儒不知變兼并可無摧利孔至
百岀小人私闔開有司與之争民愈可憐哉及其得
志專以此爲事設青苗法以奪富氏之利民無貧富
兩稅之外皆重出息十二吏縁爲姦至倍息公私皆
病矣吕惠卿繼之作手實之法私家一毫以上皆籍
於官民知其有奪取之心至於賣田殺牛以避其禍
朝廷覺其不可中止不行僅乃免於亂然其徒世守
其學刻下媚上謂之享上有一不享上皆廢不用至
於今日民遂大病源其禍出於此詩蓋昔之詩病未
有若此酷者也

欒城三集卷第八
欒城後集卷第八
　歴代論二
　　漢武帝第十
天下利害不難知也士大夫心平而氣定髙不爲名
所眩下不爲利所怵者類能知之人主生於深宫其
聞天下事至鮮矣知其一不逹其二見其利不覩其
害而好名貪利之臣探其情而逢其惡則利害之實
亂矣漢武帝即位三年年未二十閩越舉兵圍東甌
東甌告急帝問太尉田蚡蚡曰越人相攻其常事耳
又數反覆不足煩中國徃救帝使嚴助難蚡曰特患
力不能救德不能覆誠能何故棄之小國以窮困來
告急天子不救尚何所愬帝詘蚡議而使助持節發
㑹稽兵救之自是征南越伐朝鮮討西南夷兵革之
禍加於四夷矣後二年匈奴請和親大行王恢請擊
之御史大夫韓安國請許其和帝從安國議矣明年
馬邑豪聶壹因恢言匈奴𥘉和親親信邉可誘以利
致之伏兵襲擊必破之道也帝使公卿議之安國恢
徃反議甚苦帝從恢議使聶壹賣馬邑城以誘單于
單于覺之而去兵出無功自是匈奴犯邉終武帝無
寧歲天下㡬至大亂此二者田蚡韓安國皆知其非
而迫於利口不能自伸武帝志求功名不究利害之
實而遽從之及其晩嵗禍災並起外則黔首耗散內
則骨肉相賊殺雖悔過自咎而事巳不救矣然嚴助
以交通淮南張湯論殺之王恢以不擊匈奴亦坐棄
市二人皆罪不至死而不免大㦻豈非首禍致罪天
之所不赦故耶
　　漢昭帝第十一
周成王以管蔡之言疑周公及遭風雷之變發金縢
之書而後釋然知其非也漢昭帝聞燕王之譛霍光
懼不敢入帝召見光謂之曰燕王言將軍都郞道上
稱蹕又擅調益幕府校尉二事屬爾燕王何自知之
且將軍欲爲非不待校尉左右聞者皆伏其明光由
是獲安而燕王與上官皆敗故議者以爲昭帝之賢
過於成王然成王享國四十餘年治致刑措及其將
崩命召公畢公相康王臨死生之變其言琅然不亂
昭帝享國十三年年甫及冠功未見於天下其不及
成王者亦逺矣夭壽雖出於天然人事常參焉故吾
以爲成王之壽考周公之功也昭帝之短折霍光之
過也昔晉平公有蠱疾醫和視之曰是謂近女非鬼
非食惑以䘮志良臣將死天命不宥國之大臣受其
寵禄而任其大節有菑禍興而無攺焉必受其咎以
此譏趙孟趙孟受之不辭而霍光何逃焉成王之㓜
也周公爲師召公爲保左右前後皆賢臣也雖以中
人之資而起居飮食日與之接逮其壯且老也志氣
定矣其能安富貴易生死蓋無足怪者今昭帝所親
信惟一霍光光雖忠信篤實而不學無術其所與共
國事者惟一張安世所與斷㡬事者惟一田延年士
之通經術識義理老光不識也其後雖聞乆隂不雨
之言而實夏侯勝感蒯聵之事而賢雋不疑然終亦
不任也使昭帝居深宫近嬖倖雖天資明斷而無以
養之朝夕害之者衆矣而安能及逺乎人主不幸未
嘗更事而履大位當得篤學深識之士日與之居示
之以邪正曉之以是非觀之以治亂使之乆而安之
知類通逹強立而不反然後聽其自用而無害此大
臣之職也不然小人先之恱之以聲色犬馬縱之以
馳騁田獵侈之以宫室器服志氣巳亂然後入之以
䜛說變亂是非移易白黒紛然無所不至小足以害
其身而大足以亂天下大臣誰欲有言不可及矣語
曰君子學道則愛人小人學道則易使故人心知道
而後知愛身知愛身而後知愛人知愛人而後知保
天下故吾論三宗享國長乆皆學道之力至漢昭帝
惜其有過人之明而莫能導之以學故重論之以爲
此霍光之過也
　　漢哀帝第十二
漢哀帝自諸侯爲天子方其在國好禮節儉知成帝
優容舅家權奪於王氏及即位収攬威柄朝廷竦然
庻㡬於治旣而傳太后侵侮王后僣竊名號始失天
下心帝復寵任倖臣董賢位至三公富擬帝室雖欲
貶損王氏而身旣失德朝無名臣所以資之者多矣
詩曰無競維人四方其訓之有覺德行四國順之二
者帝皆失之其若王氏何方帝之崩也王太后召大
司馬賢引見東廂問以䘮事調度賢内憂不能對免
冠謝太后曰新都侯莾前以大司馬奉送先帝大行
暁習故事吾令莾助君賢頓首幸甚莾旣至使尚書
劾免賢賢郞日自殺王氏代漢之禍實成於此昔髙
帝寢疾有吕氏之憂吕后問以後事帝曰陳平智有
餘然難獨任王陵少戅可以助之周勃厚重少文然
安劉氏必勃也可令爲太尉及産禄之變王陵争之
於前平勃定之於後皆如髙帝所慮文帝末年有亡
國之憂成太子曰即有緩急周亞夫可任將兵及吳
楚之變亞夫爲大將破之數月之間亦如文帝所慮
今王氏之亂與吕氏士國等耳而哀帝無其人漢遂
以亡非特天命蓋人謀也
　　　漢光武上第十三
人主之德在於知人其病在於多才知人而善用之
若巳有焉雖至於堯舜可也多才而自用雖有賢有
無所復施則亦僅自立耳漢髙帝謀事不如張良用
兵不如韓信治國不如蕭何知此三人而用之不疑
西破強秦東㐲項羽曾莫與抗者及天下旣平政事
一出於何法令講若畫一民安其生天下遂以無事
又繼之以曹參終之以平勃至文景之際中外晏然
凡此皆髙帝知人之餘功也東漢光武才備文武破
㝷邑取趙魏鞭笞羣盗筭無遺策計其武功若優於
髙帝然使當髙帝之世與項羽爲敵必有不能辦者
及旣履大位懲王莾簒奪之禍雖置三公而不付以
事專任尚書以督文書繩姦詐爲賢政事察察下不
能欺一時稱治然而異巳者斥非䜟者棄專以一身
任天下其智之所不見力之所不舉者多矣至於明
帝任察愈甚故東漢之治寛厚樂易之風逺不及西
漢賢士大夫立於其朝志不獲伸雖號稱治安皆其
父子才志之所止君子不尚者也
　　漢光武下第十四
髙帝舉天下後世之重屬之大臣大臣亦盡其心力
以報之故吕氏之亂平勃得寘力焉誅産禄立文帝
若反覆手之易當是時大臣權任之盛風流相接至
申屠嘉猶召辱鄧通議斬鼂錯而文景不以爲捂則
髙帝之用人其重如此景武之後此風衰矣大臣用
舎僅如僕隷武帝之老也將立少主知非大臣不可
乃委任霍光霍光之權在諸臣右故能翊昭建宣天
下莫敢異議至於宣帝雖明察有餘而性本忌刻非
張安世之謹畏陳萬年之順從鮮有能容者惡楊惲
蓋寛饒害趙廣漢韓延壽悍然無惻怛之意髙才之
士側足而履其朝陵遲至於元成朝無重臣養成王
氏之禍故莾以斗筲之才濟之以欺罔而仕無一人
敢指其非者光武之興雖文武之畧足以鼓舞一世
而不知用人之長以濟其所不足幸而子孫皆賢權
在人主故其害不見及和帝㓜少竇后擅朝竇憲兄
弟恣橫殺都鄕侯暢於朝事發請擊匈奴以自贖及
其成功又欲立北單于以樹恩固位袁安任隗皆以
三公守義力爭而不能勝幸而憲以逆謀敗蓋光武
不任大臣之積其弊乃見於此其後漢日以衰及其
誅閻顯立順帝功出于宦官黜淸河王殺李固事成
於外戚大臣皆無所與及其末流梁冀之害重天下
不能容復假宦官以去之宦官之害極天下不能堪
至召外兵以除之外兵旣入而東漢之祚盡矣蓋光
武不任大臣之禍勢極於此夫人君不能皆賢君有
不能而屬之大臣朝廷之正也事出於正則其成多
其敗少歴觀古今大臣任事而禍至於不測者必有
故也今畏忌大臣而使他人得乗其隙不在外戚必
在宦官外戚宦官更相屠㓕至以外兵繼之嗚呼殆
哉
　　隗囂第十五
智者爲國知所去就大義旣定雖有得失不爲害也
隗囂𥘉據隴坻謙恭下士豪桀歸之形政修舉兵甲
富盛一時竊據之中有賢將之風矣然聖公乗王莾
之敗擁衆入關君臣貪暴不攺盗賊之舊敗亡之勢
匹夫匹婦皆知之矣而囂舉大衆束手稱臣違方望
之言䧟諸父於死地僅以身免及光武自河北入洛
政修民附賢士滿朝羣盗十去六七而囂臣旣徃之
禍方擁兵自固爲六國之計謀臣去之義士笑之而
囂與王元王捷一二人以死守之始從聖公而不吝
終背光武而不悔去就之計無一得者至於殺身亡
國蓋不足恠也劉表專制荆州土廣民衆勢重於天
下曹公與袁紹相拒於官渡二人皆求助於表表方
晏然自守一無所與韓嵩說表曰两雄相持天下之
重在於將軍果欲有爲起乘其弊可也如其不然則
將擇所冝從豈可擁甲十萬坐觀成敗求援而不能
救見賢而不肯歸此雨怨必集於將軍恐不得中立
矣表猶豫不能用卒爲曹公所并隗囂劉表雍容風
議皆得長者之譽然其敗也皆以去就不明失之不
如張魯之庸敗亡之餘知所歸徃猶能保其後嗣兵
法有之知彼知已百戰不殆知彼而不知巳一勝一
負不知彼不知巳毎戰輒殆夫惟知彼知巳而後知
所去就哉
　　鄧禹第十六
鄧禹𥘉以兵入關乗勝獨克關輔響震是時赤眉方
入長安將諸豪桀皆勸禹徑乗其亂禹曰吾衆雖多
能戰者少前無可仰之積後無轉饋之資赤眉新㧞
長安財富兵銳未易當也盗賊羣居無終日之計財
糓雖多變故萬端非能堅守者也上郡北地安定三
郡土廣人稀饒糓多畜吾且休兵北道就粮養士以
觀其變乃可圖也於是引兵北屯栒邑光武聞之敕
禹以時進討禹國執前意盤栢不進明年亦眉西走
扶風禹方入長安謁祠髙廟収十一帝神主然卒不
能定關中無功而歸蓋赤眉之亂光武欲急攻之禹
欲緩取之議者見禹之敗因以禹爲失計吾以爲不
然赤眉方強急之實難緩之爲得逮其自敗西走扶
風而禹乘之猶能還兵敗禹而况其未走也哉如光
武之計蓋不知赤眉方強而禹兵力不足若審知此
聽禹堅守北道時出撓之而使别將挾持其東東西
蹙之磨以歲月而赤眉成擒矣禹之敗而西歸也與
馮異相遇要異共攻赤眉異曰異與賊相遇且數十
日雖屢獲雄將餘衆尚多可稍以恩信傾誘難卒用
兵破也上今使諸將屯澠池要其東而異擊其西一
舉取之此萬全計也禹又不從而敗由此觀之禹本
計不失而帝不能用禹亦迫於君命不能自固耳
　　李固第十七
孔子謂顔子用之則行舎之則藏惟我與爾有是夫
用而不行則何以利人舎而不藏則何以保身聖人
之於天下理極於是而巳陳靈公與其大夫孔寧儀
行父宣滛於朝洩冶強諌以死春秋書之曰陳殺其
大夫洩冶君雖無道而洩冶亦名以爲無益於事而
害其身君子不爲也李固立於順桓之間內無愧於
其心外無負於其人東漢名臣如固一二人耳然事
有可恨者冲帝之亡也固欲立清河王蒜梁冀不從
而立質帝質帝之亡也固復以淸河爲請與胡廣趙
戒同謀廣戒懼而中變固獨與杜喬爭之冀積怒憤
發䇿免固而立桓帝其後歲餘劉文劉鮪謀立淸河
冀遂誣固與文鮪通謀殺之吾竊怪固爲三公再欲
立蒜而不克冀如豺狼疾之如仇讎獨一梁太后知
其資欲宥之而不能固雖貪立賢君存漢社稷勢必
無成矣一舉不中奉身而去得免於禍斯巳幸矣再
更大變固守前議遲遲不去以䧟於大戮則固之死
僅自取也不然如固之賢吾何間然哉
　　陳蕃第十八
易曰君不宻則失臣臣不宻則失身㡬事不宻則害
成是故鷙鳥將擊必匿其形非以智御物而事不得
不爾謀未發而使人知之未有不殆者也陳蕃將與
竇武共誅宦官蕃自謂外從人望内有德於竇后事
無不克乃先事露章曰臣聞言不直而行不正則爲
欺乎天而負乎人危言極意則羣凶側目禍不旋踵
均此二者臣寧得禍不忍欺天今道路訩訩皆言侯
覽曹節公乗昕王甫鄭颯等與趙夫人諸女尚書並
亂天下若不急誅必生變亂傾覆社稷願出臣章宣
示左右令諸姦知臣疾之太后不從聞者莫不震恐
謀未及發曹節等矯詔殺之時蕃七十餘矣聞難將
官屬門生八十餘人㧞刄入承明門攘臂大呼適遇
王甫甫収殺之嗚呼天之將亡漢邪蕃一朝老臣名
重天下而猖狂寡慮乃與未嘗更事者比㡬乎暴虎
馮河死而無悔者斯豈孔子所謂資哉

欒城後集卷第八
欒城集卷第九
　　詩七十首
　　　春日耕者
陽氣先從土脉知老農夜起飼牛飢雨深一尺春耕
利日出三竿曉餉遲婦子同來相嫵媚烏鳶飛下巧
追隨紛紜政令曾何補要取終年風雨時
　　　自祏城還府馬上
春色無人見茲行偶衆先桞黄新過雨麥緑稍鋪田
河潤兼氷散禽聲向日圓城池高受霧濉渙暖生煙
送客情初惡還家意稍便旋聞夫事起已過佛燈然
簿領何時畢塵埃空自憐南湖漸可到早治木蘭船
　　　次韻子瞻人日獵城西
將賢士氣振令肅軍聲悄晨登戯馬臺一試胡騕䮍
城空巷無人里社轉相曉吾公庻無疾但恐園囿小
荆榛一焚蕩雉兔皆驚矯翩翩白馬將手把青絲挑
少小事邉徼斬刈輕荼蓼殿前賜鞍勒珂月明皎皎
自言得所事强暴無不了廟筭本詩書下策禁焚燎
當令百錬剛甘就一指繞低回未嘗試坐被世人少
秋霜一朝下凌厲見鷙鳥爲君整驕惰重立穰苴表
　　　送鮮于子駿還朝兼簡范景仁
蜀中耆舊今無幾相逢握手堪流涕遊勌潦倒不還
家舊俗陵遲真委地錢荒粟帛賤如土榷峻茶鹽不
成市詩書鄉校變古法節行故人安近利欲歸長恐
歸不得歸去相歡定誰是低徊有似羊觸藩眷欒僅
同雞擇米中山先生昔所愛南都攝尹私相喜窮冬
夜長一事無燈火相從夜深睡讀書萬卷老不廢感
㝢百篇深有意俗吏惟知畏簡書窮途豈意逢君子
春風歸騎忽西顧平日高談應且止朝騎疋馬事朝
謁莫就一床尋夢寐猶有城西范蜀公買地城東種
桃李花絮飛揚酒滿壺談笑從容詩百紙紅塵暗天
獨不知白首相㸔兩無愧古人避世今馬門何必柴
車返田里
　　　次韻秦觀見寄
東家有賢人西家苦相忽幽蘭委氷霜掩靄特未發
春風吹芳蕤爛熳安可沒東南信多士人物世不闕
考槃溪山間自獻耻干謁誰憐幽閑女艷色比南越
垂耳困鹽車捐金空買骨讀書謝世事閉門動論月
予生亦羈旅處世常卒卒誰令釣竿手强復此持笏
惟餘七尺軀空洞中無物時䝉好事過解榻聊一拂
野情樂江海夣想扁舟几隐居便醉睡世路多顛蹶
榮華一朝事毁舉百年歇相勸沐咸池陽阿晞汝髪
　　　次韻道潜見寄
蕭蕭華髮映衰容慙愧高僧歎不逢遊宦終身空處
處塵埃何日退重重已甘憔悴羣雞鶴猶勝劬勞旱
嵗龍回首不堪膏火熱試求甘露洒青松
　　　次韻王鞏元日
庭鵲營巢初一枝餘寒未便裌羅衣春風娜娜還吹
霰嵗事駸駸已發機上國遨遊誰信老中年情味秪
思歸和詩應覺添新懶過盡長空鴈北飛
　　　送將官歐育之徐州
輕衫駿馬走春風未識彭城氣象雄青山只在白門
外明月盡屬黄樓中五斗濁醪消永日一雙鳴鏑戯
晴空歸來笑殺幕府客閉户㸔書滳滳窮
　　　次韻答王鞏
君家當盛時畫㦸擁朱户中書十八年清明日方午
形容畫雲閣功業載盟府中庭三槐在遺迹百世睹
子孫盡豪俊豈類世寒寠胡爲久邅厄黽俛受侵侮
徃來兩都簡奔走未安土願言解纓紱歸去事農圃
嘉禾根未㧞且忍俟甘雨拂衣走東臯此說吾不取
聊復放襟懐清談對僧塵躬耕未可言知田顧乃父
　　　次韻子瞻過淮見寄兼簡孫奕職方三首
出處平生共江淮恨不來宦遊良誤我老病賦懐哉
徇物終今世量書盡幾堆歸耕少憂患惟有仰春雷
(利者為雷鳴田/蜀中謂田無水)
龜山昔同到松竹故依然紅印封鹹豉黄􁂭分井泉
青天攜杖處晚日落㠶偏無限相思意新詩句句傳
　　　又
行役饒新喜臨川逢故人相㸔對泉石憐我在埃塵
㑹合終多故分張類有神南遊得如願夣想霅溪春
　　　次韻王鞏留别
決策歸田豈世情網羅從此脱餘生請君速治雞黍
具待我同爲沮溺耕秋社相從醵錢飲日高時作叩
門聲茅廬但恐非君處籍籍朝中望已傾
　　　次韻答孔武仲
白髮青衫不記年相逢一笑蹔欣然誦詩亹亹鋸木
屑展卷駸駸下水舡未肯尺㝷分枉直自然鑿枘有
方圓閑官更似楊州學猶得昏昏晝日眠
　　　送傳宏著作歸覲待觀城闕
膠西前軰鄭康成千載遺風及後生舊學詩書儒術
富兼通法律吏能精還家綵服頻爲夀得邑河堧喜
有兵民事近來多迫促弦歌聊試武城聲(氏章句/律有鄭)
　　　連雨不出寄張恕
麥熟蠶繅熱似烝雨傾三尺未爲滛洗清溝澮蚊䖟
静沒盡滿蓮沼沚深遺秉滿田驚朽腐移牀避漏畏
侵尋高閑秪有張公子卧聽蕭蕭打葉音
　　　和子瞻自徐移湖將過宋都途中見寄五首
東武厭塵土彭門富溪山從兄百日晋退食同躋攀
輕㠶過百歩船底驚雷翻肩輿上南麓眼界涵川原
愛此忽忘歸願見且三年我去已怱怱兄來亦崩奔
永懐置酒地遶國多雲煙
我昔去彭城明日河流至不見五斗泥但見二竿水
驚風鬰飊怒跳沫高睥睨㶑灧三月餘浮沉一朝事
分將食魚龞何暇顧隣里悲傷念遺黎指顧出完壘
繚揲對連山黄樓麗清泗功成始逾嵗脱去如一屣
空使西楚氓欲語先垂涕
千金築黄樓落成費百金誰言史君侈聊慰楚人心
高秋吐明月白壁懸青岑晃蕩河漢高恍恨窓户深
邀我三日飲不去如籠禽史君今吳越雖徃將誰㝷
　　　　又
欲買爾家田歸種三頃稻因營山前宅遂作泗濵老
竒窮少成事飽煖未應早願輸橐中裝田家近無報
平生百不遂今又一笑倒它年數畆宮懸知迫枯槁
　　　又
梁園久蕪沒何以奉君遊故城已耕稼臺觀皆荒丘
池塘塵漠漠鴈鶩空遲晋俗衰賔容盡不見枚與鄒
輕舟舎我南吳越多清流
　　　次韻劉貢父登黄樓懐子瞻二首
青山開四面白水遶三禺野闊時聞籟人閑舊㨿梧
畫船晋上客遺迹問田夫事少日常飲才踈世未須
決河初荐至勝事偶相俱燕子卑無取滕王遠可橅
飛濤隐睥睨落日麗浮圖同舎新持節専城敢遽呼
未迎行部駕巳放下淮艫試問豋消暑如何楚與吳
(消暑樓/吳㒷有)
　　　再和
藹藹才名世駸駸日轉禺一時同接浙平昔共棲梧
欖轡具壯士擁旄良丈夫塵埃脱緇綬水石慰霜須
勝地來相失清樽未暇俱射餘空見帖鑄罷秪觀橅
貴訃何當決徂年貴早圖檻中終爲食鞲上耻聞呼
顧我千羊毳平生一鈞艫㣲官不須滿也復試遊吳
　　　陪杜充張恕鴻慶宮避暑
至後雨如㵼晴來熱更多簿書霑汗垢巖石思藤蘿
頼有祠宮静時容俗客過老郎無不可公子亦能和
道勝還相接禪迷屢見訶清涼生絶念煩暑散沉疴
古木便張幄鳴禽巧當歌桃香呈絳頬瓜熟褁青羅
飯細經脣滑茶新到腹薖劇談時自笑飽食更無它
適意未應厭後遊真若何官居鄰曲沼田畎助清波
晚照明踈桞㣲風響衆荷輕舟尚可載小雨試漁蓑
　　　宋城宰韓秉文惠日鑄茶
君家日鑄山前住冬後茶芽麥粒麄磨轉春雷飛白
雪甌傾錫水散凝酥谿山去眼塵生面簿領埋頭汗
匝膚一啜更能分幕府定應知我俗人無
　　　次前韻
龍鸞僅比閩團釅鹽酪應嫌北俗麄採愧吳僧身似
腊㸃須越女手如舌酥根遺味輕浮齒腋下清風稍
襲膚七盌未容留客試瓶中數問有餘無
　　　答孔武仲
飛霜委中林不廢長松緑驚風振川野未省勁草伏
我貧客去盡君來常不速愧君贈桃李永願報瓊玉
我性本山林苦學筆空秃驊騮塞康莊病足顧難逐
錦文衒華藻弊褐非所續家有五車書恨不十年讀
濟南昔相遇我齒三十六談諧傾蓋間還徃白首熟
從君飲濁酒過我飯脱粟西湖多菼薍白晝下鴻鵠
城西野人居柴門擁脩竹後車載鴟夷下馬㵼醽醁
醉眠卧荒草空洞笑便腹踈狂一如此豈望世收録
别來今幾何歸期已屢卜西南有簿田茅舎清溪曲
耕耘三男子伏臈當自足君能遠相㝷布衣巾一幅
　　　送吳思道道人歸吳興二絶
一去吳興十五年東歸父老幾人存惠山唯有錢夫
子一寸間田曉日暾
遨遊海上冀逢人宴坐山中長閉門去住只今誰定
是相逢一笑各無言
　　　次韻答陳之方秘丞
南山李將軍疋馬獨行獵田中射虎豹後騎不容躡
丈夫貴自遂老大饒驚懾飄摇天地間自視如一葉
故人多東南願作扁舟渉忽䝉長篇贈幸此傾蓋接
時世尚新竒詩書存舊業南風吹清汴西去無停楫
恨不留君談一使衆坐厭新詩苦清壯欲和再三怯
東君多名卿投刺日盈笈一言茍合意富貴出旬浹
行㸔文石階高談曵長衱辱贈但茫然知君念疲􁒜
　　　登南城有感示文務光王遹秀才
幽憂隨秋至秋去憂未已南城試登望百草枯且死
落葉投人懐驚鴻四面起所思不可見欲徃將安至
斯人定誰識顧有二三子清風皎氷玉滄浪自湔洗
竊脂未嘗榖南箕儻㣲似網羅一張設投足遂無寄
田深狡兔肥霜降鱸魚美造形悼前失式㣲慙徃士
憧憧畆丘道嵗晚嗟未止西山有茅屋鉏耰本吾事
　　　張公生日(初致仕/是嵗己未)
少年談王霸英氣干斗牛中年事軒冕徇世仍多憂
晚嵗探至道眷眷懐林丘今年乞身歸始與夙昔酬
高秋過生日真氣兹一周觀心比孤月視世皆浮漚
表裏一螎明萬物不能留顧謂憧憧人斯樂頗曽不
嗟我本俗士從公十年遊謬聞出世語俛作籠中囚
俯仰迫憂患欲去安自由問公昔年樂孰與今日優
山中許道士非復長史儔腹中生梨棗結實從今秋
　　　次韻答張耒
客舟逝將西日夜西北風維舟罷行役坐令鬢如蓬
偶從二三子歩上百尺臺雲煙遍原隰敞怳令人哀
山中難乆居浮沉在城郭欲學楊子雲避世天禄閤
浮木寄流水行止非所期何須自爲計水當爲我移
外物不可必惟此方寸心心中有樂事手付瑟與琴
夜吟感秋詩惜此芳物零幽人亦多思起坐再三聽
白駒在空林鉼罄有耻罍盡我一杯酒愁思如雲頽
　　　次王適送張耒赴夀安尉二首
緑髪驚秋半欲黄官居無處覔林塘浮生已是塵勞
侶病眼猶便錦繡章羞見故人梁苑廢夣㝷歸路蜀
山長憐君顧我情依舊竹性蕭踈未受霜
魏紅深淺配姚黄洛水家家自作塘遊客賈生多感
槩閑官白傳足篇章山分少石雲煙老宮廢連昌草
木長路出嵩高應少駐孱顔新過一番霜
　　　次韻張耒見寄
相逢十年驚我老雙鬢蕭蕭似秋草壺漿未洗兩脚
泥南轅已向淮陽道我家初無負郭田茅廬半破蜀
江邉生計長隨五斗米飄摇不定風中煙茹𬞞飯糗
不願餘茫茫海内無安居此身長似伏轅馬何日還
爲縱壑魚憐君與我同一手㣲官骯髒差牛後請㸔
挿版趨府門何以曲肱眠甕牖中流千金買一壺櫝
中美玉不須沽洛陽榷酒味如水百錢一角空滿盂
縣前女几翠欲滴吏稀人少無晨集到官惟有懶相
冝卧㸔南山春雨濕
　　　次韻王適兄弟送文務光還陳
三君皆親非復客執手河梁我心惻倚門耿耿夜不
眠挽袖匆匆有難色君歸使我勞䰟夣落葉鳴堦自
相擁君家西歸在新歲此行未遠心先恐故山萬里
知何許我欲因君亦歸去清江髣髴釣魚船脩竹平
生讀書處青衫白髮我當歸咀噍式㣲慙古詩少年
勿作老人調被服榮名慰所思
　　　次韻張芻諫議燕集
淮陽卧閤生清風梁園坐嘯囹圄空不知何術解髖
髀但覺羈客忘樊籠樽罍灑落談笑地塵埃脱去文
書藂清心漸欲無一事少年空記揮千鐘近傳移鎮
股肱郡復恐入覲明光宮人生聚散不可料一杯相
屬時方冬浮陽似欲作飛霰想見觀闕瓊花中孝王
㑹集猶可繼莫嫌作賦無枚翁(余嘗從之遊矣/聖民昔知陳州)
　　　臘雪五首
長恐冬無雪今朝忽暗空細聲聞􁍝􁍝逺勢望濛濛
濕潤猶兼雨傾斜半雜風豐豋觧多事歡喜助三農
　　　又
驕陽不能久宻雪自相催急霰初鳴瓦飛花旋集臺
着人消瘴疫覆麥長根荄欲試樽中物門前問客來
　　　又
久有㱕耕意西山百畆田雪來殊不惡酒熱目相便
一被簪裳褁長遭羅網牽飛霙迫殘臘愁思渡今年
　　　又
憂愁不可緩風雪故相撩試問五斗米能勝一束樵
耕耘終亦飽哺啜定誰邀寒暑不須避傾危且自遥
　　　又
雪霜何與我憂思自傷神忠信亦何罪才名空誤身
㱕來聊且止老去莫逄嗔樽酒他年事相㸔醉此晨
　　　次韻王適雪晴復雪二首
驕陽得一雪踰尺應更好晨興視䆫隙驚見晴霞杲
九衢無停迹狼藉須一掃空餘浩然氣凛凛接清昊
餘寒薄虛室一靜觧羣燥晨炊晚未供客饋慙草草
試脱身上衣行問酒家保孤吟擊槁木大笑稱有道
人生但如此富樂何用禱所思獨未見耿耿屬懐抱
　　　又
同雲自成幄飛雪來無根一爲清風卷坐見東方暾
重隂偶復合飛霰滿南軒油然青春意已見出土萱
老病一不堪惟恃濁酒温開户理松菊掃蕩無遺痕
卷舒朝夕間誰識造化元乾坤本何施中有神怪奔
萬物極毫末顛倒何足掀老農但知種荷鉏理南園
　　　送呂由庚推官得替還洛中二首
君家相國舊元勲凛凛中丞繼後塵談笑二年同幕
府風流一倍愈它人南都去後少佳客西洛㱕來多
老臣我亦宦遊無乆意他年松竹許相鄰
洛水晋人一向乾雪泥溢路十分寒送行我豈無樽
酒多難君知乆鮮歡回首秪應憐老病凌風爭㸔試
輕翰到家定見嵩陽老問我衰遲未觧官(提㪯嵩山/司馬君实)
(宮/崇福)
　　　四十一嵗嵗莫日歌
小兒不知老人意賀我明年四十二人生三十百事
衰四十已過良可知少年讀書不曉事坐談王霸了
不疑脂車秣馬試長道一日百里先自期不知中途
有䧟穽山高日莫多棘茨長裾大袖足鉤挽却行欲
返䈥力疲蝮蛇尚前猛虎後脱身且免充朝飢歸來
掩卷淚如雨平生讀書空自誤山中故人一長笑布
衣脱粟何所苦古人知非不嫌晚朝來聞道行當返
四十一嵗不可言四十二嵗聊自還
　　　次韻子瞻繫御史獄賦獄中榆槐竹栢
秋風一何厲吹盡山中緑可憐凌雲條化爲樵夫束
凛然造物意豈復私一木置身有得地不問直與曲
青松未必貴枯榆還自足紛然落葉下蕭條愧華屋
(榆)
盛衰日相尋循環何曽歇攀條擥柔荑回首驚脱葉
緑槐隂最厚零落今存莢千林一枯槁平地三尺雪
草木何足道盈虛視新月㣲陽起泉下生意未應絶
(槐)
故園今何有猶有百竿竹春雷起新萌不放牛羊觸
雖無朱欄擁不見紅塵辱清風時一過交戞響鳴玉
淵明避紛亂歸嗅東籬菊嗟我獨何爲棄此北窓緑
(竹)
曲如山下藤脆若溪上葦春風一張王秋霜死則已
胡爲南澗中辛勤種栢子上枝撓雲霓下根絞石齒
伐之爲梁棟嵗月良晚矣白首閲時人君㸔柱下史
(栢)
　　　次韻子瞻贈張憨子
得罪南來正坐言道人閉口意深全天遊本自有真
樂羿彀誰知定不賢構火暾暾初吐日飛流衮衮旋
成川此心此去如灰冷肯更逢人問復然
　　　過龜山
再渉長淮水驚呼十四年龜山老僧在相見一茫然
僧老不自知我老私自憐驅馳定何獲少壯空已捐
掉頭不見答笑指岸下船人生何足云陵谷自變遷
當年此山下莫測千仞淵淵中械神物自昔堯禹傳
㠶檣避石壁風雨隨香煙爾來放冬汴冷沙漲成田
褰裳六月渡中流一帶牽俯首見砂礫羣魚捕魴鱣
父老但驚歎此理未易原何況七尺軀不爲物所旋
衆形要同盡獨有無生全百年爭奪中擾擾誰相賢
　　　放閘二首
畫舫連檣住清流汎閘平忽㸔銀漢落仍聴夏雷驚
正拖遲廻久開頭取次輕滯晋初一快奔駛忽如傾
不識風濤恐聊同枕席行行逢賤魚稻飽食慰平生
　　　又
閘空非有礙水靜爲誰興開閉偶然異喧豗自不勝
淵停初鏡浄勢轉忽雲崩脱隘尚容與投深益沸騰
玉山紛破碎陣馬急侵陵挾版千鈞重浮舟萬斛升
岸摇將落木魚困或投罾洶湧曾誰止蕭條遠欲凝
力争知必折少待亦何能一發臨流笑㣲言早服膺
　　　次韻王適細魚
羣魚一何㣲僅比毛髪大嬉遊極草草鬚鬛自箇箇
造物賦群形偶然如一唾吞舟雖云巨其樂不相過
若言無性靈還知避船柂
　　　高郵别秦觀三首
濛濛春雨濕䢴溝蓬底安眠晝擁裘知有故人家在
此速將詩卷洗閑愁
筆端大字鴉棲壁袖裏清詩句琢氷送我扁舟六十
里不嫌罪垢汙交朋
高安此去風濤惡猶有廬山得縱遊便欲攜君觧船
去念君無罪去何求
　　　召伯埭上斗野亭
細雨添春色㣲風浄牐流徂年半今世生計一扁舟
飲食隨魚蟹封疆八斗牛江波方在眼轉覺此生浮
　　　次韻鮮于子駿遊九曲池
天高山近海春盡草生池禾黍多新恨川原自昔時
花存故苑麗樵出舊城隳莫望瓜州渡曽經駐佛貍
　　楊州五詠
　　　九曲池
嵇老清彈怨廣陵隋家水調繼哀音可憐九曲遺聲
盡惟有一池春水深鳯闕蕭條荒草外龍舟想像緑
楊隂都人似有興亡恨每到殘春一度尋
　　　平山堂(叔所建/歐陽永)
堂上平㸔江上山晴光千里對憑欄海門僅可一二
數雲夣猶吞八九寛簷外小棠隂蔽芾壁間遺墨涕
汍瀾人亡坐使風流盡遺構仍須子細觀
　　　蜀井(明寺/在大)
信脚東遊十二年甘泉香稻憶歸田行逢蜀井恍如
夣試煑山茶意自便短綆不收容盥濯紅泥逺置亦
清鮮早知鄉味勝爲客遊宦何須更着鞭
　　　摘星亭(舊址/迷樓)
闕角孤高特地迷迷藏渾忘日東西江流入海情無
限莫雨連山醉似泥夣裏興亡應未覺後來愁思獨
難齊只堪晋作遊觀地㸔遍峯巒處處低
　　　僧伽塔
山頭孤塔閟真人云是僧伽第二身處處金錢追晚
供家家蠶麥保新春欲求世外無心地一掃胸中累
刼塵方丈近聞延老宿清朝晋客語逡巡
　　　題杜介供奉熙熙堂
門前籍籍草生徑堂上熙熙氣吐春遮眼圖書聊度
日放情絲竹最關身年來頻脱烏皮几客去時乾漉
酒巾卜築城中移榜就休心便作廣陵人
　　　遊金山寄楊州鮮于子駿從事邵光
楊州望金山隱隱大如幞朅來長江上孤高二千尺
僧居厭山小面面貼蒼石虗樓三百間正壓江潮白
清風歛霽霧曉日曜金碧直侵魚龍居似得鬼神役
我行有程度欲去空自惜風吹渡江水山僧午方食
波瀾洗我心筍蕨飽我腹平生足遊衍壯觀此云極
鐡甕本誰安海門復誰植東南遞隐見遥與此山匹
茲遊幾不遂深愧幕府客歸時日已莫正直江月黑
顧視天水并坐恐星斗濕使君何時罷登覧不可失
　　　初至金陵
山川過雨曉光浮初㸔江南第一州路繞匡盧更南
去懸知是處可忘憂
欒城集卷第九
欒城第三集卷第九
　　書傳燈錄後
予乆習佛乗是知岀世第一妙理然終未了所從入
路頃居淮西觀楞嚴經見如來諸大弟子多從六根
入至返流全一六用不行混入性海雖凡未可以直
造佛地心知此事數年於茲矣而道乆不進去年冬
讀傳燈録究觀祖師悟入之理心有所契必手録之
寘之坐隅盖自逹磨以來付法必有偈偈中每有下
種開花之語至六祖得衣法南邁有明上坐者追至
嶺上知衣不可取悔過求法祖誨之曰汝諦觀察不
思善不思惡正恁麽時阿那箇是明上坐本來面目
明郞時大悟遍體流汗曰頃在黃梅隨衆實不省自
巳本來面目今蒙措示入處如人飲水冷暖自知祖
知明巳悟敎之善自護持而已及内侍薛簡問祖心
要祖亦曰一切善惡都莫思量自然得入淸浄心體
湛然常寂妙用恒沙簡亦豁然大悟予釋卷歎曰祖
師入處儻在是耶旣見本來面目心能不忘護持不
捨則謂下種也耶譬諸草木種子若置之虚空不投
地中雖經百千歲何縁得生若種之地中潤之以雨
露暵之以風日則開花結子數日可待六祖常謂大
衆汝等諸人自心是佛外無一物而能建立皆是本
心生萬種法因教之以一相一行三昩曰若人於一
切處不住相於彼相中不生憎愛亦無取捨不念利
益成壞等事安閑恬静虚融澹泊此名一相三昧若
於一切處行住坐卧純一直心不動道埸眞成净土
此名一行三昩若人具二三昩如地有種含藏長養
成就其實我今說法猶如時雨普潤大地汝等佛性
譬諸種子遇茲沾洽悉得發生承吾㫖者法獲菩提
依吾行者決證妙果一相一行三昩則治地法也予
至此復歎曰祖師之言備矣而人自不知雖知未必
能行如予盖知而未能行者也昔李習之甞問戒定
惠於藥山藥山曰公欲保任此事須於髙髙山頂坐
深深海底行如閨閣中物捨不得便爲滲漉予欲書
此言於紳庻㡬不忘也凡諸方妙語昔人有未喻者
予輒爲釋之録之於左凡十二章大觀二年二月十
三日書
佛說法有一女人忽來問訊使於佛前入定文殊師
利近前彈指出此女人定不得又托升𣑽天亦出不
得佛曰假使百千文殊亦出此女人定不得下方有
網明菩薩能出此定須臾網明便至問訊佛了去女
人前彈指一聲女人便從定而起潁濵老曰有心要
出此女人定雖是文殊親托徃𣑽天也出不得無心
要岀此女人定一彈指便了
僧問老宿師子捉免亦全其力捉象亦全其力未審
全箇什麽力老宿曰不欺之力潁濵老曰師子捉免
時亦全用一箇師子力捉象時亦全用一箇師子力
不爲兔小象大而有差别若有差别則物有大於象
者師子捉不得矣菩薩斷取三千大千世界置右掌
中如持針鋒舉一棗葉即此理也
僧舉敎云文殊忽起佛見法見𬒳佛欇向二鐡圍山
五雲曰如今若有人起佛見法冕我與點兩椀茶且
道賞伊罰伊同敎意不同教意潁濵老曰攝向鐡圍
山令知起見知非與他茶喫令他識本來處與敎意
異而不異保福僧到地藏地藏和尚問彼中佛法云
何曰保福有時示衆道塞却你眼教你覷不見塞却
你耳教你聽不聞坐却你意敎你分別不得地藏曰
吾問你不塞你眼見箇什麽不塞你耳聞箇什麽不
坐你意作麽生分别或人問此二尊宿意爲同爲不
同潁濵老曰六根爲物所塞爲物所坐則不見自徃
不聞自性不能分别自性若不爲物所塞不爲物所
坐則可以聞見自性分別自性矣老子曰視之不見
名曰夷聽之不聞名曰希摶之不得名曰㣲是三者
不可致詰故復混而爲一一則性也凡老子之言與
佛同者類如此
鄧隱峯在馬師會下一日推土車馬師屏脚路上坐
峯曰請師収足馬曰巳展不収峯曰巳進不退推車
直進碾損馬師脚馬歸法堂執斧子曰碾損老僧脚
底出來峯出引頸於前馬師乃置斧子潁濵老白馬
師展脚不収執斧而問二者皆以試驗隱峯臨機見
觧土耳車進退於事𥘉無損益而直推不顧此隱峯
狂直之病也若執斧問之而縮頸畏避則十分凡夫
無足取矣猶能引頸而竢則猶可取也故其終也不
坐不立倒立而逝雖去來自在而狂病猶未痊也
南泉欲遊莊舎土地神先報莊主莊主乃預爲備泉
至問曰安知老僧來排辦如此莊主曰昨夜土地神
相報泉曰王老師修行無力𬒳鬼神覷見有僧便問
旣是善知識因何𬒳鬼神覷見泉曰土地前更下一
分飯潁濵老曰昔大耳三藏自謂得它心通忠國師
見而問之曰老僧心在何處大耳曰在西川㸔競渡
忠再問心在何處大耳曰在天津橋㸔弄胡孫及三
問大耳良乆莫知去處忠叱之曰這野狐精它心通
在什麽處仰山聞而釋之曰前兩度是渉境心故爲
大耳所見後是自受用三昧放大耳不能見今南泉
欲遊莊舎而土地知之亦見其渉境心耳本無足怪
者南泉自謂修行無力亦姑云爾僧因其言而詰之
非識理者也答之以土地前更下一分飯盖言前從
皆渉境心耳
仰山嘗謂第一坐曰不思善不思惡正恁麽時作麽
生對曰正恁麽時是某甲放身命處仰山曰何不問
老僧曰恁麽時不見有和尚仰山曰扶吾教不起或
曰不思善不思惡此六祖所謂本來面目而仰山少
之何也潁濵老曰在周易有之無思也無爲也寂然
不動感而遂通天下之故非天下之至神其孰能與
於此無思無爲者其體也感而遂通天下之故者其
用也得其體未得其用故仰山以爲未足耳長沙岑
和尚嘗遺僧問同參會老曰和尚見南泉後如何會
黙然僧曰未見南泉時如何會曰不可更别有也僧
回以告岑有偈曰百尺竿頭坐底(一云/試險)人雖然得入
未爲真百尺竿頭須進歩十方世界是全身盖亦貴
其用耳
香嚴閑師嘗謂衆曰如人在千尺懸崖口衘樹枝脚
無所踏手無所攀忽有人問西來意若開口答卽䘮
身失命若不答又違問者如何耶是衆無對頻濵老
曰我若當此時便大開口答他西來意不管䘮身失
命管别有道理也
玄妙備頭陀謂衆曰諸方老宿盡道接物利主只好
盲聾啞三種病人汝作麽生接拈法竪拂他且不見
共他說話他且不聞口復啞若接不得佛法安在時
雖有答者備皆不肯潁濵老曰三種病(人/若)只用諸方
拈搥竪拂說話等伎倆接他眞是奈何他不得如諸
佛菩薩修行功到虎狼虵蝎崖石草木無物透不得
而况三種病人乎玄沙之意儻在是耳非一時老宿
境界故未有能道者耳
德謙禪師嘗到雙巖巖長老問金剛經云一切諸佛
皆從此經出且道此經是何人說師曰說與不說且
置和尚喚什麽作此經雙巖無對師曰一切聖賢皆
以無爲法而有差別旣以無爲法爲極則人安有差
别且如差別是過不是過若是一過切聖賢盡有過
若不是過决定喚什麽做差别雙巖亦無語潁濵老
曰佛本無經此經者此心也佛惟無心故萬法由之
而岀若猶有心一法且不能出而况萬法乎四果十
地皆賢聖也其所得法各有淺深然皆非無心則不
能得故曰一切聖賢皆以無爲法而有差别如扁之
斵輪傴僂之承蜩皆非無心無以致其功其以無致
功則與聖賢同而其功之大小則與賢聖異賢聖之
有差别盖無可疑者也(經所謂以無為法者謂以無/而爲法耳非謂有无為之法)
(也然自六祖以來皆讀作无/爲之法盖僧家拙於文義耳)
杭州報恩院惠明禪師庵居人梅山有二禪客至師
曰上坐離什麽處來曰都城師曰上坐離都城至此
山則都城少上坐此山剰上坐剰則心外有法少則
心法不周說得道理即住不會卽去二客不能對又
有朋彦上坐訪師師問一人發眞歸源十方虛空一
時消隕今天台嶷然如何得消隕去朋彦亦無措潁
濵老曰佛身充滿於法界普現一切羣生前此理也
一人發真歸源十方虚空一時消隕亦理也二理無
可疑者人能逹此理則去來之想盡山河之礙㓕真
性朗然物莫能隔此所以爲充滿法異消隕虚空矣
逹者聞而信之昩者疑之則天台嶷然在前未嘗㓕
矣
杭州永明寺道潜禪師嘗訪浄惠禪師㑹四衆士女
入院净惠曰律中隔壁聞釵釧聲即爲破戒見曙金
銀合㳫朱紫駢闐是破戒不是破戒師曰好箇入路
净惠稱善潁濵老曰隔壁聞釵釧聲而欲心動安得
不謂破戒金銀合沓朱紫駢闐而心不起安得謂之
破戒
欒城第三集卷第九
欒城後集卷第九
　歴代論三
　　荀彧第十九
荀文若之於曹公則漢髙帝之子房也董昭建九鍚
之議文若不欲曹公心不能平以致其死君子惜之
或以爲文若先識之未究或以爲文若欲終致節於
漢氏二者皆非文若之心也文若始從曹公於東郡
致其筭略以摧㓕羣雄固以帝王之業許之矣豈其
晩節復疑而不予哉方是時中原略定中外之望屬
於曹公矣雖不加九鍚天下不歸曹氏而將安徃文
若之意以爲刼而取之則我有力争之嫌人懷不忍
之志徐而埃之我則無嫌而人亦無憾要之必得而
免爭奪之累此文若之本心也惜乎曹公志於速得
不忍數年之項以致文若之死九錫雖至而禪代之
事至子乃遂此則曹公之陋而非文若之過也
　　賈詡上第二十
曹公入荆州降劉琮欲順江東下以取孫氏賈詡言
於公曰公昔破袁氏今収漢南威名遠聞兵勢盛矣
若因舊楚之饒以饗吏士撫安百姓江東可以不勞
衆而定也公不用其計以兵入呉境遂敗於赤壁夫
詡之所以說曹公則李左車之所以說淮隂侯使乘
破趙之勢傳檄以下燕者也方是時孫氏之據江東
巳三世矣國嶮而民附賢才爲用諸葛孔明以爲可
與爲援而不可圖而曹公以劉琮待之欲一舉而下
之難哉使公誠用詡言端坐荆州使辯士持尺書結
好於吳吳知公無并吞之心雖未即降而其不以干
戈相向者可必也方是時劉玄德方以窮客借兵於
吳吳旣修好於公其勢必不助劉而玄德因可蹙矣
惜乎謀之不善荆州旣不能守而孫劉皆奮孰謂曹
公之智而不如淮隂侯哉其後公旣降張魯下漢中
劉曄勸公乘勝取蜀曰劉備人傑也有度而遲得蜀
日淺蜀人未恃也今舉漢中蜀人震駭因其震而壓
之無不克也若少緩之諸葛亮善治國而爲相關羽
張飛勇冠三軍而爲將蜀人旣定馮嶮守要不可犯
也公不從而反天下皆惜曄計之不用夫玄德之賢
過於仲謀賈詡欲以文告懷仲謀而曄欲以虛聲下
玄德其愚智蓋巳遠矣彼曹公不用瞱計豈非以詡
言爲戒也哉春秋之際楚子重伐鄭晋欒武子救之
遇於繞角楚師還晉師遂侵蔡楚人以申息之師救
蔡晋羣帥皆欲戰智莊子范文子韓獻子謂武子曰
吾來救鄭楚師不戰吾遂至於此旣遷戮矣戮而不
巳又怒楚帥戰必不克雖克不令若不能克爲辱巳
甚不如還也遂全師而歸夫兵乆於外狃於一勝而
輕與敵遇我怠彼奮敗常十九古之習於兵者蓋知
之矣
　　賈詡下第二十一
用兵之難蓋有怵於外而動者矣力之所及而義不
可君子不爲也義之所可而力不及君子不強也魏
文帝始受漢禪欲用兵吳蜀以問賈詡詡曰吳蜀雖
蕞爾小國依阻山水劉備有雄才諸葛亮善治國孫
權識虛實陸遜見兵勢據嶮守要汎舟江湖皆難卒
謀也用兵之道先勝後戰量敵論將故舉無遺䇿臣
竊料羣臣無權備對雖以天威臨之未見萬全之勢
也帝不能用遂興陵江之役士卒多死是時帝始受
禪欲以武功夸示四方貪得幸勝末暇慮兵敗勢屈
之辱也魏多謀臣蓋必有知之者矣然皆莫取言謝
能言之可謂不怵於外矣晉末符堅擁百萬之衆耻
吳㑹之未服欲一舉下之而不欲晋之無釁謝安乘
符堅之敗知中原之蕩析而不知江南之㣲弱勢必
不能成大功故符堅至於失國而謝安至於䘮師二
人者皆耻不若怵於外之患也
　　劉玄德第二十二
事固有當作而不可作者智者論其公私權其輕重
而可否可决也蜀先主之於關羽名雖君臣而義則
父子也先主入蜀而羽攻曹仁張於荆州吳乗其敝
羽以敗死先主欲爲羽報讎義不可巳也然呉蜀之
於魏國小而兵弱本以季漢君臣之分締友相親與
魏爲敵則報讎之義其公且重者在魏也釋魏而事
羽之怨則爲失所先後矣先主文在白帝也吳之君
臣懼而乞和若以讎魏之重俛而從之莪無不可也
先主念羽之厚拒而不許君臣之義則至矣至於奮
不慮害兵敗而繼之以死忘兩國之大計而徇一夫
之遺忿則未爲得矣諸葛孔明有言法孝直若在必
能止君此行雖行亦必不至於敗然則孔明亦自以
伐呉爲失計矣哉
　　孫仲謀第二十三
任人莫難於託國漢武帝因文景富庻之後虐用其
民厚自奉養征伐四夷㡬䘮天下逮其晩歳託國於
霍光光知用兵之害罷均輸榷酤與民休息而天下
復安凢武帝之所以得稱賢君者惟用霍光故蜀也
先主知嗣子之暗弱舉國而付之諸葛孔明孔明又
廢李嚴楊儀援蔣琬費禕而授之雖後主之不明而
守國三十餘年君臣相安蜀人免於塗炭之患過於
魏具逺甚呉大帝方其蜀任賢將抗衡中原曹公憚
之及其老也賢臣死亡略盡喜諸葛恪之勁悍越衆
而付以後事恪乗其用兵勞民之後繼起大役兵折
於外旣歸而不能自克將復肆志於僚友恪旣以䘮
其軀而孫氏因之三世絶統呉越之民䧟於炮烙之
地國隨以亡彼以進取之資用進取之臣以徼一時
之功可耳至於託六尺之孤寄千里之命而亦屬之
斯人其勢必至是哉
　　晉宣帝第二十四
世之說者曰司馬仲逹之於魏則曹孟德之於漢也
是不然二人智勇權略則同而所處則異漢自董卓
之後内潰外畔獻帝犇走困踣之不暇帝王之勢盡
矣獨其名在耳曹公假其名號以服天下擁而植之
許昌建都邑征畔逆皆曹公也雖使終身奉獻帝率
天下而朝之天下不歸漢而歸魏者十室而九矣曹
公誠能安而俟之使天命自至雖文王三分天下有
其二以事紂何以加之惜其爲義不終使獻帝不安
於上義士憤怨於下雖荀文若猶不得其死此則曹
公之過矣如司馬仲逹則不然明帝之末曹氏之業
固矣雖明帝以滛虐失衆曹爽以驕縱得罪而顛覆
之形未見天下未畔魏也仲逹因其隙而乗之拊其
背而奪其成業事與曹公異矣漢武帝之老也託昭
帝於霍光昭帝尚㓜燕王蓋主有簒取之心上官桀
桑羊助之此其禍急於曹爽霍光內斃燕蓋外誅桀
羊擁護昭帝訖無驕君之色及昭帝早䘮國空無主
迎立昌邑昌邑不令又援立宣帝柄在其手者屢矣
然退就臣位不以自疑中外悉其本心亦無一人有
異議者以仲逹疑光孰爲得之邪然光猶不足道蜀
先主將亡召諸葛孔明而告之曰嗣子可輔輔之如
其不才君可自取復語後主汝與丞相從事事之如
父後主之暗弱孔明之賢智蜀人知之矣使孔明有
異志一揺手而定矣然外平徼外蠻夷内廢李平廖
立旁禦魏吳功成業定又付之蔣琬費禕奉一昏主
三十餘年而無纎芥之隙此又霍光之所不能望也
故人患不誠茍誠忠孝舜之於父母伊尹之於太甲
終無間然者自仲逹之後人臣受六尺之寄因而取
之者多矣皆以地勢迫切置而不取則身必爲國必
亂至自比騎虎不可復下此亦自欺而已哉
　　晋武帝第二十五
立嫡以長不以賢立子以貴不以長古今之正義也
然堯廢丹朱用舜而天下安帝乙廢㣲子立紂而商
以亡古之人蓋有不得已而行之者矣得巳而不巳
不得巳而巳之二者皆亂也子非朱紂而廢天下之
正義君子不忍也子如朱紂而守天下之正義君子
不爲也漢髙帝始謂惠帝仁弱欲廢之而立如意旣
而知人心(在/之)太子也則寢廢立之議而用平勃平勃
(賢/皆)而權任均故惠帝雖没産禄雖横而援立文帝漢
室不病也武帝旣老知燕王旦廣陵王胥之不可用
也廢之而立少子任霍光金日磾上官桀桑羊以後
事當是時昭帝之賢否未可知而四人枉直相半也
幸而昭帝明哲霍光忠良桀羊雖欲爲亂而不遂其
後復廢昌邑立宣帝而朝廷晏然無事蓋人君不幸
而立㓜主當如二帝屬任賢臣乃免於亂此必然之
勢也魏明帝疾篤而無子棄逺宗子而立齊王始欲
輔以曹宇曹宇而倖臣劉放孫賢不便宇肇之正勸
帝易以司馬仲逹曹爽齊王旣非天下之望而爽又
以庸才與仲逹姦雄爲對數年之間遂成簒弑之禍
晋武帝親見此敗矣惠帝之不肖羣臣舉知之而牽
制不忍忌齊王攸之賢而恃愍懷之小惠以爲可以
消未然之憂獨有一汝南王亮而不早用舉社稷齊
重而付之楊駿至於一敗塗地無足怪也帝之出齊
王也王渾言於帝曰攸之於晋有姬旦之親若預聞
朝政則腹心不貳之臣也國家之事若用后妃外親
則有吕氏王氏之虞付之同姓至親又有吳楚七國
之慮事任輕重所在未有不爲害者也惟當後正道
求忠良不可事事曲設疑防慮方來之患也若以智
猜物雖親見疑至於䟽逺亦安能自保乎人懷危懼
非爲安之理此最國家之深患也渾之言天下之至
言也帝不能用而用王佑之計使木子毋弟秦(東/王)都
督關中楚王瑋淮南王允並鎭守要害以強帝室然
晉室之亂實成於八王吾嘗籌之如攸之親賢奪嫡
之禍非其志也不幸至此天下所宗宗社之計猶有
頼也如佑之計使子弟㩚兵以捍外患如梁孝王之
禦呉楚尚可若變從中起而使人人握兵以救内難
此與何進袁紹召丁原董卓以除宦官何異古人有
言擇福莫若重擇禍莫若輕如武帝之擇禍福可謂
不審矣
　　羊祜第二十六
善爲國者必度其君可與共患難可與同安樂而後
有爲故功成而無後憂晋厲公與楚共王爭鄭晉人
知楚有可乘之隙欒武子爲政欲出兵擊之日不可
以當吾世而失諸侯范文子不欲請釋楚以爲外懼
武子不能用夫文子非茍自安者也厲公侈而多嬖
寵諸大夫富而陵上國有大功則君臣不相安亂之
所自生也旣謀之不從出而遇楚猶欲避楚而歸旣
勝反國曰亂將作矣吾不可以俟使其祝宗祈死逾
年而厲公殺三郤立胥童欒書殺胥童弑厲公文子
雖死而免於大難子孫與晋國相終始范蠡事越王
句踐反自㑹稽撫人民厲甲兵七年而殺吳王夫差
歸未及國知越王之難與同安樂也扁舟去之卒免
文種之戮若二子者可謂有先見之明矣范文子至
於自殺范蠡至於逃亡而不顧何則所全者大也晋
武帝旣受魏禪中原富強羣臣用命吳孫皓以滛虐
失衆有亡國之舋晉人習於長江之嶮以爲未可取
也羊祜爲襄陽守知其不能乆陳可取之計武帝納
之祜(進/又)王濬杜預以成㓕呉之功後世皆稱其賢吾
嘗論祐巧於䇿呉而拙於謀晉何以言之武帝之爲
人好善而不擇人茍安而無遠慮雖賢人滿朝而實
充荀朂之流以爲腹心使吳尚在相持而不敢肆雖
爲賢君可也吳亡之後荒於女色蔽於庸子踈賢臣
近小人去武備崇藩國所以兆亡國之禍者不可勝
數此則㓕吳之所從致也孟子曰入則無法家拂士
出則無敵國外患者國常亡故人常生於憂患而死
於安樂祜不慮此而銳於㓕吳其不若范文子逺矣
或曰吳㓕而晉亂此天命非人事也而羊祜何罪焉
吾應之曰爲國當論人事使祜不爲㓕呉之計孫皓
窮凶而死呉更立君則長江未可越也呉計不亡則
晋之君臣厲精不懈是呉不㓕而晋不亂也不猶愈
於呉㓕而晋亂乎祜之將死也武帝欲使卧護諸將
祜曰㓕呉不須臣自行但平吳之後當勞聖慮耳推
祜此言蓋亦憂在平吳矣憂在平呉而勇於㓕呉其
不若范文子逺矣
　　王衍第二十七
聖人之所以御物者三道一也禮二也形三也易曰
形而上者謂之道形而下者謂之器禮與形皆器也
孔子生於周永内與門弟子言外與諸侯大夫言言
及於道者蓋寡也非不能言謂道之不可以輕授人
也蓋嘗言之矣曰參乎吾道一以貫之夫道以無爲
體而入於羣有在仁而非仁在義而非義在禮而非
禮在智而非智惟其非形器也故目不可以視而見
耳不可以聽而知惟君子得之於心以之御物應變
無方而不失其正則所謂時中也小人不知而竊其
名與物相遇輒捐理而徇欲則所謂無忌憚也故孔
子不以道語人其所以語人者必以禮禮者器也而
孔子必以教人非吝之也盖曰君子上逹小人下逹
君子由禮以逹其道而小人由禮以逹其噐由禮以
逹道則自得而不眩由禮以逹噐則有守(不/而)狂此孔
子之所以寡言道而言禮也若其下者視之以禮而
不格然後待之以刑辟三者具而聖人之所以御物
者盡矣三代以逺漢之儒者雖不聞道而猶能守禮
故在朝廷則危言在卿黨則危行皆不失其正至魏
武始號法術而天下貴名刑魏文始慕通遠而天下
賤守節相乘不巳而虛無放蕩之論盈於朝野何晏
鄧颺導其源阮藉父子漲其流而王衍兄弟卒以亂
天下要其終皆以濟邪佞成滛欲惡理法之成其姦
也故蔑弃禮法而以道自命天下之小人便之君臣
奢縱於上男女淫泆於下風俗大壞至於中原爲墟
而不悟王導謝安江東之賢臣也王導無禮於成帝
而不知懼謝安作樂於䘮期而不受教則廢禮慕道
之俗然矣東晉以來天下學者分亦爲南北南方簡
約得其精華北方深蕪窮其㧞葉至唐始以義䟽通
南北之異雖未聞聖人之大道而形器之說備矣上
自郊廟朝廷之儀下至冠昏䘮祭之法何所不取於
此然以其不言道也故學者小之於是捨之而求道
冥冥而不可得也則至於禮樂度數之間字書形聲
之際無不指以爲道之極然反而察其所以施於世
者內則纔䛕以求進外則聚歛以求售廢端良聚茍
合杜忠言之門闢邪說之路而皆以詩書文飾其僞
要之與王衍無異嗚呼世無孔孟使揚墨塞路而莫
之闢吾則罪人爾矣
欒城後集卷第九
欒城集卷第十
　詩九十六首
　　和孔武仲金陵九詠
　　　白䳱亭
白䳱洲前水奔騰亂馬牛亭高疑欲動船去似無憂
洶湧山方壤澄清練不収中秋誰在此明月滿城頭
　　　覧輝亭
城裏最高處坡陁見一城山多來有緒江逺靜無聲
歌吹風前度樓臺雨後明風光同楚蜀聊此慰生平
　　　鳯凰臺
鳯鳥乆不至斯臺空復高何年種梧竹特地翦蓬蒿
白水來無際青山轉幾遭南遊且未返江海共滔滔
　　　天慶觀
興廢不可必冶城今靜祠松聲聞道路竹色浄軒墀
江近風雲改亭深草木滋孤墳弔遺直狂闇閔元規
(在觀側/卞壺墓)
　　　高齋
金陵佳䖏自無窮使宅幽深即故宮樓殿六朝遺燼
後江山百里舊城中雨餘尚有金鈿落月出長窺粉
堞空㸔盡一城懐古地茲遊恨不與君同
　　　此君亭(藏寺/在華)
緑竹不可數孤亭一倍幽色分巖石潤梢出澗松修
雪節寒方見春萌旱不抽故山多此物長恨未歸休
　　　見江亭(山/在蔣)
江水信浩渺連山巧蔽虧端能上嶮絶故自識津涯
滅沒檣竿度飄摇鷺羽遲何人倚舟望亦愛此峯危
　　　定林院
定林兩山間崖木生欲合茅屋倚巖隈重重䕃清樾
晨齋取旁寺生事信幽絶吾人定何爲常欲依暖熟
　　　八功德泉
君言山上泉定有何功德熱盡自清凉苦除即甘滑
頗遭遊人病時取破匏挹煩惱雖云淸凛然終在臆
　　　遊鍾山
江南四月如三伏北望鍾山萬松碧杖藜試上寳公
龕衆壑秋聲起相襲青峯回抱石城小白練前横大
江直石梯南下俯城闉松徑東蟠轉山谷喬林無風
聲如兩時見遊僧石上息行窮碧澗一庵巖坐弄清
泉八功德歸尋晚飯衆山底困卧定林依石壁朝遊
不知澗谷遠莫歸但覺穿雙屐老僧一身泉上住十
年掃盡人間迹客到唯燒栢子香晨飢坐待山前粥
丈夫濟時誠妄語白首居山本良䇿茹𬞞飯糗何足
道純灰洗心聊自滌失身䖏世足愆尤愧爾山僧少
憂責
　　　郭祥正國慱醉吟庵
姑熟溪頭醉吟客歸作茅庵劣容席團團鵠卵中自
明窓前月出夜更清醉吟自作溪上語不學擁鼻雒
陽生詩成付與坐中讀知有清溪可終日作詩飲酒
聊復同誰來共枕溪中石圓天方地千萬里中與此
間大相似囂然一息不自停水火雷風相㓕起直須
只作此庵㸔歌罷曲肱還醉眠不用騎鯨學太白東
入滄海觀桑田
　　　湖隂曲
老虎穴中卧獵夫不敢窺驊騮服箱驂盗驪巡城三
匝漫不知帳中晝夣日遶壁驚起知是黄須兒馬鞭
七寳留道左猛士徘徊不能過遺矢如去氷已遥明
日神兵下赤霄荒城至今人不住狐兔驚走風蕭蕭
　　　舟次大雲倉回寄孔武仲
一風失前期十日不相見君㠶一何駛去若乘風箭
我舟一何遲出沒蔽葭薍甕中有白糟床上有黄卷
妻孥不足共思子但長嘆池陽重相遇撫手成一粲
先行復草草回首空眷眷人生類如此遲速亦何筭
一見誠偶然四海良獨逺相期廬山隂把臂上雲巘
　　　池州蕭丞相樓二首
遶郭青峯睥睨屯入城流水縠文翻樓成始覺江山
勝人去方知德業尊坐久浮雲霾後嶺酒醒飛雪變
前村我來邂逅公歸國猶喜豋臨共一樽(發日將觧/池守滕元)
(去)
丞相風流直至今朱欄仍對舊山林奔馳軒冕身何
有跌宕圖書意最深松遶城頭風瑟縮江浮山外氣
隂森三年不起南遷想應有前人識此心
　　　過九華山
南遷私自喜㸔盡江南山孤舟少僮僕此志還復難
局促守破䆫聮翩過重巒忽驚九華峯高拱立我前
蕭然九仙人縹緲凌雲煙碧霞爲裳衣首冠青琅玕
揮手謝世人可望不可攀我行竟草草安能拍其肩
但聞有高士卧聽松風眠松根得茯苓牀若千嵗􁪿
煑食一朝盡終身棄腥羶腹背生緑毛輕舉如翔鸞
相逢欲借問巳在長松端何年脫罪罟出䖏良自便
芒鞋挂藤杖逢山即盤桓斯人未可求巖室儻復存
　　　佛池口遇風雨
長江五月多風暴欲行先㸔風日好北風忽作東南
來隂雲如湧撥不開驚雷徃還轉車轂狂波低昻起
坑谷中流一葉那復持卷舒已付天公知觧㠶轉柂
不容語佛池口中幸可住須臾急雨變昏霾柂師喜
賀風已回澄谿不動縈白練老木蒼崖蔚葱蒨繫舟
茅屋得青𬞞試問釣船還有魚開樽引滿向妻子明
日復行未須悕隂陽開闔良等閑扁舟誰令乘嶮艱
　　　舟次磁湖以風浪留二日不得進子瞻以詩
　　　見寄作二篇答之前篇自賦後篇次韻
慙愧江淮南北風扁舟千里得相從黄州不到六十
里白浪俄生百萬重自笑一生渾類世可憐萬事不
由儂夜深䰟夣先飛去風雨對床聞曉鍾
西歸猶未有莵裘擬就南遷買一丘舟楫自能通蜀
道林泉真欲老黄州魚多釣户應容貫酒熟鄰翁便
可晋從此莫言身外事功名畢竟不如休
　　　黄州陪子瞻遊武昌西山
千里到齊安三夜語不足勸我勿重陳起遊西山麓
西山隔江水輕舟亂鳬鶩連峯多回溪盛夏富草木
杖策㸔萬松流汗升九曲蒼茫大江湧浩蕩衆山蹙
上方寄雲端中寺倚巖腹清泉類牛乳煩熱須一掬
縣令知客來行庖映脩竹黄鵝特新煑白酒近亦熟
山行得一飽㸔盡千山緑幽懐苦不遂滯念毎煩促
歸舟浪花暝落日金盤浴妻孥寄九江此㑹難再卜
君㸔孫討虜百戰不摇目猶憐江上臺高㑹飲千斛
巾冠墮臺下坐使張公哭異時君再來擕被山中宿
　　　將還江州子瞻相送至劉郎洑王生家飲别
相從恨不多送我三十里車湖風雨交(居其水曰車/晉車武子故)
(湖)松竹相披靡繫舟枯木根會面兩王子嘉眉雖異
郡雞犬固猶邇相逢勿空過一醉不湏起風濤未可
渉隔竹見奔駛渡江買羔豚収網得魴鯉朝畦甘瓠
熟冬盎香醪美烏菱不論價白藕如泥耳誰言百口
活仰給一湖水奪官正無頼生事應且爾卜居請連
屋扣户容屣履人生定何爲食足真巳矣愆尤未見
雪世俗多相鄙買田信良計𬞞食期沒齒手持一竿
竹分子長湖尾
　　　赤壁懐古
新破荆州得水軍鼓行夏口氣如雲千艘已共長江
險百勝安知赤壁焚觜距方强要一鬬君臣巳定勢
三分古來伐國須觀釁意突成功所未聞
　　　自黄州還江州
身浮一葉返湓城凌犯風濤日夜行把酒獨斟從睡
重還家漸近覺身輕岸回樊口依俙見日出廬山紫
翠横家在庾公樓下泊舟人遥指岸如頳(土赤如頳/江州城下)
　　　江州五詠
　　　　射蛟浦
萬騎廵遊遍千㠶破浪輕射蛟江水赤敎戰越人驚
山轉樓船影岸催連弩聲祈招無爲賦酣寢盡平生
(武敎樓船於此/浦上積水相傳漢)
　　　浪井
江波浮陣雲岸壁立青鐡胡爲井中泉湧浪時驚發
水性本無定得止自澄澈誰爲女媧手補此天地裂
　　　庾樓
元規情不薄上客有殷生夜半酒將罷公來坐不驚
舞翻江月逈談落塵毛輕塵世風流盡高樓空此名
　　　東湖
讀書廬山中作郡廬山下平湖浸山脚雲峯對虚榭
紅蕖紛欲落白鳥時來下猶思隐居勝亂石驚湍㵼
(居也及為九江太守始營東湖風物可愛/李勃隐居廬山泉石竒勝今凄賢寺其故)
　　　琵琶亭
湓江莫雨晴孤舟暝將發夜聞胡琴語展轉不成别
尊堂寄東林雅息存北闕澘然涕泗下安用無生説
　　　不到東西二林
山北東西寺高人永遠師來遊亦前定回首獨移時
社散白蓮盡山空玄鶴悲何年陶靖節溪上送行遲
　　　遊廬山山陽七詠
　　　　開先瀑布
山上流泉自作溪行逢石缺㵼虹霓定知雲外波瀾
闕飛到峯前本末齊入海明河驚照曜倚天長劔失
提攜誰來卧枕莓苔石一洗塵心萬斛泥
　　　潄玉亭
山回不見落銀潢餘溜喧豗響石塘目亂珠璣濺空
谷足寒雷電繞飛梁入瓶銅鼎春茶白接竹齋厨午
飯香從此出山都不棄滿田秔稻揷新秧
　　　簡寂觀
山行但覺鳥聲殊漸近神仙簡寂居門外長溪浄客
足山腰苦筍助盤𬞞喬松定有臧丹處大石仍前拜
斗餘弟子蒼髯年八十養生世世授遺書
　　　歸宗寺
來聽歸宗早晚鐘疲勞懶上紫霄峯墨池漫疊溪中
石白塔㣲分嶺上松佛宇爭惟一山甲僧厨坐待十
方供欲遊山北東西寺巖谷相連更幾重(少所置云/此寺王逸)
(在焉/有墨池)
　　　萬杉寺
萬本青杉一手栽滿堂白佛九天來(手種萬杉特為/仁宗初年有僧)
(禁中伏賜之/建此寺仍以)涓涓石溜供厨足矗矗山屏遶寺開半
榻松隂秋簞冷一杯香飯午鐘催安眠飽食平生事
不待山僧喚始廻
　　　三峽石橋
三峽波濤飽泝治過橋雷電記當年江聲髣髴瞿唐
口石角參差灧澦前應有夜猿啼古木已將秋葉作
歸船老僧未省遊巴蜀松下相逢問信然
　　　白鶴觀
五老相攜欲上天玄猿白鶴盡疑仙浮雲有意藏山
頂流水無聲入稻田古木㣲風時起籟諸峯落日盡
生煙歸鞭草草還城市慙愧幽人正醉眠
　　　南康阻風遊東寺
欲渉彭蠡湖南風未相許扁舟厭摇蕩古寺慰行旅
重湖面南軒驚浪卷前浦霏㣲雪陣散顛倒玉山舞
一風輒九日未悉土嚢怒百里斷行舟仰㸔飛鴻度
故人念征役一飯語平素竹色凈飛濤松聲亂和雨
我生足憂患十載不安處南北已兼忘遲速何須數
　　　寄題陳憲郎中竹軒
家有脩篁緑滿軒趨庭詩禮舊忘言凌霜自得良朋
友過雨時添好子孫試翦輕筠扶野歩旋収涼葉煑
清樽風流共道勝桑梓鄰里何妨種百根
　　　次韻孔武仲到官後見寄
舉楫同千里繫舟時一言共嗟蓬作屋願就席爲門
行後身先困征商思益昬僅同豋龍斷何止服車轅
　　　次韻筠守毛維瞻司封觀修城三首
北垣荆棘舊成堆晋待公來埃第開車馬已通城下
路榛蕪盡付冶家灰異時碧瓦千門合應記紅旌百
度來自笑禆諶便曠野肩輿飛蓋許追陪
撥棄案頭文字堆曉晴山色四門開究懐民事老雖
壯俛首山城心巳灰荆棘燒殘桑柘出狐貍去盡犬
雞來規模先遣通蹊隧後乘應容衆客陪
山脚侵城起阜堆遶城徼道斬新開闉闍半壊驚潮
信隍壑初深見劫灰蟻聚千夫曽幾日鱗差萬瓦㸔
將來史君才力輕山郡朝論行聞急召陪
　　　次子瞻夜字韻作中秋對月二篇一以贈正
　　　郎二以寄子瞻
平明坐曹黄昏歸終嵗得閑惟有夜已邀明月出牆
東更遣清風掃庭下城上青鬟四山合門前白練長
江㵼誰家高㑹吹參差鄰婦悲歌舂罷亞二年憂患
今已過一夜清光天所借西京詩句出蘇李南國風
流數王謝已隨孤棹去中原肯顧新科求上舎讀書
本自比嵇鍜學劔要須問曹蔗清觴灧灧君莫違佳
句駸駸予已怕狂夫猖狂終累人不返行遭親黨罵
　　　又
十年秋月照相思相從秪有彭門夜露侵笳鼓思城
闕寒廹魚龍舞潭下厭厭夜飲歡自足落落襟懐向
人㵼秋深河來巨野溢水乾樓起滕王亞北海孔公
雖好客河内冦尹那得借是非朝野忽紛紜得䘮芳
菲一開謝明月多情還入門流水何知空遶舎晨餐
江市富鱣魴夜宿山村足梨蔗坐隅鵩鳥不須問牆
外蝮蛇猶足怕婁公見唾行自乾馮老尚多誰定罵
　　　次韻王適食茅栗
相從萬里試南餐對案長思苜蓿盤山栗滿籃兼白
黒村醪入口半甜酸乆聞牛尾何曾識竊比雞頭意
未安故國霜蓬如盌大夜來彈劒似馮驩
　　　過毛國鎮夜飲
風格照人華省郎江山遶郭古仙鄉漫傳鉛鼎八百
嵗未比金釵十二行不動歌聲人已醉旋聞詩句夜
初長簿書撥盡知餘力道院清虛頃未嘗
　　　次韻毛國鎮趙景仁唱和三首一贈毛一贈
　　　趙一自詠
治劇從容緩䇿銜鈴軒無事日清談隼旟畵㦸明千
里紙帳繩床自一庵金奏屢陳容客和玉山不動㸔
賔酣我來邂逅逢寛政忘却漂流身在南
一紙新詩過鴈銜醒然何異接君談奉親魚蟹兼臨
海退食琴書定有庵一别經年真似夣多憂不飲亦
如酣共君交契非今日蔽芾棠隂自劒南
逺謫江湖舳尾銜到來辛苦向誰談畏人野鶴長依
嶺厭事山僧秪住庵黄雀頓來成一飽白醪新熱喜
初酣踈頑近日尤堪笑坐任飄風去自南
　　　再和三首
穴䑕何須窶藪銜麄官不用苦高談夜傾渌蟻風吹
竹晝擁黄紬雪覆庵每作㣲詞還自笑偶漸餘潤亦
成酣公詩精絶非倫擬自古騷人盡在南
燕窠泥土一春銜慙愧封侯止立談舊隐尚聞存竹
徑歸休但要葺茅庵釣船夣想沿溪泛酒盞遥思向
日酣强欲遲晋依幕府吳公行恐召河南
天敎窮困欲誰銜生事那須一一談自笑豐年塵滿
甑不堪雨後􁑚生庵士師憔悴經三黜陶令幽憂付
一酣它日歸耕若相憶尺書頻寄北山南
　　　次韻王適州學新修水閣
黄鐘巨挺兩春容何幸幽居近學宫坐對江山增浩
氣力追齊魯欲同風頌詩聞道求何武家法行㸔試
左雄欲伴少年遊矍相奔軍慙愧恐詞窮
　　　次韻毛君九日
山脚侵城盡是臺登高䖏䖏喜崔嵬手拈霜菊香無
柰面拂江風酒自開幕府樽罍雲裏集民家歌吹靜
中來定知勝却陶彭澤悵望籬邉白日頽
　　　次韻毛君感事書懐
種棠經嵗便成科秋雨調匀氣漸和才力有餘嫌事
少風情無限覺詩多長松更老仍添節古井雖深自
不波宴坐山房人豈識一樽聊且慰蹉跎
　　　次韻毛君見督和詩
新詩落紙一城傳顧我踈蕪豈足編它日杜陵詩集
裏韋迢略見兩三篇
　　　次韻毛君山房遣興
欲就陽崖暖新開石磴斜誰言太守宅自是野人家
燕坐收心鑑冥觀閲界沙退公長寂寞外物自喧譁
缺逕移松補斜陽種竹遮白雲生後礎孤鶩伴殘霞
破悶時尋鶴呼眠亦任鴉喜聞糟出甕屢問菊開花
古井元依斗丹砂舊養芽蚍蜉頻上案猿狖巧分樝
客到扁舟遠年侵兩鬢華心摇掛風斾眼暗隔輕紗
强撥横肱睡來從揷版衙隐居慙棄擲勝地每咨嗟
頑鈍終何取彫磨豈復加焦先夙所尚圜舎恰如蝸
　　　和胡敎授䝉太守䇿試諸生
著籍初同闕里多采芹先致魯風和欲將大䇿觀胸
膽盡召中堂列鴈鵝終日正言何忌諱幾人餘力尚
委蛇豈惟太守知爲政仍是先生善設科
　　　和毛君州宅八詠
　　　　鳯凰山
山川蟠蜛偶成形威鳯低回乆未行更種梧桐真可
致高飛性似伯夷清
　　　披仙亭
仙翁舊住蜀江邉千嵗歸來一鶴翩城郭已非人事
攺淒凉遺迹但披仙
　　　方沼亭
池上茅簷覆水低早來秋雨尚虹霓敗荷折葦飛鴻
下正憶漁舟泊故溪
　　　翠樾亭
一夜飛霜㸃緑苔曉庭黄葉掃成堆簷間翠樾彫踈
盡却放牆東好月來
　　　李八百洞
洞府山川百里賖洞門藤蔓鎻煙霞神仙不與人間
異弟妹還應共一家
　　　煉丹片
鑿井燒丹八百年塵緣消盡果初圓石床蘚甃人安
在渌水圓團一片天
　　　磨劒池
神仙鑄劒本無硎岸石斑斑尚鐡鉎天上少年仍狡
獪不湏還爾對方平
　　　山房
岸幘擕笻夜夜來蒲團紙帳竹香臺直湏覔取僧爲
伴更爲開庵􁜤草萊
　　　次韻毛君病中菊未開
病胏秋深霧雨傷舊繒故絮喜清凉菊花金粟未曾
吐桂酒鵝兒空自黄草木亦知年有閠風霜漸近月
方陽(陽月/十月為)得詩聞道維摩病欲欲到毗耶言已忘
　　　雨中宿酒務
㣲官終日守糟缸風雨凄凄夜渡江早歳謬知儒術
貴安眠近喜壯心降夜深唧唧醅鳴罋睡起蕭蕭葉
打窓阮籍作官都爲酒不須分别恨南邦
　　　次韻毛君經旬不用鞭扑
共喜秋深酒味醇官曹休暇不湏旬政寛境内棠隂
合訟去庭中草色新不惜牛刀時一割已因鼷䑕發
千鈞嵗終誰爲公書考豈止江西第一人
　　　次韻李撫辰屯田修州門
六月江濤壁壘頽蒼崖翠甓就新臺咄嗟雙闕還依
舊咫尺群山信有材畫㦸風生兩衙退飛橋日出萬
人來不因毁圯催興築誰見雍容治劇才
　　　飲酒過量肺疾復作
朝䝉麴塵居夜傍糟床卧鼻香黍麥熟眼亂瓶􁂭過
囊中衣巳空口角涎虚墮啜嘗未去足盗釂恐深坐
史君信寛仁髙㑹慰寒餓西樓適新成明月猶半破
擁簷青山横拂檻流水播雕盤貯霜實銀盎薦秋糯
共言文字歡豈待紅裙佐惟知醍醐滑不悟頗羅大
夜歸肺増漲晨起脾失磨情懐忽牢落藥餌費調和
衰年足奇窮一醉仍坎坷清樽自不惡多病欲何奈
聞公話少年舉白不論箇歌吟雜嘲謔笑語爭掀簸
平明起相視鋭氣曽未挫達人遺形骸駑馬懐豆莝
不知逃世網但觧憂嵗課不見獨醒人終費招䰟些
　　　衢州趙閱道少師濯纓亭
掛冠纓上已無塵猶愛溪光碧照人㸃檢舊遊黄石
在掃除諸念白鷗親一樽父老囊金盡三逕松筠生
事貧它日南公數人物丹青添入縣圖新
　　　茶花二首
黄檗春茅大麥麄傾山倒谷採無餘只疑殘枿陽和
盡尚有幽花霰雪初耿耿清香崖菊淡依依秀色嶺
梅如經冬結子猶堪種一畆荒園試爲鉏
細嚼花鬚味亦長新芽一粟葉間藏稍經臈雪侵肌
瘦旋得春雷發地狂開落空山誰比數烝烹來嵗最
先嘗枝枯葉硬天真在踏遍牛羊未攺香
　　　次韻毛君山房即事十首
案牘希踈意自開夜闌幽夢曉方回青苔紅葉騷人
事時見詩筒去又來
東晉仙人借舊山定應天意許公閑郡人欲問史君
䖏笑指峯巒紫翠間
蛩知秋候時鳴壁香礙蒲簾不出門隱几無言心有
得南䆫晴日暖侵軒
溪山付與醉中仙美酒何曾斗十千就得江邉賤魚
稻閑官未用苦相憐
忘身先要觧忘名分别湏臾起不平請㸔早朝霜入
屨何如卧聽打衙聲
禽哢秋來不復圓桐隂霜後亦成穿黄花强欲招酣
飲白髮偏工報老年
邂逅清歡屢不期病來無奈羽觴飛醉乘籃轝江邉
去長伴漁舟月下歸
醉裏題詩偏韻惡秋來勸酒益盃深不才多病俱非
敵緑綺緣何得報金
庵中獨宿雨垂垂永夜無人𣢾竹扉灰冷銅爐香欲
㓕床頭一㸃臈燈㣲
觸事隨緣不用多華堂玉食奈憂何美人未厭山阿
陋薜荔爲裳帶女蘿
　　　再和十首
澗草巖花日日開江南秋盡似春回旋開還落無人
顧惟有山蜂暖尚來
江上孤城面面山居人也自不曽閑蜂遊蟻聚知何
事日夜長橋南北間
城郭村墟共水雲槿籬竹屋映柴門隐居亦有高人
在岸幘無言倚釣軒
一官踈散自疑仙三考應成醉日千早病固湏閑地
著多憂長被達人憐
養生尤復要功圓溜滴南溪石自穿近見牢山陳道
士㣲言約我更三年(竟無所云約三年當再見/牢山陳道士璞近過此叩)
張公詩社見公名(為唱和之友/公昔與張伯達)白首山城嘆不平
坐客要聞新樂府應湏湓口琵琶聲
高情日與故山期鴻鵠誰言也倦飛且聽漁人强哺
啜坐中羈客畏公歸
天爲多才故欲禁府門摧落漲江深鼎新翠壁排精
鐡湧出飛樓直百金
樓上青山遶四垂畫橋百歩引朱扉落成當輿公同
上一㸔長江白練㣲
歌舞晋賔意自多華燈數問夜如何白頭病客無才
思慣卧茅庵長薜蘿
　　　筠州二詠
　　　　牛尾貍
首如貍尾如牛攀條㨗嶮如猱猴橘柚爲漿栗爲餱
䈥肉不足惟膏油深居簡出善自謀尋蹤發窟并執
囚蓄租分散身爲羞松薪瓦甑烝浮浮壓入糟盎肥
欲流熊肪羊酪真比儔引筯將舉訊何尤無功竊食
人所仇
　　　黄雀
秋風下黄雀飛禾田熟黄雀肥群飛蔽空日色薄逡
廵百頃朱爲稀翾翻巧㨗多且㣲精丸􁁂妙舉輒違
乘時席勢不可揮一朝風雨寒霏霏肉多趐重天時
非農夫舉網驚合圍懸頸系足膚無衣百箇同􁧱仍
相依頭顱萬里行不歸北方人居厭羔豨咀噍聊發
一笑欷
欒城集卷第十
欒城第三集卷第十
　　遺老齋記
庚辰之冬子蒙恩歸自南荒客於潁川思歸而不能
諸子憂之曰父母老矣而居室未完吾儕之責也則
相與卜築五年而有成其南脩竹古栢肅然如野人
之家乃闢其四楹如明䆫曲檻爲燕居之齋齋成求
所以名之予曰予潁濵遺老也盍以遺老名之汝曹
志之予㓜從事於詩書凡世人之所能茫然不知也
年二十有三朝廷方求直言有以予應詔者予采道
路之言論宫掖之祕自謂必以此獲罪而有司果以
爲不遜上獨不許曰吾以直言求士士以直言告我
今而黜之天下其謂我何宰相不得巳寘之下第自
是流落凡二十餘年及宣后臨朝擢爲右司諌凡有
所言多聽納者不五年而與聞國政盖予之遭遇者
再皆古人所希有然其閒與世俗相從事之不如意
者十常六七雖號爲得志而實不然予聞之樂莫善
於如意憂莫慘於不如意今予退居一室之間杜門
却掃不與物接心之所可未嘗不行心所不可未嘗
不止行止未嘗少不如意則予平生之樂未有善於
今日者也汝曹志之學道而求寡過如予今日之處
遺老齋可也
　　藏書室記
予㓜師事先君聽其言觀其行事今老矣猶志其一
二先君平居不治生業有田一㕓無衣食之憂有書
數千卷手緝而校之以遺子孫曰讀是内以治身外
以治人足矣此孔氏之遺法也先君之遺言今猶在
耳其遺書在櫝將復以遺諸子有能受而行之吾世
其庻矣乎盖孔氏之所以教人者始於洒掃應對進
退及其安之然後申之以弦歌廣之以讀書曰道在
是矣仁者見之斯以爲仁智者見之斯以爲智矣顔
閔由是以得其德予賜由是以得其言求由由是以
得其政游更由是以得其文皆因其才而成之譬如
農夫墾田以植草木小大長短丼辛鹹菩皆其性也
吾無加損焉能飬而不傷耳孔子曰十室之邑必有
忠信如丘者焉不如丘之好學也如孔子猶養之以
學而後成故古之知道者必由學學者必由讀書傳
說之詔其君亦曰學于古訓乃有獲念終始典于學
厥德修罔覺而况餘人乎子路之於孔氏有兼人之
才而不安於學嘗謂孔子有民人社稷何必讀書然
後爲學孔子非之曰汝聞六言大蔽矣乎好仁不好
學其蔽也愚好智不好學其蔽也蕩好信不好學其
蔽也賊好直不好學其蔽也絞好勇不好學其蔽也
亂好剛不好學其蔽也狂凢學而不讀書者皆子路
也信其所好而不知古人之成敗與所遇之可否未
有不爲病者雖然孔子嘗語子貢矣曰賜也汝以予
爲多學而識之者歟曰然非歟曰非也予一以貫之
一以貫之非多學之所能致則子路之不讀書未可
非耶曰非此之謂也老子曰爲學日益爲道日損以
日益之學求日損之道而後一以貫之者可得而見
也孟子論學道之要曰必有事焉而勿正心勿忘勿
助長也心勿忘則莫如學必有事則莫如讀書朝夕
從事於詩書待其乆而自得則勿忘勿助之謂也譬
之稼穡以爲無益而捨之則不耘苗者也助之長則
揠苗者也以孔孟之說考之乃得先君之遺意
　　待月軒記
昔予遊廬山見隱者焉爲予言性命之理曰性猶日
也身猶月也予疑而詰之則曰人始有性而已性之
所寓身爲天始有日而已日之所寓爲月日出於東
方其出也萬物頼焉有日者以視有手者以執有足
者以履至於山石草木亦非日不遂及其入也天下
黯然無物不廢然日則未始有變也惟其所㝢則有
盈闕一盈一闕者月也惟性亦然岀生入死出而生
者未嘗增也入而死者未嘗耗也性一而已惟其所
寓則有生死一生一死者身也雖有生死然而此生
彼未嘗息也身與月皆然古之治術者知之故日岀
於卯謂之命月之所在謂之身日入地中雖未嘗變
而不爲世用復出於東然後物無不覩非命而何月
不自明由日以爲明以日之逺近爲月之盈闕非身
而何此術也而合於道世之治術者知其說不知其
所以說也予異其言而志之乆矣築室於斯闢其東
南爲小軒之前廓然無障㡬與天際每月之望開戸
以湏月之至月入吾軒則吾坐於軒上與之徘徊而
不去一夕舉酒延客道隱者之語客漫不喻曰吾嘗
治術矣𥘉不聞是說也予爲之反復其理客徐悟曰
唯唯因志其言于壁
　　墳院記
旌善廣福禪院者先公文安府君贈司徒墳側精舎
也先公旣壯而力學晚而以德行文學名於世夫人
程氏追封蜀國太夫人生而志節不羣好讀書通古
今知其治亂得失之故有二子長曰軾季則轍也方
其少時先公先夫人皆曰吾嘗有志茲世今老矣二
子其尚成吾忠乎轍兄弟雖少而仕亦流落不偶年
㡬五十乃始得還朝兄氣剛寡合巳入復出轍碌碌
無能輕重五年而至尚書右丞與聞國政以故事得
於墳側建刹度僧以薦先福墳之東南四里許有故
伽藍陵阜相拱揖松竹深茂相傳唐中和中任氏兄
弟所捨也轍以請於朝改賜今榜時元祐六年也旣
三年兄弟皆以罪廢南遷海上又六年蒙恩北歸兄
至毗陵以病没轍中止頴川不能歸又五年前執政
以黜去者皆奪墳上刹又二年上哀矜舊臣手詔復
還卑之墳之西南十餘歩有泉焉廣深不及㝷晝夜
瀵湧淸冽而甘冬不涸夏不溢自轍南遷而水日耗
至奪利遂竭父老來告轍惕焉疑獲譴於幽明徬徨
不知所爲而手詔適至泉亦滃然而復山中人皆曰
詔書乃與天通耶轍聞之遡闕而拜以膺上賜乆之
乃爲之記使世世子孫知茲刹廢興所自以無忘朝
廷之德政和二年壬辰九月乙卯朔六日庚申中奉
大夫護軍欒城縣開國伯賜紫金魚袋蘇轍記
欒城第三集卷第十
欒城後集卷第十
　歴代論四
　　王導第二十八
西晋之士借通逹以濟淫欲風俗旣敗夷狄乗之遂
䘮中國相隨渡江而此風不攺賢者知厭之矣而不
勝其衆俗亂於下政弊於上而莫能正也東晋之不
競由此故耳是時王導爲相逹於爲國之體性本寛
厚容衆衆人安之然生於衍澄之間不能免習俗之
累喜通而疾介能彌縫一時之闕而無百年長乆之
計也更二大變㡬至亡國元帝之世王敦擁兵上流
(有/無)君之心劉隗刁恊剛介狷淺見信於帝專以法繩
公卿而深疾王氏恣横敦遂起兵以誅君側爲詞兵
再犯闕幸而敦死元明旣没成帝㓜弱庾亮輔政任
法以裁物復失人心蘇峻擅兵歴陽多納亡命專用
威刑亮知峻必爲亂以大司農召之衆人皆知不可
而亮不聽遂與祖約連兵內向塗炭涼邑此二豐者
皆導之所不欲而隗亮不忍以速其變以隗亮爲是
耶敦峻之禍發不旋踵以導爲是耶使人主終身含
垢何以爲國魯自宣公政在季氏更三世至昭公不
能忍將攻之子家羈曰捨民數世求以克事不可必
也公不從而出隗亮之敗則昭公之舉也齊景公以
貪暴失民田氏以寛惠得衆公問於晏嬰求所以救
之嬰曰惟禮可以巳之在禮家施不及國民不遷農
不移工賈不變士不濫官不謟大夫不収公利公歎
曰善哉吾今而後知禮之可以爲國嬰曰禮之可以
爲國也乆矣與天地並晏子知之而景公不能用田
氏遂伐吕氏蓋大家世族爲患於其國常若心腹之
疾必與人命相持爲一攻之以毒藥刼之以鍼石病
若不去命輒隨盡非良醫賢臣未易處也子産爲鄭
國小而福族大多寵子産患之有事伯石賂以其邑
子太叔曰國皆其國也何獨賂焉子産曰無欲實難
皆得其欲以從其事而要其成非我有成其在人乎
邑將焉徃子大叔白若四圍何子産曰非相違也而
相從也四國何尤鄭書有之曰安定國家必大焉先
姑先安大以待所歸旣伯石懼而歸邑卒以予之又
使爲卿以次巳位鄭乃少安及其乆而政成矣人之
忠儉者從而予之㤗侈者因而斃之逐豐卷戮子哲
鄭乃大治如導所爲知賂伯石以全其始矣未知予
忠儉斃泰侈以成其終也以爲賢於隗亮則可以論
晏子子産則逺矣
　　祖逖第二十九
敵國相圖必審於彼巳將強敵弱則利於進取將弱
敵強則利於自守違此二者而求成功難矣東晉渡
江以江淮爲境中原雖屢有變而南兵不出出亦無
功皆夷狄自相屠㓕而巳石勒之死也庾亮爲北伐
之計石虎之老也庾翼爲徙鎭之役皆無成而死及
符堅之敗謝安父子乗戰勝之威有席卷之意終以
兵將犇潰無尺寸之得其後宋文自謂富強以兵挑
元魏梁武志於并吞失信於髙氏陳宣乘髙氏之衰
攘取淮南皆繼之以敗云何者東南地薄兵脆將非
命世之雄其勢固如此也方石虎之斃中原大亂晋
人皆謂北方不足復平而蔡謨獨以爲憂或問其故
謨曰夫能順天奉時濟六合於草昩若非上哲必由
英豪度今諸人皆不辨此必將經營分表疲人以逞
才不副意徒使財單力竭終將何所至哉吾見韓盧
東郭俱斃而巳矣至哉此言實當時好事(之/者)病也自
江南建國惟桓温東討慕(西/容)征符徤兵鋒所及敵人
震勤及宋武破廣固䧟(安/長)所至蕩定有弔伐之風此
二人者誠非常將也然桓温終(敗/以)􁢬不能成大功宋
武志在禪代未能定秦狼狽而返而况(下/其)者乎惟晉
元帝𥘉定江南未遑北伐祖逖言於帝曰晋室之亂
非上無道而下怨叛也由藩王争權自相誅㓕遂使
戎狄乘舋毒流中原耳令遺黎旣𬒳殘酷人有奮擊
之志誠能奮威(将/命)使若逖等爲之統主郡國豪桀必
有應者沉弱之士喜於來蘇庻㡬國耻可雪也帝以
逖爲豫州剌史使進屯淮隂逖兵力甚弱乃鑄造兵
器招合離散稍誅鉏叛渙復進據譙然未嘗爲入深
計也石勒遣兵攻逖逖輒就破其衆毎於兵間勤身
節用禮下賢後懷撫𥘉附專以恩信接人不尚詐力
故人爭爲之用自黄河以南盡爲晋土雖石勒之強
不敢以兵窺其境逖毋葬成臯勒使人修其墓復遣
使通好且求互巿逖不荅其使而許其巿通南北之
貨多獲其利方將經略河北而帝使戴若思擁節直
據其上逖快快不得志死蓋敵強將弱能知自守之
爲利者惟逖一人夫惟知自守之爲進取而後可以
言進取也哉
　　符堅第三十
符堅王猛君臣相得以成伯功雖齊桓管仲不能過
也猛之將死也堅問以後事猛曰晉雖僻處吳越然
正朔相承親仁善鄰國之實也臣没之後願勿以晋
爲圖鮮卑羗虜我之仇讎終爲人患冝漸除之以寧
社稷言終而死堅不能用卒大舉伐晋敗於淝上歸
未及國而慕容垂叛之旣反國而姚萇叛之地分身
死終斃於二人之手故後世皆多猛之賢而咎堅之
不明吾嘗論之堅雖有伯者之略而懷無厭之心以
天下不一爲深耻雖㓕燕定蜀并秦涼下西域而其
貪未巳兵革歲克而不知懼也晋雖㣲弱謝安桓冲
爲之將相君臣相安民未患晋而欲以力稽之稽之
天道論之人情雖内無垂萇之舋而堅之堅必不免
矣然堅以夷狄之餘而有帝王之度其㓕慕容姚萇
也収二姓之子弟録其才能而官使之布滿中外凡
其舊臣而不疑者若以世俗言之則以漸除之如猛
之計得矣若以帝王之事言之則堅之意未必過也
大雅之稱文王曰殷之子孫其麗不億上帝旣命侯
于周服侯服于周天命靡常殷士膚敏祼將于京厥
作祼將常服黼哻文王用人其廣如此而堅何尤焉
德雖不若文王而竊慕焉顧其所以處之何如耳文
武旣没周公成王之際殷之遺孽猶與管蔡閒周之
隙曰予復反鄙我周邦故周公旣克殷攺封㣲子子
宋而遷其頑民于洛邑保釐東郊作多士而撫寧之
所以慮其變者至矣至君陳畢公皆迭居成周而董
師之故康王之命畢公曰周公毖殷頑民遷于洛邑
宻邇王室式化厥訓旣歷三紀世變風移四方無慮
予一人以寧然猶曰邦之安危惟玆殷亡由此觀之
文王之用殷人豈茍然而巳哉今堅畜養豺虎于其
復心而貪功務勝不顧其後冝其斃於垂萇也哉使
堅信猛之策南結鄰好戢兵保境與民休息雖有垂
萇百人安能動之文王雖未可覬然亦非王猛之所
及矣
　　宋武帝第三十一

東漢之衰曹公始踐五伯之迹挾天子以令諸侯其
志本欲盡掃羣雄而後取漢耳旣㓕二袁吕布劉表
欲遂取江東而不克旣破馬超韓遂欲并舉邑蜀而
不果再屈於呉蜀而公亦老矣於是董昭進九鍚之
議幡然聽之而桓文之業至此盡矣然方是時公在
河朔而漢都許昌雖使主盟諸夏而不廢舊君上可
以爲周文王下亦不失爲桓文公不能忍而片心王
莾九鍚之事此荀文若之所以爲恨也至司馬仲逹
父子其勢蓋與公異矣擁兵天子之側固巳不順旣
殺王凌害諸葛誕非人臣矣又降劉禪服曹氏之所
不能服非貪其士地而利其民人也志亦在九錫耳
雖欲復爲桓文尚可得乎宋武旣誅桓氏収遺晋而
封植之又克譙縱執慕容超逐盧循擒姚泓立四大
功天下莫能抗然其志不在桓文而在九鍚亦巳卑
矣方帝之克長安也中原震恐元魏雖姚氏之昏姻
而不敢救羗氐雖關中之唇齒而不敢争此其智力
有餘足以有爲之時也若能因其兵勢據秦隴之形
勝引吳越之饒富以經略中夏成曹公河朔之勢則
王伯之功可冀顧所以用之何如耳然其兵未入秦
而使傅亮南走建業發几鍚之議劉穆之死南方無
復可託雖巳入秦而無留秦之意舉千里之地付一
孺子而去赫連勃勃乘之兵將死者過半狼狽而及
僅乃得脫以帝之明非不知諸將之不足以保秦而
志有所在不暇它慮矣悲夫以目前之利而棄百世
之功有曹公蒯平之業而俯從司馬父子攘竊之陋
此君子之所追恨也孔子曰知及之仁不能守之雖
得之必失之知及之仁能守之不莊以涖之則民不
敬知及之仁能守之莊以涖之動之不以禮未善也
古之爲國必具此四者而後能成大功如武帝之用
兵無敵於天下可以言智矣至其棄秦而歸以求九
錫之淫名尚可以爲仁乎惟其仁智不具故其功業
止於是也
　　宋文帝第三十二
晋獻公殺其世子申生而立奚齊國人不順其大夫
里克殺奚齊卓子而納惠公春秋皆以弑君書之矣
惠公旣立而殺里克以弑君之罪罪之春秋書曰晉
殺其大夫里克稱人以殺殺有罪也稱國以殺殺無
罪也里克弑君而以無罪書此春秋之微意也奚齊
卓子之立以淫破義雖巳爲君而晉人不君也旣己
爲君則君臣之名正故里克爲弑君而國人之所不
君則勢必不免里克因國人之所欲廢而廢之因國
人之所欲立而立之則里克之罪與宋華督齊崔杼
異矣雖使上有明天子下有賢方伯里克之罪猶可
議也惠公以弑得立而歸罪於克以自恱於諸侯其
義有不可矣然惠公殺克而背内外之賂國人惡之
敵人怨之兵敗於秦身死而子㓕至其謀臣吕甥郤
稱冀芮皆以兵死蓋背理而傷義非獨人之所不于
而天亦不予也宋武帝之亡也託國於徐羡之傅亮
謝晦少帝失德三人議將廢之而其弟義眞亦以輕
動不任社稷乃先廢義眞而後廢帝兄弟皆不得其
死乃迎立文帝文帝旣立三人疑懼羡之亮內秉朝
政晦出據上流爲自安之計自謂廢狂亂以安社稷
不以賊遺君父無負於國矣然文帝藩國舊人王華
孔寗子王曇首皆陵上好進之人也惡羡之亮據其
逕路每以弑逆之禍激怒文帝帝遂决意誅之三人
旣死君臣自謂不世之功也是時寗子巳死華與曇
首皆受不次封賞文帝在位三十年其治江左稱首
然元嘉三年始誅三人是歲皇子劭生劭旣壯而爲
商臣之亂華寗子之子孫無聞於世而曇首之子僧
綽以才能任事亦并死於劭於乎天之報人不逺如
此不然晉惠公宋文帝禍發若合符契何哉謝晦將
之荆州自疑不免以問蔡廓廓曰卿受先帝顧命任
以社稷廢昏立明義無不可但殺人二昆而以北面
挾震主之威據上流之重以古推今自免爲難耳善
夫蔡廓之言不學春秋而意與之合太史公有言爲
國者不可以不知春秋前有纔而不見後有賊而不
知守輕事而不知其冝遭變事而不知其權爲人君
父而不通春秋之義者必蒙首惡之名爲人臣子而
不通春秋之義者必蹈簒弑之誅其意皆以善爲之
而不知其義是以被之空言而不敢辭宋之君臣誠
略通春秋則文帝必無惠公之禍徐傳謝三人必不
受里克之誅悲夫
　　梁武帝第三十三
易曰形而上者謂之道形而下者謂之噐自五帝三
王以形噐治天下導之以禮樂齊之以政形道行於
其間而民莫知也文武之後雖召公畢公之資君子
不以爲知道者至春秋之際管仲晏子子産叔向之
徒以仁義忠信成功於天下然其於道則巳逺矣孔
子出於周未収文武之遺而得堯舜之極其稱曰君
子上逹小人下逹嘗自謂我下學而上逹者於其門
人惟顏子魯子庻㡬以道許之一時賢者若老子之
明道其所以尊之者至矣史稱孔子旣見老子退謂
弟子曰鳥吾知其能飛魚吾知其能游獸吾知其能
走走者可以爲網游者可以爲綸飛者可以爲繒至
於龍吾不能知其乗雲氣而上天吾今日見老子其
猶龍邪老子體道而不嬰於物孔子至以龍比之然
卒不與其斯世也捨禮樂政刑而欲行道於世孔子
固知其難哉東漢以來佛法始入中國其道與老子
相出入皆易所謂形而上者而漢世士大夫不能明
也魏晋以後略知之矣好之篤者則欲施之於世疾
之深者則欲絶之於世二者皆非也老佛之道與吾
道同而欲絶之老佛之教與吾教異而欲行之皆失
之矣秦姚與區區一隅招延緇素譯經談妙至者凡
數千人而姚氏之亡曾不旋踵梁武繼之江南佛事
前世所未嘗見至捨身爲奴隷郊廟之祭不薦毛血
父子皆䧟於侯景而國隨以亡議者觀秦梁之敗則
以佛法爲不足頼矣後魏太武深信崔浩浩不信佛
法勸帝斥去僧徒毀經壊寺旣㓕佛法而浩亦以非
罪赤族唐武宗欲求長生徇道士之私夷佛㓕僧不
期年而以弑崩議者觀魏唐之禍則以佛法爲不可
牾矣二者皆見其一偏耳老佛之道非一人之私說
也自有天地而有是道矣古之君子以之治氣養心
其髙不可嬰其絜不可溷天地神人皆將望而敬之
聖人之所以不疾而速不行而至者一用此道也老
子曰天得一以淸地得一以寧神得一以靈谷得一
以盈萬物得一以生侯王得一以爲天下貞天無以
清將恐裂地無以寧將恐發神無以靈將恐歇谷無
以盈將恐竭萬物無以生將恐絶侯玉無以爲正而
貴髙將恐蹶道之於物無所不在而尚可非乎雖然
蔑君臣廢父子而以行道於世其弊必有不可勝言
者誠以形噐治天下導之以禮樂齊之以政刑道行
於其間而民不知萬物並育而不相害道並行而不
相悖泯然不見其際而天下化不亦周孔之遺意也
哉
　　唐髙祖第三十四
唐高祖起太原其謀發於太宗諸子不與也及克長
安誅鉏羣盗天下爲一其功亦出於太宗蓋天心之
所付予人心之所歸向其在太宗者審矣至立太子
髙祖以長立建成建成當之不辭於是兄弟疑問卒
至大亂夫建成不足言也其咎在髙祖其後武氏之
亂廢中宗立睿宗以睿宗長子憲爲太子矣及中宗
之復睿宗父子皆以王就第韋氏之亂臨淄以兵入
討睿宗踐祚而唐室復安又將以長立憲憲辭曰時
平先長敵國亂先有功不如此必且有難敢以死請
睿宗從之而後臨淄之位定以太宗之賢而不免於
爭奪玄宗之賢不逮太宗而晏然受命則憲之讓賢
於人逺矣吾嘗論之髙祖睿宗皆中主也其欲立長
非專其私也以爲立嫡以長古今之正義也謂之正
義而不敢違胡不考之前世乎太王捨太伯仲雍而
立季歴文王捨伯邑考而立武王而周以之興誠天
命之所在而吾無心焉亂何自生雖然太伯奔吾以
避王季亦畏亂故爾廢長而立少雖聖賢猶難之憲
與玄宗兄弟相安終身無間言焉蓋古今一人而巳
　　唐太宗第三十五
唐太宗之賢自西漢以來一人而巳任賢使能將相
莫非其人恭儉節用天下㡬至刑措自三代以來未
見其比也然傳子至孫遭武氏之亂子孫爲戮不絶
如綫後世推原其故而不得以吾觀之惜乎其未聞
大道也哉昔楚昭王有疾卜之曰河爲崇大夫請祭
諸郊王曰三代命祀祭不越望江漢睢漳楚之望也
禍福之至不是過也不穀雖不德河非所獲罪也遂
弗祭及將死有雲如衆赤烏夾日以飛三日王使問
周史史曰其當玉身乎若禜之可移於令尹司馬王
曰除腹心之疾而寘諸股肱何益不榖不有大過天
其夭諸有罪受罰又焉移之亦弗禜孔子聞之曰楚
昭王知大道矣其不失國也冝哉吾觀太宗所爲其
不知道者衆矣其能免乎貞觀之間天下旣平征伐
四夷㓕突厥夷髙昌殘吐谷渾兵出四克務勝而不
知止最後親征髙麗大臣力爭不從僮而克之其賢
於隋氏者幸一勝耳而帝安爲之原其意亦欲誇當
時髙後世耳太子承乾旣立十餘年復寵魏王秦使
兄弟栢傾承乾旣廢晉王嫡子也欲立泰而使異日
傳位晋王疑不能决至引佩刀自剌大臣救之而止
父子之間以愛故輕予奪至於如此帝嘗得祕䜟言
唐後必中㣲有女武代王以問李淳風欲求而殺之
淳風曰其兆旣巳成在宫中矣天之所命不可去也
徒使疑似之戮淫及無辜且自今巳徃四十年其人
巳老者則仁雖受終易姓必不能絶季氏若殺之復
生壯者多殺而逞則子孫無遺類矣帝用其言而止
然猶以疑似殺李君羡夫天命之不可易惟修德或
能巳之而帝欲以殺人弭之難哉帝之老也將擇大
臣以輔少主李勣起於布衣忠力勁果有飾俠之氣
嘗事李宻友單雄信宻敗不忍以其地求利宻死不
廢舊君之禮雄信將戮以股肉㗖之使與俱死帝以
是爲可用疾革謂髙帝爾於勣無恩今以事出之我
死即授以僕射髙帝從之及廢王后立武昭儀召勣
與長孫無忌禇遂良計之勣稱疾不至帝曰皇后無
子罪莫大於絶嗣將廢之遂良等不可它日勣見帝
曰將立昭儀而顧命大臣皆以爲不可今止矣勣曰
此陛不家事不須問外人由此廢立之議遂定勣匹
夫之俠也以死徇人不以爲難至於禮義之重社稷
所由安危勣不知也而帝以爲可以屬㓜孤寄天下
過矣且使勣信賢託國於父竭忠力以報其子可矣
何至父逐之子復之而後可哉挾數以待臣下於義
旣巳薄矣凡此皆不知道之過也茍不知道則凡所
施於世必有逆天理失人心而不自知者故楚昭王
惟知大道難失國而必復太宗惟不知道雖天下旣
定且治而㡬至於絶㓕孔子之所以觀國者如此
　　狄仁傑第三十六
毋后臨朝據人君之地而私其親有志之士將欲正
之常患不克漢吕后欲王諸吕王陵以髙帝舊約争
之曰非劉氏而王天下共擊之背之不可言雖直不
見省陵幸而不死亦廢不用唐武后廢廬陵王立豫
王豫王雖在位未嘗省天下事徐敬業爲之起兵於
外裴炎争之於内皆不旋踵爲戮何者位尊權重臣
下所無柰何勢必至此也惠帝之亡也陳平聽張晬
疆計封王諸吕吕后安之故平與周勃得執將相之
柄以伺其間後復聽陸賈交歡周勃將相之權不分
故周勃得入北軍左祖一呼而吕氏以亡豫王旣立
武后革命稱帝追尊祖考封王子弟戕殺天下豪俊
志得氣滿以爲武氏有太山之安矣狄仁傑雖爲宰
相而未嘗一言及后欲以三思爲大子訪之大臣仁
傑乃曰臣觀天人未厭唐德頃匈奴犯邉陛下使三
思募士逾月不及千人及使廬陵王不旬浹得五萬
人今欲立嗣非廬陵不可后怒罷議乆之復召問曰
朕數夣雙陸不勝何也對曰雙陸不勝無子也意者
天以此儆陛下耶文皇帝身蹈鋒丑百戰以有天下
傳之子孫大帝寢疾詔陛下監國陛下掩神噐而取
之十餘年矣又欲以三思爲後且毋子與姑姪孰親
陛下立廬陵王則千秋萬歲血食於太廟三思立宮
廟無祔姑之禮后感悟即日遣徐彦伯迎廬陵於房
州而立之蓋王陵裴炎迎禍亂之鋒欲以一言折之
故不廢則死陳平狄仁傑待其巳衰而徐正之故身
與國俱全惟吕后無子親止於姪故没身而後變武
后有子毋子之愛人情之所同故老而自復由此觀
之陳狄之所以成功者皆以緩得之也然廬陵旣立
而張易之昌宗未去仁傑猶置之不問復授之張東
之俟其惡稔而後取豈以禍乱之根生於毋子之間
不如是必至於毁傷故耶老氏有言將欲歙之必固
張之將欲弱之必固強之將欲廢之必固興之將欲
奪之必固與之是謂㣲明柔勝剛弱勝強魚不可以
脫於淵國之利噐不可以示人二公得之矣
欒城後集卷第十
欒城集卷第十一
　　詩八十六首
　　　和毛君新葺囷庵船齋
厭居華屋住東庵眞味全勝食薺甘多病維摩長隱
几無心彌勒便同龕誤遊田舎空成笑謬入僧房郎
欲參風霽不知吹有萬月明聊共影成三齋如小舫
才容住室類空困定不貪擁褐放衙人寂寂脫巾漉
酒鬢鬖匕畫囊書帙惟窓案藥裹瓢樽掛壁籃簷竹
風霜曾不到盆花蜂蝶未全諳公餘野鵲驚𥘉睡賔
醉佳人笑劇談勸客巨觥那得避和詩難韻不容探
曉來霏霧連江氣冬後温風帶嶺嵐去國屢成還蜀
夣忘憂惟有對公酣終身徇禄知何益投檄歸耕貧
未堪借我此庵泥藥竈古書鴻寳試淮南
　　　寒雨
江南殊氣候冬雨作春寒氷雪期方逺蕉絺意始䦨
未妨溪草緑先恐嶺梅殘忽發中原念貂裘據錦鞍
　　　積雨二首
山雨無時歇江波上岸流泥深未免出橋斷更堪憂
房淺鄰糟甕宵寒攬絮裘朝來勢未巳歸路恐操舟
　　　又
㣲陽力尚淺未解破重隂雲氣山川滿江流日夜深
凍牙生滯穗餘潤及重衾泥濘沉車轂農輸絶苦心
　　　戲贈李朝散
江霧霏霏作雪天樽前醉倒不知寒後堂桃李春猶
晚試覔酥花子細㸔
　　　戲荅
銀缾㵼酒正霜天玉麈生風夜更寒下客不辭投轄
飲好花猶恐隔簾㸔
　　　臨江蕭氏家寳堂
髙人不觧作生涯唯有中堂書五車竹簡多於孔氏
壁牙籖新似鄴候家田園豈是子孫計青紫今為理
巷誇富貴早知皆有命君應未厭十年賖
　　　和蕭刓察推賀族叔司理登科還鄉四首
家聲籍籍大江西臨老揮毫捧御題得意何殊少年
樂還家不惜醉如泥
讀盡家藏萬卷書蕭然華髪官遊𥘉區區獄掾何須
愧聊把春秋試緒餘(秋决嶽/漢儒以春)
作官未减讀書勤簿領從今日日新汗簡韋編誰付
予傳家應有下帷人
巷南諸子足才賢邂逅相逢秀句傳強作短章同寄
與異時見我一依然
　　　次韻吳厚秀才見贈三首
騷人思苦骨巖巖百里擕詩相就談故作㣲詞挑遷
客不嫌春雨濕歸衫少年舊喜豋髙賦老病今成見
敵慙問我近來誰復可對君聊擬誦周南
乆欲歸田計未成羡君負郭足爲生躬耕不用干鍾
禄髙卧誰知萬里征巳覺安閑眞樂事可憐辛苦盡
浮名隱居便作江南計爲覔佳山早寄聲
一卷新詩錦一端掉頭吟諷識芳酸哀歌永夜悲牛
角朗詠扁舟笑杏壇間發笙簧猶可擬棄捐斤斧定
知難繼君髙韻君應笑咀嚼歸途乆據鞍
　　　次韻毛君燒松花六絶
茅庵𥿄帳學僧眠爐爇松花取易然惟有未能忘酒
石手傾金盞鬬垂連
餅雜松黃二月天盤𫾣松子早霜寒山家一物都無
棄狼籍乾花最後般(為餅甚羙/蜀人以松黄)
松老香多氣自嚴餘煙勃鬱透踈簾湏臾過盡惟灰
在借問誰収一番炎
羙人懶甚揷開扉金作松花揷羃䍦㡬度低頭疑墮
落青煙巳斷未消時
枯萼鱗皴不復竪重重正似半開蓮曾今樵舎塼爐
見未許邦君畫閤然
黃蠟供炊自一家錙銖貧富遞矜誇都城爭買方薪
貴却顧松花已自奢
　　　陪毛君遊黄仙觀
李叟仙居仍近市黃公道院亦依城定應昔日山林
地未有今時雞犬聲白鶴翻飛終不返黄冠憔悴只
躬耕試從車騎尋遺跡恐有居人解養生
　　　次韻王適梅花
江梅似欲競新年照水窺林能愈妍霜重清香渾欲
滳月明素質自生煙未成細實酸猶薄半落南枝意
可憐誰冩江西風物樣徐家舊有數枝傳
　　　次韻王適春雪二首
江南春後寒猶劇細雨風吹作雪花中夜窓扉𥘉晃
漾平明草木半低斜潤催江柳排金線光雜山茶㸃
絳葩老病不堪乘曉出紛紛能使髪增華
春雪飄摇旋不成依俙履跡散空庭山藏複閣猶殘
白日照南峯巳半青
　　　毛君惠温柑荔支二絶
楚山黄橘彈丸小永識洞庭三寸柑不有風流吳越
容誰令千里送江南
荔子生紅無柰遠陳家曬白到猶難雖無驛騎紅塵
起尚得佳人一笑歡
　　　次韻王適遊眞如寺
江上春雨過城中春草深擾擾市井塵悠悠溪谷心
東郊大愚山自古簷蔔林㣲言乆不聞墜緒誰當尋
道俗數百人請聞海潮音齋罷車馬散方籟俱消沉
新亭面南山積霧開重隂蕭然偶有得懷抱方愔愔
我生米鹽間日𬒳塵垢侵不知山中趣強作山中吟
　　　韻次王適新鷰
好雨纎纎潤客衣新來雙鷰力猶㣲似嫌春早無人
見故待簾開掠地飛南國花期知不逺中原寒劇不
應歸養雛不怕巢成早記取朝朝爲啓扉
　　　官居即事
官局紛紜簿領迷生縁瑣細老農齊偷安旋種十年
木肉食還須五母雞對酒不嘗憐酤榷釣魚無術漫
臨溪此身巳分長貧賤執㸑縫裳愧老妻
　　　陪毛君夜逰北園
池塘草生春尚淺桃李飛花𥘉片片一樽花下夜忘
歸燈火尋春畏春晚春風暗度人不知滿園紅白巳
離披江南春雨少晴日露坐青天能㡬時折花只恐
傷花意攜客就花花定喜落蘂飄香翠䄂中交柯接
葉燈光裏雨練風柔雪不如精神炫轉影扶踈夜香
飛鷰勝朝日月暗還湏明月珠美人勸我殊非惡明
日雨來無此樂醉歸不用怕山公馬上接䍦先倒著
　　　山橙花口號
故鄉寒食荼䕷發百和香濃村蔓深漂泊江南春欲
盡山橙髣髴慰人心
　　　次韻馮弋同年
細雨濛濛江霧昬坐曹聊且免泥奔賣鹽酤酒知同
病一咲何勞賦北門
　　　送王適徐州赴舉
送别江南春雨滛北方誰是子知音性如白玉燒猶
冷文似朱弦叩愈深萬里同舟寛老病一杯分𬒮發
悲吟明年牓上㸔名姓楊柳春風正似今
　　　遊吳氏園
細雨作寒晴便暖好風吹䄃意𥘉佳淸池解洗春心
熱紅艷能添醉眼花紫竹暗生岷岫芛山舟強比洛
人家怜渠巧與閑官便申退來遊未覺賖
　　　江州周寺丞夷詠亭
行過廬山不得上湓江城邉一惆帳羡君山下有夷
亭千巖萬壑長相向山中李生好讀書出山作郡山
前居手開平湖浸山脚未肯卽與廬山踈道州一去
應嫌遠千里思山夣中見青山長見恐君嫌要須罷
郡歸來㸔
　　　次韻毛君遊陳氏園
增築園亭木草新損花風雨怨頻頻篔簹似欲迎𥘉
暑芍藥猶堪送晩春簿莫出城仍有伴移壺籍草更
無廵歸軒有喜知誰見道上從横滿醉人
　　　江漲
山中三日雨江水一丈髙崩騰没洲渚滛溢侵蓬蒿
凌晨我有適出門舟自操中㕓巳易肆下道先容舠
雞犬萃墳冢牛羊逾圈牢厨薪散流枿困米爲浮糟
卧席不遑卷剥蠒仍未繅老弱但坐視閶里將安逃
徙居共擾擾來勢方滔滔嗟余偶同病哀爾爲生勞
晴日慰人願寒風送驚濤藩籬出舊趾蠃蚌遺平臯
流竄非擇地艱難理冝遭胡爲苦戚戚一夕生二毛
　　　和子瞻鐵柱杖
截竹爲杖瘦且輕石堅竹破誤汝行削木爲杖輕且
好道遠木折恐不到閩君鐵杖七尺長色如黒虵氣
如霜提攜但恐汝無力撞堅過險安能傷柳公雖老
尚強健閉門却埽不復將知公足力無嶮阻憐公未
有豋仙侣回生四海惟一身䄂中長劒爲兩人洞庭
漫天不覺過半酣起舞驚鬼神願公此杖亦如此適
意遨遊日千里歸來倚壁示時人海外蒼茫空自記
　　　競渡
史君欲聽榜人謳一夜江波拍岸流父老不知招屈
恨少年争作弄潮游長鯨破浪聊堪比小斾迎風殊
未收角勝争先非老事凭欄寓目思悠悠
　　　豋郡譙偶見姜應明司馬醉歸
蒼然莫色映樓臺江市遊人夜未廻何處酒仙無一
事肩輿鼾睡過橋來
　　　送姜司馬
七歳立談明主前江湖晩節弄漁船鬬雞誰識城東
老䘮馬方知塞上賢生計未成歸去詠草書時發醉
中顛當年不觧㸔齊物氣踴如山誰見憐
　　　寄題趙屼承事戲綵堂
春晚安輿遍浙東永嘉别乘喜無窮橐裝巳笑分諸
子吏道何勞問薜公堂上壽樽諸椽集室中禪論衲
僧通興䦨却返林泉去幕府長晋孝弟風
　　　次韻温守李鈞晃寄兼簡毛夫人
梁苑相從簿領中清風相逐畫船東婆娑江海凌雲
鶴飲啄籠樊失渚鴻别後丹砂迷舊訣愁來白髪變
衰翁此間詩老仍勍敵正憶髙吟酒盞空
　　　次韻洞山克文長老
無地容錐卓年來轉覺貧偶知珠在手一任甑生塵
竄逐非關性顛狂却甚眞此心誰復識試語洞山人
　　試院唱酬十一首
　　　戲呈試官吕防
新秋風月正凉天空館相㸔學坐禪滿禢詩書愁病
眼隔牆砧杵思髙眠霜飛一葉凋瓊玉風遶雙松奏
管絃聞道熊羆歸夣數侵天闈棘慢森然
　　　次韻吕君豐城寳氣亭
紫氣飛空不目謀誰憐黽勉匣中晋西山猛獸横行
甚北海長鯨何日収星斗不堪供醉舞蛟龍會㸔反
重湫功成變化無蹤迹望斷中原百尺樓
　　　次韻吕君見贈
偶然傾盖接淸言不覺門前畫漏傳老病低摧方伏
櫪壯心堅銃正當年莫嫌客舎一杯酒試論灊山三
祖禪明日程文堆几案只應衰懶得安眠(州問禪灊/吕前官舒)
山
　　　次韻吕君興善寺静軒
自恨㝷山計苦遲年過四十始知非小軒迎客如招
隱野鳥窺人自識機窓外竹深孤鶴下堦前菊秀晩
蜂飛老僧戰勝長幽寂瘦骨縁何未肯肥
　　　觀試進士呈試官
松庭散朝日棘戸啓秋風鵠鷺紛來下旌旗儼未攻
馳詞㸔倚馬餘送力征鴻逸足誰先到孤標想暗空
晶熒雙鏡並髙下片言公老病方躭睡飛沉一夣中
　　　次前韻
南國號多士㡬人洙泗風英材自入彀壊陣不勞攷
文縟山藏豹飛髙弋慕鴻蚩妍歸品藻得失付虛空
考行先推本豋賢旋奏公期君緩歸轡一醉鹿鳴中
　　　戲呈試官
只隔牆東便是家悁悁還似在天涯客心不耐聽松
雨㱕信猶堪飲菊花翦燭㸔書良寂寞披沙見玉忽
喧譁自慙空館難留客試問姮娥稍駐車
　　　次前韻三首
老去在家同出家楞伽四卷即生涯麄詩怪我心猶
壯細字憐君眼未花霜落𥘉驚衾簞冷酒酣猶喜咲
言譁歸心知有三秋恨莫學怱怱下坂車
門前溪水似漁家流浪江湖歸未涯邂逅髙人來說
法支離枯木旋開花諸生試罷書如積劇縣歸時訟
正譁安得騎鯨從李白試㸔牛女轉雲車
濁醪能使客忘家屈指歸期巳有涯魚化昨宵驚細
雨鹿鳴它日飲寒花巳諳江上肴蔬薄莫笑衙前皷
笛譁太守况兼鄉曲舊會湏投轄止行車
　　　試罷後偶作
重門閉不開烏鳥相呼樂是暉轉簾影㣲風響松未
喧譁適巳定寂歴方有覺人生竟何事外物巧相縛
當時不自悟巳過空成怍耕耘亦何苦遊宦殊自惡
棄彼旣巳誤就此良應錯誰能即兩忘隨縁更無作
　　　放牓後次韻毛守見招
飽食安眠愧不材踈簾翠帟幸相陪深居正厭銀𫀆
亂失喜𥘉聞鐵鎻開佳句徑䝉探古錦小槽仍報滳
新䤃諸人欲見風流伯不用招呼亦自來
　　　送毛滂齋郎
先志承顔善養親束裝騎馬試爲臣酒腸大與渾無
敵詩律家傳便出人擁鼻髙吟方自得折腰奔走漸
勞神歸來一笑湏勤取花發陳呉二月春
　　　燕貢士
泮水生芹藻干旄在俊城桑鶚同變響苹鹿共和鳴
秋晚槐先墮霜多桂向榮清樽助勸駕急𬋩發驩聲
勇銳青衿士淹通白髪生芬芳雜蘭菊變化等鵾鯨
去日衣冠盛歸時里巷驚坐中詞賦客愧爾一經明
　　　次韻毛君清居探菊
眼前黄葉畏秋霜耳畔啼蛩恐夜長佳節欣聞近茰
菊清商試爲奏伊凉踈狂乆咲謀生拙貧病應憐爲
口忙今日共公判一醉從敎人道亦髙陽
　　　次韻毛君見贈
江國騒人不耐秋夜吟清句曉相投鋒藏豈願囊中
脫尾㫁終非爼上羞擇地何年眞得意餔糟是處可
同遊南遷尚有公知我人事何須更預謀
　　　次韻毛君偶成
年來衰病正相兼薄官奔馳尚未厭詩句空多渾漫
與俗縁巳重不湏添聱牙向物知難合踈懶憐公獨
未嫌時聽淵明詠歸去猶應爲我故遲淹
　　　孔平仲著作江州官舎小庵
近山不作㸔山計引水新成照水庵閉口忘言中自
飽安心度日更誰參簡編圍遶穿書蠹窓户低回作
蠒蠶我亦一軒容膝住弊裘麄飯有餘甘
　　　送饒州周沃秀才免觧
少年工作賦中歳復窮經驥老終知道劒埋新發硎
束裝鄰里助答䇿友朋聽還似臨淄賁隨風起北冥
　　　雪中洞山黄檗二禪師相訪
江南氣暖冬未回北風吹雪眞快哉雪中訪我二大
士試問此雪從何來君不見六月赤日起氷雹又不
見臘月幽谷寒花開紛然變化一彈指不妨明鏡無
纎埃
　　　毛國鎮生日二絶
生日元同小趙公里閭相接徃還通恠公日夜歸心
切欲寄此生丹竈中(参政趙公善养生故有丹灶之/卋謂叔平大趙参政閱道小趙)
句
聞公歸橐尚空虛近送楞嚴十卷書心地本無生㓕
處定逢生日亦如如
　　　次韻毛君將歸
踈傳思歸不待時孟軻出晝苦行遲新詩尚許晋章
句故事誰從問典彝金馬尚應堪避世石泉未信可
忘飢不才似我眞當去零落衡茅隔雍岐
　　　送揚騰山人
胷中萬卷書不如一囊錢不見楊夫子歳晚走道邉
夜歸空床卧兩手摩涌泉䆫前雪花落真火中自然
渙然發㣲潤飛上崑崙顛霏霏雨甘露稍稍流丹田
閉目内自視色如黄金妍至陽不獨凝當與純隂堅
一窮百不遂此事終無縁君㸔抱朴子共推古神仙
無錢買丹砂遺恨盈塵編歸去守茅屋道成要有年
　　　次韻子瞻與安節夜坐三首
前山積雪暮峥嶸燕坐㣲聞落瓦聲共對一樽通夜
語相㸔萬里故鄉情信㱕嶺上寒梅逺恨極江南春
草生明日青銅添白髪且湏醉睡倒燈檠
少年髙論苦峥嶸老學寒蟬不復聲目斷家山空記
路手披禪冊漸忘情功名乆巳知前錯婚嫁猶湏畢
此生家世讀書難便廢漫留案上鐵燈檠
謪官似我無㱕計落第憐渠有屈聲握手天涯同一
笑倚門歳晩不勝情黃岡俯仰成陳迹白首蹉跎畏
後生㱕去且安南巷樂莫㸔歌舞醉長檠
　　　次韻毛君上書求㱕未報
白髪憂民帶減圍頻聞慷慨賦將㱕近傳道士連三
嚥乆悟禪門第一機夜永庵中詩自得日髙門外客
來稀此心素定誰能勸秪有丁寧詔莫違
　　　次韻毛君絶句
中池有士閉重關夜發天光走玉環白日對人人不
識幅巾破褐任塵漫
　　　次韻毛君晋别
問天乞得不訾身屈指人間今㡬人魚縱江潭眞窟
宅鶴飛松嶺倍精神清風吹雨停歸騎舊圃留花送
晩春自號白雲知有意便從丹竈拂埃塵
　　　送毛君致仕還鄉
古人避世事豈問家有無但言鴻鵠性不受樊籠拘
公家昔盛時阡陌連三衢倉廩濟寒餓婚嫁營羈孤
千金赴髙義脫手曾須臾晚爲二千石得不償所逋
撫掌不復言但以文字娛我恨見公遲冉冉垂霜鬚
髙吟㸔落筆劇飲驚倒壺負罪不自知適意忘憂虞
忽聞叩天閽言旋故山廬朋友不及謀親戚亦驚呼
人生各有意何暇問俗徒嗟我好奇節嘆公眞丈夫
天髙片㠶逺目㫁淸風徂惟應東宫保迎笑相携扶
　　　贈景福順長老二首(并叙)
　轍㓜侍先君聞嘗遊廬山過圓通見訥禪師晋連
　乆之元豐五年以譴居髙安景福順公不遠百里
　惠然來訪自言昔從訥於圓通逮與先君逰歳月
　遷謝今三十六年矣二公皆吾里人訥之化去巳
　十一年而順公年七十四神完氣定聦明了逹對
　之悵懐想疇昔作二篇贈之
屈指江西老多言劒外人身心巳無著鄉黨漫相親
竄逐知何取周旋意甚真仍將大雷雨一洗百生塵
　　　又
念昔先君子南遊四十年相㸔順老在想見訥師賢
嵗歴風輪轉禪心海月圓常情計延促無語對􁈈然
　　　次贈孔平仲著作見寄四首
昔在京城南成均對茅屈淸晨屣履過不顧車擊轂
時有江南生能使多士服同儕畏鋒銃兄弟更馳逐
文成劇翻水賦罷有餘燭連收頷底髭未耗髀中肉
飛騰困中路黽勉啄埸粟歸來九江上家有十畆竹
一官粗包裹萬卷中自足還如白司馬日聽杜鵑哭
我來萬里外命與江波觴罪重慙故人囊空仰㣲禄
巳爲達士笑尚謂愚者福米鹽日草草奔走長碌碌
尺書慰貧病佳句爛珪玉多難畏人知胡爲強題目
徂年慕桑梓歸念寄鴻鵠但願洗餘愆躬耕江一曲
　　　又
共居天地中大類一間屋惟排出髙下何異車轉轂
死生本晝夜禍福固倚伏誰令塵垢昏浪與紛華逐
譬如薪中火外照不自燭感君探至道勸我减粢肉
虛心有遺味實腹不湏粟芬敷謝桃杏淸勁比松竹
息㣲知氣定睡少驗神足胡爲嗜一飽坐使百神哭
要知丹砂異不受腥腐觸可林山憐姿自縳斗升禄
君㸔出世士肯屑世間福寧從市井游與衆同碌匕
不願束冠裳腰金佩鳴玉斯人今何在未易識凡目
恐在廬山中飛翔逐黃鵠試用物色㝷應欹紫芝曲
　　　又
百病侵形骸漸老同破屋中有一寸空能用輻與轂
忽如丹砂走不受凡火伏前聸意不逺後躡愈難逐
將炊甑中飯未悟䆫下燭聦明役聲形口腹嗜魚肉
塵泥翳泉井荆棘敗禾粟未知按妙指漫欲理絲竹
廬山多名緇過客禮白足逹觀等存亡世俗強歌哭
確然金石心不畏蚊蚋觸順忍爲裳衣供施謝榮禄
眞人我自有渡海笑徐福衆皆指庸庸自顧非碌碌
愧君詩意厚桃李報瓊玉舉網羅衆禽有獲非一目
喧啾定無用要自取黃鵠君㸔大方家愼勿留一曲
　　　又
治生非所長兒女驚滿屋作官又迂踈不望載朱轂
因縁罣罪罟未許即潜伏空餘讀書病日與古人逐
老妻憐眼昬入夜屏燈燭上官念貧窶時節饋醪肉
衰年類蒲柳世事劇麻粟數日望歸田寄語先栽竹
文章亦細事勤苦定何足君詩四相攻欲㸔守陴哭
愧無即墨功不觧火牛觸自非太學生彫琢事干禄
安心巳近道閉口豈非福胡爲調狂詞玉石相落禄
腹中抱丹砂舌下潄白玉作詩雖云好未免亂心目
弈秋教二人不取志鴻鵠摩詰非不言遺韻寄終曲
　　　隂晴不定簡唐覲秘校并敖吳二君五首
積雨春連夏新晴忽復隂江痕漲猶在梅氣潤相侵
蕉紵還湏脫圖書漸不禁江南舊風俗愁絶北來心
　　　又
蠶眠𥘉上簇麥熟正磨鐮雲氣重重合江流夜夜添
荐飢人甚困多病我仍兼欲就橋南宿單衣莫雨霑
　　　又
漲江方斵渡小棹信輕生貧賤誰憐汝漂浮空自驚
一官終竊食何訃早歸耕忽發騒人恨凄凉乆未平
　　　又
西鄰豫章客病骨痩欒欒淸夜眠孤枕終朝飽一簞
雨多愁不出講罷未應餐約我晴相過門前泥欲乾
二子薪中楚相攜泮上游虀鹽聊度日爻象乆忘憂
寂寞君何病驅馳我自羞何時釆芹處永日㸔鳬鷗
欒城集卷第十一
右欒城先生家集校閩蜀本篇目間
有增損從郡齋紬繹其故盖復官謝
表後所附益章䟽藁有所削也於政
事書條例司状見公人朝之始揆事
中逺如漢賈誼議河流邊事茶役法
分別君子小人之黨反復利害深入
骨髓竊比之陸宣公贄歌詩千數百
篇曾無㡬㣲見用舎廢興之異晚歲
杜門潁川喜秋稼句曰我願人心似
天意愛惜老弱憐孤貧仁民愛物可
謂中心藏之何日忘之矣伏讀歛袵
請事斯語淳熈六年七月望日從政
郎充筠州州學教授鄧光謹書
太師文定欒城公集刋行于時者如
建安本頗多缺謬其在麻沙者尢甚
蜀本舛亦不免是以覧者病之今以
家藏舊本前後并第三集合為八十
四卷皆曾祖自編類者謹與同官及
小兒軰校讐數過鋟版扵筠之公帑
云峕淳熈已亥中元日曾孫朝奉大
夫權知筠州軍州事詡謹書
　校勘官
　　文林郎筠州軍事判官倪　思
　　從政郎充筠州州學教授鄧　光
　　奉議郎知筠州髙安縣事閭丘　泳
先文定公欒城集先君吏部淳熈已
亥守筠陽日以遺藁梭定命工刋之
未㡬𬒳召到闕除郎因對
孝宗皇帝玉音問曰子由之文平淡
而深造扵理欒城集天下無善本朕
欲刋之先君奏曰臣假守筠陽日以
家藏及閩蜀本三攷是正鏤板公帑
字畫差太粗亦可觀容臣進呈對畢
得㫖速進来翌朝上詣德壽宫起居
升輦之際宣諭左右催進後聞丞相
魯國正公丞相鄭國梁公云上置諸
御案上日閱五板森無所肖似濫承
人乏到官之𥘉重念先君所刋家集
遭際乙夜之觀實為榮遇其板以歲
乆字畫悉皆漫滅殆不可讀今樽節
浮費廼一新之昔文忠文定二祖筠
實舊㳺之地邦人建祠祝之又况先
君嘗守是邦遺愛在人此集之再刋
亦從邦人之請也開禧丁卯上元日
四世孫朝奉郎權知筠州軍州事蘇
森謹書
　　欒城集後序
　　欒城集暨欒城後集三集凢八十四卷宋
　　蘇文定公頴濵先生所著我
皇明
　蜀王殿下所刻也廵撫臺東阜劉公監察侍
　　御合川王公胥有論撰弁之首簡金輝玉
　　潤光映縹緗廷槐暏而嘆曰嗟乎可以傳
　　矣夫文章與世運相爲流通者也六籍以
　　還作者相繼春秋戰國先秦兩漢魏晋齊
　　梁之間屈宋班馬荀楊董賈曹劉沈謝嵇
　　阮之徒下逮盛唐李杜韓柳諸公郁郁彬
　　彬號稱極盛雖其體裁風格律調音響枊
　　揚變化言人人殊要之發舒道徳之光闡
　　明鬼神之秘窮探天地之變左右典墳羽
　　翼風雅則異世而同符焉嗚呼至矣宋興
　　文教炳蔚詞人軰出嘉祐以後眉山三蘇
　　名擅天下而一代文宗歐陽文忠公軰極
　　力爲之延譽一時學士大夫聞談三蘇氏
　　罔弗歛祍敬服盖當世之絶倡也乃文定
　　公以沉静簡㓗之資席家庭師友之訓平
　　生著作與東坡相上下而氣充才贍自成
　　巳格議者謂爲汪洋澹泊有秀傑之氣䆒
　　其所至盖已闖李杜韓柳之門窺古人堂
　　室之奥矣乃其時有稱述之曰蘇黄曰歐
　　蘇曰歐曾蘇云云然者類指東坡而東坡
　　自謂則云子實勝我豈其兄弟自相標榜
　　耶抑當時之人以其父兄之故而軋之使
　　後耶今天下之士崇治理者嘉唐虞敦行
　　誼者師周孔鴻名偉績後先相望至其發
　　軔之始文藝之塲無弗躡李杜韓柳歐蘇
　　而進焉則斯集之刻也固天下之士所願
　　見者乃歴宋至今㡬數百載而全編始出
　　又得博雅諸公崇尚而表章之謂非斯集
　斯文之大幸與廷槐不敏不足與論古今
　作者之意乃幸㳺公之鄕與聞刻集事而
　　又猥以不腆之辭附諸群玉之後故不靳
　摭拾如右因長史髙君鵬爲
　王誦焉若
　王樂善好禮崇古右文賢明之懿太宰玉溪
　　公校録之勞通政石川公翊賛之力曁我
　　東阜公合川公屬
　王刻集之故則前序見之兹弗敢贅也
　　嘉靖辛丑夏六月朔四川按察司提督水
　　利帶管提學僉事膠東崔廷槐書
欒城後集卷第十一
　歴代論五
　　唐玄宗憲宗第三十七
唐玄宗憲宗皆中興之主也玄宗繼中睿之亂政紊
於内而外無藩鎮分裂之患約巳任賢而貞觀之治
可復也憲宗承代德之弊政僨於朝而畿甸之外皆
爲畔國將以求治則其勢尤難羅然二君皆善其始
而不善其終所以失之者一道也齊桓公用管仲隰
朋九合諸侯一斥天下爲五伯首及管仲死用竪刁
易牙身死不得莾五公子爭立伯業隨毀蓋中人可
以上下此三君者皆中主耳方其起於憂患厄困之
中知賢人之可任以排難則勉強而從之然非其所
安也及其禍難旣平國家無事則其心之所安者佚
樂所恱者䛕佞也故禍發皆不旋踵若令符節昔太
宗旣平天下始任房玄齡杜如晦魏徴終用長孫無
忌岑文本禇遂良帝亦恭儉節用去冗官節浮費內
無宫掖侈靡之奉旁無近幸賜予之失眞觀之治斯
已過半矣侍書御史權萬紀嘗言宣饒部中鑿山治
銀歲可取數百萬緡以佐國用帝怒罵曰吾所乏忠
言嘉謨有蓋於民者耳汝爲御史不能進賢退不肖
而訹吾以利豈謂我漢桓靈耶斥去不用於是士莫
敢以利言者故房杜諸人得効其中力以致貞觀之
盛及玄宗𥘉用姚崇宋璟盧懷愼蘇頲後用張說源
乾曜張九齡憲宗初用杜黃裳李吉甫裴洎裴度李
絳後用韋貫之崔群雖未足以方駕房杜然皆一時
名臣也故開元元和之𥘉其治庻㡬於貞觀然玄宗
方用宋璟而宇文融以括田幸遽至宰相後雖以公
議罷去而思之不已謂宰相曰公等暴融惡朕巳罪
之矣然國用不足將奈何裴光庭等不能答融旣死
而言利者爭進韋堅楊慎矜王鉷目以益甚至楊國
忠而聚歛極矣故天寳之亂海內分裂不可復合憲
宗方平淮蔡裴度未及還朝而程异皇甫鏄皆以利
進度三上書極論不可帝以天下略乎欲崇臺池宫
觀以自娛樂异鏄揣知其意數貢羡財以順所欲故
度卒逐去而异鏄皆相不三年而禍發於宦官蓋玄
宗在位歲乆聚歛之害遍於天下故天下遂分憲宗
之世其害未究故禍止於其身然方鎭之強宦官之
横遂與唐相終始可不哀哉嗚呼太宗之恭儉所忍
無㡬耳而福至於不可勝盡玄憲之淫佚所獲無㡬
耳而禍至於不可勝言而世主終莫之悟覆車相㝷
不絶於世蓋未之思歟
　　姚崇第三十八
唐史官稱姚崇善應變以成天下之務宋璟善守文
以持天下之正斯言固二人之所長也然應變者要
不失正而後可孟子有言所惡於智者爲其鑿也如
智者若禹之行水則無惡於智矣禹之行水也行其
所無事也如智者亦行其所無事則智亦大矣唐玄
宗豪俊之君也而崇復以豪俊事之方其君臣遇合
天下事迎刄而解若無足爲者雖然以水濟水後將
有不可食者𨳩元四年天下大蝗民祭且拜之坐視
食苖而不敢捕崇奏遣御史爲捕蝗使分道殺蝗群
臣多不以爲然帝亦疑之而崇行之愈力蝗亦爲息
捕蝗雖古之遺法然遇災而懼修德以答天變古之
正道也崇置之不言而專以捕爲事巳可疑矣旣而
崇所親吏趙誨以財死崇懼還政時帝將幸東都而
太廟屋壞宰相宋璟蘇頲皆言三年䘮未終不可巡
幸壞壓之變天戒也請罷東廵修德以答至譴帝以
問崇崇(此/曰)符堅故殿也山有朽壊而崩木蠧而折理
無足怪但壊與行㑹非縁行而壊也今關中無年餽
餉勞弊出幸東都所以爲人非爲巳也百司巳戒供
擬巳具請車駕即東而遷神主太極殿更作新廟此
大孝也帝用其言崇由此復相開元末帝在東都欲
還長安裴輝卿等皆言農人塲圃未畢須冬可還李
林甫獨曰二都本東西官耳車駕徃來何用待時假
令妨農獨赦所過相賦可也帝大恱即駕而西崇建
東幸之訃林甫獻西還之議其意同耳孰謂崇獨賢
乎從崇之議使人君上不畏天戒中不敬宗廟下不
䘏人言三者皆忠臣之所諱而崇居之不疑何哉其
後崇璟旣没玄宗愈老愈輕蔑群臣方任張九齡而
廢太子瑛用牛仙客則聽李林甫方嬖楊國忠而縱
安禄山則用輔璆琳專以適巳爲恱類崇有以啓之
也故吾謂開元之治雖出於崇而天寳之亂亦崇之
所自致此人臣之至戒也
　　宇文融第三十九
開元之𥘉天下始脫中睿之亂玄宗厲精政事姚崇
宋璟彌縫其闕而損其過庻㡬貞觀之治(在/矣)易天下
雷行物與無妄開元之𥘉無妄之世也無妄之爲(無/言)
(不/一)正之謂也君子之處此(亦/也)全其大正而略其小不
正而巳盖詳其小必廢其大古語有之銖銖而稱之
至石必差寸寸而量(至/之)丈必過石稱丈量徑而寡失
故無妄之(日/二)不耕穫不菑畬則利有攸徃(三/其)曰無妄
之災或繫之牛行(之/人)得邑人之焚其五曰無妄之疾
勿藥有喜夫必耕而後穫必菑而後畬小(之/人)所謂無
妄也而君子不然於義可穫不必(所/其)耕也於道可畬
不必其所菑也然後無所不行今有失牛於此得(者/之)
行人也而責得於邑(其/人)意亦以求無妄也而邑人罹
其横故無妄之疾雖勿藥(也/可)藥之其損或有甚於病
者開元之𥘉雖號富庻(户/而)口未嘗升降監察御史宇
文融得其隙(論/而)之請治籍外羡曰逃戸命攝御史分
行括實玄宗毒之朝臣莫敢言其非者惟陽翟尉皇
甫憬戸部侍郞楊瑒以為籍外取稅百姓困弊得不
償失而二人皆坐左遷諸道所括几得客戸八十餘
萬田亦稱是然州縣希旨多張虛數以正田爲羡編
戸爲客歳終籍錢數百萬緡其名似是而實失民心
淺言之則失在求詳深言之則失在貪利時帝方以
耳目之奉責得於人行之不疑於是羣臣爭爲聚飮
以迎侈心天寳之亂實始於比吾觀近世士大夫多
此病賢者不忍天下(小/有)不平而欲平之小人僥倖其
利以爲進取之(故/計)天下毎毎多弊宰相李沉近世之
賢相也嘗言吾在朝廷十有餘年無功可紀推(方/四)之
言利者未嘗有一施行持此聊以報國古今善言醫
者患醫之難以爲有病不服藥常得中醫盖良醫不
可必得而愚醫舉目皆是愚醫類能殺人而不服藥
者未必死李公之言蓋類此也
　　　陸贄第四十
昔吾先君博觀古今議論而以陸贄爲賢吾㓜而讀
其書其賢比漢賈誼而詳練過之贄始以從官事唐
德宗老而爲宰相從之出奔而與之反國彌縫其關
而濟其危亡比其老也功業定矣而卒斃於裴延齡
之手其故何也孔子曰南人有言曰人而無常不可
以作巫醫善大不常其德或承之羞贄以有常之德
而事德宗之無常以巫醫之明而治無常之疾是以
承其羞耳帝即以之𥘉好名而貪功河朔三叛父子
相襲三十年矣帝將以天下之力勝之田恱驚疑而
起朱滔王武俊和之帝使馬燧李抱真李芁三將徃
迎其鋒勝負之勢未决也帝急於成功復使季晟出
禁衞之兵李懐光舉朔方之衆五將萃於魏郊而淮
西李希烈乗間而起兵連禍結常賦所不能贍於是
爲之抽貫筭閒架貸商賈空内以事外關中巳亂而
帝不知也贄曰今兩河淮西爲禍亂之首者獨四五
凶人而已臣料其間必有旁遭詿誤内畜危疑而計
不能止者未必皆處心積慮果於僣逆也而况脅從
之黨乎陛下若能招懷以禮悔禍以誠使來者必安
安者必乆人知獲免則誰願復爲惡者縱有野心難
馴臣知從化者必過半矣帝猶意西師可以必克忽
其言不用未㡬而涇原畔卒之變起倉皇避㓂半年
而歸帝亦老而厭兵矣於是行一切之政專以姑息
􁁃養藩鎭凡節度使死將佐之得士心者皆就命留
後雖以簒奪請命者亦如之宣武劉士寧以暴慢失
衆其將李萬榮因其出畋閉門逐之帝將命以其位
贄曰如士寧之惡萬榮棄而違之可也討而逐之可
也惟何隙而簒取其位則不可何者方鎮之臣事多
專制欲加之罪誰無詞者若使傾奪之徒輙得其處
則曰方諸將無復安者矣且萬榮搆亂之日諸郡守
將固非其同謀也一城士衆亦未必皆其黨也方成
敗逆順之勢交戰於中其肯捐軀與之同惡乎今若
選命賢將降詔軍中奨萬榮撫定之功别加寵任褒
將士輯睦之義例賜恩賞使衆知保安則誰肯復助
其亂萬榮縱欲䟦扈勢亦無所至矣帝方茍安無事
竟亦不許由比觀之帝常持無常之心故前勇而後
怯贄常持有常之心故勇怯各得其當然其君臣之
間異同至此雖欲上下相保不可得矣㑹昌中盧龍
諸將連害帥臣最後張絳殺陳行泰宰相李德𥙿以
爲河朔請帥皆報下太速故軍得以安若稍緩之必
且有變旣而回鶻鳥介可汗擾天德塞軍使張仲武
請以本軍擊之德𥙿間知仲武可用言之武宗舉以
可帥張絳旣爲其下所殺而仲武遂以功名終德𥙿
之謀則贄之故智也然帝之出也以陳京趙賛而贄
之逐也以程异裴延齡其禍皆出於聚歛之臣而贄
賢非不知也帝歸自興元贄因事言曰齊桓公自莒
入齊伯業旣成而管仲以不忘在莒爲戒衞獻公自
齋還衞諸大夫逆諸境者其執手而與之言逆於門
者頷之而巳戒心之易忘而驕心之易生齊衞之君
陛下之蓍龜也贄言雖切而帝終不攺吾以爲使贄
反國而爲鴟夷子皮浮舟而去則其君臣之間超然
無後患然可以言智矣哉
　　　牛李四十一
唐自憲宗以來士大夫黨附牛李好惡不本於義而
從人以喜愠雖一時公卿將相未有傑然自立者也
牛黨出於僧孺李黨出於德裕二人雖黨人之首然
其實則當世之偉人也蓋僧孺以德量髙而德裕以
才氣勝德與才不同雖古人鮮能兼之者使二人各
任其所長而不爲黨則唐末之賢相也僧孺相文宗
幽州楊志誠逐其將李載義帝召問計䇿僧孺曰是
不足爲朝廷憂也范陽自安吏後不復係國家休戚
前日劉緫納止朝廷糜費且百萬終不能得斗粟尺
布以實天府俄復失之今志議猶向載義也第付以
節使捍奚契舟役且自力不足以逆順冶也帝曰吾
𥘉不計此公言是也困遺使慰撫之及武宗世陳行
泰殺史元忠張絳復殺行㤗以求帥德裕以爲河朔

命帥失在太速使姦臣得計遷廷乆之擢用張仲武
而絳自斃僧孺以無事爲安而德裕以制勝爲得此
固二人之所以異較之德𥙿則憂矣德𥙿節度劒南
西川吐蕃將悉怚謀以維州降維州西南要地也是
時方與吐蕃和親僧孺不可曰吐蕃綿地萬里失一
維州不害其強今方議和好而自違之中國禦戎守
信爲上應變次之彼若來責失信賛普牧馬蔚茹川
東襲汧隴不三日至咸陽雖得百維州何益帝從之
使德𥙿反降者吐蕃族誅之德裕深以爲恨雖議者
亦不直增孺然吐蕃自是不爲邉患㡬終唐僧世則
孺之言非爲私也帝方用季訓鄭注欲求奇功一日
延英謂宰相公等亦有意於太平乎何道致之僧孺
曰臣待罪宰相不能康濟天下然太平亦無象今四
夷不内侵百姓安生業私室無強家上不壅蔽下不
怨讟雖未及全盛亦足爲治矣而更求太平非臣所
及也退謂諸宰相上責成如此吾可乆處此耶旣罷
未乆季訓爲丼露之事㡬至亡國帝𥘉欲以訓爲諌
官德𥙿固爭言訓小人哲惡巳著决不可用德𥙿亦
以此罷去二人所趣不同及其臨訓注事所守若出
於一人吾以是如其皆偉人也然德裕代僧孺於
南訴其乾没府錢四十萬緡質之非實及在朱崖作
窮愁志論周秦行紀言僧孺有僣逆意倖然小文去
之心老而不衰也始僧孺南遷於循老而獲歸二
子蔚藂後皆爲名卿德裕没於朱崖子孫無聞後
世深悲其窮豈德不足而才有餘固天之所不予
耶
　　郭崇韜第四十二
國無釁而後可以伐人冐釁以伐人敵無釁則巳受
其災敵有釁則我與敵皆斃楚靈王殘民以逞舉思
亂之民以伐呉呉不可動而棄疾攻之若升虛色靈
王遂死於外齊涽王貧而好勝知桀宋之可攻而忘
齊國之旣病燕師乘之遂以失國自古冐釁以攻人
其禍如此矣唐莊宗勇而善戰與梁人夾河相攻卜
戰九勝渉河取鄆不十日而克梁威震諸國五代用
兵未有神速若此者也然其克敵之後幸一日之安
沉湎聲色之虞宦官伶人交亂其政府庫之積罄於
耳曰之奉民怨兵怒國有上崩之勢而不知也一時
功臣皆武夫倔起未有識安危之㡬者惟樞蜜使郭
崇韜智勇廉人知其不可力言而不見聽求去而不
見許中外佞倖視之仄目崇韜欲立大功爲自安之
計議以魏王繼岌爲元帥而巳爲之副將兵六萬以
出兵不逾時而克成都降王衍料敵制勝之功可謂
盛矣然崇韜知蜀之易與而不知唐之巳亂挈其良
將勁兵西行數千里雖立大功而不免䜛死于蜀征
蜀之兵未還而趙在禮爲亂河朔明宗北征遂與在
禮皆反帥兵南向克汴入洛遂無一人能禦之者向
使西師不出蜀雖未下而京帥有重兵崇韜不死河
朔叛臣心有所畏不敢妄動則莊宗不亡崇韜不死
禍福未可知也嗟乎崇韜冐舋以伐人蹈齊湣之禍
而以爲安借其有智而未始學也
　　馮道第四十三
馮道以宰相事四姓九君議者譏其反君事讎無士
君子之操大義旣虧雖有善不録也吾覧其行事而
竊悲之求之古人猶有可得言者齊桓公殺公子紏
召忽死之管仲不死又從而桓之子貢以爲不仁問
之孔子曰管仲相桓公覇諸侯一匡天下民到于今
受其賜㣲管仲吾其被髪左祍矣豈若匹夫匹婦之
爲諒也自經於溝瀆而莫之知也管仲之相桓公孔
子旣許之矣道之所以不得附於管子者無其功耳
晏嬰與崔杼俱事齊莊公杼弑公而立景公晏子立
於崔氏之門外其人曰死乎曰獨吾君也乎吾死也
曰行乎曰吾罪也乎吾亡也曰歸乎曰君死安歸君
民者豈以陵民社稷是主臣君者豈爲其口實社稷
是養故君爲社稷死則死之爲社稷亡則亡之若爲
巳死而爲巳亡非其私暱誰散任之且人有君而弑
之吾焉得死之而焉得死之而爲何亡之將庸何歸
門啓而入枕尸股而哭興三踊而出卒事景公雖無
管子之功而從容風議有𥙷於齊君子以名臣許之
使道自附於晏子庻㡬無甚愧也盖道事唐明宗始
爲宰相其後歷事八君方其廢興之際或在内或在
外雖爲宰相而權不在巳禍變之發皆非其過也明
宗雖出於夷狄而性本寛厚道毎以恭儉勸之在位
十年民以少安契丹㓕晋耶律德光見道問曰天下
百姓如何救得道顧夷狄不可曉以莊語乃曰今時
雖使佛出亦救不得推皇帝救得德光喜乃罷殺戮
中國之人頼焉周太祖以兵犯京師隱帝巳没太祖
謂漢大臣必相推戴及見道道待之如平日太祖常
拜道是日亦拜道受之不辭太祖意泹知漢未可代
乃立湘隂公爲漢嗣而使道逆之於徐道曰是事信
否吾平生不妾語公母使我爲妄語人太祖爲誓甚
苦道行未返而周代漢簒奪之際雖賁育無所致其
勇而道以拜跪談笑却之非盛德何以致此而議者
無之曾不少借甚矣士生於五代立於暴君驕將之
間日與虎兕爲伍棄之而去食薇蕨友麋鹿易耳而
與自經於溝瀆何異不幸而仕於朝如馮道猶無以
自免議者誠少恕哉
　　兵民第四十四
事固有出於不得巳而爲後世之利者分兵民一也
割燕蘇二也何謂分兵民之利人生而天界之才界
之才則付之禄隨其精粗適其髙下使食其技而資
其身是未有知其所由然者也故士大夫讀詩書執
射御習書計髙可以治人不可以爲役而禄從之矣
農工商賈服田疇通貨賄運機巧上可以雄里閭下
可以養親戚而利從之矣有人於此才力過人操行
凡鄙上不能爲吏下不能爲民天舁之才而無以資
之嬰之以勞苦迫之以饑饉不羣起爲盗則無以求
濟其欲此勢之所必至自秦漢以來天下未嘗無是
患也唐衰而府衞之兵廢朝廷有禁兵藩鎭有衙兵
兵民之分蓋漸於此及五代之際而點涅之兵分布
内外於是兵民判矣使民出其賦以養兵兵盡其力
以衞民民有耕耨之勤而兵有征成之勞更相爲用
而不以相德此固分兵民之本意也至於山林之材
武田里之凶悍放蕩無著之人一隷於伍符尺籍食
其粟衣其帛俛首受笞而不敢肆居則學弓劔出則
效首級積歲月以取祿位有其才必得其養氣頗相
從凡凶人勇夫皆萃於軍中然後人人各得其歸故
雖凶旱水溢天下小小不寧而盗賊不起較之漢唐
之間十不三四天下隂享其利而不知其故也然儒
者方且攘臂而言民兵之便民力旣盡於養兵而又
較版圖數丁口使之執干戈習戰陣奪其農時而齊
之以鞭扑民有怨心而責其效死以報國求信其私
說而不䘏後害嗚呼其亦未之思歟
　　燕薊第四十五
何謂割燕薊之利石晉始以燕薊之地賂契丹髙祖
思援兵之惠屈體以奉之雖號爲創業而日不遑給
出帝不勝其詬未有以待之而輕犯其怒遂以亡國
是時割地之害深矣至於本朝乃見其利眞宗皇帝
親御六師勝虜於澶淵知其有厭兵之心稍以金帛
㗖之虜欣然聽命歲遣使介修鄰國之好逮今百數
十年而北邉之民不識干戈此漢唐之盛所未有也
古者戒狄迭盛迭衰常有一族爲中國之敵漢文帝
待之以和親而匈奴日驕武帝御之以征伐而中原
日病謂之天之驕子非一日也今朝之所以原之者
不過於漢文帝而虜弭耳馴服則石氏之割燕薊利
見於此夫熊虎之摶人得牛而止契丹據有全燕擅
桑􁓔棗栗之饒兼玉帛子女之富重歛其人利盡北
海而又益之以朝廷給予之厚賈生所謂三表五餌
兼用之矣𬒳氊飮乳之𥙿而身服錦繡之華口丼麴
蘖之美至於茗藥橘抽無一不享犬羊之心醺然而
足俛首奉約習爲禮義吾無割地之耻而獨享其利
此則天意非人事也昔唐天寳之亂朔方河隴之兵
起而東征吐蕃乘虛襲據郡縣唐內苦藩鎭背叛置
而不問百年之間獸心猖狂無復顧忌理極而變部
族内潰而唐玉遺黎解瓣内嚮中原未嘗血刄而壤
王自復今吾不忍塗炭生民而以皮弊犬馬結異類
之驩推之天理儻亦有唐季吐蕃之變乎
欒城後集卷第十一
欒城集卷第十二
　　詩八十九首
　　　雨後逰大愚
風光四月尚春餘滛雨𥘉乾積潦除古寺蕭條仍負
郭閑官踈散亦肩輿􁆾茶户外烝黃葉掘芛林中間
緑蔬一飽人生真易足試營茅屋傍僧居
　　　送髙安羅令審禮
一邑憂勞水旱中牛刀閑暇似無功政成仍喜新蠶
熟歸去還將舊橐空清白乆聞誇父老沉埋誰爲愬
諸公謪居長恨交游少悵望肩輿又欲東
　　　送唐覲
溪上幽居少四隣西家幸有著書人經年食菜誰憐
痩終日題詩自不貧身在江潮釣竿地心馳蘭會戰
車塵此行便有飛騰處笑殺年來老病身(為陜西官/唐君常欲)
(名之志/慨然有功)
　　　次韻唐覲送姜應明謁新昌杜簿
夫子雖窮氣浩然輕簑短笠傲江天薄遊到䖏唯耽
酒歸去無心苦問田泮上講官殊不俗山中老簿亦
疑仙相從未足還辭去欲向曹溪更問禪(作嶺之行/姜如晦方)
　　　新種芭蕉
芭焦移種未多時濯濯芳莁巳數圍畢竟空心何所
有欹傾大葉不勝肥蕭騒莫雨鳴山樂狼籍秋霜脫
弊衣堂上幽人觀㓜乆逢人指示此身非
　　　次韻姜應明黃檗山中見寄
垂老閑居味更深此身隨世任浮沉北䆫未厭曲肱
卧西洛能傳擁鼻吟疋馬徬徨猶寄食弊裘安樂信
無心我今漂汨還相似同愧髙僧支道林
　　　次韻黃大臨秀才見寄
故人聚散霜前葉徃事眇茫風際煙遊宦一生非有
巳隱居萬事不由天﨑嶇檻穽力謀食嘯傲山林肯
計年頼巳將心問盧老相逢它日笑風顛
　　　次韻李朝散遊洞山二首
古寺依山占㡬峯精廬髣髴類天宫三年欲到官爲
礙百里相望意自通無事佛僧何䖏著入羣鳥獸不
妨同眼前簿領何時脫一笑相㸔丈室中
　　又
僧老經時不出山法堂延客未曾關心開寳月嬋娟
處身寄浮雲出没間休夏巾缾誰與共迎秋水石不
勝閑近來寄我金剛頌欲指胷中無所還
　　　簡學中諸生
泮水秋生藻荇凉莫䆫燈火亂螢光圖書粗足惟湏
讀菽粟才供且自強羽籥暗催新節物弦歌不廢近
詩章腐儒最喜南遷後仍見西雝白鷺行
　　　以宻酒送柳眞公
床頭釀酒一年餘氣味全非卓氏壚送與幽人試嘗
㸔不應知是百花鬚
　　　次韻柳見答
桂酒無人寄豫章(䂊章最佳/江西官釀惟)羇愁牢落遣誰當烹
煎厓蜜真牽強慙愧山蜂乆蓄藏江上鱠鱸橙正熟
山頭吹㡌菊𥘉香漂流異日俱陳迹笑說過從想未
忘
　　　披仙亭晚飲
落日欲没多雲煙南山暝鴉歸北山樓臺城上半明
㓕燈火橋頭𥘉徃還江西八月熱猶在坐中遷客頭
欲班何時解網聽歸去黃花白酒䜹籬間
　　　余居髙安三年每晨入莫出輒過聖壽訪聦
　　　長老謁方子明浴頭笑語移刻而歸嵗月旣
　　　乆作一詩記之
朝來賣酒江南市日莫歸爲江北人禪老未嫌參請
數漁舟空怪徃來頻每慙菜飯分齋鉢時乞香泉洗
病身世味漸消婚嫁了幅巾緇褐許相親
　　　次韻子瞻感舊見寄
少年眈世味徘徊不能去老來悟前非尚愧昔遊處
君才最髙峙鶴行鷄羣中我雖非君對顧以兄弟同
結髪皆讀書明月入我牖縱横萬餘卷臨𥿄但揮手
學成竟無用掩卷空自疑却尋故山友重赴幽居期
秋風送餘熱冉冉如人老衣裘當及時田廬亦湏早
種竹竹生筍種稻稻亦成浩歌歸來曲曲終有遺聲
　　　次韻和人豐歲
風雨迎寒欲勞農今年眞不負元豐蓋藏共荷官無
擾眠食安知帝有功草笠黄冠將蜡祀羔羊朋酒亦
豳風請君早具躋堂飫退食委虵正自公
　　　同孔常父作張夫人詩
女子勿言弱男兒何必強君㸔張夫人身舉十五䘮
頭上脫笄珥篋中斥𥜗裳築墳連丘山松栢鬱蒼蒼
親戚不爲助涕泣感道傍昔有王氏老身爲尚書郎
親死棄不葬簮𥚑日翺翔白骨委廬陵官遊在岐陽
一旦有丈夫軒軒類佯狂相面識心腹開口言災祥
嗟汝平生事不了令誰當汝身暖絲綿汝口甘稻梁
衣食未嘗廢此事乃可忘一言中肝心投身拜其牀
傍人漫不知相視空茫茫終言汝不悛物理乆必償
兒女病手足相隨就淪亡鄙夫本愚悍過耳風吹牆
明年及前期長子憂骭瘍一麾守巴峽雙柩還故鄉
弱息雖僅存蹣跚亦非良誰言天地寛網目固自張
古事遠不信近事世所詳企張非求福禍敗當懲王
(夫人南都人孔推官常甫作詩言其賁邈余同作并/加祐末年李士寕言王君事於右扶風其报甚速張)
(足以警卋云/言李生事或)
　　　次煙字韻答黃庭堅
病卧江干鬚帶雪老捻書卷眼生煙貧如陶令仍耽
酒窮似湘纍不問天令弟近應憐廢學大兄昔許叩
延年比聞𬞞茹隨僧供相見能容醉後顛(於斉州以/魯直兄日)
(見教/养生)
　　　東軒長老二絶(并叙)
　始余於官舎營東軒彭城曹君煥子文自浮光訪
　余於髙安道過黃岡家兄子瞻以詩送之曰君到
　髙安㡬日廻一時抖藪舊塵埃贈君一籠牢収取
　盛取東軒長老來君過廬山見圓通知慎禪師出
　詩示之師嘗與余通書見之欣然明日謂君昨見
　黃州詩通夕不寐以一偈繼之曰東軒長老未相
　逢却見黃州一信通何用揚眉資目擊湏知千里
　事同風吾野人不能數爲書君爲我誦之而巳君
　旣至未暇及此客有自廬山至者曰愼師送客出
　門還入丈室燕坐而寂君乃具道其事余感之作
　二絶其一以答子瞻其二以答愼也
東軒正似虛空様何䖏人家籠觧盛縱使盛來無著
處雪堂自有老師兄(東披雪堂/子瞻新築)
檐頭挑得黃州籠行過圓通一笑開却到山前人巳
寂亦無一物可擔廻
　　　題方子明道人東窓
𥿄䆫雲葉净香篆細煙青客到催茶磨泉聲響石缾
禪關𫾣毎應肝訣問無經贈我刀圭藥年來髪變星
　　　次前韻
閉門何所事毛髪日青青齒折豋山屐塵生貫酒缾
調心開具葉救病讀難經定起無人見寒燈一㸃星
　　　迎寄王適
投竄千山恨不深扁舟夏渉氣如烝重來疋馬君何
事㱕去飛鴻我未能養氣經年惟脫粟讀書終夜有
寒燈安心且作衰慵伴海底鯤魚會化鵬
　　　王度支陶挽詞二首
風蹟殊不昧聲名豈偶然長途催騄驥爽氣激鷹鸇
意苡成遺恨松楸卜遠年凄凉故吏盡誰泣鬛封前
　　　又
京塵昔傾蓋江國見佳城零落舊冠劒艱難老弟兄
存亡㸔世俗意氣憶平生曉鐸知人恨幽音亦未平
　　　次韻陳師仲主簿見寄
朽株難刻畫枯葉任凋零舊友頻相問村酤獨未醒
山牙収細茗江實得流萍頗似申屠子都忘足𬒳刑
　　　寄題江渙長官南園茅齋
白髪辛勤困小邦塵勞坐使將心降河陽罷後成南
圃彭澤歸來卧北窓畦畔草生親荷鍤床頭酒熟自
傾缸因君遣我添歸興舊有茅芡濯錦江
　　　詠霜二首
江南雪不到霜露滿山村𥿄被欺氊厚茅簷笑瓦温
何曾凝去渌有意隔朝暾底日身無事髙眠不出門
　　　又
清霜欺客病乘夜逼窓扉坐睡依爐暖細聲聞葉飛
蕉絺空滿篋砧杵旋催衣起㸔庭前草松筠未覺非
　　　次韻吳厚秀見寄
壯心摧折漸無餘早歲爲文老不如豋木求魚知我
拙循窠覔兎笑君踈淸撙獨酌夜方半白髪潜生歲
欲除乆恐交親還徃絶床頭猶喜數行書
　　　乾荔支
含露迎風惜不嘗故將赤日損容光紅消白瘦香猶
在想見當年十八娘
　　　次韻王適元日并示曹煥二首
井底屠酥浸舊方床頭冬釀壓瓊漿舊來喜與門前
客終日同爲酒後狂老大心情今巳盡塵埃鬚髪亦
無光江南晋滯歸何日萬里逢春思故鄉
　　　又
放逐三年未遣回復驚爆竹起春雷祈年粗有樽中
桂寄逺仍持嶺上梅莫笑牛貍抵羊酪漫將崖蜜代
官醅二君未肯嫌貧病猶得衰顔一笑開
　　　寄梅仙觀楊智遠道士
道師近在眞人峯欲徃見之路無從去年許我入城
市塵埃暗天待不至莫徃莫來勞我心道書寄我千
黄金蠒衣肉食思慮短文字滿前㸔不見口傳指授
要有時脫去羅網當見之梅翁漢朝南昌尉手摩龍
鱗言世事一朝拂衣去不還身騎白驎翳紅鸞我今
雖復墮塵土道師何不與我語它年䇿足投名山相
逢拍手一破顔
　　　春雪
温風吹破臘留雪惱新春信逐殘梅到花從半夜匀
旋消㣲覆瓦狂下亦欺人壓竹時聞落埋萱乆未伸
山川濛不觧樓觀洗成新擁褐僧方睡開門客屢嚬
㸑煙知歳稔履迹笑吾貧畦凍𥘉生韭泥融正賣薪
寒魚爭就汕濁酒頗無巡預喜田冝麥槃飡餅餌頻
　　　贈石臺問長老二絶(并叙)
　石臺長老問公本成都吳氏子棄俗出家手書法
　華經字細如黒蟻前後若一將誦之萬遍雖老而
　精進不倦脅不至席者二十有三年余來髙安以
　鄉人相好蓋余懶而好睡見之愓然自警因贈之
　二小詩云
法逹曾經見老盧半生勤苦一朝虛心通口誦方無
礙咲把吳鸞細字書(鵉細書經卷精妙可爱/蜀中藏經住往有古仙人吴采)
蒲團布衲一繩床心地虛明睡自亡長伴空中月天
子東方行道到西方
　　　和毛國鎮白雲莊五詠
　　　掬泉軒
卜築髙深已有山起居淸潤可無泉穿牆白練秋聲
細照屋清銅曉色鮮巳放魚蝦嫌跳擲更除蘋藻任
漪漣只應明月中宵下長共禪心相向圓
　　　平溪堂
淸溪似與隠君謀故入堂前漫不收盥手從今休汲
井浮觴取意便臨流花漂澗谷來應遠石激琴筝乆
未休莫把朱欄強圍遶山家事事要淸幽
　　　眺遠臺
山似髙人長逺人不豋髙處見無因築臺土石無多
子照眼峯巒得許新陣馬奔騰時絶逺風濤舒卷忽
無垠白雲自是逃名䖏猶恐此中藏隱淪
　　　濯纓庵
臨池濯足惜泉淸纓上無塵且強名横木爲橋便獨
徃結茅依鳬類天成徃還漸少人誰識寢食無爲身
轉輕有似三吳朱處士釣魚誰與話西征
　　　白雲莊偶題
歸去攜家住白雲雲中猿鶴許同羣陶公酒後詩偏
好踈傳金餘客屢醺芒屩潜行逐漁釣壺漿時出勞
耕耘却㸔人世應㣲笑未熟黄粱晝夣紛
　　　次韻王適落日江上二首
寒煙羃清江漁唱扁舟上江轉少人家自此知安徃
維舟倚藂薄明月獨相向欲曉醉應醒還逐輕鷗颺
　　　又
稍息南市喧𥘉上東山月潜魚忽驚踴飢鴈時斷絶
落葉誤投籖繁霜疑積雪苦寒良難乆愛此元氣㓗
　　　張秀才見冩陋容
潦倒形骸山上樗每經風雨軐凋踈勞君爲寫支離
狀異日長㸔老病𥘉落筆縱横中自喜賦形深穏妙
無餘偶然掛壁低頭笑俱㓜何妨彼亦如
　　　同王適曹煥逰淸居院歩還所居
身爲江城吏心似野田叟尋僧忽忘歸飽食莫攜手
畏人乆成性路遶古城後茅茨逺相望鷄犬亦時有
人還市井罷日落狐兔走廻夙吹横煙燒火卷林藪
草深徑漸惡荆棘時掛肘褰裳涉沮洳斜絶汙池口
投荒分岑寂欹側吾自取二君獨何爲經歲坐相守
遊從乏車騎飲食厭菘韭周旋未忍葉辛苦亦何負
歸來倚南窓試挹樽中酒笑問黄泥行此味還同否
(沉坂詞二君皆新自斉安来故云/子瞻謫居斉安自臨臯亭遊東坡路過黄泥坂作黄)
　　　次韻王適春雨
乆遭客禁徃還稀風雨蕭條只自知春色有情猶入
眼客愁無賴巧侵眉山僧寄語収茶日野老晋人供
社時乆住不須嫌寂寞此間偏與拙相冝
　　　和子瞻蜜酒歌
蜂王舉家千萬口黄蠟爲糧蜜爲酒口衘澗水拾花
鬚沮洳滿房何不有山中醉飽誰得知割脾分蜜曾
無遺調和知與酒同法試投麵蘖眞相冝城中禁酒
如禁盗三百青銅愁杜老先生年來無俸錢一斗徑
湏囊一倒餔糟不聽漁父言煉蜜深愧仙人傳掉頭
不問辟糓藥忍飢不如長醉眠
　　　次韻講律李司理憲見贈
強將羔鴈聘黃晞破褐踈巾倚夕暉禮律縱横開卷
盡虀鹽冷落待賢非日髙几案弦歌罷夜永窓扉燈
火㣲猶喜江邉莫春近舞雩風雨得同歸
　　　次韻王適遊陳氏園
宿雨晴來春巳晚衆花飄盡野猶香舞雩便可同沂
上飲禊何妨似洛陽新圃近聞穿沼闊漲江𥘉喜放
舟長年來簿領縈人甚何計相隨入醉鄉
　　　答孔平仲二偈
熟睡將經作枕頭君家事業太悠悠要湏睡著元非
睡未可昬昬便爾休
龜毛兎角號空虛旣被無収豈是無自有眞無遍諸
有燈光何礙也嫌渠
　　　次韻柳真公閑居春日
春寒漸欲减衣綿雨勢冥冥水拍天一局無言消日
永新詩得意許人傳惜花田地應慵掃護筍藩籬可
細編好事報君知我喜同官欲到得閑眠
　　　次韻王適東軒卽事三首
新竹依墻未出尋墻東桃李却成林池塘草長𥘉饒
夢村落鸎啼恰稱心江滿船頭朝欲轉泥融屐齒莫
尤深閉門憐子成書癖試買村醪相伴斟
眼㸔東隣五畆花茅簷竹户野人家過墻毎欲隨飛
蝶歸舎誰憐巳莫鴉幽客偶來成晩飯野僧何日寄
新茶三年氣味長如此歸計遲遲也自嘉
北園春草徑㣲㣲未用頻敎翦棘茨蜂陣紛紛𥘉養
蜜鸎巢淺淺欲生兒客情流水兼山遠㱕夣遊絲向
日遲懶病相將渾欲慣頼君索我強裁詩
　　　送李憲司理還新喻
采芹芹巳老浴沂沂尚寒蒯緱長嘆息苜蓿正聞干
黄卷忘憂易青衫行路難㱕耕未有計且復調閑官
　　　問黄蘖長老疾
四大俱非五藴空身心河岳盡消鎔病根何䖏容他
住日夜還將藥石攻
　　　復次煙字韻答黄大臨庭堅見寄二首
水竹遮藏自一川日髙茅屋始炊煙犬牙舂米新秋
後麥粒烝茶欲社天冠蓋只今成棄物衫松它日記
栽年定應笑我勞生在卯睡聞呼衣爲顛
十載懷思窹寐間新詩態度北雲煙淸風吹我無千
里明月隨人共一天歸去林泉應避暑北征道路恐
經年與君共愧知時鶴養子先依黒栢顛
　　　次韻子瞻臨臯新葺南堂五絶
江聲六月撼長堤雪嶺千重過屋西一葉軒昻方㫁
渡南堂蕭散夣寒溪
旅食三年巳是家堂成非陋亦非華何方道士知人
意授與爐中一粒砂
北牖淸風正滿床東坡野菜漫充腸華池自有醍醐
味丈室仍聞簷蔔香
隣人漸熟容賖酒故客親晋爲種𬞞住穏不論歸有
日船通何患出無車
客去知公醉欲眠酒醒寒月墮江煙床頭復有三升
蜜貧困相資恐是天
　　　次韻王適大水
髙安昔到歲方閠大水𥘉去城如墟危譙墮地瓦破
裂長橋斷䌫船逃逋漂浮隙穴亂羣蟻奔走沙礫摧
嘉𬞞里閭破散兵火後飲食弊陋魚鰕餘投荒豈復
有便地遇災秪復傷羸軀人言西有蛟蜃穴閏年每
與風雷俱漫溝溢壑恣游蕩傾崖㧞木曾湏臾雞豚
浪走不復保老稚祼泣空長吁滯留再與兹水會淪
胥未哂斯民愚人生所遇偶然耳得失何用分錙銖
　　　贈三局能師二絶
得失從來似偶然因師聊復問行年此生竟墮隂陽
數方信修行力未全
旋食江干秋復春歸耕未遂不勝貧憑師細考何年
月可買山田養病身
　　　臨川陳憲大夫挽詞二首
一時冠蓋盛臨川直亮推公益友先淡泊朱絲𥘉少
味蕭踈翠竹乆彌鮮﨑嶇䖏世曾何病奔走成功亦
偶然天理踈更終不失雍雍今見子孫賢
五月扁舟憶過門哀憐逐客爲招䰟開樽不惜淸泉
絜揮汗相㸔白雨飜病起淸言驚苦瘦歸休尺牘尚
相存秋風灑涕松楸外談笑猶疑對竹軒　公家有
竹軒轍嘗賦詩
　　　次韻知郡賈蕃大夫思歸
江城漂泊最多時邂逅誰令長者期得坎浮槎應有
命投林驚鵲且安枝何年笑語還留客終日勤勞數
問兒鈴閤淸虛非此比秋風㱕興恐非冝
　　　乆不作詩呈王適
憐君多病仍經暑笑我㣲官長坐曹落日東軒談不
足秋風北棹意空勞懶將詞賦占鶚臆頻夢江湖把
蟹螯筆硯生塵空度日他年何用繼離騷
　　　喜王鞏承事北㱕
同罪南遷驚最逺乘流北下喜先㱕謂言一笑秋風
後却顧千山驛路非嶺外雲煙隨夢遠江邉魚蟹爲
人肥還家嫁女都無事卧讀詩書晝掩扉
　　　予𥘉到筠卽於酒務庭中種竹四藂杉二本
　　　及今三年二物皆茂秋八月洗竹培杉偶賦
　　　短篇呈同官
種竹成藂杉出簷三年慰我病厭厭翦除亂葉風𥘉
好封植孤根筍自添髙節不知塵二辱堅姿試待雪
霜霑屬君晋取障斜日仍記當年此滯淹
　　　和王鞏見寄三首
南遷春及秋江湖未云半逮此歸路長始悟行日遠
幽憂脫沉痼淸夢驚婉娩行行逢故人笑語雜悲泫
　　　又
江秋北風多歸㠶未應駛天寒鴈南向家書空滿紙
契闊幸安平㛰嫁湏纓珥交遊何爲者空復念君至
　　　又
折葉每安心連環非所計感君扁舟返念我一㕓廢
懹思樂全老疇昔忘言契丹砂儻巳成白首願終惠
　　　復次韻
滕王閤在誰擕手徐孺湖寛可放情楚客觧書南國
恨秦筝助發上林鸎繫匏獨負杯中物擁鼻知逢洛
下生問得長鬚添夢想蓬窓燈火逹天明(鍾陵还言/近遣僕至)
(舟中燈火終夜而去/定國与黄君魯直会於)
　　孔毅父封君挽詞二首
交契良人厚家封季婦賢詩書中有助蘋藻歲無愆
象服期它日恩封屬此年神傷自不覺弔客問潸然
　　　又
别日笑言重歸來藥餌憂鐘歌掩不試其葉亂誰収
恨極囊封在情多壠水稠埋文應自作一一記徽猷
　　　上髙息軒起亭二絶
山下清谿谿上市谿光山色映人煙幽亭正在人聲
裏長與谿山共寂然
溪父起収罾下鯉山翁起賣焙中茶長官亦與入俱
起笑擁黄紬放早衙
　　　九月十一日書事
東墻瘦菊早開花九日金鈿巳自嘉黍麥候遲𥘉響
罋米鹽法細未還家潑醅昨夜驚泉涌洗盞今晨聽
婦誇歸採茱茰重一醉不湏怪問日時差
　　　和王適寒夜讀書
乆從市井役百事廢不理感君讀書篇惜此寒夜晷
殷勤附燈燭黽勉就圖史逡巡揖虞夏汗漫馳劉李
斯文家舊物早歳夙從事一從慕羶腥中棄如弊屣
今夕亦何夕忽如舊遊至終篇再三歎推枕不成寐
人生無百年所欲知有㡬懸知未必得奔走若趨市
㣲言寄翰墨開卷入心耳胡爲棄不収所逐在難覬
　　　和王適新葺小室
向日堂東一室存竹爲窓壁席爲門心如白月光長
照氣結丹砂體自温飯軟莫嫌紅米賤酒香故取潑
醅渾它年一笑同誰說伴我三年江上村
　　　病中賈大夫相訪因遊中宫僧舎二首
江城寒氣入肌膚得告歸來強自扶五馬獨能尋杜
老一床深愧致文殊體虛正覺身如幻談劇能令病
自無明日出門還擾擾年來真畏酒家壚
東隣修竹野僧家亂柳枯桑一徑斜逐客慣曾迂短
策使君何事駐髙牙蕭條巳似連村塢邂逅應容設
晚茶慙愧病夫無氣力隔墻空聽吏兵譁
　　　和王適炙背讀書
少年讀書䖏寒夜冷無火老來百事慵炙背但空坐
眼昬愁細書把卷惟恐卧寒衣補故褐家釀熟新糯
㣲微䆫影斜曖曖雲隂過昏然偶成寐鼻息巳無奈
兒童更笑呼書冊正前墮衰懶今自由不復問冬課
　　　同王適賦雪
北風吹雨雨不斷遍滿虛空作飛霰𥿄䆫獨卧不成
眠茅屋無聲時一泫鳥烏錯莫寒未起庭户空明夜
驚旦重樓複閤爛生光絶澗連山漫不見夾砌雙杉
洗更碧滿田百草埋應爛城中閉戸無履迹市上孤
堙數晨㸑細排玉籍短垂簷暗結輕氷時入研撥灰
有客顧樽爼迹兔何人試鷹犬未容行役掃車轂應
有老農歌麥飯一來江城若俄項四見白花飛面旋
坐看酒甕誰敢嘗歸蹈氷泥屢成濺年來橋板斷不
屬莫出肩輿足憂患到家昬黒空自咲愬婦勤勞毎
長歎牀頭有酒未用沽囊裏無錢不勞筭更令雪片
大如手終勝溪瘴長熏眼謁告猶能不出門典衣共
子成髙讌
欒城集卷第十二
欒城後集第十二
　　潁濱遺老傳上
潁濱遺老姓蘇氏名轍字子由父曰眉山先生隱居
不出老而以文名天下天下所謂老蘇者也歐陽文
忠公以文章獨步當世見先生而嘆曰予閲文士多
矣獨喜尹師魯石守道然意常有所未足今見君之
文予意足矣先生旣不用於世有子軾轍以所學授
之曰是庶幾能明吾學者母成國大夫人程氏亦好
讀書明識過人志節凜然每語其家人二子必不負
吾志轍年十九舉進士釋褐二十三舉直言仁宗觀
策之於廷時上春秋高始倦於勤轍因所問極言得
失曰陛下卽位三十年餘矣平居靜慮亦嘗有憂於
此乎無憂於此乎(臣)伏讀制策陛下旣有憂懼之言
矣然(臣)愚不敏竊意陛下有其言矣未有其實也往
者寶元慶曆之間西羗作難陛下晝不安生夜不安
席天下皆謂陛下憂懼小心如周文王然自西方解
兵陛下棄置憂懼之心二十年矣古之聖人無事則
深憂有事則不懼失無事而深憂者所以爲有事之
不懼也今陛下無事則不憂有事則大懼臣以爲憂
樂之節易矣臣疎遠小臣聞之道路不知信否近歲
以來宮中貴姬至以十數歌舞飲酒侵笑無度坐朝
不聞咨謨便殿無所顧問三代之衰漢唐之季女寵
之害陛下亦知之矣久而不止百蠧將由之而出内
則蠱惑之所汙以傷和伐性外則私謁之所亂以敗
政害事陛下無謂好色於内不害外事也今海内窮
困生民愁苦而宮中好賜不為限極所欲則給不問
有無司㑹不敢爭大臣不敢諫執契恃敕迅若兵火
國家内有養士養兵之費外有北狄西戎之奉陛下
又自為一阱以耗其遺餘臣恐陛下以此得謗而民
心不歸也策入轍自謂必見黜然考官司馬君實第
以三等范景仁難之蔡君謨曰吾三司使也司㑹之
言吾愧之而不敢怨惟胡武平以為不遜力請黜之
上不許曰以直言召人而以直弃之天下謂我何宰
相不得已寘之下弟除商州軍事推官知制誥王介
甫意其右宰相專攻人主比之谷永不肯撰詞宰相
韓魏公哂曰此人策語謂宰相不足用欲得婁師德
郝處俊而用之尚以谷永疑之乎知制誥沈文通亦
考官也知其不然故文通當制有愛君之言諫官楊
樂道見上曰蘇轍臣所薦也陛下赦其狂直而收之
盛德之事也乞宣付史館上悅從之是時先君被命
修禮書而兄子瞻出薟書鳳翔判官傍無侍子轍乃
奏乞養親三年子瞻解還轍始求為大名推官逾年
先君捐館舍及除喪神宗嗣位旣三年矣求治甚急
轍以書言事即日召對延和殿時王介甫新得幸以
執政領三司脩例上以轍為之屬不敢辭介甫急於
財利而不知本呂惠卿為之謀主轍議事多牾一日
介甫出一巻書曰此靑苗法也諸君熟議之有不便
以告勿疑它日轍告之曰以錢貸民使出息二分本
以救民之困非為利也然出納之際吏緣為姦雖有
法不能禁錢入民手雖良民不免非理費用及其納
錢富民不免違限如此則鞭箠必用州縣事不勝煩
矣唐劉晏掌國計未嘗有所假貸有尤之者晏曰使
民僥倖得錢非國之福使吏倚法督責非民之便吾
雖未嘗假貸而四方豐凶貴賤知之未嘗逾時有賤
必糴有貴必糶以此四方無甚貴甚賤之病安用貸
為晏之所言則漢常平法耳今此法見在而患不修
公誠有意於民舉而行之劉晏之功可立竢也介甫
曰君言有理當徐議行之後有異論幸勿相外也自
此逾月不言靑苗㑹河北轉運判官王廣廉召議事
廣廉嘗奏乞度僧牒數千道為本錢行陜西漕司私
行靑苗法春散秋斂與介甫意合即請而施之河北
自此靑苗法遂行於四方初陳陽叔以樞密副使與
介甫共事二人操術不同介甫所唱陽叔不深和也
旣召謝卿材侯叔獻陳知儉王廣廉王子韶程顥盧
秉王汝翼等八人欲遣之四方搜訪遺利中外傳笑
知所遣必生事迎合然莫敢言者轍求見陽叔陽叔
逆問君獨來見何也對曰有疑欲問公耳近日召入
人者欲遣往諸路不審公旣知利害所在事有名件
而使往案實之耶其亦未知其實漫遣出外網捕諸
事也陽叔曰君意謂如何對曰昔嘉祐末遣使寛䘏
諸路事無所指行者各務生事旣還奏例多難行為
天下笑今何以異此陽叔曰吾昔奉敕看祥寛䘏等
事如范堯夫軰所請多中理對曰今所遣如堯夫者
有幾陽叔曰所遣果賢將不肯行君無過憂對曰公
誠知遣使之不便而恃遣者之不行何如陽叔曰君
姑退得徐思之後數日陽叔召屬官於密院言曰上
郞位之初命天下監司具本路利害以聞至今未上
今當遣使宜得此以議可草一劄子乞催之惠卿覺
非其黨中意不樂漫具草無益也轍知力不能救以
書扺介甫陽叔指陳其決不可者且請補外介甫大
怒將見加以罪陽叔止之奏除河南推官㑹張文定
知淮陽以學官見辟從之三年授齊州掌書記復三
年改著作佐郎復從文定薟書南京判官居二年子
瞻以詩得罪轍從坐謪監筠州鹽酒稅五年不得調
平生好讀詩春秋病先儒多失其旨欲更為之傳老
子書與佛法大類而世不知亦欲為之注司馬遷作
史記記五帝三代不務推本詩書春秋而以世俗雜
說亂之記戰國事多斷缺不完欲更為古史功未及
究移知歙績溪始至而奉神宗遺制居半年除秘書
省校書郎明年至京師除右司諫宣仁后臨朝用司
馬君實呂晦叔等欲革弊事舊相蔡確韓縝樞密使
章惇皆在位窺伺得失中外憂之轍言曰先帝臨御
僅二十年厲精政事變更法度將以力致太平追復
三代是以擢任臣庶多自小(臣)致位公相用人之速
近世無與比者究觀聖意本欲求賢自助以利安生
民為社稷長久之計豈欲使左右大臣媮合茍容出
入唯唯危而不持顛而不扶竊取利祿以養妻子而
巳哉然自法行以來民力凋弊海内愁怨先帝晚年
寑疾彌留照知前事之失親發德音將洗心自新以
合天意而此志不遂奄棄萬國天下聞之知前日弊
事皆先帝之所欲改思慕德聖繼之以泣是以皇帝
踐祚聖母臨政奉承遺旨罷導洛廢市易損靑苗止
助役寛保甲免買馬放修城池之役復茶鹽鐡之舊
黜吳居厚呂孝廉宋用臣賈靑王子京張誠一呂嘉
問蹇周輔等命令所至細民鼓舞相賀(臣)愚不知朝
廷以為凢此誰之罪也上則大臣蔽塞聰明逢君之
惡下則小(臣)貪冐榮利奔競無耻二者均皆有罪則
大臣以任重責重小(臣)以任輕責輕雖三尺童子所
共知也今朝廷旣巳罷黜小臣至於大臣則因而任
之將復使燮和陰陽陶冶民物臣竊惑矣竊惟朝廷
之意將以體貌大臣待其愧耻自去以全國體今確
等自山陵以後猶偃然在職不肯引咎辭位以謝天
下謹案確等受恩最深任事最久據位最尊獲罪最
重而有靦面目曾不知愧確等誠以昔之所行為是
耶則今日安得不爭以昔之所行為非耶則昔日安
得不言窮究其心所以安而不去者盖以為是皆先
帝所為而非吾過也夫為大臣忘君狥已不以身任
罪戻而歸咎先帝不忠不孝寧有過此臣竊不忍千
載之後書之簡策大臣旣自處無過之地則先帝獨
被惡名此臣所以痛心疾首當食不飽至於涕泗之
横流也陛下何不正其罪名上以為先帝分謗下以
慰臣子之意今獨以法繩治小臣而置確等大則無
以顯揚聖考之遺意小則無以安反側之心故(臣)竊
謂大臣誠退則小(臣)非建議造事之人可一切不治
使得革面從君竭力自効以洗前惡伏乞出臣此章
宣示確等使自處進退之分臣雖萬死不恨也三人
竟皆逐去然卒不以其前後反覆歸咎先帝罪之世
以為恨呂惠卿始諂事介甫倡行虐政以害天下其
後勢鈞力抗則傾陷介甫甚於仇讎世尤惡之時惠
卿自知罪大乞宮觀自便不預貶竄轍具疏其姦請
加深譴乃以散官安置建州天下韙之司馬君實旣
以清德雅望專任朝政然其為人不達吏事知雇役
之害欲復行差役不知差雇之弊其實相半講之未
詳而欲一旦復之民始聞而喜徐而疑懼君實不信
也王介甫以其私說為詩書新義以考試天下士學
者病之君實改為新格而勢亦難行方議未定轍言
自罷差役至今僅二十年吏民皆未習慣况役法關
涉衆事根牙磐錯行之徐緩乃得審詳若不窮究首
尾忽遽便行恐旣行之後别生諸弊今州縣役錢例
有積年寛剩大約足支數年若且依舊雇役盡今年
而止催督有司審議差役趂今冬成法來年役事鄕
戶但使旣行之後無復人言則進退皆便又言進士
來年秋試日月無幾而議不時決傳聞四方不免惶
惑詩賦雖號小技而比次聲律用功不淺至於治經
誦讀講解尤不可輕易要之來年皆未可施行欲乞
先降指揮來年科塲一切如舊惟經義兼取注疏及
諸家議論或出已見不專用王氏學仍罷律義令天
下舉人知有定論一意為學以待遷試然後徐議元
祐五年以後科舉格式未為晚也皆衆以為便而君
實始不悅矣是歲上將親饗明堂轍言白三代常祀
一歲九祭天再祭地皆天子親之故於其祭也或祭
昊天或祭五天或獨祭一天或祭皇地祇或祭神州
地祇要於一歲而親祀必遍降及近世歲之常祀皆
有司攝事三歲而後一親祀親祀之疏數古今之變
相遠如此然則其禮之不同盖亦其勢然也謹按國
家舊典冬至圜丘必兼饗天地從祀百神若其有故
不祀圜丘别行他禮或大雲於南郊或大饗於明堂
或㳟謝於大慶皆用圜丘禮樂神位其意以為皇帝
不可以三年而不親祀天地百神故也(臣)竊見皇祐
明堂遵用此法最為得禮自皇祐以後凢祀明堂或
用鄭氏說獨祀五天帝或用王氏說獨祀昊天上帝
雖於古學各有援據而考之國朝之舊則為失當盖
儒者泥古而不知今以天子毎歲遍祀之儀而議皇
帝三年親祀之禮是以若此其疏也今者皇帝陛下
對越天命逾年即位將以九月有事於明堂義當並
見天地遍禮百神躬薦誠心以格靈貺臣恐有司不
達禮意以古非今執王鄭偏說以亂本朝大典夫禮
沿人情人情所安天意必順今皇帝陛下始親祀事
而天地百神無不咸秩豈不俯合人情仰符天意臣
愚欲乞明詔禮官今秋明堂用皇祐明堂典禮庶幾
精誠陟降溥及上下時大臣多牽於舊學不達時變
奏入不報然轍以為周禮一歲遍祭天地皆人主親
行故郊丘有南北禮樂有同異自漢唐以來禮文日
盛費用日廣事與古異故一歲遍祀不可復行唐明
皇天寶初始定三歲一親郊於致齋之日先享太淸
宮次享大廟然後合祭天地從祀百神所以然者盖
謂三年一次大禮若又不遍則於人情有所不安至
於遍祭之禮巳自差官攝事未嘗少廢此近世變禮
非復三代之舊而議者欲以三代遺文參亂其間失
之遠矣至七年上將親郊轍備位政府乃與諸公共
伸前議合祭天地識者以為當初神宗以夏國内亂
用兵攻討於熙河路增置蘭州於延安路增置安疆
米脂等五寨至此夏國雖屢遣使而未修職眞二年
夏始來賀登極使還未出境又遣使入界朝廷知其
有請地之意然大臣議弃守未決轍言曰頃者西人
雖至而疆場之事初不自言度其狡心盖知朝廷厭
兵確然不請欲使此議發自朝廷得以為重朝廷深
覺其意忍而不予情得勢窮始來請命今若又不許
使其來使徒手而歸一失此機必為後悔彼若㸃集
兵馬屯聚境上許之則畏兵而予不復為恩不予則
邊舋一開禍難無巳間不容髪正在此時不可失也
今議者不深究利害妄立堅守之議茍避棄地之名
不度民力不爲國計其意止欲私已自便非社稷之
計也臣又聞議者或謂弃守皆不免用兵棄則用兵
必遲守則用兵必速遲速之間利害不遠若遂以地
予之恐非得計臣聞聖人應變之機正在遲速之際
但使事變稍緩則吾得筭巳多昔漢文景之世吳王
濞内懐不軌稱病不朝積財養兵謀亂天下文帝專
務含養置而不問加賜几杖恩禮日隆濞雖包藏禍
心而仁澤浸漬終不能發及景帝用晁錯之謀欲因
其有罪削其郡縣以為削之亦反不削亦反削之則
反疾而禍小不削則反遲而禍大削書一下七國盡
反至使景帝發天下兵遣三十六將僅而破之議者
若不計利害之淺深較禍福之輕重則文帝隱忍不
決近於柔仁景帝則斷必行近於强毅然而如文帝
之計禍發旣遲可以徐為備禦稍經歲月變故自生
以漸制之勢無不可如景帝之計禍發旣速未及旋
踵巳至交兵鋒刃旣接勝負難保社稷之命決於一
日雖食晁錯之肉何益於事今者欲弃之策與文帝
同而欲守之計與景帝類(乞/臣)宣喻執政欲弃者理直
而禍緩欲守者理曲而禍速曲直遲速熟為利害况
今日之事主上妙年母后聽斷將帥吏士恩情未接
兵交之日誰使效命若其羽書沓至勝負紛然臨機
決斷誰任其責惟乞聖心以此反覆思慮早賜裁斷
無使西戎别致猖狂弃守之議皆不得其便於是朝
廷許還五寨夏人遂服轍尋遷起居郎為中書舍人
時朝廷起文潞公於旣老以太師平章軍國重事初
元豐中河決大吳先帝知故道不可復還因導之北
流水性巳順惟河道未深隄防未立歲有決溢之患
本非深害也至此諸公皆未究悉河事而潞公欲以
河為重事中書侍郎呂微仲樞宻副使安厚卿從而
和之始謂河西北流入泊淀久必淤淺異日或從北
界入海則河朔無以禦狄故三人力主回河之計諸
公莫能奪呂晦叔時為中書相轍間見問曰公自視
智勇孰與先帝勢力隆重能鼓舞天下孰與先帝晦
叔驚曰君何言歟對曰河決而北自先帝不能回而
諸公欲回之是自謂智勇勢力過先帝也且河決自
元豐導之北流亦自元豐是非得失今日無所預諸
公不因其舊而修其未完乃欲取而回之其為力也
難而其為責也重矣晦叔唯唯曰當與諸公籌之旣
而回河之議紛紛而起晦叔亦以病没轍遷戶部侍
郎嘗因轉對言曰財賦之原出於四方而委於中都
故善為國者藏之於民其次藏之州郡州郡有餘則
轉運司常足轉運司旣足則戶部不困唐制天下賦
税其一上供其一送使其一留州比之於今上供之
數可謂少矣然毎有緩急王命一出舟車相衘大事
以濟祖宗以來法制雖殊而諸道畜藏之計猶極豐
厚是以斂㪚及時縱捨由已利柄所在所為必成自
熙寧以來言利之成不知本末之術欲求富國而先
困轉運司轉運司旣困則上供不繼上供不繼而戶
部亦憊矣兩司旣困故内帑别藏雖積如丘山而委
為朽壤無益於筭故(臣)願舉近歲朝廷無名封樁之
物歸之轉運司盖禁軍闕額與差出衣粮清汴水脚
與外江綱船之類一經擘畫例皆封樁夫闕額禁軍
尋當以例物招置而出軍衣粮罷此給彼初無封樁
之理至於清汴水脚雖減於舊而洛口費用實倍於
前外江綱船雖不打造而顧船運粮其費特甚重復
刻剥何以能堪故臣謂諸如此比當一切罷去况祖
宗故事未嘗有此但有司固執近事不肯除去惟陛
下斷而與之則轉運司利柄稍復而戶部亦有賴矣
朝廷重違近制卒不能改尋又言臣謹以祖宗故事
考今日本部所行體例不同利害相逺恐合隨事措
置以塞弊原謹昧死具三弊以聞其一曰分河渠案
以為都水監其二曰分胄案以為軍噐監其三曰分
修造案以為將作監三監皆隷工部則本部所專其
餘無幾出納損益制在它司頃者司馬光秉政知其
為害嘗使本部收攬諸司利權當時所收不得其要
至今三案猶為它司所擅深可惜也祖宗參酌古今
之宜建立三司所領天下事幾至大半榷任之重非
他司比推原其意非以私三司也事權分則財利散
雖欲求富其道無由盖國之有財猶人之有飲食飮
食之道當使口司出納而腹制多寡然後分布氣血
以養百骸耳目頼之以為明手足頼之以為力若不
專任口腹而使手足耳目得分治之則雖欲求一飽
不可得矣而况於安且壽乎今戶部之在朝廷猶口
腹也而使它司分治其事何以異此自數十年以來
羣臣不明祖宗之意毎因一事不舉輙以三司舊職
分建它司利權一分用財無藝它司以辦事為效則
不䘏財之有無戶部以給財為功則不問事之當否
彼此各營一職其勢不復相知雖使戶部得才智之
臣終亦無益能否同病府庫卒空今不早救後患必
甚昔嘉祐中京師頻歲大水大臣始取河渠案置都
水監置監以來比之舊案所補何事而大不便者河
北有外監丞侵奪轉運司職事轉運司之領河事也
郡之諸埽埽之吏兵儲蓄無事則分有事則合水之
所向諸埽趨之吏兵得以併功儲蓄得以併用故事
作之日無暴斂傷財之患事定之後徐補其闕兩無
所妨自有監丞據法責成緩急之際諸埽不相為用
而轉運司不勝其弊矣此工部都水監為戶部之害
一也先帝一新官制並建六曹隨曹付事故三司故
事多隷工曹名雖近正而實非利昔胄案所掌今内
為軍器監而止隷工部外為都作院而止隷提刑司
欲有興作戶部不得與議訪聞河北道近歲為羊渾
脫動以千計渾脫之用必軍行乏水過渡無船然後
須之而其為物稍經歲月必至蠧敗朝廷無出兵之
計而有司營職不顧利害至使公私應副虧財害物
若專在轉運司必不至此此工部都作院為戸部之
害二也昔修造案掌百工之事事有緩急物有利害
皆得專之今工部以辦職為事則緩急利害誰當議
之朝廷近以箔場竹箔積久損爛創令出賣上下皆
以爲當指揮未㡬復以諸處營造歲有料制遂令般
運堆積以破出賣之計臣不知將作見(工/一)㡬何一歲
所用㡬何取此積彼未用之間有無損敗而遂爲此
計本部雖知不便而以工部之事不敢復言此工部
將作監爲戶部之害三也凢事之類此者多矣臣不
能遍舉也故願明詔有司罷外水監丞舉河北河事
及諸路都作院皆歸轉運司至於都水軍器將作監
皆兼隷戸部使定其事之可否裁其費之多少而工
部任其功之良苦程其作之遲速茍可否多少在戸
部則傷財害民戶部無所逃其貴矣茍良苦遲速在
工部則敗事乏用工部無所辭其譴矣利出于一而
後天下貧富可責之戶部矣朝廷以為然從之惟都
水監仍舊轍自為中書舍人與范子功劉貢父同詳
定六曹條例子功領吏部元豐所定吏額主者茍悦
羣吏比舊額幾數倍朝廷患之命量事裁減巳再上
再却矣子功奉使轍兼領其事吏有白中孚者進曰
吏額不難定也昔之流内銓今侍郎左選也事之煩
劇莫過此矣昔銓吏止十數而全左選吏至數十事
不加舊而用吏至數倍何也昔無重法重祿吏通賕
賂則不欲人多以分所得今行重法給重祿賕賂比
舊為少則不忌人多而幸於少事此吏額多少之大
情也舊法日生事以難易分七等重者至一分輕者
至一釐以下積若干分而為一人今若取逐司兩月
事定其分數則吏額多少之限無所逃矣轍以其言
遍問屬官皆莫應獨李之儀對曰是誠可為也即與
之儀議之曰此羣吏身計所係也若以分數為人數
必大有所損將大致紛訴雖朝廷亦將不能守乃具
以白宰執請據實立額竢吏之年滿轉出或事故死
亡者勿補及額而止不過十年羡額當盡功雖稍緩
而見吏知非身患不復怨矣諸公以為然遂申尚書
省取諸司兩月生事諸司吏皆疑懼莫肯供再申乞
榜諸司使知所立額竢它日見闕不補非法行之日
即有減損也榜出文字即具至是成書以申三省左
僕射呂微仲大喜欲攘以為已功以問三省吏皆莫
曉有諸司吏任永壽者頗知其意微仲悦之於尚書
省創吏額房使永壽與三省吏數人興之小人無逺
慮而急於功利即背前約以立額日裁損吏員復以
好惡改易諸吏局次(即為揆出上名扵它司閑慢司/凢近下吏人惡為上名所壓者)
(監憕入省曹之類是也/分欲入要地者即自寺)凡奏上行下皆微仲專之不
復經三省法出中外洶洶微仲旣為御史所攻永壽
亦以恣橫贓汙以徒罪刺配久之微仲知衆不伏乃
使左右司再嘉詳定畧依本議行下時子瞻自翰林
學士出知餘杭朝廷即命轍代為學士尋又兼權吏
部尚書未幾奉使契丹虜以其侍讀學士王師儒館
伴師儒稍讀書能道先君及子瞻所為文曰恨未見
公全集然亦旣誦服伏苓賦等虜中類相愛敬者
欒城後集巻第十二
欒城集第卷十三
　　詩八十六首
　　　除夜
老去不自覺歲除空一驚深知無得䘮乆巳罷經營
黄卷譏前失淸樽借後生何年遂踈懶伏臈任躬耕
　　　種蘭
蘭生幽谷無人識客種東軒遺我香知有淸芬能觧
穢更憐細葉巧凌霜根便宻石秋芳早叢倚脩筠午
䕃凉欲遣蘼蕪共堂下眼前長見楚詞章
　　　上元夜
新春収積雨明月澹㣲雲照水踈燈出因風逺樂聞
天涯仍有節人事竟何分賣酒真拘束何時一醉醺
　　　次韻王適元夜二首
燈光欲凝不驚風月色𥘉晴若發蒙覊客不眠詩未
就遊人半醉夜方中荒城熠燿相明㓕野水芙蕖亂
白紅知欲訪僧同寂寂應憐病懶畏爞匕
宿雨𥘉乾試火城端居無計半遊行厭㸔門外繁星
動想見僧䆫一㸃明老罷逢春無樂事夣回孤枕有
鄉情重因佳句思樊口一𥿄家書百鎰輕
　　　王子立與遲等遊陳家園橋敗㡬不成行晚
　　　酒務徃見之明日雨作偶爾成詠
桃李城東近不遥偶聞花發喜相邀斷橋似欲妨佳
思好雨猶能借此朝隨分開樽依緑草偶然信馬及
餘瓢重來莫道無閑暇紫燕黄鸝日漸嬌
　　　幽蘭花二絶
李徑桃蹊次第開穠香百和襲人來春風欲擅秋風
巧催出幽蘭繼落梅
珍重幽蘭開一枝清香耿耿聽猶疑空應欲較香髙
下故取羣芳競發時
　　　胡長史祠堂
白首青衫仍隱居晩抛環堵就安輿生芻忽攺蒸嘗
地亟丈空悲講解餘弟子璵璠相照耀兒孫松桂共
扶踈我來恨不瞻遺老空怪鄉鄰盡讀書
　　　孫賔叟道人
萬里飄然不繫舟酒壚一笑便相投千金不換金丹
訣何事惟湏一布裘
　　　新橋
六月長橋斷不収朱欄𥘉喜映春流虹腰宛轉三百
尺鯨背參差十五舟入市樵蘇㸔絡繹歸家鹽酪免
遲留病夫最與民同喜卯酉怱怱無復憂
　　　曾子宣郡太挽詞二首
族大徽音遠年髙福祚多生兒盡龍虎封國裂山河
象服驚𥘉揜理文信不磨送車江郭滿咽絶聽哀歌
　　　又
安輿遍西北丹旐歷江湖存没終無憾哀榮兩得俱
新封崇馬鬛餘福薦浮圖家法蘋蘩在空堂始一虞
　　　曾子固舎人挽詞
少年漂泊馬光禄末路騫騰朱會稽儒術遠追齊稷
下文詞近比漢京西平生碑版無容繼此日銘詩誰
爲題試數廬陵門下士十年零落曉星低
　　　次韻王適一百五日太平寺㸔花二絶
遍入僧房花照眼細尋芳徑蝶隨行歸時不怕江波
晚新有橋虹水上横
小檻明窓曾不住閑花芳草遣誰栽但湏匹馬尋幽
勝攜取清樽到處開
　　　又次韻遊小雲居
溪上浮花片片輕泝流豋岸得山行僧房幽絶雲居
小春日隂晴野色明永遠林棲眞有道溺沮耕飬亦
忘情此身此意何年遂空使常談咲老生
　　　次韻秦觀梅花
病夫毛骨日凋槁愁見米鹽惟醉倒忽傳騷客賦寒
梅感物傷春同懊惱江邉不識朔風勁墻頭亦有南
枝早未開素質夜先明半落清香春更好鄰家小婦
學閑媚靚粧惟有長眉掃孤芳已與飛霰競結子仍
先百花老苦遭横笛亂飛英不見遊人醉芳草可憐
物性空自知羞作繁華助芒昊
　　　復次前韻答潜師
憐君古木依巖槁江西飲盡湏彌倒野花幽草亦何
爲嶮韻髙篇空自惱萬㸃浮溪輒長歎一枝過嶺仍
誇早拾香不忍遊塵汙嚼蘂更憐真味好道人遇物
心有得瓦竹相𫾣縁自掃誰知眞妄了不妨令我至
今思璉老妙明精覺昔未識但向閑䆫㸔詩草浮雲
時起鳥四飛畢竟安能亂淸昊
　　　景福順老夜坐道古人搐鼻語
中年聞道覺前非邂逅仍逢老順師搐鼻徑參眞面
目掉頭不受别鉗槌枯藤破衲公何事白酒青鹽我
是誰慚愧東軒殘月上一盃甘露滑如飴
　　　盡枕屏
繩床竹簟曲屏風野水遥山霧雨濛長有灘頭釣魚
叟伴人閑卧寂寥中
　　　次韻王適晋别
遠謪勞君兩度行復將文字試平衡干時豈爲斗升
禄聞道應忘寵辱驚未了新書誰與讀重晋佳句不
勝情决科事畢知君喜俗學消磨意自淸
　　　次韻子瞻特來髙安相别先寄遲适逺却寄
　　　邁迨過遯
老兄騎騾日百里據鞍作詩若飜水忽吟春草思惠
連因之亦夣添丁子羣兒盡長堪一笑老馬卧餐何
日起聞兄盡室皆舊人見面未曾惟遯耳遲年最長
二十六巳能幹父窮愁裏豫兒揚眉稍剛勁黨子温
純無愠喜我兄憔悴我亦窮門户乆長眞待爾但令
戢戢見頭角甑倒囊空定何耻家藏萬卷湏盡讀此
外一簮無所恃船中未用廢詩書閉䆫莫㸔江山美
　　　次韻子瞻端午日與遲适逺三子出遊
人生逾四十朝日巳過午一違少壯樂日迫老病苦
丹心變爲灰白髪粲可數惟當理鉏耰教子蓻稷黍
誰令觸網羅展轉在荆楚平生手足親但作十日語
朝游隔提攜夜卧困烝煑未歌唐棣詩巳治芻靈祖
亡生際風雲富貴若騎虎柰何貧賤中所欲空齟齬
　　　次韻子瞻留别三首
公來十日坐東軒手自披雲出朝日山川滿目竟何
有波浪翻天同一濕諸門迭出驚異狀間道懷歸終
舊壁此行千里隔江河何人更問維摩疾
野人性似修行僧長願幽居近林麓南遷無計脫簮
組西歸誰爲栽松竹頭上白雲即飛蓋耳畔淸泉當
鳴玉洛川猶是冠蓋林更願髙飛逐黄鵠
東西南北無住身竭末封胡四男子彫鎪不遣治章
句爛漫先令飽文字踈慵嗟我厲之人生子夜中唯
恐似傳家粗足不願餘同駕柴車還我里
　　　次韻子瞻行至奉新見寄
四年候公書長視飛鴻背十日晋公談欲作白蓮會
(还惟一二僧耳/筠州無可語者往)匏瓜一遭繁賣酒長不在夜歸步
江漘明月照淸瀬心開忽自得語異竟非背(倍/音)一樽
談笑間萬事寂寥外欲同千里行奈此一官礙何年
眞耦耕舉世無此大
　　　贈醫僧鍳淸二絶
肘後醫方老更精鬚眉白盡氣彌淸只應救病能無
病豈是平生學養生
門人乆作開堂老庭檜㸔成合抱圍它日浴堂歸洗
背回頭還觧放光輝
　　　贈醫僧善正
老怯江邉瘴癘鄉城東時喜到公房歴言五藏如經
眼欲去三彭自有方身厭逺遊安靖黙術因多病更
深長時時爲我談尊宿曾入南公古道塲
　　　食菱
野沼漲清泉烏菱不直錢蟹肥螯正滿石破髓𥘉堅
節物秋風早樽罍夜月偏令人思淮上小舫藕如掾
　　　晋滯髙安四年有餘忽得信聞當除官眞揚
　　　間偶成小詩書于屋壁
數間茅屋乆蹉跎四見秋風入薜蘿北棹偶然追鴈
羽南公誰復伴漁簔三年賈傅驚吾老九歲劉郎愧
爾多此去仍家江海上不妨一葉弄淸波
　　　洪休上人少年讀書以多病出家居泐潭爲
　　　馬祖脩塔以三絶句來謁答一首
早除卽將少年狂祖塔結縁歸故鄉習氣未消餘業
在逢人依舊琢詩章
　　　勉子瞻失幹子二首
人生本無有衆㓜妄聚耳手足非吾親何况妻與子
偶來似可樂強作室家喜忽去未勉悲欣成要矜毁
君家兩歲兒畢竟何自始變化違𥘉心涕泗劇飜水
吾儕近始悟造物聊復試道力竟未完聦明信難恃
　　　又
破甑不復顧彼無愛甑心棄璧負赤子始驗愛子深
誠知均非我胡爲有不能一從三界遊乆𬒳百物侵
朝與喜怒交莫與寵辱臨四物皆不勝生死獨未曾
不經大火燒熟爲眞黃金棄置父子思長住旃檀林
　　　偶遊大愚見餘杭明雅照師舊識子瞻能言
　　　西湖舊遊將行賦詩送之
五年賣鹽酒勝事不復知城東古道場蕭瑟寒松姿
出遊誠偶爾相逢亦不期西軒吳越僧㢮擔未多時
言住西湖中巖谷涵清漪却背閭井喧曲盡水石竒
昔年蘇夫子杖屨無不之三百六十寺䖏䖏題清詩
麋鹿盡相識况乃比丘師辯净二老人精明吐琉璃
笑言毎忘去蒲褐相依隨門人几杖立徃徃聞談詞
風雲一解散變化何不爲辯入三昧火卯塔長松欹
净老不復出麈尾淸風施蘇公得罪去布衣拂霜髭
空存壁間字鬱屈蟠蛟螭知我即兄弟㣲官此棲遲
問何乆自苦五斗寧免飢俯首笑不答且爾聊敖嬉
我兄次公狂我復長康癡反復自爲計定知山中冝
但欲畢昏娶每爲故人疑君歸漫洒掃野鶴非長羈
　　　將移績溪令
坐㸔酒壚今五年恩移巖邑稍西還它年貧富隨天
與何日身心聽我閑山栗似奉應自飽蜂糖如土不
湏慳仲卿意向桐鄉好身後烝嘗亦此間
　　　約洞山文老夜話
山中十月定多寒纔過開爐便出山堂衆乆叅縁自
熟郡人迎請怪忙還問公勝法湏時見要我清談有
夜閑今夕客房應不睡欲隨明月到林間
　　　將之績溪夣中賦泊舟野歩
扁舟逢野岸試出歩崇岡山轉得幽谷人家餘夕陽
𬒳畦多緑茹堆屋剰黄粱深羡安居樂誰今志四方
　　　謝洞山石臺逺來訪别
竄逐深山無友朋徃還但有兩三僧共遊渤澥無邉
䖏扶出湏彌最上層未盡俗縁終引去稍諳眞際自
虛澄坐令顛老時奔走竊比韓公愧未能
　　　贈方子明道人
水銀成銀利十倍丹砂爲金世無對此人靳術不肯
傳闔户泥墻畏天戒今子何爲與我言人生貧富寧
非大鉺鎚橐籥枉心力虀鹽布褐隨因縁我來江西
晩聞道一言契我心所好廓然正若太虚空平生伎
倆都除掃子言舊事净慈師未斷有爲非浄慈此術
要將救飢耳人人有命何憂飢
　　　回寄聖壽聦老
五年依止白蓮社百度追尋丈室遊睡待磨茶長展
轉病蒙煎藥乆遲晋賛公夜宿詩仍作巽老堂成記
許求回首萬縁俱一夣故應此物未沉浮
　　　乘小舟出筠江二首
短舫漂浮真似葉小蓬低淺僅如巢幽吟但覺山川
走因睡不知風雨交紅飯白醪供醉飽青蓑黄蒻可
纒包一竿鶴髪它年事萬斛龍驤任見嘲
官遊欲學林間鵲毎到新年旋疊巢蓬蒻龍船聊似
屋漁樵把筆便成交不妨䄂裏攜詩卷尚可床頭置
藥包古史欲成身愈困客來未免答譏嘲
　　　寄題孔氏顔樂亭
顔巷乆巳空顔井固不遷荆榛翳蔓草中有百尺泉
誰復飲此水裹飯耕廢田有賢孔氏孫芟夷發清源
廢床見綆刻古甃昏苔痕引瓶注瓢樽千歲忽復然
嗟哉古君子至此良獨難口腹不擇味四體不擇安
遇物一皆可孰爲我憂患阮生未忘酒嵇生未忘鍜
欲忘富貴樂託物僅自完無託中自得嗟哉彼誠賢
　　　徐孺亭
徐君鬱鬱澗底松陳君落落堂上棟澗深松茂不遭
伐堂毁棟折傷其躬二人出䖏勢不合譬如日月行
西東朝爲賔主兩相好一搨挂壁吹淸風人生偶合
何必同一朝利盡更相攻先號後笑不湏怪外物未
可凝心胷比干諫死㣲子去自古不辦汙與隆我來
故國空歎息城東舊宅生茅蓬平湖十頃照淸廟獨
畫徐子遺陳公二人皆合配社稷胡不相對祠堂中
　　　滕王閣
客從筠溪來欹仄困一葉忽聞章貢餘滉蕩天水接
風霜出州渚草木見毫末勢奔西山浮聲動古城嶪
樓觀却相倚山川互開闔心驚魚龍會目送鳬鴈㓕
遥瞻客㠶乆更悟江流濶使君東魯儒府有徐孺榻
髙談對賔旅確論精到骨餘思屬湖山豋臨寄遺堞
驕王應笑滕狂客亦憐勃萬錢罄一飯千金賣豊碣
豪風相凌蕩俳語終倉猝(文似俳而唐人貴之如此/歐陽文忠公嘗云王𥘉記)
(也/何)事徃空長江人來逐飛楫短篇竟蕪陋絶景費彈
壓但當倒罌瓶一醉付江月
　　　次韻道潜南康見寄
一葉追隨魚與龍紅粳白酒幸年豐也知山色遥相
待苦畏君詩欲見攻乘興風㠶終日去尋幽蠟屐及
春同請君先入開先寺待濯淸溪㸔玉虹
　　　車浮(并叙)
　結木如巢承之以簀沉之水中以浮識其處方舟
　載兩輪挽而出之漁人謂之車浮此詩所謂汕也
　與遲适同作車浮詩
寒魚得汕便爲家兩兩方舟載小車謀食旋遭芳餌
誤求安仍值積薪遮情存未免人先得欲盡要令物
莫加身似虛舟任千里世間何處有罦罝
　　　題都昌淸隱禪院
北風江上落潮痕恨不乗舟便到門樓觀飛翔山㫁
際松筠隂翳水來源升堂猿鳥晨窺坐乞食㠶檣莫
遶村誰道谿巖許深䖏一畨行草認元昆(胃識子瞻/長老惟是)
(有簡刻石/兄於净因)
　　　送章户掾赴澧州
江船不厭窄船窄始冝行風裏長先過灘頭一倍輕
迎親無惡處祿養勝躬耕澧上春蘭早猶堪弔屈生
　　　除夜泊彭蠡湖遇大風雪
莫發鄡陽市曉搒彭蠡口微風吹人衣霧遶廬山首
舟人釋篙笑此是風伯侯杙舟未及深飛沙忽狂走
晴空轉車轂渌水起岡阜衆㠶落髙張㫁䌫巳不救
我舟舊如山此日亦何有老心畏波瀾歸卧塞牎牖
土囊一巳從萬竅無不奏𥘉疑丘山裂復恐蛟蜃鬬
鼓鍾相轟豗戈甲互磨叩雲霓黒旗展林木萬弩彀
曳柴眩人心振旅擁軍後或爲羈雌吟或作倉兕吼
衆音雜呼吸異出殊圈臼中霄變凝冽飛霰集飛糅
簫騷蓬響乾晃蕩牕光透堅凝忽成積澎湃殊未究
紵縞鋪前洲瓊瑰琢遥岫山川莾同色髙下齊一覆
淵深竄魚鼈野曠絶鳴雊孤舟四鄰斷餘食數升糗
寒虀僅盈盎腊肉不滿豆弊裘擁衾眠㣲火拾薪搆
可憐道路窮坐使妻子詬幽奇雖云極岑寂頃未覯
一年行將除兹歲眞浪受朝來隂雲剥林表紅日漏
風稜恬巳収江練平不縐兩槳舞夷猶連峯吐奇秀
同行賀安穏所識問癯瘦驚餘空自憐夣覺定眞否
春陽著城邑屋瓦凍𥘉溜艱難當有償爛熳醉醇酎
　　　正旦夜夢李士寧過我談説神怪乆之草草
　　　爲具仍以一小詩贈之
先生惠然肯見客旋買雞豚旋烹炙人間飲食未湏
嫌歸去蓬壺却無喫
　　　舟中風雪五絶
北風吹雪宻還稀雪勢漸多風力㣲孤棹獨依銀色
界山川絶路欲安歸
曉風起浪作銀山夜雪爭妍布玉田風力漸衰波更
惡通宵撼我正安眠
擁䌫埋蓬不見船船䆫一㸃莫燈然幽人永夜歌黄
竹頼有丹砂煖寸田
濁醪麄飯不成歡白浪飛花雪作團䆫外時來一雙
鴨淳沉笑我不禁寒
江面澄淸雪未融扁舟蕩漾水無蹤篙師不用匆匆
去遍㸔盧山羣玉峯
　　　題南康太守宅五老亭
五老髙閑不入城開軒肯就使君迎坐中莫著閑賔
客物外新成六弟兄雲氣飄浮衣𬒮舉泉流灑落佩
環聲岌然終日俱無語静壽相㸔意自明
　　　書廬山劉顗宫苑屋壁一絶
山西舊將本書生歸老巖間未厭兵卧聞布水中宵
起錯認邉風萬馬聲
雕弓掛壁耻言勲出入樵漁便作羣五馬親來㸔射
虎不愁醉尉惱將軍
肩輿巳棄躡風騅舊物仍存楊柳枝一曲淸歌尤近
好五陵故態未全衰
　　　再遊廬山三首
當年五月訪廬山山翠溪聲寢食間藤杖復隨春色
到寒泉頓與客心閑巖頭懸布煎茶足峽口驚雷泛
葉慳待得前村新雨遍扁舟應復好風還
憶自栖賢夜入城道邉蘭若一僧迎偶然不到終遺
恨特地來遊慰昔情海外聲聞安至此堂中天鼓爲
誰鳴匆匆復向深山去一盞醍醐飽粟􁁏(新羅罗漢/罗漢院有)
(鼓特火/堂中法)
此山巖谷不知重赤眼浮圖自一峯芒蹻隨僧踐黃
葉曉光消雪墮長松石泉試飲先師錫午飯歸尋下
寺鐘勝處轉多渾恐忘出山惟見白雲濃
　　　汲陽阻風
鍾陵距池陽相望千里内江神欺我貧屢作風雨礙
欲投皖公宿三日逢一噫孤蓬面空山朝食淡無菜
白醪幸餘瀝黄卷漫相對飢吟非吾病疾走老所戒
焦先近不逺蝸舎聞尚在區區問養生借我一㠶快
　　　張嘉祐
道人何爲者陽狂時放言寳塔昔所構鐵劵今尚存
(余都不可曉/延張所言其)漫浪難究悉孰知彼根源草庵劣容膝
俯仰拳肩跟無食輙行乞一飽常閉門爾來二十年
未嘗變寒温嗟哉豈徒然此意未易言偶來一笑喜
但恐笑我昏
　　　效韋蘇州調嘯詞二首
漁父漁父水上㣲風細雨青簔黄蒻裳衣紅酒白魚
莫歸莫歸莫歸歸莫長笛一聲何處
歸鴈歸鴈飲啄江南南岸將飛却下盤栢塞北春來
苦寒苦寒苦寒寒苦藻荇欲生且住
　　　至池州贈陳鼎秀才
淮陽學舎舊相依常誦曹溪第一機却到江西心有
悟回㸔過去事皆非孤舟遠適身如寄二頃躬耕道
自肥欲㸔齊山君去否閑中徒侣近來稀
　　　次韻遲初入宣河
逺客安長道低蓬稱小溪雲添濕㠶雨舟滯没篙泥
草緑耕牛徤村深候鳥啼陶翁方作令歸去未成題
　　　次韻侯宣州利建招致政汪大夫
社甕壺漿接四鄰肩輿拄杖試紅塵慣眠林下三竿
日來㸔城中萬井春世上升沉無限事樽前強健不
貲身經過巳足知公政長見車中有老人
　　　次韻侯宣城疊嶂樓雙溪閤長篇
作官如負擔一負當且弛不知息肩處妄問道遠邇
我乘章江流却入宛溪水捨舟陟崔嵬行路極旬巳
名都便欲道佳䖏頼公指仰攀疊嶂髙俯閲雙溪美
不悟身乘空但覺風吹耳雲煙變遥壑歌吹聞近市
倦遊得淸曠行役有新喜公言頃榛穢斬伐從我始
堰水種蒲蓮開山蒔梅李擁本待成隂養花要食子
遺風楫桓謝父老邀黃綺邦人魚依蒲食客莪在沚
春隂迫寒食謂我姑且止嗟余去鄉國屢把刀環視
感公鵠鷺脩憐我鳬鴨庳異邦逢故人寧復固辭理
髙談雲漢上爛醉笙歌裏落日盡公歎推挽未應起
　　𥘉到績溪眎事三日出城南謁二祠遊石照偶
　　成四小詩呈諸同官(王廟三首四首㳺石照/一首謁梓橦廟二首謁汪)
行年五十治丘民𥘉學催科愧廟神無限青山不容
隠却㸔黄卷自憐貧兩餘嶺上雲披絮石淺溪頭水
蹙鱗指㸃縣城如手大門前五柳正摇春
石門南出衆山巔沃壞淸溪自一川老令舊諳田事
樂春耕正及雨晴天可憐鞭撻終無𥙷早向叢祠乞
有年歸告仇梅省文字麥苖含穗欲蠶眠
行盡淸溪到碧峯隂崖翠壁盡杉松故晋石照邀行
客上徹青山最後重
雨開石照正新磨鳥度猿攀野老過忽見塵容應笑
我年來底事白鬚多
　　　縣中諸花多交代江君所栽牡丹巳過芍藥
　　　方盛偶寄小詩
偶來山邑便成家慚愧潘生滿縣花想見淸樽檻邉
飲尚晋佳句壁閒誇根株未老年年好艷色方穠日
日加聞道北遊無意味春深河上足風沙
　　　楊主簿日本扇
扇從日本來風非日本風風非扇中出問風本何從
風亦不自知當復問大空空若是風穴旣自與物同
同物起空性是物非風宗但執日本扇風來自無窮
　　　次韻答人幽蘭
幽花耿耿意羞春紉佩何人香滿身一寸芳心湏自
保長松百尺有爲薪
　　　次韻江法曹山間小酌
髙情不柰薄書圍行揖青山肯見隨緑野逢花將盡
日清樽迨我正閑時簷閒雙鷰欲生子葉底新梅𥘉
滿枝笑殺華陽窮縣令床頭酒盡只嚬眉
　　　官舎小池有鸂鶒遺二小雛二首
半畆清池藻荇香一雙鸂鶒競悠揚來從碧澗巢安
在飛過重城母自將野鳥似非官舎物宰君昔是釣
魚郎直言愧比竒章者得縣無心更激昻
清池定誰主鸂鶒自來馴知我無傷意憐渠觧託身
橋隂棲息穏島外徃來頻勿食遊魚子從交長細鱗
　　　次韻答人見寄
對案青山雲氣騰天將隙地養無能牕扉迎暑梅將
溜虛市無人冷欲氷寂黙忘言慚社鷰毰毸困睡比
春鷹深知大府容衰病復值年來蠶麥豋
　　　次韻答人檻竹
猗猗元自直落落不須扶宻節風催展淸隂月共鋪
叢長傲霜雪根瘦耻泥塗更種愁無地應湏翦碧蘆
欒城集卷第十三
欒城後集巻第十三
　　潁濱遺老傳下
還朝為御史中丞命由中出宰相以下多不悅所薦
御史率以近格不用自元祐初革新庶政至是五年
矣一時人心已定惟元豐舊黨分布中外多起邪說
以搖撼在位呂微仲與中書侍郎劉莘老二人尤畏
之皆持兩端為自全計遂建言欲引用其黨以平舊
怨謂之調亭宣仁后疑不決轍於延和面論其非退
復再以劄子論之其一曰(臣)近面論君子小人不可
並處朝廷竊觀聖意似不以臣言為非者然天威咫
尺言詞迫遽有所不盡退伏思念若使邪正並進皆
得預聞國事此治亂之幾而朝廷所以安危者也(臣)
誤䝉聖恩典司邦憲(臣)而不言誰當救其失者謹復
稽之古今考之聖賢之格言莫不謂親近君子斥逺
小人則人主尊榮國家安樂疏外君子進任小人則
人主憂辱國家危殆此理之必然非一人之私言也
其於周易所論尤詳皆以君子在内小人在外為天
地之常理小人在内君子在外為陰陽之逆節故一
陽在下其卦為復二陽在下其卦為臨陽雖未盛而
居中得地聖人知其有可進之道一陰在下其卦為
姤二陰在下其卦為遯陰雖未壯而聖人知其有可
畏之漸若夫居天地之正德陰陽之和者惟㤗而已
泰之為象三陽在内三陰在外君子旣得其位可以
有為小人莫居於外安而無怨故聖人名之曰泰泰
之言安也言惟此可以久安也方泰之時若君子能
保其位外安小人使無失其所則天下之安未有艾
也惟恐君子得位因勢凌暴小人使之在外而不安
則勢將必至於反覆故泰之九三曰無平不陂無往
不復竊惟聖人之戒深切詳盡所以誨人者至矣獨
未聞以小人在外憂其不悦而引之於内以自遺患
者也故臣前所上劄子亦以謂小人雖決不可任以
腹心至於牧守四方奔走庶務各隨所長無所偏廢
寵祿恩賜彼此如一無一可指如此而巳若遂引而
寘之於内是猶畏盜賊之欲得財而導之於寢室知
虎豹之欲食肉而開之以坰牧天下無此理也且君
子小人勢同氷炭同處必爭一爭之後小人必勝君
子必敗何者小人貪利忍耻擊之難去君子絜身重
義知道之不行必先引退故古語曰一薰一蕕十年
尚猶有臭盖謂此矣先帝以聰明聖智之資疾頽靡
之俗將以綱紀四方追迹三代今觀其設意本非漢
唐之君所能髣髴也而一時(臣)佐不能將順聖德造
作諸法率皆民所不悅及二聖臨御因民所願取而
更之上下忻慰當此之際先朝用事之(臣)皆布列於
朝自知上逆天意下失民心徬徨踧踖若無所措朝
廷雖不加斥逐其勢亦自不能復留矣尚頼二聖慈
仁不加譴責而宥之於外盖巳厚矣今者政令巳孚
事勢大定而議者惑於浮說乃欲招而納之與之共
事欲以此調亭其黨臣謂此人若返豈肯徒然而巳
哉必將戕害正人漸復舊事以快私忿人臣被禍盖
不足言臣所惜者祖宗朝廷也盖自熙寧以來小人
執柄二十年矣建立黨與布滿中外一旦失勢晞覬
者多是以創造語言動搖貴近脅之以禍誇之以利
何所不至臣雖未聞其言而槩可料矣聞者若又不
加審察遽以為然豈不過甚矣哉(臣)聞管仲治齊奪
伯氏駢邑三百飯蔬食没齒無怨言諸葛亮治蜀廢
廖立李嚴為民徙之邊逺久而不召及亮死二人皆
垂泣思亮夫駢立嚴三人者皆齊蜀之貴(臣)也管葛
之所以能戮其貴臣而使之無怨者非有它也賞罸
必公舉措必當國人皆知所與之非私而所奪之非
怨故雖仇讎莫不歸心耳今(臣)竊觀朝廷國舍施設
之間其不合人心者尚不爲少彼旣中懷不恱則其
不服固冝今乃直欲招而納之以平其隙臣未見其
可也詩曰無競維人四方其訓之陛下誠以異同反
覆爲憂惟當乆任才性忠良誠慮明審之士但得四
五人常在要地雖未及臯陶伊尹而不仁之人知自
逺矣惟陛下斷自聖心不爲流言所惑毋使小人一
進後有噬臍之悔則天下幸甚臣旣待罪執法若見
用人之失理無不言言之不從理不徒止如此則異
同之迹益後著明不若陛下早發英斷使彼此泯(無/然)
迹可見之爲善也奏入宣仁后命宰執於簾前讀之
仍諭之曰蘇轍疑吾君臣遂兼用邪正其言極中理
諸公相從和之自此參用邪正之説衰矣轍復奏曰
聖人之德莫如至誠至誠之功存於不息有能推至
誠之心而加之以不息之久則天地可動金石可移
况於斯人誰則不服臣伏見太皇太后陛下皇帝陛
下隨時弛張改軰弊事因民所惡屏去小人天下本
無異心羣黨自作浮議近者德音一發衆心渙然正
直有依人知所嚮惟二聖不移此意則天下誰敢不
然衛多君子而亂不生漢用汲黯而叛者寢茍存至
誠不息之意自是太平可久之功此實社稷之福天
下之幸也然臣以謂昔所柄任其徒實繁布列中外
豈免窺伺若朝廷施設必當則此輩覬望自消昔田
蚡為相所為貪鄙則竇嬰灌夫睥睨宮禁諸葛亮治
蜀行法廉平則廖立李嚴雖流徙邊郡終身無怨此
則保國寧人之要術自古聖賢之所共由者也(臣)竊
見方今天下雖未大治而祖宗綱紀具在州郡民物
粗安若大臣正巳平心無生事要功之意因弊修法
為安民靖國之術則人心自定雖有異黨誰不歸心
向者異同反覆之心盖亦不足慮矣但患朝廷舉事
類不審詳曩者黃河北流正得水性而水官穿鑿欲
導之使東移下就高汩五行之理及陛下遣官按視
知不可為猶或固執不從經今累歲回河雖罷減水
尚存遂使河朔生靈財力俱困今者西夏靑唐外皆
臣順朝廷招來之厚惟恐失之而熙河將吏創築二
堡以侵其膏腴議納醇忠以奪其節鉞功未可覬爭
巳先形朝廷雖知其非終不明白處置若遂養成邊
舋關陜豈復安居如此二事則(臣)所謂宜正已平心
無生事要功之意者也昔嘉祐以前鄕差衙前民間
常有破産之患熙寧以後出賣坊場以顧衙前民間
不復知有衙前之苦及元祐之初務於復舊一例復
差官收坊塲之錢民出衙前之費四方驚顧衆議沸
騰尋知不可旋又復顧顧法有所未盡但當隨事修
完而去年之秋復行差法雖存顧法先許得差州縣
官吏利在起動人戶以差為便差法一行即時差足
顧法雖在誰復肯行臣頃奉使契丹河北官吏皆為
臣言豈朝廷欲將賣坊塲錢别作支費耶不然何故
惜此錢而不用竭民力以供官此聲四馳為損非細
又熙寧顧役之法三等人戶並出役錢上戶以家産
高强岀錢無藝下戶昔不充役亦遣出錢故此二等
人戶不免咨怨至於中等昔旣巳自差役今又出錢
不多顧法之行最為其便及元祐罷行顧法上下二
等忻躍可知唯是中等則反為害臣請且借畿内為
比則其餘可知矣畿縣中等之家例出役錢三貫若
經十年為錢三十貫而巳今差法旣行諸縣手力最
為輕役農民在官日使百錢最為輕費然一歲之用
巳為三十六貫二年役滿為費七十餘貫罷役而歸
寛鄕得閑三年狹鄕不及一歲以此較之則差役五
年之費倍於顧役十年賦役所出多在中等如此安
得民間不以今法為害而熙寧為利乎然朝廷之法
官戶等六色役錢只得支顧役人不及三年處州役
而不及縣役寛剩役錢只得通螎鄰路鄰州而不及
鄰縣人戶願出錢顧人充役者只得自雇而官不為
雇如此之類條目不便者非一故天下皆思雇役而
厭差役今五年矣如此二事則臣所謂宜因弊修法
為安民靖國之術者也臣以聞見淺狹不能盡知當
今得失然四事不去如臣等軰猶知其非而况於心
懐異同志在反覆幸國之失有以藉口者乎臣恐如
此四事彼已黙識於心多造諺議待(而/時)發以搖撼衆
聽矣伏乞宣諭宰執事有失當改之勿疑法或未完
修之無倦茍民心旣得則異議自消陛下端拱以享
承平大臣逡巡以安富貴海内䝉福上下所同豈不
休哉然大臣怙權耻過終莫肯改比轍為執政三省
又奏除李淸(臣)為吏部尚書給事中范祖禹封還詔
書進呈不允祖禹執奏如初左正言姚勔亦言不當
三省復除蒲宗孟兵部尚書轍謂諸公且候邦直命
下然後議此如何皆不應及簾前微仲奏諸部久闕
尚書見在人皆資淺未可用又不可闕官須至用前
執政上有黽俛從之之意轍奏前日除李清臣給諫
紛然爭之未定今又用宗孟恐不便冝仁后曰奈闕
官何轍曰尚書闕官巳數年何嘗闕事今日用此二
人正與去年用鄧温伯無異此三人者非有大惡但
昔與王珪蔡確軰並進意思與今日聖政不合見今
尚書共闕四人若並用似此四人使互進黨類氣勢
一合非獨(臣)等耐何不得亦恐朝廷難耐何矣且朝
廷只貴安靜如此用人臺諫安得不言(臣)恐自此鬧
矣宣仁后曰信然不如且靜諸公遂巻除目持下轍
又奏臣去年初作中丞首論此事聖意似以(臣)言為
然今未及一年備位於此若遂不言實恐陛下怪(臣)
前後異同上曰然乃退六年春詔除尚書右丞轍上
言(臣)幼與兄軾同受業先(臣)薄祐早孤凡臣之宦學
皆兄所成就今臣䝉恩與聞國政而兄適亦召還本
除吏部尚書復以臣故改翰林承旨臣之私意尤不
遑安况兄軾文學政事皆出臣上臣不敢逺慕古人
舉不避親只乞寢臣新命得與兄同備從官竭力圖
報亦未必無補也不聽時呂微仲與劉莘老為左右
相微仲直而闇莘老曲意事之大事皆決於微仲惟
進退士大夫莘老陰竊其柄微仲不悟也轍居其間
迹危甚莘老昔為中司臺中舊僚多為之用前後非
意見攻宣仁后覺之莘老旣以罪去微仲知轍無它
有相安之意然其為人則如故天下事卒不能大有
所正至今愧之蓋是時所争議大者有二其一西邊
事其二黃河事初夏人來賀登極相繼求和且議地
界朝廷許之本約地界已定然後付以歲賜久之議
不決明年人多保忠以兵襲涇原殺掠弓箭手數千
人而去朝廷隱忍不問即遣使徃賜策命夏人受禮
倨慢以地界爲詞不復入謝且再犯涇原四年乃復
來賀坤成且議地界朝廷急於招約疆議未定先以
歲賜予之尋覺不便乃於疆事多方侵求不守定約
而熈河將佐范育种誼等又背約侵築質孤勝如二
堡夏人隨即平盪育等又欲以兵納趙醇忠又擅招
蕃部千餘人朝廷却而不受西邊騷然轍力言其非
乞罷育誼更擇老將以守熙河宣仁后深以為是面
大臣主之轍面奏此軰皆大臣親舊不忍壊其資任
雖其同列亦不敢異議陛下獨不見黃河事乎當時
德音宣諭至深至切然非大臣意至今不了人君與
人臣事體不同人臣雖明見是非而力所不嘉須至
且止人主於事不知則已知而不得行則事權去矣
臣今言此盖欲陛下收攬威柄以正君臣之分而已
若專聽其所為不以漸制之及其太甚必嘉之罪只
如韓維專恣太甚范純仁阿私太甚皆不免逐去事
至如此豈朝廷美事故臣之意盖欲保全大臣非欲
害之也宣仁后極以為然而不能用六年六月熙河
奏夏人十萬騎壓通逺軍境上挑掘所爭崖巉殺人
三日而退乞因其退軍未能復出急移近裏堡寨於
界上修築乘利而往不須復守誠信諸公㑹議都堂
轍謂微仲今欲議此事當先定議欲用兵耶不用兵
耶微仲曰如合用兵亦不得不用轍曰凢欲用兵先
論理之曲直我若不直則兵決不當用朝廷頓與夏
人商量地界欲用慶曆舊例以漢蕃見今住坐處當
中為界此理最為簡直夏人不從朝廷遂不固執盖
朝廷臨事常患先易後難此所謂先易者也旣而許
於非所賜城寨依綏州例以二十里為界十里為堡
舖十里為草地(州吳堡蘭州諸城寨通逺軍定西城/非所賜城寨指謂延州塞門義令石)
要約纔定朝廷又要於兩寨界首相望侵係蕃地一
抹取直夏人黽俛見從要約未定朝廷又要蕃界更
留草地十里通前三十里夏人亦又見許凡此所謂
後難者也今者又欲於定西城與隴諾堡相望一抹
取直所侵蕃地凡百數十里隴諾祖宗舊疆豈所謂
非所賜城寨耶此則不直致冦之大者也今須欲不
顧曲直一面用兵不知二聖謂何莘老曰持不用兵
之說雖美然事有須用兵者亦不可固執轍曰相公
必欲用兵須道理十全敵人橫來相嘉勢不得巳然
後可耳今吾不直如此兵起之後兵連禍結三五年
不得休將奈何諸公乃許不從熙河之計明日面奏
之轍曰夏人引兵十萬直壓熙河境上不於它處作
過專於所爭處殺人掘崖巉此意可見此非西人之
罪皆朝廷不直之故微仲曰朝廷指揮亦不至大段
不直轍曰熙河帥臣輒敢生事奏乞不守誠信乘夏
人抽兵之際移築堡寨(臣)以為方今堡寨雖或可築
至秋深馬肥夏人能復引大兵來爭此否諸人皆言
今已不許之矣轍曰臣欲詰責帥(臣)耳若不嘉詰責
或再有陳乞諸人皆曰竢其再乞詰責未晚宣仁后
曰邊防忌生事早與約束諸人乃聽已而蘭州又以
逺探為名深入西界殺十餘人轍曰邊臣貪功生事
不足以示威徒足以敗壊疆議理須戒敕不聽旣又
以防䕶打草為名殺(七/六)人生擒九人微仲知不便欲
送還生口因奏其事轍曰邊臣貪胃小勝不顧大計
極害事今送還九人甚善可遂戒敕邊臣微仲不欲
曰近日延安將副李儀等深入陷没巳責降一行人
足以為戒轍曰李儀深入以敗事被責蘭州深入得
功若不戒敕將謂朝廷責其敗事而喜其得功也宣
仁后曰然乃嘉戒敕然七年夏人竟大入河東朝廷
乃議絶歲賜禁和市使沿邊諸路為淺攻計命熙河
進築定逺城夏人不能爭未幾復大入環慶復議使
熙河進築汝遮中書侍郎范子功獨不可轍度其意
昔延安帥臣趙卨范氏姻家也方議地界以綏州二
十里為例議出於卨熙河斥其不可議乆不決而卨
死故子功持之轍謂之曰綏州舊例施於延安可耳
熙河逺者或至七八十里其不從宜矣方請國事親
舊得失不宜置胷中也衆皆稱善而子功悻然不服
㑹西人乞和議遂不成未幾右相蘇子容以事去位
子功以同省待罪因遂其請實以汝遮故也轍自為
諫官論黃河東流之害及為執法最後論三事其一
存東岸清豐口其二存西岸披灘水口其三除去西
岸激水鋸牙朝廷以付河北監司惟以鋸牙為不可
去轍於殿廬中與微仲論之微仲曰無鋸牙則水不
東水不東則北流必有患轍曰然北京百萬生靈歲
有決溺之憂何以救之且分水東入故道見今淤合
者多矣分水之利亦自不復能久若竢漲水巳過盡
力修完北流隄防使足勝漲水之暴然後徹去鋸牙
免北京危急此實利也莘老曰河北監司不如此言
奈何轍曰公豈不知外官多所觀望耶微仲曰河事
至大難以臆斷轍曰彼此皆非目見當以公議參之
耳及至上前二相皆以分水為便轍具奏前語且曰
必欲重慎候漲水過故道増淤即併力修完北隄然
後轍去鋸牙庶幾可也退至都堂二相遽批聖語曰
依都水監所定轍語堂吏適所奏不然萃老失措微
仲知不可乃曰明日别議卒改批不得添展乃巳八
年正月都水吳安持乞於北流作軟堰定河流以北
淤填時微仲在告轍奏曰先帝因河決大吳導之北
流巳得水性惟隄防未完每歲不免決溢此本黃河
常事耳是時北京之南黃河西岸有闞村樊村等三
斗門遇河水泛溢即開此三門分水北行於無人之
地至北京北合入大河故北京生聚無大危急自數
年來大臣創議回河水官王孝先吳安持等即塞此
三門貼築西隄又作鋸牙馬頭約水向東直過北京
之上故北京連年告急然約水旣久東流遂多於往
歲盖分流有利有害秋水泛漲分入兩流蹔時且免
決溢此分水之利也河水重濁綬則生淤旣分為二
不得不綬故今日北流淤塞此分水之害也然將來
北添進五七埽緷臣知安持意欲因此多進埽緷約
令北流入東即令轉運司同監視不得過所乞緷數
安持姦意復露第三次即乞晋河門百五十歩􁶻知
安持意在回河改進馬頭之名爲晋河門即不許安
持計窮第四次即乞作軟堰凡安持四次擘畫皆回
河意耳臣昨已令中書工房問水監兩事其一勘會
此流元祐二年河門元闊幾里逐年開排直至去年
只闊三百二十歩有何縁故其二勘會東流河門見
闊幾歩每年漲水東出水面南北闊幾里南面有無
隄岸北京順水隄不没者幾尺將來北流若果淤斷
漲水東行係合併北流多少分數有無包畜不定今
兩問猶未答便即施行實太草草后嗟歎乆之深以
所言爲然二十四日與㣲仲同進呈㣲仲曰蘇轍所
議河事今軟堰已不可作無可施行轍曰軟堰本自
不可作然臣本論呉安持百日之閒四次妄造事端
動摇朝聽若令依舊供職病根不去河朔𬒳害無已
㣲仲曰水官弄泥弄水别用好人不得所以且用安
持轍曰水官職事不輕奈何以小人主之易曰開國
承家小人勿用未聞小人有可用之地也此後是非
終不能决會宣仁晏駕九年正月安持奏乞塞梁村
漲水之後流河東北盖未可知(臣)等昨於都堂問吳
安持安持亦言去年河水自東今年安知河水不自
北宣仁后笑曰水官尚作此言况它人乎轍又奏曰
(臣)今但欲徐觀夏秋河勢所向水若東流則北流不
塞自當淤斷水若北流則北河如舊自可容納似此
處置安多危少行之無疑若行嶮徼倖萬一成功如
水官之意(臣)不敢從也乞令安持等結罪保明河流
所向及軟堰旣成有無填塞河道致將來之患然後
遣使按(具/行)可否利害后復笑曰若令結罪必謂執政
脅持之且水官猶不保河之東北况使者蹔往乎姑
别議之可也二月微仲乃朝轍具以前語諭之微仲
口雖不伏而意甚屈曰軟堰且令具功料申上朝廷
更行相度轍曰如此終非究竟必欲且尔亦可八日
轍方在式假三省得旨批曰依水監所奏下手日具
功料取旨轍以非商量本意以劄子論之微仲即日
在告十二日轍入對奏曰自去年十一月後來至今
百日間耳水官凡四次妄造事端搖撼朝廷第一次
安持十一月出行河先乞一面措置河事舊法馬頭
不得增損臣知安持意在添進馬頭即指揮除兩河
門外許一面措置安持姦意旣露第二次乞於東流
口縷張包口開清豐口以東鷄爪河八日轍以祈榖
宿齋三省即令安持與北京留守司相度施行時微
仲爲山陵使行有日矣轍見之待漏語及河事微仲
直視曰此大事不可不慎轍曰誠然公亦宜慎之時
荒堯夫爲右相舊不直東流轍告之曰當與微仲議
定乃定西去堯夫曰命巳下奈何轍曰事有理誰敢
不從議於皇儀門外再降指揮使都水與本路安撫
提轉同議可即施行有異議亟以聞堯夫自外來始
意轍與微仲比及此大相信服旣而安撫許沖元乞
候過漲水因河所向閉所不行口堯夫奏乞令許將
與吳安持同議一面施行轍曰河勢難定恐須令諸
司共議乃得其實上以為然旣行上特宣喻曰河事
不小可遣兩制以上二人按行相度堯夫曰河役巳
起方議遣官恐稽留役事上曰但使議論得實雖遲
一年何損乃遣中書舍人吕希純殿中侍御史井亮
采往視之二人歸極以北流為便方施行樞密薟書
劉仲馮援舊例乞與河議仲馮本文潞公吳沖卿門
下士也其言紛然呂井之議遂格而轍亦以罪見逐
於是河流遂東凡七年而後北流復通微仲之在陵
下也堯夫奏乞除執政上即用李邦直為中書侍郎
鄧聖求為尚書右亟三人久在外不得志遂以元豐
事激怒上意邦直尤力舊法母后之家十年一奏門
客時皇大妃之兄朱伯材以門客奏徐州富人竇氏
堯夫無以裁之一日日中請轍於都堂與邦直議之
轍曰上始親政皇太妃閤中事當遍議之車服儀制
巳付禮部矣皇太后月費尚書省巳奏乞依太皇太
后矣皇太妃宜付戶部議定至於奏薦亦當議有所
予付吏部可也凢事付有司必以法裁處朝廷又酌
其可否而後行於體為便明日奏之上曰月費竢内
中批出奏薦皇太后家減二年皇太妃十年議巳定
邦直獨曰此可為後法今姑予之可也上從之邦直
之附㑹類如此㑹廷策進士邦直撰策題即為邪說
以扇惑羣聽轍論之曰伏見御試策題厯詆近歲行
事有欲復熙寧元豐故事之意(臣)備位執改不敢不
言然(臣)竊料陛下本無此心其必有人妄意陛下牽
於父子之恩不復深究是非逺慮安危故勸陛下復
行此事此所謂小人之愛君取快於一時非忠臣之
愛君以安社稷為悦者也(臣)竊觀神宗皇帝以天縱
之才行大有為之志其所施設度越前古盖有百世
而不可改者也臣請為陛下指陳其畧先帝在位近
二十年而終身不受尊號裁損宗室恩止袒免減朝
廷無窮之費出賣坊埸顧募衙前免民間破家之患
罷黜諸科誦數之學訓練諸將慵之墮兵置寄祿之
官復六曹之舊嚴重祿之法禁交謁之私行淺攻之
策以制西戎收六色之錢以寛雜役凡如此類皆先
帝之睿筭有利無害而元祐以來上下奉行未嘗失
墜者也至於其它事有失當何世無之父作之於前
子救之於後前後相濟此則聖人之孝也漢武帝外
事四夷内興宮室財用匱竭於是修鹽鐡榷酤均輸
之政民不堪命幾至大亂昭帝委任霍光罷去煩苛
漢室乃定光武顯宗以察為明以䜟決事天下恐懼
人懐不安章帝即位深鑒其失代之以寛愷弟之政
後世稱焉及我本朝真宗皇帝右文偃革號稱太平
羣臣因其極盛為天書之説及章獻明肅太后臨御
攬大臣之議藏書梓宮以泯其迹仁宗聽政亦絶口
不言天下至今韙之英宗皇帝自藩邸入繼大臣過
計創濮廟之議朝廷為乏洶洶者數年及先帝嗣位
或請復舉其事寢而不答遂以安静夫以漢昭章之
賢與吾仁宗神宗之聖豈其薄於孝敬而輕事變易
也哉盖有不可不以廟社為重故也是以子孫旣獲
孝敬之實而父祖不失聖明之稱此真朋君之所務
不可與流俗議也臣不勝區區願陛下反覆臣言慎
勿輕事改易若輕變九年巳行之事擢任累歲不用
之人人懐私忿而以先帝為詞則大事去矣奏入不
報再以劄子面論之上不悦李鄧從而媒蘖之乃以
本官出知汝州居數月元豐諸人皆㑹於朝再謪知
袁州未至降授朝議大夫分司南京筠州居住居三
年責授化州别駕雷州安置未期年或言方南行兄
弟相遇中塗至雷賃富民屋以居復移循州今上即
位大臣猶不悦徙居永州皇子生後徙岳州巳乃後
舊官提舉鳯翔上淸太平宮有田在潁川乃即居焉
居二年朝廷易相復降授朝請大夫罷祠宮凡居筠
雷循七年居許六年杜門復理舊學於是詩春秋傳
老子解古史四書皆成嘗撫卷而歎自謂得聖賢之
遺意繕書而藏之顧謂諸子今世巳矣後有逹者必
有取焉耳家本眉山貧不能歸遂築室於許先君之
葬在眉山之東昔嘗約祔於其廋雖遠不忍負也以
是累諸子矣予居潁川六年歲在丙戌秋九月閱篋
中舊書得平生所爲惜其乆而忘之也乃作潁濵遺
老傳凡萬餘言巳而自笑曰此世間得失耳何足以
語達人哉昔予年四十有二始居高安有一二衲僧
游聽其言知萬法皆空惟有此心不生不滅以此居
富貴處貧賤二十餘年而心未嘗動然猶未覩夫實
相也及讀楞嚴以六求一以一除六至于一六兼忘
雖踐諸相皆無所礙乃油然而笑曰此豈實相也哉
夫一猶可忘而况遺老傳乎雖取而焚之可也
欒城後集巻第十三
欒城集卷第十四
　　詩八十五首
　　　次韻王荐推官見寄
可憐衰病孰爲媒私喜鄰邦得儁才玉案愧無酬錦
繡木瓜却用報瓊瑰風流似欲傳諸謝格律猶應學
老梅始信山川出才士扁舟新自宛溪來(人也/荐宣)
　　　郭尉願惇夫以琳上人書詩爲示次韻
勉強冠裳四十餘同官早歲亦山居朝來過我三竿
日䄂有幽僧數𥿄書家住一㕓何計反官供五斛未
應無聞渠秋後來相訪脫粟藜羮只自如
　　　次韻汪琛監簿見贈
連宵暑雨氣如秋過客不來誰與遊頼有澹臺肯相
顧坐令彭澤未能休琴踈不辦彈新曲學廢誰令致
束脩慚愧邑人憐病懶共成淸净勸遲晋
　　　周昉畫美人歌
深宫美人百不知飲酒食肉事游嬉彈絲吹竹舞羅
衣曲終對鏡理鬓眉岌然髙髻玉釵垂雙鬟窈窕蕚
葉㣲宛轉躑躅從嬰兒倚楹俯檻皆有姿擁扇執拂
知從誰瘦者飛燕肥玉妃俯仰向背樂且悲九重深
逺安得窺周生執筆心坐馳流傳人間眩心脾飛瓊
小玉雲霧幃長風吹開忽見之夣魂淸夜那復追老
人衰朽百事非展卷一笑亦胡爲特付少年良所冝
　　　病中郭尉見訪
偶成三日寒兼熱知是多聞力未全却問藥王求妙
劑慙非摩詰巳虚圓勞公強說脩行漸顧我方爲病
垢纒應是床頭有新酒欲邀佳客故晋連
　　　病後
一經寒熱攻骸骨正似兵戈過室廬柱木支撑終未
穏筋皮収拾乆猶踈芭蕉張王要湏朽雲氣浮游畢
竟虚頼有衣中珠尚在病中㸃檢亦如如
　　　復病三首
　　　　其一
病作日短至病消秋氣𥘉山深足氛瘴俗儉少肴𬞞
藥亂曽何𥙷心安當自除朝庭閔流落巳是
　　　　其二
寒作埋氷雪熱攻投火湯今生那有此宿業未應亡
委順一無損力争徒自傷頽然付一榻是䖏得清凉
　　　　其三
一病五十日復爾當解官不才歸亦樂無食去猶難
黽勉人應笑低徊巳意闌舊師摩詰老把卷静中㸔
　　　送琳長老還大明山
身老與世踈但有世外縁五年客江西掃軌謝徃還
依依二三者示我馬祖禪身心忽明曠不受垢汚纒
偶成江東游欲别空悽然縁散衆亦去飄若風中煙
(去洞山聦老與聖寿全老化去/高安三長老去之甚熟别後文老)華陽本荒邑緇素
明星懸偶然得老尉舊依育王山璉公善知識不見
十九年我昔未聞道問以所入門告我從信入授我
普眼篇冉冉百尺松起自一寸根南歸髪盡白尺書
今始傳不知鄰邑中乃有門人賢百里走相訪觸熱
汁雨翻懷中出詩卷淸絶如斷蟬我適病寒熱氣力
才緜緜空齋黙相向欲語不能宣永暇答佳意歸錫
鏘金環空有維摩病愧無維摩言
　　　病退
冷枕單衣小竹床卧聞秋雨滳心涼此間本净何湏
洗是病皆空豈有方示疾維摩元自在放身南嶽離
思量病根欲去眞源在昨夜夣遊何有鄉
　　　病後白髪
枯木自少葉不堪經曉霜病添衰髪白梳落細絲長
筋力從凋朽肝心罷激昻勢如秋後雨一度一淒涼
　　　答琳長老寄幽蘭白木黃精三本二絶
　　　　其一
谷深不見蘭生䖏追逐㣲風偶得之觧脫清香本無
染更因一嗅識眞知
　　　　其二
老僧似識衆生病乆在山中養藥苗白术黃精遠相
寄知非象馬費柔調
　　　次韻侯宣城題疊嶂樓
小邑來時路宣城最近隣樓臺百年舊花竹一畨新
豋覧春深日凝思病後身何時對樽酒重爲洗埃塵
　　　𥘉聞得校書郎示同官三絶
　　　　其一
讀書猶記少年狂萬卷縱橫曬腹囊奔走半生頭欲
白今年始得校書郎
　　　　其二
百家小邑萬重山慙愧斯民愛長官粳稻如雲梨棗
熟暫留聊復爲加飡
　　　　其二
病後濁醪都少味老來歡意苦無多臨行寂寞空相
對不作新詩柰客何
　　　　績溪二詠
　　　豁然亭
南㸔城市北㸔山每到令人意豁然碧瓦千家新渦
雨青松萬壑正生煙經秋卧病聞斤響此日豋臨負
酒丹徑請諸君作佳句壁間題我此詩先
　　　翠眉亭
誰安雙嶺曲彎彎眉勢低臨户牖間斜擁千畦鋪濚
水稍分八字放遥山愁霏宿雨峯巒濕笑卷晴雲草
木閑忽憶故鄉銀色界舉頭千里見蒼顔
　　　辭靈惠廟歸過新興院書其屋壁
來時稻葉針鋒細去日黃花黍粒麄乆病終慙多厰
政豐年猶喜慰耕夫青山片片添紅葉渌水星星照
白鬚東觀校讎非老事眼昏那復競鉛朱
　　　郭尉惠古鏡
凜如秋月照虛空遇水留形處處同一瞬自成千億
月精神依舊滿胷中(巳精神故解之云/俗言以鏡予人損)
　　　歙縣歲寒堂
檻外甘棠錦繡屏長松何者擅亭名浮花過眼無多
日勁節凌寒盡此生暗長茯苓根自大旋収金粉氣
尤清長官不用求琴譜但聽風聲作弄聲
　　　邵武游氏老人三淸堂紫芝
黒龜赤鳯早逢師白髪蒼顔老不衰丹鼎一凡深自
祕紫芝三葉却先知煙薫晴日雲容薄色凝秋霜玉
性竒何日刀圭救羸病盡芟荆棘種交梨
　　　神宗皇帝挽詞三首
　　　　其一
稽古堯無作勤邦禹有功政新天地力事攺漢唐風
禮樂寰中盛梯航海外通華封徒有誦龍御忽乘空
　　　　其二
承平終不䖏付託重艱難統接神孫正人依聖母安
橋山封劒佩原廟見衣冠萬國纒哀䖏髙陽檜栢寒
　　　　其三
取士忘䜹賤量書廢寢興芻言本何益玉殿最先豋
日角依俙想堯言涕泗稱龍髯遠莫及零淚凍成氷
　　　舟過嚴陵灘將謁祠豋臺舟人夜解及明巳
　　　遠至桐廬望桐君山寺漂渺可愛遂以小舟
　　　遊之作二絶
　　　　其一
扁舟怱草出山來慚愧嚴公舊釣臺舟子未應知此
恨夣中飛楫定誰催
　　　　其二
嚴公釣瀬不容㸔猶喜桐君有故山多病未須尋藥
録從今學取衲僧閑
　　　沂潮二首
　　　　其一
潮來海若一長呼潮去蕭條一吸餘𥘉見千艘委泥
土忽浮萬斛沂空虛映山少避曾非乆借勢前行却
自如天地尚遭人意料乘時使氣定麄踈
　　　　其二
疋練縈回出海門黃泥先變碧波渾𥘉來似欲傾滄
海正滿真能倒百源流枿飛騰竟何在扁舟聛睨乆
仍存自慚不作山林計來徃終隨萬物奔
　　　贈王復處士
候潮門外王居士平昔交遊遍海涯本種杉松爲老
計晩將亭榭付隣家爲生有道終安隱好事來遊空
嘆嗟猶有東牟舊詩飬忻然對客展龍蛇(園亭子讐/王君舊有)
(項以貧故鬻之矣/兄名之日種徳其亭)
　　　張愓山人卽昔所謂惠思師也余舊識之於
　　　京師忽來相訪茫然不復省徐自言其故戲
　　　作二小詩贈之
昔日髙僧今白衣人生變化定難知故人相見不相
識空怪解吟無本詩
聽誦長江近章句喜逢澄觀巳冠巾醉吟揮弄清湖
水誰信從前戒律人
　　次韻子瞻送楊傑主客奉詔同髙麗僧逰錢塘
人言長安遠如日三韓住䖏朝日赤飛帆走馬入齊
梁却渡呉江食呉橘玉門萬里唯言九行人淚墮陽
關酒佛法西來到此閒遍滿曽如屈伸手出家王子
身心虛飄然渡海如過渠逺來欲見傾盆雨屬國眞
逢戴角魚至人無心亦無法一物不見誰爲敵東海
東邉定有無拍手笑作中朝客
　　　寄龍井辯才法師三絶(并叙)
　輙自績溪蒙恩召還將自宣城沿大江以歸家兄
　子瞻以書告曰不如道歙溪過錢塘一觀老兄遺
　迹輙用其言旣至呉中迫於水涸不能乆晋十月
　八日遊上天笁子瞻昔與辯才師相好今隔南山
　不得見乃作一小詩以寄之
我兄教我過東呉遺墨山間無䖏無忽報冬潮催出
堰俗縁深重道心麄
山色青冥葉未紅湖光凝碧曉無風行窮上下兩天
笁望㫁南山龍井龍
井水中藏東海魚側盆翻雨洗凡夫隔山欲共公相
見莫道從來一滳無
　　　元絳參政挽詞
呉越朝天功在民當年卿相亦仁人曽孫終與元豐
政故老猶知異代因吏治淸明開白日文詞俊發吐
青春鄴都從事堂中客涕灑髙原栢子新
　　　過王介同年墓
平生使氣坐生風徐扣方知學有功應奉讀書無復
忘虞翻忤物目甘窮埋根射策乆彌奮投老爲邦悍
莫攻墳木未湏驚巳拱少年我亦作衰翁(同登制科/昔与中甫)
(今巳老矣/僕年最少)
　　　將遊金山寄元長老
麄砂施佛佛欣受怪石供僧僧不嫌空手逺來還要
否更無一物可増添
　　　元老見訪晋坐具而去戲作一絶調之
石霜舊奪裴休笏坐具只今君自晋留放書房還會
否受降曽不費戈矛
　　　元老和示小詩自謂非戰之罪復作一絶并
　　　坐具還之
請君却領彌天具不欲終収䧟虎名莫道昬沉非戰
罪何如不戰屈人兵
　　子瞻與長老擇師相遇於竹西石塔之間屢以
　　　絶句贈之又晋書邀輙同作遂以一絶繼之
逺老陶翁好弟兄虎溪廬阜乆逢迎何湏更要經平
子清議從來貴士衡
　　　髙郵贈别杜介供奉
淮南魚米年年賤直便歸休無俸錢錦背圖書何益
事塵生弦筦正參禪逢人未廢一樽酒送客長隨百
里船世上得如君自在不須開府事開邉(迭家兄子/嵗先去年)
(復晋此相别/瞻至高郵今年)
　　　答王定國問疾
五年竄南荒頑質不伏病吸淸吐濁穢氣練骨隨勁
澹然乆忘歸寂寂就遐屏國恩念流落牽挽卑隣境
　舟泝長江藤鞋過重嶺峽深蔦蘿惡山嶮崖石橫
　台夏𥘉發氛霧秋愈盛菘薤食有時豚羔詎曾省
　開訟氓入日晏鴦舌競肝脾得寒熱氷炭迫晨暝
　醫固空踈蠻覡剌麄猛老妻但坐哭遺語未肯聽
　子亦在床一卧昬不醒思歸未可得即死付前定
　如性終在冉冉歳將冷筯骸稍輕安冠服強披整
　方厭苓术日食禁醪茗髪衰亂隨􁆽骨瘦空㸔影
簿書勉復親環玦非所請馬老固伏櫪槎流舊安井
凌兢就輕車邂逅出脩綆此生誠夢幻俛仰成弔慶
故人枉新詩萬里慰孤耿賞音我非曠斵鼻君眞郢
南遷昔所同卧疾今亦並遠行信由天未死庸非命
歸舟正飄兀齋舎念淸浄作書附鴻翼去路瞻斗柄
閘水漸安流呉音未全正一樽對淸言及此冬夜水
　　　和子瞻次孫覺諫議韻題邵伯間上斗野亭
　　　見寄
扁舟未遽觧坐待兩閘平濁水汙人思野寺爲我淸
昔遊有遺咏枯墨存髙甍故人獨末來一樽誰與傾
北風吹㣲雲莫寒依月生前望邦溝路却指鐡甕城
茅簷卜茲地江水供晨烹試問東坡翁畢老㡬此行
奔馳力不足隱約性自明早爲歸耕計免慙老僧榮
(陽蒜山下此亭正當㷌路故云尔/僧榮斗野主人也子瞻将卜居丹)
　　　次韻子瞻題泗州監倉東軒二首
局輿嫋嫋渡浮梁吏隱知君寄一倉十里遊㸔飛皁
盖小軒相對有壺槳淸宵徃徃投車轄永日霏霏散
篆香留滯淮南乆仍樂莫年何意復爲郎
萬斛塵飛日爲霾無心退食自成齋梅生紅粟𥘉迎
臘魚躍銀刀正出淮卧病空㸔帆度磧誦詩猶記雪
填堦夾河南北俱形勝且借髙城作兩崖
　　　答顔復國愽
歲晩河水留畫船一軒脩竹喜蕭然詩詞温厚新成
格道論精㣲近入樿病後不勝清醑釅别時仍得舊
書傳欲成古史須咨考陋巷何因接尺椽
　　　次韻王定民宣德
彭城寺壁㸔詩來顔氏瓢樽偶共開茅屋未完先鑿
沼竹林成後想冝梅新詩妙絶難爲繼髙論㣲低得
共陪第一詞人生不識茲行尚喜揖君才
　　　河氷
扁舟多艱虞與我平日類𥘉乘滂洋流旋渉凍淺地
日西隂風作夜半流澌至悄然孤寂枕覺此凝冽氣
河聲噤不喧燈花結復墜忽來觸舟去聲與裂帛似
平明發窓扉吏卒疆未起奔騰陣馬過洶湧晴雲駛
紛紛散環玦卷卷浮席𬒳匯流忽騰蹙曲岸相撑抵
欹危起丘山汗漫接州沚連艘恣凌轣千槌競紛委
剛強𥘉悍頑潰散終𬒳靡掃除就虛曠沿沂弄清泚
我行無疾除乘流得坎止偶然迫還期愧此墮十指
隂陽有定數開塞亦常理窮冬治舟行嗟此豈天意
　　　復賦河氷四絶
客心凜凜怯寒氷擁褐無言夜漏深河伯似知歸意
速風號西北故相禁
春來歸夣劇飛鳬夜半流澌擁舳艫似勝去年彭蠡
口雪封廬岳浪翻湖
朝來縣令借長船仍遣千夫上下牽不惜瓊瑶分衆
手貪㸔雲片滿河堧
輕紈破碎珮環流顛倒鏘鳴亂觸舟解紼投篙曾不
顧不知何䖏擁汀洲
　　　河氷稍觧喜呈王適歸
晋滯江湖白髪生西歸猶苦凍峥嶸春風未到氷先
解河水𥘉深船自輕去國偶然經晝夣逢人稍欲問
都城覊鴻共有成行喜雙鯉應將尺素迎
　　　河氷復結復次前韻
懊惱河氷散復生徂年近巳失峥嶸身晋短舫厭厭
睡目送飛鴻一一輕引繂低徊疑上坂打凌甚苦辛
攻城東風憐我歸心速稍變楊梢百里迎
　　　題南都晋守妙峯亭欲
我豋妙峯亭欲訪德雲師春陽𬒳原野濉渙含流澌
未復桃李色稍增松桂姿孑夫東來檣冉冉將安之
萬物委天運此身免奔馳悵然懐舊遊一丘覆茅茨
淸冷乆沮洳文雅空頽隳提攜二三子醉倒春風吹
不見妙峯處安知德雲期南遷乆忘反有獲空自知
歸來覽新構怳然發深思逺行極南海此地𥘉不移
酌我一斗酒盡公終日嬉德雲非公歟相對欲無詞
　　　次韻發運路昌衡淮南見山堂
疊石𥘉成得賜環未應苔蘚上蒼顔據鞍華岳旌旄
裏回首淮山夢想間烽火日傳西塞静丘陵應伴壯
心閑終南太白皆公有肯向庭中更作山
　　　送戴朝議歸蜀中
岷山招我早歸來劔閣橫空未易回北叟忽驚鶗鴃
晩西轅欲及海棠開避仇賦客親耕來因亂詩翁著
酒杯但愛江山無一事爲言父老莫相猜
　　　後省𥘉成直宿呈子瞻二首
掖垣𥘉罷斧斤響棟宇猶聞松桂香江海蹔來俱野
客雲霄並直愧華堂月明似與人煙逺風細㣲聞禁
漏長諫草未成眠未穏始知天上極淸凉
射䇿當年偶一時對床夜雨失前期廬間還徃無多
地夢裏追尋亦自疑螭墨屢乾朝巳乆囊封希上出
猶遲茅簷半破松筠老歸念蕭然欲語誰
　　　次韻子瞻送陳睦龍圖出守潭州
海上石橋餘折棟大舶記君過鐡甕東行萬里若乘
空老蜃長鯨應入鞚波摇風卷卧不起免教髀肉鞍
磨痛歸來過我話艱苦驚汗津津尚流汞海涯風物
畫成圖錯落天呉兼紫鳯至今想象隔人事徃徃風
濤吹畫夢長沙欲徃厭飛楫幸有千兵作迎送文章
淸逸世少比科第峥嶸聲自重遠行屢屈衆所歎出
祖誰攀車故動明朝皷角背王城莫聽單于吹曉弄
(都見奉往返故此詩言之/子雍其使三韓轍時在南)
　　　送千之姪西歸
京洛東遊歲月深相逢𥘉喜解㣲吟夢中助我生池
草别後同誰飲竹林文字成家憐汝在風流似舊慰
人心便將格律傳諸弟王謝諸人無古今
　　　駕幸親賢宅贈隨駕諸公
日日南風夜氣煩一聲鳴蹕萬人㸔禁溝飛水淸黃
道凉殿分氷遍從官急雨未成昏觀闕㣲飊稍覺泛
和鑾相㸔揮汗塵埃裹散髪何人舊不冠
　　　次韻子瞻飲道者院池上
雨氣凉侵殿河流滲入池黃粱瀹魚子白酒㵼鵝兒
風細𥘉生䄂塵淸免汙眉郊行不意得拂壁㸔題詩
　　　答孔平仲惠蕉布二絶
裘葛終年累巳輕薄蕉如霧氣尤淸應知浣濯衣稜
敗少助晨趨萃蔡聲
燈籠白葛扇裁紈身似山僧不似官更得雙蕉縫直
掇都人渾作道人㸔
　　　次韻朱光庭司諫喜雨
焦枯連夏火洗濯待秋霖都邑溝渠净郊原黍豆深
流膏侵地軸晴意動風琴誰似臣居易先成喜雨箴
　　　次韻光庭省中書事
放浪江湖乆惰慵安排誰置從官中麄踈空與延和
對開納𥘉還正觀風二鄙兵銷眞帝力四方雨足自
天功時將一勺傾滄海漫使人知逹四聦
　　　送張恕朝奉南京薟判二首
楚蟹呉柑𥘉著霜梁園官酒試羔羊老如計相非無
齒淸似留候未却糧杖履梢通賔客過殽𬞞要遣子
孫嘗詔書委曲如公意幕府新除朱紱郎
朱紱寒家罷倚門晋都無事最冝親下車趨走驚隣
舎決獄平反慰老人相見只今多邂逅舊遊他日半
埃塵何年重起扁舟興會作東湖十日賔
　　　送賈訥朝奉通判眉州
歸念長依落日邉壺漿今見逆新官聲傳巳覺謳歌
遍身到前知政令寛民病賢人來巳暮時平蜀道木
無難明年我欲脩桑梓爲賞庭前荔子丹(归有荔支/眉州倅􁨃)
(甚大/二株)
　　　次韻黃庭堅學士狌毛筆
不悟身邉一斗紅聖賢隨世亦時中何人知有中書
巧縳送能書陳孟公
　　　李誠之待制挽詞二首
脫遺章句事經綸滿腹龍蛇自屈伸南駕威聲傳絶
域西征舊恨失姦臣空晋諫䟽驚頽靡終託詩詞話
苦辛直氣如雲未應盡一雙嗣子亦騏驎
濟南風物在西湖湖上逢公𥘉下車談笑樽前伏齊
虜旌旗門外聽除書一封未奏先焚草三黜歸來便
種𬞞淚落西堂歌酒地杉松空見歲寒餘
　　　司馬温公挽詞四首
白髪三朝舊青山一布衾封章晋帝所德澤在人心
未起謳吟切來歸故託深楊公不乆住天意定難忱
　　　又
決䇿傳賢際危言變法𥘉紛紛㸔徃事一一驗遺書
富貴終何有清貧只自如西州不忍過行哭便回車
　　　又
區區非爲巳懇懇欲亡生力盡心終在身忘勢亦成
遺民抛劔㦸故老半公卿魏丙生前友俱傳漢相名
　　　又
少年眞狷淺射䇿本麄踈欲廣忠言地先収衆棄餘
流離見更化邂逅捧除書趙孟終知厥他人恐罵予
　　　送表弟程之元知楚州
與君外兄弟𥘉如一池魚中年雲雨散各異澗谷居
客舎復相從語極長欷歔青衫奉朝謁白髪驚晨梳
百年不堪把一樽歡有餘淸言我未厭昨夜聞除書
淮南旱巳乆疲民食田𬞞話發上供米仍䟽古邘渠
要湏賢使君均此積歲儲徑乘兩槳去不待五馬車
别離難重陳勞徠不可徐政成得召節歲晩當歸歟
　　　送王震給事知蔡州
朝廷入忘返冠蓋如雲屯賢哉貴公子獨以民社言
西臺出命書落筆波濤翻東臺典封駮坐惜日月奔
試劇得上蔡髙卧強東藩旱歲獨多麥時雨如傾盆
鈴軒省鞭抶幕府多壺樽逡巡文字樂斥去簿領煩
賜環行當至坐席恐未温三槐日成隂富貴屬曽孫
　　　送王廷老朝散知虢州
滿腹貯精神觸手會衆理一廢十五年直坐才多爾
我昔遊宋城憶始識君子簿書填丘山賔客亂蜂螘
出尋城下宅屢屣床前履清談如鋸木落屑紛相委
解頥自有樂置酒姑且止逡巡破黃封婉娩歌皓齒
風髙熊正白霜落蟹𥘉紫夜闌意未厭河斜客忘起
歸來笑僮僕熱醉未曾爾江湖一流蕩歡意日頽弛
西還經舊遊相逢值新喜詔催西州牧門有朱轓柅
都城挽不住山賊近方侈提刀索崖谷援桴動閭里
居家百無與王事非有巳何日却休官復飲梁王市
　　　送魯有開中大知洛州次子瞻韻
仲連雖不仕而非綺與園逡巡笑談間屨觧戰鬬蘩
子敬識二孫長揖鼓鼙喧意氣感周郎振䇿起江村
二賢繼英風千載爲髙門曾孫事仁祖風義夙所敦
臺閣餘故事父老稱遺言白髪識公子十載友元昆
婆娑乆不試俛仰色逾温五馬忽嘶鳴朱輪夾征軒
旌旄隔河至部曲㡬人存銅虎不可留芻狗行當燔
秋潦決河防遺黎化驚䰟憂心念千里何暇把一樽
西城叩門别南風吹㡌飜嗟我限出謁未敢逾短垣
新晴水尚壯想見民驚奔安得萬丈堤止此百里渾
姑爾救一境誰當理其源百聞貴一見尺書爲我論
欒城集卷第十四
欒城後集巻第十四
　　大行太皇太后諡冊文一首
維元祐某年歲次甲子某月甲子朔某日甲子孝孫
嗣皇帝臣謹再拜稽首言曰臣聞聖人之興黙契天
運昔真祖仁祖之際章獻臨御歲周一紀實能協和
神人以綏靖國家逮我聖考蚤厭萬國惟末小子未
堪多難則亦聖祖母躬受其艱始終九年臣民以寧
社稷以固欲報之德未獲其所惟周人以諱事神以
諡易名明詔聖德以示後嗣庶幾不忘世以為憲㳟
惟大行太皇太后實天生德作合皇祖無私如天溥
愛如地内自宮省之秘外薄華戎之廣丕冐德澤以
生以成昔在景德北戎弗若時則烈武參定大計師
次澶淵克遂有功南北㡳定垂九十年民獲養生送
死功書鼎彜澤加于後及我仁祖將援宣孝以奠天
位亦惟慈聖實以從母先識潛德宜于室家施及朝
廷元豐之末天地震裂疾方彌留羣公卿士拱手相
視罔知所措而大策中定與天為謀肆時沖人實生
神噐帷幄旣施號令時敘稽于衆庶庸一二老政無
舊新以便民為先人無戚疏以守正為用故士耻奇
衰民知嚮方耕田而食遂㡳于今雨暘小愆責躬菲
食飢饉時告振廩輟漕憂世之心常若(及/不)人頼其賜
神享其誠熏然和平無大烖害閒修咸平之政大弛
逋責中外所釋以千萬計飢寒(得/者)以衣食流散者得
以安處歌舞之音流于(方/四)遼人恃和時肆猾姦一聞
信義然知畏迄無一言之爭夏人恃逺更出侵擾一
被恩德屢畔仍屈卒為乞盟之計雖燕處子中實大
乂千萬邦究觀設施莫見其眹惟約心以公自二王
一主洎于外家均遇(法/以)無僥倖之求處躬以儉自飮
食服噐至于宮室取足于用無華靡之飾雖履大位
以天下(而/養)歲月之奉子弟之薦猶視長樂之故是以
貴戚近習相視而愧元臣耋老聞風而歎不言而化
成不威而心服自三代漢唐一人(已/而)若夫先后舊儀
具(在/有)司每自抑畏置而弗舉受冊之禮當在文德也
而退即於崇政明堂之賀當在集英(而/也)儀止於東闈
將成宣光則原廟之設自處於治隆將損任子則族
人之恩下比於列辟凡輕於約身而(於/重)違禮推之庶
政蓋有不可勝言者矣臣夙遭閔凶未習師保之訓
提携閔閔若農之望歲誘之以詩書之樂滋之以勸
講之良示之以聽納之寛導之以決斷之明久而弗
忘遂以成性方將率德以自廣致養以盡誠而命之
弗知哀恫邦國臨朝惘然未知攸濟易月之制旣弗
敢違因(之/山)期兹復以告是用博訪于卿土受命于祖
宗惟德之至不可以名言而功之隆不可以數舉敢
因古人一惠之義益以累朝四謚之法庶以盡子孫
之誠而慰海内之望謹遣攝大尉右光祿大夫守尚
書左僕射兼門下侍郎上拄國汲郡開國公食邑六
千三百戶食實封二千戶臣呂大防奉冊實上尊諡
曰宣(聖/仁)烈太皇太后伏惟靈德在天令名垂世光配
廟祐賁子太史没而不亡永永無極於乎哀哉謹言
　　進諡冊文劄子一首
(臣)奉敇差撰大行太皇太后諡冊文并諡書冊諡寶
者臣學以病衰書無師法受命震恐久不成章然念
頃自元祐之初召還諌省漸更侍從復預丞弼前後
八載未嘗一日不在朝廷耳聞號令目覩風化躬侍
帷幄親承德音其於大行太皇太后聖德休功實稍
究萬一况近者因稟呈諡法復面承聖訓稱道盛美
多昔所未聞雖文訶鄙拙不足以稱陛下追崇聖母
孝思罔極之懐而直紀事實畧無一詞稍涉虛美施
之四方可以無愧其冊文謹先繕寫進呈謹進
　　改園為陵山陵手詔一首
大行太皇太后受遺稱制保佑眇躬勤勞九年阜安
四海大德未報奄棄東朝布宣末命中外悲怛永惟
平日謙㳟之至意每避先后臨御之常儀逮兹遺言
止以園陵為號旣非朕尊崇之本志又失臣下愛戴
之誠心宜詔有司易園陵為山陵餘㳟依遺誥
　　擬答西夏詔書一首
鴻惟祖宗兼覆中外眷爾西夏號為父子之邦依我
至仁世享爵秩之賜雖叛服非一而懐柔有常頃朕
纘服之初深示含容之意釋其往事加以新恩而冊
命之使方還冦攘之兵巳發將吏憤怒卿士獻言請
興問罪之師以詰稱亂之故朕念爾在位未久勢不
自由有臣弗率衆則何咎遂命戢兵以竢尋亦欵塞
自歸仍念兵禍以來諸族咸弊是用棄四寨山川之
廣畀每歲賚予之豐開懐不疑施德過厚方畫疆而
㑹議忽掃境以乘虛再犯誓言專求小利罔念自焚
之禍屢出無名之師眷彼遺民皆吾赤子姑勑邊吏
止為保境之謀亦許兵間勿拒悔禍之請今觀所奏
良副本心接刃之殃非從我始來庭之順豈不爾容
然尚託詞鄰邦失誠請之意多求邊壤非欵伏之宜
蓋中國舊疆西蕃故地已有前詔不係可還况復本
國前後背誕之餘難執向來委曲聽從之命應今來
所奏乞除延州塞門塞本非所賜已指揮鄜延經略
司依前後朝㫖分畫及通逺軍定西城東北界見有
漢蕃兵民住坐去處巳指揮熙河經略司依前後朝
㫖興夏國啇量分畫可差官前去熈州議定其餘並
依所乞仍候畫異了日依例别進誓表然後常貢歲
賜一切復初朕本推誠心坦無疑間雖經反覆猶示
寛恩尚恪守於信言庻永綏於蕃服
　　擬殿試策題二首(凖備/元祐中)
皇帝若曰朕奉承祖宗丕緖上觀三王下覽漢唐考
其為治之實商周之際其政成於禮樂而以法令輔
之至於漢唐其術一出於政刑禮樂雖設而非其所
以為治矣是以三代之盛教化明於上習俗成於下
後世有不能繼者然其治亂盛衰朕蓋有疑焉自三
代聖賢之君没而子孫陵替亦與漢唐無異豈禮樂
刑政之効遂無以大相過耶今自祖宗創業積之百
餘年間律令明具公卿奉法郡縣循理兵民安業大
盜不作四夷馴服求之前世未有治安若此其久也
其所以度越三代而超絶(唐/漢)者祖宗何術而臻此哉
雖然朕夙夜東朝祇服明訓居安慮危若蹈泉谷水
惟近歲之治雖㪚利施惠以賙窮困而民日益貧雖
勤身節用以阜財賦而官日益匱役民之力將以厚
其財也而民或告病馭吏以寛將以責其耻也而吏
滋不肅河決而西導之使東費不貲矣而功不就羗
弱不振招之使來謀旣久矣而約不定此六者皆今
日之所當慮也子大夫明於古今其講之詳矣恃祖
宗磐石之固而忽今日之患則朕所不敢因今日之
安而推求祖宗致治之術則士之所當知也其悉心
以陳勿畏疑朕將親覽庶幾有補焉
朕惟天下之治湏才以濟凡吾左右前後之(臣)皆儒
者矣毎三歲一舉所取必累數百猶懼草野之中耆
舊好學之士有或遺焉而不用者是以親策于廷子
大夫幼而習之長而欲行之閱天下之義理多矣凡
平昔之所懐而欲效之于上者皆何事乎朕旣不敏
不明惟取士之道未得其要今大學之士動以千計
四選之士員累數萬而臨事須才或患不足引而進
之則官冗於上抑而排之則士壅於下將制厥中其
道何由子大夫身處其間而有不知其說者乎蓋唐
虞稽古建官惟百夏商官倍亦克用乂今設官之衆
數倍於古蓋尚有可并省者矣古語有之省事不如
省官信如斯言則士又何以處之子大夫其推言本
統以開釋朕意
欒城後集巻第十四
欒城集卷第十五
　　詩八十五首
　　　送陳侗同年知陜府
上書乞江淮得請臨關河所得非所願親友或相訶
丈夫志四方所遇常逶迤况當國西屏形勝古來多
崑渠湧北郭華岳垂東阿羗虜昔未平驛騎如飛梭
間諜時出没關梁苦誰何爾來一清淨西望多麥禾
魏絳方和戎先零正投戈秦人釋重負道路聞行歌
便當卧齋閤次第除網羅時時一嘯咏未用勤催科
諸孤寄呉越食口如鴈鵞時分槖中金何必手自摩
　　　次韻李曼朝散得郡西歸晋别二首
風波定後得西歸烏鵲喧呼里巷知未熟黃粱驚破
夢相㸔白髪信乘危豚肩尚有冬深味蠶器應逢市
合時父老爲公晋臘酒不須猶唱式㣲詩
懷印徒行尚故衣邸中掾史見猶疑千人上塜鄉關
動五馬行春雨澤隨醉裏墜車初未覺道中破甑復
誰悲西行漫遣親朋喜早賦陶翁歸去詩
　　　送程建用宣德西歸
昔與君同巷參差對柴荆艱難奉老母弦歌教諸生
黎藿飽臧穫布褐均弟兄貧賤理則窮禮義日益明
我親本知道家有月旦評逡巡戸牖間時聞歎息聲
善惡不可誣孝弟神所聽我見此家人處約能和平
它年彼君子豈復地上行爾來三十年遺語空自驚
松阡映天末苦淚緣冠纓子親八十五皤然老人星
安輿及禄養平反慰中情月俸雖不多足備甘與輕
今年復考課得秩眞代耕倚門老鶴望䇿馬飛鴻征
歸來嵗云莫手奉屠蘇觥我詩不徒作以遺鄉黨銘
(非貧戝人也此語未嘗語人俛仰三十年矣因君西/君昔嘗悦君與弊廬東西相望武昌君見其家事知)
(不斍流涕/歸作詩言之)
　　　次韻子瞻杜介供奉送魚
天街雪霽初通駟禁籞冰開漸躍魚十尾煩君穿細
桞一杯勸我芼青𬞞寒樽獨酌偶逢客佳句相酬不
用書江海歸來叨禁近空令同巷徃來踈
　　　次韻子瞻招王蘧朝請晩飲
矯矯公孫才不貧白駒衝雪喜新春忽過銀闕迷歸
路誤認瑤臺尋故人訪我不嫌泥正滑晋君深愧酒
非醇歸時九陌鋪寒月清絶空教僕御顰
　　　子瞻與李公麟宣德共畫翠石古木老僧謂
　　　之憇寂圖題其後
東坡自作蒼蒼石留取長松待伯時只有兩人嫌未
足更收前世杜陵詩
　　　王君貺宣徽挽詞三首
妙年收賈傳白首貴王陽志氣文章在功名嵗月長
遺孫依舊德故吏滿諸方河朔三持節斯民定不忘
　　　又
謪墮神仙侣飛翔鸞鳯姿舊逢黃石老隂許赤松期
歴歴僧伽記申申鄧傳詞翻然歸海嶠無復世人知
(墓有白兎者君當第一人及第巳而果然既登科見/公少年過泗州於僧伽塔中見一老僧謂公歸昧祖)
(吾斍其非是釋之問其所從來則山中隱者也以藥/張鄧公為公言吾為射洪令尉𥙷得一人疑其行刼)
(臣今子方且貴慎勿笞辱道人公終身用其言輒佐/遺我四服此藥可以終天年而無病且約我貴極)
(見公言之/公於大名親)
從軍在河上仗鉞喜公來幕府方閑暇歌鍾得縱陪
它年老賔佐過國泣樓臺猶有墳碑在仍令故客開
(幕府公家方求厚卿作墓碑/今樞宻安公厚卿昔與轍同在)
　　　送杜介歸楊州
揚州繁麗非前世城郭蕭條却古風尚有花畦春雨
後不妨水調月明中東都甲第非嫌汝北牖羲皇自
屬翁渭洛放船經月事急先鶗鵊遶芳叢
　　　次韻子瞻與鄧聖永承㫖同直翰苑懷武昌
　　　西山舊遊
我遊齊安十日回東坡桃李初未栽扁舟亂流入樊
口山雨未止淫黃梅寒溪聞有古精舍相與推挽登
催嵬山深縣令喜客至寺荒蔓草生經臺黃鵝白酒
得野餽藤床竹簟無纎埃可憐遷客畏人見共怪青
山誰爲堆行驚晩照催出谷中止亂石傾餘罍古今
相望兩令尹(鄧君也/謂元結弄)文詞灑落千山隈野人豈復
識遺趣過客時爲剜蒼苔五年留滯屐齒秃一朝揮
手船頭開玉堂却憶昔遊䖏笑問五桞應彫摧滿朝
文士蚤貴達馮凌霄漢乗風雷入叅祕殿出華省何
曽著足空山來漂流邂逅覧遺躅耳中尚有江聲哀
　　　送楊孟容朝奉西歸
三十始去家四十初南遷五十復還朝白髪正紛然
故人從西來鞍馬何聨翩握手得一笑喜我猶生全
别離多憂患夢覺非因緣惟餘歸耕計粗有山下田
乆糜太倉粟空愧鄉黨賢老兄富治行令德齊髙年
幸此民事清未厭軍壘偏父老攜壺漿稚子迎道邊
應有故相識問我何當旋君恩閔衰病歸駕行將鞭
　　　次韻孔武仲學士見贈
羡君耽讀書日夜論今古雖復在家人不見襗手處
意求五車盡未惜雙目苦蓬萊倚霄漢簡門充棟宇
學成擅囷倉筆落走風雨破籠閉野鶴短草藏文虎
鬢鬚忽半白兒女無復乳知君不能薦愧我終何補
偶來相就談日落乆未去歸鞍得新詩佳句爛如組
古風棄彫琢遺味比樂府且復調塤箎冷然五音舉
　　　送家定國朝奉西歸
我懷同門友勢如曉天星老去髪垂素隠居山更青
退翁聨科第俯仰三十齡仕官守鄉國出入奉家庭
鵠鷺性本靜芷蘭深自馨新詩得髙趣衆耳昏未聽
笑我老憂患奔走如流萍冠裳强包裏齒髪坐彫零
晩春首歸路朱轓照長亭縣令迎使君綵服導輜軿
長歎或垂涕平反知有令此樂我巳亡雖逹終不寧
　　　次韻劉貢父省上示同㑹二首
流落江湖東復西歸來未洗足間泥偶隨鵩翼培風
上時得衙香滿袖擕落筆逡巡㸔儤直醉吟清絶許
分題相望魯衛雖兄弟終畏鄰封大國齊
掖垣不復限東西賔客來衝霧雨泥白酒黃封開㶑
灔朱纓青籠落提攜五花愧我連書判三道髙君免
試題誰遣松蒿同一谷凌雲他日恐難齊
　　　次韻孔武仲三舍人省上
君不見西都校書宗室叟東魯髙談鼓瑟手偶然同
我西掖垣並立曉班分左右龍文百斛世無價(公/屬二)
瓦釜枵然但升斗諸兄落落不可望兩季幸背分餘
光大孔奮飛自南鄉聨翩羣鴈相追翔渠家冠盖尤
堂堂
　　　送顧子敦奉使河朔
去年送君使河東今年送君使河北連年東北少安
居慷慨憐君色自得河流西決不入土千里汗漫被
原隰壯夫奔亡老稚死粟麥無苗安取食君憂臣辱
自古然自跪過門三不入忠誠一發鬼神輔心念既
通謀計集堤防旋立村落定波浪欲收蛟蜃泣二年
歸國未爲乆故舊相㸔髪猶黒成功豈在延世下好
勇眞令腐儒服此時爲國頌河平當使君名長不没
　　　席上再送
人言虎頭癡湧作河朔遊黃河六七月不辨馬與牛
單車徑北渡橫身障西流虎頭亦不癡志在萬戸侯
徜徉歴三邊㱕借坐上籌腰垂黃金印不受白髪羞
此計雖落落但問有志不臨岐且一醉行役方未休
　　　次韻孔文仲舍人酴醿
蒼虵凍不死輕素暖仍㱕落蘂時吹面繁香自撲幃
光疑眞照夜枝軟或牽衣似厭風霾苦應思霧雨霏
開樽迎最盛掃地見初稀頼有清隂在金波肯發揮
　　　送錢承制赴廣東都監
家聲逺繼河西守遊宦多便嶺外官南海無波閑闕
舸北堂多暇得羞蘭忽聞常棣歌離索應寄寒梅報
好安它日扁舟定歸計仍將犀玉付江湍
　　　次韻曽子開舍人四月一二日扈從二首
萬人齊仗足聲勻翠輦徐行不動塵夾道讙呼通老
樨從官雜遝數徐陳旌旗稍放龍蛇卷旒冕初看日
月新天遣雨師先灑道農夫不復誤占辛(上辛占麥/農家常以)
(時應駕未出一日初得雷雨麥始有望/辛深則麥熟今年正月八日得辛而雨不)
衣冠雙日欵蓬萊簾脫瓊鉤扇不開清曉連驚三殿
啟翠華遙自九天來晨光稍稍侵黃盖瑞霧霏霏著
禁槐千雨翟車觀禮罷歸時滿載德風迴(命婦皆会/是日内外)
(化諸公之家有能言之者/景灵仰瞻三宫肅然雍穆不言而)
　　　再和
病起江南力未勻强將冠劒拂埃塵木雞自笑真無
用芻狗何勞收已陳行從鑾旗風日細側聽廟樂管
絃新誰知四載勤勞後併舉成功祚泣辛
宸心惻惻念汙萊南籞西池閉不開長樂鳴鞘千乘
出顧成薦鬯萬方來從臣暗泣新宫柳父老行依輦
路槐雙闕影斜朱戸啟都人晋㸔屬車回
　　　次韻張昌言給事省中直宿
還家未暇拂塵衣攜被重來趂落暉省戸鳴騶乆分
散宫槐栖鵲共翻飛周廬見月風霾靜斜漢橫空星
斗稀多病心身怯清禁故山依約夢西歸
　　　次韻貢父子開直宿
擲簡搖毫氣吐虹興餘庭藥詠殘紅今宵文字知無
幾鼾睡簾中笑二公
　　　去年冬轍以起居郎入侍邇英講不逾時遷
　　　中書舍人雖忝冐愈深而瞻望清光與日俱
　　　遠追記當時所見作四絶句呈同省諸公
邇英肅肅曉霜清玉宇時聞稿葉零風過都城吹廣
内萬人笑語落中庭
銅鉼灑遍不勝寒雨㸃勻圓凍未乾回首曈曨朝日
上槐龍對舞覆衣冠(地狀若龍虵講官進對其下/迩英前有雙槐甚髙而柯葉拂)
早歲西廂跪直言起迎天步晩臨軒何知老侍曽孫
聖欲泣龍髯吐復吞(迩英之北也是日晩仁皇自延/轍昔㪯制䇿坐於崇政西廊蓋)
(前瞻望天表最為親近/和步入崇政過所試握)
講罷淵然似不勝詩書黙已契天心髙宗問答終垂
世未信諸儒測淺深
　　　次韻張問給事喜雨
已收蠶麥無多日旋喜山川同一雲禾黍趂時青覆
壠池塘流潤淥生文兩宫尚廢清晨集中禁初消永
夜薰倉粟半空民望足深耕疾耨肯忘君
　　　次韻宋搆朝請歸守彭城
得郡迎親願不違書來無復寄當歸馬馳未覺西南
逺烏哺何辭日夜飛湖水欲平官舍好茶征初復訟
珉稀平反聞道加飡飯五袴應須換破衣
　　　次韻劉貢父西掖種竹
竹迷誰定知迷否趂取滂沲好雨初栽向鳯池吹律
䖏斸從芸閣殺青餘迎風一嘯朝回早弄月相差直
宿踈應怪籍咸林下客相㸔不飲作除書(左史必与/仲馮方作)
(直於此/貢父並)
　　　次韻劉貢父省中獨直
簾深巧爲隔朝暾竹宻時能引雀喧朝罷宿酲還續
夢靜中諸妄稍歸根坐曹聞道仍分省出沐誰當與
並軒竹簟茅簷它日事重因遺詠記君恩
　　　得告家居次韻貢父見寄
君恩賜告許歸來雨後中庭有綠苔起問日髙三丈
乆卧聞車過九門開泥封連日傳新語腕脫知君有
軼才(日除目猥多/十八二十二兩)待得晴乾追後乘未應塵土熱
如灰
　　　黃幾道郎中同年挽詞二首
温恭天賦此心良惠愛人知政術長井水無波任缾
綆牛刀投隙應宫商分符出遍名城守攜被㱕從華
省郎不到汝隂遺恨遠坐令湖水減清光
早嵗相從能幾時准陽花發正游嬉鳴弓矍相人如
堵席地滄浪桞作惟十載舊遊真是夢一時佳客尚
存誰遙聞葬日車千兩漬酒緜中寄一悲(道相遇於/轍昔存㡬)
(賔客在者少矣而幾道復化去言之悽惻無已/陳陳守張聖民相与游從甚宻逮今將三十年當時)
　　　和王定國寄劉貢父
度嶺當年惜逺行過淮今日似前生留連秋思江侵
海搖蕩春心花滿城欲寄尺書慵把筆偶聞佳句獨
含情何時復㸔清虛㑹醉聽􁐼箏促柱聲
　　　故濮陽太守贈光祿大夫王君王路詞二首
落落承平佐英英嗣世風芝蘭託庭戸鸞鵠峙椅桐
結客賢豪際傾財緩急中悲傷聞故老淪謝未衰翁
　　　又
呉中試良守濮上繼嘉聲平賦權家恨蠲租盜俗清
家貧乆未葬身去獨晋名天報多男子終存好弟兄
　　　韓幹三馬
老馬側立鬃尾垂御者髙栱持青絲心知後馬有爭
意兩耳㣲起如立錐中馬直視翹右足眼先已動心
先馳僕夫旋作奔佚想右手正控黃金羈雄姿駿發
最後馬回身奮鬛真權竒圉人頓轡屹山立未聽决
驟爭雄雌物生先後亦偶爾有心何者能忘之畫師
韓幹豈知道畫馬不獨畫馬皮畫出三馬腹中事似
欲譏世人莫知伯時一見笑不語告我韓幹非畫師
　　　書郭熈橫卷
鳯閣鸞臺十二屏屏上郭熈題姓名崩崖斷壑人不
到枯松野葛相欹傾黃散給舍多肉食食罷起愛飛
泉清皆言古人不復見不知北門待詔白髪垂冠纓
袖中短軸纔半幅慘澹百里山川橫巖頭古寺擁雲
木沙尾漁舟浮晩晴遙山可見不知處落霞斷鴈俱
㣲明十年江海興不淺滿㠶風雨通宵行投篙㭬找
便止宿買漁沽酒相逢迎㱕來朝中亦何有包裏觀
闕圍重城日髙因睡心有適夢中時作東南征眼前
欲擬要眞物拂拭東絹付與汾陽生
　　　題王生畫三蠶蜻蜓二首
飢蠶未得食宛轉不自持食蠶聲如雨但食無復知
老蠶不復食矯首有所思君畫三蠶意還知使者誰
　　　又
蜻蜓飛翾翾向空無所著忽然逢飛蚊驗爾飢火作
一飽困竹稍凝然反冥寞若無飢渇患何貴一簟樂
　　　贈冩眞李道士
君不見景靈六殿圖功臣進賢大羽東西陳能令將
相長在世自古獨有曹將軍嵩髙李師棹頭笑自言
弄筆通前身百年遺像誰復識滿朝冠劒多偉人據
鞍一見心有得臨牎相對疑通神十年江海鬚半脫
歸來俛仰慚簮紳一揮七尺倚牆立客來顧我誠似
君金章紫綬本非有緑簔黃蒻甘長貧如何畫作白
衣老置之茅屋全吾眞
　　　次韻子瞻題郭熈平逺二絶
亂山無盡水無邊田舍漁家共一川行遍江南識天
巧臨䆫開卷兩茫然
斷雲斜日不勝秋付與騷人滿目愁父老如今亦才
思一蓑風雨釣槎頭
　　　次韻錢勰待制秋懷
壯心老自消秋思悲不怨中懷不堪七那用日食萬
朝陽净塗潦白露霑草蔓夾衣搜故禇酒債積新券
徂猿便林藪冠帶愁檻圏夢追赤松游食我青精飯
㱕心乆已爾佳句聊復勤近聞洮東將閒出邊馬健
裨王坐受縛右袂行將獻念此愧無功歸歟適吾願
　　　宿榮陽寗氏園
喧卑背城市曠蕩臨溪水車流沂絶壁河潤及桃李
居人有佳思過客得新喜中橋一回顧欲入迷所自
　　　榮陽唐髙祖太宗石刻像(并叙)
　榮陽大海院髙齋石像二髙不數寸而姿製甚妙
　唐髙祖爲鄭州刺史太宗方㓜而病甚禱之即愈
　因各爲一碑刻彌勒佛且記其事至今皆在元祐
　二年九月祭告永裕陵過而觀焉作小詩以授院
　僧
誰言膚寸像勝力妙人天欲療衆生病隂扶濟世賢
身㣲須覆護眼净照幾先豈爲成功報猶應歴劫緣
　　　次韻劉貢父從駕
一經空記弟傳兄舊德終慙比長卿扈駕聨翩來接
武登科先後憶題名竹林共集連諸子棣蕚相輝頼
友生它日都門俱引去不應廣受獨華榮
　　　次韻劉貢父和韓康公憶其弟持國二首
霜風琴瑟卷梧蕉燕處超然夜寂寥羽客信來丹鼎
具石淙夢斷水聲遙赤松作伴誰當見黄鵠髙飛未
易招劒履終身定何益勤勞付與沛中蕭
愛君憂世老彌深特操要須得失臨晩嵗飛騰推有
德故鄉安穏信無心小邦近似西山隠元氣終當北
斗斟聖主方求三世舊老臣何止一遺簪
　　　聞京東有道人號賀郎中者唐人也其徒有
　　　識之者作詩寄之
賀老稽山去不還鏡湖獨掉釣魚船南來大白尋無
處却作郎官又幾年岱下迎鸞驚典謁家山施藥愍
耕田試窮脚力追行迹亦使今生識地仙
　　　送家安國赴成都教授三絶
城西社下老劉君春服舞雩今幾人白髪弟兄驚我
在喜君浮宦亦天倫(兄復礼與退翁兄皆仕耳/㣲之先生門人惟僕与子瞻)
垂白相逢四十年猖狂情味老俱闌論兵頓似前賢
語莫作當年故目㸔
石室多年款誌平新書乆溷里中生遣師今見朝廷
意文律還應似兩京
　　　送歐陽辯
我年十九識君翁鬚髪白盡顴頰紅奇姿雲卷出翠
阜髙論河决生清風我時少年豈知道因緣父兄願
承教文章踈略未足云舉止猖狂空自笑公家多士
如牛毛揚眉抵掌氣相髙下客逡巡愧知巳流枿低
昻隨所遭却來京洛三十載重到公家二君在伯亡
仲逝無由追戻落數行心破碎京城東西正十里雨
落泥深旱塵起衣冠纒繞類春蠶一歲相從知有幾
去年叔爲尚書郎家傳舊業行有望今年季作澶淵
吏米塩騷屑何當起前軰今無一二存後來幸有風
流似黃河西行淤没屋桑柘如雲麥禾熟年豐事少
似冝君飽讀遺書心亦足
　　　送韓康公歸許州
功成不願居身退有餘勇心安里閭適望益縉紳重
朝爲北闕辭莫犯南河凍人知踈公逹王命顯父送
百壺山泉溢千兩春雷動旋聞二季賢繼以一章控
詔書未云可廷論已争竦茲行迫寒食歸及掃先壠
萬人擁道㸔一子腰金從爾曹勿驚嗟令德勸勤種
　　　三日上辛祈糓除日宿齋戸部右曹元日賦
　　　二絶句寄呈子擔兄
七度江南自作年去年初喜奉椒槃冬來誤入文昌
省連目齋居未許還
今歲初辛日正三明朝春氣漸東南還家强作銀幡
㑹雪底蒿芹欲滿籃
北客南來歲欲除燈山火急萬人扶(使見日立/燈山例以北)欲
觀翠輦巡游盛深却南宫鎻鑰拘
　　　次韻王欽臣祕監集英殿井
碧甃涵雲液銅瓶響玉除汲花攅㸃罷灑霧喚班初
龍餅煎無數螭研滴有餘從官方醉飽一醉解清虚
　　　集賢殿考試罷二首
振鷺紛紛未著行初從江海覘清光卷聲風雨中庭
起筆勢雲煙累幅長病眼尚能分白黒衆毛空復數
驪黄禁中已許公孫第得失何私物自忙
衰病相侵眼漸昏青燈細字苦勞神遍㸔大軸知無
力聽誦竒篇頼有人前日皷旗聞苦戰明朝雷雨出
潜鱗殿廬困極唯思睡却憶登科似後身
　　　問蔡肇求李公麟畫觀音德雲
好事桓靈寳多才顧長康何嘗爲人畫但可設竒將
夕聚要當散能分慰所望清新二大士畀我夜燒香
　　　五月一日同子瞻轉對
羸病不堪金束腰永懷江海舊漁樵對床貪聽連霄
雨奏事驚同朔旦朝大耿功名元自異中茅服食舊
相要一封同上憐狂直詔許昌言頼有堯
　　　次韻劉貢父題文潞公草書
鷹揚不減少年時墨作龍蛇紙上飛應笑學書心力
盡臨池冩遍未裁衣
　　　韓康公挽詩三首
閥閲元髙世功名自發身堂堂揖真相矯矯出稠人
許國心先定輕財物自親傳經此韋氏世世得良臣
　　　又
耆年時一二新第闕西南好客心終在忘懐日縱談
規模人共記風味我猶諸誰是羊曇首回車意不堪
　　　又
師曠聞弦日相如作賦年雖慙衆人後貪值主文賢
北道初聞召南江正逺遷平生闕親近遺恨屬新阡
　　　送王宗望郎中赴河東漕
春初戎馬掠河壖屬國倉皇不解鞍未免驅民餽邊
食旋聞奉使輟郎官年髙轉覺精神勝慮穏要令事
業安持節近看葱領雪擁裘應慣鴈門寒
　　　送髙士敦赴成都兵鈐
楊雄老病久思㱕家在成都更向西邂逅王孫馳馹
騎丁寧父老問耕犁禪房何䖏不行樂壁像君家有
舊題德厚不妨三世將時平空自萬夫齊
　　　鴻盧草堂圖
昔爲太室遊盧巖在東麓直上豋封壇一夜蠒生足
徑歸不復徃巒壑空在目安知有十志舒卷不盈幅
一處一盧生裘褐䕃喬木方爲世外人行止何須録
百年入篋笥大馬同一束嗟子縳世累歸來有茅屋
江千百畆田清泉映脩竹尚將逃姓名豈復上圖軸
　　　秦虢夫人走馬圖二絶
秦虢風流本一家豐枝穠葉映花雙欲分妍醜都無
䖏夾道遊人空嘆嗟
朱幩玉勒控飛龍笑語諠譁歩驟同馳入九重人不
見金鈿翠羽落泥中
　　　韓幹二馬
玉帶胡奴騎且牽銀鬉白鼻兩爭先八坊龍種知何
數乞與岐邠並錦韉
　　　試制舉人呈同舍諸公二首
垣中不减臺端峻池上來從柱下嚴同直舊曽連月
乆蹔來還喜二公兼(垣與彭器資同在西掖/僕頃與孫莘老同在諫)直言巳
許侵彈奏新告行聞振滯淹顧我麄官何所與西曹
只合論茶塩
早歲同科止六人中年零落半埃塵却將舊學收新
進幾誤今生是後身骯髒别都遺老驥沉埋祕府愧
潜鱗(人後來未用惟張去華而巳/制科前軰今獨張公安道二)憐君尚勝劉蕡在
白首諸侯呼上賔
　　　次韻張去華院中感懷
豋朝巳老似王陽脫葉何堪霧雨凉案上細書憎蟻
黒禁中新酒愛鵝黃臨堦野菊偏能瘦倚檻青松解
許長仕宦不由天禄閣坐曹終日漫皇皇(溪除校書/轍頃自績)
(竟不入館故以爲恨/即未至京除右司諫)
　　　送周思道朝議歸守漢州三絶
早緣民事失茶官解印重來十二年美惡一周還自
復始知東里解言天
梓漢東南甲乙州同時父子兩諸侯(守梓州/玉孺時出)它年
我作西歸計兄弟還能得此不
酒壓郫筒憶舊酤花傳丘老出新圖(推第一趙昌畫/漢州宫酒蜀中)
(亦西州所無也/花摸傚斤文播)此行真勝成都尹直爲房公百頃湖
欒城集卷第十五
欒城後集巻第十五
　　擬合祭天地手詔一首(中撰/元祐)
朕惟周禮王者親祀天地歲無不徧故郊丘有南北
之辨禮樂有同異之别降及漢唐事與古異禮文寖
盛費用增廣旣難躬行以徧享遂於三歲而親祀事
非周舊禮適時變故致齋之日躬見祖考圓丘之饗
兼禮天地蓋將因此盛典咸秩百神變禮之得實始
於此故祖宗以來常祀從周而親祀周唐神祇顧享
中外䝉福百有餘年矣乃者元豐之中禮官建議將
舉三代之故而革近世之宜見上帝於南郊禮皇地
於北壝二祀特舉議與周合然而享廟之制尚從變
禮先帝法古從衆始命親祀北郊如南郊儀仍具上
公攝事之禮朕踐祚臨祭於今八年旣巳再見昊天
永嘗親奉神媼惟父天母地不可以獨疏故以人揆
神凜焉而夕惕博謀多士參訂輔臣或欲郊祀之歲
先行方澤而大禮之舉倂在朞年仲夏之時憂於暑
雨或欲以夏至之祀施於孟冬而考之前王初無此
制併舉大事勢終雞行或欲天地二祀互用三歲而
祀天廢地情旣未允以卑畧尊禮尤非順國之大事
朕何敢專是用存先帝之新儀昭示稽古之訓循祖
宗之故事一本㳂情之實將來南郊合祭天地並以
百神從祀皆如熙寧十年以前舊制其元豐六年親
祠北郊及上公懾事儀注並令太常寺檢尋元勑如
法收藏仍備錄前後文案送國史院及令三省條件
合用舊典令禮官詳定議注聞奏
　　論合祭天地劄子一首(施行不復上/時巳有/旨)
(臣)伏見禮官等同議合祭天地之禮其間有以合祭
為非者轍考之禮義參之古今竊謂以合祭為非者
皆按禮而未窮義據古而未達今者也何以言之天
子父事天母事地自生民以來未者事父而遺母事
天而遺地者也周人之法王者一歲親祀天者四親
祀地者二當其時禮文簡而儀衛少又未有肆赦推
賞之煩盖一歲六祭而不為勞故雖天地别祭而不
為闕也自漢以來事與周異故武宣之間巳三歲然
後一郊間歲然後一祠后土矣雖禮文殘缺不可復
詳然三輔故事有合祭天地之語至平帝元始之初
合祭之議始見光武因而行之其後或疏或數或合
或别皆無常制不足取法惟唐天寶初始定以三年
冬至帝皇合祭天地於圓丘祀前親享太淸宮及大
廟於是三年一郊而始祖祖廟天地百神無不咸秩
變禮之得實始於此本朝一祖五宗監觀前世議定
郊祀而以唐制為是因而行之逮今百有餘年鬼神
享德四海䝉福則其效槩可見矣嘗竊原祖宗之意
蓋以謂三代舊典時異事異不可復行然而先王遺
法則不可廢是以著之通禮每歲使有司攝事以示
無忘古初而天子親祀則定從三年凡今三年一郊
蓋巳非三代之舊則其合祭天地不用三代之故蓋
不當復議矣元豐三年議禮之臣不達此意枉以三
代每歲别祭之儀而非本朝三年合祭之禮其說初
無它義惟有殆非求神以類之意一句遂於四年有
㫖北郊親祠並依南郊仍修上公攝事之儀六年南
郊遂罷合祭而北郊之祀迄今不舉其議始於黄履
而成於張璪先帝重違羣臣俛而從之耳伏惟皇帝
陛下踐祚臨祭於今八年旣巳再見昊天而未始一
見皇地事天而遺地有事父而遺母之嫌推之人情
神意不逺故中外有識之士咸願復舉祖宗故事合
祭天地從以百神以逆無疆之休以觧天下之惑願
太皇太后皇帝陛下深惟祖宗因時施冝之意母徇
諸儒執禮拘文之說㫁自聖意舉而行之則天下幸
甚天下幸甚
　　元祐㑹計錄敘(分撰後又不果用/此本有六篇時與人)
臣聞漢祖入關肅何收秦圖籍周知四方盈虛強弱
之實漢祖頼之以并天下丙吉為相匈奴嘗入雲中
代郡吉使東曹考案邊瑣條其兵食之有無與將吏
之才否逡廵進對指揮遂定由此觀之古之人所以
運籌帷幄之中制勝千里之外者圖籍之功也蓋事
之在官必見於書其始無不具者獨患多而易忘久
而易滅數十歲之後人亡而書散其不可考者多矣
唐李吉甫始簿錄元和國計并包巨細無所不具國
朝三司使丁謂等因之為景德皇祐治平熙寧四書
網羅一時出内之計首尾八十餘年本末相授有司
得以居今而知昔參酌同異因時施宜此前人作書
之本意也臣以不佞待罪地官上承元豐之餘業親
覩二聖之新政時事之變易財賦之登耗可得而言
也謹按藝祖皇帝創業之始海内分裂租賦之入不
能半今世然而宗室尚鮮諸王不過數人仕者寡少
自朝廷郡縣皆不能備官士卒精練常以少克衆用
此三者故能奮於不足之中而綽然常若有餘及其
列國欵附賝貢相屬於道府庫充塞創景福内庫以
畜金弊為殄虜之策太宗因之克平太原真宗繼之
懐服契丹二患旣弭天下安樂日登富庶故咸平景
德之間號稱太平羣(臣)稱頌功德不知所以裁之者
於是請封泰山祀汾陰禮亳社屬車所至費以鉅萬
而上淸昭應集禧景靈之功相繼而起累世之積糜
耗多矣其後昭應之災(臣)下復以營繕為言大(臣)力
爭章獻感悟沛然與遂天下休息仁宗仁聖淸心省
事以幸天下然而民物蕃庶未復其舊而夏賊竊發
邊久無備遂命益兵以應敵急征以養兵雖間出内
藏之積以求紓民而四方騷然民不安其居矣其後
西戎旣平而已益之兵遂不復汰加以宗子蕃衍充
牣宮邸官吏冗積員溢於位財之不贍為日久矣英
宗嗣位慨然有救弊之意羣(臣)竦觀幾見日新之政
而大業未遂神考嗣世忿流弊之委積閔財力之傷
耗覽政之初為強兵富國之計有司奉承違失本旨
始為靑苗助役以病農民繼為市易鹽鐡以困商賈
利孔百出不專於三司於是經入竭於上民力屈於
下繼以南征交趾西討拓跂用兵之費一日千金雖
内帑别藏時有以助之而國亦憊矣今二聖臨御方
㳟黙無為求民之疾苦而療之令之不便無不釋去
民亦少休矣而西夏不賓水旱繼作凡國(用/之)度大率
多於前世當此之時而不思所以濟之豈不殆哉臣
厯觀前世持盈守成艱於創業之君蓋盈之必溢而
成之必毁物理之至有不可逃者盈成之間非有德
者不安非有法者不久昔秦隋之盛非無法也内建
百官外列郡縣至於漢唐因而行之卒不能改然皆
二世而亡何者無德以為安也漢文帝㳟儉寡欲專
務以德化民民富而國治後世莫及然身没之後七
國作難幾於亂亡晉武帝削平吳蜀任賢使能容受
直言有明主之風然而亡不旋踵子弟内叛羗胡外
亂遂以失此國二帝者皆無法以為久也今二聖之
治安而靜仁而恕德積於世秦隋之憂臣無所措心
矣然而空價之極法度不立雖無漢晉强臣敵國之
患而數年之後國用曠竭臣恐未可安枕而卧也故
臣願得終言之凡計㑹之實取元豐之八年而其為
别有五一曰收支二曰民賦三曰課入四曰儲運五
曰經費五者旣具然後著之以見在列之以通表而
天下之大計可以畫地而談也若夫内蔵右曹之積
與天下封樁之實非昔三司所領則不入㑹計將箸
之它書以備覽觀焉臣謹敘
　　收支敘
古者三年耕必有一年之蓄以三十年之通制國用
則九年之蓄可跂而待也今者一歲之入金以兩計
者四千三百而其出之不盡者二千七百銀以兩計
者五萬七千而其出之多者六萬錢以千計者四千
八百四十八萬(後得此數/除米塩錢)而其出之多者一百八十
二萬(汎支給賜得此數/并言未破應在及)紬絹以匹計者一百五十一
萬而其出之多其十七萬縠以石計者二千四百四
十五萬而其出之不盡者七十四萬草以束計者七
百九十九萬而其出之多者八百一十一萬然則一
歲之入不足以供之一歲之出矣故凡國之經費
折長補短常患不足小有非常之用有司輙求之朝
廷待内藏米塩而後足臣身典大計以為是婾歲
月可也數歲之後將有不勝其憂者矣是以輙嘗推
原其故方今禁中奉養有度金玉錦繡不逾其舊宮
室不修犬馬不玩有司循守法制謹視出入之節未
嘗有失也而其弊安在天下久安物盛而用廣亦理
之常也顧所以處之如何耳臣請厯舉其數宗室之
衆皇祐節度三人今為九人矣兩使留後一人今為
八人矣觀察使一人今為十五人矣防禦使四人今
為四十二人矣百官之富景德大夫三十九人(為諸/景德)
(中/曹郎)今為二百三十人矣朝奉郎以上一百六十五
人(員外郎/景德為)今為六百九十五人矣承議郎一百二
十七人(傳博士/景德中)今為三百六十九人矣奉議郎一百
四十八人(三丞/景德為)今為四百三十一人矣諸司使二
十七人今為二百六十八人矣副使六十一人今為
一千一百一十(矣/人)供奉官(百/一)九十(人/三)今為一千三百
二十二人矣侍禁三百一十六人今為(千/二)一百一十
七人矣(省/三)之吏六十人今(一/為)百七十(人/二)矣其餘(以/可)類
推(不/臣)敢遍舉也昔者郎止前行卿有定員今之大夫
朝(皆/議)無限法尚書侍郎厯改三曹而今之正議銀靑
合(爲/而)一官秩併增不知其義夫國之財賦非天不生
非(不/地)養非民不長取(之/有)法收之有時止於是矣而宗
室官之吏衆可(礼/以)法節也(宗/祖)之世士之始有常秩者
竢闕則補否則循資巳矣不妄授仁宗末年任予之
法自宰相以下無不減損英宗之初三載考績增以
四歲神宗之始宗室祖免之外不復推恩祖免之内
以試出仕此四事者使今世欲為之將以為逆人心
違舊法不可言也而况於行之乎雖然祖宗行之不
疑當世亦莫之非何者事勢旣極不變則敗衆人之
所共知也今朝廷履至極之勢獨持之而不敢議(臣)
實疑之誠自今日而議之因其勢循其理㣲爲之節
文使見任者無損而來者有限今雖未見其利要之
十年之後事有間矣賈誼言諸侯之變以謂失今不
治必爲痼疾今臣亦云茍能裁之天下之幸也
　　民賦叙
古之民政有不可復者三焉自祖宗以來論事者
嘗以爲言而爲政者嘗試其事矣然爲之愈詳而民
愈擾事之愈力而功愈難其故何哉古者隱兵於農
無事則耕有事則戰安平之世無廩給之費征伐之
際得勤力之士此儒者之所歎息而言也然而熈寧
之初為保甲之令民始嫁母贅子斷壊支體以求免
丁及其旣成子弟挾縣官之勢以邀其反兄擅弓劒
之枝以暴其鄕黨至今河朔京東之盜皆保甲之餘
也其後元豐之中為保馬之法使民許産養馬蓄馬
者衆馬不可得民至持金帛買馬於江淮小不中度
輒斥不用郡縣歲時閱視可否權在醫駔民不堪命
民兵之害乃至於此此所謂不可復者一也周官泉
府之制凡民之貸者以國服為之息貸而求息三代
之政有不然者矣詩曰棹彼甫田歲取十千我取其
陳食我農人自古有年而孟子亦云春省耕而補不
足秋省歛而助不給古蓋有是道矣而未必有常數
亦未必有常息也至於熙寧靑苗之法凡主客戸得
相保任而貸其息歲取十二出入之際吏緣為姦請
納之勞民贊自倍凡自官而及私者率取二而得一
自私而入公者率輸十而得五錢積於上布帛米粟
賤不可售歲暮寒苦吏卒在門民號無告二十年之
間民無貧富家産盡耗此所謂不可復者二也古者
治民必周知其夫家田畆六蓄噐械之數未有不知
其數而能制其貧富者也未有不能制其貧富而能
得其心者也故三代之君開井田畫溝洫謹步畆嚴
版圖因口之衆寡以授田因田之厚薄以制賦經界
旣定仁政自成下及隋唐風流巳逺然其授民田有
口分永業皆取之於官其歛民財有租庸調皆計之
於口其後世亂法壊變為兩税戸無主客以見居為
簿人無丁中以貧富為差田之在民其漸由此貿易
之際不可復知貧者急於售田則田多而税少富者
利於避役則税少而田多僥倖一興稅役皆弊故丁
謂之記景德田况之記皇祐皆以均稅為言矣然嘉
祐中薛向孫琳始議方田量步畮審肥瘠以定賦稅
之入熙寧中呂惠卿復建手實决私隱崇告許以實
貧富之等元豐中李琮追究逃絶均虛數虐編戶以
補失陷之稅此三者皆為國歛怨所得不補所失事
不旋踵而罷此所謂不可復者三也故臣愚以謂為
國者當務實而巳不求其名誠使民盡力耕田賦輸
以養兵終身無復征戍之勞而朝廷招募勇力强
狡之民數之戰陣以衛良民二者各得其利亦何所
不可哉富民之家取有餘以貸不足雖有倍稱之息
而子本之債官不為理償還之日布縷菽粟雞豚狗
彘百物皆售州縣晏然處曲直之斷而民自相養蓋
亦足矣至於田賦厚薄多寡之異雖小有不齊而安
靜不撓民樂其業賦以時入所失無幾因其交易而
質其欺隱繩之以法亦足以禁其太甚昔宇文融括
諸道客戶州縣觀望虛張其數以實戶為客雖得戶
八十餘萬歲得錢數百萬而百姓困弊實召天寶之
亂均稅之害何以異此凡此三者皆儒者平昔之所
稱頌以為先王之遺法用之足以致太平者也然數
十年以來屢試而屢敗足以為後世好名者之戒矣
惟嘉祐以前百役在民衙前大者主倉庫躬饋運小
者治燕饗職迎送破家之禍易於反掌至於州縣役
人皆貪官暴吏之所詠求仰以為生者先帝深究
其病鬻坊場以募衙前均役錢以顧諸役使民得闔
門治生而吏不敢苛問有司奉行不得其當坊場求
數倍之價役錢取寛剩之積而民始困躓不堪其生
矣今二聖鑒觀前事知其得失之實旣盡去保甲靑
苗均税至於役法舉差顧之中推便民著取之郡縣
奉承雖未即能盡而天下之民知天子之愛我矣故
臣於民賦之篇備論其得失俾後有考焉
欒城後集巻第十五
欒城集巻第十六
　詩一百二十首
　　　程之元表弟奉使江西次前年送赴楚州韻
　　　贈别
送君守山陽羡君食淮魚送君使鍾陵羡君江上居
憐君喜爲吏臨行不欷歔紛紛出歌舞綠髪照瓊梳
歸鞍蹈凉月倒盡清樽餘嗟我病且衰兀然守文書
齒踈懶食肉一飯甘青蔬愛水亦巳乾塵士生空渠
清貧雖非病簡易由無儲家使赤脚嫗何煩短轅車
君船繁東橋茲行尚徐徐對我竟不飲問君獨何歟
　　　表弟程之邵奉議知泗州
馬有千里足所願百里程馬心自爲計安用終日行
何人志四方欲買千金輕吾弟有儁才見事心眼明
二年坐北部萬口傳佳聲談笑頑狡伏何曽用敲榜
艱難得銅虎洗眼長淮清民事不足爲但當食魚烹
負重貴餘力過飽多傷生不見大路馬垂頭畏繁纓
　　　次韻子瞻書黃庭内景卷後贈蹇道士拱辰
君誦黃庭内外篇本欲洗心不求仙夜眎片月墮我
前黒氛剝盡朝日妍一暑一寒乆自堅體中風行上
通天亭亭孤立孰傍緣至哉道師昔云然既已得之
戒不傳知我此心未虧騫指我嬰兒藏谷淵言未絶
口行已旋我思其言夜不眠
　　　次韻子瞻好頭赤
沿邊壯士生食肉小來騎馬不騎竹翻然赤手挑青
絲捷下巔崖試深谷牽入故關榆葉赤未慣中原暖
風日黃金絡頭依圉人俛聽北風懷所歴
　　　送葆光蹇師遊廬山
建成市中有狂人縱酒罵市無與親敲門訪我何逡
巡頭蓬面垢氣甚眞截河引水登崑崙下洗尺宅骨
髓勻告我入室要自門仙翁道師豈遺君歸來挿足
九陌塵獨遊凝祥芳草春蕭然孤鶴鳴鷄羣子欲不
死存谷神海山㣲明朝日暾丹成寄子勿妄云出入
無眹窮無垠相思一笑君乃信
　　　同子瞻次梅聖俞舊韻題鄉舍木山
江槎出没浮犀牛波濤掀天谷爲洲江寒水落驚霜
秋危根瘦節鳴寒流脆朽吹去誰鐫鎪連峯疊嶂立
酋酋吾家此山不易得十年棄置空自尤猿號鶴唳
豈無意委虵恠我懷羔裘西歸父老拍手笑笑憶翁
子躬薪槱去時三山今有五不問故園惟一丘
　　　次韻子瞻送千乘千能
少年食糠覈吐去願一官躬耕遇歛穫不知以爲歡
謂言一飛翔要勝終屈蟠朝廷未遑入江海失所安
多憂變華髪照影慙雙鸞恩從萬里歸獨喜大節完
日食太倉米篋中有餘紈竒窮不當爾自信䖏此難
長女聞孀居將食淚滳槃老妻飽憂患悲吒摧心肝
西飛問黄鵠誰當救飢寒二子憐我老輦致心一寛
别乆得㑹合喜極成辛酸忽聞倚門望有書驚嵗闌
深情見緩急欲報非琅玕勸爾勤孝友慎母慕衣冠
淵渟自成井放瀉當生瀾豈有白雪駒舉足無和鑾
　　　題王詵都尉畫山水橫卷三首
摩詰本詞客亦自名畫師平生出入輞川上鳥飛魚
泳嫌人知山光盎盎著眉睫水聲活活流肝脾行吟
坐詠皆目見飄然不作世俗詞髙情不盡落縑素連
峯絶澗開重帷百年流落存一二錦囊至軸酬不訾
誰令食肉貴公子不學父祖驅熊羆細氊浄几讀文
史落筆璀璨傳新詩青山長江豈君事一揮水墨先
淋漓手中五尺小横卷天末萬里分毫釐謪官南出
止均潁此心通逹無不之歸來纒裏任紈綺天馬性
在終難羈人言摩詰是前世欲比顧老凝不癡桓公
崔公不可與但可與我寛衰遲
憐君將帥雖有種多君智惠初無師篇章俊發巳可
駭丹青妙絶當誰知自言五色苦乱日况乃㫖酒長
傷脾手狂但可時弄筆口病未免多㣲詞歌鐘一散
任池館幅巾靜坐空書帷偶從禪老得真趣此身不
足非財訾世間翻覆岸爲谷猛獸相食虎與罷逝將
得意比春夣獨取妙語傳清詩眼看宫釀㵼酥酪未
與村酒分醇漓解鞍駿馬空伏櫪寄書黃狗閑生釐
江山平日偶有得不自圖冩渾忘之臨䆫展卷聊自
適磐礴豈復冠裳羈欲乘漁艇發吾興願入野寺嗟
兒癡行纒布襪雖巳具山中父老應嫌遲
我昔得罪遷南夷性命頃刻存篙師風吹波蕩到官
舍號呼誰復相聞知小園畜蟻防橘蠧(南人畜蟻於/橘性甘多蠧)
(相接而蚊不相過亦一異耳/園中蚊緣木食蠧雖鄰家柯葉)空庭養蜂收蜜脾讀
書一生空自笑賣鹽竟日那復詞城中清溪可濯潄
城上連峯堪幕帷十千薄俸聊足用魚多米賤憂無
訾東坡居士最岑寂岌然深藂見狐羆坐隅止鵩偶
成賦槃中食蟇時作詩憐君富貴可炙手一時出走
羞啜醨澤傍憔悴凡幾歲胷中芥蔕無一氂江山别
來今乆矣不獨能言能畫之同朝執手不容乆笑我
野馬初受羈袖中短卷墨猶濕傍人笑指吾儕癡方
求農圃救病已年未用譏樊遲
　　　次韻子瞻十一月旦日鎖院賜酒及燭
銅鐶玉鎖閑空堂腕脫初驚筆札忙紅燭遙憐風雪
暗黃封㣲㵼桂椒香光明坐覺幽隂破温暖深知覆
育長明日白麻傳好語曼聲㣲繞殿中央
　　　送周正孺自考功郎中歸守梓潼兼簡吕元
　　　鈞三絶
白髪熈寧老諍臣凜然心膽大於身吾儕坐㸔馮唐
去誰起雲中廢棄人
十年符竹守吾州故吏相逢嘲土牛毋謂徐公不堪
用諸人自與世沉浮
東道如聞近稍安乗騘按部凜生寒忽逢太守能相
下俱是從來言事官
　　　雪中訪王定國感舊
昔游都城歲方除飛雪紛紛落花絮徑走城東求故
人馬蹄旋没無尋處翰林詞人呼巨源笑談通夜倒
清樽住在城西不能返醉卧吉祥朝日暾相逢却說
十年事徃事皆非隔生死惟有飛霙似昔時許君一
醉那湏起蘭亭俛仰迹巳陳黃公酒壚愁殺人君知
聚散翻覆手莫作呉楚乘朱輪
　　　次韻王定國見贈
枯木無枝不記年寒灰誰遣强吹然南遷不折知非
妄未老求閑愈覺賢屢出詩章新管籥偶開畫卷小
山川簿書填委慙君甚撥去歸來粗了眠
　　　王子難龍圖挽詞
帝子乘鸞巳列仙遺芳晋得衆孫賢俊科蚤與寒儒
競禁從終償白髪年輦路聨鑣驚徃事圃田回首泣
新阡舊聞推歷知天命㸔熟黃粱定洒然
　　　次韻李豸秀才來别子瞻仍謝惠馬
小床卧客笑元寵彈鋏無輿下舍中五馬不辭分後
乗輕裘初許弊諸公隨人射虎氣終在徒歩白頭心
頗同遙想據鞍橫槊䖏新詩一一建安風
　　　吕司空挽詞三首
少年輕富貴一意在詩書共恨經綸晩纔收老病餘
寡言知德勝善應本中虚卒相承平業謳歌元祐初
　　　又
將相家聲近勲名晩嵗隆給扶安舊德賜府壓羣公
不見彌縫迹空推翼戴功山公舊多可寒士泣清風
　　　又
罷郡來清潁㣲官憶宛丘頽垣那可住隠几若將休
復起民欣願全歸天不留世間反覆手有德竟無憂
(為陳斈官時請見焉/公罷潁川退居於陳轍)
　　　范蜀公挽詞三首
能言人盡爾有立世終稀憂國常先衆謀身亦勇歸
見竒初或笑要極未應非僅似西山老終身止食薇
　　　又
賦傳長嘯乆書奏鏄鍾新共歎文章手終爲禮樂人
遺風滿臺閣好語落簪紳欲取襃雄比終非骨鯁臣
　　　又
劒外東來日城西却住年髙齋晋寓宿旅食正蕭然
謂愜聞投石詩新㸔涌泉清樽寄苦淚一酒葉墳前
　　　范百嘉百歲昆仲挽詞二首
少年何敏銳才氣伏諸生展卷五行下揮毫萬字傾
百年殊未艾一病竟無歳誰謂從夫子同開鬱鬱城
　　　又
季子尤髙爽顔家早哭回白頭生便爾黃壤遽相催
舊草誰收拾新松剰挿栽悲傷有伯氏諸子尚嬰孩
　　　安厚卿樞蜜母夫人挽詞二首
家起側㣲中身兼富貴終慈仁本冝壽勤約自成風
大府寧居乆名邦賜沐雄共傳生子福仍指讀書功
　　　又
早歲參戎幙開門對粉牆初聞寡兄弟共羡好姑章
一别飛騰速全歸福禄長遺芳在子舍它日望巖廊
　　　題李公麟山莊圖二十首(并叙)
　伯時作龍眠山莊圖由建德館至垂雲泝著緑者
　十六處自西而東凡數里巖崿隱見泉源相屬山
　行者路窮於此道南溪山清深秀峙可游者有四
　曰勝金巖寶華巖陳彭漈鵲源以其不可緒見也
　故特著於後子瞻既爲之記又屬轍賦小詩凡二
　十章以繼摩詰輞川之作云
　　　建德館
龍眠渌浄中㣲吟作雲雨幽人建德居知是清風主
　　　墨禪堂
此心初無住毎與物皆禪如何一丸墨舒卷化山川
　　　華嚴堂
佛口如瀾翻初無一正定畫作正定㸔於何是佛性
　　　雲薌閣
清溪便種稻秋晩連雲熟不待見新春西風薌自足
　　　發眞塢
山開稍有路水放亦成川游人得所息眞意方澹然
　　　薌茅館
山居少華麗牽茅結净屋此間不受塵幽人亦新沭
　　　瓔珞巖
泉流逢石缺脉散成寳網水神瓔珞㸔山是如來想
　　　棲雲室
石室空無主浮雲自去來人間春雨足歸意帶雷風
　　　秘全庵
世道自破碎全理未常違溪山亦何有永覺平日非
　　　延華洞
共恨春不長逡巡就搖落一見洞中天真知世間惡
　　　澄元谷
石門日不下潭鏡月長臨細細溪風渡相㸔識此心
　　　雨花巖
巖花不可攀翔蘂乆未墮忽下幽人前知子觀空坐
　　　泠泠谷
層崖落飛泉㣲風泛喬水坐遣谷中人家家有琴筑
　　　玉龍峽
白龍晝飲潭脩尾掛石壁幽人欲下㸔雨雹晴相射
　　　觀音巖
倚崖開翠屏臨潭置苔石有所獨無人君心得未得
　　　垂雲沜
未見垂雲沜其如歸興何路窮雙足熱爲我洗磐陀
　　　勝金巖
置馬歩巖間巖前得平地肴𬞞取行簏粗飽有餘味
　　　寶華巖
團團寳華巖重重䕃珎木歸來得商鼎試鬻溪邊緑
　　　陳彭漈
蒼壁立精鐵縣泉㵼天紳山行見巳乆指與未來人
　　　鵲源
溪深龜魚驕石瘦椿楠勁借子木蘭船寛我芒鞋病
(伯時所畫/四時首記)
　　　將使契丹九日對酒懷子瞻兄并示坐中
黄華巳向初旬見白酒相携九日嘗更少一枝心自
覺春同斗粟味終長蘭生庭下香時起玉在人前坐
亦凉千里使胡須百日蹔將中子治書囊
　　　題王詵都尉設色山卷後
還君横卷空長歎問我何年便退休欲借巖阿著茅
屋還當溪口泊漁舟經心蜀道雲生足上馬胡天雪
滿裘萬里還朝徑歸去江湖浩蕩一輕鷗
　　　次韻子瞻相送使胡
朔雪胡沙試此身青羅便面紫狐巾擁旜代北隨飛
鴈頓足江東有卧麟欺酒壺氷將送臘照溪梅蕚定
先春漢家五餌今方驗更愧當年歎息人
　　　歐陽文忠公夫人挽詞二首
先生才盖世家事少經心流落初相偶委虵志益深
功名入圖史文字刻璆琳有助知由内騶虞欲重吟
　　　又
好禮忘耆老持家歴盛衰謹嚴終致一貧富各從冝
晚歲仍聞道臨終竟不疑外人傳一二猶得載銘詩
　　　歐陽伯和仲純挽詞二首
之人雖蚤病對客毎清言不信疾爲累要稱學有原
蘧蒢視名噐果蓏指乾坤長短何湏問傳家巳抱孫
　　　又
仲氏氣無前爲文思湧泉飄然落筆地時出疾邪篇
杶幹要經雪驊騮待著鞭淒涼悲故客不及見華顛
　　　奉使契丹二十八首
　　　　次莫州通判劉涇韻二首
北國亦知岐有夷何嘗烽火報驚危擁旜絶漠聞嘉
語緩帶臨邊出好詩約我一樽迎嗣歲待君三館巳
多時從今無事唯湏飲文字聲名人自知
平世功名路甚夷不勞談說更騎危早年拭目㸔成
賦近日收心聞琢詩古錦屢聞新得句弊貂万競苦
寒時南還欲向春風飲塞桞凋枯恐未知
　　　贈知雄州王崇拯二首
趙北燕南古戰塲何年千里作方塘煙波坐覺胡塵
逺皮幣遙知國計長勝䖏舊聞荷覆水此行猶及蟹
經霜使君約我南來飲人日河橋桞正黃(以人日还/主辰使例)
(州/至雄)
城裏都無一寸閑城頭野水四汗漫與君但對湖光
飲乆病偏湏酒令寛何氏溝塍布棋局李君智略走
珠槃應存父老猶能說有意功名未必難
　　　贈右畨趙侍郎
霜湏顧我十年兄朔漠陪公萬里行駢馬貂裘寒自
煖連牀龜息夜無聲同心便可忘苛禮異類猶應服
至誠行役雖勞思慮少㑹看黎棗及春生
　　　古北口道中呈同事二首(後一首呈王副使/前一首呈趙侍郎)
獨卧繩牀巳七年徃來殊復少縈纒心游幽闕烏飛
䖏身在中原山盡邊梁市朝回塵滿馬蜀江春近水
序天枉將眼界疑心界不見中宵氣浩然
笑語相從正四人不湏嗟歎乆羣離及春煑菜過邊
郡賜火煎茶約細君目暖山蹊冬未雪寒生胡月夜
無雲明朝對飲思鄉嶺夷漢封疆自此分
　　　絶句二首
亂山環合疑無路小徑縈回長傍溪髣髴夣中尋蜀
道興州東谷鳯州西
日色映山才到地雪花鋪草不曽消晴寒不及隂寒
重攬篋猶存未著貂
　　　過楊無敵廟
行祠寂寞寄關門野草猶知避血痕一敗可憐非戰
罪太剛嗟獨畏人言馳驅本爲中原用嘗享能令異
域尊我欲比君周子隱誅彤聊足忠䰟
　　　燕山
燕山如長虵千里限夷漢首銜西山麓尾掛東海岸
中開哆箕畢未路牽一線却顧汝漠平南來獨飛鴈
居民異風氣自古習耕戰上論召公奭禮樂比姬旦
次稱望諸君術畧亞狐管子丹號無策亦數游俠冠
割棄何人斯腥臊乆不澣哀哉漢唐餘左袵今巳半
王帛非足云子女罹蹈踐區區用戎索乆爾縻郡縣
從來帝王師要在侮亡亂攻堅甚攻玉乘瑕易氷泮
中原但堂治敵勢要自變㑹當挽天河洗此生齒萬
　　　趙君偶以㣲恙乗馳車而行戲贈二絶句
鄰國知公未可風雙駞借與兩輪紅他年出塞三千
騎卧畫輜車也要公
髙屋寛箱虎豹梱相逢燕市不相親忽聞中有京華
語驚喜開簾笑殺人
　　　㑹仙館二絶句
北嶂南屏恰四周西山㣲缺放溪流胡人置酒留連
客頗識峯巒是勝游
嶺上西行雙石人臨溪照水乆逡巡低頭似愧南來
使居處雖髙巳失身
　　　出山
燕疆不過占北關連山漸少多平田奚人自作草屋
住契丹駢車依水泉槖駞羊馬散川谷草枯水盡時
一遷漢人何年被流徙衣服漸變存語言力耕分穫
世爲客賦役希少聊偷安漢奚單弱契丹橫目視漢
使心凄然石瑭竊位不傳子遺患燕薊逾百年仰傾
呼天問何罪自恨逺徂從禄山(人語也/此皆燕)
　　　奚君(京南/宅在中)
奚君五畒宅封戸一成田故壘開都邑遺民雜漢編
不知臣僕賤漫喜殺生權燕俗嗟猶在婚姻未許連
　　　惠州(者多在其間/傳間南朝逃叛)
孤城千室閉重闉蒼莾平川絶四鄰漢使塵來空極
日沙場雪重欲無春羞歸應有李都尉念舊可憐徐
舍人㑹逐單于渭橋下歡呼齊拜屬車塵
　　　神水館寄子瞻兄四絶(日是日大風/十一月二十六)
少年病肺不禁寒命出中朝敢避難莫倚皂貂欺朔
雪更催靈火煮鉛丹(守一法似有功/馬上作李若芝)
夜雨從來相對眠茲行萬里隔胡天試依北斗㸔南
斗始覺呉山在目前
誰將家集過幽都逢見胡人問大蘇莫把文章動蠻
貊恐妨談笑卧江湖
虜延一意向中原言語綢繆禮亦䖍顧我何功慙陸
賈槖裝聊復助歸田
　　　木葉山
奚田可耕鑿遼土直沙漠蓬棘不復生條幹何由作
茲山亦沙阜短短見叢薄氷霜葉隨盡鳥獸紛無託
乾坤信廣大一氣均美惡胡爲獨窮陋意似鄙夷落
民生亦復爾詬汙不知怍君㸔齊魯間桑枯皆沃若
麥秋載萬箱蠶老簇十箔餘粱及狗彘衣被遍城郭
天工本何心地力不能博遂令堯舜人獨不施禮樂
　　　虜帳
虜帳冬住沙陀中索羊織葦稱行宫從官星散依冡
阜氊蘆窟室欺霜風春粱煑雪安得飽擊兎射鹿夸
强雄朝廷經畧窮海宇歲遺繒絮消頑凶我來致命
適寒苦積雪向日堅不融聨翩歲旦有來使屈指巳
復過奚封禮成即日巻廬帳釣魚射鵝滄海東秋山
既罷復來此徃返歲歲如旋蓬彎弓射獵本天性拱
手朝㑹愁心胷甘心五餌墮吾術勢類畜馬游樊籠
祥符聖人㑹天意至今燕趙常耕農爾曾飲食自謂
得豈識圖覇光和戎
　　　十日南歸馬上口占呈同事
南轅初喜去龍庭入塞猶須閲月行漢馬亦知歸意
速朝暘巳作故人迎經冬舞雪長相避屈指新春旋
復生想見雄州饋生菜菜盤酪粥任縱橫
　　　傷足
少年謬聞道直徃寡所疑不知避礙嶮造次逢顛危
中歲飽憂患進退每自持長存鄙夫計未免逹士嗤
前日使胡罷晝夜心南馳中塗氷塞川滉漾無津涯
僕夫執轡前我心志止之馬眩足不禁拉然卧中抵
異域非所息據鞍幾不支昔嘗誦楞嚴閠有乞食師
行乞遭毒刺痛劇侵肝脾念覺雖覺痛無痛痛覺知
念極良有見遂與凡夫辭我今亦悟此先佛豈見欺
但爾不即證欲徃常遲遲咄哉後來心當與初心期
　　　春日寄内
春到燕山氷亦消歸驂迎日喜嫖姚乆行胡地生華
髪初試東風脫弊貂挿髻小幡應正爾㸃槃生菜爲
誰挑附書勤掃東園雪到日青梅未滿條
　　　渡桑乾
北渡桑乾氷欲結心畏窮廬三尺雪南渡桑乾風始
和水開易氷應生波窮廬雪落我未到到時堅白如
磐陀㑹同出入凡十日腥羶酸薄不可食羊脩乳粥
差便人風隧沙埸不冝客相㰎走馬渡桑乾旌斾一
返無由還胡人送客不忍去乆安和好依中原年年
相送桑乾上欲話白溝一惆悵
　　　送文太師致仕還洛三首
國老無心豈爲身五年朝謁慰簪紳元臣事業通三
世舊將威名服四鄰遍閲後生眞有道欲談前事恐
無人比公惟有凌雲檜歲歲何妨雨露新
齊魯元勲古太師寂寥千載恐無之昔歸蹔縮經邦
手復起還當問道時入謁何曽湏掖侍到家依舊擁
旄麾孔公靈壽固應在秋晚香山訪佛祠
西都風物漢唐餘天作溪山養退居盈尺好花扶几
杖拂天脩竹倚庭除白頭伴侣誰猶徤率意壺飱夕
巳踈(爲真率之会酒肴果蔬隨有而具/公昔與司馬公同居洛下常与諸老)我欲試求
三畆宅從公它日賦歸歟(意不肖常欲成就先志顧/先人昔游洛中有小築之)
(耳/未暇)
　　　　李公麟陽關圖二絶
百年摩詰陽關語三疊嘉榮意外聲誰遣伯時開縞
素蕭條邊思坐中生
西出陽關萬里行彎弓走馬自忘生不堪未别一盃
酒長聽佳人泣渭城
　　學士院端午帖子二十七首
　　　皇帝閤六首
溽暑避華構清風迎早朝楓槐髙自舞氷雪晩初消
　　　又
南訛初應曆五日未生隂靈藥收農録薰風拂舜琴
　　　又
皇心本夷曠一氣自炎凉不廢荆呉舊民風見未央
　　　又
九門已散秦醫藥百辟初頒凌室氷飲食祈君千萬
壽良辰更上辟兵繒
雨遲麥粒尤堅好日䴡蠶絲轉細長入夏民間初解
愠宫中時舉萬年觴
汴上初無招屈亭沅湘近在國南坰太官漫解供新
糭諫列猶應記獨醒
　　　太皇太后閣六首
決獄初迎雨開倉旋取陳青黄今接夏飢疫免憂春
　　　又
簾宻風時度宫深日倍長紵羅隨節賜黍麥趂新嘗
　　　又
執熱寧忘濯清心自釋煩東朝聞好語畏日解餘暄
　　　又
出磨玉塵除舊廩捧箱綵縷㸔新絲一年豐樂今將
半兩殿歡聲外得知
舟楫喧呼招屈䖏禽魚皷舞放生中百官却拜梟羮
賜㐫去方知舜有功
玉殿清虛過暑天草廬煩促念民編外家近許遷新
宅不遣司農費一錢
　　　皇太后閣六首
壽康朝謁蚤長信燕閒多不有圖書樂其如晝漏何
　　　又
玉宇冝朱憂壺氷生晩凉深心念行暍清夜乆焚香
　　　又
蠶宫罷採擷暴室獻朱黃翕呷霜紈動闌班綵縷長
　　　又
六宫無事著嬉游百藥初成及早收菖歜還羞十二
節椿年自占入千秋
萬壽仍縈長命縷虛心不著赤靈符民間風俗疑當
共天上清髙定爾無
楊子江心㵼鏡龍波如細縠不搖風宫中驚捧秋天
月長照人心助至公
　　　皇太妃閣五首
曉起鐘猶凝朝回露欲乾逡巡下清蹕委曲問平安
　　　又
壓蔗出寒漿𫾣氷簇畫堂人間正袢暑天上絶清凉
　　　又
九夏清齋奉至尊消除癘疫去無痕太醫爭獻天師
艾瑞霧長縈堯母門
紈扇新裁氷雪餘清風不隔紵羅踈飛昇漫冩秦公
子榮謝應憐漢婕妤
渺渺金河入禁坦漸臺雨過碧波翻共傳太液龍舟
穏不似南方兢渡喧
　　　夫人閣四首
修厦欺晴日重簾度細風羣仙不煩促長在廣寒宫
　　　又
尋芳空茂木鬪草得幽蘭歌舞纎絺健嬉游玉佩珊
　　　又
新煑青筠稻米香旋抽獨蠒薄羅光剰堆雕爼添崖
蜜爭作輕衫薦壽觴
御溝遶殿細無聲飛灑彤墀曉氣清開到石榴花欲
盡隂隂髙桞一彈鳴
　　　次韻門下劉侍郎直宿寄蘇左丞
雷雨連年起卧龍穆然臺閣有清風一時畫諾雖云
舊此日都俞本自公松竹經霜俱不改塩梅共鼎固
非同一篇和東西府六律更成十二宫
　　　次韻張耒學士病中二首
一卧憐君三十朝呼醫仍苦禁城遙靈根自逐新陽
發病枿從經野火燒勿燥未湏尋麯蘖囊空誰與典
絺蕉何時匹馬隨街皷睡起頻驚髀肉消
塵垢汙人朝復朝病中吟嘯夜方遙長空鴈過疑相
荅虚幌螢飛坐恐燒稍覺新霜試松竹未應寒雨敗
梧蕉從來百鍊身如劒火㓕重磨未遽銷
　　　次韻張君病起二首
肚年得疾勢能支不廢霜螯左手持漸喜一杯晋好
客未應五斗似當時口中舌在時聞句雪裏心安不
問師去卧淮陽從病守功名他日許君期
老去生經廢不行鏡中白髪見空驚觧將冲氣通枯
指易甚新陽發舊莖一悟少年難乆恃不妨多病却
長生文章繆忝推前軰服食從來亦強名

欒城集卷第十六
欒城後集巻第十六
　　兄除翰林承旨乞外任劄子四首
(臣)伏見兄軾近除翰林學士承旨兼侍讀以臣備位
執政不敢復居要職比雖受命仍奏乞候過坤成上
壽再乞外任伏念臣頓䝉誤恩擢居丞轄才微德薄
常有負乘致冦之憂但以遭逢聖明恩德深厚未之
所報不敢求去今者乃以忝冐之故㐲致兄軾逡廵
退避不敢安職於臣私情莫遑寧處况復兄軾才高
行備過臣逺甚不唯衆所共知抑亦聖鑒所亮兼臣
自䝉擢用今將半年雖日夜勉勵終無所補若使兄
軾得安處侍從論恩講讀正其所長未必無補於聖
德也故(臣)以謂陛下只可使弟避兄不可使兄避弟
只可使不肖避賢不可使實避不肖區區愚懇竭盡
於此伏乞聖慈察臣深心除(臣)一郡上以全朝廷之
公道下以伸兄弟之私義(臣)不勝至願冐昧自陳取
進止
　　　　貼黃(臣)自聞兄軾相次到闕即欲上章避
　　　　位意謂恐渉援引兄軾之嫌今者竊觀朝
　　　　廷擢用兄軾首冠禁林經筵眷遇之意可
　　　　謂至重榮名厚禄亦云極矣雖愚無知豈
　　　　復更有僥倖無厭之望臣以此不敢復避
　　　　小嫌令兄軾不安其職伏乞聖慈體察早
　　　　賜施行
　　　第二
(臣)竊以君臣之間譬如父子中有所懐不當不盡(臣)
近以兄軾為臣備位省轄不敢安職援引故事力求
補外臣丙緣長少之義外量賢愚之分冐瀆聖聰欲
求一郡以厭公義今月十二日面被德音以(臣)與軾
旣非同官不須回避臣退而思念聖恩隆厚不以兄
弟並處要劇為嫌畧去形迹責之實效(臣)等雖復捐
軀何以為報然而兄弟孤逺愚拙寡援前後進用皆
出聖适(臣)旣預聞國政兄復首冠侍從一家寵榮朝
(臣)未見其比若不知退避下則羣言可謂上則陰譴
可虞旣兄弟未可並退而臣自知才氣學術皆不如
兄是以自求引去意欲使軾稍安於位竭力圖報庶
幾有補於國而無害於家耳區區之誠非復矯飾伏
乞指揮檢㑹前奏早賜施行取進止
　　　第三
臣沗備執政無補萬一而兄軾自外召還以(臣)故不
敢安處要近力求補外(臣)比以長少之宜能否之分
再厯肝膽乞守郡自効以安私義皆面䝉聖訓不允
所請雖再三干冐巳不容誅而區區寸誠終不可巳
特以坤成在近臣子皆得上千萬歲壽况(臣)遭逢恩
寵倍常是以未敢復有所請欲俟過聖節卽伸前懇
伏乞聖慈特賜鑒察取進止
　　第四
臣伏以兄軾近自杭州召還為翰林學士承旨兼侍
讀(以/軾)臣備位政府避嫌請外臣亦再上章自陳以謂
朝廷若以長幼論之則當使弟避兄若以才否論之
則當使臣避軾事理至順意必見從而志淺言輕不
䝉聽察兄軾近已䝉恩除知頻州雖聖恩深厚曲遂
其請而緣臣沗冐致之外徙不惟私意有所未順質
之公議尤曰非宜况臣供職以來於今半年雖勉強
自將而毫髮無補久妨賢路心自不遑欲乞聖慈諒
(臣)誠心非有矯飾特除臣一郡以安愚衷干冐宸嚴
不勝戰汗隕越之至取進止
　　舉王鞏乞外任劄子五首
(臣)伏見御史中丞鄭雍殿中侍御史楊畏言臣前任
中憲日舉王鞏不當臣伏自念臣昔薦鞏本緣方今
人物衰少惜其才有可採謂宜洗濯瑕疵稍加錄用
朝廷因此過聽除鞏大藩臣雖無欺君之言終有輕
舉之罪人言不巳情實難安伏乞聖慈速正典刑以
弭羣議取進止
　　第二
(臣)昨以鄭雍楊畏言臣薦王鞏不當奏乞速正典刑
以弭羣議尋復見諫官虞策與臺官安鼎亦論此事
内虞策所言與鄭雍楊畏不甚相逺惟有安鼎謂臣
欺罔詐謬機械深巧不速譴責恐(臣)挾朋誕謾日滋
日橫信如鼎言則(臣)死有餘責有何面目尚在朝廷
今臣旣以舉官不當乞行朝典不敢復與鼎辨别曲
直然鼎頃與趙君錫賈易等同搆飛語誣罔臣兄軾
以惡逆之罪嘗與君錫等同上殿奏對上頼聖鑒照
察知其挾情虛妄君錫與易卽時降黜惟鼎今在言
路是以盡力攻(臣)無所不至朝廷若不逐(臣)鼎必不
肯巳伏乞聖慈憫(臣)孤立無援早賜責降使鼎私意
得伸不復煩瀆聖聽則臣死生幸甚臣謹巳家居待
罪伏乞早賜施行取進止
　　　　貼黃臣本欲候二十二日奏事面陳家居
　　　　待罪之意但以鼎攻臣甚急若不早自引
　　　　避恐再以惡言見及伏乞聖慈體察
　　第三
臣適䝉恩押赴起居奏事尋面奏以臺諌有言理合
回避乞除外任以安危迹䝉德音宣諭臺諌所言止
是舉官不當一事令臣且為朝廷安心供職臣仰服
聖恩察臣無他過惡便合祇稟訓詞不當再有陳請
然臣備位執政而舉非其人國有成法在臣則當奉
法以率衆於朝廷則不宜曲法以私臣况臣比年以
來再任言責每有論奏不敢觀望以此仇怨滿前孤
立寡援每一念此不寒而慄雖無人言自當引去今
羣言未巳其鋒可畏若不䝉聖恩諒臣此心許臣補
外實恐横被攻擊立見顛隮臣巳不敢復入東府見
在天壽院聽候指揮伏乞聖慈愍臣窮迫早賜施行
臣無任祈天竢命激切屏營之至取進止
　　第四
臣今日伏䝉聖恩特降中使賜臣不允陳乞外任詔
書一道仍傳宣聖㫖令(臣)早赴省供職者孤危之迹
以外爲安保全之恩留而不遣仰荷眷奬惟知感位
然念(臣)兩任臺諫因縁言事仇怨甚多今輕舉之罪
雖䝉寛貸終恐難以自安伏乞聖慈察(臣)危懇檢㑹
前奏早賜開許再三干瀆天聽無任惶惧戰慄之至
取進止
　　第五
臣今月二十五日伏䝉聖恩特降中使賜(臣)詔書仍
傳聖旨令臣赴省供職愚直寡助朝多仇怨尋具劄
子復申前請臣之愚意非止欲求安身蓋將稍息煩
言免致上瀆天聽俯伏竢命今巳三日未聞報可憂
懼實深尚冀聖慈察其孤慄畏人之心恕其再三冐
聞之罪檢㑹累奏早賜施行則臣死生幸甚取進止
　　乞賜張宣徽謚劄子一首
臣伏見故宣徽南院使太子太保贈司空張方平始
以博學高文名冠多士終以中立不倚望重累朝練
達政體(不/言)虛發遭遇聖明眷禮隆異每用其輒言效
見當世其所不用皆有驗於後當熙寧變法之際與
大臣議論不合引就外補年方七十懇請致仕杜門
不出十有餘年觀其始終動合典禮有古人大節然
性本渾朴不近名譽臨終戒其子孫不許請謚立碑
士大夫聞之莫不嘆息臣昔少年識方平於成都一
見以忠義相勉其後兩從奏辟分兼師友竊以謂約
身殺禮雖人臣執謙之美而誄行易名本人君追逺
之義况自方平之亡臣親聞德音許其忠直竊見故
事臣寮之家有不乞謚者皆因奏請特詔禮官定議
以示褒勸伏乞聖慈以臣此奏降付太常寺於其家
取索行狀依例施行取進止
　　　貼黃本朝翰林侍讀學士承旨兵部侍郎兼
　　　秘書監贈太子太師楊徽之翰林學士承旨
　　　工部尚書宋祁此二人身亡皆不請謚其後
　　　參知政事宋綬為徽之請謚曰文莊翰林學
　　　士承旨張方平為祁請謚曰景文伏乞付有
　　　司檢㑹施行
　　立皇后制書劄子一首
(臣)昨日躬聽制書伏承太皇太后陛下(帝陛下奉承/上皇帝云皇)
(訓/慈)公選賢淑下逮側微明建中宮以助内治羣臣在
位無不忻歡臣每因進見備聞德音知采擇之艱前
後經涉二歲所訪何止百家逮兹成命聖心勤止臣
今日偶以在告不獲隨衆面致懇誠不勝區區激切
惶恐之至
　　論黃河軟堰劄子一首(狀附/申三省)
臣今月八日以式假不預進呈公事竊見三省同奉
聖旨比流軟堰依都水監所奏候下手日先將檢計
到功料奏取指揮竊緣臣從來都堂聚議常以謂軟
堰不可施於北流利害甚明蓋東流本人力所開闊
止百餘步冬月河流斷絶故軟堰可為今北流旣是
大河正溜比之東流何止數倍見今河水行流不絶
軟堰何由能立蓋水官之意欲以軟堰為名實作硬
堰陰為回河之計耳朝廷旣巳覺其意則軟堰之請
不宜復從昨巳於正月二十八日面奏大畧以謂昔
先帝因河決導之北流巳得水性惟隄防未立每歲
不免決溢之患盖小小決溢是黃河常事本不為大
害而數年前朝廷議欲回河王孝先吳安持等因此
橫生河事昔北京以南黃河西岸有闞村等三河門
遇河水決溢卽開此三門放水西行空地至北京之
北却合入大河故北京坐聚無大危急只自建議回
河先塞此三門又於西隄作鋸牙馬頭約水東流直
過北京之上故北京連年告急緣此水勢卧東故去
年東流遂多於昔由此言之分流之説非徒無利實
亦有害也何者每年秋水泛漲分入兩流一時之間
稍免決溢此分水之利也河水重濁緩卽生淤旣分
為二不得不緩故今日北流巳見淤塞此分水之害
也然將來漲水之後河流東北蓋未可知臣等昨問
吳安持安持亦言去年河水自東安知今年河水不
自北太皇太后宣諭曰水官尚如此言餘人更安敢
保臣又奏曰昨來安持等因河流稍東乞於東流添
埽五七緷稱此機㑹不可少緩(臣)等恐安持意欲因
此指揮多添埽緷壅遏北流不為穩便卽乞指揮所
增埽不得過元乞數然時方河水埽緷皆不到地所
稱機㑹悉是妄言安持等旣未得如意卽又奏乞此
流河門只留一百五十步蓋北流河門本闊三百餘
步今若塞其太半河流旣未可保其不北若使所塞
堅壯不可動搖則漲水咽怒必為上流之患京師以
來皆未免憂也若所塞浮虛漲水一至隨流蕩去人
工物料無慮數百萬頃刻而盡民之膏血深可痛惜
然(臣)愚意亦非敢便謂河水必北而不東也但欲候
今年夏秋漲水之來徐觀河勢所向水若全東則北
流不塞自當淤斷水若復北則北河如舊自可容納
朝廷作事務在萬全若行險儌倖萬一成功此則水
官之意臣不敢從也安持等旣見前計不行則又要
橫截北流以爲軟堰見今北流稍緩安持等矣恐因
此生淤故立此堰然却因作堰欲盡留使(臣)人工物
料積漸增卑撩淺即是用河上諸埽人力般土塡河
數月之後積土成山不與知見今河淤孰爲多少名
欲分水實是回河決不可許臣欲乞先令安持等結
罪保明河流所向及土堰若成有無填塞河道致將
來之患然後遣使按行具可否利害太皇太后曰水
官猶不能保河之東北時暫遣使又安能知且可重
别商量臣奏曰臣迫於異同之論故乞遣官若出自
聖斷只朝廷商量亦無不可太皇太后又曰縱令水
官結罪待其敗事然後施行於事何補臣奏曰誠如
聖旨昔修六塔河先責李仲昌狀其功不成隨即責
降此是富弼等當時謬政不足復用今來聖旨極為
允當臣退復思之嘗聞頃歲北流河門闊十餘里水
面闊七八里今來河門止闊三百餘步蓋水官數年
以來堙塞大河一至於此使洪流不安誰任其咎又
東流河門止闊百餘步每年漲水東行巳有滿溢之
懼今復欲併入北流理難包畜遂指揮中書工房令
作畫一問都水監至今未有回報朝廷欲作軟堰當
候問得此二事委無妨礙有實及臣等看詳實有利
無害乃可施行若不待報遽降依奏指揮必恐有悞
國事雖云先具功料奏取指揮然巳令依奏下手則
是邪説巳行必致驚動叅聽且貽後患伏乞聖慈特
賜詳察降此議付三省所有八日指揮乞未行下俟
(臣)叅假商量取旨河事至重措置不當一方生靈被
害非細(臣)時暫在告心有所見不敢黙巳干冐天威
甘俟誅譴取進止
　　工房畫
　一勘㑹北流元祐二年河門元闊幾里水面闊幾
　　　里逐年開排直至去年只闊三百二十步有
　　　何緣故
　一勘㑹東流河門見今闊幾步每年漲水東出水
　　　面南北闊幾里南面有無隄岸北京順水隄
　　　不没者幾尺今來北流若果淤斷將來漲水
　　　東行係併合北流多少分數有無包畜不
　　　盡
　　　貼黃看詳軟堰之義吳安持等本只是奏乞
　　　令外丞司相度北流水勢如更有減落卽令
　　　用軟堰權閉元未敢便乞下手今朝廷指揮
　　　更不相度便令下手卽依奏之言深為未當
　　　兼將來敗事安持等得以歸過朝廷尤為不
　　　便(臣)忝預執政只合每事反覆商量不當獨
　　　入文字只為此命一行臣自度參假之後必
　　　不敢不爭巳行之命顯異同之迹非所以示
　　　天下故須至密入此疏仍巳一面密申三省
　　　乞未施行
　　論軟堰申三省狀
右轍今月八日以式假不預進呈公事竊見中書省
錄黃北流軟堰事三省同奉聖旨依都水監北外都
水丞司所奏候下手日先將檢計到功料奏取指揮
竊緣轍從來於都堂商量以謂軟堰不可施於北流
利害甚明兼曾於正月二十八日面奏䝉聖旨令别
其商議聞奏今來八日指揮愚意實未以為然况轍
時暫在告心知不便難以緘黙巳别具論奏謹具申
三省所有八日指揮乞未行下工部俟參假日更别
商量取旨謹狀
　　論御試策題劄子二首
臣伏見御試策題厯詆近歲行事有欲復熙寧元豐
故事之意(臣)備位執政不敢不言然(臣)竊料陛下本
無此心其必有人妄意陛下牽於父子之恩不復深
究是非逺慮安危故勸陛下復行此事此所謂小人
之愛君取快於一時非忠臣之愛君以安社稷爲悦
者也臣竊觀神宗皇帝以天縱之才行大有爲之志
其所設施度越前古蓋有百世而不可變者矣(臣)請
為陛下指陳其畧先帝在位近二十年而終身不受
尊號裁損宗室恩止袒免減朝廷無窮之費出賣坊
場顧募衙前免民間破家之患罷黜諸科誦數之學
訓練諸將慵惰之兵置寄祿之官復六曹之舊嚴重
祿之法禁交謁之私行淺攻之策以折西戎之狂收
六色之錢以寛雜役之困其微至於設扺當賣熟藥
凡如此類皆先帝之聖謨睿筭有利無害而元祐以
來上下奉行未嘗失墜者也至如其他事有失當何
世無之父作之於前而子救之於後前後相濟此則
聖人之孝也昔漢武帝外事四夷内興宮室財賦匱
竭於是修鹽鐡榷酤平凖均輸之政民不堪命幾至
大亂昭帝委任霍光罷去煩苛漢室乃定光武顯宗
以察為明以䜟決事上下恐懼人懐不安章帝卽位
深鑒其失代之以寛豈弟之政後世稱焉及我本朝
真宗皇帝右文偃革號稱太平而羣臣因其極盛為
天書之説章獻明肅太后臨御覧大臣之議藏書梓
宮以泯其迹及仁宗聽政亦絶口不言天下至今韙
之英宗皇帝自藩邸入繼大臣過許創僕廟之議朝
廷為之洶洶者數年及先帝嗣位或請復舉其事寢
而不答遂以安靖夫以漢昭章之賢與吾仁宗神宗
之聖豈其薄於孝敬而輕事變易也哉蓋事有不可
不以廟社爲重故也是以子孫旣獲孝敬之實而父
祖不失聖明之稱此眞明君之所務不可與流俗議
也臣不勝區區願陛下反覆臣言愼勿輕事改易若
輕變九年巳行之事擢任累歲不用之人人懷私忿
而以先帝爲詞則大事去矣臣不勝憂國之心冐犯
天威甘俟譴責取進止
　　第二
(臣)近以御試策題有欲復熈寧元豐故事之意尋具
劄子論先帝所行善政見今遵行者自巳非一其間
事有過差元祐以來隨宜修改以安天下者正是子
孫孝敬之義未審陛下以臣言為然否然臣竊觀自
陛下親政於今巳是半年臣等日侍淸光若聖意誠
謂先帝舊政有不合改更自當宣喻臣等令商議措
置今自宰臣以下未嘗畧聞此言而忽因策問進士
宣露密旨中外聞者莫不驚怪譬如家人父兄欲有
所為子弟有不預知而亟與行路謀之可乎臣聞兩
喜必有溢美之言兩怒必有溢惡之言喜怒不忘於
心而以議天下之政必有過甚而不平者朝廷雖有
今昔之異其實一家欲有所為當愛惜事體豈可如
仇讎之相及惟患不速也哉頃其元祐初初議改更
亦未免此病故役法一事隨改隨復數年而後稍定
臣於此時初為諌官後為御史每言差役不可盡行
而河流不可强遏上下顧望終不盡從陛下以此察
之臣非私元祐之政也蓋知事出忽遽則民受其病
耳議者誠謂元豐之事有可復行而元祐之政有所
未便(臣)願陛下明詔(臣)等公共商議見其可而後行
審其失而後罷深以生民社稷為意勿為此怱怱則
天下之幸也取進止
　　　貼黃臣竊見章惇昔任樞密使與司馬光爭
　　　論役法其言有曰免役之法利害相雜又曰
　　　見行役法今日自合改更又曰自行免役所
　　　遣使者不能體先帝愛民之意差役舊害雖
　　　巳盡去而免役新害隨而復生今日正是更
　　　張修完之時又曰凡改更政事固有不可緩
　　　者有可以緩者如京東西保馬緩一日則民
　　　間有一日之害此不可緩者也如後法歲月
　　　之間改更了當誠不為緩陛下謂悖豈欲破
　　　壊元豐故事者哉而言猶若此則元祐改更
　　　誠不為過矣
　　待罪劄子一首
臣以愚拙特䝉聖恩擢用不次備位政府巳及三年
報效不聞負乘為罪前後累致煩言瀆天聽孤危之
迹寢食不遑秖自去秋以來紛紜少止欲祈天請命
力求補外適以東朝變故不敢自陳今者偶因政事
懐有所見輒欲傾盡以報知遇而天資闇冥不達機
務論事失當冐犯天威不敢自安謹巳遷入觀音院
待罪伏乞聖慈察臣久欲退避以免素餐之譏憐臣
不識忌諱出於至愚之性少寛刑誅特賜屏逐以允
公議(臣)無任瞻天瀝懇戰懼殞越之至取進止

欒城後集巻第十六
欒城集卷第十七
　賦八首
　　　巫山賦
過瞿唐之長江兮蔚巫山之嵳峨雲孤興其勃勃兮
北風慨其揚波山嶔崟而直上兮越至神女之所家
峯連屬以十二兮其九可見而三不知蹊遂蕪㓕而
不可陟兮玄猿黄鵠四顧而鳴悲覧松栢之青青兮
紛其若江上之菰蒲維其大之不可知兮有撓雲之
脩柯蔓草蒙茸以下翳兮飛泉㓗清而無沙亭亭孤
峯其下藂木交錯而不明兮若有美人慘然而長嗟
歛手危立以右顧兮舒目遠望怳然而有所懐儼峨
峨其有禮兮盛服寂寞而無譁臨萬仞之絶嶮兮獨
立千載而不下顛追懐楚襄之放意肆志兮泝江千
里而遠來離國去俗兮徘徊而不能歸悲神女之不
可以朝求而夕見兮想遊歩之逶遲築陽臺於江干
兮相氛氣之參差惟神女之不可以求得兮此其所
以爲神湛洋洋其無心兮豈其猶有懐乎世之人朝
雲蔚其晨興兮暮雨紛以下注變化倐忽不可測兮
俄爲鳥而騰去忽然而爲人兮佩玉鏘以琅琅愛江
流之清波兮安燕處乎髙唐彼蛟龍之多智兮尚不
可執以罝罦髙丘深其蒼蒼兮怳誰識其有無
　　　屈原廟賦
凄凉兮稊歸寂寞兮屈氏楚之孫兮原之子伉直遠
兮復誰似宛有廟兮江之浦予來斯兮酌以醑吁嗟
神兮生何喜九疑隂兮湘之涘鼓桂楫兮蘭爲舟横
中流兮風鳴厲忽自溺兮矌何求野莾莾兮舜之丘
舜之牆兮繚九周中有長遂兮可駕以遊揉玉以爲
輪兮斵氷以爲之輈伯翳俯以御馬兮皐陶爲予參
乗慘然愍予之強死兮泫然涕下而不禁道予以登
夫重丘兮紛古人其若林悟伯夷以太息兮焦衍爲
予而歔欷古固有是兮予又何怪乎當今獨有謂予
之不然兮夫豈栁下之展禽彼其所處之不同兮又
安可以謗予抱關而擊析兮余豈責以必死宗國鄖
而不救兮夫予舍是安去予將質以重華兮蹇將語
而出涕予豈如彼婦兮夫不仁而出訴慘黙黙予何
言兮使重華之自爲處予惟樂夫揖讓兮坦平夷而
無憂朝而從之遊兮顧予使予昌言言出而無忌兮
暮還寝而燕安嗟平生之所好兮既死而後能然彼
鄉之人兮孰知予此歡忽友顧以千載兮喟故宫之
頽垣
　　　缸硯賦(并叙)
　先蜀之老有姓滕者能以藥煑瓦石使軟可割如
　土嘗以破釀酒缸爲硯極美蜀人徃徃得之以爲
　異物余兄子瞻嘗遊益州有以其一遺之子瞻以
　授余因爲之賦
有物於此首枕而足履大胷而大膺杯首而箕制其
壽百年骨肉破碎而獨化爲是其始也生乎黄泥之
中其成也出乎烈火之下尾銳而腹皤長頸而巨口
餔糟啜酒終日醉飽外堅中虛膚宻理解偶與物鬬
脅漏内稿棄於路隅瓦礫所汝忽然逢人藥石包裹
不我謂瑕治以鼎鼐烹煎不辭斧鑿見剖一爲我形
沃我以水汙我以煤處我以几子既博物之識已否
客曰嗟夫物之成也則必固有毁也邪物之毁也則
又不可謂棄也邪既成而毁者悲其棄也既棄而復
用者又悲其用也是亦大惑而已矣且以予觀之昔
子則非開口而受濕洳辛含酸而不得守子之性者
邪今子則非坦腹而受汚糢糊彌漫而不得保子之
正者邪且其飲子以水也不若飲子以酒以物汗子
也不若使子自保子果以此自悲也則亦不見夫諸
毛之捽拔諸楮之爛靡殺身自鬻求效於此吐詞如
雲傳示萬里子不自喜而欲其故則吾亦謂子惡名
而喜利棄溪而嗜美終身陷溺而不知止者可足悲
矣
　　　豋真興寺樓賦
　季夏六月子瞻與張户曹琥同遊眞興寺晩豋寺
　後重閣南望連山如畫山前有白鷺十數杳杳飛
　去東南望五丈原原上有白雲如覆釡慨然思孔
　明之遺迹作書與轍曰可以賦此賦曰
渉六月之徂暑兮遡秦川而遠望樓馮髙而蘧蘧兮
日將薄乎西方牛羊相從而下來兮孤煙特起於蒼
茫南望連山之參差兮奔走相屬而騰驤桀業峨其
雄髙兮惟太白與終南林阜蔚以扶拱兮浩合沓而
穰穰若羣馬之相追逐兮忽鬱怒而狂章駢交首以
磨頸兮紛絶馳於四方日將入而山隂兮天黝黝而
芒茫淡平雲之凝碧兮白鷺歸以翺翔裊裊其彌遠
兮聲斷絶而復揚眇將没而猶見兮飄若仙人之不
可望曠羣歸於何所兮徂南澗之泱泱回東望夫脩
隆兮隱髙原曰五丈思古人而不可見兮涕横流以
浪浪雲坱軋其不起兮若覆釡而在上嗟一日之所
見兮葢千變以異狀忽巳去而莫執兮夫豈勝乎追
想強馳詞於千里兮増異日之惆悵維古事之亦然
兮偶一世之所向非有意於求慕兮徒今世之追賞
雖孔明其何益於五丈兮使無原其忘亮覧川原而
思古兮怳亡弓之遺韔
　　　超然臺賦(并叙)
　子瞻既通守餘杭三年不得代以轍之在濟南也
　求爲東州守既得請髙宻其地介於淮海之間風
　俗朴陋四方賓客不至受命之歲承大旱之餘孽
　驅除螑蝗逐捕盗賊廩䘏飢饉日不遑給幾年而
　後少安顧居䖏隱陋無以自放乃因其城上之廢
　臺而増葺之日與其僚覧其山川而樂之以告轍
　曰此將何以名之轍曰今夫山居者知山林居者
　知林耕者知原漁者知澤安於其所而已其樂不
　相及也而臺則盡之天下之士奔走於是非之場
　浮沉於榮辱之海囂然盡力而忘反亦莫自知也
　而逹者哀之二者非以其超然不累於物故邪老
　子曰雖有榮觀燕處超然嘗試以超然命之可乎
　因爲之賦以告曰
東海之濱日氣所先巋髙臺之陵空兮溢晨景之絜
鮮幸氛翳之收霽兮逮朋友之燕閒舒堙鬱以延望
兮放遠目於山川設金罍與玉􁍟兮清醪潔其如泉
奏絲竹之憤怨兮聲激越而眇緜下仰望而不聞兮
微風過而激天曾陟降之幾何兮棄溷濁乎人間倚
軒楹以長嘯兮䄃輕舉而飛翻極千里於一瞬兮寄
無盡於雲煙前陵阜之洶湧兮後平野之湠漫喬木
蔚其蓁蓁兮興亡忽乎滿前懐故國於天末兮限東
西之嶮艱飛鴻徃而莫及兮落日耿其夕躔嗟人生
之漂摇兮寄流枿於海壖茍所遇而皆得兮遑既擇
而後安彼世俗之私已兮毎自予於曲全中變潰而
失故兮有驚悼而汍瀾誠建觀之無不可兮又何有
於憂患顧遊宦之迫隘兮常勤苦以終年盍求樂於
一醉兮㓕膏火之焚煎雖晝日其猶未足兮竢明月
乎林端紛既醉而相命兮霜凝磴而跰􁗎馬躑躅而
號鳴兮左右翼而不能鞍各雲散於城邑兮徂清夜
之既䦨惟所徃而樂易兮此其所以爲超然者邪
　　　服茯苓賦(并叙)
　余少而多病夏則脾不勝食秋則肺不勝寒治肺
　則病脾治脾則病肺平居服藥殆不復能愈年三
　十有二官於宛丘或憐而受之以道士服氣法行
　之朞年二疾良愈蓋自是始有意養生之説晩讀
　抱朴子書言服氣與草木之藥皆不能致長生古
　神仙眞人皆服金丹以爲草木之性埋之則腐煮
　之則爛燒之則焦不能自生而况能生人乎余既
　汩沒世俗意金丹不可得也則試求之草木之類
　寒暑不能移歲月不能敗者惟松栢爲然古書言
　松脂流入地下爲茯苓茯苓又千歲則爲琥珀雖
　非金石而其能自完也亦乆矣於是求之名山屑
　而瀹之去其脉絡而取其精華庻幾可以固形養
　氣延年而却老者因爲之賦以道之詞曰
春而榮夏而茂憔悴乎風霜之前摧折乎氷雪之後
閲寒暑以同化委糞壤而兼朽兹固百草之微細與
衆木之凢陋雖復效骨革於刀几盡性命於杵臼解
急難於俄項破竒邪於邂逅然皆受命淺薄與時變
遷朝菌無日蟪蛄無年茍自救之不暇矧他人之足
延乃欲擷根莖之么未假臭味以登仙是猶託疲牛
於千里駕鳴鳩而升天則亦辛勤於澗谷之底槁死
於峯崖之顛顧桑榆以竊歎意神仙之不然者矣若
夫南澗之松拔地千尺皮厚犀兕心堅鐵石鬚髮不
改倉然獨立流膏液於黄泉乘隂陽而固結象鳥獸
之蹲伏類龜黿之閉蟄外黝黒以鱗皴中絜白而純
密上灌莾之不犯下螻蟻之莫賊經歴千嵗化爲琥
珀受雨露以彌堅與日月而終畢故能安䰟魄而定
心志却五味與糓粒追赤松於上古以百歲爲一息
顔如䖏子緑髮方目神止氣定浮遊自得然後乗天
地之正御六氣之辨以遊夫無窮夫又何求而何食
　　　墨竹賦
與可以墨爲竹視之良竹也客見而驚焉曰今夫受
命於天賦刑於地涵濡雨露振蕩風氣春而萌芽夏
而解弛散柯布華逮冬而遂性剛絜而踈直姿嬋娟
以閑媚渉寒暑之徂變傲氷雪之凌厲均一氣於草
木嗟壤同而性異信物生之自然雖造化其能使今
子研青松之煤運脫兔之毫睥睨牆堵振洒繒綃須
臾而成鬱乎蕭騷曲直横斜穠纎庳髙竊造物之潜
思賦生意於崇朝子豈誠有道者耶與可聽然而笑
曰夫予之所好者道也放乎竹矣始予隱乎崇山之
陽廬乎脩竹之林視聽漠然無槩乎予心朝與竹乎
爲游莫與竹乎爲朋飲食乎竹間偃息乎竹隂觀竹
之變也多矣若夫風止雨霽山空日出猗猗其長森
乎滿谷葉如翠羽筠如蒼玉澹乎自持淒苟欲滳蟬
鳴鳥噪人響寂歴忽依風而長嘯眇掩冉以終日芛
含籜而將墜根得土而横逸絶澗谷而蔓延散子孫
乎千億至若藂薄之餘斤斧所施山石犖埆荆棘生
之蹇將抽而莫逹紛既折而猶持氣雖傷而益壯身
已病而増竒淒風號怒乎隙穴飛雪凝沍乎陂池悲
衆木之無頼雖百圍而莫支猶復蒼然於既寒之後
凜乎無可憐之姿追松栢以自偶竊仁人之所爲此
則竹之所以爲竹也始也余見而恱之今也恱之而
不自知也忽乎忘筆之在手與𥿄之在前勃然而興
而脩竹森然雖天造之無朕亦何以異於兹焉客曰
蓋予聞之庖丁解牛者也而養生者取之輪扁斵輪
者也而讀書者與之萬物一理也其所從爲之者異
爾況夫夫子之託於斯竹也而予以爲有道者則非
耶與可曰唯唯
　　　樓賦黄
　熈寜十年秋七月乙丑河決於澶淵東流入鉅野
　北溢于濟南溢于泗八月戊戌水及彭城下余兄
　子瞻適爲彭城守水未至使民具畚鍾畜土石積
　芻茭完窒隙穴以爲水備故水至而民不恐自戊
　戌至九月戊申水及城下有二丈八尺塞東西北
　門水皆自城際山雨晝夜不止子瞻衣製履屨廬
　於城上調急夫發禁卒以從事令民無得竊出避
　水以身帥之與城存亡故水大至而民不潰方水
　之滛也汗漫千餘里漂廬舍敗冡墓老弱蔽川而
　下壯者狂走無所得食槁死於丘陵林木之上子
　瞻使習水者浮舟檝載糗餌以濟之得脱者無數
　水既涸朝廷方塞澶淵未暇及徐子瞻曰澶淵誠
　塞徐則無害塞不塞天也不可使徐人重被其患
　乃請増築徐城相水之衝以木堤捍之水雖復至
　不能以病徐也故水既去而民益親於是即城之
　東門爲大樓焉堊以黄土曰土實勝水徐人相勸
　成之轍方從事於將宋豋黄樓覧觀山川弔水之
　遺迹乃作黄樓之賦其詞曰
子瞻與客遊於黄樓之上客仰而望俯而歎曰噫嘻
殆哉在漢沅光河決瓠子騰蹙鉅野衍溢淮泗梁楚
受害二十餘歳下者爲汙澤上者爲沮洳民爲魚鼈
郡縣無所大子封祀太山徜徉東方哀民之無辜流
死不藏使公卿負薪以塞宣房瓠予之歌至今傷之
嗟惟此邦俯仰千載河東傾而南洩蹈漢世之遺害
包原隰而爲一窺吾墉之摧敗呂梁齟横絶乎其前
四山連屬合圍乎其外水洄洑而不進環孤城以爲
海舞魚龍於瑝壑閲帆檣於睥睨方飄風之迅發震
鞞皷之驚駭誠蟻宂之不救分閭閻之横潰幸冬日
之既迫水泉縮以自退棲流枿於喬木遺枯蚌於水
裔聽澶淵之奏功非天意吾誰頼今我與公冠冕裳
衣設几布筵斗酒相屬飲酣樂作開口而笑夫豈偶
然也哉子瞻曰今夫安於樂者不知樂之爲樂也必
渉於害者而後知之吾嘗與子馮兹樓而四顧覧天
宇之宏大繚青山以爲城引長河而爲帶平皐衍其
如席桑麻蔚乎斾斾畫阡陌之從横分園廬之向背
放田漁於江浦散牛羊於煙際清風時起微雲霮䨴
山川開闔蒼莾十里東望則連山參差與水皆馳羣
石傾奔絶流而西百歩湧波舟楫紛披魚鼈顛沛沒
人所嬉聲崩震雷城堞爲危南望則戱焉之臺巨佛
之峯巋乎特起下窺城中樓觀翺翔嵬峨相重激水
既平眇莾浮空駢洲接浦下與淮通西望則山斷爲
玦傷心極目麥熟禾秀離離滿隰飛鴻群徃白鳥孤
沒横煙澹澹俯見落日北望則泗水湠漫古汴入焉
匯爲濤淵蛟龍所蟠古木蔽空烏鳥號呼賈客連􁨛
聯絡城隅送夕陽之西盡導明月之東出金鉦湧於
肯嶂隂氛爲之辟易窺人寰而直上委餘彩於沙磧
激飛楹而入户使人體寒而戰栗息洶洶於羣動聽
川流之蕩潏可以起舞相命一飲千石遺棄憂患超
然自得且子獨不見夫昔之居此者乎前則項籍劉
戊後則光弼建封戰馬成羣猛士成林振臂長嘯風
動雲興朱閣青樓舞女歌童勢窮力竭化爲虛空山
髙水深草生放墟蓋將問其遺老既巳灰㓕而無餘
矣故吾將與子弔古人之既逝閔河決於疇昔知變
化之無在付杯酒以終日於是衆客釋然而笑頽然
就醉河傾月墮攜扶而出

欒城集卷第十七
欒城後集巻第十七
　　元祐七年生日謝表二首
臣某言伏䝉聖恩以臣生日特遣中使降詔書賜臣
羊酒米麵者與聞幾政每懐尸禄之憂時及初生曲
䝉好賜之厚使華臨賞親族増榮(臣)轍誠惶誠恐頓
首頓首伏臣念起自畎畆之㣲貧無甔石之積永念
屬猒之戒曾無求飽之心迨玷近班適縁乏使不稱
是懼如醉其憂豈意生育之期復煩慶賜之重此葢
伏遇皇帝陛下政本於惠禮從其隆萬物盛多如魚
麗之時羣(臣)和樂有鹿鳴之喜斥餼牽以為饋助燕
私而不忘自顧何功敢竊大烹之養誓將圖報少逃
素食之譏臣無任感天荷聖激切屏營之至謹奉表
稱謝以聞臣轍誠惶誠恐頓首頓首謹言
臣某言伏䝉聖恩以(臣)生日特遣中使降詔書賜臣
羊酒米麵者弧矢之祥永記於生育廩庖之賜曲被
於渙恩祗荷寵靈豈勝愧懼(臣)轍誠惶誠恐頓首頓
首伏念臣少方志學曾藜藿之莫詞長欲事親愧㫖
甘之不贍雖居近列之寵常懐罔極之悲顧之逺謀
猥叨亟饋此葢伏遇太皇太后陛下約於奉已侈在
養賢躬周公吐餔之勞服大禹惡酒之戒特推觴豆
之賜以助室家之私敢不下酌民言助調國政庶無
覆餗之患以圖報德之方(臣)無任感天荷聖激切屏
營之至謹奉表稱謝以聞(臣)轍誠惶誠恐頓首頓首
謹言
　　笏記
臣伏䝉聖慈以臣生日特遣中使降詔書賜(臣)羊酒
米麵者獲貳文昌再經生育荐䝉慶賜之典仰承慈
惠之風食浮於人念素餐之可愧任過其量無令徳
之足觀欲報之心未知所措臣無任感天荷聖激切
屏營之至
　　元祐八年生日謝表二首
(臣)轍言伏䝉聖恩以臣生日特遣中使降詔書賜臣
羊酒米麵者老逢誕日泣親養之無從賜出天厨愧
君恩之莫報(臣)轍誠惶誠恐頓首頓首伏念臣生於
窮陋晩被寵榮粗飯垢衣未改生平之舊嘉肴㫖酒
每驚日食之豐復縁載育之辰曲霑馭幸之典室家
交慶心口自慙此蓋伏遇皇帝陛下儉以約身優於
養士勑廪人而繼粟閔楬父之聣盛力行舊章以惠
列辟德非易物澤配漏泉矧兹異數之隆非復周行
之比食無避難敢忘臣子之心志在屬厭更誦古人
之戒臣無任感天荷聖激切屏營之至謹奉表稱謝
以聞臣轍誠惶誠恐頓首頓首謹言
(臣)轍言伏䝉聖恩以臣生日特遣中使降詔書賜臣
羊酒米麵者惠以餼牽示同安於飽滿繼之麵蘖思
共享於和平(臣)轍誠惶誠恐頓首頓首伏念臣生自
寒鄉幼被慈訓父篤教忠之義母有擇鄰之風孤苦
積年衰罷無用每逢生日私竊疚懐敢期老病之餘
獲霑好賜之末既醉且飽兼喜與悲此葢仗遇太皇
太后陛下知臣下之劬勞散廩庖之充積謂漿或不
以而問雅作刺食每無餘而秦風變衰霈為大烹度
越前世葢視如手足俾知體貌之隆况門有桑蓬本
效馳驅之用欲圖報德誓以移忠臣無任感天荷聖
激切屏營之至謹奉表稱謝以聞臣轍誠惶誠恐頓
首頓首謹言
　　笏記
(臣)伏䝉聖慈之臣生日特遣中使降詔書賜臣羊酒
米麵者枉䝉寄任空閲歳時每遇初生輒被好賜醉
酒飽德雖喜太平之風鳴野食苹未展盡心之報(臣)
無任感天荷聖激切屏營之至
　　辭門下待郎劄子一首
臣竊覩今月内降聖㫖(臣)轉官除門下侍郎伏以執
政近臣預聞國論可用才舉難以次遷茍以先後歳
月為倫必致忝冐沈淪之議况(臣)項由縣道擢寘從
官首尾七年歴盡華貫逮居丞轄之地訖無絲髮之
功黽勉逾年慙負填臆敢期聖眷未巳擢任愈隆臣
反覆思之始者既以不次度越衆賢今者又因見任
遷貳元宰前後僥倖豈可常然茍復冐居出納之司
不知進退之分公論不允必致顛隮况臣久以愚拙
誤䝉矜閔幸今命出未下勢尚可回伏乞聖恩念臣
孤危非有矯飾特寢明命以安微衷(臣)無任祈天竢
命激切屏營之至取進止
　　免太中大夫門下侍郎表二首
(臣)轍言伏奉告命䝉恩除臣太中大夫守門下侍郎
者久塵右轄無補於時進貳東臺有慙在列言莫宣
於誠意聽未感於高明(臣)轍誠惶誠懼頓首頓首伏
念臣頃以虛名誤䝉收録旋塵近侍非有勞能咀噍
文詞本腐儒之事業彈治邪枉犯衆口之憎嫌及夫
進貳文昌日侍軒闥隨衆出入得失何補於萬幾奉
行文書勉强自慙者期歳此則聖主之所親見孤臣
之所自知豈待人言難逃天鑒敢謂超升累級復進
崇階雜用負乘行自招於㓂盜未嘗狩獵食何取於
鶉貊伏望太皇太后陛下因功以舉賢選衆以拔士
采其譽者必考其實聽其言者皆原其心如臣空踈
自難隠伏特追成命以慰公言使聖朝無失於用人
則(臣)愚若䝉於厚賜(臣)無任祈天竢命激切屏營之
至謹奉表陳免以聞臣轍誠惶誠懼頓首頓首謹言
臣轍言伏奉告命䝉恩除臣大中大夫守門下侍郎
者喉吻之任密侍於禁中綸綍之行風傳於海内茍
用人之失當於累上以非輕臣轍誠惶誠懼頓首頓
首伏念(臣)西南陋儒墳文樸學非有過人之大節惟
守事君之小心無其實不敢居其名非其任不敢竊
其禄任厯三世年逾半生奉以周旋未始失墜今者
乃欲以尋尺之材居棟梁之任以斗升之量受鍾鼎
之蔵雖欲欺君且非本志矧復躐等超累級之上遷
秩非舊比之常靖言以思未見其可伏望皇帝陛下
因任庶物照臨百官短長各盡其宜大小無失所養
必其力有餘而後用則其任逾久而常新抑將多士
皆頼以安豈惟微臣獨被其賜愚衷巳竭天聽尚回
臣無任祈天竢命激切屏營之至謹奉表陳免以聞
臣轍誠惶誠懼頓首頓首謹言
　　謝太中大夫門下侍郎表二首
(臣)轍言伏奉制命除臣太中大夫守門下侍郎再具
詞免䝉降批答不許仍斷來章者黄闥之崇惟賢是
用四品之貴匪功弗加自慙迂拙之餘倂荷寵先之
及(臣)轍誠惶誠恐頓首頓首伏惟太皇太后陛下政
由家出德與性成盡心與民雖萬鍾無愛於國潔身
由義雖一毫未嘗取人惟至清故大臣小吏不察而
盡知惟至公故貴戚近習不戒而自飭臣每因雙日
獲覲清光嘗恐病窳不中於規模固陋難逃於氷鑑
方欲仰干聰聽少避衆賢敢謂未見瑕疵尚加進擢
豈以其拙直無欺罔之過而遲鈍少狂躁之心致此
誤恩濫於末品此葢伏遇太皇太后陛下人非求備
志在養賢將欲因鮑以致管生尊隗以招樂子拔十
覬五人之用累百求一鶚之精廣而不遺多故致雜
臣敢不仰體聖意旁求哲人既以寛寤寐之久勞亦
似救空踈之不逮逐此以往未知所裁臣無任感天
荷聖激切屏營之至謹奉表稱謝以聞(臣)轍誠惶誠
恐頓首頓首謹言
臣轍言伏奉制命除臣太中大夫守門下侍郎再具
詞免䝉降批答不允仍斷來章者掌轄逾年何補六
曹之劇納言置貳仍忝一階之崇雖曰次遷要爲非
據(臣)轍誠惶誠恐頓首頓首竊以臣之事君理先審
已噐小受大有滿溢之禍力薄負重有顛覆之虞(臣)
世本寒㣲技止文墨向者翺翔翰苑才殫於書詔之
閒緫執壹綱力盡於議論之際至於叅陪大政實匪
其人乆爾冐居日深愧畏未能謀遠常恐見譏於匹
夫有若發蒙何以折衝於下國方知難而欲退偶進
擢之非常貪戀恩榮巳乖行意之義顧瞻中外豈無
潜德之人徒以天聽甚髙巽命巳發循墻雖切反汗
無縁上累朝廷知人之明下愧明友責善之實此葢
伏遇皇帝陛下游神淵黙灼見羣臣之情運智密微
隂扶聖母之斷人惟求舊德用日新念(臣)嘉祐之直
言仕亦既久識臣建元之司諫心則無邪忘其鄙凡
日加親近身非木石猶有圖報之心恩隆父兄當驗
服勤之效(臣)無任感天荷聖激切屏營之至謹奉表
稱謝以聞(臣)轍誠惶誠恐頓首頓首謹言
　　　進郊祀慶成詩狀一首
右臣伏覩今月十四日親饗郊廟禮成肆赦者恭以
莫大之儀成於一日無窮之澤施及四方歡聲所同
和氣畢應伏惟皇帝陛下奉烈祖之成憲蹈文母之
訓言臨御七年慎守一徳人服孝慈之化物知仁厚
之心神祗降休麥禾荐熱長日既至舊章不忘以為
再享明堂未暇圎丘之大祀躬謁皇地久稽先帝之
遺言惕然不寧述而非作是用修合祭之舊補不講
之文人情所安神意昭答况復肆眚之令一寛於宣
頑巳責之恩大弛於纍縶施仁於不報之地收福於
無求之中臣每侍清光略聞大㫖勉強吟咏形容盛
明愧周頌二后之精深乏唐賦三禮之廣麗圖寫天
日自知難成閒雜風謠猶或有取謹賦皇帝郊祀慶
成詩一首謹繕寫隨狀上進輕冐宸嚴臣無任慙懼
激切之至謹進
　　免南郊加恩表二首
(臣)轍言伏奉告命以郊祀禮畢特加臣䕶軍進封開
國伯食邑五百户食實封二百户者幸以空踈獲陪
元祀敢祈恩霈下逮無功(臣)轍誠惶誠恐頓首頓首
恭以三年而郊百禮咸至上則六聖德澤洋溢於無
盡下則四方奔走勞苦而不辭鳩工聚財講禮修器
經渉累歳克舉舊儀斯皆恭儉足以感神仁聖足以
服衆故得事舉如素禮成不違其於左右之臣豈有
纎芥之助今當宁之美以謙而弗居相祀之勞雖微
而咸録茍不知避將何以安伏望太皇太后陛下上
屈至恩俛從私欲使無勞者不得受賜而辭寵者獲
遂本心體天地無私之明厲臣下有耻之節聰聽雖
逺懇誠必聞臣無任祈天竢命激切屏營之至謹奉
表陳免以聞(臣)轍誠惶誠恐頓首頓首謹言
(臣)轍言伏奉告命以郊祀禮畢特加臣䕶軍進封開
國伯食邑五百户食實封二百户者叨陪祀事巳極
忻榮貪冐寵光實增愧畏臣轍誠惶誠恐頓首頓首
恭以皇帝陛下紹統六聖臨政七年愛敬盡於事親
故道要而用博絳始念於典學故德修而弗知間者
稽參古今並享天地人情既協神理弗違月朔以還
雨雪猶作齋宿之際風霾未除及夫晝漏盡而天宇
肅清月幾朢而雲物晏燦執玉而進如將弗勝受福
以歸謙不自有衆庶如堵歡欣一詞此則聖性得於
自然臣下望而莫及曾何誤寵横及無勞伏望皇帝
陛下徇固請之誠收已行之命福胙既均於在列名
噐豈宜以假人益慎予奪之權深厲亷耻之節眇然
微願冀在必從臣無任祈天竢命激切屏營之至謹
奉表陳免以聞臣轍誠惶誠恐頓首頓首謹言
　　謝南郊加恩表二首
(臣)轍言伏奉告命特加(臣)䕶軍進封開國伯食邑五
百户食實封二百户尋具表辭免䝉降批答不許仍
斷來章者元祀告成靈貺昭答推廣乾坤之施普霑
(臣)子之私顧惟何勞竊冐斯寵(臣)轍誠惶誠恐頓首
頓首伏愠太皇太后陛下母儀三世坤載四方享天
下之養而非以厚其身攬天下之務而非以私其族
培附帝業保佑神孫譬如農夫之養苗耘鉏以竢其
長玉人之作噐琢磨而望其成厲之以講學之勤示
之以聽斷之敏導之事天而天錫之福訓之祀地而
地應以和凡下民所以知戴吾君皆東朝有以啓迪
其意如(臣)等輩絶企光塵雖復因時以舉儀祇令以
從事參備羽衛進執豆籩豈有勞能坐被光寵此葢
伏遇太皇太后陛下因脤膰之餘慶録左右之微勤
以謂承天之休不可以專享及物之惠不嫌於過優
致此誤恩首霑近列辭避無所寢興莫遑臣無任感
天荷聖激切屏營之至謹奉表稱謝以聞臣轍誠惶
誠恐頓首頓首謹言
臣轍言伏奉告命特加臣䕶軍進封開國伯食邑五
百户食實封二百力尋具表辭免䝉降批答不允仍
斷來章者祗相元祀粗免弗䖍敢縁均福之常妄冀
及私之寵重紆訓語秪益兢慚(臣)轍誠惶誠恐頓首
頓首恭惟郊廟之崇祖宗所敬先之以寛刑薄斂使
民㒺艱虞副之以潔粢碩牲使神無恫怨民神胥協
家國用寧顧(臣)何人預聞庶政裕民之意詔令具存
事神人誠威儀可效乃者密侍旒冕手薦璧琮晬容
穆然而祗畏之心明羣工肅然而呉敖之意息聽於
輿人之誦知有列聖之風臣目覩盛儀無周南之嘆
位在近列有粃前之譏首被恩私實增戰越此葢伏
遇皇帝陛下體二儀之博施襲累聖之成規霈然雨
露之私無復賢愚之間勲封之錫深愧於勞臣田邑
之加幾至於成國功無毫髮恩積丘山(臣)無任感天
荷聖激切屏營之至謹奉表稱謝以聞(臣)轍誠惶誠
恐頓首頓首謹言
欒城後集巻第十七
欒城集卷第十八
　辭五首
　　　御風辭(列子祠/題鄭州)
子列子行御風風起蓬蓬朝發於東海之上夕散於
西海之中其徐泠然其怒勃然衝擊隙穴震蕩宇宙
披拂草木奮厲江海強者必折弱者必從俄而休息
天地肅然塵壒皆盡欲執而視之不可得也蓋歸於
空今夫子晝無以食夜無以寢鄰里忽之弟子疑之
則亦鄭東野之窮人也然而徐行不見徒歩疾行不
見車馬與風皆逝與風皆止旬有五日而後反此亦
何功也哉子列子曰嘻子獨不見夫衆人乎貧者葺
蒲以爲履斵桞以爲屐富者伐檀以爲輻豢駟以爲
服因物之自然以致千里此與吾初無異也而何謂
不同乎苟非其理屨屐足以折趾車馬足以毁體萬
物皆不可御也而何獨風乎昔吾處乎蓬蓽之間止
如枯株動如槁葉居無所晋而徃無所從也有風瑟
然拂吾蘆而上攝衣從之一髙一下一西一東前有
飛鳶後有遊鴻雲行如川奕奕溶溶隂陽變化顚倒
横從下眎海嶽晃蕩青紅蓋雜陳於吾前者不可勝
窮也而吾方黜聰明遺心胷足不知所履手不知所
馮澹乎與風爲一故風不知有我而吾不知有風也
蓋兩無所有譬如風中之飛蓬耳超然而上薄乎雲
霄而不以爲喜也拉然而下隕乎坎井而以爲㐫也
夫是以風可得而御矣今子以子爲我立乎大風之
隧凛乎恐其不能勝也蹙乎恐其不能容也手將執
而晋之足將騰而踐之目眩耀而憂墜耳洶湧而知
畏紛然自營子不自安而風始不安子躬矣子輕如
鴻毛彼將以爲千石之鍾子細如一指彼將以爲十
仭之墉非傾而覆之㧞而投之不厭也况欲與之逍
遥翺翔放於大空乎子雖蹈后土而倚嵩華亦將有
時而窮矣古之至人入水而不濡入火而不熱苟爲
無心物莫吾攻也而獨疑於風乎於是客起而歎曰
廣矣大矣子之道也吾未能充之矣風未可乗姑乗
傳而東乎
　　　上清辭(同子瞻作/宫在太白山)
帝蕩蕩其無尊兮居深髙乎九閽顧后土之茫昩兮
若世人之觀天雲冥冥其無見兮曰其下維神姦山
重深而海廣兮憂百鬼之傷人屬神媪以九土兮畀
海若以九川時節降以督視兮下斗鬼之神君吁嗟
君兮吾不可得而訊也庸使我待之人兮其使我以
爲神也朝求兮山顚夕采兮澗涘取荷華兮菱實拾
芳蘭兮白芷鹿伎伎兮來罝魚揖揖兮趨餌秋風髙
而稻熟兮寒泉冽其清泚爲酒醴以跪酌兮斷白茅
而爲委嗟天上其何食兮畏神君之不吾以進屏息
以薦恪兮退俯傴而仰俟爲善得福兮畀惡以死恐
懼受賜兮怠傲獲罪玉食有不享兮會潢汙蕨薇之
不棄謂神君之不可知兮何好惡之吾似跨脩龍之
百㝷兮騰怒髮而上指從千騎之飄忽兮拂長劔其
天倚隕星殃於太極兮霍雲散而風靡還祕殿之清
深兮目流電其不可仰視望威神而股栗兮知其中
之人耳致吾有以薦誠兮庻其可得而祀也
　　　楊樂道龍圖哀辭(并叙)
　嘉祐五年三月轍始以選人至流内銓是持楊公
　樂道以天章閣待制調銓之官吏見子於稠人中
　曰聞子求舉直言若必無人畋願得備數轍曰唯
　既而至其家一見坐語如舊相識明年予登制科
　公以諫官爲考官祕閣又明年四月公薨方其病
　也予見於其寢莫然無言曰死矣將以寂㓕爲樂
　蓋子之識公始三歲矣三歲之中不過數十見公
　齒甚長予甚少公已貴子方貧賤見之輒歡樂笑
　語終日不厭釋然忘其老且貴也
　相與痛惜其不幸而予又竊有以私懐之公本河
　東人家世將家有功於國公始以文詞得官其後
　將兵南方與蠻戰亦有功其爲將能與士卒均勞
　苦飲食比其最下者而軍行常䖏其先以此得其
　死力常學李靖兵法知其出入變化之節其稱曰
　今之人才不及古人多將輒爲所昏嘗於南方以
　數千卒自試自度可以復益數千人而不亂然公
　之與人謹畏循循無所迕平居遇小事若不能次
　人皆怪其能將以破賊凝其無以䖏之不知其中
　有甚勇者人不及也蓋其謹畏循循者所以爲勇
　而人莫知之卒時年五十有六素病瘦甚羸然平
　居讀書勤苦過於少年好爲詩喜大書皆可愛有
　子一人生始二歲將卒名之曰祖仁既卒家無遺
　財以故衣歛仰於官及其友人以葬以克養其家
　將以七月葬于洛陽五月其家以其柩歸作哀辭
　以遺其紼者歌之辭曰
嗟夫楊公歸來兮洛之上其土厚且温生年五十六
有子以祭兮何慕而不若人天子憐爾贈金孔多兮
家可以不貧平生不爲惡死而有遺愛兮雖亡則存
家本將家有功而不墜兮配祖以孫爲人至此非有
不足兮可以無憾而人爲悲辛嗟夫楊公歸來兮家
有弱子恃爾神
　　　劉凝之屯田哀辭(并叙)
　元豐三年九月辛未廬山隱居劉凝之卒于山之
　陽其孤格書來赴曰君昔知吾兄旣又識吾父今
　不幸至於大故其爲詩使授者歌之以厚其葬十
　月乙酉葬于清泉鄉書不時至緩不及事乃哭而
　爲之辭始于自蜀遊京師識凝之長子恕道原博
　學強識能通三墳五典春秋戰國歴代史記下至
　五代分裂皆能言其治亂得失紀其歲月辨其氏
　族而正其同異上下數千歲如指諸左右其爲人
　剛中少容是是非非未嘗以語假人人多疾之翰
　林學士司馬公方受詔紬書東觀以君爲屬公以
　直名當世而君尤甚雖公亦嚴憚之士知君者曰
　君非獨然君父凝之始以剛直不容於世俗棄官
　而歸老於廬山二十年矣君亦非乆於此者也旣
　而君得請以歸養其親三年得疾不起今年春予
　以罪謪髙安過君之廬傷君之不復見拜凝之於
　牀下其容晬然以温其言肅然以厲環堵蕭然饘
　粥以爲食而遊心塵垢之外超然無慼慼之意凛
　乎其非今世之士也然予之見凝之始得道士法
　郤五榖煑棗以爲食氣清而色和及其没也晨起
　衣冠言語如平時無疾而終予然後知君父子皆
　有道者然道原一斥不用遂徃而不能返凝之隱
　居絶俗三十餘年神益疆氣益堅盡其天年物莫
　能傷其清則同而其擴逹自遂道原不及也辭曰
伯夷之清百世而一人兮其生也薇以爲食餓死於
首陽世之士謂清不可爲兮計較得失以和爲臧信
和之可以浮沉而自免兮彼爲和者何三黜之皇皇
曰爲道者不與命謀兮非和實得非清實喪若凝之
爲父與原之爲子兮絜亷不撓氷清而玉剛如世之
言當皆折兮原何獨短凝何獨長要長短之不可以
命人兮適天命之不可常惟溷濁之不可居而狷㓗
之難乆兮吾將與凝乎同鄕
　　　鮮于子駿諫議哀辭(并叙)
　中山鮮于子駿弱冠而仕老而不得志買田於陽
　翟蓋將終焉元祐元年始召爲諫議大夫朝廷以
　得人相慶而子駿亦不敢以老爲辭意將有所建
　焉居數月得足疾不能造朝卽自引去得請淮陽
　未幾以不起聞士之識與不識皆爲之出涕夫死
　生得䘮非子駿之憂而有志不獲爲可悲也子駿
　於書無所不讀而善屬文晚節爲楚詞得古之遺
　思其文與蜀郡文與可相上下與可没將十年而
　子駿亡蜀人皆悲思之其子頡求子爲挽歌作楚
　辭以授之以爲子駿之意也
豋嵩髙兮捫天涉清潁兮波瀾中休息兮故韓有美
人兮來居曳佩玉兮長裾内諒直兮外脩車還軫兮
莫予晋築室兮䟽流植幹兮蒔芳雪積兮中谷曰予
俟兮春暘春風至兮百鳥鳴升髙禾兮兩亦晴鳴一
再兮驚人時不予兮徂征美人兮駕長離來逡巡兮
徃奔馳命不可兮奈何號帝閽兮訴予予騫木蘭兮
茹紫芝予飲石泉兮濯流波不妄食兮裴回莫之飽
兮不飢游於斯兮伏斯命有盡兮孰違心不滅兮亭
亭倚嵩少兮長欷
　　詩二首
　　　太白山祈雨詩(瞻作/同子)
田漫漫耕挹挹㧞陳草生九榖人功盡雨則違苖不
穗莩不米哀將飢兮
山巖巖奠南西嗟我民匪神依伐山木蓻稷黍求旣
多訴不已猶我許兮
山爲灰石爲炭水泉沸百草爛神予我旱奪之孰爲
是驕不威尚可弛兮
雷馮空雨騰淵誅孽妖反豐年顧千里瞬三日神在
堂龍爲役是何惜兮
雨既止百糓復築場壌治囷簏爲酒醴伐豚羔舞長
袖擊鳴鼉匪以報兮
　　　舜泉詩(并叙)
　始余在京師遊宦貧困思歸而不能聞濟南多甘
　泉流水被道蒲魚之利與東南北東方之人多稱
　之㑹其郡從事闕求而得之旣至大旱幾歲赤地
　千里渠存而水亡問之其人曰城南舜祠有二泉
　今竭矣越明年夏雖雨而泉不作人相與驚曰舜
　其不復享耶又明年夏大雨霖麥禾荐豋泉始復
　發民驩曰舜其尚顧我哉泉之始發瀦爲二池釃
　爲石渠自東南流於西北無不被焉灌濯播灑蒲
　蓮魚鼈其利滋大因爲詩使祠者歌之詩曰
歴山嵓嵓虞舜宅焉虞舜徂矣其神在天其德在人
其物在泉神不可親德用不知有冽斯泉下民是祗
泉流無疆有永我思源發于山施于北河播于中逵
匯爲澄波有鼈與魚有菱與荷蕰毒是洩汙濁以流
埃壒消亡風火㓕収藂木敷榮勞者所休誰爲旱災
靡物不傷天地耗竭泉亦淪亡民咸不寜曰不享耶
時雨旣澍百殻旣登有流泫然彌坎而升溝洫滿盈
鰕黽沸騰匪泉實來帝實頋余執其羔豚蘋藻是菹
帝今在堂泉復如初
　　銘二首
　　　彭城漢祖廟試劔石銘
　漢髙皇帝廟有石髙三尺六寸中裂如破竹不盡
　者寸父老曰此帝試劔石也熈寜十年蜀人蘇軾
　爲彭城守弟轍實從入廟觀石而爲之銘曰
維漢之興三代無有提劔一呼豪傑奔走厥初自試
山石爲剖夜斷長蛇旦泣神母指麾東西秦項授首
歛然三尺一夫之偶大人將之山嶽頽仆用巨物靈
不復凡手武庫焚蕩帝命下取巋然斯石不尚有舊
　　　凰咮石硯銘
　北苑茶冠天下歲貢龍鳯團不得鳯凰山味潭水
　則不成潭中石蒼黒堅緻如玉以爲研與筆墨冝
　世初莫知也熈寜中太原王頥始發其妙吾兄子
　瞻始名之然石性薄厚者不及寸最後得此長博
　豐碩蓋石之傑子瞻方爲易傳日効於前與有功
　焉爲之銘曰
陶土塗鑿崖石玄之蠧潁之賊涵清泉閟重谷聲如
銅色如鐵性滑堅善凝墨棄不取長歎息招伏羲揖
西伯發秘藏與有力非相待誰爲出
　　頌二首
　　　筠州聰禪師得法頌(并叙)
　禪師聰公昔以講誦爲業晩游浄慈本師之室誦
　南嶽思大本和尚口吞三世諸佛語迷悶不能入
　一日爲本燒香本曰吾疇昔爲汝作夢甚異汝不
　悟即死不可不勉師茫然不知所謂既而禮僧伽
　像醒然有覺知三世可吞無疑也趨徃告本本曰
　向吾夢汝吞一世界一剃刀汝今日始從迷悟是
　始出家真吾子也乃擊皷升座爲衆説此事聰作
　禮涕泣而罷聰住髙安聖夀禪院子嘗從之問道
　聰曰吾師本公未嘗以道告人皆聽其自悟今吾
　亦無以告予予從不告門乆而入道乃爲頌曰
道不可告告即不得以不告告是眞告敕香嚴辭去
得之瓦礫臨濟不喻至愚而悉非愚非瓦皆汝之力
有不至此是非出家夢吞剃刀髪落如花遊行四方
物莫能遮終亦不告獨障其邪弟子度者如恒河沙
　　　等軒頌
南豐張君家有等軒問我何者是平等法我告張君
物之不齊何所不有長短大小淨穢好醜雜然首陳
參差不等亂我身心耳目鼻口欲求平等了不可得
忽然覺知身心本空萬物亦空諸差别相皆是虚妄
無有失性熟爲不等等爲一空尚無平等何䖏復有
不平等者遍觀萬物無等不等是謂眞實平等法已

欒城集卷第十八
欒城後集巻第十八
　表䟽一十九首
　　汝州謝上表一首
(臣)轍言伏奉告命差知汝州軍州事臣巳於四月二
十一日到任上訖者論事非冝本虞於大譴承命出
守猶荷於寛恩臣轍誠惶誠恐頓首頓首伏念臣性
本迂愚學非練達頃值時乘之始偶同彚進之餘由
一邑之棲遲歴九年之僥倖遍塵侍從未聞毫髪之
勞久處廟堂滋見斗筲之陋踈拙日慙於君父滿盈
每誚於友朋貪戀寵光不知引避愚而自用言之不
疑寡慮直前初獨任其狂斐于時妾作信自取於顛
隮尚頼深仁黜臨善地此蓋伏遇皇帝陛下堯舜相
受常懐善繼之心父母兼容深照不逮之實稍寛憲
法特許省循収去幹之䰟雖知甚幸若喪家之犬私
竊自憐恐懼未忘寢興何暇有民與社永知愧於明
時使過與愚冀或収於異日臣無任瞻天荷聖惶懼
戰越之至謹奉表稱謝以聞臣轍誠惶誠恐頓首頓
首謹言
　　分司南京到筠州謝表一首
(臣)轍言臣前得罪蒙恩落職知汝州六月十二日再
被告降三官知袁州即治陸行趨陳晋具舟赴任九
月十日行至江州彭澤縣界復被告降授試少府監
分司南京筠州居住尋拜受前行於九月二十五日
至筠州居住訖者愚守一心漫無趨避歳更三黜始
悟愆尤臣轍誠惶誠恐頓首頓首伏念(臣)家傳樸學
仕偶聖時本無意於功名徒自勤於翰墨因時乏使
亟塵言事之班竊食無功復預聞政之列纔經九歳
遍歴要塗人心忌其超遷天意惡其盈滿捫心自省
事猶可追任意直前罪所從出惟闇故不明利害惟
拙故不達㡬微以至罪積如山命輕若髪荐經彈擊
雖九死以猶輕黜守幽遐累千里而為近今兹責分
晋務棄置陋邦不親吏民許追思其過咎稍霑禄秩
俾粗免於飢寒人微固無可言恩深繼之以泣自違
天日分委泥塗朝爲無言恩出獨斷此蓋伏遇皇帝
陛下法天廣覆配地兼容雖雷霆之震驚與雪霜之
嚴冽未始絶物之命要在厚民之生故兹賤微猶得
陳述臣自處本復何言顧惟兄弟二人迭相須為性
命江嶺異域恐遂隔於存亡况復墳墓闊䟽父子離
散若臣家之憂患實今世之孤窮靖言思之誰可告
者惟有自投於君父庶㡬有冀於生全泣血書詞叩
閽仰訴生有捐軀之日死存結草之誠臣無任瞻天
望聖激切屏營之至謹奉表稱謝以聞(臣)轍誠惶誠
恐頓首頓首謹言
　　明堂賀表一首
(臣)轍言伏覩今月十九日赦書明堂禮畢大赦天下
者饗帝尊親古今之大典推恩肆青天地之至仁舉
此盛儀併在今日臣轍誠懽誠忭頓首頓首伏惟皇
帝陛下以仁御世以誠事天乾清坤寧兵戢民阜人
悦故神罔不宥物備故禮得以成一享圓丘三謁路
寢誠敬之心與日兼茂寛大之澤靡物不蒙能事既
修全福自至方將享堯舜之上壽膺成康之令名民
願所同天心是若(臣)頃侍帷幄稍歴歳時譴責之深
坐甘没齒江湖之逺猶冀首丘久蟄泥塗聞震雷而
惕若深囚籠檻得清風而自疑(臣)無任瞻天望聖激
切屏營之至謹奉表稱賀以聞(臣)轍誠懽誠忭頓首
頓首謹言
　　雷州謝表一首
臣轍言臣先蒙恩責降分司南京筠州居住於今年
閠二月内又蒙恩責授化州别駕雷州安置已於今
月五日至貶所訖者謪居江外巳閲三年再斥海濱
通行萬里罪名既重威命猶寛臣轍誠惶誠懼頓首
頓首伏念臣性本朴愚老益頑鄙連年驟進不知盈
滿之為災臨出妄言未悟顛危之巳至命微如髪釁
積成山比者水陸奔馳霧雨烝濕血屬星散皮骨僅
存身錮陋邦地窮南服夷言莫辨海氣常昬出有踐
蛇茹蠱之憂處有陽淫隂伏之病艱虞所迫性命豈
常念咎之餘待盡而巳伏惟皇帝陛下仁齊堯舜政
述祖宗日月之明無幽不燭天地之施有生共霑憐
(臣)草木之微念臣犬馬之舊未忍視其殞斃猶復許
以生全臣雖棄捐尚識恩造知殺身之何補但没齒
以無言臣無任感天荷聖激切屏營之至謹奉表稱
謝以聞(臣)轍誠惶誠懼頓首頓首謹言
　　移岳州謝狀一首
得罪南遷於今七歳投竄嶺表又巳四年瘴癘所侵
僅存皮骨親屬淪䘮生意㡬盡自分必死荒徼不復
歸見中原豈意聖神御極恩貸深廣不遺舊物尚許
北還元子赦書重加開宥事出特㫖恩實再生臣見
具舟前徃自爾稍近華風遂脱瘴死君恩至厚力報
無由臣無任云云
　　復官宫觀謝表一首
(臣)轍言昨於䖍州准告授臣濠州團練副使岳州居
住臣尋乘船至鄂州復准告授臣太中大夫提舉鳯
翔府上清太平宫外州軍任便居住臣巳望闕祗受
訖者謪徙南方自分必死恩移近地巳若再生復兹
舊秩之還仍領真祠之祕居從私欲感極涕零(臣)轍
誠惶誠懼頓首頓首伏念臣禀生甚微處世多難反
身自省本欲忠孝於君親報國何功粗免愧畏於俯
仰徒以氷炭難於同器仇怨因而滿前被以惡名指
為私黨將杜其生還之路遂立為不赦之文前後三
遷奔馳萬里瘴癘纒繞骨肉喪亡聞者為臣傷心見
者為臣鄖涕雖百夫所聚公議自明而衆楚相咻有
口誰訴此者伏遇皇帝陛下體天地之造坦然無私
奮堯舜之明斷然有作自初踐阼即聞德音内推聖
母之慈仁外照羣臣之情偽荐垂恩宥至於再三春
雷發聲蟄户咸震臣得以遲莫復覩盛明頃嘗卜居
嵩潁之間粗有伏臘之備杜門可以卒歳蔬食可以
終身生當擊壤以詠聖功死當結草以效誠節至於
隂陽之施草木何酬(臣)無任瞻望闕庭披瀝肝膽激
切屏營之至謹奉表稱謝以聞(臣)轍誠惶誠懼頓首
頓首謹言
　　南郊賀表一首
臣轍言伏覩今月二十三日皇帝親饗圎丘禮成肆
赦者臨御再朞初見上帝神人交感德澤旁周臣轍
誠懽誠忭頓首頓首伏以本朝六代八聖承平之久
曠古所未聞三年一郊極盛之儀有唐之成法因四
海來祭之廣成百神受職之文推演神休肆宥多辟
恭惟皇帝陛下體天地之大德性堯舜之深仁受命
之符本縁斯致御世之道亦由是隆復因行禮之終
益廣好生之澤臣頃斥居荒服豈意生還今密邇邦
畿亟聞敷命造庭稱慶雖絶望於餘生鼓腹載歌竊
有幸於今日臣無任瞻天望聖踊躍屏營之至謹奉
表稱賀以聞(臣)轍誠懽誠忭頓首頓首謹言
　　降朝請大夫謝表一首
(臣)轍言伏奉告降授朝請大夫賜紫金魚袋差遣勲
封食實封如故者罪大恩寛言者未厭官高德薄法
所不容尚領真祠實出寛憲臣轍誠惶誠恐頓首頓
首伏念臣早塵近列無補明時下則拙於身謀上則
闇於國體先朝矜其愚陋宥以遐荒前後七年浮沉
萬死偶真人之御厯敷大號以惟新普復舊官亟叨
厚禄然(臣)年迫衰暮知復何為身利退藏顧未敢請
因循於此黽俛自慙雖復追削者五官仍且獲於安
閑局涵恩至厚為幸已多此盖伏遇皇帝陛下以堯
舜之仁行成康之政衷未忘於舊物恩許畢其餘生
(臣)謹當杜門躬耕没齒蔬食知生成之難報姑静黙
以待終匡無任瞻天望聖激切屏榮之至謹奉表稱
謝以聞(臣)轍誠惶誠恐頓首頓首謹言
　　謝復墳寺表一首
(臣)轍言准潁昌府牒准御筆手詔節文應係籍宰執
墳寺昨經改正仍並給還者名書罪籍慙負明時恩
念私塋特還舊刹九泉受賜荒隴生光(臣)轍誠惶誠
恐頓首頓首伏念(臣)早以空踈叨居近宻始終無補
愚不自量恩禮誤加驟及旣徃一被黨人之目上遺
先臣之憂舊恩巳移没齒何覬豈謂詔恩一出故物
復還丘𡑞絶芻牧之虞松檟變燋枯之色骨肉感涕
間里咨嗟此盖伏遇皇帝陛下性仁無私聖孝不匱
覧二帝初潜之地動一物失所之懷號令所加存没
感頼(臣)衰病巳乆報恩之日不長子孫在前竭忠之
心未替過此以徃無所裁之臣無任瞻天望聖激切
屏營之至謹奉表稱謝以聞(臣)轍誠惶誠恐頓首頓
首謹言
　　謝復官表二首
屏居田里忽捧絲綸恩㫖非常驚喜交至(臣)中謝伏
念(臣)向者叨塵名位自取顛隮亟䝉召歸即還舊物
之厚中雖貶奪不失便地之安衰老之餘退藏為幸
閉門念咎既久謝於交游没齒無言蓋僅同於木石
雖未即死豈復干榮此蓋伏遇皇帝陛下聖德日新
仁心天覆躬受八寳推恩萬方朝陽一升雖幽咸照
時雨既至靡物不䝉遂使死灰再然朽骨重肉顧(臣)
筋骸巳憊不任鞭䇿之施耳目俱昬絶望清明之化
論報無日荷恩則深臣無任云云
誕膺八寳承天地之休連錫二階均雲雨之施恩深
難報感極何言(臣)中謝伏念(臣)憂患餘生老病兼至
廢黜雖久尚霑品秩之餘奉養雖微更獲耕耘之助
一毫以上皆出於君恩累歳偷安有慚於公議復叨
寵數深屬無名兹蓋伏遇皇帝陛下天造曲成聖功
獨運深憐枯槁重許發生示人以無私之心施德於
不報之地臣雖頑鄙粗識恩私筋力巳衰莫展驅馳
之用忠誠尚在豈以生死而移臣無任云云
　　皇太后上僊慰表一首
(臣)轍言㐲覩今月十四日大行皇太后遺誥至潁昌
府者母儀淪喪率土震驚臣轍誠哀誠殞頓首頓首
大行皇太后定䇿艱難之中力辭政務之要功存社
稷德及生靈奉諱云初痛心罔極伏惟皇帝陛下方
以天下為養遽有終身之憂孝愛兼隆哀慕日逺(臣)
久居謪籍適此召還感恩至深奉慰無路臣無任瞻
望闕庭哀慟殞越之至謹奉表陳慰以聞(臣)轍誠哀
誠殞頓首頓首謹言
　　欽聖憲肅皇后祔廟慰表一首
(臣)轍言伏聞今月二十六日欽聖憲肅皇后神主祔
廟禮畢者復土告終祔姑成禮悲動宸極痛徹寰瀛
臣哀誠頓首頓首欽聖憲肅皇后内治有光坤元至
順方艱難之際好謀而成迨聽斷之辰退藏於密奄
棄萬邦之養永嚴七世之祠伏惟皇帝陛下仁孝自
天感慕踰等捨曾閔匹夫之志念文武創業之艱深
抑誠心以幸天下臣限以在外不獲奔詣闕庭(臣)無
任瞻望摧咽激切屏營之至謹奉表稱慰以聞臣轍
誠哀誠殞頓首頓首謹言
　　欽慈皇后祔廟慰表一首
(臣)轍言伏聞今月二十六日欽慈皇后神主祔廟禮
畢者孝不及養永深敬愛之情禮極追崇亟成陵廟
之制臣轍誠哀誠殞頓首頓首欽慈皇后毓德仁里
作嬪皇家蚤棄宫闈未遑禕狄之盛禮誕育仁聖克
復祖宗之舊章神人共依中外追感伏惟皇帝陛下
孝恭成德思慕終身雖盡顯親之儀未忘念母之志
中外瞻仰啓處不遑臣限以在外不獲奔詣闕庭臣
無任瞻望摧咽激切屏營之至謹奉表陳慰以聞
轍誠哀誠殞頓首頓首謹言
　　大行太皇太后上僊功德疏一首
臣伏以道大難名本無心於民上功成即去空結想
於人間贄罷棗脩禭陳禕狄敢薦竺文之祕少資天
福之餘大行太皇太后伏願乘佛妙因稱民善禱超
升彼岸既資福於今生降澤斯民終未忠於故國臣
無任瞻望涕泗激切屏營之至謹疏
　　皇太后上僊功德疏一首
右(臣)伏以仙馭賓天聖功在物哀纒率土痛切遺(臣)
伏惟大行皇太后祖烈崇高坤儀博厚定立長之大
議宗社以安避成功而不居中外咸仰奄棄東朝之
養倐起西方之遊易月有期因山非逺願假佛乘之
妙少資净土之因超三界以無方福羣生於罔測臣
無任瞻望涕泗激切屏營之至謹䟽
　　哲宗皇帝大祥功德疏一首
右(臣)伏以日月有期祥禫成禮甫終遏密滋極痛傷
伏惟哲宗皇帝陛下臨御積年威神在物紹聖考之
遺業啓華鄂之逺圖至矣成功衋然永慕爰假佛乘
之妙少資仙馭之遊伏願追列聖於九霄齊光斗極
福遺黎於四海等固山河臣無任瞻天望聖激切屏
營之至謹疏
　　天寧聖節功德疏一首
臣伏以地厚天高取數固多於萬物堯仁舜孝降年
獨永於百王理雖出乎自然事必從乎衆欲是用假
佛乗之至妙祝宸筭之無疆皇帝陛下伏願追繼祖
宗之隆度越漢唐之盛恭儉以永仁而仁至愷悌以
祈福而福生兼獲華夷之心大副臣民之望臣無任
瞻天望聖激切屛營之至謹䟽
　　東塋老翁井齋僧䟽一首
降授朝請大夫護軍賜紫金魚袋蘇轍伏爲東塋老
翁井近歲以來泉源耗竭人失烹餁田失灌種先壠
攸託中情惕然今因姪孫新授廣都主簿元老西歸
謹請戒律僧就墳側晨設齋轉經夜設水陸道埸以
祈㝠應謹具疏如後
　　齋僧七人每僧各轉妙法蓮華經一部七巻設
　　水陸道塲一夜
右伏以先君太子太師兆自東山躬卜靈宅泉出右
麓流于西南旱暵不乾霖潦不溢實有常徳紀于耆
舊越自近歳漸致枯竭永惟艮坎之徳行止相尋山
下出泉在易為䝉䝉極必發失其常性厥咎在人轍
以愚暗曩竊名位積譴致罰以累兹泉今者歸依佛
乘救拔衆苦伏願道埸清浄山神歡喜泉流瀵發草
木滋潤居人䝉賜瑩域增固伏乞三寳證知稽首謹
疏
欒城後集巻第十八
欒城集卷第十九
　新論三首
　　　新論上
古之君子因天下之治以安其成功因天下之亂以
濟其所不足不誣治以爲亂不援亂以爲治援亂以
爲治是愚其君也誣治以爲亂是脅其君也愚君脅
君是君子之所不忍而世俗之所徼幸也故莫若言
天下之誠勢請言當今之勢當今天下之事治而不
至於安亂而不至於危紀綱粗立而不舉無急變而
有緩病此天下之所共知而不可欺者也然而世之
言事者爲大則曰無亂爲異則曰有變以爲無亂則
可以無所復爲以爲有變則其勢常至於更制是二
者皆非今世之忠言至計也今世之弊患在欲治天
下而不立爲治之地夫有意於爲治而無其地譬猶
欲耕而無其田欲賈而無其財雖有鉏耰車馬精心
強力而無所施之故古之聖人將治天下常先爲其
所無有而補其所不足使天下凡可以無患而後徜
祥翺翔惟其所欲爲而無所不可此所謂爲治之地
也爲治之地既立然後從其所有而施之植之以禾
而生禾播之以菽而生菽藝之以松栢梧檟藂莾樸
􁂶無不盛荗而如意是故施之以仁義動之以禮樂
安而受之而爲王齊之以刑法作之以信義安而受
之而爲霸督之以勤儉厲之以勇力安而受之而爲
強國其下有其地而無以施之而猶得以安存最下
者抱其所有倀倀然無地而施之撫左而右動鎭前
而後起不得以安全而救患之不給故夫王覇之略
富強之利是爲治之具而非爲治之地也有其地而
無其具其弊不過於無功有其具而無其地吾不知
其所以用之昔之君子惟其才之不同故其成功不
齊然其能有立於世未始不先爲其地也古者伏羲
神農黄帝既有天下則建其父子立其君臣正其夫
婦聯其兄弟殖之五種服牛乗馬作爲宫室衣服噐
械以利天下天下之人生有以飬死有以葬歡樂有
以相愛哀慼有以相弔而後伏羲神農黄帝之道得
行於其間凡今世之所謂長㓜之節生養之道者是
上古爲治之地也至於堯舜三代之君皆因其所闕
而時補之故堯命羲和曆日月以授民時舜命禹平
水土以定民居命益驅鳥獸以安民生命棄播百糓
以濟民飢三代之間治其井田溝洫歩畆之法比閭
族黨州鄕之制夫家卒乘車馬之數冠昏䘮祭之節
歲時交㑹之禮養生除害之術所以利安其人者凡
皆已定而後施其聖人之德是故施之而無所齟齬
舉今周官三百六十人之所治者皆其所以爲治之
地而聖人之德不與也故周之衰也其詩曰雖無老
成人尚有典刑由此言之幽厲之際天下亂矣而文
武之法猶在也文武之法猶在而天下不免於亂則
幽厲之所以施之者不仁也施之者不仁而遺法尚
在故天下雖亂而不至於遂亡及其甚也法度大壊
欲爲治者無容足之地泛泛乎如乘舟無楫而浮乎
江湖幸而無振風之憂則悠然唯水之所漂東西南
此非吾心也不幸而遇風則覆没而不能止故三季
之極乗之以暴君加之以虐政則天下塗地而莫之
救然世之賢人起於亂亡之中將以治其國家亦必
於此焉先之齊桓用管仲辨四民之業連五家之兵
卒伍整於里軍旅整於郊相地而征川澤各致其時
陵阜陸墐各均其冝邑鄕縣屬各立其正舉齊國之
地如畫一之可數於是北伐山戎南伐楚九合諸侯
存邢衛定魯之社稷西尊周室施義於天下天下稱
伯晉文反國屬其百官賦職任功輕關易道通商寛
農懋穡勸分省財足用利噐明德舉善援能政平民
阜財用不匱然後入定襄王救宋衞大敗荆人於城
濮追齊桓之烈天下稱之曰二伯其後子産用之於
鄭大夫種用之於越商鞅用之於秦諸葛孔明用之
於蜀王猛用之於符堅而其國皆以富強是數人者
雖其所施之不同而其所以爲地者一也夫惟其所
以爲地者一也故其國皆以安存惟其所施之不同
故王霸之不齊長短之不一是二者不可不察也當
今之世無惑平天下之不躋於大治而亦不䧟於大
乱也祖宗之法具存而不舉百姓之患畧備而未極
賢人君子不知尤其地之不立而罪其所施之不當
種之不生而不知其無容種之地也是亦大惑而已
矣且夫其不躋於大治與不陷於大乱是在治乱之
間也徘徊徬徨於治亂之間而不能自立雖授之以
賢才無所爲用不幸而加之以不肖天下遂敗而不
可治故曰莫若先立其地其地立而天下定矣
　　新論中
治國而爲其地非聖人而後然也古之君子莫不皆
然而其不然者則僅存之國也人之治其家也其最
上者爲虞舜其次爲曾閔而其次猶得爲天下之良
人其下者乃有不慈不孝置其不慈不孝蓋自其得
爲良人以上至於爲舜其所以洽其身上以事其父
母下以化服其妻子者不同而其所以爲生者子耕
于田婦織于室養其雞豚殖其菜茹無失其時以養
生送死雖舜與天下之良人均也舜而不然不得以
爲舜天下之人不然不得以爲良人何者是亦治家
之地焉耳而至於爲國而豈獨無之昔者文王之治
岐也耕者九一故周公因之建爲歩畆溝洫之制何
者其所因者治世之成法也孔子之治魯也魯人獵
較孔子亦獵較何者其所因者衰世之餘制也當戰
國之強諸侯無道然孟子亦以爲有王者起今之諸
侯不可盡誅惟教之不改而後誅之故漢之興也因
秦之故而不害其爲漢唐之興也因隋之故而不害
其爲唐由是觀之則夫享國之長短致化之薄厚其
地能客之而不能使之也地不能使之長短薄厚然
長不得地則無所效其長厚不得地則無所致其厚
故夫有地而可以容有所爲者舉而就之可也當今
之世祖宗之法或具存而不舉或簡略而不備具存
而不舉是有地而不耕也簡略而不備是地有所廢
缺而不完也欲築室者先治其基基完以平而後加
石木焉故其爲室也堅今之治天下則不然蓋嘗論
之自五代以來強臣專國則天下震動而易亂自吾
祖宗削而漸磨之則今世可以粗安凡今世之所恃
以爲安者惟無強臣而已然恃其一之粗安也而盡
忘其餘故嘗以爲當今天下有三不立由三不立故
百患並起而百善並廢何者天下之吏媮墮苟且不
治其事事日已敗而上不知使是一不立也天下之
兵驕脆無用召募日廣而臨事不獲其力是二不立
也天下之財出之有限而用之無極爲國百年而不
能以富是三不立也基未平也加之以其所欲爲是
故興一事而百弊作動一役而天下困投足而遇陷
穽側身而入河海平居猶懼有患而况求以馳騁於
其上哉固不可矣今夫夷狄之患是中國之一病也
吾欲拒之則有以爲拒之之具和之則有以爲和之
之費以天下而待一國其爲有餘力也固亦冝矣而
何至使天下皆被其患今也天下幸而無它患難而
唯西北之爲畏然天下之力亦已困而不能支矣一
歲之入不能供一歲之出是非特納賂之罪也三事
不立之過也故三事立爲治之地既成賂之則爲漢
文帝不賂則爲唐太宗賂與不賂非吾爲國治亂之
所在也治亂之所在在乎其地之立與不立而已矣
天下之事因循而維持之以至於漸不可舉猶曰是
養之未至也乗舟中流釋其檝而聽水之所之旋於
洄洑格於洲浦以爲是固然也其爲無具亦已甚矣
以今之時天子仁恕士大夫好善天下之風俗不至
於朋黨亂正誣罔君子也世之清議凛然在矣公卿
之欲有爲以濟斯世誰有言者而曰吾有所待是徒
空言非事實也故爲之説曰居之以強力發之以果
敢而成之以無私夫惟有私者不可以果敢果於一
不果於二天下將以爲言不果者不可以強力力雖
強而輒爲多疑之所敗天下之人惟能爲是三者則
足以排天下之堅強而納之於柔懦擾天下之怨怒
而投之於不敢惟不能爲是三者則足以敗天下之
賢才而卒之以不能有所建是故無私而果敢果敢
而強力以是三者治天下之三不立以立爲治之地
爲治之地既立然後擇其所以施之天下將無所不
可治
　　　新論下
天下之未治也患三事之不立茍其既立則患其無
以施之蓋君子爲國正其綱紀治其法度皆可得而
知也惟其所以施之則不可得而知周公之治周也
修其井田封建百辟可得而知也其所以使天下歸
周者不可得而知也孔子之治魯也墮其三都誅其
亂政可得而知也其所以使羔豚不飾賈男女别於
道者不可得而知也孟子之所以洽邾者正其疆界
五口之家桑􁓔雞豚必具可得而知也其所以使之
至於王者不可得而知也孔子孟子之所汲汲以教
人者在其不可得而知而其可得而知者不詳論也
曰是有意於治者能之然而亦不可去也故其得爲
是國也必舉之以爲先由是觀之治國之地聖人無
之不得以施其聖然而聖人之道有所髙遠而不可
及者矣其於孔子之門所謂政事而冉有子路之所
能者治國之地也子路曰千乗之國攝乎大國之間
加之以師旅因之以飢饉由也爲之可使有舅且知
方也冉有曰方六七十如五六十求也爲之可使足
民如其禮樂以俟君子是亦自以爲能爲其地而未
有以施之云爾然夫子許其能之而不以爲大賢則
夫子之道深矣遠矣夫子平居朝夕孜孜以教人者
惟所以自修其身而其所以修其政事者未嘗言也
蓋亦嘗言之矣曰謹權量審法度修廢官興滅國繼
絶世舉逸民所重民食喪祭是九者凡所以爲政而
未足也故繼之曰寛則得衆信則人任焉敏則有功
公則説是四者所以成之焉耳其意以爲既成而後
以其平居自修之身施之故記曰君子篤恭而天下
平爲有此具也君子脩其身無所施之則不立治其
政事無以施之則不化當三代之治也天下之事無
不畢舉雖後世之君猶得守其法度以爲無過惟無
暴君則天下可安故伊尹之訓太甲曰從諫弗咈先
民時若以爲如是而可以爲治已矣古之人言治天
下若甚易然今之人以爲大言而不信不知其有此
地也悲夫世之君子孜孜以修其身恭儉忠信欲以
施之天下終身而不見其成則以爲古之人欺我也
夫茍以爲古之人欺我雖有爲之者蓋勉強而爲之
也夫茍不欲而強爲之則其心益不自信而道日踈
夫以不信之心行日踈之道以治無以爲地之國是
以功不可成而患日至故莫若退而立其爲治之地
爲治之地既立則身脩而天下可化也
欒城集卷第十九
欒城後集巻第十九
　青詞十一首
　　京師一首
(臣)久以空踈預聞國政上愧天地下慙君父常願蔑
私以徇公捐身以濟物而智有所不周力有所不逮
事不稱心十常三四俯仰愧負朝夕不忘而復愚㓜
之年過咎未免長而知悔徃不可追頃自十載以來
心存至道清心寡欲僅乃少完浩如渉川未知攸濟
敢以初生之日仰祈真聖之恩察其誠心被以妙力
令臣所志獲遂所學有成國以永寧身以長久(臣)不
勝大願頓首頓首謹詞
　　高安四首
伏以生於微陋性極冥頑叨冐國恩預聞政事才短
德薄福過禍生任意直前不知罪譴之增積終年三
黜遂渉江湖之嶮艱手足之親播遷瘴海父子之愛
晋寓中原寄迹高安遽逢生日術者荐告厄運稍移
仰叩天閽冀回聖造矜其愚而多怨察其中之無它
赦宥徃愆刋除罪籍俾我同氣俱復近邦茍獲閑地
以偷安非復要途之敢望棲心澹泊粗成止欲之因
畢老勤行竊冀長年之幸傾倒激切不知所裁(臣)無
任瞻天瀝懇惶恐戰越之至謹詞
伏以臣夫婦歸誠至道託迹塵寰自㓜至今隨世所
行豈免過咎况復近歳預聞國事福禄盈滿功行蔑
聞致此顛隮將復誰咎重以兄軾平生悻直仇怨滿
前流竄海濱日虞瘴癘以至墳墓隔絶父子分離相
望萬里患不相救今斥逐以來荐歴寒暑追惟既徃
非有邪慝憂患巳深理或當復惟真聖慈閔與物無
私庶幾北還近獲成命非復有心於榮遇惟覬少獲
於安全憐其虛心養氣之勤錫以問道逢師之幸臣
無任懇倒之至謹詞
伏以謪居高安行將再歳杜門自省日懼禍災乃者
火焚閻閭勢極熾猛風從北來正趨館舍治任挈族
未知所適(風/而)回火轉幸免焚爇向非神祗明察憐憫
困窮則雖免灰燼之虞必有狼狽之患敢陳菲供少
答靈貺伏願稍垂慶祐洗除宿殃臣無任懇倒之至
謹詞
伏念本鄉通義以仕為家再謪高安累年于此以忠
獲罪夫婦漂流携家不前男女離散宿有疾疢不甚
康強飽暖安閑雖感恩於造物拘縻窘逼常興嘆於
異鄉日届初生家陳薄供望三清而稽首仰衆聖以
馳誠稍回恩光照此䧟穽願渉新歳脱去宿殃禄命
増長骨肉和合悁悁誠意莫敢盡宣臣無任瞻天俟
命激切屏營之至頓首頓首謹詞
　　龍川二首
伏念臣頃自甲戌之歳大運在酉命運相衝是歳生
日之後自門下侍郎謪守汝州爾後四經流竄今在
循州嶮阻厄窮何所不歴疾疢䘮禍近復繼作雖卯
酉逆順天理難逃微生不幸適丁其㑹然術推隂命
先凶後吉自始入運今巳七年豈始迎其災而終亡
其吉伏願俯念窮困稍垂寛宥覺悟朝廷解釋羅網
骨肉安樂相從北還區區寸誠願盡於此臣無任懇
倒之至謹詞
伏念(臣)始自甲戌得罪於朝流竄南方於今七載再
投嶺表亦又三年瘴毒所侵骨肉凋䘮衣食所追囊
橐空虛脾肺冷洩藥石不效北歸無日老而益窮常
懼寄死南荒永隔鄉井因上元之榖旦依道士之靈
科稽首泥塗歸命仙聖一願養心煉氣日見成功積
隂消散真陽充滿二願朝廷覺悟羅網解脫振衣北
還躬耕爲樂三願南北眷屬各保安寧北歸之時一
一相見臣已身心自誓屏去邪滛等觀冤親普加慈
恕遇有方便知無不為或在廟堂或在田野並推此
心無有變易天地鬼神實聞此言雖生成之恩兹未
能報而螻蟻之志死且不渝臣無任懇倒之至謹詞
伏念(臣)頃自丁丑之春得罪朝廷流放海上是時舟
　　閤皁一首
過臨江近瞻閤皁遥望玉笥誠心惕然儌福聖境願
得生還中原當就兹山恭陳薄供以答靈造今巳䝉
恩授前件官岳州居住乘舟北歸復出山下而私行
無力仰止勝地不能自致惟神格斯不可揆度容光
必照何所不臨臣邅回瘴癘之鄉得脱病苦出入嶺
海之際獲返江湖天地之恩草木何報重念(臣)志弱
才短學術空虛頃歳忝冐實為過分然其中國愛民
始終一心粗若無愧人不可罔而况於天儻兹心不
誣願今日巳徃隨福所有隨力所堪除其難艱錫之
安稳至於壽考由命富貴在天不敢妄祈有所非覬
(臣)無任懇倒激切之至謹詞
　　許昌三首
伏念(臣)頃以宿世舊殃七年流竄天鑒在上矜其無
他還寓潁川粗霑微禄顧眎世事自知難堪姑願築
室耕田養生送死優游里社聊以卒歳怜是學道之
心澹泊巳久雖勉求虛静而習氣未除力行升降而
天路猶壅疾病雖去精氣未凝方當厄運之終復遇
生日之至仰祈真聖愍我勤勞洗濯徃愆助成道力
臣無任懇倒激切之至謹詞
伏念臣頃自嶺外還居潁川雖身沾薄俸而心虞多
難汝南經歳老病逼身今滋甲申建歳庚申乘運卯
人至此法當少泰偶於歳首復返舊廬敢以初生之
辰仰祈真聖之祐然臣久慕至道中無它求唯是欲
習初乾日望增進願心廣博終冀成就伏願隨力所
堪隨福所有内以安身外以及物雖退轉之咎自誓
以必無而保全之功實冀於㝠助臣無任懇倒激切
之至謹詞
伏念(臣)幼為諸生力學雖蚤聞道則遲中歳從仕憂
患常多安樂則少晩年學道用力雖篤成功未期所
經生日六十有七來日無幾有志未從　自謪居南
服首尾七歳旋居潁川又復五載齒髪衰變氣血消
亡回首功名自分巳矣存心性命猶幸得之㐲願真
聖哀矜成就微志茍獲安身之福敢忘及物之心(臣)
無任懇倒激切之至謹詞
　　祝文一首
　　嵩山祝文一首
轍昔縁吏役自陳如洛道出嵩少秋雨方淫繁雲如
絮纒覆山上究觀近麓莫矚諸嶺據鞍黙禱庶幾一
見俛仰未幾豁然雲移如巻重帷郤寘山後連峯角
立草木可數驚顧竊歎莫知其由昔韓愈南征有感
於衡豈以無似克配前烈黙然慙惕不以語衆至于
今日十有八年永懐疇昔有不能巳謹遣家兵以茶
酒香燭及佛經疏伸導薄誠神鑒不昧景響昭答謹
告
　　汝州謝雨文一首
維紹聖元年歳次甲戌四月壬寅朔二十六日丁夘
太中大夫知汝州軍州事䕶軍蘇轍謹以清酒特羊
之奠恭祭于北園社令后土神君轍以罪戾謪守兹
土自春徂夏旱飢為苦麰麥殄悴禾未出畆吾民憂
傷巫覡旁午念予罪人餘譴累汝間行北園亭曰致
雨前守趙王有禱咸許顧慙昔賢願躡前武掃地而
祭屏去牖户青漪繞屋喬木環渚微風蕭然神物來
處吾僚祗敬齋宿吾府雲興山際倐遍天宇風來不
疾雷發不怒祁祁甘澤如哺如乳酒不濡地鴈不升
爼仁哉有神未請而子再宿告晴高下咸溥朝陽既
升鉏耨畢舉宿麥斯寳施及禾黍吏免訶譴民病獲
愈念惟始至神則何取祗薦醪牲以永斯祜尚饗
欒城後集巻第十九
欒城集巻第二十
　　殿試武舉䇿問一首
問王者之兵不貴詐謀竒計至於臨敵制勝良将豈
可少哉朕以天下為度懐柔四夷而西戎背誕腰領
未得凡吾接之以恩信懐之以禮義者固有道矣若
夫示之以形禁之以勢使之望而不敢犯犯而無所
得者其術何由伐其謀散其黨使之退而不得安安
而不能乆者其道何以夫隱兵於民井田之舊法也
材官府兵猶行於後世而保甲之復民以為勞以車
即戰丘甸之遺制也武剛鹿角猶見於近事而車牛
之役世以爲非古者兵有竒正旋相爲用如環之無
端其出入之法今幾絶矣敵有隂陽客主異冝易之
則敗其先後之節将何施焉淮隂之伐趙勝亦幸耳
使左車之説行則計将安出仲逹之却蜀非其功也
使孔明而不死則勝将孰在子大夫講於兵家之利
而明於當世之務審矣其以所聞著之千篇朕将覧
焉
　　　南省進士䇿問一首
問三代漢唐之法行於前世而施之於今輙以不效
何也昔者蓋嘗取經界之舊法以爲方田采府衛之
遺意以為鄉兵舉黜陟之墜典以為考課矣然而為
方田則民擾而不安為鄉兵則民勞而無益為考課
則吏欺而難信三者適所以為患不若其已也孟子
有言為髙必因丘陵為下必因川澤為政必因先王
之道凡今世之法駸駸近古矣政之近古天下之所
以治也然而如彼三者獨何哉豈古之法遂不可施
之於今歟仰亦救之不自其本為之不得其道以至
於此也
　　　河南府進士䇿問三首
問法立於上則俗成於下故兩漢之間經各有師師
各有説異師殊説相攻如仇讎異已者雖善不從同
已者雖惡不棄下逮魏晉爭者少止然後學者相與
推究衆説從其所長至唐而傳䟽之學其由是學者
始㑹于一數百年之間凡所以經世之用君臣父子
之義禮樂刑政之本何所不取於此然而窮理不深
而講道不切學者因其成文而師之以為足矣是以
間者立取士之法使人通一經而説不必舊法既立
矣俗必自此而變蓋将人自為説而守之耶則兩漢
之俗是矣将舉天下而宗一説耶則自唐以來傳䟽
之學是矣夫上能立法以救弊而已成其俗者必在
於士将使二弊不作其将何處而可哉
問三代之治以禮樂為本刑政為末後世反之儒者
言禮樂之效與刑政之弊其相去甚遠然較其治亂
盛衰其比後世若無以大相過者蓋夏后氏自禹再
傳而失國亂者三世商人再衰而復興周人一遷而
不振其賢於漢唐其實無幾至於漢文帝唐太宗克
已裕人海内安樂雖三代之盛王何以加之夫禮樂
刑政其功之異豈特如此而巳今自祖宗創業百有
餘年法令脩明上下相維四方無虞求之前世未有
治安若今之乆者然而儒者論其禮樂常以為不若
三代此為誠不若耶為習其名而未稽其實也不然
世之治安則不在禮樂歟冝一有以斷之
問孟子言五畆之宅植之以桑則五十者可以衣帛
雞豚狗彘無失其時則七十者可以食肉數罟不入
洿池則魚鼈不可勝食斧斤以時入山林則材木不
可勝用誠哉是言也雖然孟子将何以行之豈將立
法設禁以驅之歟夫立法設禁而無刑以待之則令
而不行有刑以待之則彼亦何罪請言孟子将何以
行此
　　　私試進士䇿問二十八首
問昔者承五代之亂天下學者凋喪而仕者益寡雖
有美才良士猶溺於耕田養生之樂不肯棄其鄉閭
而効力於官事當此之時至調富民而為官夫豈不
甚病矣哉及天下大定學者漸已尊顯勤勞勸誘數
十年之間而後士人方洋繼起則天下之官為之盡
滿而無所置之是以頃者立任子之限減進士之額
繩以苛法抑以細過使之乆而不調然後官吏歳以
漸減凡今一嵗之調蓋不足以償其休老物故者然
則數十嵗之後無乃将復有向者乏人之患歟夫古
之聖人惟能於其未然而預防之故無後憂昔者惟
不能於其至少之時而為其過多之慮是以惟務進
之而有今日之弊夫民惟其誘而進之則進而不知
伏抑而排之則無聊而引去天下要亦有不絜不屑
之士不可恃爵禄之利以為可以必致也故願於其
未然而求其所以進之而可以使今無冗員之弊退
之而可以使後無乏人之患者此亦天下之深慮也
問學者之論周禮或以為周公之書或以為戰國隂
謀之書二者孰為得之今觀其書亦有所不知者二
焉夫公邑為井田而鄉遂為溝洫比二者一夫而受
田百畆五口而一夫為役百畆而税之十一舉無以
異也然而井田自一井而上至於一同而方百里其
所以通水之利者溝洫澮三溝洫之制至於萬夫為
地三十二里有半其所以通水之利者遂溝洫澮川
五夫利害同而法制異為地少而用力愽此其所未
知者一也五家為比比有比長五比為閭閭有閭胥
四閭為族族有族師五族為黨黨有黨正五黨為州
州有州長五州為鄉鄉有一正卿及有軍旅之事則
以比長為伍長閭胥為兩司馬族師為卒長黨正為
旅師州長為師師卿為軍将故凢官之在鄉者軍一
起而皆在軍矣起軍之法自五口以上家以一人為
兵一人為役而家之處者甚衆而官吏舉皆在外将
誰使治之此其不可知者二也故願與學者究之
問學者煑不求學孔子今考於傳記而觀其行事蓋
有所不通者焉語曰佛肹召子欲徃又曰子見南子
子路不説學者以為孔子急於行道而為此夫孔子
之於衛靈公語及兵事不説而去於陽貨時其亡而
見之蓋亦不欲見也而孟子亦云惡夫枉尺而直尋
者然則彼二事者獨何歟至於仕魯為司㓂從而祭
膰肉不至不税冕而行且夫仕而至於司㓂君臣之
義不為淺矣膰肉不至而行何其輕君臣之義而重
區區之㣲禮哉此明於輕重者之所不為也或曰膰
肉不至仲尼以為禮将從此而大壊此所謂知幾者
夫為大臣知禮之将亡不救而去則又安用夫大臣
者故此将有㣲眇難見之意而世或未之思學焉者
所冝辨之
問古之為國者必有所尚夏忠商質而周文儒者以
為此三者如循環百世而無窮然則今世之所尚者
何耶夫不必聖人而後有所尚然則今世之所尚者
其以為忠耶則小民多詐而争訟並起非所以為忠
也以為質耶則金玉錦繡不為之節而文詞熾於天
下非所以為質也以為文耶則禮樂不備冠昏䘮祭
之義至為淺薄非所以為文也然則今世其無所尚
耶盖亦有之而未之見耶其果有之也則亦可用耶
不可用耶其明著其説
問古之學者其為學必遲而信道必篤蓋非其遲則
不能至於篤也故子夏之門人始於洒掃應對進退
而孟子亦云君子之於道欲其自得自得之則資之
深資之深則取之左右逢其原夫待其自得也非乆
而何昔者孔子五十而後學易方今薄才下士之所
謂甚遲而可怪者也故夫當今之世無惑乎其無信
道之士也古之養士者莫善於太學而今太學之教
一日之所為必若干取方冊之難知者而悉論之不
待其問而先告之無先後無少長無賢愚其問同而
其功等其上者無以優游翶翔以寛綽其心而其下
者勉强困躓不暇於為善故其學也必遠而守道必
不篤何者非其自得之也夫人之才譬如草木焉雨
以濡之風以動之則其長也可立而待有宋人焉揠
之而目以為喜此孟子所以太息其不知學也然而
寛以待之則太學之法將必有所大變而後可變法
者不可不預立其説也
問古者禮備而費少今者費愈多而禮愈闕古者七
世之廟分而為七今者七世之廟合而為一古者一
嵗大祭天者四五嵗大祭宗廟者再今者三嵗迭用
其一而略其餘古者命士以上皆有廟今至於公卿
大夫無之古者天子五載一巡守逺者十二年一巡
守今者非郊祀校獵不出於郊以今之至簡省也而
財至於不給則古之甚繁者冝其無以共之然以古
之甚繁而不至於大費則今之簡省而至於不給者
何也凡今之人皆以費故棄先王之禮是以禮日益
壊以為今之世有周公仲尼其将亦畏費而止歟其
将亦畧備其禮而不至於大費歟然而今之所以至
於大費而不可省者或亦有故也其思所以省之而
無害之説而著于篇
問茶之有榷與税非古也特就其便於今者言之有
以為榷便曰凡所以備邉養兵者皆出於榷然江淮
之間以私茶死者不可勝計此則仁人之所不忍為
也而何便於槯以税為便則夫邊鄙兵革之用将何
以共之且夫税之入其不足以當槯之利亦易見矣
而特以不忍驅民而納之陷穽是以去槯而為税今
欲後反其舊冒行殺人之害而就夫區區養兵之利
則何以為仁求以生民而國用至於困乏則何以為
智蓋將以生民而富國兼収仁智之實而並享之者
必將有説也
問君子能盡人之情而不能盡物之變盡物之變惟
精者能之古之君子專一而無侈心是以益治鳥獸
棄治稼穡䕫治鐘磬羲和治暦皆以聦明睿智之才
而盡力於一物終其身而不去至於後世官者至以
為氏故當此之時天下之事無不畢舉今者四方既
平非有勤勞難治之政而當世之務毎毎廢墜而不
理蓋鐘律之不和河之不循道此一二事者百有餘
年而莫有能辦之者是豈非務於速進而耻以一物
自盡之過歟夫古之君子徃徃老於小官終身而不
厭則上之所以使之者誠有道也安得斯道而由之
以使斯人之復如古也
問今世法唐以為治上自百官刑法禮儀下至州郡
兵民賦役要之以唐為凖譬如商之於夏周之於商
事無不考焉者然天下之廣方制萬里夷狄不作兵
革不用四方之貢不絶於道路而國用常苦於不足
唐自天實以來府衛之兵廢租庸之法壤収茶鹽榷
酒酤其法與今畧等然而天下分裂天子之地至少
征伐相繼而起而憲文武宣之世方鎮稍定則財用
未嘗有所匱乏與今世無異至於齊蔡三晉各以數
州之地養數萬之兵內以抗衡京師外以備禦鄰敵
綽然有餘亦不如今之将帥仰給於大農也夫法與
唐内地多於唐費用不若唐之多而府庫之蓄無以
大相過者何也其必有能辨之
問方今天下患於兵多故銷兵之説人人知之然獨
求覩夫兵少之為患也方今天下患於財少故求財
之術人人講之然獨未覩夫多財之為累也夫銷兵
之患有甚於兵多而多財之累有甚於財少衆人知
目前之利而不為嵗月之計故儒者非之儒者操根
本之論而不救急切之害故衆人遲之今将救目前
之病使兵多財少之患去全嵗月之計使兵少財多
之弊不見其将何道而可
問舜受天下於堯故郊嚳宗堯不敢廢堯之祀禹受
天下於舜而其郊宗皆其祖考夫推舜之心以及於
禹則禹必将兼祀堯舜而後可今也不然不獨廢堯
而且忘舜何也夫受其成業而黜其祀雖少恩者不
為而謂禹行之乎其故安在
問古之言治者必曰禮樂禮樂之於人譬如飲食未
有一日而不相從者故士之閑居無故不去琴瑟行
則有佩玉之音登車則有和鸞之節身蹈於禮而耳
屬於樂如此而後邪辟不至蓋自秦漢以來士大夫
不師古始然其朝廷鄉黨之間起居飲食之際亦未
嘗無禮而樂獨盡廢士有終年未嘗聞樂而不知其
非者於是有以疑樂之可去而以古人為非矣不然
請言樂之不立而士之所以不如古者安在
問西漢自孝武之後崇尚儒術至於哀平百餘年間
士之以儒生進用功業志氣可紀於世者不過三四
而武夫文吏皆著節當世其業與儒者遠甚及至東
漢雖光武兵革之後而儒者遂顯其後世道凌遲其
所以扶危持顛皆出於學者而他人不與夫兩漢之
用儒其實無以相過而士之優劣相遠如此何也
問古者建國設官分職以為政本近代因循雜亂無
復統紀朝廷深惟其弊推本宗周旁摭宇文氏以易
其制惟周官分建六職各帥其屬以治百事仰以奉
天地鬼神外以御諸侯四夷下以治士農工商至於
草木鳥獸無不咸在可謂備矣宇文氏雖參考其舊
以命庶工而典籍亡逸不可究知其兵戎之官多設
於六卿之外今将遠法宗周則宇文之遺法固将在
所去取然則凢官之以武事設者當領於六官耶其
亦将特設而後可也
問周官三百六千所以治王之畿内也其畿外諸侯
國自有官大國三卿次國二卿小國一卿亦皆有屬
以治其事是以六官之屬足以治畿内而止矣今四
方郡縣自一介之吏該命於朝廷則六官之外當得
羨吏以典其職以階易官蓋出於此然而設階之法
始於散官而散官之興近自魏晋因魏晋之遺俗以
間三代之舊典竊以為未盡也其将何脩而後可以
復三代之故也哉
問古者取士於鄉而養之於學觀其徳行道藝而進
之以官故其得人也全今也雖鄉取而學養之然其
試之也獨取其藝而徳行之舉不復並立凡今之士
雖有内懐徳義而無藝以自将則不免廢於有司故
其得人也偏今将略其藝文而取其行義凡科舉之
法所以杜請謁而絶情故者一切盡廢則奔競朋黨
之風必扇於下豈古之學校遂不可復耶其具論之
于篇
問古者兵出於民而兵戰以車車馬介胄皆民力也
民之於兵可謂勞矣三時務農一時講武鋤耰錢鏄
之人而驅之以干戈之事民之於兵可謂踈矣然而
古者以甚勞之民用至踈之兵而民以為安四夷賔
服其故何也近世兵民既分凡兵之噐用皆給於官
旦暮教戰不擇四時民可謂逸而兵可謂習矣然其
所以安萬民而威四夷者亦何以逺過於古若夫正
兵既練而又兼連伍保之兵民兵既設而不試以征
伐之事此又今世之新意其所以勤兵裕民者可謂
至矣至於異同待失之辨其詳著于篇
問古者為貨泉以權物之輕重今所在鑄錢數日益
多制日益小可謂錢輕矣然而金帛米粟賈日益賤
而錢之行於市者日益少有錢重之弊夫當重者反
輕而當輕者反重其説安在将救其失其術何以
問孔子與老子同時孔子以禮樂教人而老子以清
浄無為為宗孔子蓋嘗問禮於老子未有一言非之
者夫孔老豈同道者哉後世孟軻韓愈皆學於孔子
然孟子之於楊朱墨翟韓子之於浮屠氏皆訟言攻
之　之如仇讎夫韓孟之賢不過於孔子而楊朱浮
屠之害無異於老子或釋而不問或排而不置其説
安在
問漢武帝攘却四夷拓地千里後世頼以為强唐太
宗誅㓕胡虜兵不折比民不告病用兵之利前世無
與為比然而武帝之治安不若文景之多而太宗之
功無補中國之治亂是以儒者終莫之善也夫儒者
之説勝則帝王之武功沒世而無聞不世之功成則
中國先受其害二者不可合并然髙宗之伐鬼方文
王之征玁狁聖人有所不免則武帝太宗之功業其
終不善於儒者何也
問河之為害逺矣自漢已來東決則盡太山之麓西
決則盡西山之趾凡二山之間數千里之地丘陵險
阻河皆堙而平之存者無幾矣蓋禹之治水也以為
河所從來者髙水湍悍難以行平地數為敗乃厮二
渠以引其河自二渠之廢而河乃恣行不可備禦夫
河決不東則西豫以二渠待之則雖決而有以受之
乃不為害此聖人之遺跡也今将訪而復之以待河
之暴其可否何説
問韓非明老子而以刑名游説諸侯李斯師孫卿而
以詐力事秦至於焚詩書殺儒士其終皆䧟於大戮
原其所學皆本於聖人而其所施設則鄉黨之士所
不忍為夫豈其學有以致之歟蓋老子孫卿其教之
善雖弊不至於敗亂天下然則二子之學其所以失
之而至此者何也學之不詳毫釐之差或致千里學
士大夫可不辨之乎
問堯舜之徳盛矣然孔子稱周監於二代郁郁乎文
哉何者世相近事相若而人情未遠也儒者常稱二
帝三代雖其道徳之隆世世師之至於禮樂刑政将
以師之今世亦已難矣今自五代以上其文物政事
之備未有若隋唐之善者自祖宗已來采前世之舊
而施之於時亦未有若隋唐之多者也然其或因或
革而當否存焉蓋亦有時異事異乆逺而不可復者
歟其亦有因習俗而重改作可復而未暇者歟其相
與講習而著其宜焉
問古者有罪不免於刑失誤有贖親賢有議青灾有
赦未聞有赦天下者也自漢以來赦始及天下而言
政者病之蓋成周之隆成康之際刑措不用而漢孝
文唐太宗之盛天下斷獄歳不過數十當此之時雖
有赦何所施之後世法令滋章而姦究不禁刑之不
能正而赦之不能救數赦則民坑於法而不赦則上
所不忍其将何施而可
問三代以田養民而取之以什一其民盡力於耕則
足以自養上之人以時平其政令而民受其賜既已
厚矣自戰國之禍田制既壊賦法隨弊天下之民仰
困於租税而俯困於兼并其害不可言矣是以漢自
文景以來賜民田租孝弟力田鰥寡孤獨金帛布絮
之奉嵗時不絶考之於古則所謂惠而不知為政者
也然自漢氏絶而復興其民思之不忘其恩澤之結
於民豈不至哉惟三代仁政其紀綱法度既不可遽
復而漢室賜予之惠府庫之積力有所不逮然則将
以厚民其術安在
問三代聖人以禮樂治天下動容貌出詞氣逡巡廟
堂之上而諸侯承徳四夷向風何其盛哉至其後世
稍衰桓文迭興而維持之要之以盟㑹齊之以征伐
既巳卑矣然春秋之後吳越放恣繼之以田常三晉
之亂天下遂為戰國君臣之間非詐不言非力不用
相與為盗跖之行猶恐不勝雖桓文之事且不行矣
而況於文武成康之舊歟及秦并天下風俗日惡不
可復改雖漢唐之隆格之以商周之盛蓋已愧矣夫
三代之間其民更桀紂之禍與戰國何異然聖人一
出禮義復興天下和洽不若後世寂寥無聞獨何故
歟豈帝王之道古今一變遂不可復反乎不然何漢
唐之陋如此
問秦㓕經籍漢興易詩書禮春秋復存而樂遂䘮然
自孔子弟子散亡天下學者爭立異説各尊所聞以
相攻而聖人之道日以湮沒頃者朝廷患之掃除傳
䟽而著以新説天下庶幾由此以識聖人之遺意然
易詩書禮皆立學官春秋雖不用而其書亦不癈惟
大樂淪棄漫㓕無文無所考信嗚呼士生於今去聖
文遠師法不傳幸明天子慨然深愍遺墜而興之而
六經不備豈不闕甚矣哉意者求之它書推其端而
究其末引而伸之猶可得而觀也請誦其所取焉
問漢収河南地兵不再駕唐復河隴未嘗用兵今朝
廷兵甲之精卒伍之練蓋近世所未有也是以収洮
泯略蘭㑹大功既遂四夷震疊有志之士蓋以心馳
於燕薊之兆矣夫能稼而能穯所以為良農也能獲
而能烹所以為善獵也故夫拓國而安邊唐漢之間
必有良䇿焉其試言之
　　　私試武學䇿問二首
問古之善戰者必以兩擊一既為之正又為之奇故
我之受敵者一而敵之受敵者二我一而敵二則我
佚而敵勞以佚擊勞故曰三軍之衆可以使之必受
敵而無敗自唐季以來古之陣法遺散而不講今世
用兵之将置陣而不知竒正夫置陣而不知竒正猶
作樂而不用五聲飪食而不用五味宫竭而商不繼
甘窮而酸不輔一變而盡矣不可復用也今将推古
法求竒正之意而施之行陣其亦可得歟兵法曰先
出合戰為正後出為竒又曰竒亦為正之正而正亦
為竒之竒所謂竒正者将合為一陣歟将離為二陣
歟學者所辨之
問古稱淮隂侯善用兵然觀其所以勝者亦若有天
幸焉淮隂之攻趙也廣武君請以輕兵絶其饟道而
堅壁以老其師其攻齊也人或説龍以且相持不戰
而隂招齊之亡城此二計者淮隂實難之幸其計之
不用是以能克然而使此計誠行淮隂豈坐受縳者
耶其必有以待之請言其説
欒城集巻第二十
欒城後集巻第二十
　　祭張官保文
維元祐六年歳次辛未十二月乙卯朔二十日甲戌
太中大夫守門下侍郎眉山蘇轍謹以清酒庶羞之
奠致祭于故宣徽南院使太子太保贈司空張公四
丈之靈轍之方冠公守西蜀時予先君幅巾田服尺
書見公一見而知曰此鴻鵠困于棘茨君亦嘻嗟世
莫知我孰謂斯人獨明且果顧我與兄復徃從之少
未更事見亦弗疑後時有成達于家邦斯言是信不
折不降渉世多艱久而莫伸從公陳宋庇于有仁既
愽以支又約以禮示我夷易行不知止南遷而還迎
我而笑世將用子要至于道我曰不然將復見公俛
仰六年斯志莫從遺章上聞匪私爾傷慶暦之遺今
也則亡嗚呼公之少年坦然不羈自放於酒竹林是
師及其從官精深粹密禮家法士莫見其隙公之問
學初亦弗勤汎然游心功倍於人有疑而問時罔弗
達禮則鄭産樂則吳扎公之行巳色温言厲卒然相
逢忽若無意其所與友金石弗踰可以託六尺之孤
公之事君道大言深心所不欲富貴莫淫詭詞削草
人亦弗知雖罔克用亦罔克疑公老于世事見于外
人之知公兹亦其槩公性静深灼見安危遇物斯應
動獲所冝退而自養湛然淳一與天為徙惟道非役
逮其將亡言若平生寂然委蜕不怛于行道實在天
後必有傳謂予可教而亦弗聞公入不出我出不還
而使斯道忽乎茫然嗚呼尚享
　　祭文與可學士文一首
元祐七年八月日太中大夫守門下侍郎蘇轍謹之
清酒庶羞之奠致祭于故知湖州與可學士親家翁
之靈嗚呼漢蜀太守石室之孫散居梓潼耕稼隠淪
是生高人文如西京稚詩楚詞雲溶泉清心恬手柔
隷草從橫毫墨之餘遇物賦形怪石㠝列翠竹羅生
得於無心見者自驚嗟世知公以是謂賢公心浩然
實而弗炫有觸不屈始知其堅世在熈寧士銳而翾
利誘于旁奔走傾旋公居其間澹乎忘言洋人病茶
徐為一宣抱忘不伸委化而遷惟我與公交友忘年
以静喜我申以婚姻子喪婦存諸孫在前撫而教之
尚侈公門窀穸有時送車盈阡千里寓詞聞乎不聞
嗚呼尚饗
　　祭亡壻文逸民文
元祐七年八月日太中大夫守門下侍郎蘇轍以清
酒庶羞之奠致祭于文郎逸民秀才之靈我與君翁
忘年之義長女未笄許適君子少君不羣介然老成
誦詩屬文亦繼家聲我獨怪君吐詞悲傷是必多難
否則不長别我于宋送君于株扶喪舟行萬里有餘
我還南方君旅成都相望天涯逾歳一書我還京師
幸將見君一病不復發書酸辛女有烈志晋鞠諸孤
賦詩栢舟之死不渝惸惸遺孫教以詩書庶幾有成
歸大君閭嗚呼尚饗
　　再祭張宫保文
元祐七年八月日太中大夫守門下侍郎眉山蘇轍
謹以清酒庶羞之奠致祭于故宣徽南院使太子太
保贈司空張公四文之靈公志大而才高氣直而慮
深世俗之所不悦而君子之所服膺轍從公游實見
而知眇視世間若無足為及其觀㑹通以行典禮蓋
未嘗失時汎觀衆人澹然無心及其結意氣而同憂
患蓋堅如斷金故方其出也仕歴三世雖未嘗不用
而才草能既逮其處也與衆雜居雖罔有不伏而中
情實踈究觀始終疑其天人或因物以有覺或逢人
而益信由是嗇氣養神以終其身中忘我以發照外
忘物而逺塵至於委化之日泊然反真嗚呼我之從
公始於父兄師友之交親戚之情而掩棺不哭送葬
不行無以寄哀請易公名惟文與定庻㡬平生公雖
不求朝有典刑鳴呼尚饗
　　祭亡嫂王氏文
元祐八年歲次癸酉九月丙子朔十八日癸巳太中
大夫守門下侍卽蘇轍與新婦德陽郡夫人史氏謹
以家饌酒果之奠致祭于亡嫂同安郡君王氏之靈
轍㓜學於兄師友寔兼志氣雖同以不逮慙兄剛而
塞物或不容旣以名世亦以不逢轍驟而從初未免
憂嫂以婦人處之則優兄坐語言收畀藂棘竄逐邪
城無以自食賜環而來歳未及期飛集西垣遂入北
扉貧富慼忻觀者盡驚嫂居其間不改色聲冠服肴
蔬率從其先性固有之非學而然族人咨嗟觀行責
報謂必多福繼以壽考中歳而殂理有莫知三子俱
良聊以慰之兄牧中山始嬪而徃謂我在兹屬以時
享距城半舍旁撫仲婦無慼無懼祭遣諸子嗚呼哀
哉尚饗
　　祭八新婦黃氏文
元符二年十一月四日辛未舅姑躬以家饌酒果之
奠致祭于故八新婦黃氏之靈吾不善處世得罪乎
朝播遷南荒水陸萬里家有三子季子季婦實從此
行自筠徙雷自雷徙循風波恐懼蹊遂㒹絶所至言
語不通飲食異和瘴霧昏醫醫藥無者歳行方閏氣
候殊惡晝熱如湯夜寒如氷行道殭仆居室困瘁始
自僕隷浸淫不巳十病六七而汝獨甚天乎何辜遂
殞于瘴追惟平昔慈祥寛厚孰亡不淑而止於是南
北異俗伏臘幾廢燔炙豚魚漸漬果蔬承𣏌寧賓不
異中夏卒無一言歎恨流落逮及啓乎脫然而逝惟
我夙業累爾幼稚興言涕落呼天何益五里禪室頃
所嘗寓土燥室完密邇吾廬權暦有間毋或恐怖二
子雖幼資可成就姑自鞠養無水火患猶冀災厄有
盡天造有復全柩北返歸安故土䰟而不昧誠此誠
意嗚呼哀哉尚饗
　　北歸祭東塋文
維建中靖國元年三月十五日丙子男具官轍因姪
千之等西歸謹以家饌酒果之奠昭告于先考編禮
贈太子太師先姚程氏遂封成國太夫人之靈轍恭
承先業奉教不謹紹聖之初權臣擅命普害忠良先
除異巳轍與兄軾同時遷南邅回江西流落嶺外奔
走萬里始終七年尚頼世德有慿遺澤未泯久䖏瘴
霧雖病不死庚辰正月帝出于震推恩四海澤及兄
弟同復舊秩皆侍真祠轍遂自龍川北還許下與諸
子濡沫相收西望松檟鬱葱在目然念灑掃弗躬齋
祭遐逖歳月滋久悔咎何贖兄軾來自海南道逺未
至皆以困躓之餘思歸未獲如人病躃心不忘起瞻
望涕泗不知所言謹告
　　祭亡兄端明文
維䢖中靖國元年歳次辛巳九月乙未朔初五日癸
亥弟具官轍謹遣男逺以家饌酒果之奠致祭于亡
兄端明子瞻之靈嗚呼手足之愛平生一人幼學無
師受業先君兄敏我愚頼以有聞寒暑相從逮壯而
分渉世多艱竟奚所為如鴻風飛流落四維渡嶺渉
海前後七朞瘴氣所烝颶風所吹有來中原人鮮克
還義氣外強道心内全百折不摧如有待然真人龍
翔雷雨浹天自儋而㢘自廉而永道路數千亦(岀/未)嶺
終止毗陵有田數頃逝將歸休築室鑿井嗚呼(之/天)難
忱命不可期秋暑渉江宿瘴乘之上燥下寒氣不能
支啓手無言時惟我思念我伯仲我處其季􁟩落盡
矣形影無繼嗟乎不淑不見而逝號呼不聞泣血至
地兄之文章今世第一忠言嘉謀古之遺直名冠多
士義動蠻貊流竄雖久此聲不没遺文粲然四海所
傳易書之祕古所未聞時無孔子孰知其賢以俟聖
人後則當然喪來自東病不克迎卜葬嵩陽既有治
命三子孝敬㒺留于行陟罔望之涕泗雨􁟩尚饗
　　再祭亡嫂王氏文
維崇寧元年歳次壬午四月乙酉朔二十三日丁未
具官蘇轍與新婦德陽郡夫人史氏謹以家饌酒果
之奠致祭于亡嫂同安郡君王氏之靈嗚呼天禍我
家兄歸自南没于毗陵諸孤䕶喪行于淮汴望之拊
膺自嫂之亡旅殯西折九年于今兄没有命葬我嵩
少土厚水深邁徃告遷及迨初婦靈輀是升道出頻
川家寓于兹迎哭傷心逺日孟秋水潦方降畏行不
能塋兆東南精舍在焉有佛與僧徃寓其堂以須兄
至歸于丘林雖非故鄉親族不遐勿畏勿驚嗚呼尚
饗
　　再祭兄亡端朋文
維崇寧元年歳次壬午五月乙夘朔日弟具官轍與
新婦德陽郡夫人史氏謹以家饌酒果之奠致祭于
亡兄子瞻端明尚書之靈嗚呼惟我與兄出處昔同
㓜學無師先君是從遊戲圖書窹寐(中/其)曰予二人要
如是終後迫寒飢出仕于時鄉舉制䇿並驅而馳猖
狂妄行誤為世羈始以是得終以(之/失)兄遷于黃我斥
于筠流落空山友其野人命不自知還復簮紳俛仰
幾何寵禄遄臻欲去未遑禍來盈門大庾之東漲海
之南黎蜒雜居非人所堪不起襲帷颶來掀簷卧不
得寐食何暇甘如是亡年雷雨一覃兄歸晋陵我還
頻川願一見之乃有不然瘴暑相尋醫不能痊嗟兄
與我再起再顛未嘗不同今乃獨先嗚呼我兄而止
斯耶昔始宦遊誦韋氏詩夜雨對床後勿有違進不
知退踐此禍機欲復斯言而天奪之先壟在西老泉
之山歸骨其旁自昔有言勢不克從夫豈不懐地雖
郟鄏山曰峩眉天實命之豈人也哉我寓此邦有田
一㕓子孫安之殆不復遷兄來自西於是磐桓卜告
孟秋歸于其阡頻川有蘇肇自兄先嗚呼尚饗
　　再祭八新婦黃氏文
維年月日舅具官蘇轍姑德陽郡夫人史氏謹以家
饌酒果致祭于亡第八新婦黃氏之靈我昔南遷自
筠徂雷自雷徂循萬里之行季子季婦同此艱勤婦
生名家有德有容㓜不逮門繾綣相從冐嶮渉瘴初
無咎言念我厄窮徃反累汝愧于心顔瘴病彌月藥
石不效卒殞當年弱子雅女躑躅吾側念母悽然徃
汝莫追撫此二孫冀其成人命降自天舉家北返與
柩俱還嗟哉吾兄没于毗陵返葬郟山兆域寛深舉
棺從之土厚且堅種栢成林以付而子百年以安嗚
呼尚饗
　　祭范子中朝散文
維建中靖國元年歳次辛巳十二月丁亥朔初十日
丙申太中大夫提舉鳯翔府上清太平宫䕶軍蘇轍
謹以清酒庶羞之奠致祭于故朝散范君子中之靈
蘇氏范氏同出坤維蜀公告休居頴之湄我老去國
歸亦從之公逝久矣見其長子婚姻之故莫我遐棄
一叩我門遂不再至嗟夫不淑病日以侵一卧歴時
弗窹弗興一子既冠一衣始勝我見蜀公帝城西偏
君與中叔笑言相驩叔先仲亡君獨蒼顔内撫族黨
外接友朋恭敬愷悌此邦所稱嗟我寓新孰慰此心
升堂不見哭不復聞俛仰幾何獨為古人鄉黨之好
盡此一罇嗚呼尚饗
　　祭王子敏奉議文
維年月日具官蘇轍謹以清酌庶羞之奠致祭于故
知縣奉議王君子敏之靈昔我在宋吾兄在徐君家
伯仲來學詩書行義不回詞章有餘我曰可人綴以
婚姻旣親且友其行日新伯氏不淑殞于方春君登
丙科又敏于政惠于上官民亦不病矯然衆中氣和
而正孝友之善中發於誠均其有無以及孤惸嫁女
娶婦期不負兄我居潁川君令陵臺十日稅駕爲我
徘徊受法道師不近酒杯我顧君笑自苦奚爲隙駒
逝矣爲樂何時去我三年遂病以衰失官居汝啓處
未安伏枕不興將没何言有志弗從使我永歎嗚呼
尚饗
　　遣适歸祭東塋文
維崇寧三年歳次甲申八月壬寅朔二十一日壬戌
男降授朝請大夫䕶軍賜紫金魚袋轍謹遣第二男
承事郎監東嶽廟适西歸致祭于先君贈太子太師
先妣程氏五三君追封成國太夫人之墓轍自元符
庚辰䝉恩北歸西望松檟即懐歸忘孤拙多難事與
心違俛仰四年進退惟戾日月不待齒髪變衰深懼
溘然無復歸日遣适代徃周行兆域有忘不獲涕泗
垂臆兄軾巳没遺言葬汝轍與婦史夙約歸祔常指
庚穴以敕諸子茍未即死猶幸一歸躬行汛掃以畢
餘願尊靈未泯鍳此誠意尚饗
　　祭黃師是龍圖文
嗚呼尊先使君與我早歳旅于天廷自唐巳然同年
友朋異姓弟兄南北東西不約而親義均同生君家
在陳我宦陳庠時始合并君方少年出從鄉貢曄然
有聲一飛絶羣不入州縣教載公卿無惡於民無怨
於友氣和且平我遷南方歸來老矣故舊無幾君家
父子見我京師相顧而喜徃來綢繆昏姻之好實始
于此我廢于時君仕日躋一榮一瘁親友之恩始終
不渝允也君子君於父兄人無間言閔子是似其於
吏民不剛不柔次公之比謂當百年仰事慈親以及
愛弟奈何不淑有志不終中遺而棄丹旐翩然宛丘
之隅萬事巳矣我老杜門素車不行一慟永巳嗚呼
尚饗
　　祭范彛叟右丞文
維年月日具官蘇轍謹遣男具官遲以清酌庶羞之
奠致祭于故右丞范公彛叟之靈維昔先正文正稱
首嗟我晩生不識耆舊從事南都見其叔子議論琅
然前人是似我遷南方六年而歸平生交舊多聚京
師晩遇仲氏秉國之維以義知我傾蓋不疑我復遷
南仲亦繼徃瘴癘侵凌氣血凋喪同歸頻川白首相
向問疾于牀執手無言慟哭其堂殱此忠賢公方在
朝四方所瞻居未逾歳亦來守邦顧我里門盃酒相
從徃還之歡意若將終我寓汝南公旅彭城尺書不
通期我以誠我還舊廬終歳杜門公歸訪我欣然笑
言二日不見而以訃聞老病無朋誰復念我永懐仲
叔言出涕墮於乎哀哉尚饗
　　祭寳月大師宗兄文
維紹聖二年歳次乙亥十月癸玄朔十一日癸酉降
授左朝議大夫試少府監分司南京䕶軍蘇轍因僧
汝丹西歸以香茶果蔬之奠致祭于故寳月大師宗
兄之塔轍方志學從先君子東遊故都覽觀藥市解
鞅精舍時始見兄頎然如鵠介而善鳴宗黨之故情
若舊識屈信臂項閱歳四十性直且剛纎惡不容與
人盡言口如病風惟我兄弟不見瑕玭行有利病勢
有隆汙始終一意不為薄厚交遊之問蓋未始有昔
我之東師則有言遊官如寄非可久安意適忘歸戞
患所由亟還于鄉泉石可求我志師言未返而顛師
亦不待與化俱遷遣舟與榮萬里來訃開𥿄失聲悔
恨無所彈指西望卯塔既成臨絶之言求我以銘自
我竄逐憂病相襲緝綴清風得一忘十追懐曩好徒
有此心心則不忘而病未能收淚語舟歸酌流水一
生一死誠則無巳嗚呼尚饗
　　祭逍遥聦長老
紹聖三年九月二十九日降授左朝議大夫試少府
監分司南京䕶軍蘇轍謹以香茶果蔬之奠告于故
逍遥長老聰公我生多故再謫於筠萬里故鄉孰為
故人師自吾蜀為筠導師坦然無心言直氣夷顧我
如故彌久而堅逮兹再來為我出山逍遥無師衆願
師徃師念我獨為衆所强入山幾何自春徂秋一病
不治蟬蛻莫晋此心超然去住不疑筠人懐思涕泣
嗟咨山中來告卯塔將成一奠之哀斯未忘情尚饗
欒城後集第巻二十
欒城巻第二十一
　　　上皇帝書一首
熙寧二年三月日具位臣蘇轍謹冒萬死再拜上書
皇帝陛下臣官至踈賤朝廷之事非所得言然竊自
惟雖其勢不當進至言於報國之義猶有可得言者
昔仁宗親䇿直言之士臣以不識忌諱得罪於有司
仁宗哀其狂愚力排羣議使臣得不遂棄於世臣之
感激思有以報為日乆矣今者陛下以聖徳臨御天
下将大有為以濟斯世而臣材力駑下無以自效竊
聽之道路得其一二思致之左右茍懲創前事不復
以聞則其思報之誠沒世而不能自逹是以輒發其
狂言而不知止臣聞善為國者必有先後之次自其
所當先者為之則其後必舉自其所當後者為之則
先後並廢書曰欲登髙必自下欲陟遐必自邇世未
有不自下而能髙不自近而能遠者然世之人常鄙
其下而猒其近務先從事於髙逺不知其不可得也
詩曰無田甫田維莠驕驕無思逺人勞心忉忉以為
田甫田而力不給則田茀而不治不若不田也思遠
人而徳不足則心勞而無獲不若不思也欲田甫田
則必自其小者始小者之有餘而甫田可啓矣欲來
逺人則必自其近者始近者之既服而逺人自至矣
茍由其道其勢可以自得茍不由其道雖强求而不
獲也臣愚不肖蓋嘗試妄論今世先後之冝而竊觀
陛下施設之萬一以為所當先者失在於不為而所
當後者失在於太早然臣非敢以為信然也特其所
見有近於是者是以因其近似而為陛下深言之伏
惟陛下即位以來躬親庶政聦明睿智愽逹宏辯文
足以經治武足以制斷重之以勤勞加之以恭儉凡
古之帝王曠世而不能有一焉者陛下一旦兼而有
之矣夫以天縱之姿濟之以求治之心施之於事宜
無為而不成無欲而不遂今也為國歴年於兹而治
不加進天下之弊日益於前世天下之人未知所以
適治之路灾變横生川原震裂江河湧沸人民流離
灾火繼作歴月移時而其變不止此臣所以日夜思
念而不曉疑其先後之次有所未得者也夫今世之
患莫急於無財而已財者為國之命而萬事之本國
之所以存亡事之所以成敗常必由之昔趙充國論
備邉之計以為湟中榖斛八錢糴三百萬斛羗人不
敢動矣諸葛亮用兵如神而以糧道不繼屢出無功
由是觀之茍無其財雖有聖賢不能自致於跬歩茍
有其財雖庸人可以一日而千里陛下頃以西夏不
臣赫然發憤建用兵之䇿招來横山之民将奪其險
阻破壞其國而後巳方是之時夏人殘虐失衆横(之/山)
民厭苦思漢而又乘其荐飢苟加之以兵此非計之
失者也然而㳂邉無數月之粮關中無終嵗之儲而
所興之役有莫大之費陛下方且㤗然不以為憂以
為萬舉而有萬全之功既而邉臣失律先事輕發亦
既入踐其國係虜其民矣然而陛下得其地而不敢
収獲其人而不敢臣雖有成功而不敢繼也其終卒
致於廢黜謀臣而講和好夫陛下謀之於朞年之前
而罷之於既發之後豈以為是失當而悔之哉誠無
財以繕其後爾且夫財之不足是為國之先務也至
於鞭笞四夷臣服異類是極治之餘功而太平之粉
飾也然今且先之此臣所以知其先後之次有所未
得者也今者陛下懲前事之失出祕府之財徙內郡
之租賦督轉漕之吏使備沿邉三嵗之畜臣以此疑
陛下之有意乎財矣然猶以為未也何者祕府之財
不可多取而內郡之民不可重困可以紓目前之患
而未可以為長乆之計此臣所以求効其區區而不
能自已也蓋善為國者不然知財之最急而萬事頼
焉故常使財勝其事而事不勝財然後財不可盡而
事無不濟財者車馬也事者其所載物也載物者常
使馬輕其車車輕其物馬有餘力車有餘量然後可
以渉塗泥而車不僨登坂嶮而馬不躓今也四方之
財莫不盡取民力屈矣而上用不足平居惴惴僅能
以自完而事變之生復不可料礕如弊車羸馬而引
丘山之載幸而無虞猶恐不能勝不幸而有隂雨之
變陵谷之嶮其患必有不可知者故臣深思極慮以
為方今之計莫如豐財然臣所謂豐財者非求財而
益之也去事之所以害財者而巳矣夫使事之害財
者未去雖求財而益之財愈不足使事之害財者盡
去雖不求豐財然而求財之不豐亦不可得也故臣
謹為陛下言事之害財者三一曰冗吏二曰冗兵三
曰冗費冗吏之説曰請原古之所以置吏之意有是
民也而後有是官有是官也而後有是吏量民而置
官量官而求吏其本凡以為民而已是以古者即其
官以取人郡縣之職缺而取之於民府寺之屬缺而
取之於郡縣出以為守令入以為卿相出入相受中
外相貫一人去之一人補之其勢不容有冗食之吏
近世以來取人不由其官士之來者無窮而官有限
極於是兼守判知之法生而官法始壊浸淫分散不
復其舊是以吏多於上而士多於下上下相窒譬如
决水於不流之澤前者未盡來者已至填咽充滿一
䧟於其中而不能出故布衣之士多方以求官已仕
之吏多方以求進下慕其上後慕其前不愧詐偽不
耻爭奪禮義消亡風俗敗壊勢之窮極遂至於此夫
人情紓則樂易樂易則有所不為窘則懣亂懣亂則
無所不至今使衆人相與皆出於隘足履相躡肩肘
相逮徬徨而不得進又將禁其奔走而爭先者苟將
禁之則莫如止來者而闢其隘今也驅市人而納之
不勝其多也設嶮於中塗而艱難之是以法愈設而
爭愈甚惟陛下以時救之下哀痛之書明告天下以
吏多之故與之更立三法其一使進士諸科増年而
後舉其額不増累舉多者無推恩其説曰凡今之所
以至於不可勝數者以其取之之多也古之人其擇
吏也甚精人知吏之不可以妄求故不敢輕為士為
士者皆其修絜之人也今世之取人誦文書習程課
未有不可為吏者也其求之不難而得之甚樂是以
羣起而趨之凡今農工商賈之家未有不捨其舊而
為士者也為士者日多然而天下益以不治舉今世
所謂居家不事生産仰不養父母俯不恤妻子浮游
四方侵擾州縣造作誹謗者農工商賈不與也祖宗
之世士之多少其比於今不能一二也然其削乎僣
亂創制立法功業卓然見於後世今世之士不敢望
其萬一也士之多不及於今世而功則過之無足怪
者取之至少則人不敢輕為士其所取者皆州郡之
選人也故為是法使人知上意之所向十年之後無
實之士将不黜而自减且夫設科以待天下之士蓋
將使其才者得之不才者不可得也吾則取之而彼
則不能得猶曰雖不能得而累舉多者必取無棄則
是以官徇人也且累舉之士類非少年矣耳目昏寨
䈥力疲勌而後得之數目而計之知其不能有所及
也則其為政無所頼矣今有人畜牛羊而求牧既取
其壯者又取其老者取其壯者曰吾取其力也取其
老者曰吾憐其老也如憐其老而已則曷為以累牛
羊哉苟誠以為有遺才焉則今所謂遺逸之書有以
収之矣其二使官至於任子者任其子之為後者世
世禄仕於朝襲簮綬而守祭祀可以無憾矣然而為
是法也則必始於二府法行於賤而屈於貴天下將
不服天下不服而求法之行不可得也蓋矯失以救
患者必有所過而後濟臣非不知二府之不可以齒
庻官也其三使百司各損其職掌而多其出職之嵗
月其説曰百司臣不得而盡詳也請言其尤甚者莫
如三司三司之吏世以為多而不可損何也國計重
而簿書衆也臣以為不然主大計者必執簡以御繁
以簡自䖏而以繁寄人以簡自䖏則心不可亂心不
可亂則利至而必知害至而必察以繁寄人則事有
所分事有所分則毫末不遺而情偽必見今則不然
舉四海之大而一毫之用必㑹於三司故三司者案
牘之委也案牘既積則吏不得不多案牘積而吏多
則欺之者衆雖有大利害不能察也夫天下之財下
自郡縣而至於轉運轉相鈎較足以為不失矣然世
當以轉運使為不可獨信故必至於三司而後巳夫
苟轉運使之不可獨信而必三司之可任則三司未
有不責成於吏者豈三司之吏則重於轉運使歟故
臣以為天下之財其詳可分於轉運使而使三司嵗
攬其綱目既使之得優游以治財貨之源又可頗損
其吏以絶亂法之弊苟三司猶可損也而百司可見
矣然而此三法者皆世之所謂拂世戻俗召怨而速
謗者也今且将行之臣非敢犯衆人之怒而行世危
事也以為有可行之道焉何者自臺省六品諸司五
品一郊而任一人自兩制以上一嵗而任一人此祖
宗百年之法相承而不變者也而仁宗之世則損之
三載而考績無罪者遷其官自唐以來亦未始有變
者也而英宗之世則増之此二者夫豈便於世俗哉
然而莫敢怨者以為吏多而欲損者天下之公義其
不欲者天下之私計也以私計而怨公義其為怨也
不直矣是以善為國者循理而不䘏怨非不䘏怨知
其無能為也且今此三法者固未嘗行也然而天下
亦不免於怨何者士之出身為吏者損其生業棄其
田里以盡力於王事而今也以吏多之故積勞者乆
而不得遷去官者乆而不得調又多為條約以沮格
之減罷其舉官破壊其考第使之窮窘無聊求進而
不遂此其為怨豈减於布衣之士哉鈞之二怨皆将
不免然使新進之士日益多國力匱竭而不能支十
年之後其患必有不可勝言者故臣願陛下親斷而
力行之苟日増之吏漸以衰少則臣又将有以治其
舊吏使諸道職司毎嵗終任其所部郡守監郡各任
其屬曰自今以前未有以私罪至某贓罪正入已至
若干者二者皆自上鈞其輕重而裁之已而以他事
發則與之同罪雖去官與赦不降也夫以私罪至某
贓罪正入已至若干其為惡也著矣而上不察則上
之不明亦可知矣故雖與之同罪而不過今世之法
任人者任其終身苟其有罪終身鈞坐之夫任人之
終身任其未然之不可知者也任人之嵗終而無過
任其巳然之可知者也臣請得以較之任其未然之
不可知雖聖人有所不能任其已然之可知雖衆人
能之今也任之以聖人之所不能既不敢辭矣而况
任之以衆人之所能顧不可哉且按察之吏則亦不
患其不知也患其知而未必皆按曰是無損於我而
徒以為怨云爾今使其罪及之其勢将無所不問陛
下誠能擇奉公疾惡之臣而使行之陛下厲精而察
之去民之患如除腹心之疾則其以私罪至某贓罪
正入已至若干者非復過誤適䧟於深文者也苟遂
放歸終身不齒使姦吏有所懲則冗吏之弊可去矣
冗兵之説曰臣聞國朝創業之初四方割據中國地
狹兵革至少其後蕩㓕諸國拓地既廣兵亦隨衆雍
熈之間天下之兵僅三十萬方此之時屯戍征討百
役並作而兵力不屈未嘗有兵少之患也自咸平景
徳以來契丹内侵繼遷叛逆毎有警急将帥不問得
失輒請益兵於是召募日増而兵額之多遂倍前世
其後寳元慶暦之間元昊竊發復使諸道㸃民為兵
而沿邉所屯至七八十萬自是天下遂以百萬為額
雖復近嵗無事而關中之兵至於二十八萬舉雍熈
天下之衆適以備方今關中一隅之用兵多之甚於
此見矣然臣聞方今宿邉之兵分隷堡障戰兵統於
将帥者其實無幾毎一見賊賊兵常多我兵常少衆
寡不敵毎戰輒敗徃者将帥失剃木有不以此自觧
者也夫祖宗之兵至少而常若有餘今世之兵至多
而常患於不足此二者不可不察也兵法有之曰興
帥十萬出征千里百姓之費公家之奉日費千金内
外騷動怠於道路者七十萬家而愛爵禄百金不能
知敵之情者不仁之至也故三軍之事莫親於間賞
莫重於間間者三軍之司命也臣竊惟祖宗用兵至
於以少為多而今世用兵至於以多為少得失之原
皆出於此何以言之臣聞太祖用李漢超馬仁瑀韓
令坤賀惟忠何繼筠等五人使備契丹用郭進武宋
琪李謙溥李繼勲等四人使備河東用趙賛姚內斌
董遵誨王彥升馮繼業等五人使備西羗皆厚之以
關市之征饒之以金帛之賜其家屬之在京師者仰
給於縣官貿易之在道路者不問其商税故此十四
人者皆富厚有餘其視棄財如棄糞土賙人之急如
恐不及是以死力之士貪其金錢捐軀命冒患難深
入敵國刺其隂計而効之至於飲食動静無不畢見
毎有入㓂輒先知之故其所備者寡而兵力不分敵
之至者舉皆無得而有䘮是以當此之時備邉之兵
多者不過萬人少者五六千人以天下之大而三十
萬兵足為之用今則不然一錢以上皆籍於三司有
敢擅用謂之自盗而所謂公使錢多者不過數千緡
百須在焉而監司又伺其出入而繩之以法至於用
間則曰官給茶綵夫百餅之茶數束之綵其不足以
易人之死也明矣是以今之為間者皆不足恃聽傳
聞之言采疑似之事其行不過於出境而所問不過
於熟户茍有籍口以欺其将帥則止矣非有能知敵
之至情者也敵之至情既不可得而知故常多屯兵
以備不意之患以百萬之衆而常患於不足由此故
也陛下何不權其輕重而計其利害夫關市之征比
於茶綵則多而三十萬人之奉比於百萬則約衆人
知目前之害而不知嵗月之病平居不忍棄關市之
征以與人至於百萬則恬而不知怪昔太祖起於布
衣百戰以定天下軍旅之事其思之也詳其計之也
熟矣故臣願陛下復脩其成法擇任将帥而厚之以
財使多養間諜之士以為耳目耳目既明雖有强敵
而不敢輒近則雖雍熈之兵可以足用於今世陛下
誠重難之臣請陳其可减之實何者今世之强兵莫
如沿邉之土人而今世之惰兵莫如内郡之禁旅其
名愈髙其廩愈厚其廩愈厚其材愈薄徃者西邉用
兵禁軍不堪其役死者不可勝計羗人毎出聞多禁
軍輒舉手相賀聞多土兵輙相戒不敢輕犯以實較
之土兵一人其材力足以當禁軍三人禁軍一人其
廪給足以贍土兵三人使禁軍萬人在邊其用不能
當三千人而常耗三萬人之畜邉郡之儲比於内郡
其價不啻數倍以此權之則土兵可益而禁軍可損
雖三尺童子知其無疑也陛下誠聽臣之謀臣請使
禁軍之在内郡者勿復以戍邉因其老死與亡而勿
復補使足以為內郡之備而止去之以漸而行之以
十年而冗兵之弊可去矣冗費之説曰世之冗費不
可勝計也請言其大與臣之所知者而陛下以類推
之臣聞事有所必至恩有所必窮事至而後謀則害
於事恩窮而後遷則傷於恩昔者太祖太宗敦睦九
族以先天下方此之時宗室之衆無幾也是以合族
於京邑乆而不别世歷五聖而太平百年矣宗室之
盛未有過於此時者也禄廪之費多於百官而子孫
之衆宫室不能受無親踈之差無貴賤之等自生齒
以上皆養於縣官長而爵之嫁娶䘮葬無不仰給於
上日引月長未有知其所止者此亦事之所必至而
恩之所必窮者也然而未聞所以謀而遷之古者天
子七廟三昭三穆與太祖而七以人子之愛其親推
而上之至於其祖由祖而上至於百世冝無所不愛
無所不愛則冝無所不廟苟推其無窮之心則百世
之祖皆廟而後為稱也聖人知其不可故為之制七
世之外非有功徳則迭毁春秋之祭不與莫貴於天
子莫尊於天子之祖而廟不加於七何者恩之所不
能及也何獨至於宗室而不然臣聞三代之間公族
有以親未絶而列於庻人者兩漢之法帝之子(王/為)王
之庶子猶有為侯者自侯以降則庶子無復爵土蓋
有去而為民者有自為民而復仕於朝者至唐亦(故/然)
臣以為凡今宗室冝以親踈貴賤為差以次(之/出)使得
(仕/從)比於異姓擇其可用而試之以漸凡其禄秩之數
遷叙之等黜陟之制任子之令與異姓均臨(以/之)按察
持之以寮吏威之以刑禁以時察之使其不才者不
至於害民其賢者有以自効而其不任為吏者則出
之於近郡官為廬舍而廪給之使得占田治生與士
庻比今聚而養之厚之以不訾之禄尊之以莫貴之
爵使其賢者老死鬱鬱而無所施不實者居處隘陋
戚戚而無以為樂甚非計之得也昔唐武德之初封
從昆弟子自勝衣以上皆爵郡王太宗即位疑其不
便以問大臣封徳彛曰爵命崇則力役多以天下為
私奉非至公之法也於是䟽屬王者降為公夫自王
而為公非人情之所樂也而猶且行之今使之爵禄
如故而獲治民雖有內外之異宜無有怨者然臣觀
朝廷之議未嘗敢有及此何者以宗室之親而布之
於四方懼其啓姦人之心而生意外之變也臣竊以
為不然古之帝王好疑而多防雖父子兄弟不得尺
寸之柄幽囚禁錮齒於匹夫者莫如秦魏然秦魏皆
數世而亡其所以亡者劉氏項氏與司馬氏而非其
宗室也故為國者苟失其道雖胡越之人皆得謀之
茍無其釁雖宗室誰敢覬者惟陛下蕩然與之無疑
使得以次居外如漢唐之故此亦去冗費之一端也
臣聞漢唐以來重兵分於四方雖有末大之憂而餽
運之勞不至於太甚祖宗受命懲其大患而畧其細
故歛重兵而聚之京師根本旣强天下承望而服然
而轉漕之費遂倍於古凡今東南之米毎嵗遡汴而
上以石計者至五六百萬山林之木盡於舟楫州郡
之卒弊於道路月廪嵗給之奉不可勝計徃返數千
里飢寒困迫毎毎侵盗雜以它物米之至京師者率
非完物矣由此觀之今世之法直以其力致之而不
計其患非法之良者也臣願更爲之法舉今毎嵗所
運之數而四分之其二即用舊法官出舡與兵而漕
之凡皆如舊其一募六道之富人使以其舡及人漕
之而所過免其商税能以若干至京師而無欺盗敗
失者以今三司軍大将之賞與之方今濵江之民以
其舡為官運者不求官直盖取官之所入而不覆較
者得其贏以自潤而富民之欲仕者徃徃求為軍大
将以此推之冝有應募者其一官自置場而買之京
師京師之兵當得米而不願者計其直以錢償之夫
物有常數取之於南則不足於北捨之於東則有餘
於西此數之必然而不可迯者也今官欲買之其始
不免於貴貴甚則東南之民傾而赴之赴之者衆則
将反於賤致賤必以貴致貴必以賤此亦必然之數
也故臣願為此二者與舊法皆立試其利害而較其
可否必将有可用者然後舉而從之此又去冗費乏
一端也臣聞富國有道無所不䘏者富之端也不足
䘏者貧之源也從其可䘏而収之無所不収則其所
存者廣矣從其無足䘏而棄之無所不棄則其所亡
者多矣然而世人之議者則不然以為天下之富而
顧區區之用此有司之職而非帝王之事也此説之
行於天下數百年於兹矣故天下之費其可已者常
多於舊臣不敢遠引前世請言近嵗之事自嘉祐以
來聖人迭興而天下之吏京秩以上再遷其官天下
郡守職司再補其親戚自治平京師之大水與去嵗
河朔之大震百役並作國有至急之費而郊祀之賞
不廢於百官自横山用兵供億之未定與京西流民
勞徠之未息官私乏困日不暇給而宗室之䘮不俟
嵗月而葬臣以此觀之知朝廷有無足䘏之義臣誠
知事之既徃無可為者然茍自今從其可䘏而収之
則無益之費猶可漸减此又去冗費之一端也臣不
勝拳拳私憂過計為是三冗之説以獻伏惟陛下思
深謀遠聽斷詳盡於天下之事無所不屬臣之所陳
何足言者然臣愚以為茍三冗未去要之十年之後
天下将益衰耗難以復治陛下何不講求其原而定
其方畧擇任賢俊而授之以成法使皆乆於其官而
後責其成績方今天下之官泛泛乎皆有欲去不乆
之心侍從之臣逾年而不得代則皇皇而不樂今雖
不能使之盡乆然至於諸道之職司三司之官吏沿
邉之将佐此皆與天子共成事者也天下之事将責
成之而不乆其任開其源者不見其流發其謀者不
見其成功此事之所以不得成也陛下誠擇人而用
之使與二府皆乆於其官人知不得茍免而思長乆
之計君臣同心上下恊力磨之以嵗月如此而三冗
之弊乃可去也然而為此猶有所患何者今世之士
大夫好同而惡異疾成而喜敗事茍不出於已小有
齟齬不合則羣起而噪之借如今使按察之官任其
屬吏嵗終而無過此其勢必将無所不按得罪者必
將多於其舊然則天下之口紛然非之矣不幸而有
一不當衆將羣指以罪法一不當不能動不幸而至
於再三雖上之人亦將不免於惑衆人非之於下而
朝廷疑之於上攻之者衆而持之者不堅則法從此
敗矣蓋世有耕田而以其耜殺人者或者因以耕田
為可廢夫殺人之可誅與耕田之不可廢此二事也
安得以彼而害此哉故夫按人而不以其實者罪之
可也而法之是非則不在此茍陛下誠以為可行必
先能破天下之浮議使良法不廢於中道如此而後
三冗之弊可去也三冗既去天下之財得以日生而
無害百姓充足府庫盈溢陛下所為而無不成所欲
而無不如意舉天下之衆惟所用之以攻則取以守
則固雖有西戎北狄不臣之國宥之則為漢文帝不
宥則為唐太宗伸縮進退無不在我今陛下不事其
本而先舉其末此臣所以大惑也臣不勝憤懣越次
言事雷霆之譴無所逃避臣轍誠惶誠恐頓首頓首
謹書
欒城集巻二十一
欒城後集巻第二十一
　雜文一十三首
　　汝州龍興寺修吳畫殿記一首
子先君宫師平生好畫家居甚貧而購畫常若不及
子兄子瞻少而知畫不學而得用筆之理轍少聞其
餘雖不隋深造之亦庶幾焉凡今世自隋晋以上畫
之存者無一二矣自唐以來乃時有見者世之志於
畫者不以此爲師則非畫也予昔遊成都唐人遺跡
遍於老佛之居先蜀之老有能評之者曰畫格有四
曰能妙神逸蓋能不及妙妙不及神神不及逸稱神
者二人曰范瓊趙公祐而稱逸者一人孫遇而巳范
趙之工方圜不以規矩雄傑偉麗見者皆知愛之而
孫氏縱横放肆出於法度之外循法者不逮其精有
縱心不逾矩之妙於眉之福海精舍為行道天王其
記曰集潤州高座寺張僧繇予每觀之輒歎曰古之
畫者必至於此然後為極歟其後東遊至岐下始見
吳道子畫乃驚曰信矣畫必以此為極也蓋道子之
迹比范趙為竒而比孫遇為正其稱畫聖抑以此耶
紹聖元年四月予以罪謪守汝陽間與通守李君純
繹遊龍興寺觀華嚴小殿其東西夾皆道子所畫東
爲維摩文殊西爲佛成道比岐下所見筆迹尤放然
屋瓦弊漏塗棧缺㢮㡬侵於風雨蓋事之精不可傳
者存乎其人人二十而迹存逹者猶有以知之故道
子得之隋晉之餘而范趙得之道子之後使其迹亡
雖有逹者尚誰發之時有僧惠眞方葺寺大殿乃喻
使先治此予與李君亦少助焉不逾月堅完如新於
殿危之中得記曰治平丙午蘇氏惟政所葺衆異之
曰前後葺此皆蘇氏豈偶然也哉惠真治石請記五
月二十五日
　　汝州楊文公詩石記一首
祥符六年楊公大年以翰林學士請急還陽翟省親
疾繼稱病求解官章聖皇帝以其才高名重排羣議
貸不加罪逾年以祕書監知汝州公至汝常稱病以
事付僚史以文墨自虞得詩百餘篇既還朝汝人刻
之於石皇祐中郡守王君為建思賢亭於北園之東
偏紹聖元年四月予自門下侍郎得罪出守兹土時
亭弊巳甚詩石散落亡者過半取公汝陽編詩而刻
之仍増廣思賢龕石于左右壁嗚呼公以文學鑒裁
獨歩咸平祥符閒事業比唐燕許無愧所與交皆賢
公相一時名士多出其門然方其時則巳有流落之
歎既没十有五年聲名猶籍於士大夫而思賢廢於
隷舍馬廏之後詩石散於高臺華屋之下矣凡假外
物以為榮觀蓋不足恃而公之清風雅量固自不隨
世磨㓕耶然予獨拳拳未忍其委於荒榛野草而復
完之抑非陋歟抑非陋歟
　　李簡夫少卿詩集引
熈寧初予從張公安道以弦誦教陳之士大夫方是
時朝廷以繇役溝洫事責成郡邑陳雖號少事而官
吏奔走以不及為憂予獨以詩書諷議竊禄其間雖
幸得脱於簡書而出無所與遊蓋亦無以為樂也時
太常少卿李君簡夫歸老於家出入於鄉黨者十有
五年矣間而徃從之其居處被服約而不陋豐而不
餘聽其言未嘗及世俗徐誦其所為詩曠然閑放徃
徃脫略繩墨有遺我忘物之思問其所與遊多慶暦
名卿而元獻晏公深知之求其平生之志則曰樂天
吾師也吾慕其為人而學其詩患莫能及耳予退而
質其里人曰君少好學詳於吏道蓋嘗便諸部矣未
老而得疾不至於廢而棄其官其家蕭然饘粥之不
給而君居之泰然其子君武始棄官以謀養浮沈里
閭不避勞辱未幾而家以足聞陳人喜種花比於洛
陽每歳春夏遊者相屬彌月君擕壺命侣無一日不
在其間口未嘗問家事晩歳其詩尤高信乎其似樂
天也予時方以遊宦為累以謂士雖不遇如樂天入
為從官以諫争顯出為牧守以循良稱歸老泉石憂
患不及其身而文詞足以名後世可以老死無憾矣
君仕雖不逮樂天而始終類焉夫又將何求蓋予未
去陳而君亡其後十有七年元祐辛未子以幸遇與
聞國政禄浮於昔人而令名不聞老將至矣而國恩
未報未敢言去蓋嘗恐兹心之不從也君之孫宣徳
郎公輔以君詩集來告願得予文以冠其首予素髙
君之行嘉其止足而懼不能蹈也故具道疇昔之意
以授之凡君詩古律若干篇分為二十巻
　　王子立秀才文集引一首
昔予既壯有二壻曰文務光王適務光俊而剛適秀
而和子方從事南都二子從予學為文皆長於詩騷
然務光之文悲哀摧咽有江文通孟東野感物傷巳
之思予每非之曰子有父母昆弟之樂何苦於此務
光終不能改也既而喪其親終喪五年而終予哭之
慟曰悲夫彼其文固有以兆之乎始予自南都謪居
江南凡六年而歸適未嘗一日不從也既與予同憂
患至於涵泳圖史馳騖浮圖老子之說亦未嘗不同
之故其聞道益深爲文益高而予觀之亦益久蓋其
於兄弟妻子嚴而有恩和而有禮未嘗有過故予嘗
曰子非獨予親戚亦朋友也元祐四年秋予奉詔使
契丹九月君以女弟將適人將鬻濟南之由以遣之
告予爲一月之行明年春還自契丹及境而君書不
至子固疑之及家問之曰噫嘻君未至濟南病没於
奉高予哭之失聲君大父諱鬷慶暦中樞宻使以厚
重氣節稱考諱正路尚書比部郎中樂易好施得名
於士大夫而君以孝友文章居其後謂當久逺而中
道天理有不當然者况予老矣而并失此二人能無
悲乎君之没女初未能言而子裔未生君弟適昔與
君客徐姑識予兄子瞻子瞻皆賢之意王氏之遺懿
其卒在適乎適裒君之文得詩若干賦若干雜文若
干分為若干巻以示予予讀之流涕為此文冠之庶
幾俟裔能立以畀之
　　子瞻和陶淵明詩集引一首
東坡先生謪居儋耳寘家羅浮之下獨與㓜子過負
擔渡海葺茅竹而居之日㗖蒣芋而華屋玉食之念
不存於胷中平生無所嗜好以圖史為園囿文章為
鼔吹至此亦皆罷去獨喜為詩精深華妙不見老人
衰憊之氣是時轍亦遷海康書來告曰古之詩人有
擬古之作矣未有追和古人者也追和古人則如於
東坡吾於詩人無所甚好獨好淵明之詩淵明作詩
不多然其詩質而實綺癯而實腴自曹劉鮑謝李杜
諸人皆莫及也吾前後和其詩凡百數十篇至其得
意自謂不甚愧淵明今將集而并録之以遺後之君
子子為我志之然吾於淵明豈獨好其詩也哉如其
為人實有感焉淵明臨終䟽告儼等吾少而窮苦每
以家貧東西遊走性剛才拙與物多忤自量為已
必貽俗患黽俛辭世使汝等㓜而飢寒淵明此語盖
實録也吾今真有此病而不蚤自知半生出仕以犯
世患此所以深服淵明欲以晩節師範其萬一也嗟
夫淵明不肯為五斗米一束帶見鄉里小人而子瞻
出仕三十餘年為獄吏所折困終不能悛以䧟於大
難乃欲以桑榆之未景自託於淵明其誰肯信之雖
然子瞻之仕其出入進退猶可考也後之君子其必
有以處之矣孔子曰述而不作信而好古竊比於我
老彭孟子曰曾子子思同道區區之迹蓋未足以論
士也轍少而無師子瞻既冠而學成先君命轍師焉
子瞻常稱轍詩有古人之風自以為不若也然自其
斥居東坡其學日進沛然如川之方至其詩比杜子
美李太白為有餘遂與淵明比轍雖馳驟從之常出
其後其和淵明轍繼之者亦一二焉紹聖四年二月
十九日海康城南東齋引
　　六孫名字說一首
予三子伯曰遲仲曰适叔曰遜始各一子耳予年六
十有五而三人各復二子於是予始六孫昔予兄子
瞻命其諸孫皆以竹名故名遲之子長曰簡㓜曰䇿
易曰乾以易知坤以簡能易則易知簡則易從易知
則有親易從則有功有親則可乆有功則可大可乆
則賢人之德可大則賢人之業故簡之字曰業乾之
䇿二百一十有六坤之策一百四十有四易之始未
有䇿也文王演而重之然後策可見故策之字曰演
适之子長曰籕㓜曰範書起於篆而究於隷史籕始
篆篆隷皆成於滋也故籕之字曰滋範法也王良與
嬖奚乘不獲一禽曰我爲之範馳驅終日不獲一爲
之詭遇一朝而獲十我不貫與小人乘請辭故範之
字曰御遜之子長曰筠㓜曰築始予得罪於朝而放
於筠遜從而筠生傳曰禮之於人如松栢之有心也
如竹箭之有筠也皆其堅者也故筠之字曰堅孔子
曰譬如為山未成一簣止吾止也譬如平地雖覆一
簣進吾徃也為山者必築前無所見則未成一簣而
止茍有見矣則雖覆一簣而進進而不止雖山可成
也故築之字曰進予蓋老矣而三子方壮將復有子
而予不及見乎則巳矣如猶及見焉則又將名之竢
其長而示之使知名之之意焉可也
　　書孫朴學士手冩華嚴經一首
開府孫公歴仕四朝與聞國政者再經渉夷險而不
改其度世皆知貴之矣至其中心純白表裏如一平
生無負於物則世之人未必盡知之公之守眞定也
聞其覺山僧惠實説法惻然有契於心遂以為善知
識復受詔祈雨此山能出其靈蛇以救枯槁此僧此
蛇豈其用意專精獨有以識公誠心歟公亦嘗為請
於朝得間歳度僧又為實立碑于塔終身眷眷若有
遇於此公子元忠復手書此經藏之山中以成公遺
意如佛所説因縁不為妄語則予兄子瞻所記可信
不疑矣元祐八年十二月八日
　　書楞嚴經後一首
予自十年來於佛法中漸有所悟經歴憂患皆世所
希有而真心不亂每得安樂崇寧癸未自許遷蔡杜
門幽坐取楞嚴經翻覆熟讀乃知諸併湼槃正路從
六根入每跌坐燕安覺外塵引起六根根若隨去即
墮生死道中根若不隨返流全一中中流入即是涅
槃真　際觀照既久如净琉璃内含寳月稽首十方
三世一切佛菩薩羅漢僧慈悲哀愍惠我無生法忍
無漏勝果誓願心心䕶持勿令退失三月二十五日
志
　　書金剛經後二首
予讀楞嚴知六根源出于一外縁六塵流而為六隨
物淪逝　不能自返如來憐愍衆生為設方便使知
出門即是歸路故於此經指湼槃門初無隠蔽若衆
生能洗心行法使塵不相縁根無所偶返流全一六
用不行晝夜中中流入與如來法流水接則自其肉
身便可成佛如來猶恐衆生於六根中未知所從乃
使二十五弟子各說所證而觀世音以聞思修為圓
通第一其言曰初於聞中入流無所所入既寂動静
二相了然不生如是漸增聞所聞盡盡聞不住覺所
覺空空覺極圓空所空㓕生㓕既㓕寂㓕見前若能
如是圓抜一根則諸根皆脫於一彈指頃遍歴三空
即與諸佛無異矣既又讀金剛經說四果人須陀洹
名為入流而無所入不入色聲香味觸法是名須陀
洹乃廢經而歎曰須陀洹所證則觀世音所謂初於
聞中入流無所者耶入流非有法也唯不入六塵安
然常住斯入流矣至於斯陀含名一徃來而實無徃
來阿那含名為不來而實無來蓋徃則入塵來則返
本斯陀含雖能來矣而未能無徃阿那含非徒不徃
而亦無來至阿羅漢則徃來意盡無法可得然則所
謂四果者其實一法也但歴三空有淺深之異耳予
觀二經之言本若符契而世或不喻故明之言經言
如來有五眼近矚牆宇逺覧山河肉眼也隨其福德
見有逺近天眼也知物皆妄坐而轉物惠眼也入萬
法遍法界法眼也以惠眼轉物以法眼遍物佛眼也
謂如來有惠眼法眼佛眼可也何肉眼天眼之有曰
如來為衆生故入諸趣在人則同其肉眼在天則同
其天眼如聲聞人住無為法而畏生死則亦有惠眼
而已耳
　　書白樂天集後二首
元符二年夏六月予自海康再謪龍川昌大暑水陸
行數千里至羅浮水益小舟益庳惕然有瘴暍之慮
乃晋家於山下獨與㓜子逺葛衫布被乘葉舟秋八
月而至既至廬於城東聖壽僧舍閉門索然無以紹
日欲借書於居人而民家無畜書者獨西鄰黃氏世
為儒粗有簡冊乃得樂天文集閱之樂天少年知讀
佛書習禪定既渉世履憂患胷中了然照諸㓜之空
也故其還朝為從官小不合即捨去分司東洛優游
終老蓋唐世士大夫達者如樂天寡矣予方流轉風
浪未知所止息觀其遺文中甚愧之然樂天處世不
幸在牛李黨中觀其平生端而不倚非有附䴡者也
蓋勢有所至而不能已耳㑹昌之初李文饒用事樂
天適巳七十遂求致仕不一二年而没嗟夫文饒尚
不能置一樂天於分司中耶然樂天每閑冷衰病發
於咏嘆輒以公卿投荒僇死不獲其終者自觧予亦
鄙之至其聞文饒謪朱崖三絶句刻覈尤甚樂天雖
陋蓋不至此也且樂天死於㑹昌之初而文饒之竄
在㑹昌末年此决非樂天之詩豈樂天之徒淺陋不
學者陋益之耶樂天之賢當為辨之圎覺經云動念
息念皆歸迷悶世間諸修行人不墮動念中即墮息
念中矣欲兩不墮必先辨真妄使真不㓕則妄不起
妄不起而六根之源湛如止水則未嘗息念而念自
静矣如此乃爲眞定眞定旣立則眞惠自生定惠圓
滿而衆善自至此諸佛心要也金剛經云應無所住
而生其心旣不住六塵亦不住静六塵日夜遊於六
根而兩不相染此樂天所謂六根之源湛如止水也
六祖嘗吿大弟子假使坐而不動除得妄起心此法
同無情卽能障道道須流通何以却住心心不住即
流通住即被縳故五祖告牛頭亦云妄念旣不起真
心任遍知皆所謂應無所住而生其心者也佛祖舊
說符合如此而樂天八漸偈亦似見此事故書其後
寄子瞻兄
　　書鮮于子駿父母贈告後一首
中山鮮于子駿世居閬中昔伯父文甫郎中通守是
邦子駿方弱冠以進士見伯父稱之曰君異日學為
名儒仕為循吏遂以鄉舉送之其後子駿宦學日以
有聲予侍親京師始從之遊已而予在應天幕府子
駿以部使者攝府事朝夕相從也元祐初予為中書
舍人子駿為諫議大夫出入東西省無日不見是時
司馬君實吕晦叔范堯夫皆在朝廷與子駿有平生
之舊方將大用之而子駿巳病矣是歳明堂赦書贈
其先人金紫光禄大夫安德郡太夫人予適當制實
為之詞未幾子駿以疾不起歸葬陽翟後十年士大
夫遭南遷之禍凡亡年予自龍川歸潁川子駿之子
綽來見涕泗言曰伯兄頡季弟焯不幸亡矣惟羣綽
在公與先君有文字之好願録舊詞將刻之石以慰
諸孤思慕不巳之意予亦流落南荒不目意全得至
于此撫念存没流涕而從其請建中靖國元年三月
十七日記
欒城集後巻第二十一
欒城集巻第二十二
　　書十首
　　　上樞宻韓太尉書
太尉執事轍生好爲文思之至深以爲文者氣之所
形然文不可以學而能氣可以養而致孟子曰我善
養吾浩然之氣今觀其文章寛厚宏慱充乎天地之
間稱其氣之小大太史公行天下周覧四海名山大
川與燕趙間豪俊交游故其文踈蕩頗有竒氣此二
子者豈嘗執筆學爲如此之文哉其氣充乎其中而
溢乎其貌動乎其言而見乎其文而不自知也轍生
十有九年矣其居家所與游者不過其鄰里鄉黨之
人所見不過數百里之間無髙山大野可登覽以自
廣百氏之書雖無所不讀然皆古人之陳迹不足以
激發其志氣恐遂汩沒故浹然捨去求天下竒聞壯
觀以知天地之廣大過秦漢之故都恣觀終南嵩華
之髙比顧黄河之奔流慨然想見古之豪傑至京師
仰觀天子宫闕之壯與倉廩府庫城池苑囿之富且
大也而後知天下之巨麗見翰林歐陽公聽其議論
之宏辯觀其容貌之秀偉與其門人賢士大夫遊而
後知天下之文章聚乎此也太尉以才畧冠天下天
下之所恃以無憂四夷之所憚以不敢發入則周公
召公出則方叔召虎而轍也未之見焉且夫人之學
也不志其大雖多而何為轍之來也於山見終南嵩
華之髙於水見黄河之大且深於人見歐陽公而猶
以為未見太尉也故願得觀賢人之光耀聞一言以
自壯然後可以盡天下之大觀而無憾者矣轍年少
未能通習吏事嚮之來非有取於斗升之禄偶然得
之非其所樂然幸得賜歸待選使得優游數年之間
將歸益治其文且學為政太尉茍以為可教而辱教
之又幸矣
　　　上昭文富丞相書
轍西蜀之人行年二十有二幸得天子一命之爵飢
寒窮困之憂不至於心其身又無力役勞苦之患其
所任職不過簿書米鹽之間而且未獲從事以得自
盡方其閑居不勝思慮之多不忍自棄以為天子寛
惠與天下無所忌諱而轍不於其强壯閑暇之時早
有所發明以自致其志而復何事恭惟天子設制䇿
之科将以待天下豪俊魁壘之人是以轍不自量而
自與於此蓋天下之事上自三王以來以至於今世
其所論述亦已畧備矣而猶有所不釋於心夫古之
帝王豈必多才而自為之為之有要而居之有道是
故以漢髙皇帝之恢廓慢易而足以吞項氏之强漢
文皇帝之寛厚長者而足以服天下之姦詐何者任
人而人為之用也是以不勞而功成至於武帝材力
有餘聦明睿智過於髙文然而施之天下時有所折
而不遂何者不委之人而自為用也由此觀之則夫
天子之責亦在任人而已竊惟當今天下之人其所
謂有才而可大用者非明公而誰推之公卿之間而
最為有功列之士民之上而最為有德播之夷狄之
域而最為有勇是三者亦非明公而誰而明公實為
宰相則夫吾君之所以為君之事蓋巳畢矣古之聖
人髙拱無為而望夫百世之後以為明主賢君者蓋
亦如是而可也然而天下之未治則果誰耶下而求
之郡縣之吏則曰非我能上而求之朝廷百官則曰
非我責明公之立於此也其又将何辭嗟夫蓋亦嘗
有以秦越人之事説明公者歟昔者秦越人以醫聞
天下天下之人皆以越人為命越人不在則有病而
死者莫不自以為吾病之非真病而死之非真死也
它日有病者焉遇越人而屬之曰吾捐身以予子子
自為子之才治之而無為我治之也越人曰嗟夫難
哉夫子之病雖不至於死而難以愈急治之則傷子
之四支而緩治之則勞苦而不肯去吾非不能去也
而畏是二者夫傷子之四支而後可以除子之病則
天下以我為不工而病之不去則天下以我為非醫
此二者所以交戰於吾心而不釋也既而見其人其
人曰夫子則知醫之醫而未知非醫之醫歟今夫非
醫之醫者有所冒行而不顧是以能應變於無窮今
子守法宻㣲而用意於萬全者則是子猶知醫之醫
而已天下之事急之則䘮緩之則得而過緩則無及
孔子曰道之難行也我知之矣知者過之不肖者不
及也夫天下患於不知而又有知而過之者則是道
之果難行也昔者世之賢人患夫世之愛其爵禄而
不忍以其身嘗試於艱難也故其上之人奮不過顧
以摶天下之公利而忘其私在下者亦不敢自愛呌
號紛詉以攻許其上之短是二者可謂賢於天下之
士矣而猶未免為不知何者不知自安其身之為安
天下之人自重其發之為重君子之勢而輕用之於
㝷常之事則是猶匹夫之亮耳伏自明公執政於今
五年天下不聞慷慨激烈之名而日聞敦厚之聲意
者明公其知之矣而猶有越人之病也轍讀三國志
嘗見曹公與袁紹相持乆而不決以問賈詡詡曰公
明勝紹勇勝紹用人勝紹決機勝紹紹兵百倍於公
公畫地而與之相守半年而紹不得戰則公之勝形
已可見矣而乆不決意者顧萬全之過耳夫事有不
同而其意相似今天下之所以仰首而望明公者豈
亦此之故歟明公其畧思其説當有以解天下之望
者不宣轍再拜
　　　上曽叅政書
轍聞之士不更變不可與圖逺新勝之家知得而不
知䘮知存而不知亡始若可喜而終不可乆昔者轍
讀書至秦誓而得之曰畨畨良士旅力既愆我尚有
之仡仡勇夫射御不違我尚不欲夫昔之為此言者
蓋亦已知之矣孟明眎西乞術白乙丙此三人者秦
之豪俊有決之士而百里奚蹇叔子此秦之所謂老
耄而不武者也穆公欲襲鄭孟明以為可而蹇叔以
為不可則蹇叔之説無乃逺於事情而近於怯哉然
而要其成敗得失之終而責其思慮之長短則蹇叔
不可謂迂而孟明不可謂是也故曰如有一介臣斷
斷猗無它技其心休休焉其如有容人之有技若已
有之人之彦聖其心好之不啻如自其口出是能容
之以保我子孫黎民亦職有利哉嗟夫穆公至此而
後知蹇叔之非庸人歟今夫立於百官之上而宰天
下之事者亦何以其他技為哉温良愽愛而能容天
下之士斯可矣徃者轍之東遊而明公適為京兆當
此之時明公之聲上震於朝廷而下懾於閭里行道
之人為之不敢妄視盗賊屏息而不作可謂才有餘
矣然至於參決大政而日韜其光務為敦厚不欲以
才蓋天下上承二公下拊百官周旋揖讓而士大夫
莫不雍容和穆以相與也嗟夫明公何以及此哉轍
西蜀之匹夫徃年偶以進士得與一命之爵今將為
吏崤黽之間閑居無事聞天子舉直言之士而世之
君子以其山林朴野之人不知朝廷之忌諱其中無
所隱蔽故以應詔而轍也復不自度量而言當世之
事亦不敢為莽鹵不詳之説其言語文章雖無以過
人而其所論説乃有矯拂切直之過竊獨悲古者深
言之人遭時之不祥一有所觸而其言不復見録於
世方今羣公在朝以君子長者自處而優容天下彦
聖有技之士士之有言者可以安意肆志而無患然
後知士之生於今者之為幸而轍亦幸者之一人也
素所為文家貧不能盡致有歴代論十二篇上自三
王而下至於五代治亂興衰之際可以槩見於此觀
其畧可也
　　　上兩制諸公書
轍讀書至於諸子百家紛紜同異之辯後世工巧組
繡鑚研離析之學蓋嘗喟然大息以為聖人之道譬
如山海藪澤之奥人之入於其中者莫不皆得其所
欲充足飽滿各自以為有餘而無慕乎其外今夫班
輸共工旦而操斧斤以遊其叢林取其大者以為楹
小者以為桷圓者以為輪挺者以為軸長者擾雲霓
短者蔽牛馬大者擁丘陵小者伏蓁莽芟夷蹶取皆
自以為盡山林之奇怪矣而獵夫魚師結網聚餌左
强弓右毒矢陸攻則斃象犀水伐則執鮫鮀熊羆虎
豹之皮毛黿龜犀兕之骨革上盡飛鳥下及走獸昆
蟲之類紛紛籍籍折翅捩足鱗鬛委頓縱横滿前肉
登鼎殂膏潤砧几皮革齒骨披裂四出被於噐用求
珠之工隨侯夜光間以纇玭磊落的㿨充滿其家求
金之工輝赫晃蕩鏗鏘交戞遍為天下冠冕佩帶飲
食之飾此數者皆自以為能盡山海之珍然山海之
藏終滿而莫見其盡昔者夫子及其生而從之游者
蓋三千餘人是三千人者莫不皆有得於其師是以
從之周旋奔走逐於宋魯飢餓於陳蔡困厄而莫有
去之者是誠有得乎爾也蓋顔淵見於夫子出而告
人曰吾能知之子路子貢冉有出而告人亦曰吾知
之下而至於邽巽孔忠公西輿公西葴此數子者門
人之下第者也竊窺於道徳之光華而有聞於議論
之未皆以自得於一世其後田子方叚干木之徒講
之不詳乃竊以為虛無淡泊之説而吳起禽滑氂之
類又似猖狂於戰國蓋夫子之道分散四布後之人
得其遺波餘澤者至於如此而楊朱墨翟莊周鄒衍
田駢慎到韓非申不害之徒又不見夫子之大道皇
皇惑亂譬如䧟於大澤之陂荆榛棘茨蹊隧㓕絶求
以自致於通衢而不可得乃妄冒蒺藜蹈崖谷﨑嶇
繚繞而不能自止何者彼亦自以為巳之得之也轍
嘗怪古之聖人既已知之矣而不遂以明告天下而
著之六經六經之説皆㣲見其端而非所以破天下
之疑惑使之一見而寤者是以世之君子紛紛至此
而不可執也今夫易者聖人之所以盡天下剛柔喜
怒之情勇敢畏懼之性而寓之八物因八物之相遇
吉凶得失之際以教天下之趨利避害蓋亦如是而
已而世之説者王氏韓氏至於老子之虚無京房焦
貢至以隂陽災異之數言詩者不言咏歌勤苦酒食
燕樂之際極歡極慼而不違於道而言五際子午卯
酉之事言書者不言其君臣之歡吁俞嗟歎有以深
感天下而論其費誓秦誓之不當作也夫孔子豈不
知後世之至此極歟其意以為後之學者無所據依
感發以自盡其才是以設為六經而使之求之蓋又
欲其深思而得之也是以不為明著其説使天下各
以其所長而求之故曰仁者見之謂之仁智者見之
謂之智而子貢亦曰在人賢者識其大者不賢者識
其小者夫使仁者効其仁智者効其智大者推明其
大而不遺其小小者樂致其小以自附於大各因其
才而盡其力以求其至㣲至宻之地則天下将有終
身校其説而無勌者矣至於後世不明其意患乎異
説之多而學者之難明也於是舉聖人之㣲言而折
之以一人之私意而傳䟽之學横放於天下由是學
者愈怠而聖人之説益以不明今夫使天下之人因
説者之異同得以縱觀慱覧而辨其是非論其可否
推其精粗而後至於㣲宻之際則講之當益深守之
當益固孟子曰君子深造之以道欲其自得之也自
得之則居之安居之安則資之深資之深則取之左
右逢其原故君子欲其自得之也昔者轍之始學也
得一書伏而讀之不求其傳而惟其書之知求之而
莫得則反覆而思之至於終日而莫見而後退而求
其傳何者懼其入於心之易而守之不堅也及既長
乃觀百家之書從横顛倒可喜可愕無所不讀泛然
無所適從蓋晩而讀孟子而後徧觀乎百家而不亂
也而世之言者曰學者不可以讀天下之雜説不幸
而見之則小道異術將乗閒而入於其中雖揚雄尚
然曰吾不觀非聖之書以為世之賢人所以自養其
心者如人之弱子㓜弟不當出而置之於紛華雜擾
之地此何其不思之甚也古之所謂知道者邪詞入
之而不能蕩詖詞犯之而不能詐爵禄不能使之驕
貧賤不能使之辱如使深居自閉於閨闥之中兀然
頺然而曰知道知道云者此乃所謂腐儒者也古者
伯夷隘柳下惠不恭隘與不㳟是君子之所不為也
而孔子曰伯夷叔齊不降其志不辱其身柳下惠少
連降忘而辱身言中倫行中慮虞仲夷逸隱居放言
身中清廢中權而我則異於是無可無不可夫伯夷
柳下惠是君子之所不為而不棄於孔子此孟子所
謂孔子集大成者也至於孟子惡鄉原之敗俗而知
於陵仲子之不可常也美禹稷之汲汲於天下而知
顔氏子自樂之非固也知天下之諸侯其所取之為
盗而知王者之不必盡誅也知賢者之不可召而知
召之役之為義也故士之言學者皆曰孔孟何者以
知其道而已今轍山林之匹夫其才術技藝無以大
過於中人而何敢自附於孟子然其所以汎觀天下
之異説三代以來興亡治亂之際而皎然其有以折
之者蓋其學出於孟子而不可誣也今年春天子將
求直言之士而轍適來調官京師舍人楊公不知其
不肖取其鄙野之文五十篇而薦之俾與明詔之末
伏惟執事方今之偉人而朝之名卿也其徳業之所
服聲華之所耀孰不欲一見以効薄技於左右夫其
五十篇之文從中而下則執事亦既見之矣是以不
敢復以為獻姑述其所以為學之道而執事試觀焉
　　　上劉長安書
轍聞之物之所受於天者異則其自處必髙自處既
髙則必趯然有所不合於世俗蓋猛虎處於深山向
風長鳴則百獸震恐而不敢出松栢生於髙岡散抲
布葉而草木為之不殖非吾則爾拒而爾則不吾抗
也故夫才不同則無朋而勢遠絶則失衆才髙者身
之累也勢異者衆之棄也昔者伯夷叔齊已嘗試之
矣與其鄉人立以其冠之不正也舍而去之夫以其
冠之不正也舍之而去則天下無乃無可與共處者
耶舉天下而無可與共處則是其勢豈可以乆也茍
其勢不可以乆則吾無乃亦将病之與其病而後反
也不若其素與之之為善也伯夷叔齊惟其徃而不
反是以為天下之棄人也以伯夷之不吾屑而棄伯
夷者是固天下之罪矣而以吾之絜清而不屑天下
是伯夷亦有過耳古語有之曰大辯若訥大巧若拙
何者懼天下之以吾辯而以辯乘我以吾巧而以巧
困我故以拙養巧以訥養辯此又非獨善保身也亦
将以使天下之不吾忌而其道可長乆也今夫天下
之士轍已畧觀之矣於此有所不足則於彼有所長
於此有所蔽則於彼有所見其勢然矣仄聞執事之
風明俊雄辯天下無有敵者而髙亮剛果士之進於
前者莫不振栗而自失退而仰望才業之輝光莫不
逡巡而自愧蓋天下之士已大服矣而轍願執事有
以少下之使天下樂進於前而無恐而轍亦得進見
左右以聽議論之末幸幸甚甚
　　　答徐州陳師仲書二首
轍白陳君足下去年轍從家兄遊徐州君兄弟始以
客來見一揖而退漠然不知君之胷中也既而問之
君之鄉人君力學行義不妄交遊既已中心異之及
來南京又辱以所為文為贈讀之翛然以清追慕古
人而無意於世俗心雖愛之然亦憂君之以是困於
今世也今年春君西遊謀所以葬先子於朋友既而
東歸貧不克舉書來告曰将改卜七月且問所以為
葬嗟夫轍固知君之至於此也以若所為行求今之
人則其困也固宜雖然子而固子之守盡子之有歛
手足形還葬此則曽子之所以葬其親也而何病詩
云凡民有喪匍匐救之有欲救之心而力不贍愧實
在我而子何病今既七月矣惟自勉以禮不宣轍白
　　　其
䝉惠書論詩許以五百篇為惠既知所從學詩之人
又知所以作詩之意五百篇雖未至然見此書已與
見詩無異矣應掾言迫於觧舟有書不能盡取即此
詩是耶轍少好為詩與家兄子瞻所為多少畧相若
也子瞻既已得罪轍亦不復作詩然今世士大夫亦
自不喜為詩以詩名世者蓋無幾人間有作者尤足
貴也故僕每得其所為輙諷咏終日譬如新病喑人
口不復歌聞有歌者猶能手足舞蹈以自慰釋足下
尚能以五百篇見惠耶茍有以慰我不必矜自口出
也
　　　答黄庭堅書
轍之不肖何足以求交於魯直然家兄子瞻與魯直
徃還甚乆轍與魯直舅氏公擇相知不踈讀君之文
誦其詩願一見者乆矣性拙且懶終不能奉咫尺之
書致慇懃於左右乃使魯直以書先之其為愧恨可
量也自廢棄以來頺然自放頑鄙愈甚見者徃徃嗤
笑而魯直猶有以取之觀魯直之書所以見愛者與
轍之愛魯直無異也然則書之先後不君則我未足
以為恨也比聞魯直吏事之餘獨居而𬞞食陶然自
得蓋古之君子不用於世必寄於物以自遣阮籍以
酒嵇康以琴阮無酒嵇無琴則其食草木而友麋鹿
有不安者矣獨顔氏子飲水啜菽居於陋巷無假於
外而不改其樂此孔子所以嘆其不可及也今魯直
目不求色口不求味此其中所有過人遠矣而猶以
問人何也聞魯直喜與禪僧語蓋聊以是探其有無
耶漸寒比日起居甚安惟以時自重
　　　答徐州教授李昭玘書
轍啓女夫王君適自徐還筠承賜以長書伏讀愧歎
無以為喻自惟愚拙加以罪廢平時學問捐棄不講
譬如荒畦敗圃草棘狼籍雖追惟疇昔耘耝之勤欲
從容遊步其間而亦愀然自嫌不欲寘足况夫通都
大邑之人遍觀天下之巨麗心目廣大物難稱愜乃
欲遊目縱覧究其有無豈有不嘻笑者哉伏惟君侯
壯年篤學才節茂美文章雋發何意過聽如此然聞
王君言出入學中逾年稍知㫖趣所詣蓋耽恱至道
忽忘世味毎有超然絶俗之意聞轍被罪以來自知
鄙陋歸耕之計慮之已熟不詧其故遽以知道許之
夫古之所謂知道者富貴不能淫貧賤不能憂夫豈
如轍困躓而謀安者耶若夫収其精以治身而斥其
土苴以惠天下此君侯之所當學也而亦何取於轍
哉辱賜之厚不知所報謹奉啓陳謝伏惟照察不宣
　　　上洪州孔大夫論徐常侍墳書
轍竊見故散騎常侍徐公鉉墳在公所治郡新建縣
西山鸞岡原徐公沒於淳化辛卯迨今九十四年公
無子故人奉新胡克順葬之胡氏昔為大家克順慕
公髙義春秋時祀頃未嘗廢自克順死胡氏衰公之
墳域荒茀不治蓋有年矣聞自近歳民間利其林木
至訟而爭之公所葬地本其先塋公家既無子孫契
券亡失官遂籍沒其地伐其松栢以治屋宇行道知
之徃徃為之掩泣竊惟南唐舊臣如公之比蓋無一
二方陳覺馮延魯愚弄其主擅興甲兵䘮師蹙國時
無一人敢非之者公獨與韓熈載力陳其姦卒致其
罪及王師南討李氏危在朝夕公受命兵間不為身
計義動中國至今稱之蓋公之大節落落如此雖使
千載之後猶當推求遺迹以勸後來今沒未百年棄
而不録仁人君子豈其然哉伏惟明公家本先聖先
中丞忠義慷慨氣節凛然公行亦大方直繼前烈如
徐公軰人譬之草木臭味不逺儻䝉矜念使孤墳遺
魄不至侵暴祭祀稍存樵采不犯不惟南方士人拭
目傾心將天下義士知有所勸轍言非所職干冐髙
明不勝載越
欒城集第巻二十二
欒城後集巻第二十二
　　亡兄子瞻端明墓誌銘一首
予兄子瞻謪居海南四年春正月今天子即位推恩
海内澤及鳥獸夏六月公被命渡海北歸明年舟至
淮浙秋七月被病卒於毗陵呉越之民相與哭於市
其君子相弔於家訃聞四方無賢愚皆咨嗟出涕太
學之士數百人相率飯僧惠林佛舍嗚呼斯文墜矣
後生安所復仰公始病以書屬轍曰即死葬我嵩(下/山)
子為我銘轍執書哭曰小子忍銘吾兄公諱軾姓蘇
字子瞻一字和仲世家眉山曾大父諱杲贈太子太
保妣宋氏追封昌國太夫人大父諱序贈太子太傅
妣史氏追封嘉國太夫人考諱洵贈太子太師妣程
氏追封成國太夫人公生十年而先君宦學四方太
夫人親授以書聞古今成敗輒能語其要太夫人嘗
讀東漢史至范滂傳慨然太息公侍側曰軾若為滂
夫人亦許之否乎太夫人曰汝能為滂吾顧不能為
滂母耶公亦奮厲有當世志太夫人喜曰吾有子矣
比冠學通經史屬文日數千言嘉祐二年歐陽文忠
公考試禮部進士疾時文之詭異思有以救之梅聖
俞時與其事得公論刑賞以示文忠文忠驚喜以為
異人欲以冠多士疑曾子固所為子固文忠門下士
也乃寘公第二復以春秋對義居第一殿試中乙科
以書謝諸公文忠見之以書語聖俞曰老夫當避此
人放出一頭地士聞者始譁不厭久乃信伏丁太夫
人憂終喪五年授河南福昌主簿文忠以直言薦之
祕閣試六論舊不起草以故文多不工公始具草文
義粲然時以為難比答制䇿復入三等除大理評事
薟書鳯翔府判官長吏意公文人不以吏事責之公
盡心其職老吏畏㐲關中自元昊叛命人貧役重岐
下歳以南山木栰自渭入河經底柱之險衙前以破
産者相繼也公徧問老校曰木栰之害本不至此若
河渭未漲操栰者以時進止可無重費也患其乘河
渭之暴多方害之耳公即修衙規使衙前得自擇水
工栰行無虞仍言於府使得係籍自是衙前之害減
半治平二年罷還判登聞鼓院英宗枉藩聞公名欲
以唐故事召入翰林宰相限以近例欲召試祕閣上
曰未知其能否故試如蘇軾有不能耶宰相猶不可
及試二論皆入三等得直史館丁先君憂服除時熈
寧二年也王介甫用事多所建立公與介甫議論素
異既還朝寘之官告院四年介甫欲變更科舉上疑
焉使兩制三館議之公議上上悟曰吾固疑此得蘇
軾議意釋然矣即日召見問何以助朕公辭避乆之
乃曰(臣)竊意陛下求治太急聽言太廣進人太銳願
陛下安静以待物之來然後應之上竦然聽受曰卿
三言朕當詳思之介甫之黨皆不悅命攝開封推官
意以多事困之公决斷精敏聲問益逺㑹上元有㫖
布浙燈公密䟽舊例無有不冝以玩好示人即有㫖
罷殿前初策進士舉子希合争言祖宗法制非是公
爲考官退擬答以進深中其病自是論事愈力介甫
愈恨御史知雜事者爲誣奏公過失窮治無所得公
未嘗以一言自辨乞外任避之通判杭州是時四方
行青苗免役市易浙西兼行水利鹽法公於其間常
因法以便民民頼以少安高麗入貢使者凌蔑州郡
押伴使臣皆本路筦庫乘勢驕横至與鈐轄亢禮公
使人謂之曰逺夷慕化而來理必恭順今乃爾暴恣
非汝導之不至是也不悛當奏之押伴者懼為之小
戢使者發幣於官吏書稱甲子公却之曰高麗於本
朝稱臣而不禀正朔吾安敢受使者亟易書稱熈寕
然後受之時以為得體吏民畏愛及罷去猶謂之學
士而不言姓自杭徙知密州時方行手實法使民自
疏財産以定户等又使人得告其不實司農寺又下
諸路不時施行者以違制論公謂提舉常平官曰違
制之坐若自朝廷誰敢不從今出於司農是擅造律
也若何使者驚曰公姑徐之未幾朝廷亦知手實之
害罷之密人私以為幸郡嘗有盜竊發而未獲安撫
轉運司憂之遣一二班使臣領悍卒數十人入境捕
之卒凶暴恣行以禁物誣民入其家争闘至殺人畏
罪驚散欲為亂民訴之公投其書不視曰必不至此
潰卒聞之少安徐使人招出戮之自密徙徐是時河
决曹村泛于梁山泊溢于南清河城南兩山環繞吕
梁百步扼之匯于城下漲不時洩城將敗富民争出
避水公曰富民若出民心動摇吾誰與守吾在是水
决不能敗城驅使復入公履屨杖䇿親入武衛營呼
其卒長謂之曰河將害城事急矣雖禁軍冝為我盡
力卒長呼曰太守猶不避塗潦吾儕小人效命之秋
也執挺入火伍中率其徒短衣徒跣持畚鍾以出築
東南長隄首起戲馬臺尾屬於城隄成水至隄下害
不及城民心乃安然雨日夜不止河勢益暴城不沈
者三板公廬於城上過家不入使官吏堵而守卒完
城以聞復請調來歳夫增築故城為木岸以虞水之
再至朝廷從之訖事詔褒之徐人至今思焉徙知湖
州以表謝上言事者擿其語以為謗遣官逮赴御史
獄初公既補外見事有不便於民者不敢言亦不敢
黙視也縁詩人之義託事以諷庶幾有補於國言者
從而媒蘖之上初薄其過而浸潤不止是以不得巳
從其請既付獄吏必欲寘之死鍛鍊久之不决上終
憐之促具獄以黃州團練副使安置公幅巾芒屩與
田父野老相從溪谷之間築室於東坡自號東坡居
士五年上有意復用而言者沮之上手札徙汝州略
曰蘇軾黜居思咎閱歳滋深人材實難不忍終棄未
至上書自言有飢寒之憂有田在常願得居之書朝
入夕報可士大夫知上之卒喜公也㑹晏駕不果復
用至常以哲宗即位復朝奉郎知登州至登召為禮
部郎中公舊善門下侍郎司馬君實及知樞密院章
子厚二人氷炭不相入子厚每以謔侮困君實君實
苦之求助於公公見子厚曰司馬君實時望甚重昔
許靖以虛名無實見鄙於蜀先主法正曰靖之浮譽
播流四海若不加禮必以賤賢為累先主納之乃以
靖為司徒許靖且不可慢況君實乎子厚以為然君
實頼以少安既而朝廷縁先帝意欲用公除起居舍
人公起於憂患不欲驟履要地力辭之見宰相蔡持
正自言持正曰公徊翔久矣朝中無出公右者公固
辭持正曰今日誰當在公前者公曰昔林希同在館
中年且長持正曰希固當先公耶卒不許然希亦由
此繼補記注元祐元年公以七品服入侍延和即改
賜銀緋二年遷中書舍人時君實方議改免役為差
役差役行於祖宗之世法久多弊編户克役不習官
吏虐使之多以破産而狹鄉之民或有不得休息者
先帝知其然故為免役使民以户高下出錢而無執
役之苦行法者不循上意於顧役實費之外取錢過
多民遂以病若量出為入毋多取於民則足矣君實
為人忠信有餘而才智不足知免役之害而不知其
利欲一切以差役代之云差官置局公亦與其選獨
以實告而君實始不恱矣嘗見之政事堂條陳不可
君實忿然公曰昔韓魏公刺陜西義勇公為諫官争
之甚力魏公不樂公亦不顧軾昔聞公道其詳豈今
日作相不許軾盡言耶君實笑而止公知言不用乞
補外不許君實始怒有逐公意矣㑹其病卒乃巳時
臺諫官多君實之人皆希合以求進惡公以直形巳
争求公瑕疵既不可得則因縁熈寧謗訕之說以病
公公自是不安於朝矣尋除翰林學士二年復除侍
讀每進讀至治亂盛衰邪正得失之際未嘗不反覆
開導覬上有所覺悟上雖共黙不言聞公所論説轍
首肯喜之三年權知禮部貢舉㑹大雪苦寒士坐庭
中噤不能言公寛其禁約使得盡其技而巡鋪内臣
伺其坐起過為凌辱公以其傷動士心虧損國體奏
之有㫖送内侍省撻而逐之士皆恱服嘗侍上讀祖
宗寳訓因及時事公歴言今賞罰不明善惡無所勸
沮又黃河勢方西流而強之使東夏人㓂鎮戎殺掠
幾萬人帥臣掩蔽不以聞朝廷亦不問事每如此恐
䆮成衰亂之漸當軸者恨之公知不見容乞外任四
年以龍圖閣學士知杭州時諌官言前宰相蔡持正
知安州作詩借郝處俊事以譏刺時事大臣議逐之
嶺南公宻䟽言朝廷若薄確之罪則於皇帝孝治爲
不足若深罪確則於太皇太后仁政爲小累謂宜皇
帝降敕置獄逮治而太皇太后内出手詔赦之則仁
孝兩得矣宣仁后心善公言而不能用公出郊未發
遣内侍賜龍茶銀合用前執政恩例所以慰勞甚厚
及至杭吏民習公舊政不勞而治歳適大旱飢疫並
作公請於朝免本路上供米三之一故米不翔貴復
得賜度僧牒百易米以救飢者明年方春即减價糶
常平米民遂免大旱之苦公又多作饘粥藥劑遣吏
挾醫分坊治病活者甚衆公曰杭水陸之㑹因疫病
死比他處常多乃裒羨緡得二千復發私橐得黃金
五十兩以作病坊稍畜錢粮以待之至于今不廢是
秋復大雨太湖泛溢害稼公度來歳必飢復請于朝
乞免上供米半又多乞度牒以糴常平米并義倉所
有皆以備來歳出糶朝廷多從之由是吳越之民復
免流散秔本江海之地水泉鹹苦居民稀少唐刺史
李泌始引西湖水作六井民足於水故井邑日富及
白居易復役西湖放水入運河自河入田所溉至千
頃然湖水多葑自唐及錢氏歳輒開治故湖水足用
近歳廢而不理至是湖中葑田積二十五萬餘丈而
水無幾矣運河失湖水之利則取給於江潮潮渾濁
多淤河行闤闠中三年一淘為市并大患而六井亦
幾廢公(至/始)浚茅山鹽橋二河以茅山一河專受江潮
以鹽橋一河專受湖水復造堰閘以為湖水畜洩之
限然後潮(入/不)市且以餘力復完六井民稍獲其利矣
公間至湖上周視良久曰今欲去葑田葑田如雲將
安所寘之湖南北三十里環湖徃來終日不達若取
葑田積之湖中為長堤以通南北則葑田去而行者
便矣吳人種菱春輒芟除不遺寸草葑田若去募人
種菱収其利以備修湖則湖當不復堙塞乃取救荒
之餘得錢粮以貫石數者萬復請於朝得百僧度牒
以募役者堤成植芙蓉楊栁其上望之如圖畫杭人
名之蘇公堤杭僧有浄源者舊居海濱與舶客交通
牟利舶至高麗交譽之元豐末其王子義天來朝因
徃拜焉至是源死其徒竊持其畫像附舶徃告義天
亦使其徒附舶來祭祭訖乃言國母使以金塔一祝
皇帝太皇太后壽公不納而奏之曰高麗久不入貢
失賜予厚利意欲來朝矣未測朝廷所以待之薄厚
故因祭亡僧而行祝壽之禮禮意(甚/少)薄蓋可見矣若
受而不答則逺夷或以怨怒因而厚賜之正墮其計
臣謂朝廷冝勿與知而使州郡以理却之然庸僧猾
商敢擅招誘外夷邀求厚利為國生事其漸不可長
冝痛加懲創朝廷皆從之未幾高麗貢使果至公按
舊例使之所至吳越七州實費二萬四千餘緡而民
間之費不在乃今諸郡量事裁損比至民復交易之
利而無侵撓之害浙江潮自海門東來勢如雷霆而
浮山峙於江中與漁浦諸山大牙相錯洄洑激射歳
敗公私船不可勝計公議目浙江上流地名石門並
山而東鑿為運河引浙江及谿谷諸公水二十餘里
以達于江又並山為岸不能十里以達于龍山之大
慈浦自浦北析抵小嶺鑿嶺六十五丈以達于嶺東
古河浚古河數里以達于龍山運河以避浮山之險
人皆以為便奏聞有惡公成功者㑹公罷歸使代者
盡力排之功以不成公復言三吳之水瀦為太湖太
湖之水溢為松江以入海海日兩潮潮濁而江清潮
水嘗欲淤塞江路而江水清駛隨輒滌去海口嘗通
則呉中少水患昔蘇州以東公私船皆以篙行無陸
挽者自慶暦以來松江大築挽路建長橋以扼塞江
路故今三呉多水欲鑿挽路為千橋以迅江勢亦不
果用人皆恨之公二十年間再莅此州有德於其人
家有畫像飲食必祝又作主祠以報六年召入為翰
林承㫖復侍邇英當軸者不樂風御史攻公公之自
汝移常也授命於宋㑹神考晏駕哭於宋而南至揚
州常人為公買田書至公喜作詩有聞好語之句言
者妄謂公聞諱而喜乞加深譴然詩刻石有時日朝
廷知言者之妄皆逐之公懼請外補乃以龍圖閣學
士守潁先是開封諸縣多水患吏不究本末决其陂
澤注之惠氏河河不能勝則陳亦多水至是又將鑿
鄧艾溝與潁河並且鑿黃堆注之於淮議者多欲從
之公適至遣吏以水平準之淮之漲水高於新溝幾
一丈若鑿黄堆淮水顧流浸州境决不可為朝廷從
之郡有宿賊尹遇等數人羣黨驚劫殺變主及捕盜
吏兵者非一朝廷以名捕不獲被殺者噤不敢言公
召汝隂尉李直方謂之曰君能禽此當力言於朝乞
行優賞不獲亦以不職奏免君矣直方退緝知羣盗
所在分命弓手徃捕其黨而躬徃捕遇直方有母年
九十母子泣别而行手㦸刺而獲之然小不應格推
賞不及公為言於朝請以年勞改朝散郎階為直方
賞朝廷不從其後吏部以公當遷以符㑹公考公自
謂已許直方卒不報七年徙楊州發運司舊主東南
漕法聽操舟者私載物貨征商不得留難故操舟者
富厚以官舟為家補其弊漏而周船夫之乏困故其
所載率無虞而速達近歳不忍征啇之小失一切不
許故舟弊人困多盗所載以濟飢寒公私病公奏乞
復故朝廷從之未閱歳以兵部尚書召還並侍讀是
歳親祀南郊為鹵薄使導駕入太廟有貴戚以其車
從争道不避伏衛公於車中効奏之明日中使傳命
申敕有司嚴整伏衛尋遷禮部復兼端明殿翰林侍
讀二學士高䴡遣使請書於朝朝廷以故事盡許之
公曰漢東平王請諸子及太史公書猶不肯與今高
麗所請有甚於凡其可予之乎不聽公臨事必以正
不能俯仰隨俗乞守郡自効八年以二學士知定州
定久不治軍政尤弛武衛卒驕墮不教軍校蠶食其
廪賜故不敢呵問公取其貪汙甚者配隷逺惡然後
繕修營房禁止飲摶軍中衣食稍足乃部勒以戰法
衆皆畏伏然諸校多不自安者有卒史復以贓訴其
長公曰此事吾自治則可汝若得告軍中亂矣亦决
配之衆乃定㑹春大閱軍禮乆廢將吏戎服奔走執
事副緫管王光祖自謂老將耻之稱疾不出公召書
史作奏將上光祖震恐而出訖事無敢慢者定人言
自韓魏公去不見此禮至今矣北戎乆和邊兵不試
臨事有不可用之憂惟沿邊弓箭社兵與㓂爲鄰以
戰射自衛猶號精銳故相龎公守邊因其故俗立隊
伍將校出入賞罰緩急可使歲乆法弛復爲保甲所
撓漸不爲用公奏爲免保甲及兩稅折變科配長吏
以時訓勞不報議者惜之時方例廢舊人公坐爲中
書舎人日草責降官制直書其罪誣以謗訕紹聖元
年遂以本官知英州尋復降一官未至復以寧逺軍
節度副使安置惠州公以侍從齒嶺南編户獨以少
子過自隨瘴癘所侵蠻蜒所侮胷中泊然無所帶芥
人無愚皆得其歡心疾苦者畀之藥殞斃者納之竁
又率衆為二橋以濟病渉者惠人愛敬之居三年大
臣以流竄者為未足也四年復以瓊州别駕安置昌
化非人所居食飲不具藥石無有初僦官屋以庇風
雨有司猶謂不可則買地築室昌化士人畚土運甓
以助之為屋三間人不堪其憂公食芋飲氷著書以
為樂時從其父老遊亦無間也元符三年大赦北還
初徙廉再徙永巳乃復朝奉郎提舉成都玉局觀居
從其便公自元祐以來未嘗以歳課乞遷故官止於
此勲上輕車都尉封武功縣開國伯食邑九百户將
居許病暑暴下中止於常建中靖國元年六月請老
以本官致仕遂以不起未終旬日獨以諸子侍側曰
吾生無惡死必不墜慎無哭泣以怛化問以後事不
答湛然而逝實七月丁亥也公娶王氏追封通義郡
君繼室以其女弟封同安郡君亦先公而卒子三人
長曰邁雄州防禦推官知河間縣事次曰迨次曰過
皆承務郎孫男六人簞符箕籥筌籌明年閏六月癸
酉葬於汝州郟城縣釣臺鄉上瑞里公之於文得(於/之)
天少與轍皆師先君初好賈誼陸贄書論古今治亂
不為空言既而讀莊子喟然歎息曰吾昔有見於中
口未能言今見莊子得吾心矣乃出也中庸論其言
微妙皆古人所未喻嘗謂轍曰吾視今世學者獨子
可與我上下耳既而謪居於黃杜門深居馳騁翰墨
其文一變如川之方至而轍瞠然不能及矣後讀釋
氏書深悟實相叅之孔老愽辯無礙浩然不見其涯
也先君晚歳讀易玩其爻象得其剛柔逺近喜怒逆
順之情以觀其詞皆迎刃而解作易傳未完疾革命
公述其志公泣受命卒以成書然後十載之微言煥
然可知也復作論語説時發孔氏之祕最後居海南
作書傳椎明上古之絶學多先儒所未達既成三書
撫之嘆曰今世要未能信後有君子當知我矣至其
遇事所為詩騷銘記書檄論譔率皆過人有東坡集
四十巻後集二十巻奏議十五巻内制十巻外制三
巻公詩本似李杜晩喜陶淵明追和之者幾遍凡四
巻㓜而好書老而不勌自言不及晉人至唐褚薛顔
柳髣􁬈近之平生篤於孝友輕財好施伯父太白早
亡子孫未立杜氏姑卒未葬先君没有遺言公既除
喪即以禮葬姑及官可䕃補復以奏伯父之曽孫彭
其於人見善稱之如恐不及見不善斥之如恐不盡
見義勇於敢為而不顧其害用此數困於世然終不
以為恨孔子謂伯夷叔齊古之賢人曰求仁而得仁
又何怨公實有焉銘曰
蘇自欒城西宅于眉世有潜徳而人莫知猗歟先君
名施四方公㓜師焉其學以光出而從君道直言忠
行險如夷不謀其躬英祖擢之神考試之亦既知矣
而未克施晚侍哲皇進以詩書誰實間之一斥而䟽
公心如玉焚而不灰不變生死孰為去來古有微言
衆說所䝉手發其樞恃此以終心之所􁁃遇物則見
聲融金石光溢雲漢耳目同是舉世畢知欲造其淵
或眩以疑絶學不繼如巳斷弦百世之後豈其無賢
我初從公頼以有知撫我則凡誨我則師皆遷于南
而不同歸天實為之莫知我哀
欒城後集巻第二十二
欒城集巻第二十三
　　記九首
　　　筠州聖祖殿記
維周制天下邑立后稷祠而唐禮州祀老子蓋二祖
之徳光配天地充塞海㝢凡有社有民不可以弗饗
既以為民祈福俾雨露之施無有遠邇亦以一民之
望使知飲食作息皆上之賜粤維我聖祖功緒永遠
肇自皇世超絶周唐逾千萬年威神在天靈徳在下
祥符癸丑實始詔四方萬國咸建祠宫立位設像歳
時朝謁因周唐之故以教民順筠故附庸豫章列為
成國維近匪逺吏民朴陋野不逹禮承命不蠲因仍
故宫即其東廂以建神位凡進見之禮稽首東響更
六十有九年弗革弗新元豐三年二月臣維瞻受命
作守始至伏謁惕然不寧既視事遂以言於朝度其
宫之東得隙土南北十有二筵東西九筵伐木於九
峯逍遥之山四年八月始庀工九月而告成耽耽其
堂殖殖其庭神來顧享民以祗肅臣轍適以譴來睹
其終始乃拜手稽首為詩六章章八句刻之祠廷之
石詩曰
髙安在南分自豫章重山複江魚鳥之鄉俗野不文
吏亦怠荒禮失不知習為舊常於穆聖祖宅神皇極
降鑒在下子孫千億羽衣玉佩旗纛旄節巍巍煌煌
秩祀萬國如日在天靡國不臨筠雖小邦其有不歆
東廡西響誰皆營之民昏不知神以不懐深山之間
野水之濵禮樂聲明孰見孰聞祖廟之嚴君臣則存
失而不圖民以罔觀毛侯始來其則有意匪民之愚
禮教實墜章聞于朝帝曰俞哉弗改弗營何以示民
九峯之杉逍遥之柟易直且修弗斵而堪新堂有嚴
四星在南朝廷之儀萬民所祗
　　　齊州閔子祠堂記
歴城之東五里有丘焉曰閔子之墓墳而不廟秩祀
不至邦人不寧守土之吏有将舉焉而不克者熈寧
七年天章閣待制右諫議大夫濮陽李公來守濟南
越明年政修事治邦之耋老相與來告曰此邦之舊
有如閔子而不廟食豈不大闕公唯不知茍知之其
有不飭公曰噫信其可以緩於是庀工為祠堂且使
春秋修其常事堂成具三獻焉籩豆有列儐相有位
百年之廢一日而舉學士大夫觀禮祠下咨嗟涕洟
有言者曰惟夫子生於亂世周流齊魯宋衛之間無
所不仕其弟子之髙第亦咸仕於諸國宰我仕齊子
貢冉有子游仕魯季路仕衛子夏仕魏弟子之仕者
亦衆矣然其稱徳行者四人獨仲弓嘗為季氏宰其
上三人皆未嘗仕季氏嘗欲以閔子為費宰閔子辭
曰如有復我者則吾必在汶上矣且以夫子之賢猶
不以仕為汙也而三子之不仕獨何歟言未卒有應
者曰子獨不見夫適東海者乎望之茫洋不知其邉
即之汗漫不測其深其舟如蔽天之山其㠶如浮空
之雲然後履風濤而不僨觸蛟蜃而不讋若夫以江
河之舟楫而跨東海之難則亦十里而返百里而溺
不足以經萬里之害矣方周之衰禮樂崩弛天下大
壊而有欲救之譬如渉海有甚焉者今夫子之不顧
而仕則其舟楫足恃也諸子之汲汲而忘返蓋亦有
陋舟而将試焉則亦随其力之所及而已矣若夫三
子願為夫子而未能下顧諸子而以為不足為也是
以止而有待夫子嘗曰世之學桞下惠者未有若魯
獨居之男子吾於二子亦云衆曰然退而書之遂刻
於石
　　　上髙縣學記
古者以學為政擇其鄉閭之俊而納之膠庠示之以
詩書禮樂揉而熟之旣成使歸更相告語以及其父
子兄弟故三代之間養老饗賔聽訟受成獻馘無不
由學習其耳目而和其志氣是以其政不煩其刑不
瀆而民之化之也速然考其行事非獨於學然也郊
社祖廟山川五祀凡禮樂之事皆所以為政而教民
不犯者也故其稱曰政者君之所以藏身蓋古之君
子正顔色動容貌出詞氣從容禮樂之間未嘗以力
加其民民觀而化之以不逆其上其所以藏身之固
如此至於後世不然廢禮而任法以鞭朴刀鋸力勝
其下有一不順常以身較之民於是始悍然不服而
上之人親受其病而古之所以藏身之術亡矣子游
為武城宰以弦歌為政曰吾聞之夫子君子學道則
愛人小人學道則易使也夫使武城之人其君子愛
人而不害其小人易使而不違則子游之政豈不綽
然有餘裕哉上髙筠之小邑介於山林之間民不知
學而縣亦無學以詔民縣令李君懐道始至思所以
導民乃謀建學宮縣人知其令之將教之也亦相帥
出力以繕其事不逾年而學以具奠享有堂講勸有
位退習有齋膳浴有舍邑人執經而至者数十百人
於是李君之政不苛而民肅賦役獄訟不諉其府李
君喜學之成而樂民之不犯知其為學之力也求記
其事告後以不廢予亦嘉李君之為邑有古之道其
所以得於民者非復世俗之吏也故為書其實且以
志上髙有學之始元豊五年三月二十日眉山蘇轍
記
　　　京西非路轉運使題名記
惟京西於諸路地大且近西舉鞏洛北兼鄭滑南收
陳許蔡汝唐鄧申息胡沈浸滛秦楚之交翕引河汴
縈阻淮漢出入數千里土廣而民淳鬬訟簡少盗賊
希闊外無蠻夷疆場之虞內無兵屯饋饟之勞為吏
者常閒暇無事然其壤地瘠薄多曠而不耕户口寡
少多惰而不力故租賦之人於他路為最貧毎歳均
南饋北短長相補以給軍吏之奉故轉運使之職於
它路為最急雖然事止於自治而無外憂財止於自
足而無外奉則雖貧而可以為富雖急而可以為佚
也熈寧之初朝廷始新政令其細布在州縣而其要
領轉運使無所不緫政新則吏有不知事遽則人有
不辦當是時也轉運使奔走於外咨度於內日不遑
食由是京西始判而鄭滑并於畿内自某某若干州
為南自某某若干州為北南治襄陽北治洛陽殿中
丞陳君知儉自始更制而提舉常平既而為轉運判
官復為副使以領北道始終勞瘁寘功最力將刻名
於石以貽厥後而顧瞻前人泯焉未紀乃按典籍以
求遺放自開寳以來得若干人而君之祖考伯父三
人在焉嗚呼盛哉夫若干人者逺矣其詳不可得而
知然其遺風餘澤故老猶有能道之者孟子有言誦
其詩讀其書不知其人可乎是以論其世也若夫政
之去取地之合離與其人之在是者後世将有考焉
是以具載於此熈寧六年十月日記
　　　齊州濼源石橋記
濼水之源發於城之西南山下北流為堭其淺可掲
城之西門跨而為橋自京師走海上者皆道於其上
毎歳霖雨南山水潦暴作匯於城下橋不能攴輒敗
熈寕六年七月不雨明年夏六月乃雨滛潦繼作橋
遂大壞知歴城施君辯言於府曰水嵗為橋害請為
石橋以紓其役距城之東十五里有廢河敗堰焉其
棄石鐡可取以為用府用其言以告轉運使得錢二
十七萬以具工廪之費取石於山取鐡於府取力於
兵自九月至十一月而橋成民不知焉三跌二門安
如丘陵驚流循道不復為虐方其未成也太守李公
日至於城上視其工之良窳與其役之勞佚而勸相
之知歴城施君實具其材兵馬都監張君用晦實董
其事橋之南五里有大溝焉屬於四澗以殺暴水之
怒乆廢不治於是䟽其堙塞築其缺而完之橋之西
二十歩有溝焉居民裴氏以石壅之而屋於其上水
不得洩則橋受其害亦使去之皆如其舊而止又明
年水復至橋遂無患從事蘇轍言曰橋之役雖小也
然異時郡縣之役其利與民共者其費得量取於民
法令寛簡故其功易成今法嚴於䘏民一切仰給於
官官不能盡辦郡縣欲有所建其功比舊實難非李
公之老於為政與二君之敏於臨事橋將不就夫橋
之役雖小然其勞且難成於舊則倍不可不記也遂
為之記
　　　光州開元寺重修大殿記
古之循吏因民而施政有餘者損之不足者與之興
其所欲而廢其所患苦順其風俗之冝而吾無作焉
故文翁治蜀立之學官龔遂治渤海督之耕牛衛颯
治桂陽教之嫁娶茨充代颯誨之織屨此四人者非
其強民也民之所欲而莫為之勸盻盻相視不能以
自致非得賢長吏以時挈持而振理之使之得其所
願以相生養則民至老死不見風俗之備然而蜀之
學官施於齊魯之邦則玩渤海之耕牛試於邠邰之
野則厭衛之嫁娶茨之織屨行之華夏之國亦未免
於非且笑也故為治者亦觀其俗乘其時使民冝之
蓋無所必為亦無所必置也弋陽郡居長淮之西地
僻而事少田良而民富朝散大夫彭城曹公受命作
守因俗為政安而不擾誅其豪強而佑其善良民化
服之始至訪其士民間其所欲為咸曰吾郡既庶且
富所不足者非財也而浮屠老子之官室貌象痺陋
廢圯民不信響父兄竊議以不若四鄰為愧而莫或
先也公曰是無難也民所不欲吾不敢為茍誠欲之
不成非患也乃召其徒而語之故民勸其令相帥從
事不三年而有成天慶道士治三清北極聖祖諸殿
清浄嚴肅朝謁有所而開元僧明偕新其大殿趨功
勤力先告工具棟楹峻峙瓦甓緻宻為佛菩薩衆像
尊嚴盛䴡儼若在世士女和會耋孺咸喜稽首祈福
如慰如慕蓋殿始作於至道丙申而復新於元豐癸
亥中間寂寥八十八年然後民獲就其志嗚呼循吏
之踈闊而政之難成其乆如此明偕知民之恱故以
告於公請記其事而刻諸石公以書來屬余余考之
循吏傳以為當書故記之不辭五月初五日記
　　　筠州聖夀院法堂記
髙安郡本豫章之屬邑居溪山之間四方舟車之所
不由水有蛟蜃野有虎豹其人稼穡漁獵其利粳稻
竹箭楩柟荼楮民富而無事然以其嶮且遠也士之
行乎當時者不至於其閒元豐三年余以罪遷焉既
至幸其風氣之和飲食之良飽食而安居忽焉不知
嶮遠之為患然以有罪故法不得釋宫而遊間獨取
郡之圖書考其風俗人物之舊然後信其冝為余之
居也昔東晉太寧之間道士許遜與其徒十有二人
散居山中能以術救民疾苦民尊而化之至今道士
比已州為多至於婦人孺子亦喜為道士服唐儀鳯
中六祖以佛法化嶺南再傳而馬祖興於江西於是
洞山有价黄蘖有運眞如有愚九峯有䖍五峯有觀
髙安雖小邦而五道場在焉則諸方遊談之僧接迹
於其地至於以禪名精舍者二十有四此二者皆他
方之所無子乃以罪故得兼而有之余既少而多病
壯而多難行年四十有二而視聽衰耗志氣消竭夫
多病則與學道者冝多難行與學禪者冝既與其徒
出入相從於是吐故納新引挽屈神而病以少安照
了諸妄還復本性而憂以自去洒然不知網罟之在
前與桎梏之在身孰知夫嶮逺之不為予安而流徙
之不為子幸也哉然郡之諸山近者數十里逺者數
百里皆非余所得徃獨聖夀者近在城東南隅毎事
之間輒徃遊焉其僧省聦本綿竹人少治講說晩得
法於浙西本禪師聽其言亹亹不勌郡人有吳智訥
者治生有餘輒盡之於佛既為僧堂之後室又為聦
治其法堂皆極壯䴡凡材甓金漆皆具於智訥堂成
聦以余遊之亟也求余為記余亦喜聦之能以其法
助余也遂為記其略四年六月十七日
　　　廬山棲賢寺新修僧堂記
元豐三年余得罪遷髙安夏六月過廬山知其勝而
不敢晋晋二日渉其山之陽入棲賢谷谷中多大石
岌嶪相倚水行石間其聲如雷霆如千乘車行者震
掉不能自持雖三峽之嶮不過也故其橋曰三峽渡
橋而東依山循水水平如白練横觸巨石匯為大車
輪流轉洶湧窮水之變院據其上流右倚石壁左俯
流水石壁之趾僧堂在焉狂峯怪石翔舞於簷上衫
松竹箭横生倒植葱蒨相紏毎大風雨至堂中之人
疑將壓焉問之習廬山者曰雖茲山之勝棲賢蓋以
一一数矣明年長老智遷使其徒惠遷謁余於髙安
曰吾僧堂自始建至今六十年矣瓦敗木朽無以待
四方之客惠遷能以其勤力新之完壯䆳宻非復其
舊願為文以志之余聞之求道者非有飲食衣服居
處之求然使其飲食得充衣服得完居處得安於以
求道而無外擾則其為道也輕此古之逹者所以必
因山林築室廬蓄𬞞米以待四方之遊者而二遷之
所以寘力而不懈也夫士居於塵垢之中紛紜之變
日遘於前而中心未始一日忘道況乎深山之崖野
水之垠有堂以居有食以飽是非榮辱不接於心耳
而忽焉不省也哉孔子曰朝聞道夕死可矣今夫騁
騖乎俗學而不聞大道雖勤勞沒齒余知其無以死
也苟一日聞道雖即死無餘事矣故余因二遷之意
而以告其來者夫豈無人乎哉四年五月初九日眉
陽蘇不記
　　　杭州龍井院訥齋記
錢塘有大法師曰辯才初住上天竺山以天台法化
呉越呉越人歸之如佛出世事之如養父母金帛之
施不求而至居天竺十四年有利其富者迫而逐之
師忻然捨去不以為恨吳越之人涕泣而從之者如
歸市天竺之衆分散四去事聞於朝明年俾復其舊
師黽俛而還如不得已呉越之人爭出其力以成就
廢缺衆復大集無㡬何師告其衆曰吾雖未嘗争也
不幸而立於爭地乆居而不去使人以已是非彼非
沙門也天竺之南山山深而木茂泉甘而石峻汝舍
我我将老於是言已䇿杖而徃以茅竹自覆聲動吳
越人復致其所有鑱嶮堙圯築室而奉之不期年而
荒榛巖石之間臺觀飛湧丹堊炳焕如天帝釋宮師
自是謝事不復出入髙郵秦觀太虛名其所居曰訥
齋道潜師參寥告予為記予聞之師始以法教人叩
之必鳴如千石鐘來不失時如滄海潮故人以辯名
之及其退居此山閉門燕坐寂嘿終日葉落根榮如
冬枯木風止波定如古澗水故人以訥名之雖然此
非師之大全也彼其全者不大不小不長不短不垢
不浄不辯不訥而又何以名之雖然樂其出而髙其
退喜其辯而貴其訥此衆人意也則其以名齋也亦
冝系之以詞曰
　以辯見我　既非見我　以訥見我　亦㡬於妄
　有叩而應　時止而止　非辯非訥　如如不動
　諸佛既然　我亦如是
欒城集巻第二十三
欒城集後巻二十三
　　歐陽文忠公神道碑一首(弼書附/答公子叔)
熈寧五年秋七月觀文殿學士太子少師(仕/致)歐陽文
忠公薨于汝隂八年秋九月諸子奉公之喪葬于新
鄭旌賢鄉自葬至崇寧五年凡三十有二年矣公子
棐以墓隧之碑來請轍方以罪廢于家且病不能執
筆辭不獲命乃曰病茍不死當如君志既而已謹案
歐陽氏自唐率更令之四世孫琮為告州刺史後世
因家于吉曾祖諱郴南唐武昌令贈太師中書令妣
劉氏追封楚國太夫人祖諱偃南唐南京衛院判官
贈太師中書令兼尚書令妣李氏追封吳國太夫人
考諱觀秦州軍事推官贈太師中書令兼尚書令封
鄭國公妣鄭氏追封韓國太夫人公諱脩字永叔生
四歳而孤韓國守節自誓親教公讀書家貧至以荻
畫地學書公敏悟過人所覽輒能誦比成人將舉進
士為一時偶儷之文已絶出倫軰翰林學士胥公時
在漢陽見而竒之曰子必有名於世館之門下公從
之京師兩試國子監一試禮部皆第一人遂中甲利
補西京推官始從尹師魯遊為古文議論當世事迭
相師友與梅聖俞遊為歌詩相倡和遂以文章名冠
天下留守王文康公知其賢還朝薦之景祐初召試
遷鎮南軍節度掌書記館閣校勘時范文正公知開
封府每進見輒論時政得失宰相惡之斥守饒州公
見諫官高若訥若訥詆誚范公以為當黜公為書責
之坐貶峽州夷陵令明年移乾徳令明年移乾德令
復為武成軍節度判官康定初范公起為陜西經略
招討安退不同其進可也辭不就召還復校勘遷太
子中允與脩崇文總目慶暦初遷集賢校埋同知太
常禮院求補外通判滑事時西師未解契丹初復舊
約京東西盗賊蜂起國用不給仁宗知朝臣不任事
始登進范公及杜正獻公富文忠公韓忠獻公分列
二府增諫員取敢言士公首被選以太常丞知諫院
賜五品服未㡬修起居注公每勸上延見諸公訪以
政事上再出手詔使諸公條天下事又開天章閣召
對賜坐給𥿄筆使具疏予前諸公惶恐退而上時所
冝先者十數事於是有詔勸農桑興學校革磨勘任
子等弊中外悚然而小人不便相與騰口謗之公知
其必爲害常爲上分别邪正勸力行諸公之言初范
公之貶饒州公之貶饒州公與尹師魯余安道皆以
直范公見逐目之黨人自是朋黨之論起乆而益熾
公乃為朋黨論以進言君子以同道為朋小人以同
利為朋人君但當退小人之偽朋用君子之真朋其
言懇惻詳盡其後諸公卒以黨議不得久晋於朝公
性疾惡論事無所回避小人視之如仇讎而公愈奮
厲不顧上獨深知其忠改右正言知制誥賜三品服
仍知諫院故事知制誥必試上知公之文有㫖不試
與近世楊文公陳文惠公比逮公二人而巳嘗因奏
事論及人物上目公曰如歐陽脩何處得來蓋欲大
用而未果也四年大臣有言河東芻粮不足請癈麟
州徒治合河津或請癈其寨命公徃視利害公曰麟
州天嶮不可廢也麟州廢則五寨不可守五寨不守
則府州遂為孤壘今五寨存故虜在二三百里外若
五寨廢則夾河皆虜巢穴河内州縣皆不安居矣不
若分其駐並河清塞堡緩急不失應副而平時可省
轉輸由是麟州得不廢又言忻代州岢嵐火山軍並
邊民田廢不得耕號為禁地吾雖不耕而虜常盜耕
之若募民計口出丁為兵量入租粟以耕歳可得數
百萬斛不然它日且盡為虜有議下太原帥臣以為
不便持之久之乃從凡河東賦歛過重民所不堪奏
罷者十數事自河東還㑹保州兵亂又以公為龍圖
閣學士河北都轉運使陛辭上面諭無為久晋計有
所欲言言之公曰諌官得風聞言事外官越職而言
罪也上曰第以聞勿以中外為意河北諸軍怙亂驕
恣小不如意輒䝱持州郡公奏乞優假將帥以鎮厭
士心軍中乃定初保州亂兵皆招以不死既而悉誅
之䝱從二千人亦分隷諸州富公為宣撫使恐後生
變與公相遇於内黃夜半屏人諒欲諸州同日誅之
公曰禍莫大於殺巳降况䝱從乎既非朝命州郡有
一不從為變不綱富公悟乃止公奏置御河催綱司
以督粮餉邊州頼之又置磁相州都作院以繕一路
戎器河北方小治而二府諸公相繼以黨議罷去公
慨然上書論之用事者益怒㑹公之外甥女張嫁公
族人晟以失行繫獄言事者乘此欲并中公遂起詔
獄窮治張貲産上使中官監劾之卒辨其誣猶降官
知滁州事居二年徙楊州文徙潁州遷禮部郎中復
龍圖閣直學士晋守南京遷吏部郎中丁韓國太夫
人憂至和初服除入見鬚髪盡白上怪之問勞惻然
恩意甚厚命判吏部流内銓小人畏公且大用偽為
公奏乞澄汰宦官宦官聞之果怒㑹選人胡宗堯當
改官坐嘗以官舟假人經赦去官法當循資公引對
取㫖上特令改官宦官有密奏者曰宗堯翰林學士
宿之子有司右之私也遂出公知同州言者多謂公
無罪上悟晋刋脩唐書俄入翰林為學士自滁州之
貶至是(二/十)年矣上臨御既久遍閱天下士羣臣未有
以大稱上意上思富公韓公之賢復召寘二府時慶
暦舊人惟二公與公三人皆在朝廷士大夫知上有
致治之意翕然相慶公以學士判三班院二年奉使
契丹契丹使其貴臣宗愿宗熈蕭知足蕭孝友四人
押燕曰此非常例以卿名重故爾嘉祐初判太常寺
二年權知貢舉是時進士為文以詭異相高文體大
壊公患之所取率以詞義近古為貴凡以嶮怪知名
者黜去殆盡牓出怨謗紛然乆之乃服然文章自是
變而復古三年加龍圖閣學士權知開封府事所代
包孝蕭公以威嚴御下名震都邑公簡易循理不求
赫赫之譽有以包公之政勵公者曰公凢人材性不
一用其所長事無不舉強其所短勢必不逮吾亦仕
吾所長耳聞者稱善四年求罷遷給事中充羣牧使
唐書成拜禮部侍郎俄兼翰林侍讀學士公在翰林
凢八年知無不言所言多聽河决啇胡賈魏公晋守
北京欲開橫瓏故道回河使東仲曰者欲道商胡入
六塔河詔兩省臺諫集議公故奉使河北知河决根
本以為河水重濁理無不淤淤從下起下流既淤上
流必决水性避高决必趨下以近事驗之河非不能
力塞故道非不能力復但勢不能久必决於上流耳
橫瓏功大難成雖成必有復决之患六塔㣣小不能
容受大河以全河注之濱棣徳博必被其害不若因
水所趨増治隄防䟽其下流浚之入海則河無决溢
散漫之憂數十年之利也陳恭公當國主橫壠之議
恭公罷去而宰相復以仲昌之言為然行之而敗河
北被害者凡數千里狄武襄公為樞宻使奮自軍伍
多戰功軍中服其威名上不豫諸軍訛言籍籍公言
武臣掌機宻而得軍情不惟於國不便鮮不以爲身
害請出之外藩以保其終始遂罷知陳州公嘗因水
災上言陛下臨御三十餘年而儲宫未建此久闕之
典也漢文帝即位群(臣)請立太子羣(臣)不自疑而敢
請文帝亦不疑其臣有二心後唐明宗尤惡人言太
子事然漢文帝立太子之後享國長久爲漢太宗明
宗儲嗣不早定而秦王以窺覬䧟于大禍後唐遂亂
陛下何疑而久不定乎公言事不擇劇易類如此五
年以本官爲樞密副使明年爲叅知政事公在兵府
與曾魯公考天下兵數及三路屯戍多少地里逺近
更爲圖籍凡邊防乆闕屯戍者必加蒐補其在政府
凡兵民官吏財利之要中書所當知者集爲緫目遇
事不復求之有司時富公乆以母憂去位公與韓公
同心輔政每議事心所未可必力争韓公亦開懷不
疑故嘉祐之政世多以爲得時東宫猶未定(臣)僚問
有言者然皆不克行最後諫官司馬光知江州吕誨
言之中書將因二䟽以請幸上有可意相與力贊之
一日奏事垂拱讀二䟽未及有言上曰朕有意乆矣
顧未得其人耳宗室中誰可者韓公對曰宗室不接
外人臣等無由知之抑此事非臣下所敢議當出自
聖斷上乃稱英宗舊名曰宫中嘗養此人今三十許
歳矣惟此人可耳是日君臣定議於殿上將退公奏
曰此事至大臣等未敢即行陛下今夕更思之來日
取㫖明日請之崇政上曰决無疑矣諸公皆曰事(有/當)
漸容臣等議所除官時英宗方居濮王憂遂議起復
除泰州防禦使判宗正寺來日復對上大喜諸公奏
曰此事既行不可中止乞陛下斷之於心内批付臣
等行之可也上曰此豈可使婦人知之中書行之足
矣時六年十月也及命下英宗力辭上聽候服除除
年二月英宗既免䘮稱疾不出至七月韓公議曰宗
正之命既出外人皆知必為皇子矣今不若遂正其
名使知愈退而愈進示朝廷不可回之意衆稱善乃
以其累表上之上曰今當如何韓公未對公進曰宗
室舊不領職事今有此命天下皆知陛下意矣然誥
勑付閤門得以不受今若以為皇子詔書一出而事
定矣上以為然遂下詔及宫車晏駕皇子嗣位海内
泰然有磐石之固然後天下皆詠歌仁宗之聖以及
諸公之賢而向之黨議消釋無餘至於小人亦磨滅
不見矣英宗即位之初以疾未親政慈聖光獻太后
臨朝公與諸公徃來二宫彌縫其間卒復明辟樞宻
使嘗闕人公當次補韓公曾公議將進擬不以告公
公覺其意謂二公曰今天子諒隂母后垂簾而二三
大臣自相位置何以示天下二公大服而止其後張
康節公去位英宗復將用公公又力辭不拜公再辭
重位諸公不喻其意而服其難八年遷户部侍郎治
平初特遷吏部神宗即位遷尚書左丞公性剛直平
生與人盡言無所隠及在二府士大夫有所干請輒
而喻可否雖臺諌論事亦必以是非詰之以此得怨
而公不䘏也朝廷議加濮王典禮詔下禮官與從官
定議衆欲改封大國稱伯父議未下臺官意公主
此議遂專以詆公言者既以不勝補外而來者持
公愈急御史蔣之竒並以飛語汙公公杜門求辨其
事神宗察其誣連詔詰問詞窮逐去公亦堅求退上
知不可奪除觀文殿學士知毫州事熈寧初遷兵部
尚書知青州事充京東東路安撫使時諸縣散青苗
錢公乞令民止納本錢以示不為利罷提舉管局官
聽民以願請不報三年除檢校太保宣徽南院使判
太原府河東路經略安撫使公辭求知蔡州從之公
在毫巳六請致仕比至蔡逾年復請四年以觀文殿
學士太子少師致仕公年未及謝事天下益以高公
公昔守潁上樂其風土因卜居焉及歸而居室未完
處之怡然不以為意公之在滁也自號醉翁作亭瑯
邪山以醉翁名之晩年又自號六一居士曰吾集古
録一千巻藏書一萬巻有琴一張有棊一局而常置
酒一壺吾老於其間是為六一自為傳刻石亦名其
文曰居士集居潁一年而薨享年六十有六贈太子
太師謚文忠天下學士聞之皆出涕相弔後以諸子
贈太師追封兖國公公之於文天材有餘豐約中度
雍容俯仰不大聲色而義理自勝短章大論施無不
可有欲效之不詭則俗不淫則陋終不可及是以獨
步當世求之古人亦不可多得公於六經長易詩春
秋其所發明多古人所未見嘗奉詔撰唐本紀表志
撰五代史二書本紀法嚴而詞約多敢春秋遺意其
表傳志考與遷固相上下几為易童子問三巻詩本
義十四巻唐本紀表志七十五巻五代史七十四巻
居士集五十巻外集若干巻歸榮集一巻外制集三
巻内制集八巻奏議集十八巻四六集七巻集古録
跋尾十巻雜著述十九巻公篤於朋友不以貴賤生
死易意尹師魯石守道孫明復梅聖俞既没皆經理
其家或言之朝廷官其子弟尤奬進文士一有所長
必極口稱道惟恐人不知也公前後歴七郡守其政
察而不苛寛而不弛吏民安之滁楊之人至為立生
祠鄭公嘗有遺訓戒慎用死刑韓國以語公公終身
行之以謂漢法惟殺人者死今法多雜犯死罪故死
罪非殺人者多所平反蓋鄭公意也昔孔子生於衰
周而識文武之道其稱曰文王既没丈不在兹乎雖
一時諸侯不能用功業不見於天下(其/而)文卒不可揜
孔子既没諸弟子如子貢子夏皆以文名於世數傳
之後子思孟子孫卿並為諸侯師秦人雖以塗炭遇
之不能廢也及漢祖以干戈定亂紛紜未巳而叔孫
通陸賈之徒以詩書禮樂彌縫其闕矣其後賈誼董
仲舒相繼而起則西漢之文後世莫能髣髴蓋孔氏
之遺烈其所及者如此自漢以來更魏晉歷南北文
弊極矣雖唐正觀開元之盛而文氣衰弱燕許之流
倔強其間卒不能振惟韓退之一變復古閼其頽波
東注之海遂復西漢之舊自退之以來五代相承天
下不知所以爲文祖宗之治禮文法度追迹漢唐而
文章之士楊劉而已及公之文行於天下乃復無
愧於古於乎自孔子至今千數百年文章癈而復興
惟得二人焉夫豈偶然也哉公初娶胥氏即翰林學
士偃之女再娶楊氏集賢院學士大雅之女後娶薛
氏資政殿學士簡肅公奎之女追封岐國太夫人男
八人發故承議郎奕故光禄寺丞棐朝奉大夫辯故
承議郎餘早亡孫男六人懸故臨邑縣尉憲通仕郎
恕奉議郎愬故宣義郎愿懋皆將仕郎孫女七人皆
適士族公之在翰林也先君文安先生以布衣隠居
鄉閭聞天子復用正人喜以書遺公公一見其文曰
此孫卿子之書也及公考試禮部亡兄子瞻以進士
試稠人中公與梅聖俞得其程文以為異(是/人)歳徹亦
中下第公亦以謂不忝其家先君不幸捐館舍亡兄
與轍皆流落不偶元祐初㑹於京師公家以公碑諉
子瞻子許焉既又至於大故轍之不敏以父兄故不
敢復辭銘曰於穆仁宗有臣文忠自嶮而夷保其初
終惟古君臣終之實難匪不用賢有孽其間公奮自
南聲被四方允文且(有/忠)煒其光上實開之實下柅之
三(誰实使之僨而復全惟天子克明克明忠乃卒育/起三僨成逮嵗嘉祐君臣一徳左右天造民用飲)
食舜禹相授不改舊臣白髪蒼顔翼然在廷功成而
歸維公本心彼亦何知言恐不深潁水之濱甲第朱
門新鄭之墟茂木高墳野人指之文忠之遺忠臣不
危仁祖之思
　　荅歐陽叔弼學士書一首
轍啟令子承務見訪蒙示手書以先公神道碑未立
猥以見屬轍與亡兄子瞻俱出先公門下亡兄平昔
已許譔𫐠不幸奄至大故此志不申則轍今日不當
復以鄙陋不足以發明先公事業爲辭矣但有一事
自患難以來八九年間駑怯畏避未嘗秉筆爲文衆
所共悉又自北歸衰病日侵須髪變白志意消縮非
復曩日之比斯文一時火手筆也雖復勉強爲之深
恐失前忘後不能成文重以獲罪柰何若叔弼不以
朝夕見迫許遷延三數年間如其病疾少差辛未至
死則不復辭矣然恐孝愛懇切急於表見當難世以
歳月竢耳不能如教悚息悚息
欒城後集巻第廿三
欒城集巻第二十四
　　記九首
　　　東軒記
余既以罪謫監筠州鹽酒稅未至大雨筠水泛溢蔑
南市登北岸敗刺史府門鹽酒稅治舍俯江之漘水
患尤甚旣至弊不可處乃告於郡假部使者府以居
郡憐其無歸也許之歳十二月乃克支其欹斜補其
圯缺闢聽事堂之東為軒種杉二本竹百箇以為宴
休之所然鹽酒稅舊以三吏共事余至其二人者適
皆罷去事委于一晝則坐市區鬻鹽沽酒稅豚魚與
市人爭尋尺以自効莫歸筋力疲廢輙昏然就睡不
知夜之既旦旦則復出營職終不能安於所謂東軒
者毎旦莫出入其旁顧之未嘗不啞然自笑也余昔
少年讀書竊嘗恠顔子以簞食瓢飲居於陋巷人不
堪其憂顔子不改其樂私以為雖不欲仕然抱關擊
析尚可自養而不害於學何至困辱貧窶自苦如此
及來筠州勤勞鹽米之間無一日之休雖欲棄塵垢
觧羈縶自放於道徳之場而事毎劫而留之然後知
顔子之所以甘心貧賤不肯求斗升之禄以自給者
良以其害於學故也嗟夫士方其未聞大道沉酣勢
利以玉帛子女自厚自以為樂矣及其循理以求通
落其華而收其實從容自得不知夫天地之為大與
生死之為變而況其下者乎故其樂也足以易窮餓
而不怨雖南面之王不能加之蓋非有德不能任也
余方區區欲磨洗濁汙睎聖賢之萬一自視缺然而
欲庶㡬顔氏之樂冝其不可得哉若夫孔子周行天
下髙為魯司㓂下為乘田委吏惟其所遇無所不可
彼蓋逹者之事而非學者之所望也余既以譴來此
雖知桎梏之害而勢學得去獨幸嵗月之乆世或哀
而憐之不得歸休田里治先人之弊廬為環堵之室
而居之然後追求顔氏之樂懐思東軒優游以忘其
老然而非所敢望也元豐三年十二月初八日眉陽
蘇轍記
　　　武昌九曲亭
子瞻遷於齊安廬於江上齊安無名山而江之南武
昌諸山坡陁蔓延澗谷深宻中有浮圖精舍西曰西
山東曰寒谿依山臨壑隱蔽松櫪蕭然絶俗車馬之
迹不至毎風止日出江水伏息子瞻杖䇿載酒乘漁
舟亂流而南山中有二三子好客而喜游聞子瞻至
幅巾迎笑相㰎徜徉而上窮山之深力極而息掃葉
席草酌酒相勞意適忘反徃徃留宿於山上以此居
濟安三年不知其乆也然將適西山行於松栢之間
羊腸九曲而獲小平遊者至此必息倚怪石䕃茂木
俯視大江仰瞻陵阜旁矚溪谷風雲變化林麓向背
皆效於左右有廢亭焉其遺址甚狹不足以席衆客
其旁古木数十其大皆百圍千尺不可加以斤斧子
瞻毎至其下輙聛睨終日一旦大風雷雨㧞去其一
斥其所據亭得以廣子瞻與客入山視之笑曰兹欲
以成吾亭耶遂相與營之亭成而西山之勝始具子
瞻於是最樂昔余少年從子瞻遊有山可登有水可
浮子瞻未始不褰裳先之有不得至為之悵然移日
至其翩然獨徃逍遥泉石之上擷林卉拾澗實酌水
而飲之見者以為仙也蓋天下之樂無窮而以適意
為恱方其得意萬物無以易之及其既厭未有不洒
然自笑者也譬之飲食雜陳於前要之一飽而同委
於臭腐夫孰知得失之所在惟其無愧於中無責於
外而姑寓焉此子瞻之所以有樂於是也
　　　王氏清虛堂記
王君定國為堂於其居室之西前有山石環竒琬琰
之觀後有竹林隂森氷雪之植中置圖史百物而名
之曰清虛日與其遊賢士大夫相從於其間嘯歌吟
詠舉酒相屬油然不知日之旣夕凡遊於其堂者蕭
然如入於山林髙僧逸人之居而忘其京都塵土之
鄉也或曰此其所以為清虛者耶客曰不然凡物自
其濁者視之則清者為清自其實者視之則虛者為
虛故清者以濁為汙而虚者以實為礙然而皆非物
之正也蓋物無不清亦無不虚者雖泥塗之渾而至
清存焉雖山石之堅而至虚存焉夫惟清濁一觀而
虚實同體然後與物無匹而至清且虚者出矣今夫
王君生於世族棄其綺紈膏粱之習而跌蕩於圖書
翰墨之囿沉酣縱恣洒然與衆殊好至於鍾王虞禇
顔張之逸迹顧陸呉盧王韓之遺墨雜然前陳贖之
傾囊而不厭慨乎思見其人而不得則既與世俗逺
矣然及其年日益壯學日益篤經涉世故出入患禍
顧疇昔之好知其未離乎累也乃始發其箱篋出其
玩好投以與人而不惜將曠焉黜去外累而獨求諸
內意其有眞清虚者在焉而未之見也王君浮沉京
師多世外之交而又娶於梁張公氏張公超逹遠騖
體乎至道而順乎流俗君嘗試以吾言問之其必有
得於是矣熈寧十年正月八日記
　　　呉氏浩然堂記
新喻呉君志學而工詩家有山林之樂隱居不仕名
其堂曰浩然曰孟不吾師也其稱曰我善養吾浩然
之氣吾竊喜焉而不知其說請為我言其故余應之
曰子居於江亦嘗觀於江乎秋雨時至溝澮盈滿衆
水既發合而為一汪濊滛溢充塞坑谷然後滂洋東
流蔑洲渚乘丘陵肆行而前遇木而木折觸石而石
隕浩然物莫能支子嘗試考之彼何以若此浩然也
哉今夫水無求於深無意於行得髙而渟得下而流
忘已而因物不為易勇不為嶮怯故其發也浩然放
乎四海古之君子平居以養其心足乎内無待乎外
其中潢漾與天地相終始止則物莫之測行則物莫
之禦富貴不能滛貧賤不能憂行乎夷狄患難而不
屈臨乎死生得失而不懼蓋亦未有不浩然者也故
曰其為氣也至大至剛以直養而無害則塞乎天地
今余將登子之堂舉酒相屬擊槁木而歌徜佯乎萬
物之外子信以為能浩然矣乎元豐四年七月九日
眉山蘇轍記
　　　黄州快哉亭記
江出西陵始得平地其流奔放肆大南合沅湘北合
漢沔其勢益張至於赤壁之下波流浸灌與海相若
清河張君夢得謫居齊安即其廬之西南為亭以覧
觀江流之勝而余兄子瞻名之曰快哉蓋亭之所見
南北百里東西一舍濤瀾洶湧風雲開闔晝則舟楫
出沒於其前夜則魚龍悲嘯於其下變化倐忽動心
駭目不可乆視今乃得翫之几席之上舉目而足西
望武昌諸山岡陵起伏草木行列煙消日出漁夫樵
父之舍皆可指数此其所以為快哉者也至於長州
之濵故城之墟曹孟徳孫仲謀之所聛聣周瑜陸遜
之所騁騖其流風遺迹亦足以稱快世俗昔楚襄王
從宋玉景差於蘭臺之宮有風颯然至者王披襟當
之曰快哉此風寡人所與庶人共者耶宋玉曰此獨
大王之雄風耳庶人安得共之玉之言蓋有諷焉夫
風無雌雄之異而人有遇不遇之變楚王之所以為
樂與庶人之所以為憂此則人之變也而風何與焉
士生於世使其中不自得將何徃而非病使其中坦
然不以物傷性將何適而非快今張君不以謫為患
竊㑹計之餘功而自放山水之間此其中冝有以過
人者將蓬户甕牖無所不快而况乎濯長江之清流
揖西山之白雲窮耳目之勝以自適也哉不然連山
絶壑長林古木振之以清風照之以明月此皆騷人
思士之所以悲傷憔悴而不能勝者烏覩其為快也
哉元豐六年十一月朔日趙郡蘇轍記
　　　黄州師中庵記
師中姓任氏諱伋世家眉山吾先君子之友人也故
余知其為人嘗通守齊安去而其人思之不忘故齊
安之人知其為吏師中平生好讀書通逹大義而不
治章句性任俠喜事故其為吏通而不流猛而不暴
所至吏民畏而安之不能欺也始為新息令知其民
之愛之買田而居新息之人亦曰此吾故君也相與
事之不替及來齊安常游於定惠院既去郡人名其
亭曰任公其後余兄子瞻以譴遷齊安人知其與師
中善也復於任公亭之西為師中庵曰師中必來訪
子將館於是明年三月師中沒於遂州郡人聞之相
與哭於定惠者凡百餘人飯僧於亭而祭師中於庵
蓋師中之去於是十餘年矣夫吏之於民有取而無
予有罰而無恩去而民忘之不知所怨蓋已為善吏
矣而師中獨能使民思之於十年之後哭之皆失聲
此豈徒然者哉朱仲卿為桐鄉嗇夫有徳於其民死
而告其子必葬我桐鄉後世子孫奉嘗我不如桐鄉
民既而桐鄉祠之不絶今師中生而家於新息沒而
齊安之人為亭與庵以待之使死而有知師中其将
徃來於新息齊安之閒乎余不得而知也元豐四年
十二月日眉山蘇轍記
　　　南康直節堂記
南康太守聽事之東有堂曰直節朝請大夫徐君望
聖之所作也庭有八杉長短鉅細若一直如引繩髙
三尋而後枝葉附之岌然如掲太常之旗如建承露
之莖凛然如公卿大夫髙冠長劒立於王庭有不可
犯之色堂始為軍六曹吏所居杉之隂府史之所蹲
伏而簿書之所填委莫知貴也君見而憐之作堂而
以直節命焉夫物之生未有不直者也不幸而風雨
撓之巖石軋之然後委曲随物不能自保雖竹箭之
良松栢之堅皆不免於此惟杉能遂其性不扶而直
其生能傲氷雪而死能利棟宇者與竹栢同而以直
過之求之於人蓋所謂不待文王而興者耶徐君温
良汎愛所居以循吏稱不爲皦察之政而行不失於
直觀其所說而其爲人可得也詩曰惟其有之是以
似之堂成君以客飲於堂上客醉而歌曰吾欲爲曲
爲曲必屈曲可爲乎吾欲爲直爲直必折直可爲乎
有如此杉特立不倚散柯布葉安而不危乎清風吹
衣飛雪滿庭顔色不變君來燕嬉乎封植灌溉翦伐
不至杉不自知而人是依乎廬山之民升堂見杉懐
思其人其無已乎歌闋而罷元豐八年正月十四日
眉山蘓轍記
　　　洛陽李氏園池詩記
洛陽古帝都其人習於漢唐衣冠之遺俗居家治園
池築臺榭植草木以為嵗時遊觀之好其山川風氣
清明盛麗居之可樂平川廣衍東西数百里嵩髙少
室天壇王屋岡巒靡迆四顧可挹伊洛瀍澗流出平
地故其山林之勝泉流之㓗雖其閭閻之人與其公
侯共之一畆之宮上矚青山下聽流水竒花脩竹布
列左右而其貴家巨室園囿亭觀之盛實甲天下若
夫李侯之園洛陽之所以一二數者也李氏家世名
將大父濟州於太祖皇帝為布衣之舊方用兵河東
百戰百勝烈考寧州事章聖皇帝守雄州十有四年
繕守備撫士卒精於用間其功烈尤竒李侯以將家
子結髪從仕歴踐父祖舊職勤勞慎宻老而不懈實
能世其家既得謝居洛陽引水植竹求山谷之樂士
大夫之在洛陽者皆喜從之遊蓋非獨為其園也凡
將以講聞濟寧之餘烈而究觀祖宗用兵任將之遺
意其方略遠矣故自朝之公卿皆因其園而贈之以
詩凡若干篇仰以嘉其先人而俯以善其子孫則雖
洛陽之多大家世族蓋未易以園囿相髙也熈寧甲
寅李侯之年旣八十有二矣而視聽不衰筋力益强
日増治其園而徃遊焉將列詩於石其子遵度官於
濟南實從予遊以侯命求文以記予不得辭遂為之
書熈寕七年十一月十七日記
　　　太子少保趙公詩石記
髙安太守朝請大夫毛公與資政殿大學士太子少
保趙公里人也公始以老歸故鄉大夫適方家居與
公出入相從為山林之遊朝夕無間公好為詩而大
夫以詩自名遇其得意輒以詩相屬元豐三年大夫
來守髙安簿書期㑹非其意也間與客語有歸歟之
歎曰要當從公於松石之間逍遥以忘吾老時又出
公之詩以夸其坐人公詩清新律切筆迹勁麗蕭然
如其為人蓋老而益精不見衰憊之氣卒然觀之不
知其既老之為也轍昔少年始見公於成都中見公
於京師其容晬然以温其氣肅然以清十年之閒富
貴煒煒談笑於廊廟而其所以為公者湛然無毫髪
之異自不見公今又十餘年間而聞之公之鄉人見
之公之詩書其風力骨骼有加而無損亦與始見無
異然後知公之所以過人者逺甚蓋人必有不可變
者然皆汩沒於塵垢與物流轉而不返於是索然茫
然與髪皆白與齒皆落忽然失之而不自知也若夫
公之不可變者轍亦安足識之蓋亦見其見於外者
而已大夫將刻公詩於石而屬轍為記

欒城集巻第二十四
欒城後集巻第二十四
　雜文五首
　　巢谷傳一首
巢谷字元脩父中世眉山農家也少從士大夫讀書
老為里校師谷㓜傳父學雖朴而博舉進士京師見
舉武藝者心好之谷素多力遂棄其舊學畜弓箭習
騎射久之業成而不中第聞西邊多驍勇騎射擊刺
為四方冠去遊秦鳯涇原閒所至友其秀傑有韓存
寳者尤與之善谷教之兵書二人相與為金石交熈
寧中存寳為河州將有功號熈河名將朝廷稍竒之
㑹瀘州蠻乞弟擾邊諸郡不能制乃命存寳出兵討
之存寳不習蠻事邀谷至軍中問焉及存寳得罪將
就逮自料必死謂谷曰我涇原武夫死非所惜顧妻
子不免寒餓槖中有銀數百兩非君莫使遺之者谷
許諾即變姓名懐銀歩行徃授其予人無知者存寳
死谷逃避江淮閒㑹赦乃出予以鄉閭故㓜而識之
知其志節緩急可託者也予之在朝谷浮沈里中未
嘗一見紹聖初予以罪謪居筠州自筠徙雷自雷徙
循子兄子瞻亦自惠再徙昌化士大夫皆諱與子兄
弟遊平生親友無復相聞者谷獨慨然自眉山誦言
欲徒步訪吾兄弟聞者皆笑其狂元符二年春正月
自梅州遺予書曰我萬里步行見公不自意全今至
梅矣不旬日必見死無恨矣予驚喜曰此非今世人
古之人也既見握手相泣巳而道平生逾月不厭時
谷年七十有三矣瘦瘠多病非復昔日元脩也將復
見子瞻於海南予愍其老且病止之曰君意則善然
自此至儋數千里復當渡海非老人事也谷曰我自
視未即死也公無止我晋之不可閱其橐中無數千
錢予方乏因亦強資遣之船行至新㑹有蠻隷竊其
橐裝以逃獲於新州谷從之至新遂病死子聞哭之
失聲恨其不用吾言然亦竒其不用吾言而行其志
也昔趙襄子厄於晉陽知伯率韓魏浹水圍之城不
沈者三版縣釡而㸑易子而食羣臣皆懈惟高恭不
失人臣之禮及襄子用張孟談計三家之圍解行賞
羣臣以恭為先談曰晉陽之難惟恭無功曷為先之
襄子曰晉陽之難羣臣皆懈惟恭不失人臣之禮吾
是以先之谷於朋友之義實無愧高恭者惜其不遇
襄子而前遇存寳後遇予兄弟予方雜居南夷與之
起居出入蓋將終焉雖知其賢尚何以發之聞谷有
子䝉在涇原軍中故為作傳異日以授之谷始名穀
及見之循州改名谷云
　　亡姊王夫人墓志銘一首
伯父太中大夫生女子四人仲姊適進士王君東羙
器之獨享上壽年七十有五從其子肄爲梓州桐山
尉官滿而歸没於鄕閭實建中靖國元年十二月庚
寅也前一歲轍與兄子瞻皆自嶺南䝉恩北還將歸
埽先墓是時兄弟惟仲姊在耳而子瞻舟行至毗陵
復以疾不起轍既哭之則計於鄕曰天倫之愛惟仲
姊一人矣東西相望將誰訴者計未逹而仲姊又亡
蓋哭之慟曰巳矣手足盡矣何以立於世惟夫人㓜
敏而静四歳而知絲纊十歳而知饋饍父母以為能
既長奉已法不妄言笑二十而歸王氏蚤莫不懈舅
姑亦賢之舅祕書丞兼没於耀州貧不能歸夫人勸
其家盡所有以歸葬未幾而姑亡器之亦即世生事
不給人不堪其憂夫人處之哀而不傷被服飲食雖
窶必脩與親族交雖貧不傲雖富不屈訓導諸子不
失家法遇其有過未嘗見聲色曰使爾自悟則善勉
強從我無益也春秋祠事必親視滌濯執庖㸑夜以
達旦以此終其身嘗夣一老人旁有贊拜者既覺猶
拜未巳旦求其家繪像則四代祖母也自是并祭四
代肄及元祐九年進士第時轍備位政府以親祀圜
丘恩賜冠帔使肄以歸奉夫人肄迎養銅山夫人常
稱内外祖父從政之方以敕之及其疾病肄剔股以
具饍既執䘮水漿不入口者累日哀毁殆

　　龍井辯才法師塔碑一首
生十年而岀家口不茹葷血毎見講堂坐輒嘆曰吾
願登此説法度人年十六落髪受具足戒十八就學
於天竺慈雲師雲門人方盛厭衆欲郤之雲曰疇昔
吾夢甚異此子殆法器也勿郤師日夜勤力學與行
進不數年而齒其高第雲没復事明智韶師韶嘗講
摩訶止觀至方便五縁曰浄名所謂以一食施一切
供養諸佛及衆賢聖然後可食此一方便也師聞之
悟曰今乃知色聲香味皆具第一義諦因淚下如雨
由此遇物中無疑矣嘗夢與其同門友元素入一寺
曰妙樂有僧出師問之曰此非荆溪尊者製法華文
句記處耶曰然師訪以尊者遺像相與至東閤見一
梵僧趺坐不動容貌甚偉謂師曰我汝過去師也當
為我作禮師拜巳而覺忽若有得年二十五恩賜紫
衣及辯才號蓋代韶為衆講説者几十五年知杭州
吕公溱請帥住大悲寳閣院師嚴設紀律犯者秋毫
皆斥去其徒畏敬之居十年沈公遘治杭以謂上天
竺本觀音大士道塲以聲音懴悔為佛事非禪那居
也乃請師以教易禪師至呉越人争以檀施歸之遂
鍳山僧室幾至萬礎重樓傑觀冠於浙西學者數倍
其故有禱於大士者亦鮮弗答詔名其院曰靈感觀
音熈寧初龍圖祖公無擇在杭言者或不悦其政遽
起制獄師以鑄鐘事預逮居其間泰然擬金剛箆撰
圓事理説居十七年有僧文捷者利其富倚權貴人
以動轉運使奪而有之遷師於下天竺師恬不為忤
捷猶不厭使者復為逐師於潜逾年而捷敗事聞朝
廷復以上天竺畀師捷之在天竺也呉人不悦施者
不至巖石草木為之索然及師之復士女不督而集
山中百物皆若有喜色清獻趙公抃與師為世外友
親見而賛之曰師去天竺山空鬼哭天竺師歸道埸
光輝然師復留三年終欲捨去謂其徒曰吾祖智者
聖人也猶以急於化人害於行巳位本五品而證止
鐵輪况吾凡夫也哉固謝去老於南山龍井之上以
茅竹自覆呉越聞之争為之築室廬具像設甓瓦金
碧咄嗟而就三年復為太守鄧公温伯請居南屛一
年鄧公去乃歸龍井終焉師於講説不擇晝夜常曰
鬼神盛德不具多畏人晝説或不得至比夜人常曰
幾能聽嘗焚指以供佛右三左二僅能以執其徒有
欲效之者輒禁之曰如我乃可平生脩西方净業未
嘗以須臾廢行成力具能以其餘見於外者非一也
予兄子瞻中子迨生三年不能行請師為落髮磨頂
祝之不數日能行如它兒布衣李生者習禪觀甚辯
而無行欲從師出家子瞻憐之為請於師未言其名
師拒不許若知其為人堵秀州嘉興令陶彖有子得
魅疾巫醫莫能治師呪之而愈越州諸暨陳氏女子
心疾漫不知人父母以見師警以㣲言醒然而悟嘗
與僧熈仲㑹食仲視師眉間有光如螢遽起攬之得
舍利師曰慎毋以告人不知者將以妄疑我日是常
有於其卧起得之者及其將化入室燕坐謝賓客上
言語飲食召其常所徃來僧道潜告之曰吾西方業
成好是七日無魔橫右脅吉祥而逝吾願足矣至五
日出偈告衆七日奄無而寂皆如其言師度弟子若
干人四方學者不可以數計頗能以其道教化呉越
至十月庚午塔成頌曰
如來昔在世心禪語為教譬如(大/四)海惟是一濕性於
其濕性中變化千萬億風來為濤瀾風去為湛然魚
龍所游戲神鬼所出没船筏借其力網罟取其利其
上為洲渚諸國所生育其下為淵谷百怪所藏伏東
西出日月上下屬江漢觀者不能了􁂚眙何暇説如
來知迷悶隨變為解釋因變所説者是則名為教彼
善聞教人當知是㓜爾既巳知是幻則當識真實我
觀世教師皆謂教是實由謂教實故則為禪所訶禪
雖訶教乎終以教致禪禪若不取教是杜所入門教
而不知禪是不識家也辯才真法師於教得禪那口
舌如瀾翻而不失道根心湛如正水得風輒粲然以
是於東南普服禪教師士女常奔走金帛常圍遶師
惟不取故物來不得拒道成數有盡西(一/方)瞬息西方
亦非實要有真實處
　　逍遥聦禪師塔碑一首
予元豐中以罪謪高安旣渉世多難知佛法之可以
爲歸也是時洞山有文黄蘖有全聖壽有聦是三老
人皆具正法眼超然無累於物予稍從之遊旣乆而
有見也居五年予自髙安移宰績溪未㡬而全委化
文去洞山聰去聖壽凡(年/十)予再謪高安而文住歸宗
聰退老黃蘖不復出矣聰聞予來出見曰吾夣與君
遊於山中知君復來去來宿縁也無足怪者與予處
一年弊衣糲食澹然若將終焉高安之人曰有如聰
禪師而不坐道埸者耶師曰吾未始不在道埸顧以
蘇公一來餘無求也衆曰逍遥唐帝子遺築賓旅不
至而貲粮可以老居之無害師不聽予告之曰師豈
以我故廢傳法耶師笑而許之紹聖乙亥十有二月
始杖䇿入山山久茀不理十方不至師方治其缺圯
延衆予亦得般若湼槃寳積華嚴四大部舊經於聖
壽補其殘破而授之明年夏師得疾山深無醫愈而
復劇九月戊申而寂春秋五十有五師本綿州鹽泉
王氏㓜事劒門慈雲海亮師年二十三誦經得度始
遊成都從講師捨之南至呉越見净慈大本禪師久
而不悟本曰吾疇昔夣汝異甚汝不勉則死師茫然
不知所謂常志南嶽思大口吞三世諸佛語一日為
僧伽作禮醒然而喻即見本具道所以然本曰汝得
之矣吾夢汝吞一世界一鬀刀知汝自今始真出家
也即為擊鼓告衆師遊江西高安人敬愛之延住真
如開善聖壽三道埸師性静黙與物無悟所居不問
有無安於戒律不知持犯之别平居未嘗談説叩之
輒亹亹不竭予見之二十年口不言人過逍遥祖師
曰僖唐肅宗少子也出家事忠國師忠記之居逍遥
賜田甚廣經五代亂民盗耕之幾盡前長老文因訴
於縣十得一二可以居衆矣而衆未集因相山之勝
環植松栢将自為窣堵波既沒或言其不利改葬它
所及師之寂即因之以葬衆皆曰有徳之報十月庚
午而葬銘曰
逍遥峻深帝子道埸百年無人龍天悲傷師遊吳中
得法本翁口吞大千不蔕于胷律精不持道備不言
遊戯諸方物知其賢翼然歸之師郤避之草庵布衣
逝與世辭忽來自山衆迎而喜為予而出予豈堪比
衆曰逍遥法皷不鳴師雖老矣强為我行師入居之
草木欣無俯仰幾何寂如蜕蟬吁嗟前人度是塔址
成而不居若有所竢新塔巋然松栢離匪人所圗縁
則在兹
　　天笁海月法師塔碑一首
餘杭天笁有二大士一曰海月一曰辯才皆事明智
韶法師以講説作佛事而心悟最上乗不為講説所
縳吳越多禪衆聞其言者皆曰説教如是是亦禪也
故吳越之人歸之與佛菩薩無異熙寜中予兄子瞻
通守餘杭從二公遊敬之如師支海月之将寂也使
人邀子瞻入山以事不時徃師遺言須其至乃闔棺
既寂四日而子瞻至發棺視之膚理如生心頂温然
驚嘆出涕後十有六年子瞻守餘杭復從辯才遊及
其㓕也子瞻守淮南其徒請為塔銘子瞻以屬予又
十三年予與子瞻皆自嶺外得歸而子瞻終於毗陵
餘杭參寥帥弔予潁川既而泣曰辯才既以子瞻故
得銘於公海月獨未有銘公以子瞻其亦勿辭予亦
泣許之公名惠辯字訥翁姓富氏秀之華亭人也㓜
不好弄其父竒之以施普照寺年十有九受具足戒
從韶於天竺受天台教習西方觀復事三衢浮石矩
法師皆盡其學韶之将老也命公代之講者八年學
者宗之及其老遂領寺事翰林沈文通治杭以威猛
御物僧徒嚴憚之見者惶駭失據公獨從容如平日
文通異之遂以涖僧職卒至都僧正凡講授二十五
年徃來千人得法者甚衆西方觀成與同社人造塔
及閤公容止端静不畜長物有盗夜入其室脱衣與
之導之出門使從支徑逃去熙寜六年十月有疾十
七日旦起盥濯與衆别焚香跏跌而逝年六十臘四
十一公初入天竺及澗有老人冠帶傴僂逾梁迎之
入門而失始代師講夣章安尊者以金箆擊其口曰
汝勤於誨人當得辯恵嘗苦脾痛久而不愈夣天神
以金盤盛水使師瞑目而洗其腸浣已復内覺而痛
止公没之嵗吳越大旱禱於天竺觀音像不應公以
疾晝寢夣老人白衣烏㡌告曰明日日中必雨問其
人曰山神也如期而雨公學行髙妙報在西方其以
感通者不可勝言而聞於人者如此今住天竺徳賢
師實公之髙弟以銘授之俾刻之石銘曰
佛本説一乗無二亦無三空洞無一物應物無不住
欲以是教人人或不能信以其不信故故示以方便
方便皆是幻惟惠為真實有方便惠解無方便縳有
惠方便觧無惠方便縛惟惠惟方便更相為縛解縛
脱解亦除然後至佛乗智者古智人具惠與方便示
人西方觀其實則是幻由幻而得佛於以度衆生㑹
歸於一乗何者非佛法海月辯才師智(之/者)孫曽由教
而得禪皆僧中第一我不識其面知其心中事作銘
書塔石二公知其然
欒城後集巻二十四
欒城集卷第二十五
　　墓表銘四首
　　　伯父墓表
蘇氏自唐始家于眉閲五季皆不岀仕蓋非獨蘇氏
也凡眉之士大夫修身于家為政于鄉皆莫肯仕者
天禧中孫君堪始以進士舉未顯而亡士猶安其故
莫利進取公於是時獨勤奮問學既冠中進士乙科
及其為吏能據法以左右民所至號稱循良一鄉之
人欣而慕之學者自是相繼軰出至于今仕者常數
十百人處者常千数百人皆以公為稱首公諱渙始
字公羣晩字文父曾大父諱祜妣李氏大父諱果妣
宋氏考諱序以公登朝授大理評事累贈尚書職方
員外郎妣史氏追封仙游蓬萊縣太君公少頴悟職
方君自詭以家事使公得篤志于學其勤至手書司
馬氏史記班氏漢書公雖少年而所與交遊皆一時
長老文詞與之相上下天聖元年始就鄉賦通判州
事蔣公堂就閱所爲文嘆其工曰子第一人矣公曰
有父兄在楊異宋輔與吾遊不願先之蔣公益以此
賢公曰以子爲三人以成子羙名明年登科鄉人皆
喜之迓者百里不絶爲鳯翔寳雞主簿以能選開寳
監未㡬移鳯州司法五蒙正為鳯州以章獻太后姻
家怙勢驕横知公之賢屈意禮之以郡委公公雖以
職事之而鄙其為人蒙正嘗薦公于朝復以書抵要
官論公可用公喻郡邸吏屏其奏而藏其私書未㡬
蒙正敗士以此多公罷為永康録事叅軍嵗饑掌發
廩粟民稱其均以太夫人憂去官起為開封士曹雍
丘民有獄死者縣畏罪以疾苦告府遣吏治之閱數
人不能究及公徃遂直其冤夏人犯邉府當市民馬
以益騎士尹以諉公馬盡得而民不擾以薦知鄢陵
始至散蠶鹽吏不敢為姦遂得其民歳大荒賊盗蜂
起剽略父老驚怖相卒請公自救公慰諭遣之而隂
督吏士數日盡獲有兄殺弟而取其衣者弟偶不(與/死)
父皆訴之捕得公閔其窮而姦問之曰汝殺而弟知
其不死而捨之者何兄喻公意曰弟死復生適有見
者不敢再也由此得不死父子皆感泣及公去負任
從之數千里通判閬州州苦衙前法壊争者日至公
為立規約訟遂止雖為政極寛而用法必當吏民畏
而安之閬人鮮于侁少而好學篤行公禮之甚厚以
備鄉舉侁以獲仕進其始為吏公復以循吏許之侁
仕至諫議大夫號為名臣職方君自眉視公治喜其
能晋數月而歸㑹金洋兵亂閬人忷懼時方闕守公
領州事隂為之備而時卒寮吏登城縱酒民遂以安
亂兵適亦敗散不及境還朝監裁造務未㡬而職方
君没葬逾月芝生于墓木鄉人異焉服除選知祥符
祥符多富貴家公均其繇賦而平其争訟民便安之
鄉書手張宗久為姦利畏公託疾滿百日去而引其
子為代公曰書手法用三等人汝等第二不可宗素
事權貴訴于府府為符縣公杖之巳而中貴人至府
傳上㫖以宗為書手公據法不奉詔復一中貴人至
曰必於法外與之公謂尹李絢曰一匹夫能亂法如
此府亦不可為矣公何不以縣不可故争之絢愧公
言明日入言之上曰此非吾意誰為祥符今者絢以
公對上稱善命内侍省推之蓋宗以賂請于温成之
族不復窮治杖矯命者逐之一府皆震包孝肅公拯
見公嘆曰君以一縣令能此賢於言事官遠矣公嘗
出見一婦人弊衣負木顧曰此蘇士曹也公怪使人
問之曰嘻我廖户曹女流落為人婢因泣下公惻然
訪其主以錢贖之迎置縣空屋中擇婦人謹厚者視
之廖君昔與公同為府中椽公帥寮舊嫁之能知衡
州耒陽民為盗所殺而盗不獲尉執一人指為盗公
察而疑之問尉所從得曰弓手見血衣草中呼其儕
視之得其居人以獻公曰弓手見血衣當自取之以
為功尚何視佗人必此為姦訊之而伏佗日果得真
盗衡人以公為神還知漣水軍未行㑹樞宻副使孫
公抃薦公擢提㸃利州路刑獄嘗行部至閬中民觀
者如堵墻其童子皆相率環公揮之不去公謂之曰
吾去此二十年矣爾何自識予皆對曰聞父祖道公
為政家有公像祝公復來故爾公笑曰何至是公至
逾年効城固縣令一人妄殺人者一道震恐遂以無
事嘉祐七年八月乙亥無疾暴卒吏民哭者皆失聲
閬人聞之罷市相率為佛市中以報享年六十有二
官都官郎中階朝奉郎勲上輕車都尉後以二子登
朝累贈太中大夫夫人楊氏累封玉城同安縣君公
没之明年六月庚辰卒治平二年二月戊申合葬于
眉山永夀鄉髙遷里生子三人不欺太子中舍監成
都粮料不疑承議郎通判嘉州公旣没相繼而亡季
曰不危家居不求禄仕女四人長適進士楊薦次適
進士王東羙次適遂州節度推官任更李適宣徳郎
柳子文孫男十二人千乗千運千之千能千里千秋
千經千傑千尋千億時暉女子十人曾孫男女十二
人公忠信孝友恭儉正直出於天性好讀書老而不
衰平居不治産業既没無以葬善為詩得千餘篇題
其編曰南麾退翁雜文書啟章奏若干巻記平生所
涖歳月爵土一卷曰蘇氏懐章記其為吏長於律令
而以仁愛為主故所至必治一時稱為吏師公没二
十七年不危状公遺事以授公之從子轍曰先君既
没而二兄不淑惟小子僅存不時記録乆益散㓕則
不孝大矣轍生九年始識公于鄉其後見公于杞聞
公之言記公之遺烈僅識其一二謹拜手稽首書于
墓之碑曰轍㓜與兄軾皆侍伯父聞其言曰予少而
讀書師不煩少長為文日有程不中程不止出遊於
塗行中規矩入居室無惰容非獨吾爾也凡與吾遊
者舉然不然轍為鄉所擯曰是何名為儒故當是時
學者雖寡而不聞有過行自吾之東今将三十年歸
視吾里弦歌之聲相聞儒服者於它州為多善矣爾
曹才不逮人姑亦師吾之寡過爲可也皆再拜曰謹
受教及長觀公行事循循若無所為動以律令為師
而見義輙發未嘗處人後政事審可為者力為之不
疑鄭子産有言政如農功日夜思之行無越思如農
之有畔公為政近之故其所至必有功其去必見思
思自諸父没後生不聞老成之言無所師法而流於
俗轍懼子弟之日怠也故記其所聞以警焉元祐三
年嵗次戊辰十二月朔日癸酉從子朝奉郎試尚書
户部侍郎上騎都尉賜紫金魚袋轍表
　　　歐陽文忠公夫人薛氏墓誌銘
歐陽文忠公夫人薛氏資政殿學士尚書户部侍郎
簡肅公諱奎之女也簡肅公事真宗朝所至以才名
稱晚事仁宗為叅知政事章獻太后臨朝公剛毅守
節事不茍隨朝廷頼之天下至今稱焉文忠公以文
章名當世其風節尤峻蚤嵗以言事不合流落于外
仁宗亮其忠晚用之亦叅知政事仁宗英宗之際其
所以綏靖朝廷者與丞相忠獻韓公相為表裏蓋二
公之功名士大夫舉知之夫人簡肅公之第四女母
曰金城太夫人亦賢婦人也夫人髙明清正而敏於
事有父母之風及歸于歐陽氏治其家事文忠所以
得盡力于朝而不恤其私者夫人之力也而世莫知
之初簡肅見文忠公願以夫人歸焉未及而薨及文
忠公貶夷陵令金城以簡肅之志嫁夫人于許州不
數日從公南遷始韓國太夫人性剛嚴好禮夫人生
于富貴方年二十從公渉江湖行萬里居小邑安于
窮陋未嘗有不足之色事韓國時其起居飲食寒温
節度未嘗少失其意雖寒鄉小家女有不能也夫人
㓜隨金城朝於禁中面賜冠帔及文忠為樞宻副使
夫人入謝慈聖光獻太后一見識之曰夫人薛家女
邪夫人進對明辯自是每入輒被顧問遇事隂有所
補嘗待班於廊下内臣有乘間語及時事者意欲逹
之文忠夫人正色拒之曰此朝廷事婦人何預焉且
公未嘗以國事語妻子也文忠旣歸老潁上慈聖嘗
幸集禧過其舊廬使人訪問夫人其後姻家有入禁
中者慈聖猶使傳㫖問勞文忠既薨夫人不御珠翠
羅紈服布素者十七年文忠平生不事家産事决於
夫人率皆有法從文忠超艱難歴侍從登二府既薨
盛衰之變備矣而其出入豊約皆有常度以韓國治
家之法戒其諸婦以文忠行已大節厲其諸子而不
責以富貴平居造次必以禮辭氣容止雖温而莊未
嘗疾言厲色而整衣冠正顔色雖寒暑疾病不改其
度將終疾革言語如平日見諸子號泣曰吾年至此
死其常也此爾等憂豈復預吾事邪其天性安於禮
法恬於禍福如此享年七十有三元祐四年八月戊
午終于京師十一月甲申祔於文忠之瑩夫人始以
文忠貴封夀安縣君入遷為仁夀郡夫人復以其子
三遷封安康郡太夫人子男八人發故承議郎少府
監丞奕故光禄寺丞監陳州粮料院棐朝散郎尚書
職方員外郎充集賢校理辯宣徳郎監澶州河北酒
稅其四人皆未名而卒女三人皆未及嫁而卒孫男
六人愻陜州司户參軍憲新授滑州章城縣主簿恕
雄州防禦推官監西京左藏庫愬愿懋並假承務郎
孫女七人長適權忠武軍節度判官蘇京次適承事
郎元耆弼次適許州長社縣主簿范祖朴次適承奉
郎王㣲次適承務郎王景文次許嫁承務郎蘇迨次
尚㓜適范王氏三人皆早卒曽孫二人延世奉世若
薛氏歐陽氏世家既具於簡肅文忠之誌轍少獲知
於文忠公出入門下與其諸子游知夫人平生為詳
而子棐復以狀求銘銘曰
簡肅之肅夫人實承之文忠之忠夫人實成之既成
其夫亦遺其子白髪素𥜗動不忘禮貧富之交生死
之間有以壯夫而莫克安夫人居之不懾不疑問誰
使然簡肅之遺有立於朝文忠子孫豈獨文忠夫人
與存
　　　全禪塔師銘
黄檗斷際禪師之後十有九世曰道全禪師洛陽王
氏子也生而不食熏血父母異之使事其舅廣愛演
師十有九年而得度二十年而受具游彭城歴壽春
受華嚴淸凉說於誠法師朝授師說夕能爲其徒講
彭城有隱士董君識師非凡人也勸遊南方問無上
道師乃棄其舊學渡江而南始從甘露夫禪師茫無
所見復從棲賢秀禪師秀舅於誨人示以道機迷悶
不能入深自悔咎至㗖惡食飮惡水以自礪几七年
道不見舎秀遊髙安事洞山文禪師五年而悟告文
曰吾一槌打透無底藏一切珎寳皆吾有也文喜曰
汝得之矣自是言語偈頌發如涌泉不學而得髙安
太守請師住石臺清凉已而徙居黄檗師為人直而
淳信不餙外事元豊三年眉山蘇轍以罪謫髙安師
一見曰君静而惠可以學道轍以事不能入山師毎
來見輒語終日不去六年師得疾甚苦從醫於市見
我語不離道曰吾病宿業也殆不復起矣君無忘道
異時見我無相忘也既而病良愈還居山中七年轍
蒙恩移績溪令十一月将西行意師必來别我師遂
以病不出十二月乙丑升堂與其衆詄歸而跌坐欲
化衆强之卧遂卧不動不復飲食明日丙寅而寂體
煖香輭凡十五日而茶毗得舎利光潔無數享年四
十九臘三十明年二月十三日其徒葬之㫁際塔之
右其友人聦禪師與其徒思聦皆以書來績溪曰師
逝矣君知之者以舍利為信請為銘其塔而刻諸石
為之銘曰
偉哉菩提心一切皆具足云何有不見迷悶去狂惑
譬如衣中珠一見不復失假令墮塗泥以至大火坑
珠性常湛然不應作異想全師大乗師晚悟最上乘
身病心不病身㓕心不㓕西域師子師中國惠可師
皆不免厄死而况其餘人疾病不能入刀兵不能攻
非彼有不能乃我未常受我今為師説智者不當疑
　　　閑禪師碑
閑禪師者臨濟玄公九世法孫而黄龍南老嫡嗣也
南老以道化江西其徒常數百人而師為髙第南每
嘆曰祖師之道不墜於地斯人是頼南雖在世而學
者歸之已如雲矣南既寂一時尊宿無有居其右者
熈寕年廬陵太守張公鑑請居隆慶未暮年鍾陵太
守王公韶請居龍泉不逾年以病求去廬陵人聞其
捨龍泉也舟載而歸居隆慶之西堂事之愈篤居二
年元豊四年三月十三日浴訖跌坐以偈告衆以將
入㓕遂泊然而化既化神色不變鬚髣髴而復出廬
陵守與其人來觀者如堵皆願晋事真相長老利儼
稟師遺言闍維之薪盡火㓕全身不散以油沃薪益
之乃化是日雲起風作飛瓦折木煙氣所至東西南
北四十里凡草木沙礫之間皆得舍利如金色碎之
如金沙居士長者購以金錢細民拾而鬻之數日不
絶計其所獲㡬至數斛師法名慶閑福州古田卓氏
子也母夣胡僧授以明珠得而吞之覺而有孕及生
白光照室㓜不近酒肉年十一事建州昇山資慶長
老徳圓十七削髪受具二十辭師遠遊及其終也年
五十三臘三十六余未嘗識師元豐七年過廬山開
先見瑛禪師言及師事且曰瑛少嘗問道於閑師願
為文刻石傳示乆遠余許之明年遣其徒請於繢溪
余有善知識本出於南老将問之益信而作五月辛
亥得疾寒熱癸丑益甚余正卧念曰四大本空五蕰
非有今我此疾何自而至少頃即睡夣有告者曰如
閑師復何疑耶疑疾病矣余聞之矍然即於夣中作
數百言詞甚雋偉覺而忘之病亦稍愈乃為之碑而
系之以偈曰一切諸如來惟於一性通具足大神力
或坐微塵裏而轉大法輪或於一毛端普見寳王刹
或於見在土遍見一切土彼此無壊相或於見在上
直上忉刹官人天相還徃而無有難相或令土石沙
皆化為黄金一切皆得取或令江河海皆化為酥酪
一切皆得食或近取一劫而演為十刼或逺取百劫
而促為一劫一切無礙法河沙不可擬閑師得正眼
乆為僧中王及其㓕度時廣作諸法事顔色不勤摇
爪髪日滋長薪盡火亦㓕凝然不解㪚益薪助以油
爾乃就變㓕是時人天哀大風吹隂雲發瓦析大木
煙氣所及處皆得大舎利圓明如寳珠精色如真金
其數千萬億是事大希有聞者以為疑我昔沗聞道
亦不免斯惑病中夢訶者閑師事何疑有疑即是病
不當作是見夢中悔謝客口作數百言曾不以意作
已覺不能記稽首三界尊閑師不止此憫世狹劣故
聊示其小者復以告瑛師刻石示學人
　　傳二首
　　　孟德傳
孟徳者神勇之退卒也少而好山林既為兵不獲如
志嘉祐中戍秦州秦中多名山徳出其妻以其子與
人而逃至華山下以其衣易一刀十䴵携以入山自
念吾禁軍也今至此擒亦死無食亦死遇虎狼毒蛇
亦死此三死者吾不復䘏矣惟山之深者徃焉食其
䴵既盡取草根木實食之一日十病十愈吐利脹懣
無所不至既數月安之如食五糓以此入山二年而
不飢然遇猛獸者數矣亦輙不死徳之言曰凡猛獸
類能識人氣未至百歩輙伏而號其聲震山谷徳以
不顧死未嘗為動須㬰奮躍如将摶焉不至十數歩
則止而坐逡廵弭耳而去試之前後如一後至商州
不知其啇州也為候者所執徳自分死矣知商州宋
孝孫謂之曰吾視汝非惡人也類有道者徳具道本
末乃使為自告者置之秦州張公安道適知秦州徳
稱病得除兵籍為民至今徃來諸山中亦無它異能
夫孟徳可謂有道者也世之君子皆有所顧故有所
慕有所畏慕與畏交於胷中未必用也而其色見於
面顔人望而知之故弱者見侮强者見笑未有特立
於世者也今孟徳其中無所顧其浩然之氣發越於
外不自見而物見之矣推此道也雖列於天地可也
曾何猛獸之足道哉
　子由書孟徳事見寄余既聞而異之以為虎畏不
　懼已者其理似可信然世未有見虎而不懼者則
　斯言之有無終無所試之然曩余聞忠萬雲安多
　虎有婦人置二小兒沙上而浣衣於水上者有虎
　自山上馳下婦人倉惶沉水避之二小兒戯沙上
　自若虎熟視乆之至以首觝觸庻㡬其一懼而兒
　癡竟不知怪意虎之食人必先被之以威而不懼
　之人威無所施歟世言虎不食醉人必坐守之以
　竢其醒非竢其醒竢其懼也有人夜自外歸見有
　物蹲(門/其)以爲猪狗類也以杖撃之即逸去至山下
　月明處則虎也是人非有以勝虎其氣已蓋之矣
　使(之/人)不懼皆如嬰兒醉人與其未及知之時則虎
　不敢食無足怪者故書其末以信子由之說(瞻/子)題
　　　丐者趙生傳
髙安丐者趙生弊衣蓬髪未嘗沐洗好飲酒醉輒毆
詈其市人雖有好事時召與語生亦慢罵斥其過惡
故髙安之人皆謂之狂人不敢近也然其與人遇雖
未嘗識皆能道其宿疾與其平生善惡以此或曰此
非有道者耶元豐三年予讁居髙安時見之於途亦
畏其狂不敢問是嵗歳莫生來見予予詰之曰生未
嘗求人今謁我何也生曰吾意欲見君耳既而曰吾
知君好道而不得要陽不降隂不升故肉多而浮面
赤而瘡吾将教君挽水以溉百骸經旬諸疾可去經
嵗不怠雖度世可也予用其說信然惟怠不能乆故
不能究其妙生嘗告予吾將與君夜宿于此予許之
既而不至問其故曰吾將與君游於它所度君不能
無驚驚或傷神故不敢予曰生游何至曰吾常至(山/太)
下所見與世說地獄同君若見此歸當不願仕矣予
曰何故生曰彼多僧與官吏僧逾分吏暴物故耳予
曰生能至彼彼人亦知相敬耶生曰不然吾則見彼
彼不吾見也因歎曰此亦邪術非正道也君能自養
使氣與性俱全則出入之際将不學而能然後為正
也予曰養氣請從生說為之至於養性奈何生不答
一日遽問曰君亦嘗夢乎予曰然亦嘗夢先公乎予
曰然方其夣也亦有存没憂樂之知乎予曰是不可
常也生笑曰嘗問我養性今有夢覺之異則性不全
矣予矍然異其言自此知生非特挾術亦知道者也
生兩目皆翳視物不明然時能脫翳見瞳子碧色自
臍以上骨如龜殻自心以下骨如鏵刃兩骨相值其
閒不令如指嘗自言生於甲寅今一百二十七年矣
家本代州名吉事五臺僧不能終棄之游四方少年
無行所為多不法與楊州蔣君俱學蔣惡之以藥毒
其目遂翳然生亦非蔣不循理槁死無能為也是時
予兄子瞻謪居黄州求書而徃一見喜子瞻之樂易
留半嵗不去及子瞻北歸從之興國知軍楊繪見而
晋之生喜禽鳥六畜常以一物自隨寢食與之同居
興國畜駿騾為騾所傷而死繪具棺葬之元祐元年
予與子瞻皆召還京師蜀僧有法震者來見曰震泝
江将謁公黄州至雲安逆旅見一丐者曰吾姓趙頃
於黄州識蘇公為我謝之予驚問其狀良是時知興
國軍朱彦愽之子在坐歸告其父發其葬空無所有
惟一杖及兩脛在予聞有道者惡人知之多以惡言
穢行自晦然亦不能盡揜故徳順時見於外今余觀
趙生鄙拙忿隘非專自晦者也而其言時有合於道
蓋於道無見則術不能神術雖已至而道未全盡雖
能乆生變化亦未可以語古之真人也道書屍假之
下者留脚一骨生豈假者耶
　　叙三首
　　　類篇叙(讀託譔/范景仁侍)
雖有天下甚多之物茍有以待之無不各獲其處也
多而至於失其處者非多罪也無以待之則十百而
亂有以待之則千萬若一今夫字書之於天下可以
為多矣然而從其有聲也而待之以集韻天下之字
以聲相從者無不得也從其有刑也而待之以類篇
天下之字以形相從者無不得也既已盡之以其聲
矣而又究之以其形而字書之變曲盡蓋天聖中諸
儒始受詔為集韻書成以為有形存而聲亡者未可
以責得於集韻也於是又詔為類篇凡受詔若干年
而後成夫天下之物其多而至比於字書者未始有
也然而多不獲其處豈其無以待之昔周公之為政
登龜取􁪿攻梟去蛙之說無不備具而孔子之論禮
至於千萬而一有者皆預為之說夫此将以應天下
之無窮故待天下之物使皆有處如待字書則物無
足治者凡為類篇以說文為本而其例有八一曰
摫同部而呐㕯異部凡同意而異形者皆兩見也二
曰天一在年一在真凡同意而異聲者皆一見也三
曰叟之在草　之在於凡古意之不可知者皆從其
故也四曰雰古乞類也而今附雨䪩古口類也而今
附音凡變古而有異義者皆從今也五曰壼之在口
無之在林凡變古而失其真者皆從古也六曰一先
之附天一生之附人凡字之後出而無據者皆不得
特見也亡曰王之為玉朋之為朋凡字之失故而遂
然者皆明其由也八曰邑之加品白之加　凡集韻
之所遺者皆載於今書也惟此八者以求其詳可得
而見也凡十四篇目録一篇文若干
　　古今家誡叙
老子曰慈故能勇儉故能廣或曰慈則安能勇曰父
母之於子也愛之深故其爲之慮事也精以深愛而
行精慮故其爲之避害也速而就利也果此慈之所
以能勇也非父母之賢於人勢有所必至矣轍少而
讀書見父母之戒其子者諄諄乎惟恐其不盡也惻
惻乎惟恐其不入也曰嗚呼此父母之心也哉師之
於弟子也爲之規矩以授之賢者引之不賢者不強
也君之於臣也為之號今以戒之能者予之不能者
不取也臣之於君也可則諫不則去子之於父也以
㡬諌不敢顯皆有禮存焉父母則不然子雖不肖豈
有棄子者哉是以盡其有以告之無憾而後止詩曰
洄酌彼行潦挹彼注兹可以饙饎豈弟君子民之父
母夫雖行潦之陋而無所棄猶父母之無棄子也故
父母之於子人倫之極也雖其不賢及其為子言也
必忠且盡而况其賢者乎太常少卿長沙孫公景脩
少孤而教於母母賢能就其業既老而念母之心不
忘為賢母録以致其意之又集古今家戒得四十九
人以示轍曰古有為是書者而其文不完吾病焉是
以為此合衆父母之心以遺天下之人庶㡬有益乎
轍讀之而嘆曰雖有悍子忿鬬於市莫之能止也聞
父之聲則歛手而退市人之過之者亦莫不泣也慈
孝之心人皆有之特患無以發之耳今是書也要將
以發之歟雖廣之天下可也自周公以來至於今父
戒四十五母戒四公又将益廣之未止也元豐二年
四月三日眉陽蘇轍叙
　　　洞山文長老語録叙
水流於地發為草木鹹酸甘苦皆水也火傅於薪化
為飲食飯䴵羹胾皆火也心藏於人見於百骸視聽
言動皆心也古之逹人推而通之大而天地山河細
而秋毫㣲塵此心無所不在無所不見是以小中見
大大中見小一為千萬千萬為一皆心法爾然而非
有所造也故其指心法以示人也有以光明相好化
人有以飲食卧具衣服有以園林臺觀虛空有以寂
嘿無說無示蓋事無非法者然有聞思修法門衆生
由之以入如大衢路既徑且易自逹磨西來諸祖相
承皆因言以曉人心地既明出語皆法譬如古木生
氣條逹花葉無數顛倒向背穠纎長短無一不可譬
如大海濕性融溢隨風舒卷波濤流轉充遍洲浦無
一不到觀者眩曜莫測其故然至於循流返源識其
終始可以拊手而笑有克文禪師㓜治儒業弱冠出
家求道得法於黄龍南公說法於髙安諸山晚居洞
山實繼悟本辯愽無礙徒衆自遠而至元豐三年子
以罪來南一見如舊相識既而其徒以語録相示讀
之縱横放肆為之茫然自失蓋余雖不能詰然知其
為證正法眼藏得遊戯三昩者也故題其篇首

欒城集卷第二十五
欒城集巻第二十六
　　祭文一十七首
　　　祭歐陽少師文
維年月日具官蘇轍謹以清酌庶羞之奠致祭于故
觀文少師贈太師九文之靈嗚呼嘉祐之初公在翰
林維時先君處于西南世所莫知隠居之深作書號
公曰是知予公應嗟然我明子心吾於天下交遊如
林有如斯文見所未曽先君來東實始識公傾蓋之
歡故舊莫隆遍出所為嘆息改容歴告在位莫此蔽
䝉報國以士古人之忠公不妄言其重鼎鍾厥聲四
馳靡然向風嗟維此時文律頺毁奇邪譎怪不可告
止剽剥珠貝綴飾耳鼻調和椒薑毒病唇齒咀嚼荆
棘斥棄羔胾號茲古文不自愧耻公為宗伯思復正
始狂詞怪論見者投棄踽踽元昆與轍皆來皆試於
庭羽翼病摧有鑒在上無所事禖馳詞數千適當公
懷擢之衆中羣疑相豗公恬不驚衆惑徐開滔滔狂
瀾中道而廻匪公之明化為詼俳公德日隆歴蹈二
府轍方在艱撫視逾素納銘幽宅德逮存故終喪而
還公以勞去公年未衰屢告遲莫自毫徂青迄蔡而
許來歸汝隂嘯傲環堵轍官在陳於潁則隣拜公門
下笑言歡欣杯酒相屬圖史紛紜辯論不衰志氣益
振有如斯人而止斯耶書來告衰情懷酸辛報不及
至凶訃遄臻嗚呼公之於文雲漢之光昭回同達無
有采章學者所仰以克嚮方知者不惑昧者不狂公
之在朝以直自遂排斥姦回罔有劇易後來相承敢
隕故事雖庸無知亦或勉勵此風之行逾三十年朝
廷尊嚴庶士多賢伊誰云從公導其先自公之歸忽
焉變遷又誰使然要歸諸天天之生物各維其時朝
暘薫風春夏是冝凍雨急雪匪寒不施時去不返雖
强莫違矧惟斯人而不有時時既徃矣公亦逝矣老
成云亡邦國瘁矣無為為善善者癈矣時實使然我
誰懟矣哭公於堂維其悲矣嗚呼哀哉尚嚮
　　　祭文與可學士文
維元豐二年歳次己未二月庚子朔具官蘇轍謹以
清酌庶羞之奠致祭于故吳興太守與可學士親家
翁之靈嗚呼與君結交自我先人舊好不忘繼以新
姻鄉黨之歡親友之恩豈無它人君則廉之君牧呉
興我官南京從君季子長女實行君次于陳徃見姑
章使者未反而君淪亡于何不淑以至于斯匪人所
知神實為之昔我愛君忠信篤實廉而不劌柔而不
屈發爲文章實似其德風雅之深追配古人翰墨之
工世無擬倫人得其一足以自珍縱橫放肆乆而疑
神晚歲好道眈恱至理洗濯塵翳湛然不起病革不
亂遺書滿𥿄嗟乎今日見此而巳我欲哭君神徃身
晋遣使徃奠涕泗横流幡絳素車歸安故丘嗚呼哀
哉尚饗
　　　祭永嘉郡夫人馬氏文
維元豐元年八月壬寅朔十八日巳未具官姓某謹
以淸酌庻羞之奠祭于故永嘉郡夫人馬氏之靈惟
夫人毓德大宗作配仁人富貴顯榮居之若無寛裕
慈祥終身不改晚通至道游心空寂啓手即化容如
平生登證妙果古人是似歲月遷逝歸全南野君子
在位嗣子在列都人出祖欷歔歎息軾與弟轍皆遊
門下義均親戚令德懿行夙所聞知恭致祀奠禮薄
誠至尚饗
　　　祭王虢州伯敡文
年月日具官某與弟某謹以清酌庶羞之奠致祭于
故虢州使君伯敡朝散親家翁之靈軾官吳中昔始
識君愚不自量欲裕斯人衆目睢盱更笑迭瞋君在
其閒乃獨不然危弦急張時一弛寛我頼以全民亦
少安事之難知君以罪廢還家宋都轍適在是簿書
之間徃走君廬忘其厄窮笑歌讙吁夜飲不歸月墮
城隅閒屏僕夫與我深言今昔之故君何不聞指後
將然已而信然見遠識㣲我不如君我遷于南一徃
六年歸來執手白髮侵顛遂以息女許君長子朋友
惟舊親戚惟始西虢之行過我都城慨然憂世不憂
死生訃來自西驚怚不信車過城東徃奠不辰追懐
平生哭于寢門漬酒東脯以寄酸辛嗚呼哀哉尚饗
　　　祭鄧内翰母郡太君文
惟靈祇服圖史肅恭蘋蘩擢芳江漢之濵齊聲尹姞
之盛篤生賢子揚于帝廷北扉代言訓誥如古南宫
庀職賔旅有儀聮袂以朝列鼎而養織屨以就方進
豈惟古人翦髮以成陶公復見南國耄期不亂子孫
滿前福祿所鍾方期永世喜懼相繼八吊於廬今者
丹旐告行靈舟將啟僚舊之故肴醴式陳䰟而有知
嘉此試意尚饗
　　　祭曹演父朝議文
我官宋都晨出南河逢公北征吏卒譏呵相揖于輿
莫復遑它伯氏之南見公符離傾蓋相歡執手無疑
公顧我笑我猶未知逮伯遷黄公在浮光山聮川通
可跂而望有饋豚羔報之醪漿始於朋友求我婚姻
數歲之間相與抱孫我雖未際而日以親我夣皎然
有告不祥凶訃在門凄絶肝腸諸子纍纍匍匐哀荒
公嗜讀書贍于文詞亦達于政實惟吏師惟人莫知
而止於斯匪我知公我兄實知哭公寢門兄在禮闈
嗚呼已矣寄哀此詞尚饗
　　　祭范蜀公景仁文
維元祐四年八月十日丁未龍圖閤學士朝奉郎知
杭州軍州事蘇軾與弟翰林學士朝奉郎知制誥轍
謹以清酌庶羞之奠致祭于故端明殿學士贈金紫
光禄大夫忠文范公之靈公之少年初以賦鳴挾策
來東氣和而平微見圭角人人自驚宋氏叔仲典司
衆盟見公所為屣履以迎自毁其文以致公名士滿
太學莫之敢争公之中歳始以諌逐堯老將傳未有
立子羣公欲言以目相視公獨發之自跪以死帝知
其忠始怒終喜後有繼者實蹈公軌公亦自信卒老
言事公之末年終以節聞國有蟊賊當之以身力言
不從遂致為臣開門接士不怨不憤羣枉既消衆屈
當伸有欲援之同撫我民公笑稱病誓不復振凡世
之人有一于是翹然自名足以為貴公有其三豈不
卓偉位雖顯融有不盡志嵩隗之間潁潩之測有廬
可安有田可食顧惟平生篤志鍾律既成既上疾亦
告革嗚呼昔我先人公早知之白首相歡事徃莫追
軾方在朝公舉諌官卒以獲罪而無一言轍來自東
復館于門曾患之不䘏而惟義是敦今其云亡無復
斯人嗚呼哀哉尚饗
　　　祭忠獻韓公文
維元祐五年歳次庚午正月二十三日己丑具官蘇
轍其官趙君錫謹以清酌庶羞之奠致祭于故某官
韓公之靈轍等游公之門迹有戚踈長育成材公志
不殊譬諸草木農夫所區方其播之匪擇瘠腴既苗
且實物自凾徐究觀厥成功在于𥘉公之事君社稷
是為允有膂力以執大器既安且平物頼其賜豈惟
吾儕有禄與位自公云亡日月遄邁蒼然墓木過者
垂涕轍與君錫偕使于遼駟車徃來實出其郊顧瞻
西山與公俱髙使事有期當復于朝觴豆甚㣲懷想
則勞且謁且辭㐮回奈何尚饗
　　　祭姪林文
年月日從叔某以肴酒之奠祭于亡姪十六郎之靈
嗚呼小宗之傳五世於是甚謹而信孔孝而悌既冠
而孤方壯而死何辜于天至此極也昔我來東恃爾
於斯憂樂相知有無相資千里故鄉相視忘歸奈何
忽焉去而莫追王城西原土厚而温上爾先君下爾
弟昆一畆之丘三人終焉弱子僅存始行而言自今
以徃見此而已予撫予育曰比汝後庶幾鬼神憐汝
無罪畀之壽考以繼家事嗚呼哀哉尚饗
　　　代李公儀諌議祭張丈裕侍郎文
惟公擢秀齊魯朴厚忠良自下升高勤勞四方操行
之堅老而益强蒼眉皓髯邦家之光既謝於朝偃息
帝鄉髙風凛然公卿是望于何不淑震悼周行䘮歸
于東邦人慨慷肅之於公朋好有年繾綣王事出入
周旋孰云委化不告而先念昔方壯交游滿前俯仰
㡬何凋落紛然富貴壽考神弗能全有如公躬十無
一焉公今安歸來舉豆籩尚饗
　　　代張公安道祭李宥侍郎文
元豐元年歲次戊午二月丙午朔二十一日丙寅某
官某謹以淸酌庻羞之奠祭于故太子賔客贈工部
侍郎李公之靈世稱至治咸平景德士生其間端良
純一公進以文而以德稱不介不隨自然静深推以
予人恕而多矜下御吏民如恐不勝晩登朝廷逡巡
自得獨立不競浮夸是律卒引而去識者歎息歸老
濉陽環堵而終更三十年乃葬元豐世逺人亡誰復
知公反兆東圻祖奠有時訊銘考行則猶可知没而
不亡雖乆何悲嗚呼公乎今世之師尚饗
　　　代南京晋守祭永嘉郡夫人馬氏文
鵲巢之風久矣其亡有德斯潜亦耀于鄉冝其家人
退食廟堂夀考而終令問不忘有崇其丘都人所望
某守土于茲襄事告時尊德以敎惟吏之冝生有邑
膰没有廟祠今則不能念昔行之致是菲薄惟愧矣
夫尚饗
　　　代張公祭蔡子正資政文
嗚呼公材甚長無適不冝公氣孔堅勇而敢為厥初
磐栢亦躓不顯守邊西方鋒潁乃見聲聞于朝遂付
兵樞剔朽鉏荒許之馳驅有志不從疾病支離中道
不行轝扶而歸嗟我與公少年相親鄉黨之遊繼以
昏姻我老厭事求歸不能公敏而强力罔不任謂當
敷施慰我友朋奈何不淑棄我而先遣奠有時泗涕
何言誰實使之要以問天嗚呼哀哉尚饗
　　　代毛筠州祭王觀文韶文二首
公學敦詩書性喜韜略奮迹儒者收功戎行千里開
疆列鼎而食豐功偉烈震耀當年絳纛朱幡留連列
郡用舍之際方共慨然存没之來孰云止此子㓜方
仕母老在堂百口有藜藿之憂十年為夢寐之頃士
夫殞涕道路興嗟某比綴未姻仍叨屬部笑言未接
涕泣長辭攀望靈車寄哀薄奠伏惟尚饗
嗟人之生夢幻泡影短長得失何實非病惟公少年
闊畧細行從軍西方聛聣隣境手探虎穴足踐荒梗
遂開洮岷歸執兵柄功名赫奕富貴俄頃未安西樞
斥就南屏磐栢武昌偃息洪井國方用兵邊鄙未靖
謂當再駕没齒馳騁嗚呼不淑一寐不醒老㓜盈前
饘粥誰省盛衰奄忽驚怛羣聽惟公晩年自謂見性
死生變化其已安命世之不知奔走弔慶寄奠一觴
孰為悲哽尚饗
　　　代三省祭司馬丞相文
嗚呼元豐末命震驚四方號令所從帷幄是望公來
自西㑹哭于廷搢紳咨嗟復見老成太任在位成王
在左曰予惸惸誰䘏予禍白髪蒼顔三世之臣不留
相予孰左右民公出于道民聚而呼皆曰予父歸歟
歸歟公畏莫當遄反洛師授之宛丘實將用之公之
來思岌然特立身如槁木心如金石時當宅憂恭黙
不言一二卿士代天斡旋事棼如絲衆比如􁆽治亂
之㡬間不容髪公身當之所恃惟誠吾民苟安吾君
則寧以順得天以信得人鉏去太甚復其本原白叟
黄童織婦耕夫庶㡬休焉日月以湏公乗安輿入見
延和裕民之言之死靡它將享合宫百辟咸事公病
于家卧不時起明日當齋公訃暮聞天以雨泣都人
酸辛禮成不賀人識君意龍衮蟬冠遂以徃襚公之
初來民執弓矛逮公永歸既耕旦耰公雖云亡其志
則存國有成法朝有正人持而守之有進毋隕匪以
報公維以報君天子聖明神母萬年民不告勤公志
則然死者復生信我此言嗚呼哀哉尚饗
　　　代三省祭門下韓侍郎曽孫文
惟靈淵源深長才質純茂出從仕籍有聞搢紳苕頴
方興秀而未實寵禄將至徃而莫留日月有時出祖
于道尊親之愛感念則深同列増嘻行路興歎精誠
未民來舉一觴嗚呼尚饗
　　祝文一十六首
　　　陳州日食禱諸廟文
年月日具官張芻謹以清酌庶羞之奠昭告于太昊
之神嗚呼日官底日實詔天戒正陽之朔將有薄食
上心震懼側身修德誕布休命赦宥多辟凡在祀典
罔不咸秩惟神聰眀照鍳誠忱消復大青導迎和氣
俾我有邦享天之衷民物康阜以永保神之休無斁
尚饗
　　　陳述古舍人辭廟文二首
某來守是邦于今未㡬恭承嘉惠即工南服自初始
至逮兹解去雨暘時若災厲不起豈某之能繄神之
功風俗淳厚獄訟稀少豈某之教繄神之舊獲免罪
戾敢忘大賜誠薦爼豆匪以報也尚饗(右辞太昊廟)
某奮自諸生列位近侍凡出守之地雖鴽不才所至
輒繕其學官修其禮物見其學士大夫教其子弟庶
幾有成以無忘夫子之業及來是邦獲再執幣爵以
見於廷慨然頋瞻思繼前志而詔書來被移殿南服
將以是月甲子有事於行登薦菲薄惟告不敏尚饗
(右辞孔子廟)
　　　齊州祈雨雪文二首
惟神出入造化呼召風雲播灑甘澤膏潤下土今兹
歴時不雨麥不得種饑饉既至疫癘將起守土之吏
知任其憂而不知所為神能仁愛斯民又能作為雨
雪以生育萬物是以敢告苟克有應嘉雪時降以寛
民之言徼神之福吏實職之茍克有應敢忘其報尚
饗
　　　南京祈禱文七首
熈寧十年九月戊辰某官某謹告于某神曰今兹禾
稷將登銍艾滿野隂雨爲沴彌月不止穗者將腐角
者將落徐方大水將浸東境溝洫盈滿流潦橫至民
貧無食恃穫以飽官貧無蓄恃稅以給而雨并害之
公私困竭神亦將乏享吏旣不職無以格神之休敢
困民心以乞晴于爾有神神能掃除隂雲顯見白日
使秋稼畢登宿麥咸蓻民免於飢吏免於罪則神之
賜多矣其何以報謹告
九月甲戌某官某謹以清酌庶羞之奠告于神曰民
能盡力於而耕水旱之變不能知也吏能盡力於治
而饑饉之憂不能為也斡旋隂陽開闔天地其職在
神此吏民之所恃而依也雖然叩之而必聞號之而
必應人有不能而况於神之逺而㣲也今者以雨病
告不旋日而雨止種麥穫豆不失其時也太守不德
而蒙貺自視缺然知無以堪之也酒醴㓗芳肴䔩備
具匪以為報惟致其意也尚饗
十二月已亥某官某謹以酒果之奠告于某神宋維
大都兵食夥繁一歳之奉仰于諸藩自河爲災千里
汗漫隣邑告病我邦獨完賦税百須所恃惟田終歳
不雪麥將大乾患始于民卒迨于官神仁愛人忍坐
以觀卷舒隂陽職上通天勞不崇朝雨雪紛然民食
宿麥癘疫莫于久而不施莫知誰愆吏則不德而民
當哀憐歸誠于神其終捨旃尚饗
元豐元年正月庚申某官某謹以肴酒之奠祭于句
芒之神木氣既應田事將起肇出土牛以令早晩惟
神體仁司春發生萬物時節風雨祐我農夫茍東作
順叙將終歳允頼邦有舊典敢率以告尚饗
二月已未某官某謹以肴酒之奠告于某神某來守
是邦自秋徂春政事不修雨暘失候始以水告繼以
旱請玩神瀆祀至于再三中心𧹞焉懼獲譴咎然今
宿麥將槁時雨不降流亡布路倉廩莫繼與其病民
寧我獲戻是用恭卜良日申禱有神其尚哀矜農夫
賜以膏澤尚饗
六月十七日具官某謹以肴酒之奠告于某神梁宋
之郊頻年旱饑盜賊煩興囹圄填充粤自兹夏農穫
六七流亡既去桴皷隨息庶㡬秋成民以阜安而滛
雨不節水潦橫漬荏菽禾黍鞠為汙澤秋氣方始田
可更種神誠愛民錫之開晴積水時去晩稼復蓻則
民報神之心不在爼豆將世以奉承母有厭斁尚饗
七月五日具官某謹以肴酒之奠告于某神乃者暑
雨荐至溝澮滿盈淤田棄水相繼為虐秋稼滿野淪
胥以敗民號無告吏莫之救酌酒告神庶幾哀憐曽
未旋踵秋暘炳耀匪神之仁化為凶年雖使民竭其
所有無以報稱奉觴再拜惟誠而已其尚驅除隂沴
以終大賜尚饗
　　　績溪謁城隍文
某以不才忝臨民社謹因舊禮拜謁祠下神仁愛民
恭率神意不敢不勉神亦時節風雨驅除癘疫以佑
相我治謹告
　　　謁孔子廟文
某結髪學問今始為邑無由之政事而治蒲無偃之
文學而治武城進謁祠下惟愧惟栗謹告
　　　祭靈惠汪公文
維元豐八年歳次乙丑八月壬戌朔十六日丁丑承
議郎知縣事騎都尉蘇轍謹遣男造以巵酒特羊致
祭于靈惠公汪王之神神有功斯民世享廟祀某來
長是色即神舊邦蒙神之休雨暘以時稼穡大熟賦
役畢具獄訟衰少才短政拙何以獲此意由僥倖以
致疾癘寒熱為虐下逮兒女更相播染卧者過半迄
茲痊損自夏及秋中間禱禳神不厭瀆卒保康又皆
神之恩兹用恭致薄禮以謝不敏敢告驅除瘴癘時
節風氣使民不告病而吏與蒙貺尚饗
　　青辭三首
　　　齊州祈雨青辭
嗚呼民愚無知吏怠弗敎鬼神不享積釁成厲旱氣
充塞五種失蓻饑饉既至疾疫將起禱求百神寂寥
無聞民既窮瘁吏亦震恐各知咎殃將自洗濯而神
怒未怠膏澤不至栗栗危懼無所歸命敢因舊儀祗
薦誠悃維皇天后土靡不覆燾日月宿燿靡不臨照
山川岳瀆靡不容載哀矜無辜縱舍有罪并包含養
與道為一祓除妖孽布導和氣時播甘雨以救民命
亦俾我守臣閒蒙大賜以寛憂責
　　　南京祈晴青辭
嗟民之艱豐歳常少粤維茲夏牟麥小熟飢者未飽
而滛雨為沴秋稼殄瘁淪為塗潦宿藏將盡歳計莫
續盜賊將起犴獄充斥民之無辜誰為此禍吏實不
德得過於神胡為殃民以重吏愆今茲歸誠天地布
其腹心神仁愛人豈終病之其尚振揚清風以逐屏
翳使太陽顯行后土以乾民趨于田既獲且耕亦有
高廪以𣏌以養吏蒙其賜不知其報此亦天地之大
德下民之所仰望而求也
　　　筠州祈雨青辭
臣來是邦歲比不登去夏大水汎溢城邑繼以秋旱
民食不足庻㡬今歲五種歲茂以釋餘病而亢陽爲
災不雨彌月水泉耗竭多稼殄瘁雲物告異災火時
發上下恐懼不知所措惟吏之不德無以仰當天心
惟民之無良有以召致神怒雖自洗濯並走祠望而
誠意淺陋靈貺不答將嘿不以告而民不可棄神亦
不終棄人謹歸誠天地請命百神尚克收如焚之威
以布甘雨使民得稼穡各安其居使我守土之臣亦
蒙大賜
欒城集卷第二十六
欒城集卷第二十七
　　西掖告詞六十一首
　　　林希集賢殿修撰知蘇州
勑具官林希朕歴選多士以僃左右侍從之臣股胘
之良槩出於此爾以文學政事有聞于時擢從右史
試以書命而行已不靖遽致人言朕不忍棄才尚寵
以書殿徃涖呉俗思慎厥終可
　　　楊傑知潤州
勑具官某京口江浙之㑹而楊楚方飢仰食隣境朕
思得良吏通其有無以濟民病爾以冬官屬績用有
聞而欲自詭以治民朕不汝違其究乃心以底成效
可
　　　陳安期屯田郎中
勅具官某爾以能選積勞于工正升之文昌以勸勤
吏矧司空之屬農部為上爾其益敬厥事以稱朕意
可
　　　蔡立知鄂州
勅具官某武昌握引江漢勢居上流古為重地非練
逹政事不以畀之以爾久於治民為論者所稱朕將
觀爾于事惟寛而勿弛明而勿苛則予汝嘉可
　　　盛南仲知衡州
勅具官某朕進退天下士大夫不惟其才惟其行蓋
未有不能正身而能正人者也爾以世族之後甞為
部使者矣而不閑于家厥聲達焉法不可置徃即南
服尚克循省可
　　　許中正致仕覃恩改朝議大夫
勅具官某朕嗣服之初推恩海宇矧惟耆老之士蚤
隆止足之風豈無寵嘉以慰鄉黨可
　　　虞肇知鼎州
勅具官某武陵依重湖之深嶮㩀五溪之走集民夷
雜居剽輕易擾惟守以安靖可以言治爾昔以才舉
為御史屬官久於牧民冝在此選無煩條敎以便逺
人可
　　　胡田知誠州邢浩知欽州
勅具官某等欽誠為郡雖有新舊之異而民夷雜處
不可一以華法治也田自欽易誠其習南越之故矣
浩自環慶徃亦知所以治邊之冝惟寛可以懷逺人
惟廉可以服殊俗輔以明斷其罔有不濟可依前件
　　　王存磨勘改朝㪚郎
勅朝廷用人惟其才而考績必以歳月用人惟其才
故政無不修考績必以歳月故官不失緒朕兼此二
柄以御羣臣故雖六事之長猶寓郎官之秩具官王
存文雅足以飾吏事靖重足以鎮國俗恬於進退不
為利囘出入臺省人言無間司馬治兵朕已重其選
矣有司奏課并欲以報其勞焉可
　　　梁惟簡供備庫使
勅朕惟崇慶日總萬機號令所至澤遍海内况其左
右侍御之臣朝夕執事之勞而有不被其賜者乎坤
成之慶國有常憲尚勉忠孝思報其萬一可
　　　張璪光禄大夫資政殿學士知鄭州

勅昔我神考收擢儁良寘于丞弼惟兹内史之重實
綜萬㡬之繁朕方將圖任舊人與之裁成庶務乃者
緫章大享百辟在廷時予重臣獨以病告不忍賢勞
之久力求補外之安曲成其私勉遂所請具官某名
臣之後風流具存儒術之英文史足用詳練政事究
通物情樽爼可頼以折衝盤錯亟觀於游刃輟自西
臺之要付以新鄭之雄加秘殿之寵名兼進秩之異
數使郡縣識朝廷之意而官吏知卿相之賢表帥四
方朕尚有頼可
　　　趙君錫太常少卿
勅太常緫禮樂之政兼伯夷后䕫之業平居無事若
無所為至於郊廟社稷之儀朝廷　下之分一有大
議罔不責成昔叔孫通為東宫傳以習於園廟復命
此職趙宗儒失不任事由卿而罷為東宫師用人之
難蓋自前世具官某篤於孝悌居家可紀敏以從政
臨事不煩予欲决嫌而明㣲蓋有取於静慎此官職
清而事少亦將便於老成徃服優恩勉揚厥職可
　　　劉絢太學愽士
勅春秋之廢於今二十年矣講者不以為師而學者
不以為弟子孔氏之遺書而陵遲至是朕甚閔之爾
能講誦其說遭棄而不廢蓋將有見於此者夫三傳
之義其得之者多矣附以啖趙無蔽於一家庻㡬士
有考焉可
　　　鄧羲叔主客郎中
勑國有四方賔旅之事則主客掌其享燕餼牽之節
其䟽數豊殺皆有常度逺人於是觀禮不可以不慎
爾旣掌其事矣以資當遷其益勉之以稱其職可
　　　林旦侍御史權淮南運副
勑具官某淮甸之民荐罹饑饉乃者詔發倉廪輟呉
楚漕以拯其急猶以乏食流徒逹於朕聽朕惟救荒
之術行之略盡惟得良使者因事施冝為若可頼爾
由郎官以才任御史習於楊楚之故其為朕徃視之
均徭薄劒禁暴戢姦無使斯人重被其困可
　　　田待問淮南運判可淮南提刑
勑具官某楊楚春旱秋水民艱於食漸起為盗遂使
州縣犴獄充滿朕憂之未始一日忘也間起爾於山
陽守參頷漕事今又命爾督眎刑辟徒以爾習其風
俗知吏民所疾苦夫察貪暴謹追擾均有無督盜賊
此荒政之急也勉勤其職以稱朕意可
　　　陳紘可倉部郎中王古可工部郎中
勑具官某等漢郎官出宰百里今部使者入治諸司
其為輕重異矣朕於是考察多士近而觀其不煩逺
而觀其不惰庶㡬有得以待任使以汝等久於吳越
優有善狀故使紘治予廩古治予工其益敬厥事以
底成績可
　　　孫升監察御史可殿中侍御史
勅具官某朕方共黙不言責成於有司正頼耳目之
官别白忠邪論辨得失言而中理則予汝嘉不幸而
失予不汝咎爾為御史期年於此矣察其所為忠慤
不囘以次而遷庶盡其用爾其深識朕意知無不言
言無不盡安意肆志無掉後害可
　　　李常蔡延慶並轉朝議大夫
勅三考而議黜陟古今所同積日而叙勒勞貴賤無
間矧夫内與六官之長外緫連帥之權均計大之羸
虚司隣邦之動静歴年應格稽法當遷有司以言朕
何敢後具官李常奮由踈逺深自刻修財賦所存綱
目其舉具官蔡延慶名臣之後吏治有餘千城四方
安静不擾咸以侍從之選而膺股肱之良雖尺寸以
遷未彰於異數而命秩之寵差慰於久勞可
　　　徐彦孚澶州通判
勅具官某河徙而西則澶淵非復昔日之舊然國門
之壯兵屯倉廪猶甲於它郡大臣言爾可用徃丞守
事勉竭才力以安我股肱之名郡可
　　　章惇知揚州
勑樞臣之長出居列郡汝海之地僻在連山邈焉鄉
黨之遐疑失親庭之便朕方以孝治天下德緩臣鄰
冝惟茂恩俾易近地具官某蚤以文詞中選㧞出於
衆人中以功名自期被遇於先帝逮予纂服亦既期
年比縁議論之差授以方州之寄澹然自守綽有安
靖之風卧而治民不失綏懷之體眷揚楚之重地據
吳越之通途仰足以分予南顧之憂俛足以慰爾思
歸之願體朕至意勉於裕民可
　　　邢恕知汝州
勑具官某觀過而知其仁君子與之爾有志於時而
不知力之不逮以䧟於過徐察其中蓋有足矜者臨
汝古郡民朴而事簡可以自養益務修省不汝終棄
可
　　　王令圖可都水使者
勑大河西流汎溢千里河朔之民以蒲葦為生與魚
龞同居朕中食而歎思得明習水事之人而與謀之
具官某老於從政才力有餘出入兩河間知其得失
久矣水官之職爾實冝之楊焉王延世之功朕有望
焉可
　　　王荀龍知澶州李孝純知棣州
勅具官某等治國如烹小鮮涖官如製美錦以煩手
烹魚則魚必潰使學者製錦則錦必傷朕知斯民之
艱難擇人而養之閔閔焉若將不及以爾荀龍典刑
舊德習於為政以爾孝純家世循吏屢典大邦澶淵
無棣皆河朔之要擇以付爾其益勉之朝夕無怠以
深副吾望可依前件
　　　郭逵自致仕起知潞州
勑秦伯復用孟明是以能覇蜀人亟誅馬謖終亦無
功朕周於用人篤於求舊雖設干羽以懷柔異類而
聽鞞鼓則無忘將臣豈其舊勲久廢不用具官某蚤
學弓劒晩通詩書勇而有謀整且能暇威名懾於西
鄙柄任及於中樞南伐無成嗟伏波之遂棄退居能
飯知㢘頗之未衰擢從解組之餘復寄長民之任過
而能改豈一青之足云窮當益堅或來功之可冀勉
於圖報以稱異恩可
　　　何正臣知梓州
勑東蜀地嶮而民貧不如西蜀之厚而戎瀘被邊民
夷雜居安之尤難朕方寛賦役以𥙿民正疆埸以息
衆連帥之任冝得其人具官某奮自東南擢居侍從
參議論於臺省布條敎於方州比目長沙復臨上黨
出入既久當識朝廷之心寄任愈隆初無遐邇之異
務為安靖以慰逺民可
　　　孫覽河北運副除右司郎官
勅具官某奉使北方治河而備邊任亦重矣以為未
足以盡其才也召而寘之都司吾之所以責任爾者
可見也夫分治六官事無巨細畢陳於前若網存綱
振之則舉弛則盡廢爾昔旣稱治辨矣勉旣厥心以
觀來效可
　　陶世廷(於顒州/弼孫弼死)邢選(死於盗/吉子吉)各補二班偕職
勑陶世廷等惟乃祖父以身殉職義不旋踵寵爾一
命庻㡬士知忠力之必報可依前件
　　皇兄令羽磨勘轉遥團
勑具官某考績之法一以歲月爲勞而不以親踈爲
異爾能靖恭於位積日當遷以環衛之崇而加團結
之寵益勉忠孝無溢無驕以保禄爵之重可
　　張輔之入内内侍省磨勘轉内殿承制
勅具官某昔文武之盛其侍御罔匪正人今余近習
之臣與縉紳之士均遇以法亦無以私恩進者爾以
久勞當遷徃祇厥官使天下知叙法之公無内外之
異可
　　　范鎮可侍讀太一宫使
勑為國無强於得人用人莫先於求舊朕歷選賢儁
至於側㣲患其德望之未充而典刑之未練舍騏驥
而不御臨長道以咨嗟昔人病之予何疑者具官某
文冠多士有揚雄之遺風仕歴三朝守劉向之忠節
蚤事仁祖首開社稷之言晩說裕倰復陳堯舜之道
自處以義歸不待年身友漁樵已無求於當世名書
簡册恍或疑其古人兹予績服之初日思講議之益
謂白首窮經之樂尚可推以與人而真祠訪道之遊
足使退而養志勉狥予意毋晋所安可
　　　吳師仁可越州司法充杭州教授尹才虢州
　　　司戸田述古襄州司法蘇昞邠州司戸
勑進士某等古者舉逸民以懷天下朕以爾等皆以
行義聞於鄉黨故命之一官試之行事其勉於從政
以效聲聞之美可依前件
　　　叔諄(叙今叙右千牛衛將/先因殺人追官勒停)鄆
勅具官某貴而犯法義不得宥過而知改恩不廢叙
徃服恩命而知義之可畏庶勉於咎可
　　　黄履磨勘改朝請卽
勑漢孝宣帝厲精為政二千石有治理效輒増秩賜
金朕追想其風欲見之於事而况積勞之久於法當
遷者乎具官某頃自禁林出為方伯推其所學施於
有政表賢奬善有古人之節考績應格吏以叙聞其
益勉於裕民無使循吏之賞獨隆於前世可
　　　宋彦圖轉内殿崇班再知歸信容城縣臧定
　　　國轉西頭供奉宫再任縣尉
勅具官某等疆場之吏勇者或以致㓂怯者易以納
侮朕方欲慎守四境以綏靖四夷求勇怯之中而有
司以爾名聞各仍舊官以增新秩謹修邊政思稱朕
意可依前件
　　　張利一自真定緫管移知代州
勅邊之宿將國之干城處則為民社之寄欲其不擾
動則當金鼓之任貴其知變兼是二者實難其人具
官某世為將家久習疆事持重有守得將吏之心善
覘多權知敵國之變鴈門極邊蜜邇獯鬻朕方懷柔
逺人以寧中國爾其謹守吾圉示之以信而裁之以
義適寛猛之中以稱予意可依前件
　　　莊公岳成都提刑蘇泌利州運判
勑莊公岳等守令賢否朝廷不能自知天下利病吏
民不能自言宣吾德澤於下而逹民情於上者部使
者也朕既選用舊人而去其貪暴詔舉新進而汰其
不以實者矣以爾公岳久任刺舉所至稱治以爾泌
家世文雅通於吏事益利嶮逺民罹茶鹽苗役之害
罷瘵未復朕念之深矣其悉乃心謹察苛吏與民休
息毋廢朕命可依前件
　　内臣馮景(保佑夫人曹得銀帛父亡詐認園地/見任文思副使知父以園業献安仁)
(官/降一)
勅具官某以欺得罪律既重矣觀望高下情尤不可
赦也奪爵一等益務循省以蓋其咎可
　　　胡宗哲遂州張太寧漢州
勑具官胡宗哲等朕惟西南之逺弛鹽利之害議茶
榷之弊以寛其人矣惟是役法久而未定吏縁為姦
人或告病夫因事制冝法不能盡順民施法責在守
令宗哲家世公卿習於吏事太寧生長蜀漢知其風
俗遂漢名郡皆東西蜀之重地茍能平心正身首治
繇事以寛民力則太守之職舉矣可
　　　李挻知唐州
勑具官某異時為郡清心絜巳平政理訟期為賢太
守矣朕方變役法之弊新故紛然民意未定京西俗
窶役勞治之尤難以爾嘗試為郡條敎不煩徃宣朕
意勤察貪吏使民忘繇事之勤此朕所望於二千石
也可
　　　崔仝通判延州
勅具官某將師治邊以軍政為重至於均賦役平獄
訟實倉廪郡丞事也使者以爾才稱徃貳高奴克勤
庶事以分帥臣之勞可
　　　王純通判岷州
勅具官某朝廷始復洮岷以其初附闊其憲令吏縁
是為姧政事不舉今其郡縣日益完矣居其官者當
以近地為比爾以選徃其謹守條約毋以逺故廢職
可
　　　姚兕磨勘轉東上閣門使
勅具官某爾以勇氣聞於西垂奮身稠人致位通顯
夫論功而賞雖如丘山不以為重考績而遷羞之毫
氂有不能得國有常典朕弗敢私勉勤厥官以靖疆
場可
　　　丁隲太常愽士
勅具官某朕方出滯淹以修庻政舉㢘退以靖風俗
以爾學以本原聲聞東南一時交遊皆致位通顯而
循黙自守浮沉管庫將二十年不以爲耻奉常禮樂
之地敎化所從出也因其職事而施爾舊學朕將觀
焉可
　　　常安民大理寺丞
勑具官某吏習於法而不更治民閑於論報而不知
爲政朕疑其未能盡法之變也爾以經術進而治縣
有聞考課稱最徃涖丞事庻㡬有𥙷於法可
　　　田子諒湖南運判
勅具官某天下之治緩急相矯常過其中乃者常為
刻覆之正矣其弊也事徙文具而民受其病今予欲
以寛治民憂其未流頺弛而莫振(推/夫)予意而布之州
縣部使者之事也公卿言爾才力有餘試之南方寛
而不弛察而不苛則予爾嘉可
　　　鄭佶都水監丞陳安民簿
勑具官某等朕既平政以便民民少安矣而大河以
北水不潤下昏墊為虐故當今之政水事為急以爾
信甞丞水官練逹有素以爾安民屢試民事治辨見
稱其益講求本原以積厥職可
　　　葉康弼知劒州
勑具官某朕銓綜庶工奬勵失職思使中外樂事勸
功相勉以治爾昔以選任使者中以事廢盤栢不試
普安蜀漢之咽賓狐之㑹地雜磝衍民艱於食徃修
厥官以稱恩命可
　　　謝卿材河北運轉使(自陜漕徙)
勑三路之重一也關中夏秋豐穰羗人欵附而河朔
大水人民流離比顧之憂於是為急具官某强敏而
惠靖重而文風節之厚追配古人踐歴之久號稱循
吏今河决西流而堤防未立民樓丘隴而播種未期
爾能相壅决之冝通有無之積以寛民力而紓吾憂
此朕所以用爾於北方之意也可
　　　蔡卞磨勘朝奉郎
勅朕俾侍從之臣出守四方試之從朕以觀其才而
有司考課積勞應格國有成法非予所私具官蔡卞
奮由文藝久踐臺省欲效才實之美自詭民社之政
宣城古郡晉唐名臣臨長其地者風績相望也爾其
勉思古人以修條敎服我新命以寵吏民可
　　　丁恂少府主簿
勑具官某古者謂少府為天子私藏朕為天下夫復
何私惟是技巧之工以供禮樂之用爾以吏能掌其
典籍法度之事其講明之可依前件
　　　張構再知豐州
勑具官某爾既甞為九原矣知其風俗而習其吏民
治之為易使它吏徃雖得賢者要必久而後治也使
者既以爾言勉悉乃心綏我疆事可
　　　吕大邡中書侍郎
勑用人先於求舊為政莫如守成朕若稽祖宗之逺
猷祇敬神考之近事網羅遺放而奬任勲舊崇尚寛
簡而愼守典刑玆予一時股肱之臣率皆三朝髦儁
之選圖任之意炳然可知具官某器宇愽深才智强
敏蚤遇英祖亟聞直諒之言中事裕陵不改忠誠之
節翺翔外服所臨有聲綜轄中臺百矜咸舉甚和而
理處劇不煩朕方欲力行忠厚而患其末流之惰媮
追復賦役而惡夫下吏之侵擾思與在位同拹厥中
徃貳西臺之隆益敦大政之本朕既開懷以用善士
亦誠意以報予其克一心同底于道可
　　　劉華右丞
勅漢御史大夫能任其職則為丞相近世中執法議
論不撓亦補執政昔我任祖優養正士開受直言時
則有若包拯張昇之流咸以敢言獲聞大政舊俗已
逺此風寂寥容悦相承亦棄不用朕追懷先正選建
忠賢諤諤之聲庶㡬前列具官某蚤以御史祇事裕
陵力陳是非不避權寵十年流落志氣不衰召置臺
端首開正論進任中司之要屢聞白簡之言風聲凛
然國是以定朕欲試其行事之實是用付以右轄之
權治忽所闗寄任尤重夫以言責人甚易以義特已
實難爾其勉之毋使輔政之功不若言事之效可
　　　傳堯俞御史中丞
勑枉直未定决於䋲墨之平是非相乗臨以法度之
士比朕纘服之始羣議紛然實頼耳目之司力陳骨
鯁之論逮茲閲歳浸以成風然而神明存乎其人衆
正可以無咎余欲一變至道固須多士以寧具官某
凛然直諒之風出於豈弟之性蚤為御史議禮不阿
中列諌垣言政多牾流落雖久志氣益堅俾還侍於
燕閒日有聞於禮義執法之任非爾而誰蓋政無舊
新以便民為本人無彼此以得賢為先朕將允執厥
中爾尚不牽于俗可
　　　張端落致仕依前朝奉郎
勑具官某君子之仕進退無常惟義所在爾昔以強
敏之資逹於從政由病賜告未老而歸比於恬養之
餘復有願仕之意朕方篤於求舊急於用人祗服前
官以聽新命可
　　　孟永和轉軍噐庫副使兼翰林醫官副使
勑具官某以醫爲職生死係焉不幸而失豈專其罪
比更大霈其益進厥官俾精術業以答恩命可依前
件
　　　蔡卞知江寧府
勅左右近臣入備侍從出典藩服習知朝廷號令之
意灼見吏民漬偽之本此朕所以歴試在位而成就
人才之道也具官某文華之美發自卑年才力之優
見於治郡宣城之政數月而成秣陵之徙百里而近
既助予治亦安爾私勉修厥官以答恩寵可
　　　王安禮知揚州
勅淮南天下之重鎮也俗本剽輕習呉楚之舊歳仍
水旱有流亡之憂朕深念其民尤慎所付思得朝廷
之舊以殿東南之衝具官某吏治有餘儒雅足用昔
為京兆休有治功其發􁆾姦伏明而不苛其推行惠
術寛而中理遂領臺轄以秉國成方先帝厲精求治
之秋有大臣進賢退姦之助久於外服稍易近邦其
克為朕舉荒政以惠民謹追胥以助治寛我南顧康
此㐫年可
　　　林希知宣州
勅具官某爾名在文學之科而才兼政事之選比以
呉郡生齒蕃衍學者如林假爾才名以重其守而僑
籍所在重以親嫌飛章目陳懇求易地宣城大藩亦
東南之要徃涖其治服我異恩可
　　　王舜圭(一人除左班殿直/確山縣尉獲賊二十)
勑具官某盜發鄰境而能率衆攻討殱其徒黨非特
武力之勝抑亦智慮有過人者矣寵以勇爵以為能
吏之勸可

欒城集卷第二十七
欒城集巻第二十八
　　西掖告詞六十一首
　　　郟亶通判永寧軍
勑具官某北邊俗淳而士武隣好輯睦日以無事爾
昔甞以才任刺舉矣久而不試徃貳博野尚勉無怠
可
　　　叔攷等三十二人並除右班殿直
勑具官某男某等士勤身苦節從事於文武積累歳
月僅乃禄仕以免於耕勞亦至矣今宗室之子始名
而官其克孝悌於家忠信於國識吾尊祖敬宗之意
以終保禄位可
　　　王宗孟母(寿昌縣太君/上宗孟南京推官母年九十三封)
勑具官某母某氏年及耄期而家有壯子非有馴行
不能致此福也寵之封邑不吝常典尚俾天下知貴
老教孝之意可
　　　胡宗愈吏部侍郎
勑吏部分列三銓而長貳各領其一其為權任重矣
天下官吏至於其間長短有度輕重有數而猶患不
得其當者吏撓之也朕敷求儁良付之流品意在是
矣具官某學術之茂冠於東南操履之固不流世俗
試於封駮任職不阿方今吏員冗溢待次者無筭爾
其去晋難之吝寛滯積之歎毋使吏操其柄而士失
其職可
　　　顧臨給事中
勑朕欲網羅天下之士而患知人之難唯有歴試之
詳重以旋觀之乆雖復堯舜何以尚之具官某撲厚
之性出於自然直諒之才可備三益守道安命端靖
不回二十餘年晏然一節外督漕事公議惜之維是
東臺封駮之司實予萬㡬出納之地宜得守法之士
以爲過舉之虞爾其稽考典常附以經術令有不便
知無不言使天下之人不能指摘而議則爾職舉矣
可
　　　范子竒司農卿
勑司農之政歸于地官則卿事寡矣然朕觀兩漢之
士政事如朱邑儒學如鄭衆皆老於此官則前代用
人蓋不輕矣具官某家世名臣詳練吏事出入中外
治辦有稱居九卿之列修后稷之政益勉無怠以答
恩命可
　　　馬黙河東連使
勑具官某汾晉之民儉而能勤易以術富比縁兵役
之後瘡痍未復思得靖重愛民之人為朕伺察害政
之吏以爾博學不勌從政有方文登之民至今頌其
遺愛彭城之治復能首發巨姦是用輟從大農寛我
西顧朕於用人無中外之閒爾於報國無終始之殊
務安邊民以稱朕意可
　　　岑象求利州運判何琬江西運判
勑具官某等朕為官擇人不惟其才之儁良亦因其
人之便習欲使上下相得所至即安以爾象求學有
本原持心近厚昔在蜀部逺民冝之以爾琬才力敏
明為政不擾頃居江左列城頼焉徃修鄰道之政無
替已成之效使西南之人雖在遐僻千里之外咸知
朝廷愛之之意可依前件
　　　常安民鴻臚丞
勑具官某爾進由儒術舉以民政朕將觀爾於近以
信其逺典客之職號為優暇益勉無怠蓋將有考焉
可
　　　李詵自軍頭司除知忻州
勑具官某武吏當守四方以于城吾民冗於内服縻
以吏事雖有才力智勇無自而見爾世本將家習於
武事求試於外朕不汝違夫治兵欲整而治民欲安
能整且安則疆場之事吾無慮矣可
　　　郟亶通判睦州
勑具官某仕官之優莫如鄉國知其吏民之態習其
風俗之冝所至而安於治為易矧桐復廬之勝加以
才力之優懷組而歸益勉無怠可
　　　李琬太醫丞充中嶽廟令
勑具官某爾久習禁方善救諸苦勉思賦禄之厚益
勵好生之心可
　　　王鞏通判揚州
勑具官某爾故相之孫而名臣之子也生於富貴而
篤志於學勇於議論而不謀其身淮南大邦民病水
旱徃貳其事益試爾才
　　　劉奉世起居郎孔文仲起居舎人
勑欲治國家當先得士頃者人物之評廢而長育之
道㣲朕顧瞻周行惻焉興歎或盤栢久次而未用或
沈伏下僚而莫知將以責成治功折衝遐邇人不素
具其何頼焉具官劉奉世家世名臣才頴秀發試以
治劇煩而益明具官孔文仲進以直言文史足用責
之典禮守正不回斯皆一時之儁良多士之領袖方
欲寘之侍從益當養其才能左右史官號為要地前
後逹者皆由此途手刋冊書足以明狂直之效宻侍
殿陛足以觀進退之詳益勉自修以須不次可
　　　胡宗炎將作少監
勅具官某宫室都城責在工正朕方以恭儉自居以
法度自律冝得㥀静之吏以督繕治之功爾昔居此
官號為任職徃貳其事無改厥勤可
　　　向宗良知衛州
勑具官某士生於富貴者常患其懷安佚樂怠於功
名爾以外戚之懿求試治民永惟此心有足嘉歎衛
雖跨河地實近輔勉脩爾政朕將觀焉可
　　　郝觀(字生辰除借職/皇大后殿管句文)
勑具官某朕恭養隆祐朝夕無違爾久此服勞適當
誕慶錫爾一命無改厥勤可
　　　曽肇中書舎人
勅朝廷以號令鼓舞四方言之不文行之不逺昔河
西諸將讀璽書而知天子之聖明河北叛臣間赦令
而致武夫之涕泣故朕思得良士俾代予言知民物
之至情識邦家之大體擇之久矣僅乃得之具官曽
肇少知為文久益更事家傳父兄之學言有漢唐之
風汗簡編年手紬金匱執筆紀事宻侍丹墀比於簡
牘之餘試以絲綸之作油然不竭煥乎可觀俾卽拜
於西堩將益觀其來效雖文稱蘇李未足以爲賢而
事問高崔庻㡬於適用勉於自竭以稱異恩可
　　　邢恕知汝州
勑具官某老吾老以及人之老此朕所以教天下之
孝也爾比自漢東恩移汝海國有常典中止不行朕
終念篤老之親冝得便安之養特申前命以慰慈心
服我異恩益思報稱可
　　　李周陜西運使
勑具官某關中之民勞於征伐而弊於飢饉乆矣朕
既為之含垢以和諸戎天維顯思助我豐歲粒米狼
戾法當歛藏繼出中都之泉以廣窮邊之積猶恐吏
不時具而民或未寧分吾此憂責在漕吏爾忠厚之
性見紀於時治辦之才屢試以事徃推朕㫖去蟊賊
之害而督僃禦之冝使疆場永安而民以無事可
　　　劉淑蘇州胡宗哲宿州
勅具官某等姑蘇之饒冠於吳越符離之災接於徐
毫因其富庶而待之以法郡乃可治乘其饑饉而濟
之以惠民亦肯懷茍得其人所至而定以爾淑治郡
有方吏民不擾以爾宗哲臨事必辦才力有餘徃因
其民以立其政使富而不溢貧而不怨以稱朕意可
　　　許彦先知隨州
勅具官某隨於春秋雖號小國然觀其應接鄰敵常
有賢者今以吾士大夫之多而顧無善人以為之守
乎爾蚤有文譽晚習吏治尚無菲薄其民徃求所以
安之可
　　　孫諤大學愽士
勅具官某士溺於專門之學而不治諸書不達前世
施之於事罔焉不知朕甚患之爾愽於文史不流不
固徃司講解思所以救其失者可
　　　王佺通判荆南
勑具官某南郡控引江湖啇賈之淵而盜賊之㑹也
守貳之事於南方為劇爾游官之久才力有聞徃賛
其治益勉毋怠可
　　　韓玠通判河南
勑具官某爾家世公卿當識治體而西南之政俾民
驚擾逹於朕聴徃貳西都服我恩命無怠循省可
　　　占城國進奉判官蒲霞辛可保順郎將
勅具官某航海而至奉琛在廷心知禮義之榮身無
遐邇之異特頒恩命昭示逺人可
　　　劉攽中書舎人
勅士有愽學而不文甚文而不達於政者矣朕惟人
才之難㧞士之急凡所擢用惟其所長矧夫名在文
學之科才兼政事之選釋而不用夫又何求具官某
能讀墳典丘索之書習知漢魏晉唐之故中秉直諒
發為謀猷方其流落之中益聞豈弟之政比召還於
冊府將漸寘於近班適以病辭勉從所請汲黯雖安
於卧治蕭生雅意於本朝飬予侍從之華實司號令
之本惟詳練可以彌縫庶政惟辯愽可以鼓舞四方
爾其勉盡所長朕將觀爾於是可
　　　曹誦遙團知保州
勑具官某惟爾先臣克平吳蜀仁澤之深與江漢無
極于今四世子孫盛大時出能者昔漢唐功臣高宻
汾陽之家傳世赫奕不殞其業予甚嘉之今爾奮於
閥閲之中休有搢紳之望練達兵事翼賛西樞屬邊
守之須才加使名以為重子欲不違和好之舊而得
嚴整之稱體國承家有望於爾可
　　　王獻可火山軍李昭叙石州
勑具官某等河東邊城俗儉而兵勁吏能守法易以
為治爾等才稱武吏之選家本名將之裔徃修厥政
以寛治民以嚴御兵思稱朕意可依前件
　　　鄒極江西提刑何琬府界提刑
勑具官某等朕惟古之聖王不泄邇不忘逺雖在江
湖萬里之外眎之如畿甸之間是以並擇才能以察
犴獄以爾極出將使指入參郎曹以爾琬比在江淮
積有歲月咸能慎所施設紀於吏民夫寃民滯訟茍
為不察雖堂上有不能矚茍為察之雖逺何患徃祗
爾事克慎庶獄以稱朕意可依前件
　　　葉温叟度支郎中
勑具官某朕既克已裕民凡非法之求罔不罷去而
團之經用率如故初是以思得敏強之臣理財節用
以羡補不足爾以儒推吏術有聞於時其能量入爲
出助成地官以濟我邦計可
　　　呉革江西運判
勅具官某江西地薄民貧嶮而好訟頃者有司失計
以鹽賦民愁嘆無聊困弊愈甚朕雖已弛其峻宻復
其故常而瘡痍未平念之未嘗忘也爾以才敏擢守
廬陵知其吏民之艱究其本末之變徃佐漕事思所
以安而養之以稱朕意可
　　　杜常兵部郎中
勅其官某夏官掌天下兵事而邊防禁旅馬牧之政
比皆隷於西樞則事益鮮矣爾以吏能久於其屬於
法當遷夫以久習之吏而治益鮮之宜事其無不辦
也徃率乃職益勉毋怠可
　　　榮咨道通判鎮戎軍
勑具官某被邊之地政兼兵民武吏以奮其威文吏
以治其政凡所以愛民備敵之道至矣爾頃以博學
多聞試於奉常出佐疆場勉勤職事益以觀爾可
　　　錢式三班借職
勑具官某國家廣漕東南以實中都爾董其事免於
亡失錫以一命益勉無怠可
　　　翰林醫官陳易簡六人比舊各减三官牽復
勅具官某等醫如函人皆志於仁不幸失之法不可
廢而情則可恕爾等奪官既久稍復其舊體予至恩
益勉毋怠可
　　　李括知洋州
勑具官某益昌諸郡莫如梁洋地通蜀漢之饒俗廉
秦隴之勁毎欲擇守常難其人爾頃為赤令勤勞茲
久懷組過家無異鄉國服我恩寵勉思治民可
　　　張士澄通判定州
勅具官某君子之仕不以髙下易其心爾昔以才敏
甞奉使指茲予命爾佐中山守徃悉乃力益勉於事
則予汝嘉可
　　　彭次雲吏部郎中
勑具官某以資格用人所以為公也而賢不肖雜糅
無以奬勸士大夫朕既命有司講求其方矣爾為地
官屬以才能稱進領銓事其悉心流品思稱朕意可
　　　章楶吏部馬珫戸部韓宗右司封呉安憲都
　　　官黄景職方郎官
勑具官某等先帝以禮樂刑政責成於文昌用人之
難非它官比清曹劇部尤重其選惟能試之有漸是
以用無不冝以爾楶按察西南治辦不撓珫典領徒
隷從容有餘宗古出入臺閣有靖慎之風安憲家世
公卿有練習之譽景質性端茂學術有聞並稱一時
之良爲我庶政之助譬如衆輻各致其用然後大車
得以運行勉悉爾心以稱朕命依可前件
　　　盛僑國子司業
勅具官某先帝肇新辟雍以養多士於兹歴年學者
雲集師儒之任比益重焉是以増命樂正之官以輔
司成之教爾以老成端厚久於郎曹徃祗厥職勉於
訓勵無使陽城韓愈之流專美於前世可
　　　黄庭堅著作佐郎
勑具官某左右史記言動之詳而宰臣紀時政之要
以授東觀㑹而成書然後善惡之實後世得以考焉
苟非其人何以取信爾孝弟之美著於閨門文史之
功稱於朋友昔張衡崔駰張華束晢皆以才行久於
此官朕既思見古人爾尚追配前烈可
　　　陳伺直祕閣知梓州
勅具官某朕憂勞逺人過於畿甸以為吏之侵漁細
民者逺則莫見民之呻吟疾苦者逺則莫聞是以選
任守臣惟難惟慎爾以臺閣之舊出臨闗陜曾未朞
歳厥聲茂焉朕惟東蜀郡縣之多思得循吏鎮撫其
俗進直書閣寵光西南尚無菲薄其民勉修安靖之
政可
晏知止成都運副秦中梓州運副
勑具官某等蜀嶮而逺民弱而畏吏失其道民始無
告久而不堪或以生事故朕選任使者必先循良將
使吏不為暴而民不失職以爾知止賢相之後文雅
有餘以爾中治術之精前後可紀託以二蜀之重分
吾千里之憂爾其急吏緩民深體朕意可
　　　游酢太學録
勑具官某凡有職於成均者皆士之秀也爾以學業
之茂獲與兹選勉修其行使士大夫有觀焉可
　　　張舜民監察御史
勑具官其御史之官知無不言則朝廷肅時然後言
則天下信嘉謨嘉猷朕之所急也用人之慎孰先於
此爾以文行風節見紀於時方召寘石渠而臺以名
聞徃祇厥服使言必有物行必有常以稱朕命可
　　　張績祕書省正字
勅具官某用之則行舎之則藏此孔顔之行而士之
所師法也爾昔以直言進流落不用十有餘年安於
潜黙不愠不求今予命爾於東觀將用之也其勉修
所以行之者以稱朕意可
　　　李執柔司農寺丞
勅具官某大農事歸於地官則丞事益簡然卿寺之
屬皆吾養材之地也爾家世名臣業履修飭徃祗厥
官無墜先烈可
　　　陳烈落致仕福州教授
勅具官某惟孝友于兄弟是亦爲政爾以篤行見紀
於東南雖老而不試可以無憾朕方欲推爾所爲施
於鄉人其起視學校使諸生有所矜式可
　　　龔原國子監丞
勅具官某爾昔以經術敎國子矣中以罪廢而士大
夫高爾之義有司薄爾之過其徃涖丞事使
朝廷用人之周無善不舉可
　　　仲葩遙刺
勑具官某古者宿衛之臣勤勞于内刺舉之吏捍守
于外蓋官稱其事禄視其功事功既修然後得之今
朝廷以仁治親爵秩之施舉從其厚故爾以積年為
勞考課當遷然非其孝弟恭儉持身有法則亦何以
及此其服我恩命勉於自修使寵禄日至而無滿盈
之患以稱朕意可
　　　吳淵西頭供奉官俞諤左侍禁
勑具官某等爾以吏事宰府久勤於職懇求補外惟
㢘且慎可以終荷寵禄可依前件
　　　袁說知愽州
勅具官某吏部以格用人嚴銓綜之叙雖有賢者不
得獨進故使政事之臣視其才能資任而以時用之
然後法不亂而才不滯爾以吏能見紀歴典劇郡河
朔之民方以饑饉為憂徃勤勞徠以弭流亡之患可
　　　閻木太學愽士葉濤正
勅具官某等天下之士視成均之所趨向以為風俗
朕方患其學術之雜駮而文體之流蕩思得知本務
實之士相與正之木才質端厚學有原本濤議論堅
正行極純絜其徃帥多士喻以朕意可依前件
　　　宋寳(一百嵗餘承務郎/深澤主簿威之父)
勑某祖宗以來以仁率天下肆予士民皆得保其天
年爾以行義之厚獨享期頥之福一鄉所重朝所尊
禮歳時有束帛之寵廵守有就見之義冝加一命以
成子孫禄養之美可
　　　韓忠彦樞宻直學士知定州
勑有唐開元之初以儒將守邊静則詳於治民動則
計而後戰邊鄙不竦號稱得人茲于祖宗阜康兆民
和諸戎狄垂白之老不見兵革亦惟禮樂之士能収
干城之功用人之明豈獨前世具官某元臣之後風
力自將㧞於周行旋付河間之重入叅法從遂膺宗
伯之選世有明德人無間言惟乃顯考甞以旄節為
中山守寛厚之化浹於斯民整嚴之聲震於鄰國三
十餘年故吏遺民猶有存者今予命爾以要職撫寧
斯土爾亦益懋乃德視乃先烈使北邊之人知韓氏
有子予亦有臣豈不休哉可
　　　劉敏知辰州
勅具官某武陵被邊舊難其守比斥廣沅溪而控扼
諸夷實頼茲土爾才堪煩劇累更事任尚能持身㓗
廉與物安静以循養斯民懷服異類可
　　　龎希道復翰林醫學
勑具官某爾以醫從仕始以不驗失官終以有勞獲
叙功過相除固法之所許也既復爾舊益懋乃術以
答恩寵可
　　　克勍仲詧並磨勘改正任防禦使
勅唐始以防團領四方之戎事中以刺史持節兼治
兵民國朝參其舊章因其爵秩以録親報功恩禮尤
重以爾具官克勍力行孝弟著於閨門具官仲詧服
勤詩禮信於朋友皆董司環衛兼領遙州積勞之久
歳月應格俾正使名之重益隆磐石之宗夫富而能
約者可以保家貴而知降者可以安職服是恩命思
予訓言可
　　　蔡確改知安州
勅朕體貌大臣務全終始有善則藩飾褒顯以風勵
天下有過則遷就諱避以曲全舊恩至於用法蓋不
得已具官某早以才力奮於下寮旋蒙器使致位元
宰弟碩不類貪冐有素而溺於私愛以廢公議曲從
舉吏之請遂成黷貨之辜其驕奢淫縱之狀理無不
知而涵養蒙蔽之甚殆非體國致煩言之並作雖欲
宥而不能黙守小邦仍禠舊職徃自循省尚體至恩
可
　　　吕公孺知秦州
勑秦故重鎮統制西戎乃者肇復河湟邊候浸逺雖
復號稱近地而實㨿其本根用人之難與昔無異具
官某故相之後風流未亡舊德之重出入見紀臨民
有寛厚之美治兵知節制之方偃然長城可託西碩
朕方包裹兵甲以懷柔異類督厲將帥以完整邊防
蓋非靖重無以爲安非繕治無以特久祗率朕意勉
成厥功可
欒城集巻第二十八
欒城集巻第二十九
　　西掖告詞六十一首
　　　仲鸞等六人磨勘防禦使
勑朕於族屬之尊思極富貴之奉至其進秩之際必
由考績之詳蓋所以示出爵之非私勉脩身於在位
典章之舊朕何敢忘具官仲鸞力行孝恭閨門稱順
具官仲隗服勤詩禮朋友攸嘉具官仲癸恭儉自將
有縉紳之度其官仲卿脩飭匪懈號宗黨之良具官
仲聘信厚之深居有聞望具官仲霜威儀之謹動無
過尤皆領職遥州分董右衞旣積勞於累歲冝正命
於前官尚能以約保家以謙守位服此新命思我訓
言可依前件
　　　張之諌知德順軍
勑具官某守土之臣皆欲乆於其事矧夫邊吏内撫
軍旅之政外御夷狄之情非習其故何以能稱爾以
材勇謀略出入邊鄙安定之治綽有令聞是用就易
符竹往施舊政蓋所以安静疆場非獨便爾私也可
　　　冦誦覃恩改朝請大夫
勅具官某朕纘嗣丕業思與士大夫祗奉遺訓同濟
干艱難爾乆服官政有勞于位登進爵秩非予爾私
亦惟先聖之德澤不冺于下可
　　　郭時亮通判海州
勑具某官朝廷之法無言不酬無德不報爾昔左定
武百發姦謀而義不受賞歲月乆矣大臣猶以為言
東海名郡往貳守事益勉於政將以觀爾可
　　　安宗說知利州
勅具官某益昌之民山居而谷飲控二蜀之要耕桑
不足而商賈有餘不得安靖之吏民將有不堪命者
爾昔以選用所至有聞不由吏部復典茲郡其益勉
於從政以報恩命可
　　　范子奇河北轉運使
勅具官某河決而西汗漫千里聽其西流則堤防未
立郡縣受害塘水堙塞導之東徙則功費極大民殫
於役水未必聽頃者議論紛紜未知適從人民流散
靡所戻止朕中食嘆息思救其患以爾任寄之乆才
力有餘頃將北漕嘗講茲事是用申錫前命責之成
功夫使水不潤下民不宅上則征賦靡弊帑廪耗竭
漕事盡廢爾將何以尸此其往悉乃心愽謀於衆詳
究利害以時上聞朕將考而施之尚勉無怱可
　　　吳安持司農少卿崔公度將作少監
勅具官某等朕用人之廣實惟其材上自公卿之家
下迨山澤之雋一有可任不論其世以爾安持賢相
之子所見者大歷試煩劇風力有餘以爾公度奮自
東南文采自表用之諸寺職業不廢遞加進擢以慰
勤勞或勉興九農之功或益修大匠之政朕將考察
其實以觀成功可
　　　王兢湖南提刑
勑具官某朕俾士大未入治省曹出按州部非特以
寵禄厚其身也內則習知朝廷政事之體外則審察
吏民情偽之變踐歴旣乆奬用亦重爾緫督倉庾才
力有聞惟是湖湘之遐民習嶮陋之故犴獄所寄得
人則安其尚悉乃心罔以內外之殊而不盡其力可
　　　錢㬇知眞州
勑具官某五代藩鎭之家惟呉越之後冠冕相屬豈
惟朝廷寵綏之厚赤其子孫忠孝之篤楊子重地據
江浙之㑹守土之吏未嘗不選也爾以奉使之勤選
領其事治民之餘得以瞻望父祖之故國豈不休哉
可
　　　正漸知階州郭逢知德順軍
勅具官某等朕以恩信御夷狄以嚴整治邊鄙常使
我直彼曲彼亂我治庻㡬兵民底于安靖凢守邊之
吏皆當知朕此意爾等咸以才謀見紀習於疆事徃
祗厥官肅戒無怠可
　　　蕭士元石州李昭叙忻州李詵隰州
勑具官某等河東諸郡大牙相錯皆蜜邇鄰國有兵
有民凡與玆選其任惟一爾等咸以謀略才勇所臨
治辨或告親嫌許以易地將使吏卒無送迎之苦而
邊鄙獲安靖之便各勉於事以稱朕意可
　　　致仕馬充等以登極恩改承奉郎
勅具官某等爾以耆年知止退安丘樊顧予纘服圴
霈多士進秩之寵隱顯同之往服異忍以介眉壽可
　　　燕若濟知東明縣
勑具官某占者大邑必使學者制之矧維畿甸四方
觀法於此大臣以爾才堪治劇命以東昏耳目所接
得失可考可無勉哉可
　　　陳向知楚州
勑具官某爾為部使者薦士失當以致人言朕不忍
廢付爾山陽淮南之民荐經水旱流亡未復勉修政
事勞徠安集俾民冝爾以蓋前咎可
　　　士鱣磨勘轉右監門衞大將軍
勅具官某丸予五宗之屬皆有十年之叙勤勞非在
廷之比而爵禄居庻姓之右所以示親親也爾能孝
恭内外無怨無惡坐閲歲月以陟門衞苟知以進秩
為懼日務克己則寵禄之至何止於是可
　　　黄好謙知濮州
勑具官某爾齒髪雖衰而風力猶在憚於朝謁亟請
外官朕惟民政之難不惟其力而惟其才俾朕得循
良以牧養細民俾爾得暇豫以攻治衰疾夫亦何所
不可濮陽之治尚能勉以圖報可
　　　張脩駕部郎中
勅具官某馬牧之政歸于西樞則司駕之治簡矣以
爾才力之優歴使諸部亦旣勞止還緫車乗政之試
於內服益以觀爾可
　　　王瑜京西提刑
勅具官某官宿具業則民安其政方今吏溢于額朕
雖欲行之而有所未暇以爾案刑于淮甸歴年之乆
民無怨言茲復命爾督視許鄧地雖不同而職事如
一庻㡬練習之故以無曠弛之慮祗朕新命益勉無
怠可
　　　康識權發遣鄜州今落權發遣
勑具官某朝廷急於用人故士有以資未應格進攝
事者爾以才智足用擢守鄜畤歲月旣乆治辨有聞
俾正厥官益思所報可
　　　楊叔儀少府少監守本官致仕
勅具官某陳力就列不能者止古之仕者以之而士
大夫有不能者爾起於布衣進貳列卿而能因病告
休敦止足之義因其舊秩歸耀鄕黨尚使子弟知所
衿式可
　　　融州歸明楊晟該等改右班殿直
勅具官某等爾等獻地築堡披山通道忠孝之心見
于勤瘁不有褒顯孰云旌勸特命進秩列于廷臣祗
服異恩永保疆賜可
　　　曾肇磨勘改朝散郎
勑士大夫有常秩者皆得以叙進至於近侍之列優
以三歲之典非謂從官親近而特私之也進用賢才
理有當爾具官某學術精愽遣詞甚工操履堅正遇
事不苟北司國史煥乎筆削之華進領掖垣磪然議
論之正有司考績於法當遷稍陟崇階增重要職勉
服寵光之厚益思報稱之冝可
　　　蕃官折師武覃恩改西頭供奉官
勅具官某朕纘承丕構推恩四海罔有内外咸進爵
秩爾世在疆場有守禦之勤服吾異恩勉事忠孝可
　　　郭知章知海州江公著通判陳州
勑某等天下之士非舉無以知其賢非試無以効其
實舉之於衆而試之以事此先王所以求賢責實之
方後世之所不易也爾等咸以才名薦於近臣朕信
而任之使知章守東海使公著佐淮陽勉悉乃心朕
將觀爾所為以知言者之非妄可
　　　黃好謙知頴州
勑具官某汝隂民庻而事繁河通而地勝前後擇守
皆用名流圖諜具存風迹未泯爾才術通敏長於治
人出入勤勞乆於郎省自求外服以養髙年亦何愛
於一邦不以成其素志益勉於治以荅異恩可
　　　霍唐臣知濛州
勑具官某士奮於布衣爲列郡守有民有社可以言
政爾積累勤瘁逮茲長人蒙雖小邦而民物之繁山
川之勝苟治之有道亦足以觀循良之効矣可
　　　晁端彦吏部郎何洵直司勲郎顔復禮部郎
勑具官某等朕愼於用人進必以漸考實已試之効
常懼或失其人故使端彦以功籍之明升領右選洵
直以典禮之修進直勲府復以奉常之勤擢佐春官
庻㡬習焉鮮有敗事爾等其明識朕㫖省察姦吏剖
決留事以稱吾設官之意可
　　辛癰太常愽士韓宗文光禄丞孔平仲太僕丞
勅具官某等朕網羅雋又而分之職事以養其才能
苟無曠官有進無退癰儒雅自飾藹然有聞宗文世
族之良勤於厥事平仲詞學有本敏於為政皆有已
試之效當吾次遷之選夫奉常三禮所在而善羞閑
牧朝夕之所有事也其勉悉乃心務舉其職以稱朕
意可
　　　元耆寧館閣校勘換校書郎
勑具官某先帝始復圖書之府並建官屬而収校讎
之職爾昔以大臣子篤志學問列於石渠終䘮而來
官匪其故祗服新命勉思舊學以克嗣世可
　　　梁燾轉朝奉大夫
勑因材任人國之大柄考績進秩吏之常法乃者歴
選滯淹試于侍從而有司奏課以時上聞非朕敢私
法固當爾具官某早以好學召寘石渠中以嘉猷入
事樞府恬於榮利乆此盤桓方議禮於秩宗旋納忠
於西技進對一再議論雍容歲月之遷未足為寵大
言大利將有竢焉可
　　　張淳知長垣縣
勑具官某士欲得民而行志莫如為邑毁譽易聞榮
辱易及莫如畿甸大臣言汝可辦是邑徃慎為所毋
忝知者可
　　　李清臣資政殿學士知河陽
勅朕惟先朝政事之臣與聞玉几之言常奉橋山之
禮助我致治行將三年出納萬㣲日以詳練而乃飛
章自乞誠意確然屢却不回執志莫奪止足之懼黽
勉而從具官某愽學泠聞蚤與直言之對高文宻議
中陪禁苑之遊自登丞轄之司益著公勤之効勌於
機事力請近藩雖大臣體國不以中外為心而朝廷
任人常敦始終之分三城重地少假賢勞祕殿隆名
益旌舊德尚懷眷予之厚入告謀猷之嘉惠安小民
推廣予意可
　　　張整皇城使廣西鈐轄加遙刺再任以交人
　　　理㑹地界之故
勅具官某桂林諸郡帶山並海控引裔夷比雖少安
而備禦之宜常若冦至爾以才勇謀幹乆於其地特
加遥州之貴仍領兵鈐之重勉圖方略以答恩寵可
　　　醫官元瑺叙榷易使
勑具官某爾以方技事上前以不效失官後以有勞
進秩時旣當叙而法非其故疑而從予古之道也祗
服異恩益勉無怠可
　　　交趾使黎鍾吏外副社英軰東頭供奉官
勅具官某等梯航之勞不憚嶮逺職貢之禮克遵故
常特加朝命之榮以為海邦之耀往服恩寵無廢忠
勤可
　　　鄧忠臣秘書省正字
勅具官某爾昔以賦頌之工豋圖書之府終䘮來見
舊學未忘徃祗厥官以卒前業可
　　成卓(人畫帰化州地圗致農智会乞割峒地與/西京左蔵庫副使邕州左右江都廵檢差)
(監筠州酒税/交趾降兩官)
勑具官某歸化近蕃與吾疆土相接爾為邊吏而致
其割地以附益逺夷不任其咎罪當誰執奪爵二等
邦有常憲徃祗厥官深體寛宥可
　　仲浹轉止任防禦使
勑朝廷篤於九族之恩許以十載之叙使其賢者有
所勸勉而怠者知自修飭祖宗之舊漢唐所無有司
奉行敢有加損具官某㓜知義訓長事禮文無膏梁
之譏有搢紳之譽乆服勞於遠郡茲正命於使聮其
克自修以永終譽可
　　　曹評正任防禦使
勅曹氏爲將不妄誅戮遠人安之忠厚之報集于子
孫自勝衣以上皆髙爵重禄而天下不以爲過朕甚
嘉之具官某㓜䝉父祖之慶長有搢紳之譽服事左
右勤勞匪懈正名閑禦之任以旌恪恭之懿服我休
命毋忝乃祖可
　　　熊本降授朝散大夫
勑守器不假疆埸之常道啓寵納侮蠻夷之野心謀
之不臧終必貽患具官某昔以近侍出守桂林眷歸
化之近幕有裔夷之小警不惟分上之素定輒興畫
界之狂謀舉八縣之故封指三隘而為境苟幸一時
之無事遂忘經世之逺圖咎旣莫追罪不可赦奪官
一等國有常刑思蓋徃愆爾其自訟可
　　　張綬湖南提刑
勑具官某爾昔以常平奉使官廢而罷濟南大藩民
富而多盗布政期月人亦用乂荆湖之南地逺而多
嶮民悍而喜訟犴獄之寄惻于予衷徃祗厥官布欽
慎之意蓋朕之用人惟善所在不以逺近為異爾其
勉之可
　　　劉當時太僕薄
勅具官某朕敷求雋良選世族之後惟乃顯考昔為
嘉祐侍從之冠文學議論有絶倫之聲肆爾仲叔侃
然自修不忘前人茲予命爾僕臣之佐以修閑牧之
闕毋荒失朕命以忝乃父可
　　　張崈古尚書省都事出職改朝奉大夫
勑某仕為大夫出守列郡士之力學行義有白首而
不能至者矣爾名在中臺勤勞積歲坐而致此朝廷
之於三省厚矣蓋將自是為吏民長惟清與愼乃能
終荷斯寵可
　　　陳逰古知沂州
勑具官某沂居齊魯之閒周孔之風旣逺民悍而喜
冦法之所以待之者不與它郡等朕甚憐之以爾老
於從政知吏民之情徃求所以安之非徒勝之而已
也可
　　　周純知虢州朱陽縣
勑某縣令雖輕職要而近民苟得其人事或以濟虞
詡為朝歌長施設方略使積歲之盗一朝而去今吾
士大夫之富不愧於古而獨無其人乎聞爾昔討廖
恩折馘執俘㡬獲渠師而以誣罔被譴功不時賞今
商虢之冦依阻為虐徃思古人時建功名以效疇昔
之勇可
　　　宋子儀大理寺丞
勅某用人之明莫如已試崇陽之訟誣執交構更數
獄吏皆不能察汝能究其本根而枝葉自舉使冤者
獲信死者無憾徃丞廷尉推行此心要使庻獄皆如
此而後可可
　　　秦晉國安仁保佑夫人張氏(仁䝨寿夫人/特封呉楚國安)
勑朕永懷先帝簮履之遺率皆當今宫掖之貴而况
擁佑聖德夙夜有勞光寵極於一時始終歴於多載
不有異數何以示恩具官張氏資性淑圴值遇明聖
躬執燥濕之役行兼保傳之賢睹致治於承平誠有
功於當世封呉與楚實居四海之上游旣壽且賢殆
兼五福之美報號名之盛前後莫倫明發有懷匪以
為賜可
　　　彭汝礪右史
勑朝廷以科舉取人甲乙皆侍從之選然而速進有
浮淺之累歴試得重慎之冝逮茲稍淹士知自養望
實旣備用之不疑具官某蚤以詞章䇿名第一試之
彈奏臨事不回屢嬰權倖之鋒不為進退之慮翺翔
外服黽勉歴年今朕思得忠良之士以紀言動之實
顧瞻在列咸曰汝冝出入禁闥益將察汝所為長育
人林亦當識予深意可
　　　王陟臣右司郎中
勅具官某尚書萬㡬所在二丞緫之至於條目之煩
郎任其責朕旣欲得淸流以厭服多士又欲得能吏
以肅齊庻政爾名臣之後學世其家者以藝文膺上
第之選頃以強濟為天官之屬都司之任汝實冝之
徃祗厥官思稱朕命可
　　　王古吏部員外郎
勑具官某晉魏之閒吏部進退天下士而世不以為
嫌今玆以格用人動輒有法苟能淸心奉公冝無不
治以爾名相之後奉使諸道號稱良能勉佐天官繩
晋難之吏寛滯積之士以求稱吾意可
　　　張詢浙憲
勑具官某地官掌財賦之出納而辦其豋耗爾佐其
事累年于茲亦已勞矣吳越之人文巧好利犴獄多
有汝長於其鄕而知其情偽徃將典憲鉏其豪強而
紓其無告以致予欽䘏之意可
　　陜西移四通判(移永㒷延州崔同移渭州渭州/永㒷汲光移秦州秦州鞠承之)
(移延州/歐陽成後)
勅具官某等朝廷推誠心以待天下之士而祖宗法
令之舊有不敢逾茲縁親嫌俾爾易地蓋秦雍延渭
均號藩州而兵民政刑皆足為治勉出爾力以左右
元帥毋以東西易其意可
　　　蔡潜除司農簿(抗子)
勅某朕惟英邸舊臣淪謝無㡬幸而有子亦旣能仕
其於成就長養冝在朝廷是以擢於稠人命以農屬
其尚體予至意克祗厥官以毋墜其世可
　　　令踈(除右千牛衛将軍/該覃恩持服終䘮)
勑某朕嗣服之初慱推霈澤爾與陳攘奠退遭閔㐫
終䘮而朝前命不改冝陟環衞之列以均宗黨之榮
可
　　　張元防權發遣府界提點
勑具官某畿邑之廣官吏之衆不能當諸道亦明矣
然朝廷置使以紏察其政刑則與諸道比盖所以詳
治都鄙而儀刑四方不可不慎也以爾才力之裕習
於從政徃祗厥官務求實效千里之近耳目所及吾
得以觀爾可
　　　周邠通判壽春
勑具官某鄭復為郡興廢補敗爾與有勤焉壽春之
富民庻而事叢旣以旌爾亦以觀從政之效可
　　　魏璋(祚有勞叙奉議郎熈河機冝/先從韓存宝失官後從刘昌)
勑具官某爾昔從軍瀘戎以譴奪爵起事西帥以功
見賞逮茲獲叙并舉前勞徃佐戎􁇁勉以圖報惟爾
前事可以為懲而後事可以為勸懲勸不忘庻㡬可
以求成功矣可
　　常安民太常愽士
勑具官某禮之正國猶繩墨之於曲直其以止患猶
隄防之於江河雖先王之典布在方冊然神而明之
存乎其人以爾學術之通長於議論政事之美載於
東南尚能推明舊章以佐卿貳毋使繩墨不得其施
而隄防敗於㣲隙勉思職事朕將觀焉可
　　　豐稷工部員外郎
勅具官某周官司空之職曰居四民時地利蓋宫室
械器之事不及焉朕方以恭儉自居凡興建百役有
所未暇而大河西流水性未得冬官之責莫斯為重
以爾性質方厚居官可紀徃佐爾長職思其憂以稱
朕意可
　　　沈季長少府少監
勑具官某天惟無私故物無不生朕於用人惟其可
者從而舉之爾昔以事廢於朝周旋於外乆矣朕棄
其過而収其所長擢為九卿貳爾亦深識朕意勉修
厥職以答休命可
　　　林英大理少卿
勑具官某好生之德洽于民心然後民知不犯有司
今朕旣省事以安衆棄利以厚民而决獄之煩動以
千數豈其聽讞之吏不能推行朕意以至於是哉爾
以儒者通於吏道尚能以經術縁飾法律先民有言
與其殺不辜寧失不經朕夙夜庻㡬天下之史能服
斯訓以助予治矧於廷尉安可不勉可
欒城集巻第二十九
欒城集巻第三十
　　西掖告詞五十九首
　　　姚勔宗正丞
勅具官某進取之士志於功名不得廉退靖重之人
以鎭之則徃而不返流以成俗朕方愽求賢雋以助
成治道聞爾淡於榮利未老而歸宴居丘園稱道不
亂是以擢丞宗正以風勵天下勉從弓旌之命使士
大夫知篤行之貴可
　　　林希湖州周之純宣州沈季長秀州
勅具官某等江浙之間山川民物之勝有唐臺省之
士求守其地有不可得者矣今兹士大夫重内而輕
外胙之千里之社或缺然不滿其意此豈朕不泄邇
不忘逺之意哉以邇希蚤與從官文學足用之純昔
嘗奉使才幹有聞季長乆於滯淹風力不替朕惟吳
郡宣城嘉禾三郡之富思得才者付之吏民勉究乃
心毋以内外為髙下之意民苟安汝朕不汝遺可
　　　李傑梓州提刑陳鵬運判
勅具官某等東蜀諸郡頃以西南夷之亂輸輓供億
民不堪命朕旣寬而養之疲瘵未復而春夏繼旱有
艱食之憂是以刺舉之吏其選尤急以爾傑頃參使
事乆勞于職習知其故以爾鵬生於其鄕長為之吏
詳其得失故使傑察其刑鵬佐其漕朕於逺人所以
念之者至矣推予此心各勉於治可
　　　吕陶京四運副上官均比部員外郎
勑具官某等士任言責則無官守以言取人而不試
以事朕以為未也昔漢宣帝以諫大夫通政者補郡
國守相而唐世御史與尚書郎相出入也蓋前世之
所以用人者至矣今陶由殿中擢與七人之列而均
以監察遷為副端之重其為朕明是非辨邪正者多
矣其以陶刺舉許洛諸郡而以均校計出納諸籍苟
試之以事而人無間言焉則才可見矣可
　　　史宗範知涇州
勑具官某安定雖非極邊而聚糧訓兵為疆埸之重
所頼者多矣爾歷試諸郡治辨之聲逹於朝廷是以
召之江淮優佚之邦付之金革備禦之地勉修厥政
緩懐兵民而撫循將佐以稱予選任之意可
　　　黃慶基鴻臚丞
勅具官某鴻臚之於諸寺號為少事矣然皆朝廷所
以長育人材之地未嘗妄授也爾通守南邦蓋未嘗
求而選擢自至其克自奮勵使天下信吾用人之公
非苟然而已也可
　　　張峋户部員外郎錢長卿刑部員外郎
勑具官某等六卿之屬其切於民事者地官制其衣
食而秋官治其生死有非其人或受其病以爾峋將
漕右輔民不告勞長卿司計中臺事不失統是用以
時進之俾佐二部夫職日以髙則責日以重惟能以
遷爲憂而不以爲嘉則職事舉矣可
　　　大名府驍武第一指揮都虞候楊政等七人
　　　可並左右侍禁
勑具官某等承平旣乆貔虎之士以歲月爲勞坐致
好爵旣登仕籍復從吏治惟㢘與慎可以安受寵祿
可
　　　韓維守本官資正殿學士知鄧州
勅朕承祖宗之丕業訪求黎老與共國事矧復裕陵
藩邸之舊父兄世臣之餘民望所依朕何敢後然而
華髮在御有賢勞之嗟旅力旣愆以出守為樂進退
之際禮義存焉具官某湏以耆艾恬於燕閒召寘邇
英頼其勸講之助擢居黃闥付以議論之權任寄方
深歲月未㡬惟廊廟有日吳之務而方州存卧治之
風眷南陽之大邦本故鄕之近地仍還舊職以示徃
恩尚俾中外之臣知予終始之意思永終譽克緩厥
心可
李士京將作丞余中軍器丞
勑具官某等匠事之不可廢與戎備之不可忘其職
均耳以親為嫌法所尚避徃祗新命率職無怠可
　　　劉務誠三班奉職
勑具官某吏自宣猷改隷奉常歲月滋乆勤亦至矣
錫爾好爵勉於廉節以安寵禄可
　　　王衮知兖州
勑具官某吏道以律令為師然讀其書誦其數而不
知所以行之未足與言治也爾明習三尺出守列郡
臨長吏民知弛張之方有循良之譽急於親養來請
鄕邦朕不爾違以勸能吏祗服休命益勉無怠可
　　　馮宗道遥郡刺史
勅朕嚴内外之分飭左右之戒是以近習之臣雖才
智敏強見於内廷而外無知者具官某蚤䝉器使荐
經事任出入諸道靖而不煩比縁積勞之乆擢參後
省之祕而重愼祗肅有加於前冝因寄資之崇益以
閲月之效佩之郡印以寵貂冠勵爾在公清我禁闥
可
　　　胡田(州改為軍除為知軍/先以宫苑副使知誠州)
勅某沅誠皆南邊新郡而誠之於沅地不能半官吏
兵丁餽餉勞止比因有司之請易以軍壘之稱爾因
領舊治以撫逺民均為長吏毋以名號之殊為輕重
之意可
　　　陳安石知襄州
勑襄陽古都㑹也山河雄勝居楚越之上游風俗剽
悍兼雍洛之餘習在戰國為用武之地方承平為無
事之國牧守之勝圖諜具在具官某起自世族華髮
一心試之中外清節可紀比者解印西土持節南陽
坐席未温捧詔入覲眷荆州之重地方守臣之闕人
匪為爾私將適氏望勉圖安静之術思繼循良之風
可
　　　孫懐用知寧化軍郝逢知岢嵐軍
勑具官某等嵐谷固軍皆樓煩之故地民事雖簡而
邊政為重守土之吏必慎所付爾等咸以選任習於
疆埸之政惟恩與信可以附吾民而服隣國勉思訓
言無怠於事可
　　　王愈光禄丞
勅某政無大小以得人為重雖復膳羞之末足效才
否之實爾乆試於外而來居此勉修厥職毋忝朕命
可
　　　姚勔秘書丞
勅具官某爾以清節懿行聞於鄕黨公卿譽者交至
於前乃者擢丞宗正實刋玉牒顧惟東觀之重號為
衆材之委徃服厥職益懋乃德以稱予待爾之意可
　　　蒲宗閔知興元府史宗範知廬州
勑具官某等漢中蜀之大都而合肥楚之奥壤守臣
之選不在有司以爾宗閔入治郎曹出將使指以爾
宗範踐歷藩屏冝於吏民因其已試之效付以共理

之柄徃祗厥服俾二郡之民被豈弟之政以助予治
可
　　　林顔權知泉州
勅某禄廪之給官有常日爾奉使于外而取逾於法
以致人言將何以率厲群吏責之㢘節乎冝罷所領
假守方州祗服寛憲修省無怠可
　　　孔平仲大常愽士
勅具官某刑政之得失衆人知之然其所興壊止於
其事而已禮樂之得失視之未必見也而治忽之端
或自是起故朕於奉常之官擇之必愼用之亦速爾
以儒術精愽吏治通敏以在茲選其克為朕别嫌明
㣲以詔爾長俾上下内外不愆于舊章則爾職舉矣
可
　　　西蕃首領温溪心心年欽氊二人並除化外
　　　州團練
勑具官某等天之於人善惡必報朕上法天道以爵
命四方有能忠勤必保富貴爾等才雄諸部心奉本
朝審於禍福之原明於逆順之理團兵寵秩蓋旌守
節之堅絶等異恩當竢成功之報可
　　　鄭佾知單州
勑某公卿之世有列於朝不患不用而患不立爾名
臣之後以詞藝自奮入佐卿寺出典藩服由河内領
單父恩亦厚矣毋忝乃祖勉思所以報者可
　　　孫之敏知雍丘楊瓌寳知咸平
勑某等畿邑大夫古所謂内諸侯也仰有朝廷俯有
吏民善惡之妨朝夕可見以爾之敏家世名臣才頴
自著以爾瓌寳宦學歴歲志節不回試以鄕遂之民
將觀政事之實在邦必逹爾尚勉之可
　　　許懋右司郎中
勅某萬㡬出納萃於中臺詔剌稽停文案壅滯自唐
正觀之盛而患之矣矧今俗弊政煩實倍前世雖上
有管轄而郎不得人罔與共濟以爾奮自周行亟更
劇務強敏樂易所至有成是以召自南服還領右部
尚能體余不决之舉勉盡匪躬之節虛位以竢爾其
欽哉可
　　　陳軒主客郎中
勅某春官之屬皆郎之清選也爾昔以文藝發身名
在甲乙中以靖退補外安於遐逖還朝已乆素守不
渝今典祠溢員而司蕃虛位祗服朕命徃勤厥官可
　　　豐稷殿中侍御史
勅具官某孔子稱有德者必有言德之無素而言以
為責則言有失當而聽者惑矣爾昔為御史不得其
言而去出使諸道入居郎曹端良之聲予有聞焉其
尚一乃心時有德言來告俾予一人獲聽德之助可
　　　陳知晦蔡州薟判
勑具官某五世舊臣百年遺老求之於時蓋無㡬矣
今其子弟官於四方左右莫與為養大臣來告惻焉
疚懐以爾篤於孝弟服勤無斁雖從事汝南疑於左
遷而朝夕之奉實惟汝志可
　　　向宗旦司農少卿
勑具官某司農掌倉庾委積舟楫苑囿之政合以時
行視吏卒因其勤惰而正其黜陟蓋亦勞矣異時二
卿共事猶或不給今萃于一安得不告勞乎爾以世
家之盛兼外戚之寵而仕由科舉官有風迹徃為之
少俾羣司競勸衆務咸舉以稱朕命可
　　　侯利建京東漕井亮采河東漕
勅具官某等齊魯之富甲於四方而連歲水旱民艱
於食盗賊將起汾晋之貧甚於西邊而逮秋豐成粒
米狼戾收歛為急朕思得良使者以濟二方之冝以
爾利建忠節強勁安靖不擾以爾亮米才力敏濟察
舉有方卓然已試之效庻㡬諸道之選徃祗厥服使
民食無匱而邊儲有繼此予所以命汝意也可
　　　馬城湖北憲
勅某爾轉漕汾晉之間以羡𥙷不足歴年于茲亦旣
勞矣荆楚雖逺而庻獄之治方漕為簡其克清心愼
聽使江漢之間無冤愬之民以荅恩寵可
　　　林積知福州
勅某長樂大藩七閩之冠衣冠之盛甲于東南工商
之饒利盡山海然以地狹故民多不足俗巧故吏或
不稱爾旣生於其鄕長習為政歴試列郡服勞諸卿
今予命爾懐組而歸非獨觀榮於故鄕蓋將責實於
來效可
　　　朱服擢發遣泉州
勑某爾昔嘗備左右史矣出涖京口于玆在朞朕比
以常法遷爾長樂而有司言爾事親不謹為吏不職
朕方以恕臨物不忍究也清源大府徃為假守内飭
孝弟之行外循律令之禁日夜不忘庻免來咎可
　　　林顔知濠州
勑某汝奉使閩越不聞令譽而臨財弗慎以致煩言
朕因其悔過待以寛憲而公議不置封章繼聞濠雖
小邦有民與社服我恩貸勿忘省循可
　　　令毣以率府率講書授通直郎
勅某先皇帝厚於宗室勉以為善有能通於經術率
常試以吏事爾誦習典謨明其義訓徃服通籍之寵
以為維城之勸可
　　　張崈古知豋州
勑某文登濵海有邊防之責上出守其地非選不授
爾服勤南宫以積勞而徃勉自修飭無忝眀命可
　　　高遵易改知全州
勑某黔南雖逺而任寄為重爾以親徃憚於嶮艱改
命清湘以安禄養孝治之篤豈惟爾私可
　　　何琬工部郎中
勅某漢宣帝信賞必罰綜核名實至于技巧工匠噐
械元成之間鮮復能及永維熈寧元豐之政其㣲見
於百工之事與漢宣比朕雖繼之以恭儉而至於練
精之功其可忘之爾歴使諸道吏能有聞入賛冬官
厲精庻務勉循舊章以毋失其故可
　　　崔公度知頴州
勅某汝隂土沃民移有魚稻之饒而訟訴之煩亦倍
它郡守得其人則湖山之勝足以為樂苟非其人犴
獄煩多日不遑給爾蚤以文詞備選更踐吏事亦云
乆矣勉勤政事母爲頴俗所撓以稱朕命可
　　　黃祹知賔州錢師孟知橫州
勑具官某等嶺南諸郡土曠民稀而宻通夷落以疆
埸之政爲重故守土之吏常選於右府以爾祹仕至
通籍而帥臣任以軍政以爾師孟雖爲勇爵而習於
文法之治安城寧浦有民有兵其先爲安靖以待外
侮知予所以命爾之意可
　　　石景畧可宣德郎
勑具官某朝廷因唐之故以六曹寺監綱紀百執事
之治凡祖宗法令之舊合散出入有司有不能知者
是以分命近臣條祈為書於茲歷年爾與有勞焉功
雖未究而考應於格舉自縣令寘之通階毋郡邑之
勞而被斯寵爾其勉之可
　　　范純禮發運副使
勅具官某慶暦名臣莫如文正之賢者朕訪其後人
寘之於朝如見遺老以爾愼靖而文肅恪而通能世
其家是以擢於文昌之要付以禮樂之事而乃畏避
權寵自嫌閥閲東南漕事國用之根本任人之重朝
廷難之均通有無以實中都非特私請之便實亦當
今之急也可
　　　張汝賢右司郎中
勅某東南都漕出納財賦㡬半天下左右都司綜執
綱紀與聞治要雖有内外之異而用人之慎其選維
均爾比自文昌出緫饋運治辦之稱朕用嘉之還爾
舊司益勉毋怠以稱朕委寄之重可
　　　韓宗道太府卿朱光庭太常少卿
勑某等西漢之治以九卿為重隋唐以來政在中臺
則寺監之事蓋無㡬矣然至於奉常司府禮樂財賦
之所在用人之慎初無間焉宗道奮於世族之良練
逹政治之要光庭比自諫諍之列出佐綱轄之司而
皆敦朴自守才力有聞擢居二寺之重益觀歴試之
效深自勉勵以究成功可
　　　李之純寳文閣直學士知成都府
勑蜀雖嶮逺而民習禮義易與為善難與為非一遇
循良懐之沒齒少加虐政病不自申昔張詠出守方
兵革之後撫之以義民欣戴之趙抃奉使方泰侈之
餘節之以禮民安樂之及其復來吏民驩呼唯恐其
去得失之效昭然著明具官某性本靖深政實寛厚
䖏東南苗役之際簡以易從當西南征伐之衝安而
弗擾遺澤猶在父老知之是以改重職於西清付遺
黎於右蜀勉因舊治追繼前人毋使張趙之賢獨專
巴漢之譽可
　　　廖正一祕書省正字
勑某朕豋延雋良策之翰林爾推言徃古以及當世
挺然不回朕甚嘉之東觀圖書之府挾冊考義游於
其間者皆士之選也爾徃講習道藝長育才幹敦業
以待舉吾於養士亦厚矣勉於問學思所以成之可
　　　劉舜卿加遥郡團練馬軍都虞候
勑朕臨御華夷不求功伐本欲屈已以安衆故務柔
逺而息民蠢披屬羗夙號逋冦誘䧟思立得罪先朝
置而不誅冀其改過乃敢結連西夏攻圍南川竊據
邊城窺伺便利天奪其魄無復畏忌之心人嫉其姦
思致殄殱之勇時予良帥集此膚公具官某學通詩
書才任斧鉞静而知變勇且有謀至則避其銳鋒去
則攻其不備臨洮堅壘破不崇朝講珠長橋殘於一
炬元惡受首種羗震驚折馘執俘恩旣均於諸將發
蹤指示賞不可以逾時冝錫州團之名仍遷軍候之
職河湟遺種未忘反側之心帷幄深謀當審恩威之
用勉思全勝以究前功可
　　　游師雄改奉議郎陜西運判賜緋
勑某伐叛柔服朝廷之大義避實擊虛將帥之成筭
爾出使西鄙灼知虜情能宣朝論之詳以助元戎之
决縳致首惡壊其宻謀諸羗震驚邊吏増氣遂以文
史之舊與有矛戈之功增秩易章未足為寵奉使將
漕益觀厥成予欲戢兵固所望於爾者兵利乘隙豈
可以為常哉可
　　　廖正古通判滄州
勑具官某景城負海帶河為一都㑹養兵備邊仕兼
將帥當得才士徃為之佐爾昔為小官疾姦除惡以
能名聞祗服寵命勉思所以為報可
　　　龎元英鴻臚少卿
勅某朕嘉祖宗將相之臣有德于朝有勞于邊訪其
後人長育成就以勸勵百辟矧爾風力強濟出入有
聞贊導國容職髙而事寡茲朕所以追寵先正之意
爾徃勉之可
　　　張琬知秀州
勅某有司進退多士必以資考為之銓次爾入官雖
乆而法當為邑擢守嘉禾出於異恩其克臨民以寛
勿為苛亟馭吏以嚴勿為姑恩思所以答奬用之意
可
　　　曾孝序通判莫州
勅某河決而西北方並塞之地頻年水災民艱於食
爾以才選徃貳守事其思所以圴通有無䟽導堙塞
使吾邊民免於流徙之患則吾爾嘉可
　　　劉言可内殿崇班
勑某爾章獻外家予生於䊵綺而能勉自飭勵以成
淑均之行選與宗姻旣縁華族特增羙秩茲有舊章
益務自脩以永終譽可
　　　張峋户部員外郎改户部郎中
勑具官某爾旣出使近部入賛民曹其爲屬任均矣
然猶以資考之異别中外之民用人之愼國有常典
益勉於事以觀成功可
　　韓緒等(守有劳或獲傷中韓緒韓進轉二官楊/西賊攻圍鎮戎軍南川寨等処緒䓁戰)
(遜各轉一官/吉池評趙說臧)
勅韓緒等夏戎背恩侵我彊埸犬羊之羣遍滿川谷
諸將戮力清野以須或斬馘酋豪折其㐫氣或堅完
壁壘保我烝徒雖矢刃夷傷而忠節彌壯遂使醜類
奪氣引兵遁還得不償費無以復令其下論功行賞
國有舊章疇其勞能増其爵秩朕旣無德不報爾尚
勉於立功可
　　　蕃官党令征攬哥趙令景覃恩改宫
勅某等朕嗣守丕業凣在臣庻罔有内外咸欲先之
以恩而後責其所報爾等守在蕃服世篤忠勤朕(以/不)
逺故遺爾增秩賜邑與朝臣比勉(自/思)効以答恩寵可
　　　顧臨再授給事中
勑朕歷觀多士惟有實者可以乆用而不見其敗若
夫無實之人朝為端良而莫入於邪具官某質重而
文不阿世俗比從將漕擢寘東臺封駮之風震竦朝
聽旋以河漳之害出使趙魏之衝面直聲在人公議
所惜因其入奏俾復舊司勿改平日之心審察未行
之政朕有過舉不憚改為苟無布於四方害及民物
則朕為有知人之哲爾亦有常德之譽矣可無勉哉
可
　　　孔文仲中書舎人
勅政合之出公卿為朕行之而臺諫為朕言之方其
未行内史舎人得聞其議與其旣行而後言孰與未
行而議之哉具官某蚤以直言鋪陳治要流落雖乆
氣節不衰比自右史遷長諫列朕審聽其言未嘗吐
剛茹柔慨然有仲山之節是以擢寘西掖試以代言
夫文墨雍容旣爾舊學論思宻勿毋替前勞可
　　　張頡待制河非都運
勑河決累年隄防未立西山諸水汗漫無歸屬此秋
霖鞠為汗澤朕北顧之念窹寐不忘雖振禀已行而
宿麥未廣欲使斯民無艱食流亡之患要在使者有
受人惻恒之誠具官某蚤分刺舉之權旋委方州之
重以勤勞乆次之選居出納右部之繁趙魏之憂冝
任其責農桑之政勉盡所冝特加延閣之華以重外
臺之寄可
欒城集巻第三十
欒城集卷第三十一
　西掖告詞五十一首
　　太皇太后三代
　　　曾祖瓊魏王
勑朕祇事東朝朝夕咨焉以從政乃者躬見上帝升
侑神考克以眇躬率行盛禮思所以仰報於
慈訓謂莫如追寵其先人太皇太后曽祖某蚤事章
聖蔚為名臣智勇冠時忠勤沒世決策澶淵之役卒
致匈奴之和勲列鼎彛慶鍾任姒賦政帷幄澤𬒳海
隅家傳異姓之王誓堅帶礪恩加千里之國昭示子
孫其尚有知服此休命可
　　　曾祖母李氏燕國
勅朕嗣守鴻圖𥘉見上帝推衍天澤丕冐海涯矧惟
文母之家尊為外戚之冠恩目近始寵無與倫太皇
太后曾祖母某氏蘋藻之儀敬而不瀆珩璜之節動
必以時作嬪大家肇錫餘慶冝新湯沭之奉以追窀
穸之榮音徽永存尚克嘉此可
　　　曾祖母李氏韓國
勅和熹之慶兆自高宻外奮武功中篤淳行閨門之
風比隆儒者維我聖母鍾慶烈武積累之厚追配古
人冝其室家並受光寵太皇太后會祖母某氏夙被
女訓有鵲巢之風能使君子成羔羊之行德配圖史
福流子孫肆予熈事之成冝錫大邦之寵服我新命
賁爾舊阡可
　　　祖繼隆楚王
勅朕惟祖宗功臣能父子相繼勲業不墜者惟曹氏
高氏克顯於世而皆篤生聖女輔成二宗之内治今
予神母實親庻政均覆内外是用寵其先人以慰慈
心太皇太后祖某武力自奮家聲益茂出擁旄節入
董環衡與漢辛氏武賢慶忌唐李氏西平大涼較長
挈大罔有慙德茲予大享于合宫思與懿戚共享其
福大邦名城爾實冝之肇封荆楚以福爾後可
　　　祖母康氏魯國
勅古之命婦貴從其夫維克有後則以其子矧予天
下之母内極三世之尊可無追崇助我孝治太皇太
后祖母某氏育德名族作嬪大邦象服之盛配德於
山河􁂍管之嚴比絜於圭壁比列荆河之壌追賚九
泉徒封少昊之墟益彰異數追逺之厚予何吝焉可
　　　祖母郭氏豫國
勑朕於舊勲之家無所不厚矧維坤德之重恩何以
加内殫孝敬之深心庻㡬慈仁之一喜比縁大賚思
極追榮太皇太后祖母某氏保傳丕勤宗族穪善姑
章安其能養子孫法之不忘茲用推惠澤於緫章易
隆名於大國漏泉之慶尚克享之可
　　　祖母全氏秦國
勑朕篤於奉天禮極嚴父思其志意莫如念母之深
寵其祖先尚有追封之典太皇太后祖母某氏婦德
成於早歲母儀著於當年宜其室家施及宗黨鳲鳩
懷均一之性翬翟見委蛇之容没而不忘易舊封於
西土傳之罔極告新命於宗祧可
　　　父遵甫唐王
勅髙宻之仁其報在訓汾陽之功其報在曖雖其子
孫不能専有其福寔生聖女以母天下漢唐之盛矌
無與倫太皇太后父遵甫魏王之孫而楚王之子也
生而富貴動由禮義才甚髙而不試德雖隱而自彰
命之不融中道而殞祚我神母實代天工厚德載於
三朝貴名髙於十亂仁民愛物每以生靈而為心克
已復禮深惡外家之太盛臨御朞歲遂安四方和熹
才有餘而德不充懿安福至厚而功不著欲報之德
不知所從茲子祀帝於緫章大霈龎恩於海寓追崇
之典所不敢忘改封堯都增寵家廟可
　　　母曹氏吳國
勑朕以四海之富為二宫之養猶朝夕歉然以為未
足推予此心以知聖母追逺之念罔有窮已謂將成
就其美莫如褒顯其先太皇太后母某氏生於功臣
之家綽有女士之德恭儉廉退孝友慈祥實生太任
作合英祖方其造舟以迎于渭敎成而結其褵母育
四方二紀于是君臨百辟朞年有成推迹本源安可
忘報改封南國以賁九泉庻乎有知服我新命可
　　　母李氏秦漢國
勅尊之而欲其貴愛之而欲其富聖人非私其親也
情之所厚禮有必然春予外戚之小君蚤與唐國之
内治恩寵之異中外莫先太皇太后母某氏奕世簮
裳生知法度鵲巢無愧於居室麟趾自致於多賢愛
圴七子之仁養及中宫之貴迨此臨軒之日方其授
几之辰化𬒳族人貴震海内䟽封二國盖近世之罕
聞壽考百年均本朝之多福可
　　皇太后三代
　　　曾祖敏中申王
勑昔我皇祖光宅天下求賢以自輔一時公相皆世
之豪傑子孫顯融歴世不墜篤生淑女作配皇極究
觀本源蓋非一日之積也皇太后曾祖某光大篤實
眞漢相之風富貴壽考有天人之福畫象原廟銘功
太常方均慶於合宫冝易封於成國服我休命祚爾
後昆可
　　　曾祖母梁氏魏國
勑朕親祀合宫仰以陟配昭考追文王之典俛以大
賚臣工侈上帝之福眷予母族之重實居戚里之崇
豈無異恩以廣慈念皇太后曾祖母某氏静而守禮
存江漢之風動必有儀儼山河之象德洽宗黨慶流
子孫䟽封有唐于今歴歲肇新畢萬之國以寵向氏
之桃可
　　　曾祖母張氏魯國
勑昔向氏之祖位列丞弼世方平寧在位正直有羔
羊之風退食委蛇本鵲巢之致積是懿德逮其曾孫
嬪于有虞遂母天下寵光所𬒳中外莫加皇太后曾
祖母某氏躬服孝慈動由禮義其歸以百兩之象其
貴有六珈之儀壽雖正於中身慶實鍾於來裔推予
享帝之賚錫以保魯之封尚克有知服此休命可
　　　曾祖母宋楚氏國
勑朕躬享昊天升侑神考外推嚴父之教内懷將母
之誠厚撫其家追玉厥祖下迨閨愇之懿咸加封爵
之崇躬孝帥民朕無所愧皇太后曾祖母某氏嚴於
正家動必由禮采蘩以共公侯之事親桑以致衮冕
之華藹然令猷克光來葉肇新封於荆楚告休命於
烝嘗尚克有知膺此異數可
　　　曾祖母王氏陳國
勅朕尊尊以教敬親親以敎愛非予戚里之舊孰能
兼受斯禮皇太后曾祖母某氏毓德柔嘉執禮嚴靖
服膺保傳之敎究知臣妾之勤内無怨言家有餘慶
循致坤元之福遂正母儀之尊方毖祀於緫章既大
賚於寰海易爾句踐之國錫以太昊之墟恩寵有加
永世無墜可
　　　祖傳亮榮王
勅爵為上公周制也王以異姓漢法也朕兼采周漢
之舊以寵親賢之家因大享之告成錫異恩而追逺
皇太后祖某故相之子生而顯榮躬蹈儒者之風行
無世禄之過積累之厚下迨子孫褒寵之優肇建邦
邑因其奄受比國之命寵以劒立南面之尊朕將以
慰母心爾亦世享廟祀可
　　　祖母吳氏越國
勑申王諸子皆列貴仕榮國不耀中止郎官潜德之
深其報在後及孫而顯母儀天下德澤流衍室家光
滎皇太后祖母某氏珪璋之行著於族人蘋藻之恭
冝于祖考貴始封邑恩錫有邦茲因緫章之祀推廣
隆祐之孝裂㑹稽之奥壤增湯沐之舊封尚克有知
服我休命可
　　　父經周王
勑申伯之德參於周召之間禇公之賢載於王謝之
列恩非専於戚里名自顯於搢紳今予外家庻㡬前
烈皇太后父某絶出世胄交友儒林休聲藹然多福
自至卧淮陽之近輔表東海之雄藩清浄不煩得承
流之要忠悃深至有入告之常壽止中身慶在隆祐
茲因嚴父之祭起予念母之心大啟周南之封以慰
宫中之孝國有常典匪予所私可
　　　母李氏豫國
勅先皇帝刑于室家以御于天下非獨外有輔佐而
中宫之懿實與有勞煥乎四德之充豈惟一世之積
皇太后母某氏敦閱圖史服勞組紃肅雍娣妙之間
祗敬姑章之奉誕生淑女之淵穆不及君子之榮華
𥘉建長秋閔追榮之已逺繼開隆祐知餘慶之方遐
乃者熈事告成龎恩廣𬒳肇錫荆河之國以新脂澤
之田賁于九原嘉此休命可
　　　母張氏冀國
勅朕聞後庭以德進則外戚以福終周之任姒旣克
保其國而漢之竇薄亦能全其家至哉坤元實相内
治冝爾外家之慶仰同帝室之休皇太后母某氏性
禀淑均德推靖愼因豫國治家之遺迹迨慈徽毓德
於妙年命之不螎乃止中壽比縁毖祀啓湯沐於堯
都錫以命書賁氶嘗於家廟漏泉之澤奕世不忘可
　　　皇伯世儔贈奉國軍節度觀察留後追封奉
　　　化郡公
勅唐之藩郡以晋後為重周之列國以諸公為貴國
朝兼用古制外以待將帥之功内以優宗室之懿非
此二者未嘗授焉具官某貴而能降富而不盈孝弟
之美著於親黨儼恪之容見於朝㑹没身不試遺範
不忘寵加兩使之貳優以五等之貴䰟而有知嘉此
休命可
　　　越國資惠長公主追封大長公主
勅王姬之貴而能執婦道以成肅雍之美朕嘗聞召
南唐棣之詩矣永惟皇祖之慶篤生淑女之賢賦命
不融中道而没哀榮之典茲何敢忘故越國賢惠長
公主襲寵宫庭生知禮義儀降王后有車服之崇德
配君子稱室家之懿逮茲享帝之澤推予尊祖之誠
大長之稱寵榮斯極追錫成命以賁九泉追
　　　世繁贈安武軍留後追封信都郡公
勑晋後之權均於元帥郡公之爵貴於諸侯國朝兼
采用唐之舊官以為親賢之異數愼終追遠斯極哀
榮具官某生於富貴之中綽有縉紳之度行(以/已)禮好
善不衰朕篤於合族之仁嘉爾終身之善錫之好爵
胙以大邦仰增族黨之華俯為窀穸之耀可
　　　唐俛(入界瘴死贈梓州録參/蓬溪簿於瀘州隨軍部夫)
勑具官某乃者師征瀘戎爾與在行瘴癘為虐徃而
不返朝廷追録勤勞不遺細大特加督郵之贈以易
賵布之禮孝子之請予何忍違可
　　　克賢贈奉國軍兩使晋後封奉化郡公
勅生於富貴而成於禮義克自抑畏以没其身不有
寵榮何以為勸具官某宗黨稱孝朝廷所賢肅雍右
衞之華悍禦遥州之重賦命不淑中道云亡匍匐之
恩情何極已哀榮之典國有故常可
　　　士覯贈左領軍衞將軍
勅具官某宗室之良生而不試没而無述則為善者
何勸焉爾以孝弟忠信紀於族黨贈之諸衞之秩以
表平生之賢䰟而有知嘉此休命可
　　　安燾三代妻
　　　　曾祖
勑朕方恭黙思道垂拱責成乃者大享合宫陟配聖
考躬執珪幣敬逆神休奉璋峨峨皆先朝之舊降福
簡簡告純嘏之豐朕弗敢專用廣其施具官某曾祖
某懷抱美志浮沉人間孝弟篤於父兄忠信驗於朋

友天道不謟報在子孫人爵自髙寵極師保朕命不
替世世頼之可
　　　曾祖母
勑朕嚴父配天以敎天下之孝肆青及物以廣上帝
之仁顧予左右丞弼之良咸有肅雝顯相之助旣寵
榮其祖禰復追賚其室家具官某曾祖母某氏蘋蘩
之儀敬而不瀆珩璜之節動必以時休聲藹然後世
追誦冝錫召公之社以寵安氏之祧尚克有知服我
休命可
　　　祖
勅天之於人無德不報凡今卿士大夫有丘於朝尊
寵於世者皆其先人積累之厚玆朕旣奉神考以配
上帝尊親之極誠禮兼盡思與群公推廣斯義以致
其孝具官某祖某才甚長而不試德乆晦而自彰身
雖屈於當年善終表於來世三師極品尡耀縉紳之
間九原有知寵綏存没之地可
　　　祖母李氏
勑古之命婦貴從其夫惟克有後乃以其子矧予本
兵之地實緫㡬事之煩乃者大享合宫相予肆祀義
無不答禮有追崇具官某祖母李氏性木柔嘉行稱
純絜婦德成於雍穆母儀備於慈仁胙以少天之墟
易其叔鐸之土服我休命冝爾後人可
　　　祖母齊氏
勑古之命婦貴從其夫惟克有後乃以其子矧子本
兵之地實緫機事之煩乃者大享合宫相予肆祀義
無不答禮有追崇具官某祖母齊氏恭順以惠女師
慈儉以奉君子閨門從而有禮子孫頼以多賢上蔡
之封歴年於是大名之壤開國惟新寵以宻章賁爾
家廟可
　　　父
勑士之修身行義不顯於國必顯於鄕黨故其乘時
得志不任其身必在其子孫謂天難忱於事可考其
官某父某樂於潜晦不求聞知推良心以與人𫀆長
才而不試安輿就養遍歴於方州西府宴閑荐移於
歲月錫之好爵以裕予心服我寵章益介眉壽可
　　　母張氏
勑士大夫義隆於顯親恩深於念母追劬勞之罔極
悼寵禄之無施茲予毖祀於緫章大霈龎恩於海縣
思廣吾孝以卽爾心具官某母張氏靖而有禮勤於
治家空傳四德之名不待千鍾之養寵加異數以慰
終天爵無異於生榮地莫加於韓樂服我休命子孫
不忘可
　　　母王氏
勑朕惟左右之臣家有父母之飬自公退食朝夕侍
側以盡人子之願者方今一人而已緫章之慶恩被
遐逺封爵之厚予何愛焉具官某母王氏居不忘敬
行必由禮手治蘋藻躬執組囗老而不衰足以為法
冝錫三秦之壤以為一族之華壽考且寧祗服朕命
可
　　　妻
勅朕𥘉見上帝嚴配文考公卿駿奔來相熈事工祝
致告均錫純休朕不敢專思以追下非獨身享其報
亦使家𬒳其榮具官某妻某氏少長名家輔佐吉士
烝嘗之敬先祖是安膳服之冝宗族咸喜仁厚見於
麟趾正直發於羔羊冝增湯沐之封益耀笄珈之寵
服我新命宜爾家人可
　　　季清臣三代妻
　　　　曾祖
勑朕方恭黙思道垂拱責成乃者大享合宫陟配聖
考躬執珪弊敬逆神休奉璋峨峨皆先朝之舊降福
簡簡告純嘏之豐朕弗敢專用廣其施具官某曾祖
某迹晦鄕黨德如珪璋力行於方寸之間責報於百
年之後子孫之盛縉紳窄聞保傳之尊德義為允服
我休命冝爾後昆可
　　　曾祖母尹氏
勅朕嚴父配天以教天下之孝肆青及物以廣上帝
之仁顧予左右丞弼之良咸有肅雝顯相之助旣寵
榮其祖禰復追賚其室家具官某曾祖母某氏及其
艮人咸有淳行孝敬稱於宗族福禄迨其子孫策名
儁科與我近輔肇啟伯禽之邑以為家廟之華其尚
有知服寵無斁可
　　　曾祖母周氏
勑朕嚴父配天以敎天下之孝肆青及物以廣上帝
之仁顧予左右丞弼之良咸有肅雝顯相之助旣寵
榮其祖禰復追賚其室家具官某曾祖母周氏珪璋
之行著于族人蘋藻之恭竭于嘗禘貴始封邑恩錫
有邦肇從申伯之封改食潞子之國服我休命以賁
宗祧可
　　　祖
勑天之於人無德不報凣今卿士大夫有立於朝尊
寵於世者皆其先人積累之厚茲朕旣奉神考以配
上帝尊親之極誠禮兼盡思與群公推廣斯義以致
其孝具官某祖某修身正家而聲𬒳於鄕黨居約履
順而福流於子孫世有英才與聞大政寵列三師之
貴祚隆十世之餘錫之閔章以賁幽隧可
　　　祖母
勑古之命婦貴從其夫惟克有後乃以其子矧余中
臺之轄實緫萬機之煩乃者大享合宫相予肆祀義
無不答禮有追崇具官某祖母某氏服勞組紃敦閲
圖史祗敬姑章之奉肅雍娣姒之歡中饋之儀風猷
未替東之國贈寵數有加賜之宻章賁爾廟祐可
　　　父
勑士之脩身行義不顯於國必顯於鄕黨故其乗時
得志不在其身必在其子孫謂天難忱於事可攷具
官某父某隱而不試乆則自彰孝弟隆於父兄忠信
驗於朋友是亦爲政人無間言由其教子之嚴爲我
得臣之助比推恩於秋享増峻秩於師垣追賁九原
尚克嘉此可
　　　母
勅士大夫義隆於顯親恩深於念母追劬勞之罔極
悼寵禄之無施茲予毖祀於緫章大霈龎恩於海縣
思廣吾孝以慰爾心具官某母某氏山河之容江漢
其行夙被女訓有鵲巢之風能使君子成羔羊之德
冝卽鄕邦之奥壤以為封國之羙名服我寵章祚爾
後嗣可
　　　妻
勑朕豋用儁傑委任責成非獨厚以爵秩之華亦將
盡其室家之願乃者躬祀帝考大賚臣工封國迨於
閨闈世祿通於子弟朕於卿士實無愛焉具官某妻
某氏生於名儒之家綽有女士之德愛均諸子比鳲
鳩之仁貴以良人備翬翟之服肇錫山河之廣寵增
湯沐之封冝其家人服我休命可
　　　范純仁三代
　　　　曾祖
勅朕方恭黙思道垂拱責成乃者大享合宫陟配聖
考躬執珪弊敬逆神休奉璋峨峨皆先朝之舊降福
簡簡告純嘏之豐朕弗敢專用廣其施具官某曾祖
某潜德不耀餘慶自彰仁義之報不及其身功名之
實灼見於後極三師之貴旣錫於寵名慰九原之知
肇建於成國可
　　曾祖母
勑朕嚴父配天以教天下之孝肆青及物以廣上帝
之仁顧予左右丞弼之良咸有肅雝顯相之助旣寵
榮其祖禰復追賚其室家具官某曾祖母某氏幽閑
之中率禮不越共儉之素御家有常報在子孫世篤
功烈肇錫韓候之邑以為家廟之華其尚有加服寵
無斁可
　　　祖
勑天之於人無德不報凣今卿士大夫有立於朝尊
寵於世者皆其先人積累之厚玆朕旣奉神考以配
上帝尊親之極誠禮兼盡思與群公推廣斯義以致
其孝具官某祖某種德之深稼而不穡發源之逺流
則愈長偉哉元子之賢繼以諸孫之盛廟食之乆蓋
未可量鄉國之封肇新其舊可
　　　祖母
勅古之命婦貴從其夫惟克有後乃以其子矧予本
兵之要實緫機事之煩乃者大享合宫相予肆祀義
無不答禮有追崇具官某祖母某氏徽柔靖恭信順
慈孝天道不謟報在後昆人爵自高祚以封國易宛
丘之故地錫全楚之大邦尚克有知服我新命可
　　　祖母
勅古之命婦貴從其夫惟克有後乃以其子矧余本
兵之要實緫㡬事之煩乃者大享合宫相予肆祀義
無不答禮有追崇具官某祖母某氏服勞組紃敬治
蘋藻祗率祖考之舊循致子孫之賢中饋之儀風猷
未替西國之贈寵數有加賜之宻章以嚴廟祀可
　　　父
勑昔我皇祖仁宗愽求多士以綏靖四方天惟眷祐
賚之正人旣以克和羗戎又以爕治區夏出入中外
實兼文武　之烈今予嗣守丕業選任大吏亦拔
西帥以臨中樞匪伊畢人惟父惟子
愧焉具官某父某秉德不貳好謀而成始
無不言中為將帥靖而能勇卒以功業
予懐想風烈用建爾仲子嘉其緇衣之德錫以召祖
之命惟師保之貴旣無以加故河漳之封益大其寵
可
　　　母
勅士大夫義隆於顯親恩深於念母追劬勞之罔極
悼寵禄之無施茲予毖祀於緫章大霈龎恩於海縣
思廣吾孝以慰爾心具官某母某氏山河之容江漢
其行其君子正直有羔羊之德其後世信厚有麟趾
之風冝錫寵榮以慰存没乃祖唐相實啓衞國之封
眷予樞臣願爲宻章之贈賁于幽壞尚克嘉之可
　　　中丞劉摯父
勑朕臨照百官寄耳目於中執法乃者季秋大享駿
奔在廷迄于熈事之成繄其正色之助方均行於惠
澤冝特先於庻工具官某父某種德之深終身不顯
教忠之篤没世乃彰挺然司直良羙哉有子之慶不
有錫命孰知其賢冝加四品之崇以爲九原之慰可
欒城集卷第三十一
欒城集卷第三十二
　　西掖告詞四十九首
　　　苗貴妃三代
　　　　曾祖
勑昔我仁祖刑于室家以御于邦國下迨嬪御化其
德風罔不賢淑迄茲三世猶有耆舊儀于六宫故其
祖考日益尊顯貴妃苗氏曾祖祚潜德不耀乆而後
彰至于曾孫寵託宫掖茲因大享祗率舊章命為上
公封以成國九原有知尚克嘉此可
　　　曾祖母
勅天之報施昭然不誣世之顯榮皆有由始而況迨
事皇祖流澤私親夫豈偶然而至於是貴妃苗氏曾
祖母馮氏柔嘉之德見紀於族人慈儉之風有聞於
後世乃眷曾孫之貴親承大享之休易湯沐之舊封
為窀穸之新寵服我成命世世不忘可
　　　祖
勑朕嗣守鴻圖𥘉見上帝推衍天澤丕冐海隅矧惟
先朝舊人外家通貴恩自近始冝無與先貴妃苗氏
祖仁恭隱約之中操修以禮𬒳寵光於來裔知報施
之不誣官為上公已極人臣之貴地分全楚復推列
國之雄錫是閔章以賁幽壤可
　　　祖母
勑朝廷寵綏臣庻褒顯其先惟有四輔之崇乃錫三
世之命其於禁掖殆無㡬人貴妃苗氏祖母袁氏容
德之修著於宗黨福祿之盛及其子孫方予熈事之
終胙以成國之賦賁爾廟祀世世保之可
　　　父
勑於赫皇祖仁覆四方永懐弓劒之遥不忘簮履之
舊而況逮事左右今為老成冝其尊親特𬒳休寵貴
妃苗氏父某躬有懿行篤生淑人旣壽且康允仁而
信荐經元祀之慶每極追崇之榮肇錫大名以配隆
爵宻章之賜澤及九泉可
　　　母
勑故舊不遺則民不偷矧吾三朝之人獨享百年之
福眷爾近戚予何可忘貴妃苗氏母裴氏徽柔靖恭
幽閑肅敬行應家人之美慶鍾女子之祥玆予大享
之成肇易新邦之寵漏泉之澤存没兼榮可
　　　文臣升朝封父母妻
　　　　父
勅具官某父某朕毖祀緫章陟配神考子大夫奔走
厥服咸與有勞推予嚴父之心為爾顯親之慶錫命
之寵壽考不忘可
　　　母
勑具官某母某氏慈惠有以冝家肅敬可以敎子乃
者大享之禮百執咸事朕寵綏忠孝之心推本源流
之自䟽爾爵邑以榮子孫可
　　　妻
勅具官某妻某氏士大夫出仕于朝能以恭儉正直
成羔羊之美必有淑女以治其私用能退食委蛇無
内顧之慮朕方推帝澤於天下其何愛一邑不以寵
其家人可
　　　文臣升朝追封父母妻
　　　　父
勑朕具官某父某合宫之享義存嚴父朕惟天下之
士追養之誠上下無間是用推予錫命之寵旌爾教
忠之勤九原有知尚服休命可
　　　母
勅具官某母某氏生能正家没有良子欲盡劬勞之
報莫如爵命之隆方大賚於緫章冝肇新其湯沐服
我休命世世不忘可
　　　妻
勑具官某妻某氏恭事君子冝其家人勤勞則同而
寵榮莫及存没之念終身惻焉方予慶賜之行肇加
脂澤之奉賁于窀穸尚克嘉之可
　　　范鎭父
勑士有歴事三世秉持一心志懐金石之堅言爲社
稷之計耄期不亂淸静無求訪之古人殆亦無㡬朕
旣復命以位思見其人旋觀德業之崇知有源流之
自具官某父某隱居閭巷名出搢紳以孝弟爲傳家
之資以詩書爲教子之實自修於方寸之内責報於
百年之間子孫勃興冠冕相繼方予大享之慶錫以
追崇之榮開府之儀比隆於三事漏泉之澤少慰於
終天可
　　　鮮于侁父
勅朕旣得直謀多聞之士而寘之禮樂之司擢之諫
諍之列矣乃者緫章大享來相于庭因予嚴父之心
成爾顯親之願具官某父某懐抱羙志愽通古文上
自河圖洛書下及天文地理無有不綜庻㡬古人巻
懐而歸以遺後嗣金章紫綬雖不及具平生蜜印閔
書示追榮於泉壤可
　　　母
勑婦人之賢室家所頼上能使其君子有羔羊正直
之行下能政其後世有麟趾信厚之風詩人所嘉於
今猶信朕旣得其子以知其親具官某母趙氏江漢
之行山河其容手執詩書親敎子弟雖負來而養自
有孝弟之歡而列鼎以祠莫盡劬勞之報冝易脂田
之奉仍加䄖翟榮追賁九原以慰存役可
　　　陳曼父閨(九十一以赦封承務郎/曼任登州録事父閨年)
勅具官某父某緫章之慶凣通籍之士皆獲爵命其
親朕惟子大夫沉於下僚家有耄期之養而寵榮不
及念之惧焉錫爾一命以綏子孫之志可
　　　錢勰父母
　　　父
勑錢氏舉國内附俾吳越之人免兵革之亂子孫受
封帶河礪山藏在盟府矧其後世賢傑間出赫奕相
望其於追崇安可復後具官某父某貫穿墳史練逹
典章愽辯有文絶出倫軰父子兄弟進以直言譽喧
一時望以卿相中道而隕報在後昆儼然侍從之革
與我緫章之祀寵之開府載是閔書九原有知服命
無斁可
　　　母
勅婦人之貴當從其夫禮變古今義均存没肆予大
享之慶俾極追封之榮具官某母某氏育德髙門作
嬪大族生知圖史之樂不煩保傳之箴餘慶在其子
孫清風播於宗黨肇封成國光有翟衣錫此宻章寵
爾廟祐可
　　　李瑺三代
　　　　曾祖
勑昔我仁祖敦睦九族以和萬邦顧惟念母之深特
厚外家之禮徃事雖遠此思未移具官李瑋曾祖具
懐抱羙志浮沉人間孝弟篤於父兄忠信驗於朋友
天道不謟報在子孫人爵自高寵極師保肆予大享
之慶肇易三秦之封九泉有知服我休命可
　　　祖
勑成王之母邑姜齊侯世受其祉宣王之母申后申
伯亦頼其寵矧我皇祖之聖重以李氏之賢子孫相
承冠冕日盛追崇之典國有舊章具官李璋祖某隱
約之中操修以禮克有淑女篤生聖人寵雖不逮於
平生澤尚可加於來裔比因秋享肇易國封錫是閔
書以寵廟祀可
　　　父
勅朕深惟仁祖之意寵綏元舅之家申錫婚姻以固
恩禮乃眷奠邦之嗣來相合宫之祠熈事告成鴻恩
先及具官李瑋父某貴而能降富而不驕諸子之賢
迭為將帥大邦之寵更王齊秦肇新錫命之書以慰
終天之感可
　　　王堅父
勅朕惟景德祥符之間治定功成庻㡬三代時維丞
相魏公左右厥辟同底于道於穆清廟卒配丞享至
於慶暦嘉祐之際克有賢子不墜厥家出入中外允
文允武玆予季秋大享追念先正之後有能在朝相
我熈事冝有褒寵以勸百官具官某父某始以諫諍
名聞朝廷終以將帥威加戎狄父錫之慶子成厥功
故雖富貴顯融赫奕再世而天下之議不以為過生
為六官之長没加三事之榮匪予爾私惟德之報可
　　　曾布父
勅曾氏系出東魯淵源師友本於孔氏譜牒詳具雖
逺而明子孫盛大繼顯於世具官某父某文學之羙
肖其先人議論之長信於來世仕而不遇志存於書
没而愈彰慶鍾厥子屬詞比事粲然有古人之風理
財禦邊卓然有當世之具才智競爽爵秩同升其於
搢紳殆無一二朕旣任以事思寵其先今玆大享告
成顯親沛澤追錫崇階之贈以慰九原之知可
　　　蔡確父
勅位極三師而爵封大國雖元勲盛德有不能至者
矣而將相大臣欲顯其親者得之呉是以知積善之
為難而有子之為貴也具官某父某潜於下僚不求
聞逹躬有懿行乆乃發揚羙哉中子之賢任予元宰
之事乆厭機務退守便藩深念敎忠之勞求易苴茅
之賜大名奥壌雖為甸服之雄全楚新邦願即故鄕
之近九原未泯尚克嘉之可
　　　母
勑貴以其子而爵從其夫此婦人之禮也時予舊相
之寵告我念母之誠亦何愛於大邦不以成其純孝
具官某母某氏仁以逮下嚴於治家禮先中饋之勤
恩遍外姻之廣命之不淑没有餘哀肇易脂田之封
永保荆人之國寵爾廟室以利後人可
　　　秦晉國安仁保佑夫人張氏
　　　　祖
勅具官某祖某朕追懷弓劒之遥不遺簮履之舊矧
功存於保護而寵極於平生冝因大享之恩成其尊
祖之念寵加列衞追賁九泉可
　　　祖母
勅具官某祖母某氏朕祗祀合宫嚴配聖考思其志
意恍焉如存是以推廣舊恩施及幽遠肇易脂田之
奉以申追逺之誠可
　　　父
勑具官某父某朕孝愛之深無德不報永惟保育之
舊夙著劬勞之恩方大享之告成冝顯親之施及諸
衞之貴存没兼榮可
　　　母
勑具官某母某氏爾蚤以息女之良功存藩邸之養
報已隆於貴顯恩冝逮於存亡肇新湯沐之封以為
幽冥之慰可
　　　世采母李氏安康郡太君世智母何氏永昌
　　　郡太君
勑嚴父配天國之大禮也以子貴母三代之舊章也
茲予大賚之慶澤𬒳含生之倫矧於近親志切追逺
錫命之典其何可忘具官某母某氏承上克恭臨下
以禮生著御家之法没聞有子之賢賜湯沐於大邦
為窀穸之餘寵九原未泯尚克嘉之可
　　　李端愿父
勑富而好禮貴而不驕勢憑戚里之榮躬被儒者之
節昔聞其語未見其人具官某父爵某本傳家親聮
築館進退以禮無世禄之非交友多賢盡當時之傑
𬒳遇前聖流芳後來有子而賢乆列東宫之貴開府
以贈仍因西土之封錫是閔章賁爾幽隧可
　　　母
勅帝乙歸妹而交㤗之功著王姬之車而肅雝之禮
成風化所由恩禮當異具官某母某氏淵源之盛當
世莫倫禮義之隆至今傳誦儼若姑章之奉穆然閨
壼之風車服下於王后而不以驕人子孫衆如螽斯
而要於守法故能奕世不墜休聲愈隆茲予大享之
成因爾故封之廣閔書宻印寵數不渝可
　　　張方平祖
勅朝廷優二府之臣列三世之贈眷我耆舊退處鄕
閭方大享之告成冝申錫於休命賁及祖廟進封大
邦具官某祖某修身正家而聲被於宗黨居約履順
而福流於子孫力行於方寸之間得報於百年之後
朝之大老惟爾元孫肇新淇奥之封增寵師臣之貴
告于幽隧服此優恩可
　　　父
勑士之懷抱志節老於山林不求聞知者何可勝數
永惟公卿之貴本由父祖之賢行義絶倫聲聞不著
特縁有子得列於朝追想風猷不忘嘉歎具官某父
某性本静重行極髙明宴坐一室之間心逰萬物之
表澹然自守寡笑與言遂以絶人之姿深積傳家之
慶柱石之奇嘗參二府之崇几杖之儀又已十年之
乆比縁昭配許以侍祠冝因均福之恩懋錫追崇之
典地分全魏爵列上公九原有知服我休命可
　　　富紹庭母
勅朕追懐先正之臣建功當年流澤後世時惟丞相
臨淄公以丼盤之舊股肱太平丞相韓公以魏丙之
賢翼亮數世風流水逺家事落然比因大享之成重
興追逺之念具官某母某氏臨淄公之子而韓公之
配也㓜服圖史之訓晚同忠義之勤有德有年五福
兼備奄從淪謝中外咨嗟茲用不忘舊勲寵加新命
因其封國之故以明有子之良賁爾宗祧世世無斁
可
　　　蔡朦父挺贈開府儀同三司
勑昔我皇考分命守將鎮憮四夷時惟西羗弗克靖
順實頼良帥是震是服遂以顯績進登西樞命之不
融中道而殞聲蹟之美于今不志具官某父某謀猷
靖深勲業崇茂治邊之略紀于一時經逺之功著于
來世比縁陟配之享永懐先正之良追錫崇階比儀
三事有子之慶奕世嘉之可
　　　劉攽母
勑婦人之賢著於麟趾贈禮之盛極於翬衣朕親享
合宫加惠百辟矧復從官之列來告念母之誠可無
異恩以示追逺具官某母某氏篤生大族作配名儒
環佩之聲動必由禮蘋藻之薦舉不失時追懷令猷
尚有諸子守道不倚則漢中壘尉愽學不倦則唐居
巢侯美哉有子之良爲我得臣之助祚之大郡慰爾
九原可
　　　奉議郎任斯年祖母黃氏(授永寿君/以母封回)
勑朕親享合宫均慶多士以寵榮其親推而上之又
及其祖其於親親尊祖之義備矣美名大邑介爾眉
壽子孫不忘益勉忠孝可
　　　張琬父昇追封韓公
勅朕追懐祖宗下逮先正聞嘉祐治平之盛宗臣大
老相望於朝永思其人如見風采具官某父某始以
直氣振於中司終以令德長於西府歴事二祖懇欵
一節歸老嵩少追迹松喬殂謝未㡬風烈猶在比縁
合宫之祀嘉其有子之慶旣封鄕國以賁私祧九原
有知服此休命可
　　　安燾知樞宻院贈三代
　　　　曾祖
勅樞臣之長戎政出焉內則張皇六師以禦外侮外
則綏懐四夷以安中國乆虛之位厯試以庸特推三
世之恩以示百官之勸具官安燾曾祖某處躬甚厚
與世無求人莫能知而天相其善身隱不仕而世承
其休逮爾曾孫之良冠予西府之列折衝之效偃革
可期斯用錫帝傳之隆名賁私祧之常祀九原未泯
百世不忘可
　　　祖
勑古之賢君有帥臣之義朕臨御百辟想見其人眷
予宥宻之賢夙承祖考之烈積德之厚獲報甚隆寵
之上公以見予意具官某祖某賦性端慤終身退藏
孝弟發於自然忠信驗於來世松生於谷閲歳不衰
泉發於山造平而大啓良心於嗣子胙多福於元孫
巋乎家廟之隆數致閔書之賜賁于幽隧冝爾後昆
可
　　　父
勑子之能仕父敎之忠率循孝弟之風施及邦家之
廣朕旣用其子不忘其親荐錫崇堦之榮以寵退食
之養具官某父某資性淳篤旣愼靖以安貧操行堅
強亦恭儉以居富一變簮裳之盛親見廊廟之崇循
致承平旣股肱之允頼報之寵禄冝命數之超升壽
考且寧訓敕無怠可
　　王汝舟祖母胡氏封嘉興縣太君(叙封回受/汝舟乞以妻)
勅某合宫之慶士得以其親及其室家之封封其大
父母今汝舟願以妻之叙而加其祖母恩從其厚將
以極尊祖貴老之義而已綏爾眉壽服寵無斁可
　　　皇兄令擢等所生母贈縣太君
勅某母某氏合宫之慶澤𬒳存没爾篤生令人當以
子貴肇錫湯沐之奉以慰怵惕之感䰟而有知嘉此
休命可
　　　富弼贈太師
勑慶暦之盛朝多偉人維范與富才業名位實相先
後海内稱誦見於聲詩比之䕫契經渉險阻繼以存
亡惟天所佑克享全福歴相三世配食清廟肄予大
享加寵先正亦克有子列于在廷具官某父某德及
夷夏功載史冊出盟獯鬻復結二國之歡入秉陶鈞
首開萬世之議性本直諒終身不回心樂虛閑超世
自得音容未逺風烈可追錫以上公之章明我師臣
之意告于幽隧慰爾後昆可
　　　劉沆追封秦國公
勅生而秉鈞顯名於世没而有子通籍于朝家存舊
德之餘國有世臣之盛比縁大享之慶來告顯親之
誠勲舊旣隆恩寵亦異具官某父某奮身南國致位
中台風蹟之優効見於民政勤勞之乆聲載於圖書
頃自告終奄更三世爵極師保之重國分呉㑹之雄
宜錫社於秦亭示追崇於家廟九原未泯服此鴻恩
可
　　　盧政贈司空
勅祖宗懐柔四方兵革不試雖有貔虎之士擁旄鉞
之寄皆老死侍衞之間不見才武之効然其聲績未
泯子孫在廷追逺之恩國有常典具官某父某弓劒
之任推雄萬夫韜略之賢著稱當世卒能保寵以没
其身茲大享於合宫示追崇於列辟冝錫冬官之印
以増家廟之榮䰟而有知服寵無斁可
　　　王存妻胡氏齊安郡夫人
勅朕敷求哲人咨以大政知其有孝恭祖考之義則
爵其三世以禮其私祧知其有慈愛室家之心則封
之大郡以助其內治凣所以深慰其情而優為之禮
者亦已至矣具官某妻某氏舉無失中言必由禮起
於糟糠而善處窮約逮其富貴而不聞驕奢茲使君
子綽有成德遂登丞轄之位率由夙夜之佐是用望
郡以為湯沐翟茀以與㑹朝勉修令猷答此休命可
　　　楊王第三女封安定郡主
勑朕有懐二宗思見文武之盛念我叔父亦配間平
之賢粤維禮命之優蓋有朝廷之舊女旣及笄而字
爵當裂土而封恩禮之隆孝敬斯在楊王第三女㓜
而好禮姆教不煩長而知方婦德已備茲擇良士亦
惟外親將修纁鴈之儀肇錫湯沐之奉惟恭且儉可
以保是羙名惟孝與和可以安於二姓風化之首其
尚勉之可
欒城集卷第三十二
欒城集卷第三十三
　北門書詔五十四首
　　麻制十三首
　　　除苗授保康軍節度知潞州制
門下上將之任本智略以爲先萬夫所望亦材武之
兼尚惟擢拜之未㡬亟辭疾以告勞言念悃誠式敷
明命殿前副都指揮使武㤗軍節度黔州管內觀察
處置等使持節黔州諸軍事黔州刺史上柱國濟南
郡開國公食邑二千八百户食實封三百戸苗授蚤
讀兵法有志事功乆踐戎行自奮邉鄙入參環列旣
被遇於先朝累積歲勞適謀選於元帥遂分旄節之
寄克諧卒乘之懽宿衞逾年勤勩爲請愍獨賢於煩
使俾蹔佚於近藩爵加貴名邑衍眞食潞子之舊俗
武而淳守土之臣事簡且暇於戯建纛而出知寵數
之不移勿藥有瘳幸年歲之夫暮卧理非壯士之節
力疾有忠臣之風勉竢安平起就勲業可特授檢校
司空持節房州諸軍事房州刺史充保康軍節度房
州管内觀察處置等使知潞州軍州事兼管內勸農
使兼提舉澤晋絳慈遼州威勝軍屯駐駐泊就糧本
城兵馬巡檢公事替韓宗古加食邑五百戸食實封
二百戸勲封如故主者施行
　　除劉昌祚武康軍節度殿前副都指揮使制
門下多畜衞兵莫如國朝之盛次𥙷元帥蓋本祖宗
之常頋惟萬騎之選師重以千盧之嚴徼欲衆心之
素服非宿將而莫當誕告在延咸聽朕命侍衞親軍
歩軍副都指揮使冀州管内觀察使持節冀州諸軍
事冀州刺史上柱國彭城郡開國侯食邑一千九百
戸食實封一百戸劉昌祚奮由弓劒資以韜鈐整於
治軍才出邊將之右勇於對敵聲著隴山之西乃者
取其先朝指蹤之餘授以平涼緫護之貴種羗乆困
旣𣢾塞以來庭環尹適虛歸釋甲而御衆爰加旄節
之重以壯轅門之觀旌斾不移什伍如故當使少加
號令自益精明於戯仁足附衆則六師不擾威能克
愛則萬夫可齊亦俾貔貅之徒咸知忠孝之節勉矣
來效徃其欽哉可特授持節洋州諸軍事洋州刺史
充殿前副都指揮使武康軍節度洋州管內觀察處
置等使勲封食實封如故主者施行
　　明堂吕大防加恩制
門下昔吾祖宗革五季之遺復三王之舊皇祐之盛
始寓緫章於外朝元豐之隆載嚴上帝之定位物有
成憲敷遺後人朕因而循之罔有失墜乃辛巳之吉
躬𬒳冕服祅帥羣工禮成不遺神貺昭答誕降多福
均卑在廷太中大夫守尚書左僕射兼門下侍郎上
柱國汲郡開國公食邑二千九百戸食實封六百戸
吕大防篤實而文寛厚而栗在英祖時納忠不回爲
名御史在神考時宣力不懈爲賢守臣逮茲纉承卽
與丞弼旣全付之鈞軸遂能任我棟梁正顔色而誠
意宜出詞氣而忠邪辦左右三載咸乂四方民無煩
苛羗率舊職稼穡茂遂神人燕安俾我釐事告成舊
章不墜雖荷帝祉時惟乃功冝因賜胙之恩遂行進
律之典增大國邑衍食眞封疇爾茂勲勸我多士於
戯公爾忘私非獨得君亦以獲祐於帝寛而有制非
獨善始亦以克要厥終及玆休成同底至道可特授
依前官職加食邑一千戸食實封四百戸勲封如故
主者施行
　　皇伯祖宗暉加恩制
門下宗祀配天所以敎諸侯之孝加地進律所以廣
上帝之恩矧維天屬之尊世奉濮園之享相子肆祀
綏我思成躬率父兄之和以致天人之應用敷大號
昭吿治朝皇伯祖鎭南軍節度洪州管内觀察處置
等使檢校司徒開府儀同三司持節都督洪州諸軍
事洪州刺史上柱國嗣濮王食邑一萬二千一百户
食實封三千七百户宗暉爵封世王名冠屬籍貴而
能降富而不驕孝弟肅恭率本天姿之懿威儀問學
蚤承師訓之良同我絜齊獻於饋熟進退和於禮節
升降比於樂章逮此休成冝均多福益衍舊封之廣
仍加眞食之優於戯承安懿之後思繼前人之令猷
兼將相之隆勉圖夾輔之休烈玆因受爵之寵益起
循牆之恭庻無閒然克有終譽可特授依前官職加
食邑一千户食實封三百戸勲如故主者施行
　　皇叔祖宗祐加恩制
門下朕出欵原廟之嚴入謁緫章之秘師臣外帥多
士以靖吾國宗卿內帥諸父以正吾家親賢旣和天
人咸若膺受多福施及四方矧惟族屬之尊冝有寵
光之異皇叔祖寧遠軍節度容州管內觀察處置等
便持節容州諸軍事容州刺史上柱國鞏國公食邑
五千八百戸食實封一千六百戸宗祐耻爲富貴之
習動由禮義之中祗順父兄親近師友肅若閨門之
治穆然朝謁之容秉旄鉞而四方之志行錫茅土而
諸侯之禮備遠鎮容管近殿洛師處之若無乆而益
慎爰推大賚之澤益彰有德之榮增衍故封懋錫直
食於戯考之晉人則安平之於武帝求之唐室財元
嘉之於髙宗皆以德重屬髙恩隆禮異徃祇服於明
命思無愧於古人可特授依前官職加食邑七百戸
食實封二百户勲如故主者施行
　　皇叔祖宗楚加恩制
門下漢封同姓之國勢遂䟽於本朝唐任宗室之隆
用毋雜於它族祖宗酌古今之典篤兄弟之親雖極
茅土之封常居朝謁之地眷禮特異前世莫倫皇叔
祖建武軍節度邕州管內觀察處置等使持節邕州
諸軍事邕州刺史上柱國隕國公食邑五千八百戸
食實封一千六百戸宗族孝友根心文藝飾性居䖏
恭故不聞過行室家理故可以涖官師保不煩朋友
稱信乃者顯相原廟之祀齋宿緫章之廷鬷假無言
　　質明成禮顧惟大賚之澤冝處羣臣之先益衍
故封陪敦真食於戯宗祀之典所以教孝於諸侯賜
昨之恩所以均福於上帝誠觀禮以知義尚修身而
保終祗服寵光永有燕譽可特授依前官職加食邑
七百戸食實封二百戸勲如故主者施行
　　皇帝徽宗加恩制
門下朕惟成王尚㓜而紹文武任姒之業時其諸弟
之貴則有邢晋應韓之封皆克保邦以輔王室令子
仲叔之衆咸訓祖考之謀方宗祀于文人以陟配于
上帝禮成弗越孝思無窮爰因降福之多以均同氣
之盛皇弟鎭寧軍節度澶州管內觀察處置等使検
校太尉開府儀同三司持節澶州諸軍事澶州刺史
上枉國遂寧郡王食邑六千戸食實封一千九百戸
名得天之粹克孝于家典學之𥘉弗煩于傳觀其率
禮之意旣有成人之風受冊苴茅巳賜盟於如礪備
儀出閤終有頼於維城朕方推神之休布澤于下豈
玆貴介而有怱遺冝增多戸之封并衍眞食之賜於
戯富而知稼穡之事則富可保貴而知君臣之節則
貴可全受爵旣先於四方修己豈後於群辟祗服明
訓其永有詞可特授依前官職加食邑一千戸食實
封三百户勲如故主者施行
　　皇弟似加恩制
門下朕明發而興有懐文武之烈孝愛之廣施及兄
弟之親茲擇季秋之良躬展緫章之祀升侑烈考昭
配昊天執幣以前愾然如在念遺意之所屬頋同氣
之當先皇弟集慶軍節度亳州管内觀察處直河堤
等使檢校太尉開府儀同三司持節亳州諸軍事亳
州刺史上柱國普寧郡王食邑五千戸食實封一千
七百戸似㓜有岐嶷之姿長見肅雝之羙克勤朝夕
旣巳無違於家日親詩書知其有志于學爵分茅土
之貴任兼將相之榮身能處之不驕人亦期之可乆
冝益舊封之廣仍加真食之多於戯顯宗之於東平
下腰腹之詔明皇之於隆慶歎羽翼之詩朕旣無間
於伯仲之間爾亦無忘於孝友之行外以事國內以
顯親可特授依前官職加食邑一千户食實封三百
戸勲如故主者施行
　　皇弟偲加恩制
門下古者敎成於家治定於國九族旣睦萬邦咸和
今子季弟之親未遑就傳之禮追先帝眷懷之深意
推東朝鞠育之異恩錫命之隆可後於衆皇弟武成
軍節度滑州管內觀察處置河堤等使檢校太尉持
節滑州諸軍事滑州刺史上柱國祁國公食邑三千
七百户食實封一千二百户偲生而敦大長則惠和
氣禀淸明有室家君王之喜心懷徇逹知師保敎訓
之方乃者擇季秋之良修宗祀之禮事天所以報本
嚴父所以顯親罄海宇之人孰非付託之重念天倫
之戚永懷頋屬之隆冝因慶賜之行并衍封食之賜
於戯父兄皆萬乗之富豈其患貧爵秩旣五等之尊
貴於能降罔恃得之之易當念守之之艱滿而懼傾
髙則不墜可特授依前官職加食邑七百户食實封
二百户勲如故主者施行
　　馮京加恩制
門下世臣之於故國增望實之隆老成之於典刑有
諮謀之益眷吾嘉祐侍從之列實惟朝廷心膂之臣
迨今所存數人而巳乃者合宮肆祀百辟駿奔頋贍
舊人方在外服懐想風聲之懿豈忘霈澤之加保寧
軍節度婺州管內觀察䖏置等使持節婺州諸軍事
婺州刺史上柱國始平郡開國公食邑六千六百戸
食實封二千戸馮京敦大敏明肅恭和惠名冠多士
徧居臺省之髙華德合前人遂攬兵政之㣲宻納之
煩劇而不亂湼於渾濁而不緇心與善人望推前軰
丙吉雖病以隂德而復全蕭傳出藩懷本朝之雅意
頃膺旄節之重以當趙魏之衝坐使中朝不勞比顧
冝衍大邦之履仍加眞食之封於戯身歴四朝履夷
嶮而一致心通庻事閱義理者尤多豈以中外之殊
而廢謀猷之告介爾眉夀左右皇家可特授依前官
職加食邑五百户食實封二百戸勲封如故主者施
行
　　劉昌祚加恩制
門下朕因路寢之正舉合宫之祠禮樂法商周之隆
車服兼漢唐之盛出𣢾原廟還享上穹職貢充庭工
師履位兵衞如植旌斾不煩實惟有人以克成禮殿
前副都指揮使武康軍節度洋州管內觀察處置等
使持節洋州諸軍事洋州刺史上柱國彭城郡開國
侯食邑一千九百戸食實封一百户劉昌祚天資鷙
勇性本忠良結髪征羗號馬上之飛將授鉞臨塞皆
關中之要區方西鄙之須材㑹中軍之謀帥卑之旄
節之重付之貔虎之師歸閱浹旬旋聞輯睦逮此熈
成之慶頼其宿䘙之勤旣增封爵之崇仍加眞食之
厚於戯古之明主立賞以待有功古之賢將有功而
耻自列服子霈澤之異勉爾勲名之思貴當益恭老
當益壯可特授依前官職進封開國公加食邑七百
戸食實封二百户勲如故主者施行
　　除文彦愽太師河東節度使致仕制
門下周公未嘗之魯老亦居豐晋侯晚雖强飡終不
任事蓋委寄之重𥘉無間然而止足之風所不敢廢
惟我耆舊歴事祖宗纉服之𥘉復命以位雖師保之
地優佚不煩而立樊之心朝夕以請布告在位俾聞
髙風太師平章軍國重事上柱國潞國公食邑二萬
八千一百户食實封一萬一千八百戸文彦博克孝
而忠允文且武其在師旅有方召之勲其在朝廷有
崇景之業士民視其去就夷狄震其威名時更四朝
躬蹈一節先皇帝愍勞以事旣許其歸越予訪落之
年凛有渉淵之志起之旣老待以仰成出入五年終
始全德進而論道日聞與訓之言倚以折衝卒靖邉
防之警委成功而不處指莫景以求安勤請屢聞誠
心莫奪顧瞻閭井近在洛師郭氏有永巷之嚴裴公
有緑野之勝豈以簮絞之累乆致形氣之勞貴極上
公旣無復加之爵秩分領全晋仍卑乆還之節旄增
廣舊封益衍眞食殫盡人臣之寵歸從父老之游於
戯音聲不遐尚有就問之禮几杖以俟復期親祀之
陪勿以進退之殊而廢謨猷之告式燕且譽俾壽而
康可特授太師開府儀同三司大原尹充河東節度
管內觀察䖏置等使致仕加食邑一千户食實封四
百戸勲封如故仍令所司檡日備禮冊命主者施行
　　除馮京彰德軍節度使制
門下備河禦胡固天下之要地建都置守皆前世之
重臣雖中外之無虞實根本之所在非其人則視若
虚邑得所付則坐爲長城是用敷告外廷復任舊老
保寧軍節度婺州管內觀察處置等使持節婺州諸
軍事婺州刺史知大名府兼北京晋守司公事畿内
勸農使充大名府路安撫使馬步軍都緫管上枉國
始平郡開國公食邑七千一百戸食實封二千一百
戸馮京名冠多士望髙累朝和而不同性有鹽梅之
德磨而不磷志懐金䂖之堅入則參領萬㡬出則潘
屏四國頃加旄鉞之寵俾臨趙魏之衝冝民冝人靖
重而不擾無怨無惡樂易而可親朕不忍奪民所安
故命易節而䖏升視冬卿之秩併加邑戸之封蓋官
宿其業則事無不知民習其上則信而易使方今河
流所出近在都城之西故道巳堙而歳有衍溢之虞
北流旣䭿而方患隄防之缺介衆所利卿靡弗聞舊
德所臨朕亦何慮於戯兵民細故責之將佐而可爲
邦國大猷非吾耆老而誰聽勉盡白首之節以寛北
頋之憂可特授檢校司空持節相州諸軍事相州刺
吏充彰德軍節度相州管内觀察處置等使再任知
大名府兼北京留守司公事畿內勸農使充大名府
路安撫使馬歩軍都緫管仍加食邑五百户食實封
二百戸勲封如故主者施行
　　詔勑四十一首
　　尚書左丞韓忠彦免弟嘉彦尚主不許詔
勅忠彦覧所劄子奏伏聞聖恩宣召臣弟嘉彦赴禁
中引見欲令尚主伏望以長主之貴更加慎擇事具
悉惟先正魏公光輔三世有勞宗祧雖没元身其報
在後先皇帝追懷忠厚之德許以婚媾之親逮茲奉
行實出遺㫖雖卿以惡盈爲戒深欲固辭而朝廷謂
無德不酬莫回成命謙冲之意嘉歎不忘所請冝不
許故茲詔示想宜知悉
　　　不允詔(同上條)
昔王導以輔政之業郭子儀以專征之功肆其後人
皆聮戚里衣冠之盛晉唐所稱未聞其子孫以盈滿
爲言而朝廷聽辭避之請也今子先正實配前人築
館之恩報功斯在蓋便蕃之寵屬於乃父而事不在
卿選擇之命出於先朝而朕不敢易體茲至意罔或
固辭所請冝不允
　　　門下侍郞孫固乞致仕不允仍給寛假詔
勅孫固省所劄子奏春中以𬒳病危重乞一致仕名
目聖恩深厚未忍遽從今氣血益以羸耗在假已二
十日坤成聖節不能勉強趨赴伏望聖慈察臣出於
至誠曲成其志事具悉朕以篤老之臣於國有肝膽
之親而命以位非責其趨走之勞也卿以垂白之年
許朕以股肱之用而受其託非徒爲朝謁之勤也今
者眷倚之厚朕方未怠聞望之隆人亦無間徒以壽
日方迫疾勢未平不能造朝遂欲謝事旣非朕所以
待卿之本意亦非卿所以事朕之素心人其謂何朕
實未諭旣命賜告以自養卿其少安而勿違所請冝
不允仍給寛假將治故玆詔示想冝知悉
　　韓忠彦乞外任不許詔
勅忠彦覧所劄子奏兄爲執政第爲駙馬未有似此
體例不若自求罷免伏望許解近司䖏之外任事具
悉魏公之功没而不朽先帝之命乆而不忘吾有懐
舊動擢卿於六官之貴繼因遺㫖屬嘉彦以副車之
姻推吾此心蓋非一日本將弁録其子以寵其父豈
欲獨収其弟而棄其兄比因力辭嘗巳臨諭有唐故
事非獨一家本朝巳行亦存近比尚兹勤請殊失眷
懷吾欲伯伸相望於朝以示國家不替舊徳起視乃
職罔復煩言所請冝不許故茲詔示想冝知悉
　　不允詔(同上條)
勑忠彦省所創子奏兄爲執政弟爲駙馬未有似此
體例不若自求罷免伏望許解近司䖏之外任事具
悉君臣之間以誠意相遇則事無不可以形迹爲務
則理或難通朕惟魏公歷事三朝咸有一徳功存社
稷澤及子孫追懷茂勲述行先志以卿性資忠良乆
更事任可以寄股􁲍之託以嘉彦業履純絜方及冠
歲可以與姻親之選各隨材分以答勲勞由義而言
略無嫌疑之可避顧卿何慮特假形邇以爲辭况考
之古今亦有成例祗服朕訓何䘏人言其同復辭以
安厥位所請冝不允故茲詔示想冝知悉
　　孫固乞致仕不允詔
勑孫固省所二上劄子奏乞致仕事具悉卿以疾辭
位義也而朕以事晋卿亦義也旣皆爲義則卿之所
執雖未爲過而朕之所設亦豈遽非乎尚何力辭以
廢成命今者四方無虞廟堂之上非有艱難之慮緩
急之政也卿疾雖未復而勢巳有間日雖稍乆而事
則無損誠能得告以養疾疾愈而造朝冝若於體無
害也治疾以安身身強而圖報冝若於國有𥙷也尚
何所疑而辭之不巳乎勉徇前命無復煩請所請冝
不允故茲詔示想冝知悉
　　趙君錫免刑部侍郞不允
勅君錫省所奏辭免恩命事具悉朕以卿仁恕不苛
必能哀矜有罪寛平盡下可以詳究㣲文矧在東臺
逮兹累歲觀封駮之無避知㢘直之有餘衆言旣孚
朕志亦定徃祗成命罔復固辭所請冝不允故茲詔
示想冝知悉
　　吕公孺免戸部尚書不允詔
勑公孺省所奏辭免恩命事具悉方今賦有常供無
暴歛之人用循故事有不給之虞朕眷求長材委以
足用虛位以竢累月于茲卿家本世臣早更事任頃
涖京邑亦旣乆勞辭而不居誰使任事所請冝不允
故兹詔示想冝知悉
　　太皇太后明堂禮成罷賀賜門下手詔
勅門下皇帝臨御海内晏安五經季秋再講宗祀克
有君德以享天心顧吾何功獲𬒳斯福今有司因天
聖之故事修㑹慶之盛禮將俾文武稱慶于廷吾自
臨决萬機日懷祗畏豈以菲薄之德自比章獻之明
矧復皇帝致賀于禁中羣臣奉表于闈左禮文旣具
夫又何求前朝舊儀吾不敢受將來明堂禮畢更不
受賀百官並内東門拜表故玆詔示想冝知悉
　　太師文彦博乞致仕不許詔
勅彦愽覧所劄子奏陳乞致仕事具悉吾之用卿本
以公義卿之事人亦非私意起於旣謝凡以爲民矧
於陟降之間未覺筋力之憊苟誠在愛民則愈老而
民不厭誠在許國則愈乆而君益親卿旣以道深結
於朝而欲以私自便而去義有未可非吾所知所請
冝不許故玆詔示想冝知悉
　　不允詔(同上條)
勑彦愽省所劄子奏陳乞致仕事具悉絜去就之分
厲廉耻之風此新進之士立名於世者之所爲也以
朝廷爲家以社稷爲恱此老成之臣竭忠於國之者
所志也卿昔以八十之年不䘏小廉出狥朝命旣得
之矣歲月未㡬體力猶康遽欲告歸朕所末喻豈以
老成之望而蹈新進之爲謂冝少安卒輔予治所請
冝不允故茲詔示想冝知悉
　　文彦博致仕甫免兩鎭不許詔
勑彦博覧所再上劄子奏辭免恩命乞只以河東一
鎭致仕貼麻處分事具悉朝廷數以兩鎭命卿而卿
率以固辭獲免抑有由也或特恩之横𬒳或謝事而
得休歷考前後所加猶是公相常禮今者老而復起
起而復歸率自帝師之隆未見前人之比兼持旄節
夫豈過哉巳却封章姑止可也所請冝不許故玆詔
示想冝知悉
　　不允詔(同上條)
勅彦博省所再上劄子奏辭免恩命乞只以河東一
鎭致仕貼􁓔處分事具悉命由君出禮以義起豈必
皆有故事然後得以奉行卿有德有年在朝不見其
比或出或處自昔未聞其人矧復兩鎭之異恩旣有
先朝之成命蓋昔日之勲未若今日之盛則今日之
受豈必前日之非勉聽朕言祗受冊禮所請冝不允
故茲詔示想冝知悉
　　文彦博三免兩鎭不許詔
勅彦博覧所三上劄子奏辭免兩鎮恩命止授河東
一鎮致仕事具悉卿股肱四朝而爲二帝師求之古
今末見倫擬得謝而去在禮冝殊佩相印持將鉞以
爲未足故并付以蒲中漢中之衆所以華國非特以
爲卿寵也今辭之不巳深所未喻吾志先定卿其勿
辭所請冝不許故茲詔示想冝知悉
　　不允詔(同上条)
勑彦愽省所三上劄子奏辭免兩鎮恩命止授河東
一鎮致仕事具悉朝廷之命審而後發非力辭之所
得免也卿親對便坐繼三上章詞巳竭矣而朕之素
心終不可易日卿兩以師臣歸第前無其比而後(無/其)
繼雖兼擁二節孰以爲非者哉所請冝不允故茲詔
示想冝知悉
　　　文彦愽免兩鎮許詔
勅彦博覧所累上劄子奏辭免兩鎮恩命乞秪帶河
東一鎭致仕事具悉恩之不勝義舊矣卿旣告老而
吾以至恩授卿二鎭朝有成命而卿以大養執節固
辭雖欲不聽其如義何况卿所陳關國之體以謂宗
室之故不當施於羣臣而非法所加亦難行於治世
辭之以禮衆實謂冝吾豈以一時之恩而廢天下之
義哉勉從所請還卿舊節再惟誠悃不忘嘉歎特依
所請換授依舊領河東節度使致仕故玆詔示想冝
知悉
　　　允詔(同上條)
勑彦博省所累上劄子奏辭免兩鎭恩命乞秪帶河
東一鎭致仕事具悉朕惟先朝嘗以兩鎮寵緩大臣
者惟魏國忠獻韓公與卿爲二忠獻旣巳一辭於前
而卿亦嘗再辭於後先帝亮其至意爲改冊書天下
旣頌先帝之明復嘉二臣之義今朕嗣守成憲率而
行之以卿累章稽之故事實無違者古之君子愛人
以德朕豈忘斯義而廢卿言特依所請換授依舊領
河東節度使致仕故玆詔示想冝知悉
　　河東官吏軍民示喻勅書
勑河東官吏軍人僧道百姓等朕以文彦愽四朝舊
臣一時耆德起於旣老之後輔予纉服之𥘉奏章屢
陳歸意莫奪師臣之貴爵無復加將鉞之崇恩俾還
舊矧爾故鄕之父老安於前尹之威懐比聞冊書想
多歡慰今特授文彦博太師開府儀同三司太原尹
充河東節度管內觀察處置等使致仕加食邑一千
戸食實封四百戸勲封如故故玆示諭想冝知悉將
士等各得平安好叅佐官吏僧道耆壽百姓等並存
問之遣書指不多及
　　孫固乞致仕不允詔
勑孫固省所劄子奏自去年正月未渉夏兩次重病
蒙聖恩寛假得遂生全然臣一年飮食减少氣力羸
乏仰于天聽以祈矜憫許臣休致事具悉朕屬任耆
老本非旅力之求卿𬒳遇股肱豈可一朝而去雖自
以羸瘠爲苦朝謁多艱然而遇事不廢思慮之明進
對每有諮謀之益何損於政遽當告歸矧今邉防無
異域之虞宥府有同寮之助勉親藥餌仰狥邦家神
之聽之介以壽考所請冝不允故茲詔示想冝知悉
　　韓忠彦免同知樞宻院不乆詔
勑忠彦省所劄子奏伏覩除同知樞宻院伏望追改
新命事具悉朕以西樞緫領兵要綏御邉防事有失
於須臾患或貽於乆遠是用輟卿左轄之要付卿右
武之權分職雖殊柄用則一易地而已力辭謂何矧
復親黨之㣲嫌豈爲腹心之深累勉起視事尚體眷
懷所請冝不允故玆詔示想冝知悉
　　蘇頌免尚書左丞不許詔
勑蘇頌覧所劄子奏辭免恩命事具悉卿家世名臣
少小篤學在昔圖史包括無遺本朝典章指陳可數
中以直道廢於一時終守金石之姿不爲燥濕所變
白首在列丹心甚明進轄中臺斷自吾意服勉休命
勿爲固辭所請冝不許故玆詔示想冝知悉
　　不允詔(同上條)
勅蘇頌省所劄子奏辭免恩命事具悉卿日奉寳訓
進讀金華詞氣裕然進退以禮朕旣巳熟聞講觧之
益抑又究觀業履之詳臺中紀綱責任丞轄卿其以
平昔舊聞施於政事朕亦以所參庻政驗卿前言母
爲固辭當取成效所請冝不允故玆詔示想冝知悉
　　蘇頌再免左丞不許詔
勅蘇頌覧所再上劄子奏辭免恩命事具悉卿昔在
仁祖之朝巳預石渠之選一時同列于今㡬人結髪
翰墨之場白首忠信之節議論如故志意不衰擢任
柄臣蓋旌耆德辭至于再殊匪吾懷所請冝不許故
玆詔示想冝知悉
　　不允詔(同上條)
勅蘇頌省所再上劄子奏辭免恩命事具悉二轄之
司萬㡬所萃不明故事政或失於紛更不逹當今用
或病於膠固朕以卿誦習典章而不厭更閱義禮者
尤多擢實左右之聮實求咨訪之益雖力辭之不巳
頋成命之難回所請冝不允故茲詔示想冝知悉
　　知樞宻院孫固乞避親不允詔
勑孫固省所劄子奏伏覩除韓忠彦同知樞宻院事
縁臣有女嫁忠彦之弟純彦有此親嫌理合廻避伏
望罷臣知樞宻院事獲遂休退事具悉朕惟先朝同
秉樞機之臣有以近親不許避免之比是以並建長
貳之懿不取形迹之嫌今卿以謂無他同寮詣循著
令雖祖宗舊法不可遂忘而君臣同德故爾無害豈
以纎芥之故遽爲退老之謀再閱謙詞徒用嘉歎所
請冝不允故玆詔示想冝知悉
　　周尹進興龍節無量壽佛勑書
勑周尹省所進奉興龍節無量壽佛一軸事具悉佛
心無爲佛壽無量有能繪其真相俾來獻於誕辰勉
我以淸浄之風祝我以期頥之福忠勤深至嘉歎不
忘故茲示諭想冝知悉夏熱汝比好否遣書指不(多/及)
　　范百禄免侍讀不允詔
勑百禄省所上表蒙恩除兼侍讀伏望特寢譔恩事
具悉卿秉心直諒臨事莊栗頃貳憲部持法寛平不
屈於權要及領選曹馭吏詳察不撓於煩劇其逹於
吏治朕旣知之矣至於通經博古慨然正論昔由此
進今以是老朕窹寐格言而獨未聞焉挾䇿進讀其
勿復避所請冝不允故茲詔示想冝知悉
　　趙君錫免吏部侍郎不允詔
勑君錫省所奏辭免恩命事具悉卿孝友慈祥可以
施於有政寛栗柔立可以命之有家適從議讞之勞
遷領銓綜之重蓋因巳試之效非有躐等之嫌選劇
務繁不可乆曠勉力思報賢於固辭所請冝不允故
茲詔示想冝知悉
　　文彦博免孫男康世章服不允詔
勅彦愽省所劄子奏辭免孫男康世章服事具悉卿
以耆老給扶子孫以進見授服前後旣異豈以重復
爲疑奏牘上聞何其畏慎之過巳頒成命罔復重辭
所請冝不允故茲詔示想冝知悉
　　孫固乞致仕不乆詔
勑孫固省所劄子奏以老病情迫累乞休致未賜開
可縁年齒晚暮疾病侵陵今日筋骸困憊至此無復
安全之理伏望哀憐早降俞㫖事具悉卿逮事聖考
於潜宫與開先朝之大政貴老求舊屬任之意方隆
引疾告歸退避之言巳甚君臣同德夫豈當然體力
雖衰姑復自勉所請冝不允故玆詔示想冝知悉
　　宰相吕大防等爲旱乞退不允詔
勑大防等省所劄子奏時雨不足乞罷免職任事具
悉歴時告旱歲事可虞精禱未孚神貺猶嗇朕側身
思咎終夕靡遑卿等躬任爕和志同憂患雖引義自
責大臣之體則然而釋位求安有國之計何頼尚講
救荒之攻以助憂民之誠茍能使旱不爲炎則朕復
何咎所請冝不允故茲詔示想冝知悉
　　太皇太后以旱賜門下詔
勑門下吾母臨四方親决萬務淸心克巳凡以爲民
而天意弗或歴時災旱宿麥㡬盡秋稼未立饑饉旣
至疫癘將起齋祠雖切漠然弗應吾則不德民實何
罪中自循省寢食皆廢豈政治失當事之害物者尚
多上下否塞情之不通者非一刑或不稱其罪用或
不當其人有一于斯皆足以上怫天心下擾民聽循
致斯旱咎實在吾皇帝遇災恐懼不敢自佚旣命有
司降食避殿罷五月朔朝吾亦自合月二十三日後
减常膳側身念咎固無吝於改爲恊德濟民尚有永
於列位故茲詔示想冝知悉
　　皇帝以旱賜門下詔
勅門下朕奉承統業于今五年臨御崇髙未逹庻政
夙夜祗懼若渉淵氷常恐德之弗類無以卜慰民望
上當天心今者冬雪不效春雨弗若逮此孟夏旱災
如焚麥不允食禾未出土歲事凛凛民且狼頋雖禱
祠備至而神莫之答惟循省自克則災或可消意者
政令寛弛吏或爲害而莫懲歟賦役失當民病於事
而莫察歟忠言有壅而未逹賢才有抑而未用歟念
之雖勤行則未至昭明恐懼之誠意庻㡬隂陽之不
違可自今月二十三日後减常膳不御前殿及將來
五月一日罷文德殿視朝朕上奉東朝深愧常珍之
日缺下臨庻尹猶冀嘉言之上聞苟利於人其無不
可故茲詔示想冝知悉
　　鄧温伯免翰林承㫖不許詔
勑温伯覧所奏辭免恩命事具悉卿以文史足用乆
在禁林慎靖寡尤首承宻㫖雖云新命率皆前官尚
此盤桓固求引避旣違朝廷號令之信徒有道路進
退之嫌其尚亟前勿爲煩請所請冝不許故茲詔示
想冝知悉夏熟卿比平安好遣書指不多及
　　不允詔(同上條)
勅温伯省所奏辭免恩命事具悉翰林以議論爲官
而承㫖以年德爲選茲所以歴求多士復用舊人卿
旣乆在朝廷當識朕意遷延退託雖多長者之風號
令文詞冝得宿儒之用成命不反固辭實難所請冝
不允故茲詔示想冝知悉夏熟卿比平安好遣書指
不多及
　　吕大防等再爲旱乞退不允詔
勅大防等省所再上劄子奏近以旱暵爲沴乞罷職
任伏蒙詔命不從所請伏望早賜施行事具悉常暘
爲災民瘠已甚朕爲之父母而卿等爲朕股肱相與
憂之固其任也然至於求罷職事則匪朕心朕旣自
以失德爲疑卿等姑復以粃政爲念因民情而圖救
脩早備以防㣲旣能夙夜在公豈必逡廵去位朕志
如是卿其少安所請冝不允故茲詔示想冝知悉
　　彰德軍官吏軍民示喻勑書
勅彰德軍官吏軍人僧道百姓等朕以魏都要地宇
難其人馮京名臣姑易其節假爾鄴城之重壯我晋
鑰之聲矧旄鉞之得賢抑吏民之增氣巳頒大號想
慰輿情今特授馮京檢校司空持節相州諸軍事相
州刺史充彰德軍節度相州管内觀察處置等使再
任知大名府兼北京晋守司公事畿內勸農使充大
名府路安撫使馬歩軍都緫管仍加食邑五百户食
實封二百戸勲封如故故玆示諭悉冝知悉將士等
各得平安好參佐官吏僧道耆壽百姓等並存問之
遣書指不多及
　　馮京免彰德軍節鉞不許詔
勅馮京覧所上表辭免恩命事具悉老臣所在衆志
(安/自)邉鄙震其威名吏民習於條敎事可坐定政無更
張是用因魏都之舊疆換鄴城之新節孚號旣布僉
謀畢同方慶得人之難遽覧飛章之請吾命惟允卿
其勿違所請冝不許故玆詔示想冝知悉夏熱卿比
平安好遣書指不多及
　　不允詔(同上條)
勑馮京省所上表辭免恩命事具悉魏愽重鎭舊用
老臣旄節寵章制存易地朕以卿著稱多士旣歴三
朝卧治此邦於今再歳復欲借君以爲重蓋亦因民
之所安豈其固辭而可得免祗服成命永綏北郊所
請冝不允故茲詔示想冝知悉夏熱卿比平安好遣
書指不多及
　　文彦博免致仕合得五人恩澤詔
勑彦博省所劄子奏今來致仕依條合得五人恩澤
乞賜寢罷事具悉朝廷以恩遇老臣無所不厚而卿
以禮自免辭不敢居卿旣能見得思義以律貪夫朕
豈不能成人之羙以明晚節蓋知損之爲益是以髙
而不危所請冝允故玆詔示想冝知悉夏熱卿比平
安好遣書指不多及
　　范百禄免翰林學士不乆詔
勅百禄省所上表辭免恩命事具悉卿蚤以直言預
英祖之選中以直道干神考之知侃然立朝老而益
劭朕欲訪經籍討論之助求文章潤色之工旣巳寘
卿金華之中玆又擢卿玉堂之上矧復班六曹之首
無躐等之嫌繼仲父之賢有位家之慶朝有成命勢
不可違時方須才義亦難奪所請冝不允故玆詔示
想冝知悉
欒城集第卷三十三
欒城集卷第三十四
　北門書詔祈祝九十首
　　批答四十四首
　　　門下侍郞孫固乞致仕不許不允批答二首
覧表具之吾不出帷幄臨御家邦實頼股肱之良以
持綱紀之要於其進退頋可輕聽之哉卿頃自近藩
擢貳東省本以年德之故非有䈥力之求若夫正顔
色出詞氣使人望之而忠誠可信鄙倍自逺斯可矣
豈以一病未能造朝遂欲舎而去哉誠請雖勤於義
未也所請冝不許
省表具之卿事先帝於東宮覧兵要於西府忠厚之
節始終不渝朕敷求舊人所得無㡬親之信之以爲
手足尊之重之以爲耆龜非有大故不可棄也豈以
一病而輕去哉雖㑹朝之常儀與坤成之大慶未能
白力蓋亦何疑尚寧乃心終輔予治所請冝不允
　　　劉昌祚免殿前副都指揮使不許不允批答
　　　二首
覧表具之衞兵虛帥累月于玆召節亟還辭章繼入
旣匪眷懷之素復稽緫護之冝與其飾說以固辭孰
若勤職而圖報所請冝不許仍斷來章
省表具之卿結髪兵間著績境外臨緫環衞本以次
遷懇避節旄再形謙請頋成命之不反冝就職以無
辭所請宜不允仍斷來章
　　文彦愽乞致仕不許不允批答二首
覧表具之卿以衞武之年踐吕尚之位安然無作則
功名自隆黙然無言則卿尹自化當以至靖之德坐
鎭羣動之樞不勞施爲以憊䈥力今者𥘉畢元祀遽
聞告歸㡬務多閑朝謁非病屬任旣重披閱爲疑方
假百年之令猷以觀庻尹之成效來請雖切殊匪吾
心所請冝不許
省表具之老而謝事古之禮也而勢未可去蓋有不
得謝者矣卿元豐之間引年而歸隆知足之風元祐
之𥘉承詔而起敦急病之義旣進退之兩得謂始終
之不渝方朝廷政事之優閑而卿志氣之康𥙿雍容
師保之地儀刑卿士之前朕之望卿意未有艾誠請
雖至義不可從所請冝不允
　　吕大防免明堂恩命不許不允批答四首
覧表具之吾聽政九重逮今四載觀孝孫之致享奉
文子以配天神人旣和禮樂備舉終事如素孰尸厥
功顧惟元臣冝與有慶徃服休命其勿復辭所請冝
不許
省表具之朕臨御諸夏俛仰四年格茲秋成躬致禋
祝爕和鎭撫卿與有勞豈惟一朝顯相之勤實頼同
德賛襄之益國有成憲時錫寵章其罔復辭勉服休
命所請冝不允
覧表具之寵至而辭抑惟常禮義當而受頋亦何疑
永言宗祀之嚴實頼顯相之助加惠百辟罔遺一人
豈其股肱之良而無封邑之寵成命不易祗受勿違
所請冝不許仍斷來章
省表具之朕奉祀合宫祗見上帝諸侯致享邇臣侍
祠凡執豆籩咸𬒳慶賜矧予元宰實代天工獨執謙
言孰先多士勉膺成命罔復固辭所請冝不允仍㫁
來章
　　皇伯祖宗暉免恩命不許不允批答四首
覧表具之季秋致享羣后在廷卿奉祀濮園首帥宗
子相我熈事不忘肅雍逮茲禮成冝受帝祉矧朝廷
之寵數皆祖宗之舊章雖孰謙辭莫回成命所請冝
不許
省表具之朕推廣帝澤覃及海涯惟英祖伯仲之親
與濮園烝嘗之奉顯膺異數實先諸臣矧茲均福之
餘本縁升侑之慶祗服成命其又何辭所請冝不允
覧表具之無言不酬無德不報古之道也緫章之祀
成于顯相雖駿奔走執豆籩皆𬒳其澤矣而况於王
乎雖復固辭難遂來懇所請冝不許仍斷來章
省表具之屬尊則禮必異親近則寵必先國之舊章
朕何敢廢矧惟合宫之祀實頼顯相之勤雖欲不居
懼失常典載嘉誠請難徇固辭所請冝不允仍斷來
章
　　　皇叔祖宗祐宗楚免恩命不許不允批答四
　　　首
覧表具之吾祗命元孫躬饗上帝父兄在列君臣肅
然熈事告成大霈時舉冝因休命之降以爲群臣之
先執謙而辭殊匪吾意所請冝不許
省表具之朕躬享上帝陟配文考事天事親一舉而
得旣受帝祉懼不敢專思與父兄共享其福若尊屬
懿親辭而不有謂羣臣何其聽朕命服此休寵所請
冝不乆
覧表具之祭祀之澤神所照臨祖宗之舊吾無加損
卿侍祀夙夜終事肅雍旣同百僚咸被光寵豈獨㓗
巳固陳謙詞懇請雖堅成命莫改所請冝不許仍斷
來章
省表具之朕旣有事于明堂凡執事之臣咸與有慶
矧諸父兄之責朕所尊禮而祖宗之所顧享者耶辭
至干再深所末諭尚體至意無復煩請所請冝不允
仍斷來章
　　皇弟佶似偲免恩命不許不允批答四首
覧表具之吾奉承先緒成就諸孫宗祀合宮玆見元
良之盛大霈寰㝢特先仲叔之賢率時舊章錫以休
命體我眷厚其勿謙辭所請冝不許
省表具之兄弟之義譬如手足憂喜同之朕有事于
合宫徼福于上帝中外臣庻咸被其澤豈子諸弟之
親而不遍者乎朕命惟允其勿辭可也所請冝不允
覧表具之席父兄之貴居王公之尊典禮旣行爵命
自至茲以廣愛豈將期驕與其𬒳命而力辭孰若居
寵而知畏祗服異數毋忘益恭所請冝不許仍斷來
章
省表具之宗祀文王以配上帝此周禮也議于諸儒
歴世不决逮我聖考一言而定朕奉而行之罔有增
損至於禮樂之文赦宥之澤咸有成法非朕所私豈
予諸弟之賢弗迪前人之訓祗服寵命其勿固辭所
請宜不允仍斷來章
　　　劉昌祚免恩命不許不允批答四首
覧表具之卿國之虎臣帥我爪士緫章大祀宿衞有
勞宜爲六軍之先以承大賚之慶辭而不有殊匪吾
心所請冝不許
省表具之卿爲環列之尹職在訓齊方緫章之祠勞
於宿衞禮成加惠國有舊章上自將帥之聮下逮什
伯之長咸錫休命罔遺一夫苟將獨辭何以率衆所
冝請不允
覧表具之朝廷治安將帥閑暇因慶推賞或疑無名
孰知飬之之優蓋由責之之重鎭靖吏士折衝蠻夷
茍誠能之尚有大者徃服成命毋復固辭所請冝不
許仍斷來章
省表具之朕三歲親祠百辟來助因上穹之降福縻
好爵以廣恩非獨爾私尚將何避若夫閫外之寄師
中之權朕旣不以私假人卿亦冝以功受禄今此成
命其勿固辭所請冝不允仍㫁來章
　　　中書侍郎劉摯免恩命不許不允批答二首
覧表具之吾雙日而朝勤勞政事四歲之乆庻㡬成
功幸斯民之小康見合宫之再享豈伊寡德實頼羣
公苟天下之信安夫何賞之不可大賚之慶胡以辭
爲所請冝不許仍㫁來章
省表具之朕歴三歲以親祠罄四海之來祭雖祖考
之德足以致此而左右之助豈其無人卿夙夜在公
直諒不倚成我熈事爾勞居多惠澤之均率由舊典
巳行之命其罔固辭所請冝不允仍斷來章
　　　尚書右丞許將免恩命不許不允批答二首
覧表具之祭有大澤惠及庻工凢自通籍之臣莫不
指日而待卿位在丞轄手執紀綱辭而不居衆或未
喻矧成命之不反冝勉受以勿違所請冝不許仍斷
來章
省表具之朕祗見昊穹嚴奉文考卿蚤以儒術用於
先朝蓋圖任有求舊之心而顯相有逮事之感實先
多士推霈渥恩其勿固辭徃服成命所請冝不允仍
斷來章
　　　文彦博致仕免兩鎭不許不允批荅二首
覧表具之凡自一命告老于朝考之舊章必加以爵
蓋所以敦始終之義礪㢘退之風國之故常吾敢失
墜卿自祖宗之世兼將相之擢得謝神考之朝旣履
師臣之貴老而復起功成告歸豈以上公之尊不如
命士之寵兼鎮之重故事可推雖曰非常之恩孰是
元臣之比勉膺成命毋煩固辭所請冝不許
省表具之朕越自冲年嗣承大統念昔師臣之羙起
卿謝事之餘元老在朝國勢增重誨言時至典學日
新方當問道之秋遽聞歸老之告留之不可爵之無
加推考舊章以錫成命因有餘而戒得雖嘉乃心念
不足於報功亦伸朕志所請冝不允
　　　韓忠彦免同知樞宻院不許不允批答二首
覧表具之吾以二三大臣分領兵政庻務雖職之煩
簡或異而事之緩急略殊然而屬任惟均出入無間
卿旣與聞國論豈不明吾此心安有緫轄中臺則足
以參㡬㣲之决至於論議西府則不能處軍旅之
尚體春懐毋復謙請所請冝不許仍斷來章
省表具之惟乃先正歴事累朝經國論道有賢相之
規治兵禦戎得名將之略風績猶在子孫不忘今朕
舉以試卿意卿得其遺意勉膺成命其勿煩請上可
以幹國之蠱下可以信父之志所請冝不允仍㫁來
章
　　　蘇頌免尚書左丞不許不允批答二首
覧表具之國方治安典章文物可以御世朝有耆老
風采議論足以服人吾以卿夙守名節練逹故事舉
而用之豈苟而巳勉起就職毋廢成命所請冝不許
仍斷來章
省表具之朕若稽古訓况於祖宗之法何所不考思
得良士逹於今昔之故明以來詔以卿立朝滋乆稱
道不亂擢寘綱轄之地以爲先後之寄明體茲意毋
復來請所請冝不允仍斷來章
　　　吕大防等乞御正殿復常膳不許不允批答
　　　二首
覧表具之吾勉而臨政志切爲仁凡克巳以濟民皆
力行而不悔矧今及旱傷稼憂在阻飢豈以菲食逾
旬指爲難事而卿等因是㣲澤率然上章雖嘉乃誠
殊匪吾意夫旱災之後荒政之所備者尚煩秋種雖
生終歲之可虞者非一與其君臣釋然而忘患孰若
上下相儆以圖安姑存降食之文以示畏天之實所
請宜不許
省表具之歷時不雨天之告戒巳深因旱責躬朕之
誠意未怠今雖小雨繼至而二麥巳傷饑饉有巳見
之形禾黍無必獲之理卿等遽陳誠請復求故常朕
仰畏天威下念民瘼深愧治朝之盛未知肉味之丼
矧復神毋愛民憂心如昨朕獨何意遄舉舊章湏歲
事之有成與天意而皆復所請冝不允
　　　第二表不許不允批答二首
覧表具之吾性本恭儉居不求豐時方旱災懼若無
措是用側身念咎貶食以其上將答於天下心以慰
於民望今者膏澤旣至黍稷可期此則上帝仁愛之
深斯民鰥寡之幸在吾祗懼何敢弭忘卿等備位股
肱亮此誠意豈可因風雨之㣲順忽隂陽之乆愆方
歲事之多虞姑復少竢苟民食之旣足吾亦何辭所
請冝不許仍斷來章
省表具之朕獲守丕基未習師保之訓不有善政以
干隂陽之和去冬以來時雨弗若譴告之乆逮今半
歲有餘戒懼之誠豈以一雨而足永惟朝㑹之禮百
辟具來膳飮之常庻珍咸在方斯民之未裕匪朕意
之所存卿等寄在腹心志同憂樂奉我以黼扆之盛
不若處我於無過之中厚我以玉食之華不若助我
以兼濟之善所請冝不允仍斷來章
　　　第三表不許不允批答二首
覧表具之乃者雩而得雨牟麥旣傷田雖可耕禾黍
猶病吾惟農夫之不易歲事之多艱未忘戒懼之誠
不遑口體之養今者時雨旣至秋稼稍蘇卿等遽與
庻官求信首請吾將推先王菲食之意以終斯民豐
歲之祈行之雖乆而不謂勞卿其姑止以成吾志所
請冝不許
省表具之朕庻政不明常暘爲譴奔走祠望降黜典
常亦旣逾時僅而獲雨永惟天意之難復民食之未
充庻㡬終歲之登成未免玆心之怵惕虛治朝之列
位損內饔之常羞於朕心猶曰未安而卿等遽以爲
請昔成湯自省以六事楚莊常懼於無炎朕旣嘉前
王之小心豈以一雨而遂懈所請冝不允
　　　第四表許允批答二首
覧表具之吾聞天之降異本以仁愛人君君知畏天
乃克保有邦國故旱雖傷稼而恐懼修政則變或可
消雨雖應祈而怠忽忘災則歲未可必頃者膏澤荐
至羣言上聞吾夙興念此降食如故今勤請繼至屢
却弗回惟衆意之不可重違故事之不可終廢膳羞
之設雖勉强以復常修省之心終頃刻而不去尚頼
多士同致此誠所請冝許
省表具之畏天䘏民本朕躬平日之志避殿損膳抑
祖宗故事之常乃者亢陽爲災丼澤未遍朕祗率舊
典以行本心茲因屢請之勤審知時雨之足苟毋憂
於民食豈必廢於邦常朕旣川僉言正坐食珍不改
國朝之舊卿等亦廣吾意修政謹備常若水旱之來
所請冝乆
　　書九首
　　　皇帝明堂宿齋第一次問太皇太后聖體答
　　　書
太皇太后致書于皇帝祗事緫章竭誠齋宿上承天
以報本内嚴父以顯親克慎多儀永膺繁祉
　　　皇太后答書
皇太后致書于皇帝國有舊章禮嚴宗祀祓齋殿幄
之袐和調玉食之精益慎孝思以逆純嘏
　　　皇太妃答書
皇太妃致書于皇帝齋居外朝躬承太祀穆然重室
之邃煥乎右坐之嚴祗率舊章以承天貺
　　　第二次太皇太后答書
太皇太后致書于皇帝祀嚴三歲卜告中辛旣結佩
以齋心將奠玉而致享克勤陟降以接明靈
　　　皇太后答書
皇太后致書于皇帝講禮令宮祇事上帝將儀式於
文考以敎孝於諸侯尚愼威儀以承佑享
　　　皇太妃皇書
皇太妃致于書皇帝上帝降衷文考升侑精誠盡於
齋宿進退比於樂文罔之告勞以湏降福
　　　皇帝謝禮畢太皇太后荅書
太皇太后致書于皇帝奉承天休纉嗣先烈四及季
秋之吉再𣢾合宮之嚴禮成不違神貺昭答益懋仁
孝之本以格天人之和
　　　皇太后答書
皇太后致書于皇帝秋物豐成克致粢盛之奉群心
祇若式觀職貢之來內盡紀誠外殫庻物遂與多儀
之盛何慙累聖之隆降福孔多克勤無斁
　　　皇太妃答書
皇太妃致書于皇帝絜齋居外有夙夜之勤旋辟致
恭盡禮樂之變仰以報功於上帝俛以祈福於斯民
及此休成蓋亦勞止永膺福祚以保家邦
　　　祝文十二首
　　　　北京南開二股河祭河瀆星辰祝文
維元祐四年歲次巳巳月朔日嗣天子名謹遣承議
郎行太常愽士充祕閣校理武騎尉劉唐老敢昭告
于尾宿星乃者暑雨過常河流東溢因有司之來吿
請以時而決䟽兵役暴興冀明靈之垂祐民心苟利
幸開塞之恊冝尚饗
　　　景靈宫安鐡氷窓祝文
維元祐四年歲次巳巳八月戊戍朔十六日癸丑皇
帝遣昭宣使和州刺史内侍挿班管勾景靈宫趙世
長致祭于里域真官伏以靈宇邃嚴周渠捍宻有司
繕故以時易新旣命涓神敢告經始尚饗
　　　後苑祈晴祝
維元祐四年歲次巳巳八月戊戌朔二十二日巳未
皇帝遣入内內侍省内東頭供奉官句當後苑譚扆
等請僧三七人於後苑華景亭𨳩啓祈晴道埸伏以
秋稼方登滛雨作沴矧合宫之大禮迫季月之近期
塗潦爲憂寢食㡬廢仰祈法力之勝時歛積雨之祥
開示秋䁑以成歲事下慰勤農之念上全享帝之誠
謹言
　　　大廟整漏奏告宣祖皇帝祝文
維元祐四年歲次巳巳九月戊辰朔六日癸酉孝曾
孫嗣皇帝臣名謹遣朝請大夫守太常少鄉直龍圖
閣柱國賜紫金魚袋臣李周敢昭告于宣祖昭武睿
聖皇帝伏以廟室乆安霖雨乘隙飾工繕治選日告
䖍棟宇益堅威靈無竦尚饗
　　　後苑粉壇祈雨祝文
維元祐五年歲次庚午四月丙申朔皇帝遣入內內
侍省內東頭供奉官句當後苑譚扆等請僧三七人
於後苑華景亭開啓粉壇祈雨道埸伏以自冬常暘
渉夏未雨四方千里二麥一空惕焉不德之慙貽我
烝民之病爰假佛乗之妙力大啓天竺之浄壇庻使
鍾𣑽旣交作雲雷於淸晝膏澤普潤復禾黍於有秋
豈獨㣲衷之私實亦衆志之願謹言
　　　五岳四瀆祈雨祝文
維元祐五年歲次庚午月朔日皇帝名謹遣左朝散
郞充集賢校理守尚書禮部郞中崔公度敢昭薦于
東嶽天齊仁聖帝伏以君德不修天澤弗應自冬渉
夏困於常暘失麥與禾何以卒歲率土之廣匪神孰
依雖或政令之失冝嗟彼烝庻之何罪尚祈丼雨克
卑豐年衆之所同神罔終棄尚饗
　　　謝雨祝文
維元祐五年歲次庚午月朔日皇帝名謹遣左朝散
郞充集賢校理守尚書禮部郎中崔公度敢昭賽予
東嶽天齊仁聖帝伏以自冬歴春雨雪弗效由近及
遠麥禾可憂懼成凶年病我赤子神明昭答膏澤普
加力回大旱之餘卒致有秋之喜不腆之薦誠意斯
存尚饗
　　　鳯翔府太平宮修殿告遷太宗神御祝文
維元祐五年歲次庚午月朔日孝曾孫嗣皇帝臣名
謹遣臣某敢昭告于太宗至仁應道神功聖德文武
睿烈大明廣孝皇帝伏以終南積髙神明是宅仙廟
夙設容御攸存屬當圖新敢告遷寓少祈安妥旋復
故常尚饗
　　　奏告五星祈雨祝文
維元祐五年歲次庚午四月丙申朔八日癸卯嗣天
子(名)謹遣左奉議郞守尚書吏部員外郞趙屼敢昭
告于東方歲星伏以膏澤不時咎在邦政烝庻何罪
橫罹深災惟神聦明實司造化尚霈丼雨卒成豐年
衆所共祈神豈弗答尚饗
　　　天地社稷宗廟謝雨祝文
維元祐五年歲次庚午五月乙丑朔十三日丁丑嗣
天子臣名謹遣中大夫守門下侍郞柱國彭城郡開
國公食邑二千戸食實封五百戸賜紫金魚袋臣劉
摯敢昭賽于昊天上帝伏以旱始于冬牟麥旣病勢
延于夏禾黍亦傷憂心如焚靡神不舉雖責躬而何
益頼靈德之好生甘澤霶流羣槁復作民有望於饘
粥國無廢於粢盛仰止鴻私莫知所報尚饗
　　　神廟寺觀謝雨祝文
維元祐五年歲次庚午五月乙丑朔十三日丁丑皇
帝謹遣左朝散大夫尚書吏部郎中胡宗回敢昭賽
于護國顯應公伏以民以食爲生神以民爲主亢陽
爲厲頋多匪德之慙靈雨既周終頼無私之施釋三
農之憔悴復九糓於登成利澤無窮恩德何報尚饗
　　　嶽瀆謝雨祝文
維元祐五年歲次庚午月朔日皇帝名謹遣某官某
敢昭賽于東嶽天齊仁聖帝乃者歲方常暘民旣艱
食振倉廪而何救殫雩禜而莫聞雖懐閔雨之誠頋
乏應天之實是以並走羣望靡神不宗神惟不終棄
民國亦因以受賜油雲屢作甘雨俄均禾黍復生麻
菽可蓻民旣勤止朝夕耘耔之間神終相之時節風
雨之至尚饗
　　青詞十二苜
　　　福寧殿開啓明堂頋告道埸青詞
維元祐四年歲次己巳八月戊戌朔十三日庚戍嗣
天子臣名請女道士二七人於福寧殿開啓明堂道
場一月罷散日設醮一座一百二十分位謹上啓元
始天尊太上道君太上老君混元上德皇帝伏以嗣
守丕業于今四年躬祀緫章方期再見講魯之舊當
先事于泮宫稽國之常亦預祈千中禁祓除祕殿祗
竢真游降福儲祥望璇霄而非逺奉珪奠幣冀釐事
之有成無任懇倒之至謹詞
　　　罷散青詞
維元祐四年歲次己巳九月戊辰朔十三日庚辰嗣
天子臣名請女道七二七人於福寧殿罷散明堂道
埸設醮一座一百二十分位謹上啓元始天尊太上
道君太上老君混元上德皇帝伏以將𣢾合宫祗見
上帝遵道家之秘籙先祓不祥企眞馭於太虚罔違
誠悃錫玆社福卑我休成無任懇倒之至謹詞
　　　北京南開二股河道場青詞
維元祐四年歲次巳巳月朔日嗣天子臣名謹遣承
議郎行太常愽士充秘閣校理武騎尉臣劉唐老請
道士二七人爲開二股河開啓道場七晝夜罷散日
設醮一座一百二十分位謹上啓元始天尊太上道
君太上老君混元上德皇帝伏以大河西行巳見歴
年之乆漲水東溢疑還故道之流兵役亟興民力重
困顧河朔災傷之未復惟天心惻怛以無私式遏橫
流少安北道無任懇倒之至謹詞
　　　中太一宮祈晴青詞
維元祐四年歲次巳巳八月戊戌朔二十二日巳未
嗣天子臣名謹遣入內內侍省内侍髙品臣楊偁請
道士三七人於太一宮眞室殿開啓祈晴道塲謹上
啓元始天尊太上道君太上老君混元上德皇帝伏
以多稼如雲淫雨若注勢逾三日害及百嘉永惟刑
政之失中顧念蒼黔之何罪矧復宗祀有日百執致
功泥潦塞途中外告病仰惟眞聖之妙實司隂陽之
權廓淸繁雲煥發朝日屈伸俄頃變化無方使民獲
収歛之功而國遂齋祠之禮永望霄極祗薦勤誠無
任懇倒之至謹詞
　　　明堂禮畢福寧殿道塲青詞
維元祐四年歲次巳巳九月戊辰朔十四日辛巳嗣
天子臣名請女道士二七人於福寧殿開啓明堂禮
畢道塲一七日羅散日設醮一座一百二十分位謹
上啓元始天尊太上道君太上老君混元上德皇帝
伏以因聽政之堂修饗帝之祀陟配文考大賚四方
禮成不違神貺昭答念非寡德之致顧依妙道文餘
祗祓禁塗遠逆眞馭誠心上逹㣲供獲陳無任懇倒
之至謹詞
　　　罷散青詞
維元祐四年歲次己巳九月戊辰朔二十日丁亥嗣
天子臣名請女道士二七人於福寧殿罷散明堂禮
畢道埸設醮一座一百二十分位謹上啓元始天尊
太上道君太上老君混元上德皇帝伏以饗帝合宮
獲成嚴父之志薦誠秘殿復陳終事之儀靈科旣修
眞貺斯格肅若神光之下怳然誠意之通明德甚㣲
愧天心之博應神功莫澗保邦祚於無疆無任懇倒
之至謹詞
　　　景靈宮預告稚飾聖祖青詞
維元祐四年歲次巳巳九月戊辰朔十七日甲申嗣
皇帝臣名謹遣昭宣使和州刺史內侍省内侍押班
管句景靈宫臣趙世長請道士二七人於景靈宫天
與殿開啓稚飾預告道塲三晝夜罷散日設醮一座
二百四十分位謹上啓聖祖上靈道髙九天可命保
生天尊大帝伏以威神在天像設有位稍經歲月寢
失光儀輒因靈科以告增飾無任懇倒之至謹詞
　　　裝飾聖祖御容青詞
維元祐四年歲次巳巳九月戊辰朔二十日丁亥嗣
皇帝臣名謹遣昭宣使和州刺史內侍省内侍押班
臣趙世長謹上啓聖祖上靈髙道九天司命保生天
尊大帝伏以眞聖所依冝極華煥歲月旣乆必有增
嚴茲因卜日之良敢告飾工之始無任懇倒之至謹
詞
　　　雅飾了畢開啓奉安聖祖真容道埸青詞
維元祐四年歲次巳巳九月戊辰朔二十七日甲午
嗣皇帝臣名謹遣昭宣使和州刺史內侍省內侍押
班管句景靈宫臣趙世長請道士二七人於景靈宮
天興殿開啓奉安道埸三晝夜罷散日設醮一座二
百四十分位謹上啓聖祖上靈髙道九天司命保生
天尊大帝伏以靈德常新威顔有耀儼若斯民之望
怳然眞馭之臨肇自殊庭卽安珍館稽首延佇降福
無疆無任懇倒之至謹詞
　　　西嶽謝雨青詞
維元祐五年歲次庚午月朔日皇帝名謹遣入內內
侍省内(東頭供奉官張怀宝請道士二七人於/開啓謝雨道場晝夜設醮分位㳟/于)
金天順聖帝㐲以靈雨愆期農民驚顧精禱旣格神
應不違牟麥復存禾黍可望永惟千里之澤豈獨一
人之私尚終降休迄有豐歲無任懇倒之至謹詞
　　　中太一宫祈雨青詞二首
維元祐五年歲次庚午二月丙申朔二日丁酉嗣天
子臣名謹遣入内內侍省内東頭供奉官臣李永言
請道士三七人於中太一宮真室殿開啓祈雨道塲
謹上啓元始天尊太上道君太上老君混元上德皇
帝伏以冬雪不效春雨過期雲族屢興風災輒至牟
麥旣病秋種未入嗟民何罪籲天不聞惟側身念咎
之誠不敢自赦而絜齋祈福之舊亦莫少愆庻見膏
澤之滂流尚俾飢民之粒食懇禱斯極眞聖所臨無
任懇倒之至謹詞
維元祐五年歲次庚午五月朔日嗣天子名謹遣入
内内侍省内東頭供奉官句當三館秘閣臣李永言
請道士三七人於中太一宮真室殿開啓祈雨道場
謹尚啓元始天尊太上道君太上老君混元上德皇
帝伏以常暘爲雪夏以及中精禱未浮雨不逾尺麥
雖粗入未足以充八口之飢禾則始生猶當竢三日
之澤人謀竭矣天意謂何惟至道之宻㣲運元化於
俄頃慈閔衆庻覆護邦家召呼風雲廣施千里之潤
勃興黍稷終致百室之盈永與斯民同仰靈德無任
懇倒之至謹詞
　　朱表七首
　　　福寧殿罷散明堂預告道埸朱表
臣名言絜誠致享近在外朝先事告誠祗祓中禁企
聖眞於璇極嚴科式於靈埸忽怳攸通福祥來曁冀
奠玉而神享迄升煙而禮成終始莫違上下蒙慶臣
無任精䖍激切之至謹奉表奏告以聞臣名誠惶誠
懼頓首蝢首謹言
　　　北京開二股河罷散日道場朱表
臣名言秋水洊至河流灌盈溢於北都之南疑有東
行之漸亟興兵役永念民勞仰祈幽賛之功式遏横
流之勢浮議一定疲俗再安覬洪造之無私庻㣲衷
之不昩臣無任精䖍激切之至謹奉表奏告以聞臣
名誠惶誠懼頓首頓首謹言
　　　明堂禮畢福寧殿罷散道塲朱表
臣名言親祠之重毎三歲而後成陟配之隆及中辛
而旣舉顧非薄之何有頼真聖以焉依祗按靈科絜
齋祕殿仙游降格神貺普存上保邦家之休下祈民
物之定眇然㣲悃過此何求臣無任精䖍激切之至
謹奉表奏告以聞臣名誠惶誠懼頓首頓首謹言
　　　景靈宮奏告雅飾聖祖罷散道塲朱表
臣名言於赫皇祖敷祐下民眷真宇之靚深儼粹容
之肅穆雖道存不變而體有從將旣祗薦於科儀期
永安於像設臣無任精䖍激切之至謹奉表奏告以
聞臣名誠惶誠懼頓首頓首謹言
　　　景靈宮奉安聖祖眞宗御容罷散道場朱表
臣名言眞源永乆福千世以無疆邃宇穆淸延萬靈
之景從肇新遺像祗薦薄誠庻資法㑹之功敷錫烝
民之祉臣無任精䖍激切之至謹奉表奏告以聞臣
名誠惶誠懼頓首頓首謹言
　　　西嶽罷散謝雨道埸朱表
臣名言歴時不雨千里同憂顧民何知惟帝是頼精
禱旣應多稼獲存饘粥之餘倉廩攸實仰憑道供少
答神休臣無任精䖍激切之至謹奉表奏告以聞臣
名誠惶誠懼頓首頓首謹言
　　　諸宮觀罷散謝雨道場朱表
臣名言生靈多罪丁旱暵以知窮眞聖至仁視疾苦
而能救不嫌屢請之黷漙施丼澤之滋禾黍復生囷
倉可望仰企霄漢莫報恩私臣無任精䖍激切之至
謹奉表奏告以聞臣名誠惶誠懼頓首頓首謹言
　　表五首
　　　泥飾諸陵神臺奏告表
臣名言伏以威神如在陵寢無疆風雨侵尋塗丹脫
落時加新飾以謹故封敢因良辰式告安宅臣無任
精䖍激切之至謹差某官臣某奉表奏告以聞臣名
誠惶誠懼頓首頓首謹言
　　　泥飾永𥙿陵神臺等奏告表
臣名言㐲以陵臺鞏固殿瓦峻嚴雨澤浸滛丹粉墮
落恭擇良日以命衆工彩飾再完威神不竦臣無任
精䖍激切之至謹差某官臣某奉表奏告以聞臣名
誠惶誠懼頓首頓首謹言
　　　明堂禮畢内中奏謝諸佛表
伏以躬薦徵誠克終大典致周公嚴父之志逹聖人
享帝之能顧菲薄之何功頼僊眞之垂祐歸依靡極
荷戴不忘臣無任精䖍激切之至謹差某官臣某奉
表奏告以聞臣名誠惶誠懼頓首頓首謹言
　　　露香表
伏以大享告成舊章不墜祗答昊穹之貺升侑文考
之靈精意潜通多福荐至敢因清夜躬薦薄誠臣無
任精䖍激切之至謹差某官臣某奉表奏告以聞臣
名誠惶誠懼頓首頓首謹言
　　　永𥙿陵添修屋宇奏告表
臣名言伏以宫寢崇深廊廡缺圯敢涓良日祗命衆
工庻復從新以資永固臣無任精䖍激切之至謹差
某官臣某奉表奏告以聞臣名誠惶誠懼頓首頓首
謹言

欒城集卷第三十四
欒城集卷第三十五
　　制置三司條例司論事狀(奏乞外/任狀附)
轍頃者誤蒙聖恩得備官屬受命以來於今五月雖
勉強從事而才力寡薄無所建明至於措置大方多
所未諭每獻狂瞽輒成異同退加考詳未免疑惑是
以不虞僣冐聊復一言竊見本司近日奏遣使者八
人分行天下按求農田水利與徭役利害以爲方今
職司守令無可信用欲有興作當别遣使愚陋不逹
竊以爲國家養材如林治民之官棋布海內興利除
害豈待他人今始有事輒特遣使使者一出人人不
安能者嫌使者之侵其官不能者畏使者之議其短
客主相忌情有不通利害相加事多失實使者旣知
朝廷方欲造事必謂功效可以立成人懷此心誰肯
徒返爲國生事漸不可知徒使官有送迎供饋之煩
民受更張勞擾之弊得不𥙷失將安用之朝廷必欲
興事以利民轍以爲職司守令足矣盖勢有所便衆
有所安今以職司治民雖其賢不肖不可知而衆所
素服於勢爲順稍加選擇足以有爲是以古之賢君
聞選用職司以責成功未聞遣使以代職司治事者
也盖自近世政失其舊均稅寛䘏毎事遣使冠盖相
望而卒無絲毫之益謗者至今未息不知今日之使
何以異此至於遣使條目亦所未安何者勸課農桑
墾闢田野人存則舉非有成法誠使職司得人守令
各舉其事罷非時無益之役去猝暴不急之賦不奪
其力不傷其財使人知農之可樂則將不勸而自勵
今不治其本而遂遣使將使使者何從施之議者皆
謂方今農事不修故經界可興農官可置某觀職司
以下勸農之號何異於農官嘉祐以來方田之令何
異於經界行之歴年未聞有益此農田之說轍所以
未諭也天下水利雖有未興然而民之勞佚不同國
之貧富不等因民之佚而用國之富以興水利則其
利可待因民之勞而乘國之貧以興水利則其害先
見苟誠知生民之勞佚與國用之貧富則水利之廢
興可以一言定矣而况事起無漸人不素講未知水
利之所在而先遣使使者所至必將求之官吏官吏
有不知者有知而不告者有實無可告者不得於官
吏必求於民不得於民其勢將求於中野興事至此
蓋巳甚勞此水利之說轍所以未諭也徭役之事議
者甚多或欲使鄕戸助錢而官自雇人或欲使城郭
等第之民與鄉戸均役或欲使品官之家與齊民並
事此三者皆見其利不見其害者也役人之不可不
用鄕户猶官吏之不可不用士人也有田以爲生故
無迯亡之憂朴魯而少詐故無欺謾之患今乃捨此
不用而用浮浪不根之人轍恐掌財者必有盗用之
姦捕盗者必有竄逸之弊今國家設捕盗之吏有廵
檢有縣尉然較其所獲縣尉常宻巡檢常踈非巡檢
則愚縣尉則智蓋弓手鄕户之人與屯駐客軍異耳
今將使縣人捕盗則與獨任廵檢不殊盗賊縱横必
自此始轍觀近歳雖使鄕户頗得雇人然至於所雇
迯亡鄕戸猶任其責令遂欲於兩稅之外別立一科
謂之庸錢以備官雇鄕戸舊法革去無餘雇人之責
官所自任且自唐楊炎廢租庸調以爲兩稅取太歴
十四年應于賦歛之數以定兩稅之額則是租調與
庸兩稅旣兼之矣今兩稅如舊柰何復欲取庸蓋天
下郡縣上户常少下戸常多少者徭役頻多者徭役
簡是以中下之戸毎得休間今不問戸之髙低例使
出錢助役上戸則便下戸實難顛倒失冝未見其可
然議者皆謂助役之法要使農夫專力於耕轍觀三
代之間務農最切而戰陣田獵皆出於農苟以徭役
較之則輕重可見矣城郭人戸雖號兼弁然而緩急
之際郡縣所頼饑饉之歲將勸之分以助民盗賊之
歲將借其力以捍敵故財之在城郭者與在官府無
異也方今雖天下無事而三路芻粟之費多取京師
銀絹之餘配賣之民皆在城郭苟復充役將何以濟
故不如稍加寛假使得休息此誠國家之利非民之
利也品官之家復役巳乆議者不究本未徒聞漢世
宰相之子不免戍邉遂欲使衣冠之人與編戸齊役
夫一歲之更不過三日三日之雇不過三百今世三
大戸之後自公卿以下無得免者以三大戸之役而
較之三日之更則今世旣巳重矣安可復加哉蓋自
古太平之世國子俊造將用其才者皆復其身胥史
賤吏旣用其力者皆復其家聖人舊法良有深意以
爲貴之以學而奪其力用之於公而病其私人所難
兼是以不取奈何至於官戸而又將役之且州縣差
役之法皆以丁口爲之髙下今巳去鄕從官則丁口
登降其勢難詳將使差役之際以何爲據必用丁則
州縣有不能知必不用丁則官戸之役比民爲重今
朝廷所以條約官戸如租佃田宅斷買坊埸廢舉貨
財與衆爭利比於平民皆有常禁苟使之與民皆役
則昔之所禁皆當廢罷能之則其弊必甚不罷則不
如爲民此徭役之說轍所以未諭也轍又聞發運之
職今將改爲均輸常平之法今將變爲青苗愚鄙之
人亦所未逹昔漢武外事四夷內興宮室財用匱竭
力不能支用賈人桑羊之說買賤賣貴謂之均輸雖
曰民不加賦而國用饒足然而法術不正吏縁爲姦
掊克日深民受其病孝昭旣立學者争排其說霍光
順民所欲從而與之天下歸心遂以無事不意今世
此論復興衆口紛然皆謂其患必甚於漢何者方今
聚歛之臣才智方畧未見桑羊之比而朝廷破壊規
矩觧縱繩墨使得馳騁自由惟利是嗜以轍觀之其
害必有不可勝言者矣今立法之𥘉其說甚羙徒言
徒貴就賤用近易遠茍誠止於此則似亦可爲然而
假以財貨許置官吏事體旣大人皆疑之以爲雖不
明言販賣然旣許之以變易矣變易旣行而不與商
賈爭利者未之聞也夫商賈之事曲折難行其買也
先期而與錢其賣也後期而取直多方相濟委曲相
通倍稱之息由此而得然至徃徃敗折亦不可期今
官買是物必先設官置吏簿書祿廪爲費巳厚然後
使民各輸其所有非良不售非賄不行是以官買之
價比民必貴及其賣也弊復如前然則商賈之利何
縁可得徒使謗議騰沸商旅不行議者不知慮此至
欲捐數百萬緡以爲均輸之法但恐此錢一出不可
復還且今欲用忠實之人則患其拘滯不通欲用巧
智之士則患其岀没難考委任之際尤難得人此均
輸之說轍所以未諭也常平條勑纎悉具存患在不
行非法之弊必欲修明舊制不過以時歛之以利農
以時散之以利末歛散旣得物價自平貴賤之間官
亦有利今乃改其成法雜以青苗逐路置官號爲提
舉别立賞罰以督增虧法度紛紜何至如此而况錢
布於外兇荒水旱有不可知歛之則結怨於民捨之
則官將何頼此青苗之說轍所以未諭也凡此數事
皆議者之所詳諭明公之所深究而轍以才性朴拙
學問空踈用意不同動成違忤雖欲勉勵自効其勢
無由苟明公見寛諒其不逮特賜敷奏使轍得外任
一官苟免罪戾而明公選賢舉能以備僚佐兩獲所
欲幸孰厚焉
　　條例司乞外任奏狀
右臣近蒙聖恩召對便殿面賜差使仍奉德音不許
辭避伏自受命於五月雖日夜勉強而才性朴拙議
論迂踈每于本司啇量公事動皆不合伏惟陛下創
置此局將以講求財利循致太平冝得同心恊力之
人以備官屬而臣獨以愚鄙固執偏見雖欲自效其
勢無由臣巳有狀申本司具述所論不同事件苟陛
下閔臣孤危未賜誅譴伏乞除臣一合入差遣使得
展力州郡敢不策勵駑鈍以酬恩私臣無任聸天請
命激切屏營之至
　　陳州爲張安道論時事書
伏以中外臣庻各有職事越職而言國有常憲臣守
土陳州非有言責而輒言之計其狂愚玆實有罪然
臣伏念頃以老疾不任吏事陛下未忍廢棄親擇便
地以遂安飬將辭之日面奉德音以爲大臣之義皆
當爲國謀慮不冝以中外爲嫌有所不盡古人有言
雖乃身在外乃心罔不在王室伏惟聖德廣大無所
不容而臣自到任以來于今一歲心目昏眩有加無
瘳故嘗乞匈餘生求還閭舎區區之誠乆而未獲陛
下視臣志氣一衰至此豈復有意别白是非而與世
俗爭議也哉是以得失之閒乆無所與今者竊有所
懷上爲陛下叅之官吏下爲陛下驗之百姓而安危
之機實在於此自惟受恩累聖邦之休戚身實同之
志力雖衰於義不可嘿巳然臣之所欲言者非敢遠
引前古逆探未然以惑陛下之聦明也凡皆陛下之
所甞試而臣愚之所與聞者耳臣伏見陛下即位費
始計慮深逺凡有所建動合天心始議山陵深䘏費
用之廣推明先帝薄葬之命以詔有司四方聞之無
不感泣其後一年之間誕布號令勸率宗族惇孝弟
之行勉勵州郡先農桑之政復轉對以廣言路議徭
役以寛民力盛德之事不可具紀是時天下雖大變
之後而無不翹然想聞德音以忘其憂兩宫歡欣九
族親睦羣臣萬民蒙福而安紛紜之議不至於朝廷
謗讟之聲不聞於里閭陛下優游無爲而天下巳治
矣爲國如此豈不樂哉陛下自今視之當日之政其
可悔恨者凡有㡬以臣觀之非獨陛下無所悔恨難
天下之人亦未有以爲失當者也何者政令簡易而
人情之所安耳易曰易則易知簡則易從易知則有
親易從則有功有親則可乆有功則可大嚮使陛下
推行此道始終不變則臣以爲乆大之功可得而致
矣其後求治大切用意過當姦臣縁隙得進邪說始
議開邉以中上㫖於是延安有横山之謀保安有招
謗之計陛下饒之以金帛假之以干戈小人貪功慮
害不逺輕發深入結怨西戎攘奪尺寸無用之土空
竭內府累世之積大者疲弊秦雍小者身死㓂讎西
鄙騷然不寧而陛下始一悔矣然而陛下天姿英果
有漢武宏逹之量雖復兵吏失律而立功之意未嘗
少衰是以左右大臣測知此心復進財利之說陛下
樂聞其利而未暇深究其害於是舉而從置之條例
司以講求天下之遺利巳酉之秋新政始出自是以
來凡所變革不可悉數其最大者一出而爲常平青
苗再出而爲㨂兵併營三出而爲出錢雇役四出而
爲保甲殺閲四者並行於世官吏疑惑兵民憤怨諫
爭者章交於朝誹謗者聲播於市陛下不勝其煩爲
之當宁太息日昃而不食矣然猶幸其成功力排衆
人之議而固守之大下方共厭苦而不知其所止也
而㨂兵併營之策其害先見武夫㐫悍爲怨最深爲
患最急陛下知其不可於是多支月糧復収退卒以
順適其意而陛下旣再悔矣然軍中之口猶復匈匈
不靖陛下雖推恩撫之而終不以爲惠反謂陛下畏
之耳不幸邉臣失筭再生戎患惟幄之臣謀之不臧
不務安之而務撓之臨遣執政付以疆事多出金幣
豫書誥勑以成其深入之計當此之時天下之心知
其必敗矣而陛下與一二臣者方以爲萬舉而萬全
旣而出兵無人之境築城不守之地困弊腹心以求
無益之功使秦晋之民父子流離肝腦塗地戎人徼
勌受屈巳築之城隨即傾覆救援之兵相繼潰叛四
方震動君臣宵旰而後下罪巳之詔投竄元宰以謝
二鄙而陛下旣三悔矣夫此三者方其未悔也陛下
亦以爲是邪非邪陛下犯逆衆心力行不顧其必以
爲是不以爲非也然而其終卒至於此然則方今陛
下之所是而未悔者無乃亦類此歟臣聞衆而不可
欺者民也勇而不可犯者兵也儉而不可侮者隣國
也今陛下旣巳欺民犯兵而侮隣國矣夫犯兵侮隣
變速而禍小至於欺民則變遲而禍大變速而禍小
者瓦觧之憂也變遲而禍大者土崩之患也今瓦解
之憂陛下旣知悔矣而土崩之患陛下未以爲意此
臣之所以寒心也易曰不遠復無祗悔元吉事之未
敗也陛下不悟其非必俟其敗而後悔如向三者則
陛下之復巳遠而悔亦大矣且臣觀之方今陛下之
所是而未悔者亦有三而巳責苗助役保甲三者之
弊臣不復言矣何也言事者論其不可非一人也百
姓毁壊支體燻灼耳目嫁母分居賤賣田宅以自脫
免非一家也陛下其亦知之矣徘徊而不改使民無
所告訴加之以水旱繼之以饑饉積憾之民奮爲羣
盗侵滛蔓延㓕而復起英雄乘間而作振臂一呼而
千人之衆可得而聚也如此而勝廣之形成此所謂
土崩之勢也臣恐陛下至此雖欲復悔而無所及矣
故臣願陛下取即位之政與今日之事而試觀之天
下擾擾不安孰與今日之甚羣臣交口爭辯孰與今
日之衆陛下聽覧疲勌孰與今日之多悔恨自責孰
與今日之切陛下誠以此較之則不待臣言之終而
得失可以自决矣且夫即位之政陛下之本心也今
日之事臣下之過計也陛下棄卽位之本心而徇臣
下之過計臣竊以爲過也雖然臣竊聽之道路方今
陛下則亦悔之矣悔之而不變非陛下之意也迫於
建議之臣耳夫人臣進謙於其君苟事之不遂而變
以從衆則人主有以測其深淺人主有以測其深淺
則其用捨之命在於人主此人臣之所以不便也臣
竊痛陛下爲社稷之計欲改過以安天下而怙權固
位之臣持之而不釋陛下聦明睿智廢置自我而獨
爲此鬰鬰也漢宣帝與趙充國議擊匈奴魏相非之
以爲當與平昌侯樂昌侯平恩侯及有識者詳議乃
可此三人者非賢於趙充國也然其與國同憂樂無
僥倖功名之心與晞望爵賞之意則過於充國逺甚
充國猶不可聽而况不如充國者哉陛下將安民保
國而與喜功代好權利者謀之臣不知其可也臣不
勝區區忘身憂國之誠是以勢踈而言切惟陛下察
之
　　　自齊州回論時事書
臣自少讀書好言治亂方陛下求治之𥘉上書言事
陛下不廢狂狷召對便殿親聞德音九品賤官自此
始得登對論事當此之時陛下好間之聲震動海內
愚賤之人篤信寡慮以爲天下之事可得徐陳遍舉
指顧而定矣旣而誤蒙恩澤之受職條例抗論得失
與有司不合得請外𥙷於今七年而天下之治安終
未可見臣竊疑之伏惟陛下天縱聖德聦明睿智不
學而具其於謀慮措置曾何足云然自頃歲以來毎
有更張民率不服蓋青苗行而農無餘財保甲行而
農無餘力免役行而公私並困市易行而商賈皆病
上則官吏勞苦患其難行下則衆庻愁嘆願其速改
凡此四者豈陛下之聖明有所不知耶臣以爲非也
陛下之聖明無所不知何以言之二年以來陛下屢
發英㫁廢置大吏數其罪愆明示臣庻凡天下之所
共疾惡者陛下無一不知由此觀之凡天下之所共
厭苦者陛下何所不察今者皇天悔禍啓道聖意易
置輔相中外踴躍思覩寛政而歴日彌月寂寞無聞
衆心皇皇如乆飢而不得食臣雖愚陋竊獨爲陛下
恨也陛下自即位以來求治之心常若不及意將以
堯舜之隆平易漢唐之淺陋不幸左右不明陵遲以
至於此天下之人孰不知之今也旣知其不可用而
去之又循其舊術而不改將遂代之任咎此臣之所
以爲陛下恨也且今天下之安危智者不再計矣水
旱連年死者將半遺民飢困盗賊滿野疆場未寧軍
旅在外府庫空竭邉餽寡少事之可憂者何可勝數
術之不效斷可見矣然陛下獨遲遲而不決意者巳
爲之而巳廢之恐天下有以窺其深淺邦臣聞人主
之徳如天天之於物也熾然而旱赤地千里草木皆
死可謂虚矣然至雷雨時作膏澤洋溢百榖奮起民
復粒食鼓舞盛德而忘旱之虐何者度量廣大改過
無疑也如使宻雲而不雨旣雨而中止遲疑猶豫乆
而不忍則天之生物盡矣傳曰君子之過也如日月
之食焉過也人皆見之更也人皆仰之今陛下誠先
治其心使虛一而静湛乎彼我得失莫能嬰也去惡
如棄塵垢遷善如救飢渴與民一新罷此四事青苗
之旣散者要之以三歲而不収息保甲之旣團者存
其舊籍而不任事復差役以罷免役之條通商賈以
廢市易之令行之朞年而觀之苟民不安居水旱復
作盗賊復起財用復竭誠有一事以憂陛下臣請伏
罔上之誅以謝左右陛下誠不信臣數年之後親受
其弊矣古人有言曰一慙之不忍將終身慙乎惟陛
下爲社稷籌之臣謹列四事之害畫一以獻不勝愚
忠憤懣之誠干犯天威伏俟鐡鉞臣轍誠惶誠恐昧
死上書
　　畫一狀
謹案青苗免役保甲市易四事得失最爲易見上自
中外臣竂下至田父野老無有一不知者但以朝廷
所行言其是則有功言其非則有罪是以畏避鉗黙
不敢正言臣今謹采衆議人所共知灼然可見者畫
一開坐如後
　一議者皆謂富民假貸貧民坐収倍稱之息是以
　　　富者日富貧者日貧今官散青苗取息二分
　　　収富人并兼之權而濟貧民緩急之求貸不
　　　異於民間而息不至於倍稱公私皆利莫便
　　　於此然公家之貸其實典私貸不同私家雖
　　　敢利或多然人情相通别無條法今歲不足
　　　而取償於來歲米粟不給而繼之以芻藁雞
　　　豚狗彘皆可以還債也無歲月之期無給納
　　　之費出入閭里不廢農作欲取郎取願還郞
　　　還非如公家動有違礙故雖或取息過倍而
　　　民恬不知今官貸青苗責以見錢催隨二稅
　　　隣里相保結狀請錢一家不至九家坐
　　　赴城市糜費百端一有逋竄均
　　　相迨要以皆斃而後已朝廷雖
　　救其失而其實無益也
　一議者又謂平時差役破壊民家一夫爲役舉家
　　失業故使逐户出錢官爲顧人謂之免役出
　　錢雖多而民免於破家之患以此爲說行之
　　不疑然不知三代之民以力事上不專以錢
　　近世因其有無各聽其便有力而無財者使
　　効其力有財而無力者皆得顧人人各致其
　　所有是以不勞而具今也棄其自有之力而
　　　一取於錢民雖有餘力不得効也於是賣田
　　宅伐桑柘鬻牛馬以供免役而天下始人病
　　　矣且夫錢者官之所米爲粟布帛者民之所
　　　生也古者上出錢以權天下之貨下出米粟
　　　布帛以𥙷上之闕上下交易故無不利今青
　　　苗免役皆責民出錢是以百物皆賤而惟錢
　　　最貴欲民之無貧不可得也至如京師百司
　　　郡縣刑法之吏無禄而役爲日乆矣周制庻
　　　人在官雖曰有禄而事簡吏少勢或易供非
　　　如今時員數猥多不可供億况三代兵出於
　　　民而今世之兵坐而仰給若又兼舉大費爲
　　　力實難然議者以爲給之以祿然後可責之
　　以廉蓋朝廷選吏之精必不如擇官之慎祿
　　吏之厚必不如禄官之多今愼擇多禄之官
　　猶不免於貪而况於吏人乎且昔之爲法也
　　計贓得罪無禄者减等今用倉法則吏之得
　　罪反重於官顛倒失冝尤爲未可若朝廷誠
　　患吏貪但使官得其人則吏之受賕自有分
　　限若猶未也則雖重禄深法不能禁矣
　一議者又謂三代之盛兵出於農故團結伍保以
　　寓軍令朝廷喜其近古亦謂可行然而三代
　　之民受田於官官之所以養之者厚故出身
　　　爲兵而無怨今民買田以耕而後得食官之
　　　所以養之者薄而欲責其爲兵其勢不可得
　　　矣盖自唐以來民以租庸調與官而免於爲
　　　兵今租庸調變而爲兩稅則兩稅之中兵費
　　　具矣且又有甚者民之納錢免役也以爲終
　　　身不復爲役矣今也旣巳免役而於捕盗則
　　　用爲耆長壯丁於催稅則用爲戸長里正於
　　　廵防則用爲巡兵弓手一人而三役具焉民
　　　將何以堪之且其爲巡兵弓手也一保甲之
　　　中丁壯旣出老弱守舎盗賊秉間如入無人
　　　之境而其上畨之期又不過旬日坐作進退
　　　未能知也代者旣至相率而反徃來道路勞
　　　弊何益至使盗賊縱橫官吏蒙責嘯聚羣黨
　　　攻剽州縣未必不由此也古之循吏使民賣
　　　劒買牛今也使之棄其農具而置兵器小民
　　　無知縁以爲惡良民之畏事者一入而終身
　　　不得脫姦民之好權者一𥙷而終身不得免
　　　其爲患害有不可勝言者矣
　　議者常患百貨輕重制在富民少則貨賣以取
　　　贏多則賤買以要利利有所壅商賈難通於
　　　是置市易之官以平貴賤有司誠守此議不
　　　更别有所營則雖繁碎難行然亦未有深害
　　　今自置市易無物不買無利不籠命官遣人
　　　販賣南北放債取利公行不疑杜絶利源不
　　　與民共觀其指趣非復制其有無權其輕重
　　　而已也徒使小民失業商旅不行空取專利
　　　之名實失商稅之利國體卑辱海内離心巍
　　　巍盛朝何苦於此况復小民好利類無逺見
　　　爭取官債以救自前欺謾父兄妄引抵當期
　　　限旣迫迯竄無所婦子離散行路咨嗟奈何
　　　爲此䧟穽誘而納之也至於姦民巨賈窺伺
　　　間隙取利則多或輸滯積不售之貨以易見
　　　錢或指殘破無用之屋以賖實貨巧智百出
　　難以具言有司蒙蔽指以爲利泉幣一散汗
　　　漫難収官之所藏徒文具而巳竊聞朝廷近
　　　日將議窮究然而旣弊之法葹行未巳買賣
　　　百物猶且如故譬如舎茹毒藥喉舌破敗胸
　　腹脹滿知其非矣然且閉口不吐安坐切脉
　　　廣永方書其於速愈之術踈矣
右臣所陳畫一事件皆是耳目所接衆庻共知朝廷
清明豈有不察若誠有意改易非復難行但朝出一
𥿄詔書四弊夕去非如前代積弊或在列國或在四
夷欲議改更恐其動摇海內故且維持含養苟自使
安今事在朝廷出命則巳聚所系望勢難文晋而私
自頋戀遲遲不決以失天下之心臣竊不取也愚惷
之人志在憂國言詞激切干犯典刑區區寸誠丼竢
誅戮謹具狀奏聞伏候勑㫖

欒城集卷第三十五
欒城集卷三十六
　右司諫論時事七首
　　論臺諌封事留中不行狀(月十四日/元祐元年之)
右臣伏見皇帝陛下以至孝純仁承統踐祚太皇太
后陛下以聦眀睿智親攬庻政二聖恊德以幸天下
曾未朞歲而敝事稍去寛政復行元元之民免於流
離之患蒙更生之福海內釋然無意外之憂不勝幸
甚㐲惟陛下恭勤祗畏發於天性猶復選於羣臣增
廣諫員求直言以自助天下之士聞風相慶臣實何
人得於今日備位於此然臣聞帝王之治必先正風
俗風俗旣正中人以下皆自勉以爲善風俗一敗中
人以上皆自棄而爲惡忠人自勉於善則人主耳目
衆多易與爲治中人自棄於惡則臣下朋黨蕃殖易
以爲非蓋邪正盛衰之源未有不始於此者也昔眞
宗皇帝臨馭羣下奬用正人一時賢儁争自記於眀
主孫奭戚綸田錫王禹偁之徒旣以諌諍顯名則忠
良之士相繼而起其後耄期厭事丁謂乘間將竊國
命而風俗已成朝多正士謂雖懐姦慝而無與同惡
謀未及發旋即流放仁宗皇帝仁厚淵嘿不自可否
是非之論一付臺諌孔道輔范仲淹歐陽脩余靖之
流以言事相髙此風旣行士耻以鉗口失職當時執
政人臣豈皆盡賢然畏忌人言不敢妄作一有不善
言者即至隨輒屏去故雖人主寛厚而朝廷之閒無
大過失及先帝嗣位執政大臣變易祖宗法度下至
小民皆知其非而卿士大夫從風而靡則風俗之變
於此見矣是時惟有呂誨范鎭等眀言其失二人旣
已得罪臺諌有以一言及之者皆紛然逐去由是風
俗大敗無一人復正言者天佑皇室啓迪聖德臨政
未㡬而以言路爲急天下踈然思見祖宗遺俗然臣
自至闕廷聞臺諫對事一切晋中不出玩不施行又
不黜責臣不勝憂疑夫朝廷所以待臺諌者不過三
事言當則行不賞則黜其所上封事除事于㡬宻人
主所當獨聞須至晋中外並須降出行遣上所以正
朝廷之紀綱使無廢職業下所以全人臣之名節使
無負公議若當而不行不當而不黜則上下苟且廉
耻道廢風俗衰陋國將從之臣願陛下永惟邪正盛
衰之漸始於臺諫修其官則聽其言言有不當隨事
行遣大者可黜小者可罷使風俗一定忠言日至陛
下垂拱於上群臣肅雍於下則太平之治可立而待
也惟陛下晋神省察天下幸甚謹録奏聞伏候勅㫖
　　乆旱乞放民間積欠
右臣伏見陛下以乆旱憂勞禱請勤至自冬歴春天
意未荅宿麥枯瘁災害廣遠民自近歳皆苦於重歛
儲積空匱若此月不雨飢饉必至盗賊必起保甲之
餘民習武事猖狂嘯襄爲患必甚而陛下所以應天
動民未有其實臣竊見去年赦書蠲免積欠止於殘
零兩稅至於官本債負出限役錢皆不得除放民有
破蕩家産父子流離衣食不繼有死而不可得者買
撲酒坊先因實封投狀争氣務勝競設髙價旣得之
後利入㣲細不能出辨違限不納加以罰錢至於藉
没家産杻械生蟣虱而不得脫(臣/者)願陛下降哀痛之
書應今日巳前民間官本債負出限役錢及酒坊元
額罰錢見今資産耗竭實不能出者令州縣監司保
眀除放使民得再生以飬父母妻子朝廷捐弃必不
可得之債以収民心民心恱附甘澤可致雖使天道
幽逺雨不時應而仁澤流溢亦可以化服強暴消止
盗賊臣謹按漢書文景宣元之間憂民之疲病每歲
輒施租稅减筭賦自損以厚下民戴其澤中遭王莾
之變皆謳吟思漢漢巳絶而復續夫漢世平安之日
獨蠲必得之常賦以惠民而况當今旱勢未止災害
方作前件欠負皆勢不可得柰何靳而不與哉伏願
陛下斷自聖心特降手詔無使有司吝於出納以廢
格聖澤則天人不逺冝有善應謹録奏聞伏攸勅㫖
　　　貼黄臣竊見近年貪刻之吏習以成風上有
　　　毫髪之意則下有丘山之取上有滂沛之澤
　　　則下有涓滳之施如先帝向時爲瀘南用兵
　　　兩川應副疲極特放五等人户稅賦而東川
　　　路轉運司公行格沮只放三等以下縁累經
　　　大赦不敢論列如此之類朝廷雖累行戒飭
　　　終恐不改若行臣此奏卽乞痛賜約束如監
　　　司敢有違戻許州縣官吏具事田實封奏聞
　　　論罷免役錢行差役法狀(日/十六)
右臣伏見門下侍郎司馬光奏乞罷免役錢復行差
役舊法奉聖㫖依奏施行臣竊謂近歲所行新法利
害較然其間免役所系尤重朝廷自去秋已来改更
略盡惟此一事遲留不决民間傾聽想聞德音臣竊
利此事旣行民間鼓舞相慶如飢得食如旱得雨比
之去年罷導洛市易鹽鐡等事具喜十倍非至仁至
聖至眀至斷誰能行此然臣有愚慮蓋朝廷自行免
役至今僅二十年官私乆巳晋慣今𥘉行差役不免
有少齟齬不齊譬如人有重病不治必死醫者用藥
攻療必有暝眩不寧要須病去藥消然後乃得安樂
今中外用事臣寮多因新法進用旣見朝廷革法宿
敝心不自安必因差役之始民間少有不便指以爲
言眩惑聖聦敗亂仁政㢘臣竊觀司馬光前件劄子
條陳差役事件大綱已得允當然其間不免踈略及
小有差誤執政大臣豈有不知若公心共濟即合據
光所請推行大意修完小節然後行下今但備録劄
子前坐光姓名後坐聖㫖依奏其意可知自今以徃
其必有人借中外異同之論以揺動大議臣願陛下
但思祖宗以來差役法行民間有何患害近歲旣行
免役民間之敝耳目厭聞即差役可行免役可罷不
待思慮而决矣伏乞將臣此奏留中不岀時賜省覧
苟大法旣正縱有小害隨事更張年歲之間法度自
備臣踈逺小臣𥘉蒙擢用輙此深言罪在不赦但念
臣𥘉無左右之助諌垣之命出自聖意不敢自同它
人更存形迹冐昧陳聞惟陛下裁幸謹錄奏聞伏候
勑㫖
　　　貼黄臣竊詳差役利害條目不一全在有司
　　　節决修完近則半年遠亦不過一年必有成
　　　法至於卿户不可不差役錢不可不罷此兩
　　　事可以一言而決况所在役錢寛剰一二年
　　　間必未至闕用從今放免理在不疑前来司
　　　馬光文字雖有役錢一切並罷之文又却委
　　　自州縣監司㸔詳有無妨礙臣竊慮諸路爲
　　　見有此指揮未敢便行放罷依舊催理則㐫
　　　歲疲民無所從出或致生事欲乞特降手詔
　　　大略云先帝役法本是一時權冝指揮施行
　　　歲乆民間難得見錢已詔有司依舊差役所
　　　有役錢除坊郭單下女戸官戸寺觀依舊外
　　　其餘限詔到日並與出牓放免其去年已前
　　　見欠役具數錢聞奏未得崔理聽候指揮
　　論蜀茶五害狀(四日/二十)
右臣伏見朝廷近罷市易事不與商賈爭利四民各
得其業欣戴聖德無有窮已准有益利秦鳯熈河等
路茶埸司以買賣茶虐害四路生靈又以茶去影蔽
市易販賣百物州縣監司不敢何問爲害不細而朝
廷未加禁止臣聞五代之際孟氏竊據蜀土國用𥚹
狹始有榷茶之法及藝祖平蜀之後放罷一功横歛
茶遂無禁民間便之其後淳化之間牟利之臣始議
掊取大盗王小波李順等因販茶失職窮爲剽刼凶
𦦨一扇兩蜀之民肝腦塗地乆而後定自後朝廷始
因民間販賣量行収稅所取雖不甚多而商賈流行
爲利自廣近歳李祝𥘉立茶法一切禁止民間私買
然猶所収之息止以四十萬貫爲額供億熈河至劉
佐蒲宗閔提舉茶事取息太重立法太嚴逺人始病
是時知彭州吕陶奏乞改法只行長引令民自販茶
毎茶一貫出長引錢一百更不得取息得㫖依奏民
間聞之方有息肩之望又却差孫廻李稷入川相度
始議極力掊取因建言乞許茶價隨時增减茶法旣
有増減之文則取息依舊由是息錢長引二說並行
而民間轉不易矣而稷等又益以販鹽布乃能増額
及六十萬貫及李稷引陸師閔共事又増額至一百
萬貫師閔近歲又乞於額外以一百萬貫爲獻朝廷
許之於是奏乞於成都府置都茶埸客旅無見錢買
茶許以金銀諸貨折博遂以折博爲名多遣公人牙
人公行拘欄民間物貨入埸賤買貴賣其害過於市
易又以本錢質典諸物公違條法欺罔朝廷蓋茶法
始行至今法度凡四變矣每變収利益深民益困弊
然供億熈河止於四十萬貫其餘以供給官吏及非
理進獻希求恩賞而害民之餘辱國傷敎又有甚者
夫逐州通判本以按察吏民諸縣令佐亦以撫字百
姓而計筭息錢均與牙儈分利至於監茶之官發茶
萬䭾即轉一官知縣亦减三年磨勘國之名器輕以
與人遂使貪冐滋章廉耻不立深可痛惜又案盗賊
之法贓及二貫止徒一年出賞五貫今民有以錢八
百私買茶四十斥者輙徒一年出賞三十貫又遞鋪
文字事于軍機及非常盗賊急脚遞日行四百里馬
遞日行三百里違二日止徒一年今茶遞徃還日行
四百里違一日輙徒一年立法太深茍以自便不顧
輕重之冝蓋造立茶法皆傾險小人不識事體但以
逺民無由伸訴而他司畏憚不敢辯理是以公行不
道自始至今十餘年矣臣竊聞朝廷近日察知其弊
差官體量然猶恐未知其詳臣今訪聞稍得其實謹
具條件五害如左
其一曰益利路所在有茶其間卭蜀彭漢綿雅洋等
州興元府三泉縣人户以種茶爲生自官榷茶以來
以重法脅制不許私賣抑勒等苐髙秤低估遞年减
價見今止得舊價之半乞委所差官取榷茶至今遞
年所估價例對定即見的實茶官又於每歲秋成糴
米髙估米價强俵茶户謂之茶本假令米石八百錢
即作一貫支俵仍勒出息二分春茶旣發茶户納茶
又例抑半價兼壓以大秤所損又半謂之青苖茶(條/元)
(饒潤客旅今逐埸一百斤有收至二十餘斤出剩者/園户荼一百斤許收十斤市例内一半八官一半用)
(州甞有此獄又有見出剰數多明與客旅啇量納賂/徃徃却僞作園户中茶虚旁支出官錢入已近年卭)
(出賣者/不貲指教)及至賣茶本法止許収息一分今多作名
目如牙錢打角錢之類至収五分以上買茶商旅其
勢必不肯多出價錢皆是減價虧損園户以求易售
又昔日官未榷茶園户例収晚茶謂之秋老黄茶不
限早晚隨時即賣榷茶之後官買止於六月晚茶入
官依條毁棄官旣不収園户須至私賣以䧟重禁此
園户之害一也
其二曰川茶本法止於官自販茶其法已陋今官吏
縁法爲姦遂又販布販大寧鹽販甆器等物并因販
茶還脚販觧鹽入蜀所販解鹽仍分配州縣多方變
賣及折博雜物貨爲害不一及近歲立都茶埸縁折
博之法拘欄百貨出賣収息其間紗羅皆販入陜西
奪商賈之利至於買賣之餘則又加以質當去年八
九月間爲成都買撲酒坊人李安典糯米一萬貫每
斗岀息八錢半年未贖仍更出息二分其它非法類
皆如此今四方蒙頼聖恩罷去市易抵當之弊而蜀
中茶官獨因縁茶法潜行二事使西南之民獨不蒙
惠澤此平民之害二也
其三曰昔官未榷茶陜西商旅皆以觧鹽及藥物等
入蜀販茶所過州軍已出一重稅錢及販茶出蜀兼
帶蜀貨㳂路又復納稅以此省稅增羡今官自販茶
所至雖量出稅錢比舊十不及一縱有商旅興販諸
處稅務畏憚茶官又利於分取息錢例多欺詐以稅
爲息由此省稅益耗假有作稅錢上暦歲終又不撥
還轉運司但添作茶官歲課公行欺罔(年八月陸帥/訪聞元豊七)
(利内有一項係茶稅錢/閔剳子奏茶司全年課)又茶官違法販賣百物商旅
不行非唯稅虧兼害酒課蜀中舊使交子唯有茶山
交易最爲浩瀚今官自買茶交子因此價賤(人利交/旧日蜀)
(百者近嵗止賣九百以上/子之輕便一头有賣一头一)此省課之害三也
其四曰蜀道行於溪山之間最號嶮惡般茶至陜西
人力最苦元豐之𥘉始以成都府路廂軍數百人貼
鋪般運不一二年死亡略盡茶官遂令州縣和雇人
夫和雇不行即差稅户其爲搔擾不可勝言(永㒷日/刘庠知)
(云候本府雇人般茶日呈後来永㒷即不曽雇人/有洋州般茶人以疲勞不堪告訴庠令取狀在案判)
後遂添置遞鋪十五里輒立一鋪招兵五十人起屋
六十間官破錢一百五十六貫益以民力僅乃得成
今已置百餘鋪矣若二百鋪皆成則是添兵萬人衣
糧歲費二十萬貫見招塡不足旋貼諸州廂軍逐州
闕人百事不集又茶逓一人日般四䭾計四百餘斤
回車却載解鹽徃還山行六十里稍遇泥潦人力不
支逃匿求死嗟怨滿道至去年八九月間劒州劒陽
一鋪人全然走盡㳂路號茶鋪爲納命埸此遞鋪之
害回也
其五曰郟西民間所用食茶蓋有定數茶官貪求羡
息般運過多出賣不盡逐州多虧歲額遂於毎斤增
價俵賣與人元豐八年鳯州准茶官指揮每茶一斤
添錢一百其餘州郡准此可見又茶法𥘉行賣茶地
分止於秦鳯熈河今遂東至陜府侵奪蠟茶地分所
損必多此郟西之害王也
五害不除蜀人泣血無所控告臣乞朝廷哀憐逺民
罷放榷法令細民自作交易但収稅錢不出長引止
令所在埸務據數抽買博馬茶勿失朝廷武備而已
如此則救民於網羅之中使得再生以養父母妻子
不勝幸甚如朝廷以爲陜西邉事未寧不欲頓罷茶
事即乞先弛槯禁因民販茶正稅之外仍収長引錢
一歲之入不下數十萬貫(數計之可見/以見今長引錢)而商旅通
行東西諸貨日夜流轉所得茶稅雜稅錢及酒課增
羡又可得數十萬貫(分自蜀至陜西㳂路酒稅務嵗/以未榷茶以前及榷茶後未年)
(可見/課較之)而罷置茶遞無養兵衣糧及官吏縁茶所費
食錢息錢之類其数亦自不少則榷茶可罷灼然易
見若異日西邊無事然後更罷長引錢如舊収稅而
止然臣再詳師閔所營茶利雖使之裒斂一一如數
止於二百萬貫無復贏餘矣若以前件茶引茶稅雜
稅酒課利等錢約七八十萬貫折除即止約有利一
百二千餘萬貫若更除茶遞養兵衣糧及官吏縁茶
所費約三四十萬貫即是師閔百端非理凌虐細民
止得八十萬貫(所得利有八十萬斗若依实計之恐/前件兩項錢並且從小約計故師閔)
(此𢾗/不及得)假令萬一蜀中稍有飢饉之災民不堪命起
爲盗賊或如淳化之比臣不知朝廷用兵㡬何費錢
㡬何殺人㡬何可得平定今但得七八十萬貫錢置
此不慮臣竊惑之兼臣訪聞陸師閔去年自成都移
治永興仍取成都供給有本府衙前楊日新者爲之
賣酒至十二月中師閔自覺非法始移牒永興成都
止就用永興供給其違法差衙前賣酒及多請過成
都供給即不曾舉覺其貪冐無耻一至如此亦乞令
所差官便行體量如是詣實乞重行黜謪以慰逺方
積年之憤謹録奏聞伏候勑㫖
　　　貼黄陸師閔乆擅茶事欺罔朝廷奏請如意
　　　爲吏民所畏憚若晋在本職雖特遣使命恐
　　　必難以體量實害欲乞先罷師閔職任及利
　　　州路轉運使蒲宗閔昔同建議榷茶曾竊冐
　　　恩賞顯有妨礙亦乞指揮不得同薟書體量
　　　事所貴官吏不憂後害敢以實告
　　乞更支役錢雇人一年候修完差役法狀
右臣伏見二月九日三省樞宻院劄子節文應天下
免役錢一切並罷其諸色役人並依熈寧元年以前
舊法人數定差更乞指揮諸縣官吏㸔詳若依今來
指揮别無妨礙即便依此施行若有妨礙致施行未
得限勑到五日內具利害擘劃申本州本州限一季
聞奏奏到各隨冝修改奉聖㫖依奏臣㸔詳上件指
揮大綱已得允當其間節目頗有踈略差誤未易一
一具言全在有司節次修完近見𨳩封府奏開祥兩
縣於數日之內依舊役法人數差到役人臣竊惟自
罷差役至今巳僅二十年乍此施行吏民皆未習慣
兼差役之法關渉衆事根牙盤錯行之徐緩乃得詳
審若不窮究首尾忽遽便行但恐旣行之後别生諸
弊臣竊見州縣役錢所在例有積年餘剰今年夏料
雖已放罷舊餘剰錢猶足支數年欲乞朝廷指揮將
見在役錢且依舊雇役盡今年而止却於今年之内
催督諸䖏審議差役令的確可行更無弊害然後於
今冬迆邐差撥起自來年役使鄉户一則差役條貫
旣得審詳旣行之後無復人言二則將已納役錢一
年雇役民力紓緩進退皆便臣深恐諸道以爲朝廷
已行之命降則即行雖有妨礙更不陳迷致差役之
條未盡其利若朝廷以臣此言可用欲乞下三省疾
速施行謹録奏開伏候勑㫖
　　　貼黄新法已來减定役人皆是的確數目行
　　　之十餘年並無闕事則舊法人數決爲冗長
　　　天下共知况近降指揮眀使州縣相度有無
　　　妨礙至於掲簿定差亦無日限今來開封官
　　　吏更不相度申請於數日之間一依舊法人
　　　數差撥了絶如壇子之類近年以剩員充者
　　　一例差撥役人監勒開祥兩縣迅若兵火顯
　　　是故欲擾民以害成法尚頼百姓乆苦役錢
　　　乍獲復舊更無詞說不爾必須争訟紛紜爲
　　　害不小乞下所司取問開封官吏明知有上
　　　件妨礙更不相度申請及似此火急催督是
　　　何情意特賜行遣以戒天下挾邪壊法之人
　　乞招河北保甲充軍以消盗賊狀
右臣聞薄賦斂散蓄聚若以致貧而民安其生盗賊
不作縣官食租衣稅廪有餘粟帑有餘布乆而不勝
其富也厚賦歛奮民利若以致富而所入有限所害
無窮大者亡國小者致冦冦盗一起盡所得之利不
償所費之十一乆而不勝其貧也臣未敢逺引陳勝
呉廣龎勛黄巢之類只如淳化中李順慶暦中張海
等熈寧中廖恩此數火盗賊計其燔燒官寺刧略倉
庫以致發兵命將轉輸糧食耗失兵械募士賞功之
費大率不下數百萬貫但得事了豈敢言費然方其
未發有能建言乞捐數十萬貫以消其變則上下爭
執如惜支體不肯割截此天下之大迷古今之通患
也故臣願於元豐庫或内藏庫乞錢三十萬貫上以
爲先帝収思於旣徃下以爲社稷消患於未萌伏願
陛下權福禍之重輕較得䘮之多少斷而行之毋使
有司吝於出納以害大計河北之民喜爲剽劫所從
來尚矣近歳創爲保甲驅之使離南畆教之使習㐫
器一夫在官一家資送窮苦無聊靡所不至椎埋爲
姦十人而九號爲保甲莫敢誰何若更一年不罷則
勝廣之事可立而待也今雖已罷而弓刀之手不可
以復執鋤酒肉之口不可以復茹𬞞旣無所歸勢必
爲盗今河北冦賊成群訪聞皆是保甲餘黨若因之
以饑饉則變故之作不可復知近歲富弼知青州是
時河北流民百萬轉徒京東弼旣設方略振活其老
㓜而招其壯悍者爲軍不待朝㫖皆刺指揮二字其
後皆爲勁兵百萬之衆無一人爲盗者弼人臣便冝
行事猶能若此况陛下富有四海而兀豐及內庫錢
物山積莫可計數只如近日内降睿恩殿金銀一色
令别庫収貯者自約及百餘萬貫皆是先帝多方収
拾以備緩急支用不取於民聖筭深逺非凡所及若
積而不用則與東漢西園錢唐之瓊林大盈二庫何
異於先帝聖德不爲無損故臣願乞三十萬貫爲招
軍例物選文武臣僚有才幹者一二人分徃河北逐
路於保甲中招其強勇精悍者爲禁軍隨其人才以
定軍分本州無闕則自近及逺或押上京不過一二
萬人則河北豪傑略盡矣其間武藝絶倫舊日以𥙷
班行者押赴闕試驗有實即以𥙷內六班之闕或以
𥙷本貫及鄰近闕額軍員但當嚴賜指揮候了日當
遣人覆按有不如法重坐官吏臣聞先帝本謂保甲
可用故欲隱兵於農以漸消正兵是以禁軍多有闕
額今保甲旣罷正使無事猶合𥙷塡况如前所陳者
惟陛下深察果斷而力行之今冬春大旱二麥不熟
事勢如此恐不可緩謹録奏聞伏候勅㫖
　　論差役五事狀(十五日)
臣近奏言二月六日三省樞宻院劄子同奉聖㫖罷
免役錢行差役事大綱巳得允常其間小節踈略差
悞乞令諸處審議候的確可行然後行下近日巳蒙
聖㫖差韓縝等四人置局㸔詳臣前所謂踈略差悞
其事有五謹具條件如左
　　一衙前之害自熈寧以前破敗人家甚如兵火
　　　天下同苦之乆矣先帝知之故剏立免役法
　　　拘収坊埸官自出賣以免役錢顧投名人以
　　　坊埸錢爲重難酬奬及以召募官員軍員押
　　　綱自是天下不復知有衙前之患而近歳所
　　　以民日貧困天下共苦免役法者乃是莊農
　　　之家歳出役錢不易及出賣坊埸許人添價
　　　爭剗致送納不前之弊也向使先帝只行官
　　　自岀賣坊埸一事自可了却衙前色役有餘
　　　其餘役人且依舊法則天下之利較然無疑
　　　獨有一弊所顧衙前或是浮浪不如鄉差稅
　　　户可以委信然行之十餘年浮浪之害無大
　　　敗闕不足以易鄉差衙前搔擾之患今來略
　　　計天下坊埸錢一歲所得共四百二十餘萬
　　　貫若立定酌中價例不許添價剗賞亦不過
　　　三分减一尚有二百八十餘萬貫而衙前支
　　　費及召募非泛綱運一歲共不過一百五十
　　　餘萬貫雖諸路多少不齊或足或否而拆長
　　　𥙷短移用可足由此言之將坊埸錢了衙前
　　　一役灼然有餘何用更差鄉户今年二月六
　　　日所降指揮但云諸公使庫設厨酒庫茶酒
　　　司並差將校勾當諸綱運並召得替官員或
　　　差使臣軍大將將校管押衙前若無差遣不
　　　聞有破産之人以此欲差鄉户至於坊埸兀
　　　無明文處置不知官自出賣爲復却依舊法
　　　酬奨衙前若官自出賣即如川蜀京東淮浙
　　　等路舊來坊埸優厚人人願爲長名元不差
　　　鄉户去處今來却須創差民情必是大叚驚
　　　擾若依舊法用坊塲酬奬衙前即未委召甚
　　　官員軍員將校等柙綱用何錢支遣若無錢
　　　支遣即諸般重難還是鄉户衙前管認爲害
　　　不小
　一坊郭人户熈寧以前常有科配之勞自新法以
　　　來始與鄉户並出役錢而免科配其法甚便
　　　但所出役錢太重未爲經乆之法今若全不
　　　令出即比農民反爲僥倖若依熈寧以前科
　　　配則取之無藝人未必安今來二月六日指
　　　揮並不言及坊郭一項欲乞指揮并官户寺
　　　觀軍丁女户並據見今所出役錢裁减酌中
　　　數目與前項賣坊埸錢除支顧衙前及召募
　　　非没綱運外常切椿留准備下項支遣所有
　　　月掠房錢十五千及歳収斛㪷百石以上出
　　　錢指揮恐難施行
　一新法以來减定諸色役人皆是的確合用數目
　　　行之十餘年並無闕事即熈寧以前舊法人
　　　數顯是冗長虚煩民力今來二月六日指揮
　　　却令依舊人數定差未爲允當欲乞只依見
　　　今役人數目差撥若自前元差鄉户充役後
　　　來却用剰員抵替如埸子壇子之類其剰員
　　　所費請受合還運司者即乞於前項坊埸坊
　　　郭等錢支還
　一熈寧以前散從弓手手力等役人常苦接送之
　　　勞逺者至四五千里極爲疲弊自新法以來
　　　官吏皆請顧錢役人旣以爲便官吏亦不闕
　　　事今民力凋殘比之熈寧以前尤當憫恤若
　　　不免接送必有逃竄流離之憂欲乞依新法
　　　官吏並請顧錢仍於前項坊場坊郭等錢内
　　　支
　　州縣胥吏並募情願充役不請顧錢如不情願
　　　量支顧錢仍罷重法亦以前項坊埸坊郭等
　　　錢支如支用不足卽差鄉户仍許指射舊人
　　　官爲差顧代役其鄉户所出顧錢不得過官
　　　顧數目
右件乞降付㸔詳役法所詳酌施行謹錄奏聞伏候
勅㫖
欒城集卷第三十六
欒城集卷第三十七
　右司諌論時事一十六首
　　乞賑救淮南飢民狀
右臣訪聞淮南乆旱雨全未足二麥並巳枯死浙中
米價雖賤而運河無水客旅不至米斗直一百七十
以來民間闕食甚覺不易而所在官吏並未見賑濟
及奏請别作處置臣竊見頃立義倉至今巳將十年
所聚粮斛數目甚多每遇災傷未嘗支散一粒民情
深所不恱臣欲乞指揮淮南官司先將所管義倉米
數隨處支與闕食人户兼將常平米减價出賣及取
問監司州縣因何並不曾申請擘劃兼乞體訪諸路
如有似此闕食去處一例施行謹録奏聞伏候勑㫖
　　乞廢忻州馬城鹽池狀
右臣訪聞河東除晋絳慈隰州舊賣觧鹽外其餘州
縣盡只賣末利東西兩監鹽民間未嘗闕鹽食用(元/自)
豐二年後來前宰相蔡確兄礪等始議創添忻州馬
城池鹽其鹽夾硝味苦人不願買故自四五年來作
分數抑賣與鋪户多有訴免去年轉運司以此申乞
住收馬城池鹽而虞部李閎畏避蔡礪權勢曲生問
難自去年六月以來行遣未了却符下提舉司相度
意在觀望不肯依實定奪臣欲乞下河東轉運司結
罪保明只將永利東西兩監鹽供賣本路諸州有無
闕事如委無妨闕即乞依所請住収馬城池鹽依舊
只賣永利東西兩監鹽仍乞取問蔡礪等建議害民
及虞部官吏希合權要故作拖延情罪依法施行謹
録奏聞伏候勑㫖
　　貼黄訪聞忻州曾申本路轉運司乞枷銅鋪户
　　前來買鹽以此顯見人情不願
　　　再乞放積欠狀
竊見三省同進呈臣前奏乞將民間官本債負出限
役錢及酒坊元額罰錢見今資産耗竭實不能出者
令州縣監司保明除放事奉聖㫖節文令户部勘㑹
應係諸色欠負科名數目仍契勘欠户見今各有無
抵當物力開具保明聞奏臣竊謂朝廷將施舍巳責
救民於溝壑之中其施行節次常如救焚不可少緩
前件指揮令户部開具欠户見今抵當物力此事不
在户部惟州縣可見若令户部取之州縣文字徃來
動經歲月反覆問難何時了絶攺民之急不(如/當)此此
乃有司出納之常度而非朝廷救災之體如陛下將
布德施仁以収民心荅天意旦使惠澤滂流雖民間
小有僥倖何損於德况此積欠經渉乆遠凶歲疲民
空煩鞭箠必無所得縱獲毫末無𥙷國計乞特降朝
㫖直下諸路監司與州縣一面依下項除放結罪保
明聞奏所貴小民早𬒳聖恩不至失所别致生事謹
具條件如後
　一官本債負在京乞委提點司與府縣及市易官
　　　外道委轉運司與州縣同取索逐户元請官
　　　本若干經今多少年月合出息錢若干逐户
　　　從請出官錢後來巳納到官本若干息錢若
　　　干通計本息巳納及元請官本之數即便與
　　　放免如通計本息未及官本而家業蕩盡者
　　　亦與除放如尚有些小家業而見今孤貧不
　　　濟者即權住催理官吏結罪保明奏聞聽候
　　　勅裁
　一拖欠坊埸錢(司前項/所委官)乞取索逐户元認浄利錢
　　　若干自開沽以來違欠月分合納罰錢若干
　　　將本户已納到浄利及罰錢通計若干如巳
　　　通及元認浄利之數即與放免如通計未及
　　　元認浄利之數而家業蕩盡者亦與除放如
　　　尚有些小家業而見今孤貧不濟者卽權位
　　　催理官吏結罪保明聞奏聽候勑裁
　一出限拖欠役錢今來朝廷巳行差役之法即免
　　　役錢别無支用雖使差役未了間時暫晋舊
　　　雇人執役目有從來寛剰役錢支遣其拖欠
　　　役錢乞與一切放免
右臣前奏係二月十五日及今已四十日而行遣迂
緩未知何時恩澤可以及下伏乞陛下深念欠負人
户枷錮巳乆衣食不繼父子離散其愁苦無聊甚可
哀閔斷自聖心依臣所乞特與除放無使有司爭執
細故遷延歲月所得無㡬而民間窮困小則病瘁怨
苦感動隂陽大則計較死生起爲盗賦所失轉大雖
悔無及臣不勝區區爲國深慮謹録奏聞伏候勑㫖
　　論發運司以糶糴米代諸路上供狀
右臣竊見近歲有司分掌利柄更相侵漁以自爲功
究其本末其實皆朝廷財用而以此取彼此雖有得
彼必有失其終均出於民是以民日益病無所告訴
頃者發運司以錢一百萬貫爲糶糴之本毎歲於淮
南側近趂賤糴米而諸路轉運司上供米至發運司
者歳分三限第一限自十二月至二月第二限自二
月至五月第三限自六月至八月違限不至則發運
司以所糴米代之而取直於轉運司㡬倍本路實價
轉運司米雖至而出限一日輒不得充數江湖諸路
自來皆係出米地分而難得見錢舊日官歲糴米錢
散於民故農不大傷無錢荒之弊今發運司以所糴
米代供而責錢於諸路諸路米無所售而歛錢以償
發運司則錢日益荒而農民最病此東南之大患也
訪聞發運司所収厚利别無所用不過以爲羡餘進
奉以固結恩寵方今陛下㳟僉節用食租衣税專以
利民何取於此臣乞指揮發運司今後諸道轉運司
出限不到米依舊以發運司所糴米代發上京而不
得於諸道責取米價候諸道般到米依數撥還據違
限欠數取勘轉運司官吏要使上供不闕而無所取
利諸道得以及時収糴錢有所洩而農不甚病此利
甚廣如朝廷以臣言爲可用伏乞下户部立法施行
謹録奏聞伏候勑㫖
　　乞給還京西水櫃所占民田狀
右臣訪聞頃年宋用臣引洛水爲清汴水源淺小行
運不足遂於中牟管城以西強占民田瀦蓄雨水以
備淸汴乏水之用方用臣貴盛州縣皆不敢爭但中
牟一縣占田八百五十餘頃伏惟陛下䘏養小民過
於赤子無名侵奪聖意不然臣欲乞指揮汴只以東
州縣各具水櫃所占頃畆數目及毎歲有無除放二
稅仍具水櫃委實可與不可廢罷如决不可廢即當
如何給還民田以免怨望謹録奏聞伏候勑㫖
　　論三省事多晋滯狀
臣竊見先帝改定官制因唐之舊布列三省使出入
相鉤較文理宻察得古之遺法然患有司推行不能
盡如聖意叅考之益未見而迂滯之害先著見今三
省文書節次晋礙比官制未行以前頗覺其弊臣嘗
訪問衆人得其一二意欲因見行之法畧加䟽理務
令清通簡便苟迂滯之病旣除事不至雜冗難治官
吏日有餘力則叅考之功可得而見也謹具條件如
後
　一凡事皆中書取㫖門下覆奏尚書施行所以爲
　　　重慎也臣謂國之大事及事之巳成者依此
　　　施行則可至於日生小事及事之方議者一
　　　切依此則迂緩之弊所從出也假如百官乞
　　　假有司請給器用之類此所謂日生小事也
　　　臣僚陳請與革廢置朝廷未究本末欲行勘
　　　當之類此所謂事之方議者也昔官制未行
　　　如此等事皆執政批狀直付有司故徑而易
　　　行自行官制遂罷批狀毎有一事輙經三省
　　　謄冩之勞旣巳過倍勘當旣上小有差誤重
　　　復施行又經三省循環徃復無由了絶至於
　　　疆埸㡬事河防要切一切如此求事之速辨
　　　不可得也故臣乞復批狀之法以便日生小
　　　事及事之方議者惟國之大事及事之巳成
　　　者然後經歴三省則事之去者過半矣
　一三省文書法許吏人互相點檢差誤毫末之失
　　　皆理爲賞罰故披罰者畏避譴何巧作遷延
　　　以求細宻𬒳賞者晞望勞績吹毛求疵務爲
　　　稽緩因此文書無由速了臣欲乞今後不以
　　　差誤爲賞罰惟有所欺弊及雖係差誤而害
　　　事者方行賞罰
　一文書至尚書省自省付諸部自部付諸司其開
　　　拆呈覆用印皆有日限逐處且以五日爲率
　　　凡十五日其勘當於外日數又多幸而一出
　　　得完具者自諸司申部自部申省其限日如
　　　前則巳一月餘日矣不幸復有問難又復一
　　　月自此盖有不可知者費日雖乆而遣限如
　　　法雖欲加罪終不可得故臣欲乞以事之緩
　　　急减定日限亦救弊之一端也
　一古者因事設官事不可巳然後置官今官倣唐
　　　制事本不須如此而爲官生事者徃徃而有
　　　如應支錢物尚書度支行遣得㫖許支合下
　　　所管庫務支給者必先由太府寺本寺備録
　　　帖所管庫務又經比部句過然後送庫務支
　　　給臣謂太府寺未嘗可否一事枉有經歷宜
　　　令度支徑送比部句過又如諸路召幕押綱
　　　合得酬奬諸庫務巳給朱鈔先絶太府寺印
　　　𥿄保明指定合得酬奬申尚書金部金部再
　　　行勘驗詣實関司勲句覆然後関吏部施行
　　　臣謂太府金部兩處勘驗保明顯有煩重冝
　　　裁減一處又如在京職事官合破白直并宣
　　　借剰員或替換宣借昔未行官制以前皆係
　　　所屬直下歩軍司差撥自行官制並湏經由
　　　尚書兵陪兵部但指揮歩軍司依條施行臣
　　　謂兵部别無可否亦不須更令經歴如此等
　　　事數必不少非臣所能盡知乞下六曹及二
　　　十四司各具有無似此重複之事若能一切
　　裁損必大有所益
右三省事務衆多條約繁夥非臣一人所能究悉臣
前件所陳四事特其一二而巳欲乞陛下降付三省
推類講求立法施行或選擇臣僚精通明敏者一二
人俾專治其事務令約而不遺多而不亂合三省胥
吏比舊人數拯多皆由法不省便枉費人力若將來
法制一清此曹亦漸可减事清吏少此最爲治之要
也惟陛下晋神省察謹録奏聞伏勑俣㫖
　　言科埸事狀
右臣伏見尚書禮部㑹議科埸欲復詩賦議上未决
而左僕射司馬光上言乞以九經取士及令朝官以
上保任舉人爲經明行修之科至今多日二議並未
施行臣竊惟來年秋賦自今以徃歲月無㡬而議不
時决傳聞四方學者知朝廷有此異議無所適從不
免惶惑懣亂蓋縁詩賦雖號小技而比次聲律用功
不淺至於兼治它經誦讀講解尤不可輕易要之來
年皆未可施行臣欲乞先降指揮明言來年塲科一
切如舊但所對經義兼取注䟽及諸家議論或出巳
見不專用王氏之學仍罷律義令天下舉人知有定
論一意爲學以待選試然後徐議元祐五年以後科
舉格式未爲晩也謹錄奏聞伏候勑㫖
　　乞招畿縣保甲充軍狀
右臣近奏乞招河北保甲充禁軍聞巳有朝㫖令逐
州軍長吏等優給例物寄招在京禁軍去訖臣竊謂
京畿諸縣保甲事體與河北無異而所在闕額禁軍
尚多欲乞指揮京畿諸縣一依河北巳得指揮招募
施行臣又聞河北河東舊有義勇自來毎年冬教以
爲邉備民所習慣不以爲恠畿内百姓非邉民之比
今來保甲雖罷按閲而未免冬教民情未安亦乞特
與放罷謹錄奏聞伏候勅㫖
　　乞令户部役法所㑹議狀
右臣伏見閏二月十五日聖㫖節文詳定役法所奏
諸路衙前先以坊塲河渡錢依見今合用人顧募不
足方許揭簿定差臣竊聽中外之議以謂此法頗爲
穏便蓋見今諸路每年所入坊塲河渡錢共計四百
二十餘萬貫而毎歲所費衙前支酬及召募押綱錢
共計一百五十餘萬貫所費止用所入三分之一縱
使坊塲河渡價錢别行裁减不過比見今三分减一
則是所費亦不過所入之半而免却民間衙前最重
之役其爲利民不言可見續准閏二月二十七日聖
㫖節文詳定役法所狀再詳雇募二字切慮諸路承
用疑惑將謂依舊用錢雇募充役欲乞改雇字爲招
字聚謂此法旣不以錢雇人空行招募必是招募不
行要湏一例役撥未委毎年所得坊埸河渡錢四百
二十餘萬貫除支酬衙前重難及雇募押綱錢外其
餘欲將何䖏支用又熈寜以前諸路衙前多有長名
人數只如西川全係長名故衙前一役不及鄉户淮
南兩浙長名太半以上其餘路分長名亦不减半今
坊塲旣巳拘収入官必無人願充長名則應係衙前
並是鄉户雖號爲招募而上户利於免役方肯投名
與差無異上等人户旣充免役衙前則以次人户須
充以次色役如此則下户充役多如熈寧以前方今
人户乆爲苖役所困物力比熈寧以前貧富相逺而
差役之法比舊特重此衆議所以服未也然臣竊聞
西邉熈蘭等州及安疆米脂等寨毎年費用約計三
百六七十萬貫此錢太平出於苖役寛剰今苖役旣
罷故議者欲指坊塲河渡錢以供其費致使衙前湏
至並差鄉户臣謂朝廷養民備邉雖有内外之别而
其實一家之事耳若備邉之費實未有准擬則坊塲
等錢存以待之亦不得巳之計也今邉防之計詳定
役法所必未能周知其詳而暗指坊塲等錢以備其
費則其養民之計亦巳踈矣臣欲乞朝廷宻切指揮
户部與詳定役法官㑹議先計上件新置城寨歲費
㡬何若干係西川茶錢若干係經制司錢若干係闕
額禁軍錢若干係内藏庫錢似此諸般科名外尚有
不足數目若干若此數目不至絶多臣乞計其所闕
三年之數於元豐庫及崇政殿庫錢内椿出訪聞此
庫錢物山積本先帝所蓄以備邉事今於此支用正
合先帝本意臣訪聞蘭州等處道里嶮逺决爲難守
朝廷見議棄捐以安中國三年之後邉境巳定即非
乆逺不絶之費所用錢數雖多亦有限量其坊塲河
渡等錢旣别不支用即及依閏二月十五日聖㫖指
揮雇募衙前施行若朝廷重惜二庫錢物未欲專行
支給卽乞將坊埸河渡等錢除雇募衙前等外量將
剰數添助邉費所貴養民備邉兩不失所謹錄奏聞
伏候勑㫖
　　　貼黄朝廷方議息民不冝爲邉費奪坊埸錢
　　　專差衙前以困民力臣竊見諸路州縣累年
　　　積下青苖息錢及免役寛剰錢數目不少亦
　　　可以助西邉新置城寨三二年之費所貴㽞
　　　得坊埸錢雇募衙前令民間無重役之患則
　　　朝廷恩德及民深矣
　　乞禁軍日一教狀
右臣竊見諸道禁軍自置將以來日夜按習武藝劒
槊擊刺弓弩斗力比舊皆倍然自比歲試之於邉亦
未見勝敵之効蓋士卒服習止軍中一事耳至於百
戰百勝則自有道不可不察也臣訪聞凡將下兵皆
蚤晩兩敎新募之士或終日不得休息士卒極以爲
苦頃歲西鄙用兵士自內郡徃即戰地皆奮踴而去
以免教爲喜先朝留意軍事毎歲遣官按閱錫賚豐
厚遷𥙷峻速士心猶且如此臣觀今日所以厚之者
不如先朝而所以勞之者如舊臣竊以爲疑也古之
名將如李牧王翦將用人之死力必椎牛釃酒聽其
佚樂養而不試士皆投石超距踴躍思奮而後用之
故所向無敵今平居無事朝夕虐之以教閲使無遺
力以治生事衣食殫盡燋悴無聊緩急安得其死力
臣請使禁軍除新募未習之人其餘目止一敎使得
以其餘力爲生異日驅以征伐其樂致死以報朝廷
冝愈於前日也謹録奏聞伏候勑㫖
　　乞差官與黄廉同體量蜀茶狀
右臣近曾奏言益利等路茶事司以買賣茶虐害四
路生靈朝廷巳差黃廉體量利害乞先罷茶官陸師
閔職任使四路官吏不憂後患敢以實害盡告黄㢘
今聞朝廷却差黃廉就領茶事臣竊以爲黃㢘若以
專使按榷茶之弊則身無利害茶事巨細勢必具陳
若身自領茶事有課利増損邉計盈虛之責則茶之
爲害勢必不肯盡言兼朝廷本爲逺民無告特遣此
使使事未逹而就除外官小民無知必謂朝廷安於
虐民重於改法此事體大冝速有以救之朝廷必謂
陸師閔蠧害四路爲日巳乆不欲别差替人淹延歲
月因黄㢘在彼卽行替罷事雖稍便理有未盡臣欲
乞選差淸強官一人與黄廉同共體量候了日赴闕
面奏利害所貴不敢隱蔽茶蔽四路之人終被德澤
謹録奏聞伏候勑㫖
　　乞以發運司米救淮南飢民狀
右臣伏見淮南旱災民食踴貴朝廷特令截晋上供
米三十萬石以濟其急䘏民之深異時所未嘗有然
臣訪聞本路自正月以來以義倉常平粮斛逐旋賑
濟約至夏中麥熟稍得給足不意今旱勢益甚夏麥
無望而秋収之期逺在百日之外雖有前件截留上
供米分在一路恐未能遍及飢民訪聞發運司逐年
将糶糴本錢一百萬貫趂賤糴米以代諸路違限上
供米數外或遇米貴亦出賣収息臣欲乞指揮發運
司約定今年合留代上供外其餘權令只依元買價
盡數支撥於諸郡出賣不得救息仍先具若干留代
上供若干可以出賣及元買價例申奏所貴米數稍
多救接饑饉可以支持至秋謹録奏聞伏候勅㫖
　　論明堂神位狀
右臣聞三代常祀一歳九祭天再祭地皆天子親之
故於其祭也或祭昊天或祭五天或獨祭一天或祭
皇地祗或祭神州地祗要於一歲而親祀必遍降及
近世歲之常祀皆有司攝事三歲而後一親祀親祀
之踈數古今之變相遠如此然則其禮之不同蓋亦
其勢然也謹按國朝舊與冬至圓丘必兼饗(地/天)從祀
百神若其有故不祀圓丘别行它禮或大雩於南郊
或大饗於明堂或恭謝於大慶皆用圓丘禮樂神位
其意以爲皇帝不可以三年而不親祀天地百神故
也臣竊見皇祐明堂遵用此法最爲得禮之變自皇
祐以後凡祀明堂或用鄭氏說獨祀五天帝或用王
氏說獨昊天上帝雖於古學各有援據而考之國朝
之舊則爲失當蓋儒者泥古而不知今以天子毎歳
親祀之儀而議皇帝三年親祀之禮是以若此其踈
也今者皇帝陛下對越天命逾年卽位將以九月有
事於明堂義當並見天地遍禮百神躬薦誠心以格
靈貺臣恐有司不逹禮意以古非今執取王鄭偏說
以亂本朝大典夫禮沿人情人情所安天意必順今
皇帝陛下始親祠事而天地百神無不咸秩豈不俯
合人情仰符天意臣愚欲乞明詔禮官今秋明堂用
皇祐明堂典禮庻㡬精誠陟降溥及上下謹録奏聞
伏候勅㫖
　　乞借常平錢置上供及諸州軍粮狀
左臣聞自古經制國用之術以爲榖帛民之所生也
故歛而藏之於官錢幣國之所爲也故發而散之於
民其意常以所有易其所無有無相交而國用足焉
故自熈寧以前民間兩稅皆用米麥布帛雖有沿納
諸色雜錢然皆以糓帛折納蓋未嘗納錢也錢之入
官者惟有茶鹽酒稅雜利而巳然方是時東南諸郡
猶苦乏錢錢重物輕有錢荒之患自熈寧以來民間
出錢免役又出常平息錢官庫之錢貫朽而不可較
民間官錢搜索殆盡市井所用多私鑄小錢有無不
交田夫蠶婦力作而無所售常平役錢山積而無救
饑饉蓋自十餘年間積成此弊於今極矣朝廷近日
雖巳减損常平罷放免役使民休息然而錢積於官
無宣洩之道民無見錢百物益賤譬如飢人雖巳得
食而無所取飲乆渴不治亦能致死臣竊見國朝建
立京邑因周之舊不因山河之固以兵屯爲嶮岨祖
宗以來漕運東南廣蓄軍食内實根本外威夷狄方
其盛時足支十餘年近者嵗運損耗糶賣不節太倉
無五年之畜國計寡弱有識之士爲之寒心至於諸
路軍粮大抵無備熈寧之間東南大旱民間闕食官
欲賑濟無所從得不免誅求富民歛斗石之粟以濟
億萬之衆勞而無益徒以爲笑然今諸路轉運司乆
以商賈不行農民罷病故酒稅不登収買軍噐雜物
封椿闕額衣粮等事故經費不足朝廷雖欲內實京
師外實諸郡有司匱乏勢無所出臣欲乞指揮東南
諸路轉運司各借本路常平見錢遇年豐榖帛價賤
豫買三年上供米及本路州軍諸軍三年衣粮限以
三年節次収糴重立禁約不得别作支用仍於五年
内収簇錢物撥還常平倉司每歲終具元借錢及所
糴物及所還數提刑司保明中户部點檢有無違法
聞奏應千借錢糴買事有不如法並許提刑司覺察
聞奏但令泉幣通行足以鼓舞四民流轉百貨倉廪
充實足以贍養諸軍備禦水旱則上下皆足公私蒙
利矣如許臣所請伏乞下户部立法施行謹錄奏聞
伏候勑㫖
　　　貼黄所借常平司錢非是直取以供國用當
　　　指揮轉運司勒令如期撥還務令常平司錢
　　　乆逺不匱轉運司緩急有所借便實長乆之
　　　利也
　　再乞差官同黄㢘體量茶法狀
右臣近奏乞選差淸強官與黄㢘同體量蜀中茶法
尋蒙朝廷差杜紘前去旣而詳定編勑所奏晋杜紘
紘旣不行而蜀中茶法至今未見差人同黄㢘體量
伏乞檢臣前奏别選差一人所貴黄廉不敢以課利
增虧自作身計盡具茶法利害聞奏謹録奏聞伏候
勅㫖
　　再言役法劄子(五月十六日)
臣聞世無不弊之法雖三代聖人之政不免有害故
神而明之存乎其人臣竊見朝廷近罷免役復行差
役小民𥘉免出錢鼔舞相慶士大夫因民之喜以爲
差役一行可坐而無事矣臣之愚意以爲免役之害
雖去而差役之弊亦不可不知也是以推言其故而
陛下察之國朝因隋唐之舊州縣百役並差鄉户人
致其力以供上使歲月畨休勞佚相代吏若循理不
以非法加民則被役之人本無大苦然役人旣是稅
户家有田産誅求必得吏少㢘慎凡有所湏不免侵
取故祖宗之世天下役人除正役勞費之外上自衙
前有公使厨宅庫之苦中至散從官手力有打草供
柴之勞下至耆長壯丁有歲時饋送之費習以成俗
恬不爲恠民𬒳差役如遭冦虜神宗皇帝照知此害
始議立免役之法前弊雖觧而所取役錢多収寛剰
民間難得見錢日益貧瘁(朝/今)廷旣巳復行差役除見
議衙前差募未有成法外其餘耆户長弓手散從等
役一切定差貪官暴吏私竊以此相賀何者市井之
人應募充役家力旣非富厚生長習見官司官吏雖
欲侵漁無所措手今耕稼之民性如麋鹿一入州縣
巳自懾怖而况家有田業求無不應自非廉吏誰不
動心妄意朝廷旣行差役凡百侵擾當復如舊訪聞
見今諸路此弊巳行臣恐稍經歲月舊俗滋長役人
困苦必有反思免役之便者其於聖政爲損不細頃
者朝廷𥘉革衆弊士懐異議多被遷逐睥睨新収幸
其不成者非一人也若此弊不除使民有怨言彼立
異之人佗日必指以爲事臣欲乞明降詔書丁寧戒
敕監司長吏使知朝廷愛惜鄉差役人與神宗朝愛
惜雇募役人無異應係自前約束官吏侵擾役人條
貫使刑部録出具委無漏落雕印頒下令一切如舊
出牓州縣使民知之仍常加督察有犯不赦應監司
所部有犯不能覺察致因事發露者重其坐庻㡬民
被差役之利而無差役之害然後天下䝉賜深矣取
進止

欒城集卷第三十七
欒城集卷第三十八
　左司諌論時事一十二首
　　論青苖狀
右臣伏以青苖之害民朝廷之所悉也罷而不盡廢
而復講使天下之人疑朝廷眷眷於求利此臣之所
深惜也何者朝廷申明青苖之法使請者必以情願
而官無定額議者以爲善矣然以臣觀之無知之民
急於得錢而忘後患則雖情願之法有不能止也侵
漁之吏利在給納而惡無事則雖無定額有不能禁
也故自今年春諸縣所散青苗處處不同凡縣令曉
事吏民畏伏者例不復散其闇於事情爲吏民所制
者所散如舊蓋立法不善故使猾吏得依法爲姦監
司雖知其不便欲禁而不可得天下旣巳病(矣/之)今朝
廷復修夏料納錢减半出息之法此雖號減息而使
天下曉然知今日朝廷意仍在利雖有良縣令臣恐
其不能復如前日自必於不散矣且自熈寧以來吏
行青苖皆請重禄而行重法受賕百錢法至剌配然
毎至給納之際猶通行問遺不能盡禁今吏禄巳除
重法亦罷而青苗給納不止臣恐民間所請錢物得
至其家者無㡬矣伏乞追寢近降青苖指揮别下詔
㫖天下青苖自今後不復支散不勝幸甚謹録奏聞
伏候勅㫖
　　三論差役事狀
右臣五月二十六日上殿劄子乞明降詔書戒敕監
司長吏令知朝廷愛惜鄉差役人與神宗朝愛惜雇
募役人無異應係自前約束官吏侵擾役人條貫使
刑部録出具委無漏落雕印頒下令一切如舊出牓
州縣使民知之仍常加督察有犯不敢應監司所部
有犯不能覺察致因事發露者重其坐至今多日未
蒙施行伏念臣前作此奏爲聞近日諸縣曹吏有因
差役致富小民𬒳差充役𥘉參上下費錢有至一二
十千者州縣官吏亦有以舊雇役人慣熟多方陵虐
所差之人必令出錢作情願雇募又有以新差役人
拙野退換别差必得慣熟如意而後土者天下官吏
不能皆良如此等事所在不一雖非目見可以意料
民𬒳其害如遭湯火竊意此奏朝上聖心惻怛不待
終日而行不意遷延至今不以爲急臣愚竊恐朝廷
始復差役議者妄謂差法一行更無患害聞臣此奏
未免不信臣謂改雇爲差實得當今救弊之要然使
聞害不除見善不徙則差役害人未必减於免役伏
乞聖慈檢臣前奏早賜詔書其言所聞差役官吏情
弊仍備録前後禁約曉諭中外使知朝廷深意則天
下幸甚謹録奏聞伏候勑㫖
　　　貼黃臣訪聞近日頗有上書言差役不便蒙
　　　降付㸔詳役法所者臣推原其意皆由州縣
　　　施行差法别有搔擾以致人言若不早爲禁
　　　約深爲不便伏乞指揮於役法所檢取民間
　　　前後言差役不便文字略賜省覧即見詣實
　　論蘭州等地狀(六月二十八日)
右臣竊見先帝因夏國內亂用兵攻討於熈河路增

置蘭州於鄜延路增置安疆米脂等五寨議者講求
利害乆而不决其一日蘭州五寨所在嶮逺饋運不
便若竭力固守坐困中國羗人得以養勇窺伺間隙
要之乆逺不得不棄危而後棄不如方今無事舉而
與之猶足以示國恩惠其二曰此地皆西邉要害朝
廷用兵費財僅而得之聚兵積粟爲金湯之固蘭州
下臨黄河當西戎咽喉之地土多衍沃略置堡鄣可
以招募弓箭手爲耕戰之備自開拓以來平治徑路
皆通行大兵若舉而棄之熈河必有晝閉之警所謂
借冦兵資盗粮其勢必爲後患此二議者臣聞之乆
矣然以夏戎背畔雖屢有信使而未修臣職未請侵
地則棄守之議朝廷無因自發今聞遣使來賀登極
歸未出境而使者復至講和請地必在兹舉雖廟堂
議論巳得詳熟而小臣憂國不能嘿巳輒嘗覈實其
事以爲前件棄守之議皆非妄言然而朝廷當决從
一議欲決此議當論時之可否理之曲直筭之多寡
誠使三者得失皆見於前則棄守之議可一言而决
也何請時之可否方今皇帝陛下富於春秋諒闇不
言共黙思道太皇太后陛下覧政簾幃之中舉天下
事屬之輔相當此之時安靖則有餘舉動則不足利
在緌撫不利征伐今若固守不與西戎必至於爭甲
兵一起呼吸生變緩急之際何所咨決况陜西河東
兩路比遭用兵之厄民力困匱瘡痍未復一聞兵事
無不狼顧若使外患不解內變必相因而起此所謂
時可棄而不可守一也何謂理之曲直西戎近歲於
朝廷本無大罪雖梁氏廢放其子而夷狄外臣本不
須治以中國之法先朝必欲弔伐但誅其罪人存立
孤弱則雖犬羊之羣猶將伏以聽命今乃割其土地
作爲城池以自封殖雖吾中國之人猶知其爲利而
不知其義也曲直之辨不言可見蓋古之論兵者以
直爲壯以曲爲老昔仁祖之世元吴叛命連年入冦
邉臣失律敗亡相繼然而四方士民裹粮奔命唯恐
在後雖捐骨中野不以爲怨兵民競勸邉守卒固而
中國徐亦自定無土崩之勢何者知曲在元昊而用
兵之禍朝廷之所不得巳也頃自出師西討雖一勝
一負而計其所亡失未若康定寳元之多也然而邉
人憤怨天下咨嗟土崩之憂企足可待何者知曲在
朝廷非不得巳之兵也今若固守侵地惜而不與負
不直謗之而使關右子弟肝腦塗地臣恐邉人自此
有怨叛之志此所謂理可棄而不可守二也何謂筭
之多寡棄守之議朝廷若舉而行之其勢必有幸有
不幸然臣今所論於守則言其幸於棄則言其不幸
以効利害之實今夫固守蘭州增築堡寨招置土兵
方其未成而西戎不順求助北虜並出爲冦屯戍日
益飛軌不繼賊兵乗勝師䘮國蹙蘭州不守熈河危
急此守之不幸者也割棄蘭州專守熈河倉庾有素
兵馬有備戎人懷惠不復作過此棄之幸者也二者
臣皆不復言何者利害不待言而决也若夫固守蘭
州增築堡寨招置土兵且耕且戰西戎懷怨未能忘
爭時出虜略勝負相半耕者不安餽運難繼耗蠧中
國民不得休息此守之幸者也割棄蘭州專守熈河
西戎據蘭州之堅城道熈河之夷路我師不利復以
秦鳯爲境修完廢壘復置烽候人力旣勞費亦不小
此棄之不幸者也夫守之雖幸然兵難一交仇怨不
觧屯兵饋粮無有休日熈河因此物價翔貴見今守
而不戰歲費巳三百餘萬貫矣戰若不止戍兵必倍
粮草衣賜隨亦増廣民力不支則土崩之禍或不可
測也棄之雖不幸然所棄本界外無用之城秦鳯之
間兵民習熟近而易守轉輸所至如枕席之上比之
熈蘭難易十倍有守邉之勞而無腹心之患與平日
無異也夫以守之幸較棄之不幸利害如此而况守
未必幸而棄未必不幸乎且朝廷以天地之量赦其
罪惡歸其侵疆復其歲賜通其和市雖豺狼野心能
不愧耻縱使酋豪內懐不順而國恩深厚無以激怒
其民臣料一二年間其勢必未能舉動萬一不然而
使中國之士知朝廷棄巳得之地含垢爲民西戎背
恩彼曲我直人懷此心勇氣自倍以攻則取以守則
固天地且猶順之而况於人乎故臣願朝廷決計棄
此然後慎擇名將以守熈河厚養屬國多置弓箭手
於熈蘭徃還要路爲一大城度可屯二三千人以塞
其入冦之道於秦鳯以來多置畨休之兵以爲熈河
緩急救應之備明敕將佐繕完守備常若冦至先爲
不可勝以待敵之至庻幾可以無後患也臣自聞西
使復來謹采衆議以三事參較利害反覆詳究理無
可疑是以輒獻狂言惟陛下裁擇幸甚
　　　貼黄臣竊見二聖臨御除去煩苛天下之民
　　　想見太平之風今西戎巳有向化之漸若朝
　　　廷靳惜蘭州等處堅守不與激合背畔使邉
　　　兵不解百費復興則自前苛政皆將復用太
　　　平之期不可復望深可痛惜伏乞陛下與二

　　　三大臣詳議其事以天下安危念勿爭尺寸
　　　之利以失大計則社稷之幸也臣竊聞議者
　　　或謂若棄蘭州則熈河必不可守熈河不守
　　　則西蕃之馬無由復至而夏戎必爲蜀道之
　　　梗臣謂此皆切持朝廷欲必守蘭州之說而
　　　非國之至計也臣聞熈河屬國疆族甚多朝
　　　廷養之極厚必不願爲西戎所有若帥臣能
　　　以恩信結之統之以戍兵貼之以弓箭手又
　　　於熈蘭要路控以堅城恐西戎未易窺伺而
　　　西蕃之馬何遽不至乎至於蜀道之虞自非
　　　秦鳯階成等處蕩然無城池兵馬之備則西
　　　戎豈敢輕爲此計臣謂此說亦空言而巳
　　　臣又聞說者謂韓縝昔與北朝商量河東地
　　　界舉七百里之地以卑之近者臺諌以此効
　　　縝縝由此罷相故今朝廷議欲以蘭州等處
　　　復與西戎無敢主其議者臣謂蘭州等處與
　　　河東地界不可同日而語河東地界國之要
　　　地祖宗相傳誰敢失墜舉而與人非臣子之
　　　義至於蘭州等處本西戎舊地得之有費無
　　　益先帝討其罪而取之陛下赦其罪而歸之
　　　理無不可不得以河東地界爲比也
　　再論蘭州等地狀
右臣近於六月二十八日奏以西施入界恐必有請
和請地之議乞因此時舉蘭州及安疆米脂等五寨
地棄而與之安邉息民爲社稷之計見今西使巳到
竊聞執政大臣棄守之論尚未堅決臣竊見皇帝陛
下登極以來夏國雖屢遣使而疆埸之事𥘉不自言
度其狹心盖知朝廷厭兵是以確然不請欲使此議
發自朝廷得以爲重朝廷深覺其意忍而不與情得
勢窮始來請命今若又不許遣其來使徒手而歸一
失此機必爲後悔彼若點集兵馬屯聚境土許之則
畏兵而與不復爲恩不許則邉釁一開禍難無巳間
不容髪正在此時不可失也臣又聞昔日取蘭州及
五寨地本非先帝聖意先帝始議取靈武內臣李憲
畏懦不敢前去遂以兵取蘭州先帝始議取横山帥
臣沉括种諤之徒不能遵奉聖略遂以兵取五寨此
二者皆由將吏不職意欲邀功免罪而先帝之意本
則不然其後元豐六年夏國遣使請罪先帝嘉其恭
順爲敕邉吏禁止侵掠旣又遣使謝恩請復疆土先
帝仍爲指揮保安軍與宥州議立疆界因循未定而
先帝奄棄萬國遂以至今由此言之蘭州五寨取之
則非先帝本心棄之則出先帝遣意今議者不深究
本末妄立堅守之議苟避棄地之名不度民力不爲
國計其意止欲私已自便非社稷之利也臣又聞議
者或謂棄守皆不免用兵棄則用兵必遲守則用兵
必速遲速之聞利害不遠若遂以地與之恐非得計
臣聞聖人應變之機正在遲速之際但使事變稍緩
則吾得筭已多昔漢文景之世昊王濞內懷不軌稱
病不朝積財養士謀亂天下文帝專務含養置而不
問加賜几杖恩禮日隆濞雖包藏禍心而仁澤浸漬
終不能發及景帝用鼂錯之謀欲因其有罪削其郡
縣以爲削之亦反不削亦反削之則反疾而禍小不
削則反遲而禍大削書一下七國盡反至使景帝發
天下之兵遣三十六將僅而破之議者若不究利害
之淺深較禍福之輕重則文帝隱忍不法近於柔仁
景帝剛斷必行近於強毅然而如文帝之計禍發旣
遲可以徐爲備禦稍經歲月變故自生以漸制之勢
無不可雖有千濞亦何能爲如景帝之計禍發旣速
未及旋踵巳至交兵鋒刃既接勝負難保社稷之命
決於一日雖食鼂錯之肉何益於事今者欲棄之䇿
與文帝同而欲守之謀與景帝類臣乞宣諭執政欲
棄者理直而禍綏欲守者理曲而禍速曲直遲速孰
爲利害况今日之事主上妙年母后聽斷將帥吏士
恩情未接兵交之日誰使效命若其羽書沓至勝負
紛然臨機決斷誰任其責惟乞聖慈以此反覆深慮
早賜裁斷無使西戎别致猖狂棄守之議皆不得其
便則天下幸甚謹錄奏聞伏候勑㫖
　　論京畿保甲冬敎等事狀
右臣竊見仁宗朝河北河東𥘉置義勇至英宗朝推
行其法漸及陜西皆以地接胡羗有守禦之備毎歲
冬教一月民雖以爲勞而邊防之計有不得巳及熈
寧中更置保甲使京畿三路之民日夜敎習二聖臨
御知其不便率皆罷去民得歸秉耒耜盗賊因此衰
息歌舞聖德無有窮巳惟有冬教一月之法三路以
披邊之故民習爲常不敢辭愬至於京畿諸縣累聖
以來爲輦轂所在素加優厚今乃與三路邊郡爲比
一例冬教情所未安伏乞聖慈深念根本之地所宜
寛䘏特與蠲免兼訪聞京畿三路見今皆修蓋冬教
埸屋宇州縣頗以爲勞臣昔守官河北竊見義勇冬
敎並不置教埸屋宇毎遇教日皆權於係官屋宇及

寺院等處安泊别無闕事朝廷若允臣所奏免畿內
冬教則其教場屋宇巳自不修如三路冬教乞下逐
路監司相度只如自前權於係官屋宇及寺院等處
安泊有無不便如别無不便亦乞罷修以寛民力謹
録奏聞伏候勑㫖
　　論西邊警備狀
右臣近奏乞因夏國遣使入貢歸其侵地竊聞朝廷
巳降詔開許伏惟包荒之德與天地同量使西邊之
民自此得免餽餉之勞脫戰鬪之禍天下不勝幸甚
然臣聞兵法受降如受敵夷狄獸心見利忘義雖以
恩信深加結納而備豫不虞不可蹔弛况朝建數(以/年)
來舉兵攻討深入其地奪其疆土今雖接以恩禮其
怨毒之意必未遽忘若因給賜城寨定立界至之際
乘我無備輒肆猖狂則取笑四夷悔不可及謂宜明
加約束所賜城寨須候逐路帥臣處置般運器甲抽
那兵馬凡百了當立定期日然後得令人交割若未
了之間不得令一人一騎先期窺覘仍指揮沿邊將
吏常加嚴備因夏國新復侵地謹守誓約之際招塡
士馬充實倉廪綏懷熟户常若冦至不得爲其通和
稍有弛廢如此數年朝廷常務懷柔以革其欲報之
心邊臣常作隄防以折其内侮之志臣謂數年之外
必無後患縱使背畔而邊計巳完士氣巳復度其事
勢亦不足深憂况背恩犯顔彼曲我直雖復羗人亦
當知非足使吾民坐而賈勇制勝之道始自今日惟
願陛下深詔大臣安不忘危常以戒敕邊吏爲心則
社稷之福也謹録奏聞伏候勑㫖
　　再論青苗狀
右臣近奏乞罷支青苗錢兼訪聞臺諌官皆有文字
論列至今並不蒙降出施行臣伏見熈寧之𥘉王安
石吕惠卿用事首建青苗之法其實放債取利而妄
引周官泉府之言以文飾其事天下公議共以爲非
是時韓琦富弼司馬光范鎭等皆昌言其失恨不能
救今二聖在上照知民間疾苦解去弊法旣巳略盡
兼近日責降吕惠卿數其罪惡亦以創行青苗爲首
然天下俵散青苗其實至今未正民間疑恠以爲朝
廷仍有好利之意臣博采衆論云近有臣僚獻議以
國用不足爲言由此聖意遲遲未决臣雖至愚竊爲
陛下深惜此計何者自古爲國率皆禄養官吏廪給
士伍崇奉郊廟鎭撫四夷然而食租衣稅未嘗有闕
今陛下力行恭儉前代帝王所有浮費一切不爲今
日之計但當戒飭天下守令使之安集小民若能稍
免水旱之災復無流亡之患則安靖之功數年自見
糓帛豐羡將不可勝用何至復行青苗以與民爭利
也哉伏惟陛下聖性仁厚凡利民之事知無不爲若
非左右搆此危語動摇聖聽則何至爲之廢格羣言
以成邪說然臣竊恐中外不知本末但見臺諫之言
皆留中不出妄意陛下甘於求利不卹細民逺近傳
聞所損不細臣欲乞陛下盡將臣僚前後所上章䟽
付三省詳議施行以弭斯謗謹録奏聞伏候勑㫖
　　乞放市易欠錢狀
右臣頃曾上言乞將市易欠錢人户通計所納息罰
錢數如巳納及元請官本數目即與除放蒙聖恩依
此施行德澤滂沛所及甚廣然臣訪聞京帥欠户貧
下之家從𥘉多作詭名請新還舊以此無縁通計息
罰故除放之恩多止上户臣近日再行體問據通直
郎監在京市易務宋肇爲臣言若截自欠二百貫以
下人户一例除放則所放人户至多事亦均一仍具
本務一宗節目及利害文字請臣論奏臣詳究其說
竊以爲當行之事有五市易本錢前後諸處撥到其
計一千二百六十七萬貫中間撥還內藏庫等處共
計五百三十萬餘貫朝廷支使過共計三百八十四
萬餘貫即今諸埸務見在共計三百五十三萬餘貫
將此三頃巳支見在計筭巳是還足本錢則今來人
户所欠皆出於利息若將見欠二百貫以下人户除
放所放錢數不多此事之當行者一也見今欠人共
計二萬七千一百五十五户共欠錢二百二十七萬
餘貫其間大姓三十五酒户二十七共欠錢一百五
十四萬餘貫小姓二萬七千九十三户共欠錢八十
三萬餘貫若將欠二百貫以下人户除放共放二萬
五千三百五十三户放錢四十六萬六千二百餘貫
所放人户九分以上而所放錢止及二分此事之當
行者二也元豐年中朝廷催理欠負極爲峻急然一
歲所納不過三萬貫頃來朝廷優假細民所催微細
自今年正月至今止及六七千貫今且以三萬貫爲
率猶須七十餘年乃可納足如此則小姓之家死䘮
流亡不可復知而國家毎歲得錢六千貫(二百头以/臣所乞放)
(每歳催及三萬头𢾗中不過催得六千头而巳/下欠户錢於見欠錢都數中止十分之二即是)如九
牛一毛不爲損益而二萬餘家困苦爲害至大此事
之當行者三也市易催索錢物凡用七十人毎人各
置私名不下十人掌簿籍行文書凡用三十餘人毎
人各置貼冩不下五人共約一千餘人以此一千餘
人日夜騷擾欠户二萬七千餘家都城之中養此蟊
賊恬而不恠此事之當行者四也市易之法欠户拖
延日乆或未見歸者及無家業之人皆差人監遂遇
夜寄禁旣有此法則一例公行寄禁然吏卒頑狡得
錢卽放無錢即禁榜笞捽縳何所不至若不别作擘
劃則日𬒳此苦者不知其數此事之當行者五也伏
乞聖慈以此五事較其利害斷自聖意特與除放或
因將來明堂赦書行下或更溥行諸路則細民荷戴
恩德淪入骨髓社稷之利不可勝計然臣竊見太府
寺令歲終較課以本理息及一分以上具官員等第
保明聞奏自來市易官因此酬奬轉官及請賞錢所
得無筭今來既見市易巳支見在實數僅能還足本
錢則以本理息皆是欺罔從前官吏轉官請賞皆當
追奪官爵及所賞錢物亦乞朝廷根究前後緣市易
轉官請賞之人依理施行內有吕嘉問係創行市易
害民最深雖巳經責降尚竊有上永允公議更乞重
行竄謪以謝天下所有宋肇劄子三道臣轍備録進
呈如左謹錄奏聞㐲候勑㫖
　　　貼黄臣所言放欠事上係二聖德澤唯當直
　　　岀中㫖不冝更顯言者姓名或須至令三省
　　　相度施行即乞指揮執政勿令宣布
　　言淮南水潦狀
右臣竊見淮南春夏太旱民間之食流徙道路朝廷
哀愍饑饉發常平義倉及截留上供米以濟其急淮
南之民上頼聖澤不至飢殍然自六月大雨淮水汎
溢泗宿亳三州大水夏田旣已不収秋田亦復蕩盡
前望來年夏麥日月尚逺勢不相接深可憂慮訪聞
見今官賣米猶有未盡然必不能支持乆遠臣欲乞
朝廷及今未至闕絶之際速行取問本路提轉發運
司令具諸州災傷輕重次第見今逐州各有多少粮
食可以賑濟得多少月日如將來乏絶合如何擘劃
施行立限供報所貴朝廷得以預先處置小民不至
失所謹録奏聞伏候勑㫖
　　三乞罷青苖狀(𥘉四日與東省同上)
右臣等屢有封事乞罷青苖皆不蒙付外施行伏以
王安石吕惠卿創行此法以來天下之士惟王吕黨
人欲以青苗進身者則以其法爲是其它士大夫上
自韓琦富弼中至司馬光吕誨范鎭下至臣等軰人
未有一人以爲便者方安石惠卿用事忠言壅塞不
得施用小民無告飮泣受害今者二聖臨御盡革衆
弊天下欣欣日望青苖之去而近日刪立舊法益更
滋彰中外孤疑不曉聖意竊聞近日左右臣僚有以
國用不足欲將青苗𥙷其闕乏者聖心未察是以爲
之遲遲臣等雖愚以爲自古爲國止於食租衣稅縱
有不足不過輔以茶鹽酒稅之征未聞復用青苗放
債取利與民爭錐刀之末以富國強兵者也藝祖太
宗之世四方未平中國至狹歲歲用兵其費不貲及
真宗東封西祀遊幸毫宋造立宫室仁宗結好契丹
平定西戎翦㓕南冦此皆非常大費而常賦之外無
大増加未聞必待青苗以濟國用今二聖恭儉安静
無爲四海之富與祖宗無異何憂何慮而欲以青苗
富國乎臣等以爲皇帝陛下富於春秋末嘗接見多
士太皇太后陛下覧政帷幄未能博聽羣議聽納之
道於斯實難竊謂臣下每有獻言冝一切折以公議
彼旣欲散青苗而臣等以爲不可陛下受其所言而
臣等封事遂晋中不出臣等不知陛下何以斷其是
非而信之如此之篤乎陛下必欲决此深疑即當盡
出臺諌所言付之三省使之公議得失不當隱忍不
辨是非而隂用其言也如衆議必以罷之爲是卽乞
早賜裁㫁以慰民心必以罷之爲非亦乞顯行黜謪
以懲臣等狂妄謹録奏聞伏候勑㫖
　　申三省請罷青苗狀(𥘉四日與東省同入)
右某等伏見熈寜之𥘉始行青苗士無賢愚皆知其
不便是時建議之臣盡力主張者不過一二(而/人)賢士
(夫/大)極言其失者非一人也蓋今之執政嘗論之矣忠
言讜論播於天下至今傳誦以爲口實小民呻吟欲
聞更張亦已乆矣伏自二聖臨御革去弊法而青苗
之議獨無所變始者但令取民情願不立定額州縣
或散或否事體不一天下固已疑之矣中間修完本
早賜裁㫁以慰民心必以罷之爲非亦乞顯行黜謪
以懲臣等狂妄謹録奏聞伏候勑㫖
　　申三省請罷青苗狀(𥘉四日與東省同入)
右某等伏見熈寜之𥘉始行青苗士無賢愚皆知其
不便是時建議之臣盡力主張者不過一二(而/人)賢士
(夫/大)極言其失者非一人也蓋今之執政嘗論之矣忠
言讜論播於天下至今傳誦以爲口實小民呻吟欲
聞更張亦已乆矣伏自二聖臨御革去弊法而青苗
之議獨無所變始者但令取民情願不立定額州縣
或散或否事體不一天下固已疑之矣中間修完本
法使夏料納者减半出息中外喧言朝廷欲依舊放
債取利此聲流傳極損聖政某等備位諌官不敢黙
已遂與臺官前後上言僅數十章皆不䝉施行傳聞
大臣奏對有以國計不足疑誤聖聽者遂致此議乆
而不下某等雖愚竊所未喻也蓋聞古者聖人在上
食租衣稅而已凡所以奉事郊廟禄養官吏蓄兵備
邉未嘗有闕也後世鄙陋乃始益以茶鹽酒稅之征
然亦未聞放債取利若此之衰也今兹二聖在上恭
儉無爲度越前世選用執政將致太平某等與天下
士民尚冀朝廷能寛酒稅之槯損茶鹽之入以復三
代之故不意今者乃欲以青苖富國失天下之望也
王安石吕惠卿旣以此負國使朝廷𬒳此聲於天下
今者又復以此誤二聖此某等區區所深痛也近日
朝廷責降吕惠卿告命之出首以青苖爲罪天下傳
誦人人稱慶奈何詔墨未乾復蹈其故轍乎且青苖
之法其所以害人者非特抑配之罪也雖使州縣奉
行詔令斷除抑配其爲害人固亦不少何者小民無
知不計後患聞官中支散青苖競欲請領錢一入手
費用横生酒食浮費取快一時及至納官賤賣米粟
浸及田宅以至破家一害也子弟縱恣欺謾父兄隣
里無頼妄託名目歲終催督患及本戸二害也逋欠
未納請薪蓋舊州縣欲以免責縱而不問三害也常
平吏人舊行重法給納之賂𥘉不能止今重法既罷
賄賂公行民間所請得者無㡬四害也四事爲害雖
復除抑配之弊亦無如之何而况抑配必未除乎某
等職在言責目覩弊事黙而不言則上負朝廷下負
民物若未得請决無中正之義㐲乞盡取前後章䟽
㸔詳施行以允公議謹狀
　　請罷右職縣尉狀(𥘉八日上殿)
臣伏見舊法縣尉皆用選人自近歲民貧多盗言事
者不知救之於本遂請重法地分縣尉並用武夫自
改法以來未聞盗賊爲之衰少而武夫貪暴不畏條
法侵漁弓手先失瓜牙之心搔擾鄉村復爲人民之
患臣竊惟捕盗之術要在先得弓手之情次獲鄉村
之助耳目旣廣網羅先具稍知方略易以成功舊用
選人雖未能一一如此而頗知畏法則必愛人使之
出入民間於勢爲便不必親習騎射躬自格鬪然後
能獲賊也今改用武夫未必皆敢入賊而不習法律
先已擾民訪聞河北京東淮南等路凡用武夫縣分
民甚患之欲乞復令吏部依舊只差選人所貴吏民
欒城集巻第三十九
　右司諌論時事五首
　　論户部乞收諸路帳狀
　准尚書户部牒元祐元年七月二十五日敇節文
　一府界諸路州軍錢榖文帳舊申三司昨撥歸逐
　路轉運提刑司㸃磨嵗終刑部尚書㸃取勾訖帳
　勘覆今上件諸州軍錢榖文帳欲收歸户部㸃磨
　一府界諸路州軍常平等錢榖文帳舊申司農寺
　昨撥歸逐路提舉司㸃磨戸部右曹嵗取提舉司
　勾訖帳赴部㸃磨今上件諸州軍錢榖文帳欲收
　歸户部㸃磨者
右臣竊聞熈寧以前天下財賦文帳皆以時上於三
司至熈寧五年朝廷患其繁冗始命曽布刪定法式
布因上言三部胥吏所行職事非一不得專意㸃磨
文帳近嵗因循不復省閲乞於三司選吏二百人顓
置一司委以驅磨是時朝廷因布之言於三司取天
下所上帳籍視之至有到省三二十年不發其封者
蓋州郡所發文帳隨帳皆有賄賂各有常數常數已
足者皆不發封一有不足即百端問難要足而後已
朝廷以布言爲信帳司之興蓋始於此張設官吏費
用錢物至元豐三年百尾七八年間帳司所管吏僅
六百人用錢三十九萬貫而所磨出失䧟錢止一萬
餘貫朝廷知其無益遂罷帳司而使州郡應申省帳
皆申轉運司内錢帛粮草酒麴商税房園夏秋税管
額納畢鹽帳水脚鑄錢物料稻糯帳本司别造計帳
申省其驛料作院欠負修造竹木雜物舟船柴炭修
河物料施利橋船物料車驢草料等帳勘勾訖架閣
蓋謂錢帛等帳一司總領國計須知其多少虛實故
帳雖歸轉運司而又令别造計帳申省至於驛料等
帳非三司國計虚羸所系故止令勘磨架閣又諸路
轉運司與本部州軍地里不逺取索文字近而易得
兼本道文帳數目不多易以詳悉自是内外簡便頗
稱允當今戸部所請收天下諸帳臣未委為收錢帛
等帳耶為并收驛料等帳耶若盡收諸帳為依熈寧
以前不置帳司不添吏人耶為依熈寧以來復置悵
司復添吏人耶若依熈寧以前則三二十年不發封
之弊行當復見若依熈寧以来則用更六百人磨出
失陷錢一萬貫而費錢三十九萬貫之弊亦將復見
臣乞朝廷下戸部令子細分析聞奏然臣竊詳司馬
光元奏自改官制以来舊日三司所掌事務散在六
曹及諸寺監戸部不得總天下財賦帳籍不盡申户
部戸部不能盡天下錢榖之數欲乞令戸部尚書兼
領左右曹其舊三司所管錢榖財用事有散在五曹
及諸寺監者並乞收歸户部推其本意蓋欲使天下
財用出納舒卷之柄一歸户部而戸部周知其數而
已今戸部既已専領財用而元豐帳法轉運司常以
計帳申省不為不知其數也雖更盡收諸帳亦徒益
紛紛無補於事矣臣謂帳法一切如舊甚便乞下三
省公議然後下户部施行謹録奏聞伏候勑㫖
　　言責降官不當帶觀察團練狀
右(臣)伏以朝廷典章百世所守因事變法為患常多
祖宗之世使相節度不領京師官局其奉朝請必改
它官或為東宫三師或為諸衛將軍太平興國中以
趙普之勲自河陽還朝止為太子少保以向拱張永
徳之舊並為環衛至今諸道鈐轄總管以防團老歸
者亦以諸衛處之蓋其遺法也至眀道中錢惟演以
章獻皇后親嫌罷樞宻使始以保大節度為景靈宫
使治平中李端愿以長公主子亦以武康節度為醴
泉觀使恩倖一啟自是戚里以節察居京邑不治事
者肩相磨也然猶未見以罪降黜而以觀察團練享
厚禄居謫籍者近日李憲以宣州觀察使提舉眀道
宫王中正以嘉州團練使提舉太極觀二人貪墨驕
横敗軍失律罪惡山積雖死有餘責聖恩寛貸皆寘
之善地而又首亂國憲假以使名臣恐後世推壊法
之始歸咎今日謂宜考修制度追還誤恩以存舊典
且使罪人知有懲艾謹録奏聞亦非小補也臣不勝
區區守法愛君之心欲乞追還前命使天下眀知朝
廷不以私愛害公議干冐鉄鉞俯伏待罪
　　再論京西水櫃狀
右臣三月中奏乞令汴口以東州縣各具水櫃所占
頃畝及每嵗有無除放二税仍具水櫃可與不可廢
罷如决不可廢即當如何給還民田以免怨望尋䝉
朝㫖令都水監差官相度到中牟管城等縣水櫃元
舊浸壓頃畝及見今積水所占及退出數目應退出
地皆撥還本主應水占地皆以宫地對還如無田可
還即給還元估價直聖恩深厚棄利與民無所靳惜
所存甚逺然臣訪聞水所占地至今無官地可以對
還而退出之田亦以迫近水櫃為雨水浸淫占壓未
得耕鑿知鄭州岑象求近奏稱自宋用臣興至水櫃
以来元未曽以此水灌注清汴清汴水流自足不廢
漕運乞盡廢水櫃以便失業之民臣愚以為信如象
求之言則水櫃誠可廢罷欲乞朝廷體念二縣近在
畿甸民貧無告特差無干礙水部官重行體量若信
如象求所請特賜施行不勝幸甚謹録奏聞伏候勑
㫖
　　乞復選人選限狀
右(臣)竊聞監察御史上官均上言極論官冗之弊已
䝉朝㫖降付給舎左右司看詳施行臣伏見祖宗舊
法凡䕃補子弟皆限二十五嵗然後出官及進士諸
科釋褐合守選人并州縣選人除司理司法縣尉外
得替日皆合守選逢恩放選乃得注官所從来乆逺
仕者習以為常雖經涉嵗月不以為怪及先朝患天
下官吏不習法令欲誘之讀法乃令䕃補子弟不復
限二十五嵗出官應係選人皆不復守選並許令試
法通者注官自是天下官吏皆爭誦律令於事不為
無益然人既習法則試無不中故䕃補者例減五年
而選人無復選限遂令吏部員多闕少差注不行訪
聞見今已使元祐四年夏秋季闕官冗之患亦云極
矣臣愚以為方人未習法誘以免選於理亦宜及其
既習雖無免選不患不習且為吏而責之讀法本事
之當然不為過也謂宜追復祖宗守選之舊而選滿
之日兼行先朝試法之科此亦今日之便也欲乞以
臣所言付給舎左右司一處看詳立法謹録奏聞伏
候勑㫖
　　論諸路役法候齊足施行狀
右(臣)訪聞諸路所定役法限日已滿近日䕫州等路
文字相繼申到旋已逐一進呈施行(臣)竊惟諸路役
法所係民間利害至深至廣雖逐路事體各别條目
必有不同而朝廷變法從便措置大意所謂海行條
貫者不得不同也(臣)竊恐詳定役法所急於行法每
遇逐路申到文字不候類聚參酌見得諸路體面即
便逐旋施行因此致諸路役法大體參差不齊使天
下之民不得均被聖澤欲乞指揮本所候諸路所申
文字稍稍齊集見得諸處役法不至大段相逺然後
行下謹録奏聞伏候勑㫖
　申書舍人論時事一首
　　申本省論處置川茶未當狀
朝廷若罷益利路榷茶之法只榷陜西沿邉諸郡不
許客旅私販仍将沿邉每嵗合用益利諸塲茶色及
斤重配在諸塲令及時立限和買(比民間價例微高/隨每嵗茶價高下)
(立定州縣不得低佑茶價令人户不肯申官以致岀/一如尋常和糴米粟之比可也買茶之限令茶場司)
(仍得不过/展每茶户入場中賣須即時棟選秤買/限如有事故湏至展限者具事由申本司量展五日)
(茶户結保請領及時送約以上並不得輒行仰靳/不得輒有晋滯或更依客旅体例秋冬先放茶價令)
官買數足方許私下交易除沿邊所榷地父外一任
客人興販如此擘畫比之頃年全榷益利及陜西諸
州其利有五益利茶户不被官塲以賤價大秤抑勒
收買一也昔茶未有榷民間採茶凡有四色牙茶早
茶晩茶秋茶是也採茶既廣茶利自倍自榷茶以來
官中只要早茶其餘三色茶遂棄不採民夫茶利過
半今既通商則四色茶俱復採二也官所運茶止於
邊郡所須比榷茶之日所運減半則茶遞役兵及州
郡顧脚皆得輕減三也陜西茶商旣行岐雍之閑民
皆食賤茶四也益利諸州百貨通行酒稅課利理當
自倍五也若比之今來有司所議但榷名山梁洋三
處放行益利諸埸茶貨其利有四名山梁洋三處榷
法如舊而不榷之地犬牙相錯榷與不榷茶户利害
相遼例皆王民而咫尺之間不冝頓有此異一也榷
與不榷地分不逺小人易以起動茶戸借如名山之
西南出茶之地尚有雅州盧山榮經等處若放令此
茶北出道過名山彼此相雜不可辨認若放令此茶
由水路入嘉眉則名山之茶亦當從此走失寛則榷
法自廢急則民遭誣罔横被從配二也官中所買只
用早茶則牙茶晚茶秋茶亦為棄物民失厚利與頃
歲無異三也沿邊諸州蕃部所要茶色各別今只將
名山梁洋三色茶與之彼既未諳茶性必有不售四
也若比之今來或人之説兼榷陜西裏外諸州據合
用茶數於益利諸塲和買官自般賣和買之餘成都
路客人販茶不得過劒門利州路客人販茶不得過
陜西其害有三盡奪茶利商賈不行百貨不通酒稅
課利自减一也運茶既多遞鋪役兵及州郡顧脚勞
費與頃年無異二也岐雍之民仍食貴茶三也由此
觀之朝廷若但和買邉郡合用茶數只於邉郡立榷
法其餘率皆通商此法一行則上件三說之弊自除
至於供給蕃部收買戰馬之利則與三說無異以此
較之利害可見謹録奏聞伏候勑㫖
　户部侍郎論時事二首
　　因旱乞許羣臣靣對言事劄子
臣伏見二年以來民氣未和天意未順災沴荐至非
水即旱淮南饑饉人至相食河北流移道路不絶京
東困弊盗賊羣起二聖遇災憂懼傾發倉廪以救其
之絶獨此三路所散已僅三百萬斛矣異時振恤木
見此比然而民力已困國用已竭而旱勢未止夏麥
失望秋稼未立數月之後公私無繼羣盗蜂起勢有
必至臣未知朝廷何以待此臣竊見太皇太后陛下
清身奉法與物無私皇帝陛下恭黙靖慎動由禮義
皇天后土照知此心而和氣不應深所未喻陛下嘗
䆒其說否臣聞天氣下降地氣上騰隂陽和暢雨澤
乃至君廣聴以納下臣盡言以奉上上下交泰元氣
乃和今二聖居幃箔之中所與朝夕謀議者上止執
政大臣下止諌官御史不過數十人耳其餘侍從近
臣雖六官之長皆不得進見而况其逺者乎(臣)以謂
羣臣識慮深淺不同其心好惡亦意故須兼聴廣覽
然後能盡物情而得事實今陛下聴既不廣則所行
之事不得不偏聴狹事偏則隂陽亢隔和氣不効必
然之理也臣觀祖宗故事百官有司皆得以職事進
對從容訪問以盡其情今二聖臨御四方履人主之
位而謙恭退託踈逺羣臣不行人主之事遂使百官
不敢以職事求見臣謂宜因此時明降詔書許百官
而奏公事上以盡羣情之異同下以閱人才之賢否
人心不壅天道必從則乆旱之災庻幾可息(臣)䝉國
厚恩此聞詔書引咎自責避正殿損膳分命(臣)僚並
走羣望私心踧踖不敢遑寜輒推天意人事影響之
應庻幾有補萬一惟陛下恕其愚僣略賜采擇取進
止
　　論西事狀
右(臣)伏見西夏頃自秉常之禍人心離貳梁氏與人
多二族分據東西廂兵馬勢力相敵疑阻日深入冦
之謀自此衰息朝廷略加招納隨即伏從使介相尋
(臣)禮甚至只自今年春末夏初以來始有桀心出兵
數萬掩襲涇原殺虜弓箭手數千人復歸巢穴朝廷
方事安衆難於用武接以君臣之禮加以冊令之恩
特遣使人厚賜金幣戎狄獸心敢為侮慢輒以地界
為詞不復入謝至於坤成賀使亦遂不遣中外(臣)子
聞者無不憤怒思食其肉臣忝備侍從主憂臣辱義
不辭勞况臣擢自小官列於禁近議論幾事既其本
職感激思報宜異常人是以冒昧獻言不避罪戾庻
幾聖意由此感悮雖被譴逐臣不恨也(臣)竊惟當今
之務以為必先知致冦之端由審行事之得失然後
料虜情之所在定制敵之長算誠使四其畢陳於前
羗戎小醜勢亦無能為也董氊本與西夏世為仇讎
元昊之亂仁宗頼其牽制梁氏之簒神宗籍其征討
世効忠力非諸蕃之比乃者董氊老病其相阿里骨
擅其國事與其妻契丹公主殺其二妻心牟氏其大
將鬼章及溫溪心等皆心懐不服阿里骨欺㒺朝廷
自稱董氊嗣子朝廷不察情偽不原逆順即以節鉞
付之謀之不臧患目此起阿里骨既知失衆虐用威
刑衆心日離而鬼章自謂與阿里骨比肩一體顧居
其下心常不恱夏人乘此間隙折節下之先與阿里
骨解仇結懽令轉說鬼章舉兵入冦復誘脅人多保
忠令於涇原竊發黨與既立羽翼既成是以敢肆狂
元昊之亂仁宗頼其牽制梁氏之簒神宗籍其征討
世効忠力非諸蕃之比乃者董氊老病其相阿里骨
擅其國事與其妻契丹公主殺其二妻心牟氏其大
將鬼章及溫溪心等皆心懐不服阿里骨欺㒺朝廷
自稱董氊嗣子朝廷不察情偽不原逆順即以節鉞
付之謀之不臧患目此起阿里骨既知失衆虐用威
刑衆心日離而鬼章自謂與阿里骨比肩一體顧居
其下心常不恱夏人乘此間隙折節下之先與阿里
骨解仇結懽令轉說鬼章舉兵入冦復誘脅人多保
忠令於涇原竊發黨與既立羽翼既成是以敢肆狂
言以動朝聴向若阿里骨以董氊之死來告立嗣朝
廷因其所請遍問鬼章溫溪心等以惟實當立若衆
以阿里骨為可立則既立之後衆必無詞若以為不
可則分董氊之舊秩以三使額授此三人阿里骨無
僥倖之命鬼章無怨望之意則夏人無與為援安能
動摇加以數年以來朝廷本厭兵事羌中測知此意
亦以自安頃者忽命熈河㸃集人馬大城西闗仍云
來年當築龕谷聲實既暴虜心不寜舉兵自強釁亦
由此此所謂致寇之端由也先帝昔因梁氏簒逆之
禍舉兵誅討侵攘地界為怨至深羌虜之性重於復
讎計其思報之心未嘗一日忘也徒以䘮亂相繼兵
力凋殘陛下臨御之初意切懐納是以連年入貢以
休息其民雖有恭順之言蓋亦非其木意矣假令犯
順固猶有詞今朝廷因其承襲之後賜之册命捐金
錢二十餘萬緡以爲之禮彼旣與我有君臣之分然
後可責以忠順之節朝廷此舉於義甚長而羗虜無
謀遂肆桀傲内則其國中士民自知不直必不爲用
外則中國兵將皆有鬪志易以立功曲直之㡬於此
始定雖棄捐金弊以封殖冦讎小人謂之失䇿而分
别曲直以激勵將士智者謂之得計此所謂行事之
得失也元昊本懐大志長於用兵亮祚天付兇狂輕
用其衆頃為邊患皆歴嵗年然而國小力微終以困
斃今梁氏專國素與人多不協内自多難而欲外侮
中原料其姦謀蓋非元昊亮祚之比矣意謂二聖在
位恭黙守成仁澤之深逺近所悉既無用武之意可
肆無厭之求蘭㑹諸城鄜延五寨好請不獲勢脅必
從以為狂言一聞求無不得今朝廷既已漸為邊備
益兵練將則羌虜之心已乖本計不過秋冬寒凉之
後小小跳梁以嘗試朝廷而已若朝廷執意不摇守
邊無失則𣢾塞請盟本無愧恥若朝廷用心不一惟
務求和則求請百端漸不可忍此所謂虜情之所在
也凡欲應敵必先正名夏人初起邪謀必有一說其
一以為慢詞既逹則地界可得無窮之請因以滋彰
其二以為雖不得地實亦無損猖狂力屈稍復求和
中國厭兵勢無不許方其不遜則張皇事勢夸示諸
戎及其柔伏則略為恭順使中國黽俛而聴今朝廷
遣兵積粟地界之請固已不從然而號令未明逆順
未著臣恐夏人未知朝廷不憚用兵之意無以折其
姦心又恐將來姦窮力屈略修臣禮便與講和要約
不堅必難特乆昔趙欲與秦為購其謀臣虞卿以為
從趙為購不若從秦為購於是東結齊人而秦人自
至區區之趙尚知出此而况堂堂中國畏避畜縮媮
於無事不一分别曲直而反聴命於羌人哉臣願陛
下明降詔書榜㳂邊諸郡其大意略曰夏國頃自亮
祚喪亾先帝舉兵弔伐既絕嵗賜復禁和市羌中窮
困一絹之直至十餘千又命㳂邊將吏迭行攻討横
山一帶皆棄不敢耕窮守沙漠衣食併竭老少窮餓
不能自存朕統御四海均覆無外閔此一方窮而無
告遂敕諸道帥臣禁止侵掠自是近塞之田始復耕
墾既通和市復許入貢使者一至賜予不貨販易而
歸獲利無算傳聞羌中得此厚利父子兄弟始有生
理朕猶念孤童幼弱部族攜貳若非本朝賜之策命
假以寵靈則何以威伏酋豪保有疆土是時朝士大
夫咸謂夷狄反覆心未可知使者將行言猶未已朕
有存亾繼絶之志欲修祖宗爵命諸侯之典以為寜
人負我斷而不疑故遣使出疆授以禮命金錢幣帛
相屬於道邊人父老觀者太息以為仁義之厚古所
未有而狼子野心飽而背徳不遣謝使不賀坤成朕
㠯君道拊之而不以臣禮報朕天地所疾將相咸怒
朕惟狂謀逆節止其一二姦臣國人何辜當被殺戮
是以弭兵安衆未議攻討然而逆順之理不可不明
其令沿邊諸將飭勵兵馬廣為儲峙敢有犯塞即殺
無赦彼既背逆天理不有人禍必有鬼誅姑修吾疆
以待其變臣料此命一出羌人愧畏雖未即款伏而
姦計沮屈無以號令其下諸路兵民知彼曲我直人
思致死勇氣一發邊聲自倍此必然之勢也今朝廷
日夕備邊常若冦至而但曲加隠忍不降此命使虜
衆一旦犯境終亦不免交鋒若聴臣此言要之亦不
出兵坐而待敵初無有異而使士氣感忿以思戰虜
情知難而自屈求和之請其至必速此所謂制敵之
長筭也(臣)竊聞朝廷近巳添屯兵將増廣邊儲議絶
和市使熈河帥臣招來阿里骨鬼章溫溪心人多保
忠等此兵法所謂上兵伐謀不戰而屈人者陛下若
能饒之以金錢而寛其䋲墨使將帥得盡其心間諜
得盡其力則事無不成而虜漸可制矣然有一事似
非(臣)所得言者但以䝉國厚恩不敢不盡昔熈寜元
豐之間所行政令雖未必便民然先帝操之以法濟
之以威是以令無不從而事無不舉頃者朝廷削去
苛法施行仁政可謂善矣然而刑政不明多行姑息
中外觀望靡然有縱弛怠惰之風平居無事姑以媮
安可耳今虜方不順勝負之變蓋未可知緩急之際
威令無素何以使衆臣謂冝因事正法以明示夫下
(臣)前所言去歲大臣承用阿里骨欺罔之奏授以節
制致令鬼章懷憤入冦夏人乘釁違命此則當時宰
相樞密使副苟簡無謀之罪也近者涇原賦馬至者
數萬殺略數千斥候不明備禦不及熙河賊退經今
累月而殺傷焚蕩之奏至今未止此則將帥弛慢不
畏朝廷之罪也陛下恬不爲怪畧無責問政之不修
敦大於此中外相視以爲疑怪朝廷方將使人蹈白
刃赴湯火臣有以知其不能矣昔公孫洪爲相諸侯
有逆謀請歸侯印以塞責諸葛亮為相任馬謖不當
請自貶三等以右將軍領事蓋大臣體國不惜身自
降黜為衆行法今陛下何不取去嵗冊命阿里骨與
議大臣不論去位在位皆奪一官至於兩路將帥雖
寄任不改而法不可廢皆使隨罪行罰以此號令四
方庻幾知所畏憚政修於朝廷之上而敵人恐懼於
千里之外勢之所至不足怪也今陛下未能正羣臣
而望西羌之畏威不可得矣(臣)聞范仲淹守慶州因
葛懐敏之敗請以任將非人因兩府遜謝損其勲爵
而復其位以激厲諸將感慰邊兵時雖不用而仲淹
之言至今惜之臣雖不敏究觀徃事以為可施於今
不敢黙已小(臣)狂僣斧鉞之誅無所逃避惟陛下裁
察取進止
　　　貼黄或言阿里骨之請命與乾順之嗣立事
　　　體無異今臣言冊命乾順為得䇿而封拜阿
　　　里骨為失計似言之未當者臣以謂不然阿
　　　里骨之請命可否在我而乾順之嗣立朝廷
　　　且不得而知况能制其可否乎故臣以乾順
　　　之命為是而以阿里骨之命為非不為妄(也/論)
欒城集卷第三十九
欒城集卷第四十
　户部侍郎論時事六首
　　論隂雪劄子
(臣)伏見自去冬至今隂雪繼作罷民凍餒困斃道路
聖心憂勞何所不至蓋嘗命有司發内庫之錢出司
農之粟竭太府之炭以濟其急矣猶以為未也則釋
犴獄罷夫役凡可以惠民之事無不為矣而天意不
順雨雪如故(臣)竊惑之(臣)嘗觀先儒論五行之說以
為聴之不聰是謂不謀厥咎急厥罸常寒故周之末
世舒緩㣲弱政在(臣)下則天應之以燠煖秦之末周
峻刑暴歛海内重足而立則天應之以寒慄是以是
亾無寒嵗秦㓕無燠年信如此言則朝廷之政今豈
失於急歟竊惟二聖臨御以來革敝去煩施惠責(已)
凡所措置雖未盡得而民獲其所欲者多矣苟以為
急雖三尺童子不信也然則隂雪之應其咎安在(臣)
聞商高宗雉雊於鼎其(臣)祖已告之曰惟先格王正
厥事夫所謂正厥事者無常事也惟因其非而正之
耳故(臣)竊推之古事以為天大雷電以風而成王應
之以逆周公衛國大旱而文公應之以伐邢夫親任
三公非所以止風而興師伐人非所以致雨彼既為
之不疑而天亦報之如響者誠得其時當其事耳(臣)
竊惟近者天地之變常半嵗苦旱半嵗苦隂隂陽之
氣一有過差浸滛爛熳而不能友今雨雪既甚乆而
不止則春夏之際又將復旱此其類似有以致之者
古之為政徳刑並用寛猛相濟使天下懐其惠而畏
其威和氣充塞而天地從之故陽不過而隂不忒自
頃以來朝廷之政專以容恱為先務上下觀望化而
為一監司之(臣)以不執有罪為賢郡縣之官以寛弛
租賦縱釋酒稅為優至於省臺寺監亦未聞有正身
治事以辦集聞者也何者朝廷方兼容是非以不事
事為安靜以不别白黒為寛大是以至此極也(臣)竊
惟朝廷之意其始蓋欲以寛治民耳而不知姦(臣)猾
吏乘其間以侵虐細民其弊不可勝數名雖近寛而
其實則虐也陛下誠欲消復此變宜訓敕大(臣)使之
守法度立綱紀信賞必罰使羣下凛然知有所畏苟
朝廷無偏甚不舉之政則隂陽過差浸滛爛熳徃而
不友之氣宜可得而止也不然雖空府庫竭倉廪以
賑貧窮破囹圄焚鞭扑以縱罪戾(臣)恐天地之意未
易回也待(臣)罪地官以簿書米鹽為職出位而言罪
在不赦陛下頃自踈外擢(臣)而用之二年之間致位
於此豈欲責(臣)齪齪以吏事自效而已哉是以冐萬
死獻言惟陛下裁擇取進止
　　轉對狀
准御史臺牒五月一日文徳殿視朝臣次當轉對臣
待罪地官以財賦為職朝夕從事今於半年耳目所
接或干利病敢縁虞人守官之義庻幾百工執藝以
諫謹條具本職三事昩死上獻
　一臣伏見本部一月出入見錢之數率皆五十餘
　　　萬貫罄竭所得僅給經費而已稍加佗用輒
　　　干求朝廷方能辦事有司惴惴常有闕事之
　　　懼臣聞古之爲國皆食租衣稅而足降及近
　　　世始有鹽鐡酒稅之利凡郊廟朝廷禄士養
　　　兵捍邊睦隣百色取具於此蓋天之所生地
　　　之所産足以養人自三代漢唐至於祖宗之
　　　盛未有舎此而外求者也今四海萬里耕稼
　　　相屬而以不足爲憂臣實怪之孟子有言無
　　　政事則財用不足臣愚無知意者朝廷之政
　　　豈有所未立故耶臣觀諸道監司自近歲以
　　　來觀望上下無復厲精之實妄意朝廷以不
　　　親細務爲髙以不察姦吏爲賢於是廵歷所
　　　至或不入塲務不按有罪郡縣靡然承風懦
　　　者頽弛權歸於吏貪者縱恣毒加於民四方
　　　嗷嗷幾於無告其他害理而傷化者非臣之
　　　職臣不敢議也若夫兩稅征商酤榷無故虧
　　　欠者比比皆是此臣之職也欲乞陛下特降
　　　指揮令本部左曹具諸路去嵗三事增虧之
　　　數其非因水旱灾傷特以寛弛不職而致虧
　　　欠者擇其最甚黜免轉運使副判官罸一以
　　　勸百上意所向下之所趨也如此施行庻幾
　　　財賦漸可治矣
　一臣聞漢以九卿治事唐以六曹為政漢非無尚
　　　書而唐非無卿寺也蓋事不在耳先帝法唐
　　　之故專任六曹故雖兼置寺監而職業無幾
　　　量事設官其間盖有僅存者矣頃元祐之初
　　　患尚書省官多事少始議併省郎曹所損纔
　　　一二耳而寺監之官如鴻臚將作舊不設卿
　　　丞者紛紛列置更多於舊中外之議以此疑
　　　惑以為朝廷為人設官非為官擇人此言一
　　　出為損非細其於治體非臣所當議也而至
　　　於京師廪給之厚出於本部故臣願明詔有
　　　司减去寺監不急之官以寛不貲之費而已
　一(臣)聞財賦之源出於四方而委於中都故善為
　　　國者藏之於民其次藏之州郡州郡有餘則
　　　轉運司常足轉運司既足則户部不困唐制
　　　天下賦稅其一上供其一送使其一留州比
　　　之於今上供之數可謂少矣然每有緩急王
　　　命一出舟車相銜大事以濟祖宗以來法制
　　　雖異而諸道蓄藏之計猶極豐厚是以歛散
　　　及時縱捨由已利柄所在所為必成自熈寜
　　　以來言利之(臣)不知本末之術欲求富國而
　　　先困轉運司轉運司既困則上供不繼上供
　　　不繼而户部亦憊矣兩司皆困故内帑别藏
　　　雖積如丘山而委為朽壊無益於算故(臣)願
　　　陛下舉近嵗朝廷無名封樁之物歸之轉運
　　　司蓋禁軍闕額與差出衣粮清汴水脚與外
　　　江綱船之類一經擘劃例皆封樁夫闕額禁
　　　軍尋當以例物招置而出軍之費罷此給被
　　　初無封樁之理至於清汴水脚雖損於舊而
　　　洛口費用實倍於前外江綱船雖不打造而
　　　雇船運粮其費特甚重複刻剥何以能堪故
　　　臣謂諸如此比當一切罷去况祖宗故事未
　　　嘗有此但有司固執近事不肯除去惟陛下
　　　斷而與之則轉運司利柄稍復而上供有期
　　　户部亦有頼矣
　　右謹件如前謹録奏聞伏候勅㫖
　　　請戸部復三司諸案劄子
臣以愚拙待罪户部右曹俛仰幾嵗訖無云補竊嘗
以祖宗故事考之今日本部所行體制既殊利害相
逺恐合隨事措置以塞弊原謹昩死具三弊以聞其
一曰分河渠案以為都水監其二曰分胄案以為軍
器監其三曰分修造案以為將作監前件三監皆隷
工部則本部所專其餘無幾出納損益制在它司頃
者司馬光秉政知其為害嘗使本部收攬諸司利權
然當時所收不得其要至今三案之事猶為諸司所
擅深可惜也祖宗參酌古今之宜建立三司所領天
下事幾至太半權任之重非它司比推原其意非以
私三司也事權分則財利散雖欲求富其道無由蓋
國之有財猶人之有飲食飲食之道當使口司出納
而腹制多寡然後分布氣血以養百骸耳目頼之以
為明手足賴之以為力若不專任口腹而使手足耳
目得分治之則雖欲求一飽不可得矣而况於安且
壽乎今戸部之在朝廷猶口腹也而使它司分治其
事何以異此自數十年以來羣臣不明祖宗之意每
因一事不舉輒以三司舊職分建它司利權一分用
財無藝他司以辦事為效則不恤財之有無戸部以
給財為功則不論事之當否彼此各營一職其勢不
復相知雖使户部得才智之臣終亦無益於算矣能
否同病府庫卒空今不早救後患必甚昔嘉祐中京
師頻嵗大水大臣始取河渠案置都水監置監以來
比之舊案所補何事而大不便者河北有外監丞侵
奪轉運司職事轉運司之領河事也凡郡之諸埽埽
之吏兵儲蓄無事則分有事則合水之所向諸埽趨
之吏兵得以併功儲蓄得以併用故事作之日無暴
歛傷財之患事定之後徐補其闕兩無所妨自有監
丞據法責成緩急之際諸埽所有不相為用而轉運
司始不勝其弊矣近嵗嘗詔罷外監丞識者韙之既
而復故物論所惜此工部都水監為戸部之害一也
先帝一新官制並建六曹隨曹付事故三司事多隷
工曹名雖近正而實非利昔冐案所掌今内為軍器
監而止隷工部外為都作院而止隷提刑司欲有興
作戸部不得與議訪聞河北道頃嵗為羊渾脫動以
千計渾脫之用必軍行乏水過渡無船然後須之而
其為物稍經嵗月必須蠹敗朝廷無出兵之計而有
司營職不顧利害至使公私應副虧財害物若使專
在轉運司必不至此此工部都作院為戸部之害二
也昔修造案掌百工之事事有緩急物有利害皆得
專之今工部以辦職為事則緩急利害誰當議之朝
廷近以箔塲竹箔積乆損爛創令出賣上下皆以為
當指揮未幾復以諸處修造嵗有料例遂令般運堆
積以分出賣之計臣不知將作見十幾何一嵗所用
幾何取此積彼未用之間有無損敗而遂為此計本
部雖知不便而以工部之事不敢復言此工部將作
監為戸部之害三也凡事之類此者多矣臣不能徧
舉也故願明詔有司罷外水監丞而舉河北河事及
諸路都作院皆歸之轉運司至於都水軍器將作三
監皆兼隷户部使定其事之可否裁其費之多少而
工部任其功之良苦程其作之遲速茍可否多少在
戶部則凡傷財害民户部無所逃其責矣茍良苦遲
速在工部則凡敗事乏用工部無所辭其譴矣利出
于一而後天下貧富可責之户部而工部工拙可得
而考矣事在本職在臣不得不言如果可采伏乞付
外施行取進止
　　　貼黄三司設案舊職今分隷膳部光祿寺雖
　　　所掌飲食帳設利害非大如臣所言可采亦
　　　當如上三案分隷户部
　　論開孫村河劄子
(臣)為户部右曹兼領金倉二部任居天下財賦之半
適當中外匱竭不繼之時日夜憂惶常慮敗事竊見
左藏見緡一月出納之數大抵皆五十餘萬略無贏
餘其他金帛諸物雖小有羡數亦不足頼(臣)之愚怯
常恐天灾流行水旱作沴西羗旅距邉鄙繹騷河議
失當賦役横起三事有一大計不支雖使桑羊劉晏
復生計無從出矣而况於(臣)之駑下乎今者幸頼二
聖慈仁恭儉天地垂貺諸道秋稼稍復成熟雖京西
陜西灾旱相接而一方之患未爲深憂羗人困窮旋
聞欵塞惟有黄河西流議復故道事之經歲役兵二
萬人蓄聚稍椿等物三千餘萬方河朔災傷困敝之
餘而興必不可成之功吏民竊嘆勞苦已甚而莫大
之役尚在來歲天啓聖意灼知民心特召河北轉運
司官吏訪以得失近聞回河大議已寢不行(臣)平日
過憂頓然釋去然尚聞議者固執開河分水之䇿雖
權罷大役而兵功小役竟未肯休如此則河北來年
之憂亦與今年何異今者小吳决口入地已深而孫
村所開丈尺有限不獨不能囘河亦必不能分水况
黄河之　性急則通流緩則淤澱既無東西皆急之
勢安有兩河並行之理哉縱使兩河並行不免各立
堤防其為費耗又倍今日矣(臣)聞自古聖人不能無
過過而能改善莫大焉故君子之過如日月之食過
也(人皆仰之朝廷/人皆見之更也)舉動義當如此今議河失當知其
害人中道而復本何所愧雖使天下知之亦足以明
二聖憂民之深為之改過不吝今乃顧惜前議未肯
曠然更張果於遂非難於遷善(臣)實為朝廷惜之然
(臣)聞議者初建開河分水之策其説有三其一曰御
河湮滅失饋運之利其二曰恩兾以北漲水為害公
私損耗其三曰河徙無常萬一自虜界入海邉防失
備凡其所以熒惑聖聦沮難公議皆以三説藉口夫
河决西流勢如建瓴引之復東勢如登屋雖使三說
可信亦莫如之何矣况此三說皆未必然(臣)請得具
言之昔大河在東御河自懐衛經北京漸歴邉郡饋
運既使商賈通行今河既西流御河堙滅失此大利
誰則不知天實使然人力何及若議者能復澶淵故
道則御河有可復之理今河自小吳北行占壓御河
故地雖使如議者之意自北京以南折而東行則御
河埋滅巳一二百里亦無由復見矣此御河之説不
足聴一也河之所行利害相半夏潦漲溢浸敗秋田
濵河數十里為之破稅此其害也漲水既去淤厚累
尺宿麥之利比之他田其収十倍寄君丘家以避淫
潦民習其事不甚告勞此其利也今河水在西勢亦
如此逺為堤防不與之爭正得漢賈遜治河之意比
之故道嵗省兵夫梢芟其數甚廣而故道已退之地
桑麻千里賦稅完復為利不貲安用逆天地之性移
西流之憂為東流之患哉此恩兾以北漲水為害之
説不足聴二也河昔在東自河以西郡縣與虜接境
無山河之限邉臣建為塘水以捍胡馬之衝今河既
西行則西山一帶胡馬可行之地已無幾矣其為邉
防之利不言可知然議者尚恐河復北徙則海口出
虜界中造舟為梁便於南牧臣聞虜中諸河自北南
注以入于海蓋地形北高河無北徙之道而海口深
浚勢無徙移臣雖非目見而習北方之事者為臣言
之大略如此可以遣使按視圖畫而知此河入虜界
邉防失備之說不足聽三也臣願以此三說質之議
者則開河分水之說誠不足復爲矣又臣訪聞今祟
四五月間河上役兵勞苦無告嘗有數百人持板築
之械訪求都水使者意極不善頼防邏之卒擁拒而
散盛夏苦役病死相繼使者恐朝廷知之皆於垂死
放歸本郡斃於道路者不知其數若今冬放凍來歲
春暖復調就役則意外之患復當如前臣不知朝廷
何若而不罷此役哉今建議之臣耻於不效而堅持
之於上小臣急於利禄不顧可否隨而和之於下上
下膠固以罔朝廷其間正言不避權要纔一二人耳
然事非本職亦不敢盡言臣以户部休戚計在此河
若復緘黙誰當言者惟斷自聖心盡罷其議則天下
不勝幸甚取進止
　　　貼黄臣訪聞河北轉運司今年應副開河費
　　　用錢七萬三千餘貫粮一十七萬餘石梢草
　　　一百五十二萬餘束方灾傷之後極力剗刷
　　　先了河事後及經費極為不易若使今年不
　　　興河役則上件錢粮稍草别將應副他事已
　　　自有餘深為可惜雖已徃之事不可復追而
　　　來年不可復使河北重有此費
　　再論回河劄子
臣頃聞朝廷議罷回河來年當用役兵開河分水臣
以為天下財賦匱竭河朔灾傷之後民力未復未堪
此役輒奏言不便既而採察衆議聞河北轉運使謝
卿材到闕昌言於朝曰黄河自小呉決口乗高注下
水勢奔快上流堤坊無復決怒之患而下流湍駛行
於地中日益深浚朝廷若以河事付臣臣請不役一
夫不費一金十年之間保無河患大臣以其異已罷
歸本任而使王孝先俞瑾張景先三人重畫回河之
計三人利在回河雖言其便而亦知其難成故於議
狀之末復言若將來河勢變移乞免修河官吏責罰
都下洶洶傳笑以為口實蓋回河之非斷可知矣然
近日復聞内批降付三省如云若河流不復故道終
為河朔之患外廷疎逺不知此說信否然衆心憂懼
深恐羣(臣)由此觀望不敢正言得失(臣)職在財賦憂
責至深不敢畏避誅戮願畢陳其說方今回河之策
中外講之熟矣雖大臣固執亦心知其非無以藉口
矣獨有邉防一說事係安危可以竦動上下伸其曲
說陛下深居九重羣言不得盡逹是以遲遲不决耳
昔真宗皇帝親征澶淵拒破契丹因其敗亡與結歡
好自是以來河朔不見兵革幾百年矣陛下試思之
此豈獨黄河之功哉昔石晉之敗黄河非不在東而
祥符以來非獨河南無虜憂河北亦自無兵患由此
觀之交接夷狄顧徳政何如耳未聞逆天地之性引
趨下之河升積高之地興莫大之役兾不可成之功
以為設險之計者也昔李垂孫民等號知河事嘗建
言乞導河西行復禹舊迹以為河水自西山北流東
赴海口河北諸州盡在河南平日契丹之憂遂可無
慮今者天祚中國不因人力河自西行正合昔人之
策自今以徃北岸决溢漸及虜境雖使異日河復北
徙則虜地日蹙吾土日紓其為憂患正在契丹耳而
大臣過計以為中國之懼遂欲罄竭民力導河東流
其為契丹謀則多為朝廷慮則疎矣議者或謂河入
虜境彼或造舟為梁長驅南牧非國之利臣聞契丹
長技在鞍馬舟楫之利固非所能且跨河繫橋當先
兩岸進築馬頭及伐木為船其功不細契丹物力寡
弱勢必不能就使能之今兩界修築城栅比舊小増
輒移文詰問必毁而後已豈有坐視大役而不能出
力止之乎假設虜中遂成此橋黄河上流盡在吾地
若沿河州郡多作戰艦養兵聚粮順流而下則長艘
巨䌫可以一炬而盡形格勢禁彼將目止矣(臣)竊怪
元老大臣久更事任而力陳此説意其謀已出口重
於改過而假此不測之憂以取必於朝廷耳不然豈
肯於天下困弊河朔灾傷之後興數十萬夫費數千
萬物料而爲此萬無一成之功㢤夫大役既興勢不
中止預約功料有少無多官不獨辦必行科配官出
其一民出數倍公私費耗必有不可勝言者矣苟民
力窮竭事變之出不可復知饑餓相逼必爲盗賊昔
秦築長城以備胡城既成而民叛今欲回大河以設
嶮(臣)恐河不可囘而民勞變生其計又出秦下異日
雖欲悔之不可得也陛下數年以来休養民物如恐
傷之今河已安流契丹無變而强生瘡痏以擾之非
計之得也故臣願陛下斷之於心罷此大役唯留神
察之自河决小呉於今九年不為不乆矣然虜情恭
順與事祖宗無異陛下誠重違大臣姑復以三年觀
之事久情見大臣之言與天下之公議可以坐而察
也(臣)不勝區區憂國之誠干犯斧銊死無所避取進
止
　　　貼黄朝廷雖已遣范百禄趙君錫出按囘河
　　　利害然大臣方持其議事勢甚重中外誰不
　　　　觀望風㫖百禄等雖近侍要官臣不敢保
　　　　其不爲身謀能以實告也故不避再瀆復
　　　　爲此奏非陛下斷之於心天下之憂未知
　　　　所底也
　　三論固河劄子
臣近者聞有内批降付三省言黃河若不復故道終
爲河北之患初聞此㫖中外無不驚愕以爲黃河西
行已成河道大臣橫議欲壅令復東異同之論方相
持未决而此㫖復降臣下觀望誰敢正言方衆心憂
疑之際旋間復有聖㫖收入前降批語羣臣釋然咸
知陛下虛已無心欲来公議深得古先聖王改過不
吝之美正人端士始有樂告善道之意然臣竊聞近
又降敇以北京封樁京東新法鹽錢三十五萬貫指
揮河北收買開河梢草繼又商量調發来嵗開河役
兵二事既出中外復疑何者朝廷近遣范百禄等按
行河事利害若開河之議可行無疑則安用遣使若
猶遣使則開河之議尚在可疑今使未出門而一面
收買梢草調發役兵則是眀示必開也形欲令使者
嘿喻欲開之㫖臣雖愚暗竊恐非陛下虛已無心欲
来公議之意也伏乞速降指揮收囘買梢發兵二事
使范百禄等眀知聖意無所偏係得以盡心體量不
至阿附大臣以誤國計今中外財賦匱竭見錢最爲
雖得新法鹽錢不屬户部要是百姓膏血不可輕用
况河北灾傷之餘眀年大役决不可興雖如今嵗止
用役兵如臣前奏所言役苦財傷爲害已甚將来若
范百禄等以開河爲使猶當計校利害寛展嵗月調
兵買梢皆非今嵗所急若范百禄等以開河爲不便
則聚兵積梢梢草輕脆稍經歲月化爲糞壌皆非計
也况所用梢草動計千萬一時收買價必踴貴若止
令和買則所費不訾必非止三十五萬貫可了若令
配買則河北灾傷之餘民間大有陪備或生意外之
患不可不慮也臣受聖㤙至深至厚位下力㣲竊不
自量再三干與國論罪當萬死不敢逃避取進止
欒城集卷第四十
欒城集卷第四十一
　户部侍郎論事時三首
　　乞裁損浮費劄子
(臣)等竊見本部近編成元祐㑹計録大抵一歲天下
所收錢榖金銀幣帛等物未足以支一嵗之出今左
藏庫見錢費用已盡去年借朝廷封樁米鹽錢一百
萬貫以助月給舉此一事則其餘可以類推矣臣等
聞古者制國之用必量入為出使三年耕必有一年
之食故三十年之間而九年之畜可得而備也今者
文武百官宗室之蕃一倍皇祐四倍景徳班行選人
吏胥之衆率皆増廣而兩税征商榷酒山澤之利比
舊無以大相過也昔祖宗之世所入既廣所出既微
則用度饒衍理當然爾今時異事變而奉行舊例有
加無損今日天下已困弊矣若更數年加之以饑饉
因之以師旅其為憂患必有不可勝言者臣等備位
地官與聞朝廷大計而喑黙不言異日雖被誅戮何
補於事故(臣)等願及今日眀勑本部取見今朝廷政
事應干費用錢物者随事㸔許量加裁損使多不至
於傷財少不至於害事二聖以身率之大(臣)以身行
之使天下曉然皆知事之當然而非朝廷有所靳惜
則誰不信伏昔治平熈寧之間因時立政凡改官者
自三嵗而為四嵗任子者自一嵗一人而為三嵗一
人自三嵗一人而為六嵗一人宗室自袒免以上漸
殺㤙禮天下晏然莫以為言此則今日之成法也臣
等伏乞檢㑹寳元慶暦嘉祐故事於本部置司選擇
近臣共議其事嚴立近限責以實效法度一成數嵗
之後費用有節府庫漸充傳之無窮久而不弊則其
於聖徳實非小補也(臣)等愚拙不能修眀職業以廣
財賦冐昧獻言罪當萬死取進止
　　　貼黄勘㑹頃降朝㫖令本部裁减浮費前後
　　　所减三十餘事率皆浮費之小者然所减已
　　　約及二十餘萬貫不爲無補今若事無大小
　　　並量行叅酌裁損則爲利必大伏乞聖慈早
　　　賜施行
　　論侯偁少欠酒課以抵當子利充填劄子
(臣)竊見今月二十二日勑滑州韋城縣百姓侯偁少
欠酒務課利等錢特許將子利並充欠數已拘收抵
當契書依舊在官仍許納錢收贖所欠課利等錢與
均作七年送納仍免差人監催餘人不得援例(臣)竊
以民間欠負合催合放皆有條法上下共守凡有寛
貸皆先經户部勘當於法無礙然後施行未有如侯
偁之比直自朝廷批下聖㫖更不問條法可否一面
行下仍令衆人不得援例者本部官吏皆竊疑恠不
敢奉行深恐此令一行應干欠負之家皆懷不平之
意已具狀申尚書省乞朝廷裁酌施行去訖臣今竊
聞候偁係皇太妃親戚二聖篤於恩愛特爲降此指
揮踈賤之臣不當更有論奏然臣職在右曹專掌坊
埸法度祖宗條約當與天下共之不冝以宮禁以私
輒有撓敗(臣)恐此門一啓宫中遞相扳援其漸可畏
臣若失職不舉其罪大矣竊惟皇太妃供養二宮動
循禮法外廷雖踈未聞有過差之事今侯偁所欠不
過萬數千緡耳若以私親之故出捐金帛以濟其急
下足以存骨肉之恩上足以全祖宗之法天下傳誦
無復間言公法旣完國勢增重其於太妃盛德亦非
小補也臣不勝區區守法愛君之心欲乞追還前命
使天下眀知朝廷不以私愛害公義干冐鉄鉞俯伏
待罪取進止
　　　貼黄契勘人户承買埸務如有拖欠官錢已
　　　拘收抵當在官其所收子利自合納官兼拘
　　　收抵當亦合依條出賣今所降聖㫖有此違
　　　礙
　　再論裁損浮費劄子
(臣)等近奉勑裁減冗費上自宗室貴近下至官曹胥
史旁及宮室械器凡無益過多之用皆得量事裁減
唯獨宮掖浮費名件不少有司不得盡見未敢輙議
竊見近降詔書以方將裁損入流以清取士之路遂
命今後每遇聖節大禮生辰太皇太后皇太后皇太
妃所得㤙澤並四分減一欲以身先天下詔書既出
中外(臣)庻皆知聖眀以私徇公至有感激流涕者(臣)
等仰測聖意克已爲人無所不可其欲裁損宮掖浮
費與裁損私門㤙澤何異然而至今未見施行者葢
有司失於建眀則臣等之罪也謹案寳元二年嘗命
近臣詳定裁損冗費時諌宫韓琦建言請令三司取
入内内侍省并御藥院内東門司先朝及令来賜予
支費之目比附酌中減省其無名者一切罷去時有
詔禁中支費只令入内内侍省御藥院内東門司相
度減省報詳定所其(臣)僚支賜即許㑹問入内内侍
省等處施行及慶暦元年又詔入内内侍省等處取
先帝時帳籍比較近年内中用度之數以聞是時所
損浮費數目極多為益不細(臣)等欲乞陛下推廣前
日減省㤙澤已行之心仰法寳元慶暦祖宗已試之
效使天下眀知陛下節用裕民自宮禁始則凡有裁
損誰不心服臣等不勝區區干犯鈇鉞取進止
　翰林學士論時事八首
　　論黄河必非東决劄子
臣去嵗領户部右曹以財賦不足而開河之議不决
河北費用不貲曽三上章論河流西行已成河道而
孫村以東故道髙仰勢决難行是時大臣之議多謂
故道可開西流可塞朝廷因遣范百禄趙君錫親行
相度以人情論之符合大臣則易為言違背大臣則
難為説而百禄等既還皆謂故道不可開而西流不
可塞何也地形髙下可指而知水性避髙趨下可以
一言而决故百禄等不敢䝉昧朝廷希合權要效其
誠説而致之陛下陛下亦知其言眀白信而行之中
外公議皆以為當今自夏秋之交暑雨頻併河流暴
漲出崖由孫村東行以理言之蓋河上每嵗常事耳
其都水監勾當公事李偉與河埽使臣因此張皇申
報以分水為名欲因發囘河之議都水監從而和之
亦以僥倖欲成囘河之役(臣)竊以為此輩類多小人
不知逺慮河若安流則無以興起功役功役不起則
此軰差遣請受不可僥求惟有河事一興則求無不
可而况大臣以其符合已説樂聞其事乎(臣)竊聞見
今河道西行孫村側左大約入地二丈以来而見今
申報漲水岀崖由新開口地東入孫村不過六七尺
欲因六七尺漲水而奪入地二丈河身雖三尺童子
知其難矣然朝廷遂為之遣都水使者興兵工開河
道進鋸牙欲約之使東今方河水盛漲其西行河道
若不斷流則遏之東行實同兒戯昔鯀堙洪水汩陳
五行逆天地髙下之性九載而功不成鯀以殛死今
一河雖小而河朔百萬生靈安危所係柰何不計利
害而輕動之哉臣願陛下急命有司且徐觀水勢所
向依累年漲水舊例因其東溢引入故道以舒北京
朝夕之憂其故道堤坊壊缺之處畧加修完免其決
溢而已至於開河進約等事一切不得興功仍不許
奏辟官吏調發夫役候河勢稍定然後議之不過一
月之後漲水旣落則西流之勢決無移理而群小妄
說不攻自破矣若不待水勢稍定倉猝之間即行應
副大役一起小人旣得差遣請受因縁生事勢難禁
止則河北之患有不可知者矣臣兄軾前在經筵因
論黄河等事爲衆人所疾迹不自安遂求引避(臣)今
出位而言正與兄軾無異然不忍朝廷莫大之害而
舉朝臣僚懲創前事無有一人為陛下言者是以不
能自已狂愚率易伏俟誅譴取進止
　　　貼黄訪聞孫村出崖漲水今已斷流河上官
　　　吏未肯奏知朝廷臣乞特降聖㫖差不干礙
　　　官司體量聞奏
　　乞罷修河劄子
(臣)於去年嘗再具劄子論黄河漲水於孫村出岸東
流本非東決而呉安持李偉等附㑹大臣欺罔朝聽
欲因此塞斷北流東復故道差官調夫於今年春首
興起大役臣竊疾之是以不避煩瀆越職獻言以為
河北生靈連嵗灾傷不宜輕有舉動乞陛下斷之於
心力止其事是時大臣固執前議天聽髙逺言不能
囘臣尋被命出使契丹道過河北見州縣官吏訪以
河事皆以目相視不敢正言及今年正月還自虜中
所過吏民方舉手相慶皆言近有朝㫖罷囘河大役
命下之日北京之人驩呼鼓舞以為二聖眀見千里
之外雖或巧為障蔽而天日所照卒無能為惟減水
河役遷延不止耗蠧之事十存四五民間竊議意大
臣業已為此勢難遽囘既為聖鑒所臨要當迆邐盡
罷今月六日果䝉聖㫖以旱災為名罷修黄河候今
秋取㫖大臣覆奏盡罷黄河東北流及諸河功役民
方憂旱皇皇之際聞命踊躍實荷聖㤙然臣竊詳聖
㫖不謂減水河必不可開而託名旱災曲全大臣不
欲眀指其過而大臣復請遍罷諸河以葢獨罷減水
之迹上下相䝉體實未便何者北流堤防積嵗不沱
近来南宮宗城等處決溢皆由堤防怯薄夏秋水漲
勢不能支都水官吏竊幸其事因以為囘河減水之
説既不依常理興功貼築甚者又大計閉塞决口功
料以形比孫村囘河之費意謂彼此費用相若則孫
村之役不為過當由此北流之患漫不禁止臣昨過
瀛深洺等州界吏民皆言今年若不治堤數州之民
受害尤甚至於東流故道地勢積髙必不可復所聞
減水河雖不開掘每嵗漲水必由此行嵗嵗於髙徃
事可騐縱復開掘深廣河淤一上勢不復存於此施
功顯是枉費國力而捨彼為此欺罔可知然臣之所
憂非特在此何者河流之不可復東若使上下誠有
不知誤興大役雖傷財害民為患不小而事有過誤
於君臣之間逆順之際未為大不便也今者大臣之
議違衆悖理决不可為而恊力主張膠固為一去嵗
所罷今嵗復行順之者任用違之者斥去雖被聖㫖
猶復遷就以便其私陛下之言上合天意下合民心
因水之性功力易就天語激切中外聞者或至泣下
而大臣奉行不得其半由此觀之則是大臣所欲雖
害物而必行陛下所為雖利民而不聴至於委曲回
避巧為之説僅乃得行君權已奪國勢倒植臣所謂
君臣之間逆順之際大不便者此事是也董仲舒有
言尊其所聞則髙眀矣行其所知則光大矣今陛下
既得其所聞知然未能尊而行之臣恐羣臣顧望有
不為陛下用者矣故臣願陛下有所不知知之必行
有所不行行之必盡黄河既不可復囘則先罷修河
司只令河北轉運司盡將一道兵功修貽北流堤岸
罷呉安持李偉都水監差遣正其欺罔之罪使天下
曉然知聖意所在如此施行不獨河事就緒天下臣
庻自此不敢以虚誑欺朝廷弊事庻㡬漸去矣臣待
罪翰苑身無言責冐昧納忠譏訶貴近罪合萬死然
念頃自初任知縣䝉二聖非次㧞擢首尾五年叨在
禁近㤙徳深重羣臣少比臣而不言天下無敢言者
矣斧鉞之誅所不敢避取進止
　　　貼黄訪聞修河司承受内臣鄭居簡近為黄
　　　河故道不可復行不敢虚占本職請受乞先
　　　罷任已䝉朝廷允許以此觀之顯是修河司
　　　不消復存其呉安持李偉尚自貪禄怙權未
　　　即引去伏乞早賜罷免所有修河見司管職
　　　事即乞依去年正月二十八日已降指揮令
　　　河北轉運司結絶
　　　訪聞修河司妄舉大役畧無所益而費用錢
　　　糧物科萬數不少河北災傷之後極不易應
　　　副縦是封樁錢物亦出自民力深可痛惜臣
　　　欲乞委河北提轉不干礙官具前後所費用
　　　過數目結罪保眀聞奏所貴朝廷上下具知
　　　蠧害之實今後慎於興作
　　北使還論北邊事劄子五首
　　　一論北朝所見於朝廷不便事
(臣)等近奉使出疆見北界兩事於中朝極爲不便謹
具條列如後
　一本朝民間開版印行文字(臣)等竊料北界無所
　　　不有(臣)等初至燕京副晋守邢希右相接送
　　　令引接殿侍元辛傳語(臣)轍去令兄内翰(臣/謂)
(軾/兄)眉山集已到此多時内翰何不印行文集
　　　亦使流傳至此及至中京度支使鄭顓押燕
　　　為(臣)轍言先(臣)洵所為文字中事迹頗能盡
　　　其委曲及至帳前館伴王師儒謂(臣)轍聞常
　　　服伏苓欲乞其方葢(臣)轍嘗作服伏苓賦必
　　　此賦亦已到北界故也(臣)等因此料本朝印
　　　本文字多已流傳在彼其間(臣)僚章疏及士
　　　子䇿論言朝廷得失軍國利害葢不為少兼
　　　小民愚陋惟利是視印行戯褻之語無所不
　　　至若使得盡流傳北界上則洩漏機宻下則
　　　取笑夷狄皆極不便訪聞此等文字販入虜
　　　中其利十倍人情嗜利雖重為賞罰亦不能
　　　禁惟是禁民不得擅開板印行文字令民間
　　　每欲開板先具本申所屬州為選有文學官
　　　二員據文字多少立限㸔詳定奪不犯上件
　　　事節方得開行仍重立擅開及㸔詳不實之
　　　禁其今日前已開本仍委官定奪有渉上件
　　　事節並令破板毁棄(犯之文不必毁全集㸔/如一集中有犯只毁所)
(准前法/詳不实亦)如此庻㡬此弊可息也
　　臣等竊見北界别無錢幣公私交易並使本朝
　　　銅錢沿邊禁錢條法雖極深重而利之所在
　　　勢無由止本朝每嵗鑄錢以百萬計而所在
　　　常患錢少葢散入四夷勢當爾也謹案河北
　　　河東陜西三路土皆産鐵見今陜西鑄折二
　　　鐵錢萬數極多與銅錢並行而民間輕賤鐵
　　　錢十五僅能比銅錢十而官用鐵錢與銅錢
　　　等縁此解鹽抄法久逺必敗河東雖有小鐵
　　　錢然數目極少河北一路則未嘗鼓鑄(臣)等
　　　嘗聞議者謂可於三路並鑄鐵錢而行使之
　　　地止於極邊諸州極邊見在銅錢並以鐵錢
　　　兊換般入等裏州軍如此則雖不禁錢出外
　　　界而其弊自止矣伏乞下户部令遍問三路
　　　提轉安撫司詳講利害如無窒礙乞早賜施
　　　行惟河東路極邊數郡訪聞每嵗秋成必假
　　　銅錢於北界人户收糴乞令相度若以紬絹
　　　優與折博有無不可此計若行為利不小
　　　二論北朝政事大畧
(臣)等近奉敕差充北朝皇帝生辰國信使尋已具語
録進呈訖然於北朝所見事體亦有語録不能盡者
恐朝廷不可不知謹具三事條列如左
　　北朝皇帝年顔見今六十以来然舉止輕徤飲
　　　㗖不衰在位既乆頗知利害與朝廷和好年
　　　深蕃漢人户休養生息人人安居不樂戰鬭
　　　加以其孫熙王幻弱頃年契丹大臣誅殺其
　　　父常有求報之心故欲依倚漢人託附本朝
　　　為自固之計雖北界小民亦能道此(臣)等過
　　　界後見其臣僚年髙曉事如接伴耶律恭燕
　　　鄭顓之流皆言及和好咨嗟歎息以為自古
　　　京三司使王經副留守邢希古中京度支使
　　　所未有又稱道北朝皇帝所以館待南使之
　　　意極厚有接伴(臣)等都管一人未到帳下除
　　　翰林副使送伴副使王可離帳下不數日除
　　　三司副使皆言縁接伴南使之勞以此觀之
　　　北朝皇帝若且無羔北邊可保無事惟其孫
　　　燕王骨氣凡弱瞻視不正不逮其祖雖心似
　　　向漢未知得志之後能彈壓蕃漢保其禄位
　　　否耳
　一北朝之政寛契丹虐燕人盖已舊矣然(臣)等訪
　　　聞山前諸州祗候公人止是小民爭鬬殺傷
　　　之獄則有此弊至於燕人强家富族似不至
　　　好此契丹之人每冬月多避寒於燕地牧放
　　　住坐亦止在天荒地上不敢侵犯税土兼賦
　　　役頗輕漢人亦易於供應惟是每有急速調
　　　發之政即遣天使帶銀牌於漢户須索縣吏
　　　動遭鞭箠富家多被强取玉帛子女不敢愛
　　　惜燕人最以為苦兼法今不眀受賕鬻獄習
　　　以為常此盖夷狄之常俗若其朝廷郡縣盖
　　　亦粗有法度上下維持未有離析之勢也
　一北朝皇帝好佛法能自講其書每夏季輒㑹諸
　　　京僧徒及其羣臣執經親講所在修盖寺院
　　　度僧甚衆因此僧徒縱恣放債營利侵奪小
　　　民民甚苦之然契丹之人縁此誦經念佛殺
　　　心稍悛此盖北界之巨蠧而中朝之利也
右謹録奏聞乞賜省閲亦足以見隣國向背得失情
状取進止
　　　三乞罷人從内親從官
臣等近奉使北朝竊見每畨人從内各有親從官二
人充牽櫳官訪聞自前牽櫳官並只是宣武長行不
差親從官止於近嵗始行差充縁親從官多係市井
小人既差入國自謂得以伺察上下入界之後恣情
妄作都轄以下望風畏避不敢誰何雖於使副亦多
蹇傲夷狄窺見於體不更昨来左畨有李寔一名見
作過犯已送雄州枷勘施行縁選差使副責任不輕
謂不湏旁令小人更加伺察况已有譯語殿侍别具
語録足以関防欲乞今後遺使其牽櫳官依舊只差
宣武長行更不差親從官取進止
　　四乞隨行差常用大車
(臣)等近奉使北朝每畨於車營務差到車六兩般載
官司合用諸物其車多是低小脆惡纔行一兩程即
致損壊沿路不輟修完僅能到得雄州極爲不便盖
爲國信内有鞍轡等匣舊例不使常用大車須得别
凖備此車専充入國既居常不使風雨暴露積乆損
爛臨時差撥但取數足致有此弊竊見每嵗按送伴
臣使只便常用大車頗極牢壯今若令入國亦只遷
差常用大車四乘令勾當使臣等自辦簟竹於車箱
前後夾縛安置諸匣别無不便免使㳂路修車煩擾
州縣極為穩便取進止
　　五乞立差馬及駞日限
(臣)等近奉使北朝竊見一行所用馬及橐馳並於太
僕寺及駞坊差撥撿㑹條貫俱未有差撥日限由此
坊監公人例於使副臨起發日然後差撥盖逐坊監
多有病患駞馬本處避見倒死科較利在臨時差撥
雖要期限廹促入國使副雖知不堪無由退換以此
入界之後經渉若寒嶮逺多致倒死有誤使事欲乞
今後所差入國駞馬並於起發半月以前差定仍即
時闗報使副令㸔騐㨂擇取進止
　　為旱乞罷五月朔朝㑹劄子
臣伏見去冬無雪今歲春夏時雨絶少二麥不收秋
種未入旱勢闊逺嵗事可慮伏惟太皇太后陛下皇
帝陛下聖心焦勞禱請備至發倉粟留上供米以救
飢饉苟可利民無所愛惜而天意未囘旱氣日甚臣
實憂之竊惟古之眀君遇灾恐懼内既竭其誠心嗇
用勸分以濟民厄外必避殿減膳廣求直言以答天
意今二聖既勤其内而外事未修五月之旦將御之
徳朝羣臣臣恐九重之秘憂懼之實民莫得知徒見
陛下晏然坐朝臨御大衆民愚無知或謂陛下不畏
天灾不䘏民瘼人心一疑天意弗順以此救旱所損
大矣臣愚伏願陛下舉行祖宗故事眀詔有司罷朔
㑹避正殿損常膳令百官吏民皆得上封事指陳時
政闕失如此施行雖未得雨而人知陛下寅畏天戒
不吝改過羣情悦伏神亦將助以此救旱非小補也
近日執政大臣雖曽奏乞解罷職任以答天變而所
請未力無益於事今若陛下既自引咎則大臣勢難
獨止雖未可遽從若且例降一官埃得雨而復君臣
恊心災庻可止臣備位禁林心有所見不敢緘嘿或
加采納乞不出臣此章只作聖意行下於體尤便取
進止
欒城集卷第四十一
欒城集巻第四十二
　御史中丞論時事七首
　　乞舉御史劄子
(臣)以空疎備位執法當得僚佐以助不逮竊見兩院
御史見止三人而兩人辭免未入不獨言者寡少於
朝廷得失有所不盡而六察所治事務至煩力有不
及則百司怠廢頃者員缺不補動經歲月衆論莫不
疑怪臣竊見唐制臺官皆大夫中丞自辟有不由此
除授勅命雖行皆拒而不納至本朝雖稍損其舊然
亦必令本臺與兩制分舉而人主自擇其可者用之
初無執政用人之法也然人才之難非獨今日故自
唐太宗以來兼設監察裏行以待資淺之士而祖宗
舊制亦許用京朝官知縣以上立法稍寛易於應格
近日舉法須得實歷通判一考人物衰少莫甚於今
而獨於言事官重爲艱阻實未允當臣頃在内外制
見每有詔下同列相視患無合格可舉之人所舉旣
上又多不用却於前任臺官中推擇任使雖云舊人
不免出自執政所可殊失祖宗博舉之意臣今欲乞
並詔本臺及兩制依放舊制舉升朝官初任通判以
上或第二任知縣(縣人所㪯各半/通判以上及知)從聖意選擇補足
見闕仍依舊置監察裏行所貴祖宗選任臺官舊法
不至隳壊而綱紀之地易於得人亦免遺曠取進止
　　乞罷熙河修質孤勝如等寨劄子
(臣)伏見西夏輕狡屢(臣)屢叛為患莫測昨與延安商
量地界遷延不决捨歸本國招之不至邊人之議始
謂地界自此不可復議而坤成賀使亦當不至矣今
者天誘其衷使者既巳及境而地界復議如故方其
未遽告絶招懷之計猶可復施此實中國之利也然
臣恐朝廷忽而不慮不於今日窮究端由窒其釁隙
必竢邊患既起而後圖之則無及矣臣聞熙河近日
創修質孤勝如二堡侵奪夏人御莊良田又於蘭州
以北過河二十里議築堡寨以廣斥候夏人因此猜
貳不受約束其怨毒邊吏不信朝廷不言可見矣徒
以歳賜至厚和市至優是以勉修臣節其實非徳我
也使之稍有便利豈肯帖然不作過哉何者中國既
失大信則夷狄不可復責故也臣竊惟朝廷之於西
夏棄捐金帛割裂疆土一無所愛者累年于兹矣而
熙河帥臣與其將吏不原朝廷之心徼求尺寸之利
妄覬功賞以害國事深可疾也湏年熙河築西關城
聲言次築龕谷鬼章疑懼遂舉大兵攻擾一路瘡痍
至今未復今既城質孤勝如其勢必及龕谷夏人驚
疑正與鬼章事同由此言則之曲在熈河非夏人之
罪也夫蘭州之為患所從來逺矣昔先帝分遣諸將
入界李憲當取靈武畏怯不敢深入遂以此州塞責
自是以來築城聚兵完械積粟勞費天下動以千萬
為計議者患之久矣好事之(臣)因此請求遺利以為
金城本漢屯田舊地田極膏腴水可灌溉不患無食
患在不耕不患不耕患無堡障凡西關龕谷質孤勝
如與過河築城皆所以為堡障也從來熙河遣兵侵
耕此地皆為夏人所殺况於築堡致冦無疑而朝廷
恬不為怪坐視邊釁之啓深可惜也夫蘭州不耕信
為遺利矣若使夏人背叛則其為患比之不耕蘭州
何趐百倍故(臣)以為朝廷當權利害之重輕有所取
捨沉蘭州頃自邊患稍息物價漸平比之用兵之時
何止三分之一若能忍此勞費磨以歲月徐觀間隙
竢夏人微弱决不敢爭乃議修築如此施行似為得
策(臣)不知邊臣何苦而為此怱怱也昔唐明皇欲取
吐蕃石堡城隴右節度使王忠嗣名將也以為頓兵
堅城費士數萬然後可圖恐所得不酬所失請厲兵
馬待釁取之帝意不快忠嗣由此得罪其後帝使哥
舒翰攻拔之雖開屯田獲軍實不為無補而士卒死
亡畧盡皆如忠嗣之言唐史以為深戒此則今日之
龜鑒也若朝廷不用(臣)言(臣)料夏人久必復叛用兵
之後不免招來其為勞耻必甚今日敵人强梁則畏
之敵人柔伏則陵之恐非大國之體也惟陛下留神
省察取進止
　　　貼黄臣聞朝廷欲遣孫路以㸃檢弓箭手為
　　　名因商量熙河界至(臣)觀孫路昔在熙河隨
　　　李憲等造作邊事由此䝉朝廷擢用深恐路
　　　狃習前事不以夏人逆順利害為心而妄國
　　　蘭州小利以失國家大利伏乞明賜戒敕若
　　　因界至生事别致夏人失和勞民蠧國罪在
　　　不赦
　　乞分别邪正劄子
(臣)竊見元祐以來朝廷改更弊事屛逐羣枉上有忠
厚之政下無聚斂之怨天下雖未大治而經今五年
中外帖然莫以為非者惟姦邪失職居外日夜窺伺
便利規求復進不免百端游説動摇責近(臣)愚竊深
憂之若陛下不察其實大(臣)惑其邪説遂使忠邪雜
進於朝以示廣大無所不容之意則氷炭同處必至
交争薰蕕共器乆當遺臭朝廷之患自此始矣昔聖
人作易内陽外隂内君子外小人則謂之㤗内隂外
陽内小人外君子則謂之否蓋小人不可使在朝廷
自古而然矣但當置之於外每加安存使無失其所
不至忿恨無聊謀害君子則㤗封之本意也昔東晉
栢温之亂諸栢親黨布滿中外及温死謝安代之爲
政以三栢分涖三州彼此無怨江左遂安故晋史稱
安有經逺無競之美然臣竊謂謝安之於栢氏亦用
之於外而巳未嘗引之於内與之共政也向使安引
栢氏而寘諸朝人懷異心各欲自行其志則謝安將
不能保其身而况安朝廷乎頃者一二大臣專務含
養小人為自便之計既小人内有所主故蔡確邢恕
之流敢出妄言以欺愚惑衆及確恕被罪有司懲前
之失凡在内臣僚例䝉摧沮盧秉何正臣皆身為待
制而明堂薦子止得選人蒲宗孟曽布所犯明有典
法而降官裭職唯恐不甚明立痕迹以示異同為朝
廷斂怨此二者皆過矣故臣以為小人雖决不可任
以腹心至於牧守四方奔走庶事各隨所長無所偏
廢寵禄恩賜當使彼此如一無迹可指此朝廷之至
計也近者朝廷用鄧温伯為翰林承㫖而臺諫雜然
進言持為邪黨以謂小人必由此彚進臣嘗論溫伯
之為人粗有文藝無它大惡但性本柔弱委曲從人
方王珪蔡確用事則頤指如意及司馬光吕公著當
國亦脂韋其間若以其左右附麗無所損益遇便流
轉緩急不可保信誠不為過也若謂其懷挾姦詐能
首為亂階則甚矣盖臺諫之言溫伯則過至為朝廷
逺慮則未為過也故(臣)願陛下謹守元祐之初政久
而彌堅慎用左右之近臣毋雜邪正至於在外(臣)子
一以恩意待之使嫌隙無自而生愛戴以忘其死則
垂拱無為安意為善愈久而愈無患矣臣不勝區區
博采公議而效之左右伏乞宣諭大臣共敦斯義勿
謂不預改更之政輒懷異同之心如此而後朝廷安
矣取進止
　　論執政生事劄子
(臣)聞宰相之任所以鎮妥中外安靖朝廷使百官皆
得任職賞罰各當其實人主垂拱無為以享承平之
福此真宰相職也臣竊見近者執政進擬鄧温伯為
翰林學士承㫖除命一下而中書舍人不肯撰詞給
事中封還詔書御史全臺兩省諫議皆力言其不可
議論洶洶經月不定而執政之意確然不回温伯既
仍舊就職而言者並獲美遷質之公議皆不曉其故
若謂執政誠是耶則給舍臺諫並係所選豈其皆非
若以論者誠非耶則不加黜責並獲優寵進退無據
是以公議皆謂朝廷自知其非但重於改作而已今
者謗議未息又復進擬禮部侍郎陸佃兵部侍郎趙
彦若權本部尚書中書舍人二人復相次封還陸佃
之命臣竊惟此二事本非朝廷急切之務勢須必行
者也上既不出於人主下又不起於有司皆由執政
出意用人致此紛爭内則皇帝陛下太皇太后陛下
厭於煩言焦勞彌月下則侍從要司失其舊職綱紀
廢壊至於賞罰顛倒頃所未聞臣不知為政如此得
為鎮妥中外安靖朝廷者乎頃者諸曹侍郎闕人朝
廷始擢用諸卿監為權侍郎盖以不權侍郎則本曹
公事闕官發遣如禮兵諸部事至簡少雖無侍郎但
責郎官亦自可了况侍郎既具而復權尚書此何説
也若謂侍郎久次當遷尚書臣不知尚書久次當遂
遷執政乎此則為人擇官而非為官擇人之意也臣
待罪執法竊慮聖意未經究察但見執政歴詆有司
而自伸其意使羣臣無由自明今後更有如此等事
無敢守法為陛下明白是非者是以區區獻言不覺
煩凟罪當萬死取進止
　　論言事不當乞明行黜降劄子
臣聞孟子有言有官守者不得其職則去有言責者
不得其言則去故祖宗朝凡任臺諫言而見聴則居
職言而不用則黜罷理之必至前後悉然惟有去年
臺諫論囘河不當言既不從而言者皆獲美遷今年
復論鄧温伯不可任翰林承㫖言既不效而言者亦
並進職雖人(臣)廹於朝命黽俛就位而中外觀望不
知曲直所在為損不細誠使朝廷偶有過舉聞善而
改適足以增開納之光其或言者論事不當據法罷
免亦足以示進退之公今者不辨是非一加進擢朝
廷則負諱過便私之毁臣下則被苟簡懷禄之非風
俗漸成士節陵替載之史册不為美事臣今待罪執
法才力疲輭何能發明然在職思憂不敢不勉苦所
言中理望陛下力賜主張行之無吝一有不當亦乞
明加流竄以懲妄言惟乞勿為隠忍包含之計使臣
望俱受其謗不勝其幸取進止
　　再論分别邪正劄子
(臣)今月二十三日延和殿進呈劄子論君子小人不
可並處朝廷因復口陳其詳以凟天聽竊觀聖意類
不以臣言爲非者然天威咫尺言詞迫遽有所不盡
退伏思念若使邪正並進皆得與聞國事此治亂之
機而朝廷所以安危者也臣誤䝉聖恩典司邦憲臣
而不言誰當救其失者謹復稽之古今考之聖賢之
格言莫不謂親近君子斥逺小人則人主尊榮國家
安樂䟽外君子進任小人則人主憂辱國家危殆此
理之必然而非一人之私言也故孔子論爲邦則曰
放鄭聲遠佞人子夏論舜之德則曰舉皋陶不仁者
遠論湯之德則曰舉伊尹不仁者逺諸葛亮戒其君
則曰親賢臣逺小人此前漢所以興隆也親小人逺
賢臣此後漢所以傾頽也凡典册所載如此之類不
可勝紀至於周易所論尤為詳宻皆以君子在内小
人在外為天地之常理小人在内君子在外為陰陽
之逆節故一陽在下其卦為復二陽在下其卦為臨
陽雖未盛而居中得地聖人知其有可進之道一陰
在下其卦為姤二陰在下其卦為遯陰雖未壯而聖
人知其有可畏之漸若夫居天地之正得陰陽之和
者惟㤗而巳泰之為象三陽在内三隂在外君子既
得其位可以有為小人奠居於外安而無怨故聖人
名之曰泰泰之言安也言惟此可以久安也方泰之
時若君子能保其位外安小人使無失其所則天下
之安未有艾也惟恐君子得位因勢陵暴小人使之
在外而不安則勢將必至反覆故泰之九三則曰無
平不陂無往不復竊惟聖人之戒深切詳盡所以誨
人者至矣獨未聞以小人在外憂其不悦而引之於
内以自遺患者也故臣前所上劄子亦以謂小人雖
决不可任以腹心至於牧守四方奔走庶務各隨所
長無所偏廢寵禄恩賜彼此如一無迹可指如此而
巳若遂引而寘之於内是猶畏盜賊之欲得財而導
之於寢室知虎豹之欲食肉而開之以坰牧天下無
此理也且君子小人勢同氷炭同處心爭一爭之後
小人必勝君子必敗何者小人貪利忍恥擊之難去
君子潔身重義知道之不行必先引退故古語曰一
薫一蕕十年尚猶有臭葢謂此矣昔先皇帝以聰明
聖智之資病頽靡之俗將以綱終四方追迹三代今
觀其設意本非漢唐之君所能髴髣也而一時(臣)佐
不能將順聖徳造作諸法卒皆民所不悦及二聖臨
御因民所願取而更之上下忻慰當此之際先朝用
事之(臣)皆布列於朝自知上逆天意下失民心徬徨
踧踖若無所措朝廷雖不斥逐其勢亦自不能復留
矣尚賴二聖慈仁不加譴責而宥之於外盖巳厚矣
矣今者政令已孚事勢大定而議者惑於浮説乃欲
招而納之與之共事欲以此調亭其黨(臣)謂此人若
返豈肯徒然而已哉必將戕害正人漸復舊事以快
私忿人臣被禍盖不足言而(臣)所惜者祖宗朝廷也
盖自熈寧以來小人執柄二十年矣建立黨與布滿
中外一旦失勢晞覬者多是以創造語言動揺貴近
䝱之以禍誘之以利何所不至(臣)雖不聞其言而槩
可料矣聞者若又不加審察遽以為然豈不過甚矣
哉臣聞管仲治齊奪伯氏駢邑三百飯疏食沒齒無
怨言諸葛亮治蜀廢廖立李嚴為民徙之邊逺久而
不召及亮死二人皆垂泣思亮夫駢立嚴三人者皆
齊蜀之貴臣也管葛之所以能戮其貴臣而使之無
怨者非有它也賞罰必公舉措必當國人皆知其所
與之非私而所奪之非怨故雖仇讎莫不歸心耳今
(臣)竊觀朝廷用捨施設之間其不合人心者尚不為
少彼既中懷不悦則其不服固宜今乃直欲招而納
之以平其隙臣未見其可也詩曰無競維人四方其
訓之陛下誠以異同反覆為憂惟當久任才性忠良
識慮明審之士但得四五人常在要地雖未及臯陶
伊尹而不仁之人知自逺矣故(臣)願陛下斷自聖心
不為流言所惑毋使小人一進後有噬臍之悔則天
下幸甚天下幸甚臣既徒罪執法若見用人之失理
無不言言之不從理不待止如此則異同之迹亦復
著明不若陛下早發英斷使彼此泯然無迹可見之
為善也臣受恩深重輒敢先事獻言罪合萬死取(止/進)
　　再論熙河邊事劄子
(臣)近以熙河帥(臣)范育與其將吏种誼种朴等妄興
邊事東侵夏國西挑青唐二難並起釁故莫測乞行
責降至今未䝉施行(臣)已别具論奏(臣)竊復思念熙
河邊釁本由誼朴狂妄覬幸功賞今育難已去而誼
朴猶在新除帥(臣)葉康直又復人才凡下以(臣)度之
必不免觀望朝廷爲誼朴所使若不並行移降則熈
河之患猝未可知加以朝廷議論亦自不一臣請詳
陳本末而陛下察之昔先帝始開熈河本無蘭州初
不爲患及李憲違命創築此城因言若無蘭州熈河
決不可守自取蘭州又巳十餘年今日欲築質孤勝
如以侵夏國良田遂言若無質孤勝如蘭州亦不可
守展轉生事類皆浮言蓋以邊防無事將吏安閑若
不妄説事端無以邀求爵賞此則邊人之常態而自
古之通患也今若試加詰問理則自窮何者二寨廣
狹幾何所屯兵甲多少夏人若以重兵掩襲其勢必
難保全既克二城乗勝以擊蘭州則蘭州之危何異
昔日今朝廷不究其實而輕用其言以隳大信夏國
若因此不順外脩朝貢以收賜予之利内實作過以
收鹵獲之功(臣)恐二寨所得地利殊未足以償此(臣)
所謂質孤勝如决不可城者由此故也昔先帝綏御
面蕃董氊老而無子趙醇忠其族子也先帝嘗遣苗
履多持金幣以醇忠見之是時聖意盖有在矣事既
不遂而董氊昬病遂為阿里骨所殺阿里骨本董氊
之家奴先亂其家次取其國董氊之臣如鬼章温溪
心等皆有不服之志此實一時之機會也是時朝廷
苦因機投隙遣將出兵擁納醇忠則不世之功庶幾
可立而一時大臣不知出此遽以旄鉞寵綏簒奪之
(臣)使得假中國爵命之重以役屬蕃部(臣)主之勢由
此而堅然自是以來頗亦外修臣節未顯皆畔之迹
而育等欲於此時復舉前策葢已踈矣昔曹公既克
張魯劉曄言於公曰公既舉漢中蜀人望風破膽劉
備得蜀日淺蜀人未恃也誠因其傾而壓之蜀可傳
檄而定若小緩之蜀人既定據嶮守要不可犯矣公
不從居七日聞蜀中震動公以問曄曄曰今巳小定
未可擊也夫機會一失七日之間遂不可為今乃於
數年之復追行前計亦足以見其暗於事機而不達
兵勢矣(臣)聞种諤昔在先朝以輕脱詐誕多敗少成
當為先帝所薄今誼朴為人與諤無異誼於頃歲偶
以勁兵掩獲鬼章以此自負而西蕃懲於無備久作
隄防亦無可乘之勢况育自到任屢陳此計咫尺蕃
界誰則不知臣謂兵果出境必有不可知之憂矣兼
聞近日擅招青唐蕃部數以千計納之則本無朝昔
未有住坐之處却之則於彼為畔必被屠戮之苦據
此專擅罪名不輕臣不曉朝廷曲加保庇其意安在
若不並行責降(臣)恐朝廷之憂未有艾也借使阿里
骨因此怨叛結連夏人同病相䘏更出盗邊羽書交
馳勝負未决當此之時大臣相顧不敢任責而使聖
君聖母憂勞於帷幄之中雖食主議者之肉復何益
乎(臣)所謂阿里骨决不可取者由此故也凡此二事
皆國家安危邊民性命所係禍機之發間不旋踵故
(臣)願陛下蚤發英斷黜此三人外則使異域知此狂
謀本非聖意易以招懷内則使邊(臣)知賞罰尚存不
敢妄作此當今所宜速行者也然(臣)尚謂熈河遭此
破壞彼此相疑却欲招納令就平帖非得良帥未易
可也臣觀葉康直之為人深恐未足倚仗何者康直
頃縁權貴所薦節制秦鳯秦鳯邊回至狹號為無事
而康直於前年冬無故展修丼谷城致令夏國大兵
壓境兵役巳集康直恐懼不敢興功妄以地凍請於
朝廷役既不成虜兵乃去既無將帥靖重之畧而當
熙河揺動之秋臣恐陛下西顧之憂未可弭也要須
徙置它路更命熱事老將以領熙河仍特賜戒敕使
知朝廷懐桑逺人不求小利之意如此而邊患庶幾
小息矣取進止
　　　貼黄葉康直頃歲差知秦州中書舍人曽肇
　　　諫議大夫鮮于侁皆言康直昨因兵興調發
　　　芻粮一路騷然及令兒男掘取窖藏斛㪷貨
　　　賣及建言欲由涇原路入界和顧車乗人夫
　　　為知永興軍吕大防所奏有違詔敕先帝欲
　　　深寘於法康直素事李憲憲營救得免按其
　　　為人如此今熙河方反側未安而付之此人
　　　中外知其不可也
　　　种朴昔因永樂覆師之後父諤權領延安之
　　　日與其觀威徐勲矯為諤奏妄自保明勞效
　　　仍邀取諸將賂遺并奏其功先帝覺其姦詐
　　　欲加極典既而釋之並特降官落職停替諤
　　　因此憂患發病至死狂妄如此若不加貶責
　　　臣恐熙河終未寧靖也
欒城集卷第四十二
欒城集巻第四十三
　御史中丞論時事劄子九首
　　再論舉臺官劄子
右臣等近准尚書省劄子勘會御史中丞蘇轍侍御
史孫升同舉到監察御史貳員内壹員不會實歴通
判不應條壹員與執政官礙親七月八日三省同奉
聖㫖令蘇轍孫升同别舉官二員聞奏者檢會元被
三年六月九日尚書省劄子三省同奉聖㫖左右司
諫左右正言殿中侍御史監察御史並用升朝官通
判資序實歴一年以上人舉官准此臣等竊見後來
所用諫官如吳安詩劉唐老司馬康三人並非實歴
過判之人縁上件所降朝㫖係諫官御史並用實歴
通判一年即無分别今來人才難得之際若臺官獨
拘苛法必至闕官况自立法以來前後本臺及兩制
官並(曽/不)舉到實歴通判可用一人以塞明詔足見臣
法難以久行伏乞特依近用諫官體例於臣等前來
所舉人中選擇除用免致言事之官久闕不補於體
不便謹録奏聞伏候勑㫖
　　三論熈河邊事劄子
臣近論奏范育以措置邊事乖方召還爲户部侍
賞罰倒置乞行責降仍乞罷种誼种朴本路差遣更
擇熙河帥(臣)使之懷柔異類謹修邊備雖䝉聖㫖罷
育户部而使還領熙河其於邊事一皆如故臣方以
為憂旋聞質孤勝如二寨近日以為夏人出兵平蕩
(臣)本儒生不習軍旅妄以人情揆度以為熙河創見
於非守把之地修築城寨理既不直必生邊患言未
絶口而夏國之兵既巳破城而歸矣(臣)謹案三寨雖
昔嘗與置至元豐五年並已廢罷與囉兀永樂等城
無異今欲復行修築生事致寇理在不疑而熙河諸
將意欲侵奪良田收耕穫之利以守蘭州而不顧夏
國爭占之害計其所得不補所亡不待臣言事已可
驗然(臣)竊語夏國所遣坤成使臣適至京師而國中
遂敢舉兵攻城略無所忌者意謂築城之役曲在熙
河雖朝廷之重亦必不敢無名苛晋其所故也邊計
一失遂為夷狄所侮可勝歎哉如臣愚見謂宜速擇
良帥俾徃綏靖一路至如聚粮添屯之類亦必隨事
應副以備不虞今育與誼朴猶在木足觀其輕敵無
謀貪功晞賞必更妄起事端以葢前失闕陜之憂未
可知也况育等欲納趙醇忠謀已宣露為阿里骨所
怨二難交至可無慮乎昔李徳裕議討劉稹同列有
異議者徳裕請曰有如不利(臣)請以死塞責今中外
皆謂守信固盟中國之利若大臣有欲專任育等不
顧邊患者(臣)願陛下以徳裕之請要之若能如此即
用其計事定之日按行賞罰則朝廷綱紀庶幾尚在
也取進止
　　　貼黄臣竊見朝廷久不明辨是非必行賞罰
　　　故羣臣輕易造事去年議回黄河所費兵夫
　　　物料不可勝計功卒不成而議者仍舊在職
　　　略無責問臣下習見朝廷刑政如此故敢輕
　　　造邊釁臣乞陛下以河事為戒與大臣熟議
　　　必令任責不辭然後舉事
　　三論分别邪正劄子
(臣)聞聖人之徳莫如至誠至誠之功存於不息有能
推至誠之心而加以不息之久則天地可動金石可
移况於斯人誰則不服臣伏見太皇太后陛下皇帝
陛下隨時弛張改革弊事因民所惡屏去小人天下
本無異心羣黨自作浮議近者徳音一發衆心渙然
正直有依人知所嚮惟二聖勿移此意則天下誰敢
不然衞多君子而亂不生漢用汲黯而叛者寢茍存
至誠不息之志自是太平可久之功此實社稷之福
天下之幸也然(臣)以謂昔所柄任其徒實蕃布列中
外豈免窺伺若朝廷施設必當則此輩覬望自消昔
田蚡為相所為貪鄙則竇嚶灌夫睥睨宫禁僥倖有
功諸葛亮治蜀行法廉平則廖立李嚴雖流徙邊郡
終身無怨此則保國寧人之要術自古聖賢之所共
由者也臣竊見方今天下雖未大治而祖宗綱紀具
在州郡民物粗安若朝廷大臣正巳平心無生事邀
功之意因弊修法為安民靖國之術則人心自定雖
有異黨誰不歸心向者異同反覆之憂葢亦不足慮
矣但患朝廷舉事類不審詳曩者黄河北流正得水
性而水官穿鑿欲導之使東移下就髙汩五行之理
及陛下再遣官吏接視知不可為猶或固執不從經
今累歲回河雖罷减水尚存遂使河朔生靈財力俱
困今者西夏青唐外皆(臣)順朝廷招徠之厚惟恐失
之而熙河將吏創築二堡以侵其膏腴議納醇忠以
奪其節鉞功未可覬爭巳先形朝廷雖知其非終不
明白處置若遂養成邊隙關陜豈復安居如此二事
則(臣)所謂宜正巳平心無生事邀功之意者也昔嘉
祐以前鄉差衙前民間常有破産之患熙寧以後出
賣坊埸以雇衙前民間不復知有衙前之苦及元祐
之初務於復舊一例復差官收坊塲之錢民出衙前
之費四方驚顧衆議沸騰尋知不可旋又復雇雇法
有所未盡但當隨事修完而去年之秋復行差法雖
存顧法先許得差州縣官吏利在起動人户以差爲為
便差法一行郞時差足顧法雖在誰復肯行(臣)頃奉
使契丹道出河北官吏皆為臣言豈朝廷欲將賣坊
場錢别作支費耶不然何故惜此錢而不用殫民力
以供官此聲四馳為損非細又熙寧顧役之法三等
人户並出役錢上户以家産髙强出錢無藝下户昔
不充役亦遣出錢故此二等人户不免咨怨至於中

等昔既巳自差役今又出錢不多顧法之行最為其
便及元祐罷行雇法上下二等欣躍可知惟是中等
則反為害臣請且借畿内為比則其餘可知矣畿縣
中等之家大率歲出役錢三貫若經十年為錢三十
貫而巳今差役既行諸縣手力最為輕役農民在官
日使百錢最為輕費然一歲之用已為三十六貫二
年役滿為費七十餘貫罷役而歸寛鄉得閑三年狹
鄉不及一歲以此較之則差役五年之費倍於顧役
十年所供賦役所出多在中等如此安得民間不以
今法為害而熙寧為利乎然朝廷之法官户等六色
役錢只得支雇役不及三年處州役而不及縣役寛
剰役錢只得通融隣路隣州而不得通融隣縣人户
願出錢顧人尤役者只得自顧而官不為顧如此之
類條目不便者非一故天下皆思雇役而厭差役今
五年矣如此二事則(臣)所謂宜因弊修法為安民靖
國之術(也/者臣)以聞見淺狹不能盡知當今得失然四
事不去如(臣)等輩猶知其非而况於心懷異同志在
反復幸國之失有以籍口者乎(臣)恐如此四事彼巳
黙識於心多造謗議待時而發以揺撼衆聽矣伏乞
宣喻執政事有失當改之勿疑法或未完修之無倦
茍民心既得則異議自消陛下端拱以享承平大臣
逡巡以安富貴海内䝉福上下所同所有衙前差役
二事(臣)方根究詳悉續具聞奏臣不勝區區冒昧聖
聴伏竢誅譴取進止
　　四論熙河邊事劄子
(臣)論范育种誼等不可晋在熙河章三上矣而朝廷
不從臣亦言之不已不審陛下亦嘗察其故否臣初
論育措置邊事失當不合遷户部侍郎朝廷既追寢
成命臣亦粗可以塞言責矣育知熙州誼知蘭州皆
非今日之命臣雖不言於臣職事非有害也而臣再
三干凟聖聴誠有説也方今太皇太后陛下聴政於
帷幄之中皇帝陛下育徳於恭哩之後欲以仁覆天
下則有餘欲以武服四夷則不足利在安靖不利作
為而大臣欲聴育等狂謀以興邊事使夏人由此失
和兵難不解當此之時欲相率持羽檄决計於簾前
此臣所以寒心者一也元祐以來朝廷懷柔夏人如
恐不及地界之議將成而絶者屢矣頃者朝命許以
二十里為界彼既忻然聴從而熙河幸其聴從之間
於四十里之外修築巳廢舊寨奪其必爭膏腴之地
版築未移戎馬即至而二城不守矣今若不問枉直
所在興忿恚之師為必取之計則関陜兵禍漸不可
知若自知不直雖不復爭而留育等守之一則夏國
懷疑終不信向二則育等狷憤耻功不遂妄造事端
以葢前失患終不弭况復育等既結阿里骨之怨二
隙交遘勢尤可虞此臣所以寒心者二也非此二事
憂患迫切育等瑣瑣臣肯屬以為言哉然臣所言於
育等三人亦止是各移降差遣及育作待制差緩數
年而已於其私計無多損也臣愚以謂方論國事宜
且先公後私以全大計不勝區區孤忠憂國再三干
凟天聴甘竢斧鉞取進止
　　論吏額不便二事劄子
(臣)頃於門下中書後省詳定吏額文字已具進呈後
來都省吏額房别加改定施行其間二事最為不便
人情不悦是致六曹寺監吏人前後經御史臺論訴
者不一本臺亦曽為申請終未見果决行下(臣)昔既
手綜其事今又目覩所訴理難黙巳謹具條列如後
　一自官制以來六曹寺監吏額累經増添人溢於
　　　事實為深弊(臣)既詳定既依先降指揮取逐
　　　司已行兩月生事分定七等因其分釐以立
　　　人數然是時逐司之吏僅三千人皆懼見沙
　　　汰不肯供具(臣)遂稟白三省執政言事干衆
　　　既懷疑懼文字必難取索雖或以朝廷威勢
　　　逼令盡供及至裁損必致紛競於體不便不
　　　若且據事實立成定額竢將來吏人年滿轉
　　　出或死亡事故更不補填及額而止如此施
　　　行不過十年自當消盡雖稍似稽緩然見在
　　　吏人知非身患必自安心極為穩便當時執
　　　政率皆許諾遂於元祐二年十一月内具狀
　　　申尚書省其略曰今來㕘定吏額本欲稱事
　　　立額量力制禄唯務人人效實事務相稱即
　　　非茍要裁損人額及减廩禄縱人額實有可
　　　損亦候佗日見闕不補即非便於法行之日
　　　徑有减罷若非朝廷特降指揮曉諭本意終
　　　恐人情不以為信致供報不實虚陷罪名尋
　　　准當月九日尚書省劄子奉聖㫖依所申(臣)
　　　等遂備坐出牓曉示逐司自此數月之間文
　　　字齊足方得裁損成書却被吏額房違廢上
　　　件聖㫖指揮將所减人數便行裁撥失此信
　　　令人情洶洶又縁此任永壽等得騁其私意
　　　近下人吏惡為上名所壓者即為撥上名於
　　　佗司(揆上名孔仲卿等於考功之類是也/侍郎左選爲下名樂毅在吏額房故為)
　　　閑慢司分欲遷入要局者即自寺監撥入省
　　　曹(立等十人入考功之類是也/於大里寺揆任永寿親情信中)任情紛亂
　　　弊倖百出由此舊人多被排斥以至失所凡
　　　所訴説前狀巳具開陳下則衆口怨謗感傷
　　　和氣上則朝廷失此大信今後雖有號令誰
　　　復聴從(臣)今欲乞只依前件聖㫖將所損人
　　　額直候佗日見闕不補見在人數且依舊安
　　　存况尚書左選撥到兵部手分近巳准都省
　　　指揮發遣歸元來去處伏乞檢會此例一體
　　　施行
　一六曹寺監吏人多係官制以前諸司名額其請
　　　受多少及遷轉出職遲速髙下各各不同及
　　　官制後來分隷逐司一司之中兼有舊日諸
　　　司之吏臣詳定之日與衆官啇量以謂若將
　　　舊日諸司之吏納入今日逐司名額則其請
　　　受遷轉出職參差不齊理難均一盖將遂司
　　　數種體例併爲一法其勢非薄卽厚非下即
　　　髙若不虧官必至虧私虧官則然而不言虧
　　　私則不免爭訴俱爲不便况今舊司吏人並
　　　權新額請受許從多給遷補出職皆依舊司
　　　並有見行條貫若且依此法可以不勞而定
　　　及吏額房創意改更務欲一例從新以顯勞
　　　效遂除見理舊司遷轉巳補最上一等名目
　　　見理年選更無遷轉職名之人即聴依舊條
　　　出職若就選試補填闕者令候降到新法施
　　　行所有依舊司遷補出職指揮更不行用竊
　　　縁舊諸司吏人根源各别立法不同不可槩
　　　以一法新法雖工止於一法而巳以待新法
　　　吏人則可以待舊法吏人則不幸者必衆求
　　　其無訟不可得矣見今刑部田舜賢等經臺
　　　理訴勢必難抑欲乞止依後省所用舊條庶
　　　㡬便可止絶
右臣聞孔子論為政之本欲去兵去食而存信曰自
古皆有死民無信不立今初議吏額羣吏疑懼陛下
與二三大臣既令臣等明出牓示告以將來雖有所
損直候見闕不補聖㫖明白人謂信然競出所掌文
案輸之有司(等/臣)賴之以立條例曽未逾歲書入佗司
凡有所損郎行裁撥棄置大信略無顧惜此正先聖
之所禁也兼前件二事如後省所定皆人情所便極
為易行如吏額房所定皆人情所不便極為難守今
棄易即難以招詞訴又政事之大失也伏乞聖慈速
命有司改從其易以安羣吏之志取進止
　　乞差官權户部劄子
臣伏以户部財賦出入之地天下之劇曹而民之司
命也一日不治百日將亂今權尚書梁燾方辭免不
出而兩侍郎皆新除未到獨一韓宗道以刑部兼權
則是平日四人職事并在一人况刑部事繁宗道之
入户部止及半日而巳本部官吏自來日出視事幾
至日沒而罷今既無所統領郎官多相隨早出及議
論不一凡事無所取決以致文移壅滯囚禁稽留臣
愚以謂方正官未到之間當更差一二人時暫權攝
今學士給舍共有六人職事稀簡宜擇詳熟吏事者
俾權其職庶㡬財賦重事不至曠廢取進止
　　三論舉臺官劄子
(臣)近准勑與孫升同舉監察御史二人尋准尚書省
劄子以一員不曽實歴通判令别舉官聞奏臣檢會
元祐三年六月八日聖㫖左右司諫左右正言殿中
侍御史監察御史並用升朝官通判資叙實歴一年
以上人舉官准此(臣)竊詳上條本為朝廷降授而設
後來朝廷所除諌官如呉安詩劉唐老司馬康二人
皆未曽實歴遂再奏乞比附施行尋又䝉尚書省劄
子令依條别舉(臣)退復思念豈以除諌官皆出聖意
故得不依條法舉臺官出於有司故不得援例邪竊
惟前件三人惟司馬康故相光之子光被眷任最深
康亦素有清譽或為二聖所知至於吳安詩劉唐老
此二人者何縁得被聖眷若非大(臣)進擬或密有薦
導陛下何縁知之竊謂本臺所舉亦合依例施行况
朝廷前後所用百官亦多不應格豈固違法葢不得
巳也若獨於臺官固執近法中外必以為疑伏乞檢
會前奏早賜施行取進止
　　論堂除太寛劄子
(臣)頃權吏部尚書竊見京朝官以上皆使一年以上
闕大小使臣及選人皆使二年以上闕雖闕少員多
事不得巳而待闕之人巳不免咨怨近者復見堂除
人亦有待闕及一年以上者人情驚駭昔所未見葢
祖宗朝堂除舊例見闕然後差除因事然後超擢所
除既有限量故用闕不至久逺近歲監司以上員數
至多而猥更擢人以至衍溢所擢未必勝舊徒使監
司闕額不足以應副來者而巳至於知州以下舊人
未减新人日增葢由干謁成風除授無法雖稱以才
擢用其實未免縁故至於待闕久近所任閑劇衆口
譏評皆為之説只如開封司録舊用歴知州人頃自
郭晙之後未及三年而迭用陳該張淳陳元直二人
率皆資望輕淺政績未聞巳見新故相代輕用堂除
於此可見及諸寺丞例亦如此臣欲乞今後謹守祖
宗故事凡堂除皆竢有闕方差(將/且)見今堂除人輪環
充補其新擢用者皆須功譽顯著然後得差葢用(之/人)
法要須員闕相當未聞無闕添人謂之擢才濟用者
也如此數歲若見闕稍多然後量闕選才理無不可
可庻使堂除官吏不復待闕與四選稍異亦旌勸之
義也取進止
　　論前後處置夏國乖方劄子
(臣)前後四次論熈河處置邊事乖方乞移范育种誼
差遣至今未䝉施行然(臣)前所論止言見今措置之
非未及巳徃根本之失若黙而不言竊恐聖明尚有
未曯再三煩瀆罪合方死(臣)竊觀朝廷前後指揮方
夏人猖蹶冦鈔未巳則務行姑息恐失其心夏人恭
順朝貢以時則多方徼求茍欲自利以此凡所與奪
多失其冝何者元祐三年朝廷遣使徃賜册命而夏
人公然桀傲不遣謝使再遣兵馬蹂踐涇原朝廷方
務遵養不復誅討於四年始復遣使奏乞以所賜四
寨易塞門蘭州朝廷雖不聴其所乞然即為改易前
詔不候分畫地界先以歲賜予之仍令穆衍以三省
宻院意㫖開喻來使及言所納永樂陷沒人口既經
隔歲月或與元數不同並許據數交割及所立界至
雖有自來逺近體例或山斜不等不許邊臣固執爭
占凡此三事皆夏人奏請之所不及而朝廷迎以與
之者也及鄜延路乞依夏人所請用綏州舊例以二
十里為界十里之間量築堡鋪十里之外並為荒閑
近黄河者仍以河為界朝廷一一聴之臣竊見先
朝分畫綏州之日界至逺近責令帥臣相度保明往
反審實乃從其説今所畫界首起鄜延經涉環慶涇
原熙河四路朝廷更不委逐路審覆即以鄜延一路
所見便利指喻夏人號令一布無由復反至今夏人
執以為據此則臣所謂朝廷方夏人猖狂寇鈔未巳
則務行姑息恐失其心者也至於熙蘭所謂欲以蘭
州黄河之北二十里為界(臣)竊謂過河守把勢巳艱
難侵占蕃地理尤不可仰料朝㫖必不敢依唯所言
定西通西通渭等城外弓箭手耕種地逺者七八十
里近者三四十里不可以二十里為界邊(臣)雖為此
説然議者或謂蘭州每遣弓箭手耕種此地輒為夏
人所殺若言巳自耕者則弓箭手必有名籍所得租
課歲入幾何二説相違理難遥度要須以此先與夏
人商議各從逐路之便不可以二十里一㮣許之朝
廷既失先事籌量及號令巳行乃欲追悔先後皆失
遂生厲階而熙河帥臣與其將佐乃敢不候朝㫖於
元請之外修勝如質孤二寨二寨既於元豐五年廢
罷具載九域圖志見今無使臣兵馬住坐而妄謂夏
人舊係守把朝廷從而助之以九域圖志為差誤以
吏部見差管句二寨弓箭手道路巡檢使(臣)為守把
臣謂茍以此誑惑中朝士人可耳若欲以此塞夏人
之口而伏其心恐未可也此則臣所謂朝廷方夏人
恭順朝貢以時則多方徼求茍欲自利者也然臣竊
妄料朝廷之意勝如質孤二寨必難議再修定西通
西通渭三寨二十里以上界至亦無以取必於夏國
葢朝廷歲賜大利既於無事之時空以與人及此緩
急無以為重所謂差之毫釐謬以千里者也然則地
界之事要必相持不決遇有朝貢使介復來秋冬之
交賊馬肥徤時出冦掠受侮夷狄何時已耶如臣愚
見欲乞檢會前奏移降育誼置之佗路别擇名將謹
守大信且修邊備本路疆界之議實非見今守把者
可推以與之以信前約其佗則令推公心具長久計
條列聞奏然後朝廷擇而行之則熙河尚可得而安
也今(臣)觀朝廷初無定議方熙河邊釁之作也急召
帥(臣)寘之户部及臣言賞罰失當則急復遣育還帥
熙河至如种朴本與育誼共造邊隙今乃移朴涇原
獨留育誼若以召育為是則今遣之為非矣若以移
朴為當則獨晋育誼為失政矣政令如此終安適從徒
徒遣孫路穆衍之流徃彼相度朝廷大計豈可取決衍
衍等之口萬一敗事雖戮衍等何補於國(臣)前上言
唐李徳裕議討劉積同列有異議者徳裕請曰有如
不利臣請以死塞責今中外皆謂守信固盟中國之
利若大臣有欲專任育等不顧邊患者臣願陛下以
徳裕之請要之若能如此即用其計事定之後案行
賞罰今臣言已竭勢不能回不審陛下甞以臣前説
要之否邊事至重安危未可知惟陛下留神而已臣
以孤忠誤䝉㧞擢不敢不盡所懷以孤任使然觸犯
者衆死有餘責取進止

欒城集卷第四十三
欒城集卷第四十四
　御史中丞論時事劄子五首
　　論所言不行劄子
臣七月二十四日今月初八日兩次面奏熈河路范
育种誼等違背大信貪功生事以速邊患乞移降佗
路更選帥臣俾之鎮守(臣)方奏對間䝉太皇太后再
三宣諭以臣言爲是然至今多日但見种朴一人移
涇原路句當公事至於育誼並未見移動臣竊㐲思
念人臣言事不患聖意不回患在聖意巳回而大(臣)
固執事輒中止何者聖意不回惟當再三開陳期(必/扵)
悟若聖意已回而大臣不可事不得行則是君權已
移上下倒置雖欲納忠何益於事此臣所以晝夜憂
懼欲言而復止者也昔齊桓公游於郭問郭公之所
以亡其父老對曰以善善而惡惡桓公曰善善而惡
惡此賢君也而何故亡父老曰善善而不能用惡惡
而不能去此其所以亡也今陛下以臣言為是而不
用以大臣為非而必聴臣竊惑之且陛下雖處幃幄
之中實攬人主之事今依違退託專聴大臣事有未
安誰受其弊故(臣)以為居其位而不任其事任其事
而不斷其是非者古今未嘗有也(臣)以非才誤䝉擢
用盡忠獻言上牾大臣下牾邊吏其所以再三論列
不為身計者誠以為外可以利民而内可以報國故
也今所言不從空結怨怒無補於國(臣)雖狂愚何苦
而為此哉(臣)恐忠(臣)自此結舌不敢復以至言間於
陛下矣去年之冬陛下知回河之失深詔大臣罷東
流之役天語惻怛中外具聞而大臣奉行不得其半
雖罷回河之名仍存减水之實鋸牙馬頭率皆如故
意幸漲水之至河或可回然今日觀之終復何益是
以衆議皆謂陛下聖明察物照見千里之外而號令
不行未見成效是時(臣)奉使契丹還奏其事此章具
在可覆視也今熙河邊事大略類此若使聖意又為
大臣所沮則君權愈奪(臣)勢愈張養之不巳後新益
甚及其事極難忍而後制之則傷君臣之恩失朝廷
之體不若今制其漸使事無所失而臣亦獲安之為
善也(臣)不勝區區為國逺慮觸冒忌諱皆竢斧鉞取
進止
　　論渠陽蠻事劄子
臣竊見朝廷近差唐義問處置渠陽寨夷人事議者
以為義間文吏無佗才能不習邊事去年受命廢渠
陽軍為夷人所圍窮困危蹙計無所出時知沆州胡
田在圍中為設詭計詐欺諸夷言義問當為奏復軍
額及乞為酋長改官夷人信之聚㕔事前監令發奏
義問假此僅得脱歸尋遣急遞追還前奏言既不驗
諸夷具知其詐後來每(作/每)過義問指揮沿邊不得申
報今朝廷復以邊事專委義問深慮無益有損是時
(臣)以未知義問為人既見朝廷再加選用疑亦可使
今訪聞邊奏沓至義問所遣東南第七將王安入界
陣亡其所陷沒將校非一(臣)方知衆議果信不妄兼
訪聞得見今作過楊晟臺等手下兵丁雖止(六/五)千人
然種族蟠踞溪洞衆極不少晟臺桀㸃屢經背叛慣
得姦便加以山溪重復道路嶮絶漢兵雖有精甲利
械勢無所施若措置得所本無能為或經畫乖方實
亦未易撲减義問前來舉動已為夷虜所輕今復經
敗衂實難倚仗葢古今命將必因巳試之效内為兵
民所信外為蠻夷所畏威名巳著故功效可期今警
急屢聞死傷巳甚謂宜别加選任以遏冦攘(臣)竊見
知潭州謝麟屢經蠻事頗有勤績溪洞之間伏其智
勇衆議皆謂欲制群蠻未見有如麟者伏乞指揮宻
院撿會麟前後履歴功狀如衆言不虚乞賜委用庶
幾蠻冦可速平定臣區區憂國輒採公議以補萬一
取進止
　　　貼黄湖北渠陽與湖南蒔竹本羈縻徽城州
　　　也訪聞昔雖置為州縣然與沅州等處事體
　　　不同葢沅州等處昔皆用兵誅鋤首領或徙
　　　置内地蕩平巢穴故所置州縣久逺得安今
　　　渠陽蒔竹雖名州縣而夷人住坐一皆如故
　　　城池之外即非吾土道路所由並係夷界平
　　　時軍食吏廩空竭兩路今欲舉而棄之實中
　　　國之利也然其兵民屯聚商賈出入金錢鹽
　　　幣貿易不絶夷人由此致富一朝廢罷此利
　　　都失此其所以盡死爭占而不巳者也自來
　　　廢罷堡寨全䕶兵民捍禦追襲其事非易况
　　　今夷人阻截道路兵未得進若不得良將處
　　　置實恐為患不淺又其種族遍據諸洞跨涉
　　　湖南北廣西三路凡有措置當使二路同之
　　　只如渠陽蒔竹唇齒相依若渠陽先廢群夷
　　　併力以攻蒔竹勢難獨存今朝廷獨使湖北
　　　處置疑其事有未盡今若别遣官經制宜令
　　　通管一路邊事所貴諸處利害不至抵牾
　乞令兩制共議納后禮劄子
(臣)伏見今月五日詔書節文以皇帝尚虛中壼令太
常禮官參考古今與故著爲成式臣謹案通禮納皇
后最爲嘉禮之重自天聖以來逮今六十餘年在朝
臣僚及太常官吏無復親經其事者兹禮至大冝加
重慎竊見近歲議太皇太后皇太后皇太妃寳冊冠
服儀衞等事皆令翰林學士兩省給舎與禮官同議
今來皇帝昏禮所以承宗廟奉兩宮予四海其事甚
重伏乞仍令翰林學士以下共加詳議葢慎始所以
敬終而正家所以齊天下不可忽也取進止
　　再言渠陽邊事劄子
(臣)前月二十四日面進劄子以唐義問處置渠陽蠻
事前後乖方致東南第亡將王安入界陣亡恐邊患
滋長乙速選差諳知用兵之人徃代其任尋又聞義
問兵敗之後奏乞棄埍城寨與夷人講和其為諳弱
謬妄取笑夷虜如此然其事已著伏計朝廷必不復
用然外人竊見召還彭孫妄意朝廷欲付湖北邊事
兼孫亦以此自任群議洶洶皆所不曉謹案孫刧竊
之餘賊性不改前後委任欺罔貪盜靡所不為今若
付以兵柄深恐塗炭湖北非州郡所能禁止葢蠻人
背叛不過侵撓邊城若使彭孫作過腹心郡縣並遭
其毒前者誤用義問止旅敗事今者若用彭孫凶嶮
多端事有不可知者以臣愚見雖知朝廷必不肯輕
用此人然衆所共憂不敢黙巳若待既用而後獻言
實恐於事有損伏乞聖慈檢會臣前奏早賜施行取
進止
　　　貼黄臣竊以邊臣處事乖方軍民性命所系
　　　差之頃刻所害不小今義問謬妄有迹敗衂
　　　巳見而朝廷重難易置久而不決邊民何辜
　　　坐受塗炭若非聖慈憫惻早與指揮臣恐湖
　　　北之憂未可涯也
　　論衙前及諸役人不便劄子
(臣)近奏乞修完弊政以塞異同之議其一謂諸州衙
前臣請先諭今昔差顧衙前利害之實葢定差鄉户
人有家業欺詐逃亡之弊比之顧募浮浪其勢必少
此則差衙前之利也然而每差鄉户必有避免糾决
比至差定州縣曹吏乞取不貲及被差使先入重難
若使顧募慣熟之人費用一分則鄉差生疎之人非
二三分不了由此破蕩家産嘉祐以前衙前之苦民
極畏之此則差衙前之害也若顧募情願自非慣熟
必不肯投州縣吏人知其熟事乞取自少及至勾當
動知空使費亦有常雖經重難自無破産之患此則
顧衙前之利也然浮浪之人家産單薄侵盗之弊必
甚於鄉差熙寧以來多患於此此則顧衙前之弊也
然則差衙前之弊害在私家而顧衙前之弊害在官
府若差法必行則私家之害無法可救若顧法必用
則官府之弊有法可止何者嘉祐以前長名衙前除
差三大户外許免其餘色役今若許顧募衙前依昔
日長名免役之法則上等人户誰不願投諸州衙前
例得實户則所謂官府之害坐而自除(臣)竊謂雖三
代聖人其法不能無弊是以易貢為助易助為徹要
以因時施宜無害於民而巳今差法行於祖宗顧法
行於先帝取其便於民者而用之此三代變法之比
也謹具條例如後
　元祐三年五月二十八日勅諸路衙前規䋲令逐
　　　州當職官員體究利害委是難以招募處郎
　　　以舊支顧食錢參酌量添入合銷重難分數
　　　勾集衙衆參定優重之實申轉運司審察施
　　　行訖保明申户部㸃檢
　元祐三年六月三日勅應投名衙前並依舊與免
　　　本户色役
　元祐三年六月三日勑諸處鄉户衙前役滿未有
　　　人抵替者並且依見行招募法支顧食支酬
　　　錢如願招募者聴仍依條與免本户身役不
　　　願招募者速招人抵替(去役滿二字/十月一日勅除)
　元祐三年閏十二月十九日勑諸路監司勘會衙
　　　前有招募未足去處躬親與當職官員同共
　　　體究利害如委有妨害事節及優重未均或
　　　合以舊支顧食錢添入重難分數並依五月
　　　二十八日勑命指揮勾集衙衆參定一面施
　　　行訖修入衙規仍分明曉諭限半年招募人
　　　投名替放鄉差人户了當如限滿尚有不足
　　　去處即具的實事由申户部看詳施行
　元祐四年八月十八日勑諸州衙前投名不足去
　　　處見役年滿鄉差衙前並行替放且依舊條
　　　差役更不支錢如願投充長名及向去招募
　　　到人其顧食支酬錢即全行支給却罷差充
　　　其投募長名之人並與免本户役錢二十貫
　　　文如所納數少不係出納役錢之人即許計
　　　會六色合納役錢之人依數免放
　　臣看詳元祐三年閏十二月以前所定衙前條貫
　　　頗巳完備亦近人情只縁諸州招募未是見
　　　在鄉差衙前不得替罷議者特以為言即議
　　　改更却行差法(臣)嘗略聞建議大意止謂雇
　　　人不足良由人户欲要髙價不肯投募以竢
　　　添錢故令投募者並得顧食支酬等錢而被
　　　差者一錢不得為此誘脅之術欲使招顧得
　　　行然不知州縣官吏利在差人向者法不得
　　　差故勉行顧法今既立差法差人既足雖有
　　　顧法其勢必不行矣臣以為將錢顧人正如
　　　出錢買物錢物相當理無不得縱使一人欲
　　　要善價餘人安肯坐而待之哉彼誘脅之術
　　　葢商賈小數不足爲朝廷大法也今者巳行
　　　此法其事可驗大扺欲顧之心無由復得而
　　　巳差之勢遂不可回加以賣坊埸錢自此有
　　　入無出差人旣依嘉祐而支酬不復其故萬
　　　口怨咨皆言朝廷直取此錢欲作佗用本求
　　　利民之譽更得剥下之謗此最立法之病也
　　　而况長名衙前若免户役之費動累百千今
　　　每歳止免二十千彼亦何頼於此乎况非見
　　　納役錢人户又須取之佗人收索之間必不
　　　便得訴訟之端由此必甚凡此皆非所以便
　　　民也(臣)今欲乞應招募衙前並依上件元祐
　　　三年閏十二月以前條貫其元祐四年八月
　　　十八日勑更不施行其招顧未足州郡所差
　　　鄉户且令依舊招募候招募到從下户先入
　　　役者替放與折當合入役次仍令諸州軍所
　　　定衙規比元豐年雇食支酬錢數别無増添
　　　者監司不得曲加問難葢元豐以前屢經裁
　　　損縱有些小優潤數亦不多所貴民間易為
　　　應募仍限指揮到日限半年依前指揮保明
　　　申户部
　　　貼黄户部近乞衙前依舊鄉差比顧役衙(支/前)
　　　五分雇食支酬錢(臣)謂官自有坊場錢可以
　　　支顧必不以减半為利(民/而)間不免差役之害
　　　不若以(顧/錢)人仍免户役可得實户之為利也
　元祐四年五月十一日勑諸路收到助役錢只許
　　　支充應係補助役人費用不得别將支用候
　　　歲終除支外尚有寛剰錢數令封樁户房置
　　　簿諸候路逐年申到數目揭貼仍令户部指
　　　揮諸路提刑司依封樁錢物法條式施行歲
　　　終具帳限次年春季申户部繳申尚書省
　元祐四年六月九日初坊場錢並依上件助役錢
　　　巳得指揮令封樁户房一就置簿揭貼
　臣看詳諸路坊場嘉祐以前並以支酬長名衙前
　　　熙寧以後並出賣得錢為雇役衙前顧食支
　　　酬之費未有以供佗用者也至於人户所出
　　　役錢本以補助户少役多縣分顧募役人亦
　　　非國家經費所入之數今自二聖臨御改更
　　　宿弊大抵皆是捐利以予民而獨於衙前坊
　　　場及人户助役支用之餘收入封樁以充朝
　　　延緩急之用民愚無知但見損下益上非己
　　　之利必致怨謗况所顧衙前錢數一定無復
　　　减損而坊場敗折所入凈利有减無增人户
　　　色役頻煩日益不易若亟收羨數不以及民
　　　必失民望臣觀此法止是官吏以聚斂為功
　　　欲因增羨覬幸酬賞而巳非二聖仁民愛物
　　　之意也(臣)今欲乞一皆仍舊只以准僃補助
　　　役人若欲歲知其數宜令提刑司申上户部
　　　右曹置籍揭貼勿申都省充封樁錢數以解
　　　天下之惑且使衙前役人兩得足用
其二謂諸州縣役人(臣)前已具論差顧役人利害以
謂差役之利利在上等下等人户而顧役之利利在
中等既利害相半則兼行差顧為利實多然則祖宗
舊法與先帝近制要為皆有所去取唯當問人情之
所便更不當以新舊彼我為意有所偏係也(臣)觀前
後役法皆由(臣)僚意有所執或自前曽經議論欲遂
成其説或見今觀望上下有所希合致令所立之法
不得通濟謹具條例如後
　元祐三年十二月二十四日勑官户等助役錢遂
　　　州除依條支用外以實數十外量留一分准
　　　備其餘錢勘會管下諸縣合役空閑户不及
　　　二畨處將州手分散從官承符人招募抵替
　　　鄉差人户
　元祐三年五月十五日勑役錢除令招募役人支
　　　使外有寛剰錢數許一路通那支用
　元祐四年八月十八日勑諸州役除吏人衙前外
　　　其餘應係合差州役人年滿本州於替期前
　　　行下合干縣分差充本縣先於本等内揭簿
　　　定差如無空閑及三年户即於次等差又無
　　　空閑及三年户本縣方具目今未有可充役
　　　人户保明申州支錢顧募
　臣看詳三畨之法似踈而易行三年之法似密而
　　　難用何者人户物力厚薄等第髙下丁口進
　　　减及充役年限久近率皆不齊而槩言三畨
　　　此所謂似踈也然而逐等合役人數若干可
　　　役人户若干揭簿可指自非造薄别無增减
　　　逐縣先供畨數在州遇州彼有闕當差當顧
　　　不待下縣州自可見人户晏然不知而胥吏
　　　無以寒熱此所謂易行也州役有闕每湏下
　　　縣覈實無空閑三年人户然後得顧此所謂
　　　似宻也然而每有一闕縣吏得以起動人户
　　　雖空閑未及三年非賄不免雖巳及三年得
　　　賄或止加以三番之法本約六年以來今無
　　　故輒减其半民情不恱此所謂難行也臣今
　　　欲乞復行三番舊法仍約定每番止於三年
　　　及令人户逐等各計畨數(差次等之法盖所/不用本等不足即)
(鄕也/以優狹)使寛鄕雖閑得六年以上而法不禁
　　　狹鄕雖閑止三年以下而民不怨則善矣又
　　　臣以爲助役錢本出於民除留准備一分外
　　　當盡用顧役以助民力盖取之於民而還以
　　　爲民民情乃悦今此法許以雇州役而不及
　　　縣役若役錢不足則已若役錢有餘而止顧
　　　州役非通法也(臣)竊見梓州路轉運副使吕
　　　陶奏朝廷立法既令空閑户不及三畨䖏並
　　　顧州役則是欲减合差之役令人户空閑湏
　　　及三番今除巳顧州役外尚有空閑不及一
　　　畨兩畨三畨䖏即差役年辰愈近民力愈不
　　　易理合將助役錢爲顧縣役令人户空閑及
　　　得三畨則法意均一民力寛紓本路年収助
　　　役四萬四千四十貫有零除當晋一分及顧
　　　募州役外尚餘寛剰錢三萬一千一百一十
　　　貫有零今若更將一萬二千五百五十貫有
　　　零顧止件不及三番以下縣役尚有寛剰一
　　　萬八千五百六十貫有零委是不致妨闕又
　　　如陜州吕大忠奏陜州所統七縣除憂縣外
　　　大槩户少役多且以平陸一縣言之每揭簿
　　　定差本等不足湏及次等又不足則迤邐儧
　　　那遂至下等縣役既無指定空閑年月之文
　　　役滿遇闕便即再差則上户無有休息若稍
　　　寛上户則下户反應重役臣自到任以來訪
　　　聞役法未便士莫不竊議於其家農莫不竊
　　　議於其野人人共知而州縣觀望惟務遷就
　　　庶㡬推行而終有窒礙乞下有司早議成法
　　　臣詳觀大忠之言雖不陳措置之方大約與
　　　吕陶之意不異訪聞諸路事體大略亦與二
　　　人所言不殊(臣)歛乞諸路役錢除通那支顧
　　　不及三畨處州役外仍許通那顧不及一畨
　　　以上縣役令人户皆及三畨而止其錢少路
　　　分則隨錢所及而止(臣)嘗謂幾内天下根本
　　　其民與外道均出助役錢止以顧法止於州
役　役使畿内人户出錢而不得顧役反不及諸
　　　路之優今若通顧縣役則畿内之民與諸道
　　　均被其賜此又均一之一端也
　　　貼黄户部見立法諸州助役錢晋一分准備
　　　外盡數支顧州役此法比舊雖巳甚寛然臣
　　　謂不限不及三畨然後許顧即寛鄉愈寛狹
　　　鄉自狹未若限以不及三畨通顧州縣役之
　　　為均也
　元祐差役勑人户差役除耆長户長壯丁湏正身
　　　充役其餘公人如願雇人充代者並許任便
選　選顧經官陳狀委保替名祗應其顧直錢物
　　　聴臣私下商量
　臣看詳元豐以前官顧役人皆有定下錢數不至
　　　過多今既行差役法仍許所差之人不願身
　　　充亦得顧募葢所以從民之便也然私下顧
　　　人爲弊不一或官吏苛虐必使顧募其人或
　　　所顧頑狡百端取其顧直官中所使要以皆
　　　非税户正身而横使民間分外糜費雖條約
　　　頗嚴然州縣施行豈得如法其弊終在見今
　　　州役如承符等皆官自顧人至於縣役必使
　　　民間自顧議者之意但欲茍存差役之虚名
　　　而不顧民間之實病非通法也(臣)欲乞應州
　　　縣諸役所差人如欲顧人並許依元豐以前
　　　官顧錢數納錢入官官為雇人一如舊法據
　　　前後臣庶上言乞行比法者非一乞令户部
　　　檢會足見人情共願非一人私説也
　元祐二年十二月二十四日勅諸縣空閑户不及
　　　三畨處將州手分招募抵替鄉差人户
　元祐三年五月十六日勑州手分不以諸縣空閑
　　　户及與不及三畨處並招募替放鄉差人户
　元祐四年七月二十七日都省批狀據户部狀契
　　　勘朝㫖州手分係差到人並許支錢招顧抵
　　　替外有係投名舊人願住即不該支給顧錢
　　　檢會前後累據京東京西淮南路轉運并京
　　　東京西河北利州河東路提刑司及環復宻
　　　濟黃滑唐陳鄧鄭秦瀛定州河陽頴昌府各
　　　申陳據舊吏人詞訴不請顧錢事理不均勘
　　　會諸州吏人除江南東西兩浙福建廣南東
　　　西巳有投名人數足外餘路逐州軍有投名
　　　不足抽差人數盖鄕村人户素多不閑書筭
不　不諳公家行遣决第於應役之際惟憚差充
　　　人吏其承符散從之類只是身自出力可以
　　　自充是致無投募手分處惟手分最為重役
　　　本部今相度諸州吏人除自來巳有人投名
　　　數足處外應有抽差人數見行雇募處並以
　　　見支雇錢裁减均那不限舊新人並行支給
　　　如委的數少向去招募不行即從本州當職
　　　官員參酌案分繁簡相度量添即不得過舊
　　　日募法顧直之數仍開具立定所支錢數案
　　　分等第則例保明申提刑司審察詣實指揮
施　施行若助役錢有闕剰即從本同通一路移
　　　那應副支使候施行訖依此開折保明申户
　　　部㸃檢狀後批勘會昨户部申請乞以招募
　　　投名人分數支給食錢尚慮不均别有弊倖
　　　今來却乞不限新舊人一㮣並行支給比前
　　　申請尤更僥倖七月七日退送户部子細看
　　　詳合如何立法得為允當及可以情願使人
　　　投募具狀申尚書省者本部勘會諸州軍吏
　　　人見今有招募數足又有招募不足去處及
　　　舊人投名不支顧錢投名替鄉差人即支錢
逐　逐處申陳不一即未審諸路逐州軍的實利
　　　害因依今欲乞下諸路轉運提刑司契勘委
　　　自逐司子細體究詳具逐州確實利害因依
　　　相度合如何惜置施行具詣實保明事狀連
　　　書申部候到類聚參較别行立法申都省候
　　　指揮狀後批七月一十七日送户部依折申
　臣看詳四方風俗不同呉蜀等處家習書筭故小
　　　民願充州縣手分不待招募人爭為之至於
　　　三路等䖏民間不諳書筭嘉祐以前皆係鄉
　　　差人户所憚以為重於衙前自熙寧以後並
　　　係顧募雖不免取受然非顧不行今朝廷役
　　　法兼行差顧茍有錢可顧其義當先顧役之
　　　重者今三路等處實以州手分為重則雇役
　　　之所當先也然近法雇州手分止於替鄉差
　　　其非替鄉差者皆不得顧夫所謂非替鄉差
　　　者皆舊人職名巳髙或本是税户茍欲免差
　　　者也若使所職輕重一般而有禄無禄頓異
　　　人情不安必有辭罷者矣縱不辭罷將來老
　　　疾事故無願投者必不免雇故不若早立一
　　　法均行顧募之為善也且民間諳習書筭行
　　　遣之人除投充手分之外其實亦無佗業不
　　　為手分亦將何為今但比元豐舊法量支役
　　　錢理無不至詳觀前件户部所陳詞理巳盡
　　　朝廷抑而不用實為未便自令諸路相度以
　　　來略無報應足見於户部所請之外别無可
　　　擘晝矣臣欲乞指揮三路等處州手分除招
　　　募巳及九分外餘並比元豐舊支顧錢分案
　　　分輕重量加裁損立定錢數召募施行餘依
　　　户部前來所請
　　　貼黄朝廷向申明投名州手分非替鄉差不
　　　支顧錢因令州役承符人等非替鄉差亦不
　　　得支今州手分既不分新舊一例支錢則承
　　　符人等亦當如此
右臣竊見元祐以來朝廷改更弊政如青苗市易保
甲等事一皆剗削而天下卒無一人以爲非者至於
改募役爲差役建議之始異論巳多逮今五年終云
未便葢事之當否衆口必公雖古聖人孰敢違衆故
臣願朝廷採此衆志立成定法臣昔於元祐三年任
户部侍郎竊見朝廷始議兼行差顧二法使天下以
六色助役錢雇募州役是時特出朝㫖不問有司斷
然必行巳而衆皆稱便何者非常之原凡人不曉或
暗昧不矚至理或偏係不肯公言竢其同心事何由
濟故臣今所言欲乞出自聖斷與大臣熱議如有可
采依三年例斷而行之所貴天下之民速䝉利澤不
然使中外雜議動經歲月大法無由得成而民被其
害未有巳也臣不勝區區不知言之煩凟死罪死罪
進取止
欒城集卷第四十四
欒城集卷第四十五
　御史中丞論時事劄子一十二首
　　乞再舉臺官狀
右(臣)等近准勑舉岑象求趙屼充臺官巳䝉聖恩除
象求殿中侍御史竊見本臺兩院官兵六員分領六
察皆得言事元祐之初朝廷急於求治臺中闕員畧
無一二四方觀望皆知陛下勤於聽納爭效悃幅以
補萬一今日監察御史併闕四員雖聖明開納之意
無損於前而員闕不補中外疑惑今六曹寺監雖復
閑地每遇有闕猶未嘗不補况於人主耳目所係至
重自非諱聞直言及有所壅蔽而聴其久闕實非治
世之事也况六察所治事務不少若稍有弛廢則寃
抑者必衆亦非先帝設官之本意也伏乞特出聖㫖
下本臺及兩制分舉八員陛下擇取四人用之使天
下曉然知朝廷招求忠言與昔無異不勝幸甚謹緑
奏聞伏候勅㫖
　　乞改舉臺官法劄子
(臣)伏見唐制御史屬官皆大夫中丞自舉及本朝舊
法亦皆氶雜及兩制舉人葢以人主耳目之官不欲
今執政用其私人以防壅蔽近自元祐三年六月八
日聖㫖指揮殿中侍御史監察御史並用陞朝官通
判資序實歴一年以上人自是以來雖時復令本臺
及兩制舉官而終無一人應格可用何者士自選人
改官經兩任知縣一年通判若稍有才名多為朝廷
擢用其餘碌碌無取難以復堪臺官雖或間有沉淪
未見知賞然葢亦巳少矣今法限取此人巳傷苛細
而又縁(祖/此)宗舉臺官舊法久廢不用而執政以意選
用舊人之例遂以成風近日雖聖意開悟復令臣等
舉官然弊法尚存方人物衰少之時實患難以應法
伏乞檢臣前奏稍改近制令臺官得舉陞朝第二任
知縣及通判以上各半若謂知縣資淺乞依尚書侍
郎例許權察御史所貴稍存祖宗故事不至執政自
用臺官雖方今君臣相信法度可畧而朝廷紀綱不
可不經久逺(臣)職在臺長臺中典章義當固守取進
止
　　論用臺諫劄子
(臣)聞書稱堯舜之徳曰明四目達四聦葢人君居髙
宅深其勢易與(臣)下隔絶若不務廣耳目則不聞外
事無以預知禍福之原臣不敢復論前代請陳本朝
故事每當視朝上有丞弼朝夕奏事下有臺諫更迭
進見内有兩省侍從諸司官長以事奏稟外有監司
郡守走馬承受辭見入奏凡所以為上耳目者其衆
如此然至於事有壅蔽猶或不免今自太皇太后陛
下皇帝陛下垂簾以來每事重慎羣臣得對於前者
惟有執政及臺諫官而巳然天下之事其是非可否
既决於執政陛下欲於執政之外特有所聞者又獨
有臺諫數人而巳臣觀今日臺官三員諫官二員其
間非執政私人特出聖意所用者又不過一二人孔
子有言今吾於人也聴其言而觀其行陛下試取此
五人言行之實而諦觀之則其邪正向背槩可見也
昔漢成之世王鳯用事羣臣莫敢盡言惟劉向王章
力言其惡無所顧避皆為鳳所不喜言卒不用或繼
以死而鳳推薦其門人如杜欽谷永之流使上對論
事欽等所言皆掩蔽鳳短專攻帝失由北直言不聞
漢以不競今陛下深處帷幄耳目至少惟有臺諫數
人若又聴執政得自選擇不公選正人而用之臣恐
天下安危大計無由得達於前而朝廷之勢殆矣惟
陛下留神省察無忽(臣)言則社稷之福也取進止
　　乞罷修河司劄子
臣伏見大河北流經今十年巳成河道每年夏秋汎
溢孫村地形低下漲水東出因此張問等軰欺㒺朝
廷建為回河之議自是北京生靈懐魚鼈之憂日夜
為遷徙之計監司守臣及勑遣使者皆言其不便朝
廷亦知其難矣而去歲八月宣徳郎李偉䡄敢獻言
欲閉塞北流回復大河力排衆議僥倖方一私覬功
賞朝廷為之置修河司調發民夫剗刷役兵差文武
官吏收買梢芟百費並舉河北京東西路公私為之
搔動萬口一詞知其無成上賴陛下聖明照知利害
然猶未能盡罷其役始令且開减水河次因旱災令
權罷修河放散夫役然修河司依前不罷李偉仍提
舉東流故道後因給事中范祖禹封還勑命尋奉四
月五日聖㫖李偉差遣候過漲水檢舉取㫖臣訪聞
是時大臣面許陛下竢求得一人可代偉者即令偉
罷去夫偉以欺君動衆害及數路據法當即日誅竄
以謝天下今乃遷廷至此况有前件聖㫖必非虚言
理當檢舉施行以信大臣前説今漲水巳退而偉終
不罷據今月三日聖㫖止是依呉安持等所請候霜
降水落從北丞司相度將梁村口至孫村河身内妨
礙處取豁壁掠候氷凍消釋相地形順便隨宜開導
務令深闊釃為二渠(臣)詳觀安持等説葢猶挾姦意
觀望朝廷欲徐爲興動大役之計以固權利不然但
畧行開撥口地則北外丞司自可辨事自不須復存
修河司及晋李偉使時進姦謀以敢大計也以(臣)觀
之修河司若不罷偉若不去河水終不得順流河朔
生靈終不得安居伏乞指揮大臣速罷修河司及撿
舉前勑流竄李偉以正國法取進止
　　貼黃(臣)觀大河北流北京在其東軍民倉庫所
　　在河朔之都會也昔人逺爲漲溢之備於其西
　　岸開三河門使漲水西流於空閑之地至舘陶
　　合入河身故北京苦無大患今日李偉等閉塞
　　三河門築截河馬頭指水鋸牙激水東向仍於
　　東岸第三第四第七鋪開撥河道恣令漲水灌
　　汪北京之上今歲八月漲水東流㡬與北京薟
　　横堤平南望瀰汎五十餘里是時北京申若雨
　　不止風不定本京必致踈虞今偉等申請皆沒
　　此目前實害而探言北流深瀛汎浸之害以為
　　不可不存東流以分减水勢據今年深瀛等州
　　堤坊新復未甚髙厚然皆不至決溢若將來歲
　　歲増築使與從前河堤相若加以海口深決漲
　　水不得停晋縱有小溢必不至深害雖無東流
　　未為患也故臣以為偉等皆妄言茍欲自便耳
　　若不斥去則邪説無窮正論無由得伸最河防
　　之巨蠧也
　　再乞責降李偉劄子
(臣)近奏乞罷修河司并責降李偉等尋准九月二十
六日聖㫖李偉權發遣北外監承提舉東流文准十
月二日聖㫖罷提舉修河司以爲河司雖罷而李偉
不去與不行臣言無異謹按李偉屢以姦言動揺朝
廷興起大役於去年八月中獨衘奏稱大河見今巳
為二股分行然須當於第四鋪地分更行開廣河槽
只得兵夫二萬於九月興功至十月寒凍時畢功因
而引導河勢豈止二股通行而巳亦將遂為回奪大
河之計凡偉所言大率狂妄不疑如此由此朝廷信
以為實為之發兵調夫差官吏聚捎芟搔擾河北京
東西三路吏民為之不聊生者半年朝廷中覺其妄
遽罷其役是時中外公議皆望朝廷立行誅竄明其
欺罔以謝天下而因循不決任偉如故既而給事中
范祖禹封還制書乞罷偉差遣朝廷猶復隱忍於四
月五日降聖㫖李偉差遣候過漲水取㫖今漲水巳
過中外又謂陛下必責降偉以信前命而反擢授監
丞仍提舉東流曽未數日復罷修河司葢朝廷之所
以罷修河司者謂回河不可復行故也回河既不可
復行則偉罔上誤國之罪審矣今乃以初任知縣權
發遣都水監丞則是有罪之人更得違法進擢此公
議所以不伏也且修河司雖罷而學偉不去姦言時
至河事變更不定河朔生靈無時得安此又公議之
所深憂也且朝廷號令貴在必信四月五日聖㫖指
揮著在有司今棄而不用使天下皆得竊議以謂朝
廷虚設此言姑使給事中奉行制命及制命巳行則
棄為虚語曾不顧䘏大臣何惜一偉而輕犯此謗哉
臣不勝區區伏乞檢會前奏速賜流竄偉若不黜公
議終不止也取進止
　　貼黄去年八月偉始奏乞回河朝廷用其言差
　　官吏兵夫収買捎芟開堀河槽修築馬頭鋸㸦
　　功役至大于今觀之皆是虛費臣乞差不干礙
　　官司一一磨筭費用之實若只㨿此偉之流竄
　　自有餘貴而况欺君誤國臣子之大惡耶
　　三論渠陽邊事劄子
臣近再論唐義問處置邊事乖方致渠陽蠻冦賊殺
將吏乞早黜義問以正邦憲更選練事老將付以疆
埸經今多日不䝉施行訪聞執政止以臨敵易將兵
家所忘爲說雖知義問處置顛錯至覆軍殺將而猶
復隱忍不即遣代比雖遣衡規徃視然規凡人未曾
經練戎事何益於筭徒引歲月坐眎邊人肝腦塗地
(臣)甚惑之謹按義問所爲蓋全不曉事晋在邊上一
日即有一日之害昔趙任㢘頗以趙括代之則敗秦
任王齕以白起代之則勝蓋臨敵易將顧代者何人
耳今執政乃以虛文籍口終欲庇之逺人何辜日被
塗炭若非陛下哀矜四方亟命賢將徃代則(臣)恐䧟
害生靈未有已也兼(臣)訪聞渠陽諸夷蟠踞山洞道
路險絶中國之兵入踐其地雖跬步不得其便昔郭
逵知邵州困於楊光僭李浩從章惇目沅州入過界
即敗逵浩皆西北戰將然並有敗無成者地形不便
也今聞朝廷巳指揮諸道發兵數目不少然將非其
人(臣)恐既不知戰又不知守老兵費財漸致腹心之
患深可慮也今朝廷欲棄渠陽然其中屯戍兵民不
下數千義無棄之虜中俾為魚肉要須畧行定討使
之畏憚肯出渠陽兵民然後為可臣訪聞湖南北士
大夫皆言羣蠻難以力爭可以智伏欲遣間諜招誘
必用土人欲行窺伺攻討必用土兵捨此而欲以中
國强兵敵之雖多無益然此可使智者臨事制置難
以遥度也(臣)前者嘗以衆人言謝麟屢經蠻事頗有
勞效乞行委任朝廷置而不用葢必有賢於麟者惟
乞速遣以紓邊鄙之患至於義問决無可望幸陛下
無疑也(臣)又聞渠陽諸夷與宜州群蠻相接冝蠻部
族衆多若與渠陽諸夷合謀作過勢益昌熾猝難翦
滅亦乞指揮廣西預行招撫雖不得其用但勿與恊
力亦不為無益矣取進止
　　乞定差管軍臣僚劄子
(臣)伏見管軍(臣)僚見闕三人頃者竊聞大臣議除張
利一張守約陛下以謂二人皆資任淺下用之則為
躐等又張利一張耆之子而得一誠一之兄故不可
用特出聖意欲用王文郁姚兕大臣既退輒寢文郁
兕而進擬利一守約右丞許將既隨衆薟書進擬而
復奏論其不便因此進擬文字為聖㫖所却經今一
月有餘廢不復議竊以祖宗故事凡有管軍皆以資
任先後相壓未嘗輕有移易自非戰守功效尤異豈
可超授今利一守約資淺才下别無出衆勞效而利
一家世又如聖㫖所論大臣力行巳意力欲進擬其
為不便不言可見許將既知其失自合與衆人公議
止其進擬今乃外同薟書内行論奏反覆之狀殊非
大臣之體由此互相疑阻遂使差除之政廢不時舉
以(臣)愚見實恐自此専檀之迹與窺伺之風交行於
上浸淫不止皆非朝廷之福也况自祖宗以來以管
軍八人緫領中外師旅内以彈壓貔虎外以威服夷
夏職任至重豈以大臣商量未得如意闕而不補臣
欲乞指揮以本朝故事參近日聖㫖茍非邊功允著
衆所推服罪惡顯白世所共棄且當循守資格速功
降授以允公議取進止
　　貼黄訪聞張利一任定州總管日曽入教塲巡
　　教以不得軍情諸軍並不唱喏因此移真定總
　　管據此事狀實亦難令管軍
　　乞裁損待髙麗事件劄子
(臣)伏見髙麗北接契丹南限愴海與中國壤地隔絶
利害本不相及本朝初許入貢祖宗知其無益絶而
不通熙寧中羅拯始募海商誘令朝覲其意欲以招
致逺夷為太平粉飾及掎角契丹為用兵援助而巳
然自其始通及今屢至其實何益於事徒使淮浙千
里勞於供億京師百司疲於應奉而髙麗之人所至
游觀伺察虚實圖寫形勝隂為契丹耳目或言契丹
當遣親信隱於髙麗三節之中髙麗宻分賜予歸為
契丹㡬半之奉朝廷勞費不訾而所獲如此深可惜
也今其復至既朝廷未欲遽絶謂當痛加裁損使無
大饒益則其至必踈而我得其便矣竊見近日已降
朝㫖自明州以來州郡待遇禮節率皆减舊而京師
諸事未加裁定臣愚以謂朝廷交接四夷莫如遼夏
之重而自前所以遇髙麗者其比二虜多或過之非
獨於本朝事有不便儻使二國知之亦為未允今畧
取都亭及西驛所以待西北人使約束與同文舘待
髙麗條例輕重相比乞行裁酌謹具條例如後
北使條約
　一人使送到買物劄子如内有不係賣與物色更
　　　不闕報國信司下行井官庫供納仰館伴使
　　　副婉順說與(色名件逐一細開/後條其不係賣與物)
西使條約
　一西人詣闕賀正旦聖節到許住二十日非泛一
　　　十五日(候朝㫖進癸/如係啇量事)
　一西人到闕隨行蕃落將不許出驛或有買賣於
　　　本驛承受使臣處出頭官爲收買(收買物亦/後條不許)
(名件/細開)
　一西人到京買物官定物價比時估低小量添分
　　數供賣所収加擡納官
髙麗使條約
　諸人從出外買到物並檢察有違礙者即婉順留
　　　納(統还價直/以雜支錢)係特政論議及言邊機等文字
　　　即問元資處關開封府
　諸進奉人到闕司録司及曉示行人許將物入館
　　　至設㕔兩廊與進奉人交易仍關監門不得
　　　阻節
　諸親事官隨人從出外遊看買賣輒呼樂藝人飲
　　　酒作過及買違禁物者杖八十情重者奏裁
(知委狀/差到先責)
　諸下節日聴二十人畨次出舘遊看買賣仍各差
　　　親事官一人隨願乘馬者於諸司人馬内各
　　　借壹匹并牧馬兵士壹人至申時還仍責隨
　　　人所徃處狀
　諸進奉人乞贖藏經者申尚書祠部餘相度應副
　　　郎不許買禁物禁書及諸毒藥
　諸進奉使乞差伎藝人教習三節並關管勾同文
　　　館所
　公使錢五十貫關左藏庫供限壹日到每叄日或
　　　伍日買時物花果之類送進奉使副并上中
　　　下節闕即冉關取
右(臣)竊謂遼東髙麗鈞為夷狄朝廷所以交接之儀
防閑之法理當無異况髙麗之於契丹大小相絶有
君臣之别今館餼之數出入之節或皆如一或更過
厚其於事體實為不便臣欲乞凡館待送遺並量加
裁抑其人從出入即依西北人使舊例其晋住月日
非汴水未通仍立定日限如此施行亦自不為薄也
取進止
　　貼黄髙麗人使見今必巳至浙路所定裁損條
　　約乞不下省部只自朝廷指揮免有稽緩失事
　　論張頡不可用劄子
臣伏見朝廷以置渠陽軍為不便議欲棄之者久矣
然自去年以來欲棄而不得羣蠻猖獗南邊至今為
梗者何也任非其人而棄之無術故也唐義問文俗
吏耳無它才畧昔被朝命直入羣蠻之中欲棄此城
既為蠻衆所圍用胡田之計詐欺羣蠻苟脱性命既
歸不敢以其實聞凡有冦盗皆指揮邊城不得申報
朝廷不察其實而任之不替則既一失之矣及今夏
以來蠻冦大作以至覆軍殺將臣屢以為言而朝廷
屬任議問之意不衰訪聞大臣但以臨敵不可易將
為詞終欲庇義問不䘏邊人肝腦塗地之苦及今已
將半年則既再失之矣今者朝廷除張頡知荆南頡
自瀛徙荆誠不為超遷然近降朝㫖令單馬赴任外
人始知朝廷欲以頡代義問葢義問之所以敗者闇
而自用狠而失衆今頡猜嶮闇愎又甚於義問而朝
廷復加委任則又三失之矣(臣)竊悲湖北之人外遭
羣蠻騷擾不安其居内䝉用人三失未知息肩之所
是以不避煩瀆冒進瞽言昔元祐二年朝廷除頡户
部侍郎(臣)時為諫官前後具頡罪惡八事乞行罷免
時雖不從然用頡未逾年知其不可卒黜之外任及
今未幾而遂付以邊事邊事重害又與户部不同葢
臨敵統衆兵民性命所係不可不慎竊聞大臣謂頡
本貫鼎州意其習知蠻事是以遣之然不知人才各
有短長未必生於其鄉必善其事(臣)但恐頡任情恣
行出於天性老而不改必致敗事頡昔為桂州經畧
使始因靳吝小費終以措置乖方(言頡八事/事具臣昔)遂致宜
州夷人背叛賊殺本州兵官頡尋遣費萬王竒二將
繼徃攻討率皆陷沒先帝震怒差官取勘遂落職奪
官降知均州又元豐三年除頡知熈州是時(臣)僚上
言頡天資𥚹躁動多猜忌頃在廣南忿争互論州郡
官吏爲之不安乞賜追寢新命尋奉聖㫖令依舊知
滄州然則頡之不可付以邊事著自先朝非獨今日
臣言之矣所有臣昔具頡八事皆非虚言並有案據
謹别具開録奏聞乞令大臣㸔詳罷頡新命或但無
令預聞邊事别揀諳練用兵之人責之成效取進止
　　　貼黄張頡資任巳深除知荆南不爲過當臣
　　　今所言但以頡爲性猜嶮所至不得衆情不
　　　可令管邊事耳
　　再乞禁止髙麗下節出入劄子
臣近奏乞裁損同文館待髙麗條例除近降聖㫖畧
施行外有一項下節日聴二十人畨次出館游看買
賣止减為十人竊縁夷狄之人懷挾姦詐情不可知
許令游覽都城大則察探虚實圖寫宫闕倉庫營房
衢道所在曲折事極不便小則收買違禁物貨機宻
文書及作非違法治之則傷恩不治則害事聴之出
入無一而可舊法雖令親事官監視然小人貪利微
加贈遺何所不從其實無益若是朝廷全然不䘏前
事則雖日令二十人出入可也若以為可慮則止許
十人實亦不便伏乞再降聖㫖全令禁絶取進止
　　催行役法劄子
(臣)昨於九月初論役法未便事經今巳是兩月未見
施行臣竊見二聖臨御以來凡所更改法度皆巳畧
定唯是役法首尾五年民間終未得安便若不及今
完治實恐久逺姦人指以為詞疵病聖政古人有言
難得而易失者時也惟陛下哀憐小民速指揮大臣
早定良法取進止
　　再催行役法劄子
(臣)伏見二聖臨御以來號令之不便於民者莫如役
法之甚葢編户之民自五等以上人被其害士大夫
自有知識以上人知其非(臣)昨日䝉聖恩擢任執法
即嘗首言其事以為佗日小人疾害聖政欲立異同
之論者必指此以籍口不若今日愽采公議自救其
失故於九月八日備論五事乞賜施行又於十月二
十六日乞檢曾前奏早賜指揮前後共經三月有餘
終未見可否伏惟天下利害其切於小民害於聖政
未有甚於此者而大臣因循重於改作遲遲至此甚
非陛下勤䘏民物及深思逺慮之意伏乞更加申敇
速令詳議立成定法以時行下取進止
欒城集卷第四十五
欒城集卷第四十六
　御史中丞論時事劄子六首
　　論邊防軍政斷案宜令三省樞宻院同進呈劄
　　　子
臣竊見大理寺審刑院舊制文臣吏民斷罪公案並
歸中書武臣軍員軍人並歸宻院而中書宻院又各
分房逐房斷例輕重各不相知所斷既下中外但知
奉行無敢擬議反元豐五年先帝改定官制知此積
弊遂指揮凡斷獄公案並自大理寺刑部申尚書省
上中書取㫖自是斷獄輕重比例始得歸一天下稱
明焉自元豐七年十月八日奉聖㫖應縁保甲事元
係樞宻院指揮取勘及保甲司乞特㫁公案令大理
寺定斷刑部勘當申院元祐四年六月十八日又奉
聖㫖禁軍公案内流罪以下情法不相當而無例擬
斷合降特㫖者令刑部申樞宻院取㫖今年七月十
三日又奉聖㫖應係樞宻院降指揮下所屬體量根
究取勘者候奏案到令樞宻院取㫖十月四日又奉
聖㫖應官員犯罪公案事干邊防軍政並令刑部定
斷申樞蜜院取㫖二十九日又奉聖㫖應官員犯罪
公案事干邊防軍政文臣令刑部定㫁申尚書省武
臣申樞宻院(臣)竊詳前件五項條貫不唯斷獄不歸
一處其間必有罪同斷異令四方疑惑失先帝元豐
五年改法本意兼事干邊防軍政文(臣)歸尚書省則
雖樞密院本職必有所不知武(臣)歸樞宻院則自節
度使充經略安撫有所廢黜雖三省亦有不得知者
事之不便莫大於此臣今欲乞依先帝改法之舊應
斷罪公案並歸三省其事干邊防軍政者令樞密院
同進呈取㫖而巳如此則㫁獄輕重事體歸一而兵
政大臣各得其職方得穩便取進止
　　論禁官酒劄子
(臣)竊見有司近以在京酒户虧失元額改定宗室外
城之家賣酒禁約大率從重謹案嘉祐舊法親事官
等賣酒四瓶以上並從違制斷遣刺配五百里外牢
成其餘以次定罪皇親臨時取㫖仍許人告提兩瓶
以上賞錢十貫止及熙寧法每賣一斗杖八十一斗
加一等罪止杖一百許人告捕一斗賞錢十貫至百
貫止及元祐四年所定刑賞與熙寧同而有告無捕
及今年十一月六日十二月十八日敕刑從嘉祐而
賞從熙寧既兼用兩重及並行告捕仍許入沽販之
家而取㫖之法兼及本位尊長是之此法一行人情
驚擾(臣)竊惟有司所以立此法者止為酒户虧額而
巳酒户虧額但户部財利一事耳今既兼取前後重
法施於沽販小人足矣臣訪聞宗室之間頗有踈逺
外住之人以窘乏之故或賣酒自給今既詳人人其
家捕捉小人無知以捕酒為名恣行凌辱何所不至
兼逐位尊長爵齒並崇多連宗字而卑幼犯酒不免
取㫖若取㫖而不行則雖取何益若遂有行遣竊恐
聖意必不欲如此故臣愚見以為當去尊長取㫖之
法仍不許捕捉之人入皇親宅院如此施行頗為酌
中伏乞特降指揮速行改定取進止
　　　貼黄(臣)所言事干宗室欲乞聖意裁定如可
　　　施行更不出(臣)此章只作聖㫖批降三省
　　論冬温無氷劄子
(臣)伏見前年冬温不雪聖心焦勞請禱備至而天意
不順宿麥不蕃去冬此灾復甚而加以無氷二年之
間天氣如一若政非事過差上干隂陽理不至此謹
案常燠之罰載於周書而無氷之灾書於春秋聖人
之言必不徒設(臣)謹推原經意而驗以時事惟陛下
擇之葢洪範庶證哲則時燠豫則常燠謀則時寒急
則常寒哲之為言明也豫之為言舒也故漢如釋之
田上徳不明暗昧蔽惑不能知善惡無功者受賞有
罪者不殺百官廢禮失在舒緩盛夏日長暑以養物
政既弛緩故其罰常燠周失之舒秦央之急故周亡
無寒歲而秦滅無燠年今連年冬温無氷可謂常燠
矣刑政弛廢善惡不分可謂舒緩矣臣非敢妄詆時
政以惑聖聴請為陛下具數其實然事在歲月之前
者臣不能盡言請言其近者几有罪不誅者七無功
受賞者四陸佃為禮部侍郎所部有訟而其兄子宇
乃與訟者酒食交通獄既具而有司當宇無罪此有
罪而不誅者一也石麟之為開封府推官與訴訟者
私相徃來傳達言語獄上而罷更為郎官此有罪而
不誅者二也李偉建言乞回奪大河朝廷信之為起
夫役費用不貲今黄河北流如故漲水既退東流淤
填遂成道路(臣)屢乞正偉欺罔誤國之罪不䝉采納
任偉如故此有罪而不誅者三也開封府推官王詔
故入徒罪雖該徳音法當衝替而詔仍得守郡至今
經營差遣遷延不去此有罪而不誅者四也知祥符
張亞之為官户理索積年租課至勘决不當償債之
人沽賣欠人田産及欠人見被枷錮而田主毆擊至
死身死之後監督其家不為少止本臺按發其罪而
朝廷除亞之真州欲令以去官免罪此有罪而不誅
者五也孫述知長垣縣决殺訴災無罪之人臺官以
言然後罷任雖行推勘而縱其抵欺指望恩赦此有
罪而不誅者六也秀州倚郭嘉興縣人訴災州縣昏
虐不時受理臨以鞭扑使民相驚自相蹈藉死者四
十餘人雖加按治而知州章衡反得美職擢守大郡
此有罪而不誅者亡也近日差除户部尚書以下十
餘人其間人材粗允公議者不過二三人其它多老
病之餘及執政所厚善耳(臣)與僚佐共議以為不可
勝言是以置而不論獨取其尤不可者杜常王子韶
二人論之然皆不䝉施行夫杜常在熈寧間謟事吕
惠鄕兄弟注解惠卿所撰手實文字分配五常比之
經典及其所至謬妄取笑四方其在都司希合時忱
任永壽等㫖意施之政事前後屢爲臺官所劾兼其
人物凡猥學術荒謬而寘之太常禮樂之地命下之
日士人無不掩口竊笑此無功受賞者一也王子韶
昔在三司條例司謟事王安石創立青苗助役之法
臣時與之共事實所親見及吕公著爲御史中丞舉
爲臺官公著以言新政罷去而子韶隱忍不言先帝
覺其姦妄親批聖語指其罪狀自是以來士人不復
比數但以善事權要子弟故前後多得美官今又擢
之祕書指日循例當得待從公議所惜實在於此此
無功而受賞者二也張淳資才凡下從第二任知縣
擢為開封司録曽未數月厭其繁劇求為寺監丞即
得將作又不數月令權開封推官意欲因權即真迆
邐遷上此無功而受賞者三也丁恂罷少府簿經年
不得差遣一為韓維女壻即時擢為將作監丞此無
功而受賞者四也其因縁親舊馳騖請謁特從常調
與之堂除以至除目猥多待闕久逺孤寒失望中外
嗟怨者尚不可勝數凡上件事皆刑政不修紀綱敗
壊之實也大率近歲所為類多如此譬如天時有春
夏而無秋冬方物雖得生育而不堅成天之應人頗
以類至宜指揮大臣令巳行者即加改正未行者無
踵前失勉强修飭以荅天變臣伏見去年歲在庚午
世俗所傳本非善歲徙以二聖至仁無私德及上下
故此凶歲化為有年然事有過差猶不免常燠無氷
之異由此觀之天地雖逺得失之應無一可欺若更
能恐懼修省戒飭在位相勉為善則太平之功庶幾
可致也(臣)備位執法實欲使陛下比隆堯舜無缺可
指無災可救是以區區獻言不覺煩多死罪死罪取
進止
　　論顧河夫不便劄子
(臣)竊見祖宗舊制河上夫役止有差法元無雇法始
自曹村之役夫功至重逺及京東西淮南等路道路
既逺不可使民間一一親行故許民納錢以充雇直
事出非常即非久法令自元祐三年朝廷始變差夫
舊制為雇夫新條因曹村非常之例為諸路永久之
法既巳失之矣而都水使者吳安持等因縁朝㫖造
成弊政令五百里以上不滿七百里每夫日納錢一
百五十文省七百里至一千里以上每夫日納錢三
百文省團頭倍之甲頭火長之類増三分之一仍限
一月過限倍納是歲京東一路差夫一萬六千餘人
為錢二十五萬六千餘貫由此民間見錢幾至一空
差人般運累歲不絶推之佗路槩可見矣近因京東
轉運使范鍔得替回論其不便安持等方畧變法罷
團頭火長倍出夫錢工部知罰錢之苦又乞限至六
月以前雖苛虐比舊稍减然訪之公議終不為穩便
何者朝廷本欲寛省民力故許出錢雇夫若其錢足
以充雇則朝廷復將何求今河上顧夫日破二百而
已(文者則河上日支二百已為過厚/昨来京城顧夫每人日支一百二十)雖欲稍増數
目為移用陪備等費亦不當過有裒斂以傷民財也
故衆議皆謂七百里以下與七百里以上人户若係
差夫則一人效一人之力耳今乃利其逺近有費用
多寡之殊遂令逺者多出五十以為寛剰此豈朝廷
䘏民之意哉兼一夫出二百五十亦巳自過多如臣
愚見若於每天日支二百文外量出三十以備雜費
則據上件京東所差夫數止約合出一十一萬貫省
比本監所定五分之一耳昔王安石為免役之法只
縁多取寛剰致令民間空匱怨讟並作二聖臨御為
之改法今創痍猶未復也安持本安石之黨昔日主
行市易多出官本散與無根之人虛樁息錢以冐不
次之賞雖略行追奪而尋復任使葢從來習為聚斂
之政至今不改是以顧夫之法名為愛民而隂實剥
下臣欲乞聖慈特降指揮應民間出顧夫錢不論逺
近一例只出二百三十文省所貴易為出備不至艱
苦兼臣聞自來諸路計口率錢百姓如遭兵火若用
之河防之上一無枉費於理尚可也今取之良民之
家而付之河埽使(臣)壕寨之手費一稱十出沒不可
復知民獨何負而為此哉且今河埽梢樁之類納時
數目不足及私行盗竊比之佗司官物最不齊整及
其覺知欠少或託以火燭或因河流向著一經巻歸
大破數日雖有官司無由稽考今以免夫錢村之類
亦如此矣兼訪聞河上人夫亦自難得名為和雇實
多抑配(臣)今仍乞令河北轉運提刑司同共相度如
何措置関防所支顧夫錢以免欺盗之弊及乞體量
所顧人夫有無抑配具結罪保明聞奏然後朝廷裁
酌從長施行取進止
　　　貼黄今歲修河夫人數不少且以逺近各半
　　　約之仍據見行法逺者每人一日多出五十
　　　文省則其錢數亦必甚多若䝉聖恩便令裁
　　　减則民間受賜不少乞指揮速賜施行
　　論西邊商量地界劄子
(臣)聞善爲國者貴義而不尚功敦信而不求利非不
欲功利也以爲棄義與信雖一快於目前而歲月之
後其害將有不可勝言者矣昔晋文公圍原命三日
之粮原不降命去之諜出曰原將降矣軍吏曰請待
之公曰信國之寳也民之所庇也得原失信何以庇
民所亡滋多退一舎而原降晉荀吳圍鼓鼓人哉請
以城叛吳弗許左右曰師徒不勤而可以獲城何故
非爲呉曰吾聞諸州向好惡不愆民知所適事無不
濟或以吾城叛吾所甚惡也人以城來吾獨何好焉
使鼓人殺叛人而繕守備三月鼓人請降使其民見
曰猶有食色姑修而城軍吏曰獲城而弗取勤民而
頓兵何以事君吳曰吾以事君也獲一邑而教民怠
將焉用邑鼓人告食竭力盡而後取之克鼓而反不
戮一人以世俗之言此二人者可謂踈於事情而怠
於功利矣然要其終文公以覇天下荀吳以强晉國
則信義之效見於久逺如此(臣)竊觀朝廷之所以御
西夏者可謂異矣方元祐三年夏人既受冊命不㫖
入謝再以大兵蹂踐涇原大臣畏之明年遣使請以
所許四寨易蘭州塞門朝廷雖不許而大臣務行姑
息不俟之請而以歲賜等事許之一歲所賜凡二十
萬夏人仰之以為命雖以一歲之入易蘭州塞門可
也而奈何與之葢自失歲賜以來朝廷蕩然無復可
以要結夏人者然此既徃之事(臣)不復追咎矣頃者
夏人既得歲賜始議地界朝㫖許以見今州城堡寨
依綏徳城例以二十里為界十里外量置堡鋪其餘
十里為兩不耕地約束既定大臣中悔又欲堡寨相
照取直議猶未定而熙河將佐范育种誼欲於見今
城堡之外更占質孤勝如二堡大臣僥倖拓土之功
不以育等為非從而助之尋為夏人所破所殺兵民
皆不敢以實聞繼修城門再被焚毁其事至今未定
然夏人廹於内患不敢堅抗朝命許以照直為界其
言猶未絶口而大臣又悔欲於堡鋪之外對晋十里
通前共計三十里此命既出有識之士以為失信太
甚非中原之體若使邊(臣)稍知義理必不忍自出反
覆之言以彰不信幸而夏人終以患内未解不欲違
拒黽俛見從十里之地得之不足為强失之不足為
弱雖小人以為得計而君子謂之失䇿何者要約未
定今歲巳添屯重兵前後十將有餘十將之衆凡五
萬人使五萬人西食貴粟其費巳不貲而夏人順否
又未可必雖復暫順要之久逺不信朝廷為患何所
不至然此亦既徃之事臣復何言哉臣之所憂但恐
大臣狃於小利睥睨夏國便利田地貪求不巳訪聞
近遣穆衍與邊臣計議既欲敢質孤勝如一帶良田
凡數十里又欲取秦鳯路隴諾城與熙河路(西/定)城照
直地僅一百里規畫極大聞者驚愕若此謀復作夏
人不堪其忿竊出作過我曲彼直何以禦之且先朝
用兵所得四寨朝廷猶務息民棄而不惜况於其餘
何足計較在兵法有之曰有其有者安貪人有者殘
又曰利大土地貨寶者謂之貪兵兵貪者破今之所
為正犯此禁(臣)竊恠大臣皆一時儒者而皆棄所學
貪求茍得為國生事一至於此外人皆言前後計畫
皆出种誼誼本小人安知大慮而舉朝廷以從之乎
要之不出數年此患必見患至而後言言雖易信而
巳無及矣伏乞陛下以社稷生民為念斷之於心止
其妄作則天下幸甚取進止
　　　貼黄添屯數目臣見陜西轉運使李南公言
(屯十將处/此貼黄在添)自元祐以來朝廷不起邊事凡
　　　自前邊(臣)欺罔殺略熟户計級受賞虜掠財
　　　物私自潤入及邊民幸於擾攘買賤賣貴如
　　　此等事皆不得爲故上下鼓唱願有邊寡凡
　　　此皆姦人自作身計非國之利也今勝如質
　　　孤等處良田實西邊第一等膏腴豈我獨知
　　　以爲利而夏人不知耶彼知愛之則不免於
　　　爭爭一起則兵革不息此正墮邊臣之姦計
　　　而大臣不察過矣(臣)訪聞夏國柄臣梁乙逋
　　　者内者簒國之心然其爲人狡而多筭寛而
　　　得衆方欲内安酋豪外結朝廷竢内外無患
　　　然後徐簒取之所以朝廷近日商量地界
　　　雖前後要求反覆而乙逋一一聴從葢見議
　　　地界止於二三十里之問於彼國不深繫利
　　　害故也今朝廷若見其易與因而别有大叚
　　　求索使彼不能堪忍或至忿爭兵難一交必
　　　非朝廷所願至此而後反欲求知則所䘮多
　　　矣
　　論黄河東流劄子
(臣)聞大河行流自來東西移徙皆有常理葢河水重
濁所至輒淤淤填既髙必就下而決以徃曾驗之皆
東行至太山之麓則決而西西行至西山之麓則決
而東向者天禧之中河至太山決而西行於今僅八
十年矣自是以來避髙就下至今屢決始決天臺次
決龍門次決王楚次決横隴次決商胡及元豐之中
決於大呉每其始決朝廷多議閉塞令復行故道故
道旣髙復行不乆輒又衝決要之水性潤下導之下
流河乃得安是以大吳之決雖先帝天錫智勇喜立
事功而導之使行不敢復塞兹實至當之舉也惟是
時民力凋弊堤防未完北流汗漫失於陂障由是元
祐之初大臣過聽始開孫村之議欲導河使東之復
故道此議一起都水官吏僥倖回河之功河上使臣
壕塞利在差遣請受相與唱和爭請回河自是公私
困竭河北京東西之民為之不聊生矣伏惟太皇太
后陛下皇帝陛下仁民愛物恭儉節用如恐傷人今
河本無事而生事之人公然欺罔坐使公私俱弊臣
實深痛之謹采河朔民言效之左右惟陛下裁察夫
河自天禧西行及其決於大吳其去西山不逺惟有
此地未經淤填比之佗䖏地形最下故河水自擇其
䖏決而北流直至瀛莫之郊地勢北髙河遂東折入
海其為順便殆天意也惟北京之南孫村在其東岸
東接故道其間數十里地頗汚下毎歲夏秋漲水多
自此溢出昔之治河者以爲北京宫闕所在兵民夥
煩而孫村近在南城之外若使漲水從此流入故道
則都城生聚皆有魚鼈之憂故於河之東岸孫村之
南開清豐口以洩漲水流入故道於河之西岸開闞
村等三河門亦以洩漲水行無人之地迆邐流至舘
陶復合入大河昨來朝廷如一依昔人措置則北京
每歲夏秋漲水自可無虞城南堤防所費並可省罷
自北京以北至瀛莫以南地廹西山漸有岡阜河水
至此自不能爲害惟有深州當河流之衝所宜經畫
今若徒武强縣聞近東舊河道(畫圖/具見)引河稍東則深
州之危必自紓解然後完治山公一帶北堤極令髙
厚則河流赴海可無大患失今自建孫村回河之議
先閉塞閔村等三河門又於梁村築東西馬頭及鋸
牙侵入河身幾半迫脅大河强之使東既河身噎塞
則上流陽武靈平等處去秋並告危急漲水至北京
之南東西兩岸無所分减又為馬頭鋸牙所迫併入
孫村直上北京薟横堤面北京告急嘗稱若雨不止
風不定本京必定踈虞其得平安葢出天幸由此横
堤順水堤皆作木岸所費不貲然終亦不可全恃兼
梁村東馬頭下崖至水面髙七尺水深二丈以上若
欲開掘馬頭已東回奪河身湏及三丈乃可訪聞入
地一丈泥水不可復開雖復傾國應副力亦不及君
欲略行開掘令漲水衝刷成河則二年以來巳試不
效况故道一帶堤内直髙一丈上下而堤外直髙二
丈有餘架水行空最為危事謹按自來河決必先因
下流淤髙上流不快然後乃決然則大吳之決巳縁
故道淤髙今乃欲回河使行於此理必不可且見今
北流深䖏水行地中實得水性捨此不用而欲引入
故道使水行空中雖三尺童子皆知其妄而建議之
臣恣行欺罔居之不疑今雖變回河之名為分水之
議㨿都水奏請本謂回河與减水事體不同所有巳
修進馬頭三百餘步乞從修河同隨宜措置馬頭既
在大河之中横欄水勢汎漲之時理須斟酌可存可
折一面施行朝廷雖許其所請然本司収買馬頭物
料至今不絶又與本路監司同奏乞隨宜開導口地
一帶河槽務令深闊弁修葺緊急堤岸釃為二渠臣
觀其指意雖名為减水其實暗作回河之計也且自
置修河司以來使過朝廷應副見錢四十九萬餘貫
其佗公私所費猶不在此數今歲春夫共得一十萬
人而北流止得三萬東流獨占七萬葢自來河北只
管一河東西兩岸而巳今為分水之故添為兩河東
西四岸内北流横添四十五埽使臣三十四員河清
兵三千六百餘人物料七百一十六萬三千餘束其
為耗蠧何可勝言葢都水官吏專欲成就决不可行
之故道而疵病巳行之北流其欲成就故道則孫村
開河馬頭等役當罷而不罷其欲疵病北流則深州
武强等患當講而不講(急以顯北流可廢而東流當/建議分水之人利在深州危)
(莫其扵此/開其為不忠)北京靈平陽武諸䖏危急實由分水所
致則諱而不言深瀛恩冀去歲無害實由北流堤防
稍立之功則指為分水之效其為罔上衆所憤歎臣
職在風憲疾之久矣近因訪問習知河事之人頗得
其實采畫成圖隨事籖貼指棠可見今隨劄子上進
(臣)雖未嘗閱視形勢然而朝廷大臣亦未嘗按行其
地不可便以都水官吏為信也欲乞聖慈特選骨鯁
(臣)僚及左右親信徃河北計會逐䖏安撫轉運提刑
州縣及北外監丞司官同共踏行詳其圖録開述利
害保明聞奏如臣所言不妄即乞罷分水指揮廢東
流一行官吏役兵拆去馬頭鋸牙依上件所陳施行
今年春夫仍並撥付北流開河築堤役使所貴河朔
及鄰路兵民早獲休息國家財賦不至枉費有豐足
之漸則天下幸甚天下幸甚取進止
　　　貼黄今河上夫役不過二月半下手如䝉聖
　　　意允(臣)所請伏乞火急差官前去定奪所貴
　　　未役之前早見可否不誤興役
欒城集巻第四十六
欒城集卷第四十七
　中書舍人撰兩府請賀謝表狀十首
　　請太皇太后受冊表
(臣)某等言臣等近奉表請太皇太后以時備禮膺受
冊寳伏奉批答不許者(臣)等聞謙雖盛德過則失中
禮有必然義非所避方旱災未解則克已安衆人主
之令猷及神人既和則備物正名有國之常法若乃
務於損而不復有其實而非居使禮典不修則臣子
何頼臣等誠惶誠恐頓首頓首伏惟太皇太后陛下
躬任姒之至徳蹈舜禹之休功無為而遐邇自安不
言而忠邪自辨四海䝉福三年于今乃者雨不應時
民斯艱食然而振廪已責之惠饑饉所以再生側身
修行之誠鬼神所以助順今蠶麥既阜黍稷可期人
獲安居朝亦無事而禮廢不舉衆將謂何夫以擁佑
神孫緝熈大業名號之施本由其實文物之盛復㳂
其名夫何嫌疑固執謙畏而况遏密之期已極愛戴
之願方深抑損逾涯進退無據(臣)等重念君父之道
不獨爲身其於臣子之謀當使無過今時日恊吉冊
寳告成却而不施自爲則至而使皇帝院下不得盡
人子之義百官有司不得舉人臣之職此(臣)等區區
竊所未喻也伏願太皇太后陛下勉循斯請以安衆
心仰以奉祖宗之舊儀俛以為國家之榮觀臣等無
任懇𣢾激切屏營之至謹奉表以聞(臣)某等誠惶誠
恐頓首頓首謹言
　　賀擒鬼章表
(臣)某等言伏覩熈河蘭㑹經畧司秦今月十九日兆
東安撫种誼等領兵攻破洮州城生擒西蕃首領鬼
章者天網雖寛久而必獲神理助順叛者自亡曾是
偏師之出疆遂聞元惡之授首諸戎震疊西鄙肅清
(臣)某等誠歡誠抃頓首頓首伏惟太皇太后陛下天
覆四方坤載萬物好生之徳發於自然柔逺之功覃
於無外昆蟲草木咸知此心天地鬼神隂相其業顧
西蕃之遺種孤累聖之鴻私頃在熈寧之間誘䧟思
立之衆置而不問猶覬知恩爵秩兼隆賜予不絶而
乃濳結西夏攻圍南川焚蕩傷夷動以萬計發掘驅
虜不可數知築據臨洮傲聣天討當中太息念疆場
之無辜諸將激昂知背誕之不赦兵刃既接㐫黨奔
亡臨衝未施壁壘自破老羌奪氣白首就擒即聽檻
車之行以正藁街之戮乃者托跋小醜憑情解仇之
謀猖狂大言隂蓄窺邊之計脣亡則齒知難久臂解
則肩不自持料其破膽之餘欵塞無日信矣得天之
助本於愛物之誠臣等鎮撫無功黽勉備位幸依干
羽之化庶覩兵革之藏欣戴之心倍萬倫等臣某等
無任瞻天望聖激切屏營之至謹奉表稱賀以聞臣
某等誠歡誠抃頓首頓首謹言
　　謝入伏早出狀二首
伏以火老而煩金微斯伏忽被早歸之詔仰慙内恕
之恩退食委蛇撫躬戰汗臣等叨塵近輔與聞政幾
庇廣厦之清隂飽素飡而終日方慙懼於無補何勞
苦之足云伏惟太皇太后陛下推已及人使臣以禮
深念早衰之質許以中吳之休顧惟民事之至艱蓋
有日入而後息(臣)等敢不上懐主眷俯念人勞廣清
淨之餘風致安佚於無外
　　又狀
伏以候極南訛日臨庚伏方齋居之暇豫閔政務之
勤勞亟命遄歸得從燕息(臣)等猥以一介獲覽萬㣲
殫日力而不遣知寸隂之可惜惕然祗畏敢有怠荒
伏惟皇帝陛下雞鳴求衣日旰忘食致海内無警急
之奏而朝廷有清淨之風膺化國之舒長念暑雨之
咨怨曾匪賢勞之久遽䝉夙退之安(臣)等致不上體
眷懐益勵愚拙更寒暑而不易期歲月之有成
　　謝坤成齋筵狀
清光可企初奉萬年之觴妙供已成共薦三乘之福
遽傳温詔式燕羣工舉磬管以示和陳肴核而飽徳
與衆同樂既均夷夏之歡俾夀而康當遂臣鄰之願
　　又狀
寅奉東朝方慶誕彌之節均慈列辟俾同既醉之歡
飫以和羔作之備樂舉太平之舊事竦衆目以榮觀
呦呦鹿鳴士有盡心之願振振鷺下衆知胥樂之誠
　　謝講徹論語賜燕狀
志在多聞親講前王之訓功惟日就遽見一經之終
深念勤勞式均燕喜籩豆有楚鍾鼔畢陳勉興好我
之心既優以禮將聞善道之告不絶於時
　　又狀
宸心莫測方篤志於詩書坤德無為但勤求於雋彦
曽未閱歲已聞終經式均燕豆之私以榮講席之報
始於好學竚觀聖政之新終克肯堂益助慈心之喜
　　賀雪御筵謝狀二首
伏以微陽將復温氣尚浮誠意感天不日而應同雲
覆地雨雪載均信哉牟麥之祥複稱癘疫之藥時方
嗣歲已知天造之回功在庶農益驗坤元之徳(臣)等
弼諧雖幸爕理何功安此豐年日有素餐之愧錫之
備禮重叨曲燕之私醉飽而歸震惶無措
　　又狀
伏以近自頻年每愆時雪聖心勤念雖淵黙以無言
天意密符變凝隂而有作飛花先自於宫闕布潤俄
遍於寰瀛九軌澄清巳消塵壒之濁三農踊躍載歌
牟麥之豐臣等幸此有年共安無事錫之醴酒益知
和氣之充飫以肴烝願均足食之惠醉飽盛德歌舞
休功
　編神宗御集奏請表狀二首
　　乞御製集敘狀
(臣)等頃被㫖編次神宗皇帝御製文集檢尋遺放緜
歷歲時於兵政二府得處置之詳於(臣)寮諸家得訓
敇之要相從以類首以詩頌雜文備載無遺終以邊
防祕計今者編録粗定卷秩已分臣等恭惟神宗皇
帝天縱彌文神授英略詞章淵妙不學而能籌策縱
横絶人逺甚而復厲精庶政親决萬機故其游幸無
益之文見存無幾至於經論成務之作著録尤多足
以上繼典誥垂世之書豈正追迹漢唐能文之主(臣)
等雖觀章句莫測淵源竊見祖宗御製集聖製序文
已有故事蓋天日之象非常人所能形容而堯舜之
言非來聖莫適題品臣等欲乞皇帝陛下依前朝典
故親譔神宗皇帝御製集序頒付本所以發揮聖作
昭示來世
　　進御集表
臣某言竊惟神宗皇帝天縱聖德文章儁偉策略宏
逺出於天性不由學致自初即位經營百度有綱紀
海内鞭撻四夷之志老臣宿將拱手相視以聽可否
至於發姦摘伏料敵制勝明見萬里之外皆發於文
詞(臣)頃被聖㫖編次遺文始於禁中次及三省密院
下至文武諸(臣)之家凢尺牘寸紙無所遺軼或文采
焕發足以形容淵衷或事實明著足以考察時政謹
已譔次成書然(臣)之愚陋不足以測知深淺臣某誠
惶誠恐頓首頓首伏惟皇帝陛下居堯舜之位躬曾
閔之孝(文母之慈修聖子之業/太皇太后表改此二句云以)補述前志見於
為政網羅遺事盡付史官猶恐平生文字久而散亡
或致磨滅特置官局經涉嵗時(臣)伏觀歴代帝王如
漢武魏文唐徳文宣三宗皆工於詩騷雜文與一時
文士比長挈大至於經論當世講論利害以文墨盡
天下事則皆不足以仰望先帝之萬一惟漢光武起
布衣治經術提三尺劒以平僣亂得治民馭兵之要
每以手迹十行細札號令海内竇融在河西詔書至
探融等情僞河西皆驚以爲不可欺即時𣢾附第五
倫爲京兆掾每讀詔書曰此聖主也(太祖芟夷羣醜/願為尽死力魏)
其用兵雖法孫吳然因事變化自作兵書十餘萬言
諸將征伐皆以新書從事臨事又手爲節度從令者
克㨗違敎者負敗惟此二君近之然先帝之文其髙
處自當與典謨訓誥爲比非近世所能髣髴凢著錄
九百三十五篇爲九十卷目録五卷内四十卷皆賜
二府及邉臣手札言攻守祕計先被㫖録為别集不
許頒行仍御製集序一篇以紀盛徳發明大訓臣竊
見祖宗御集皆於西清建重屋號龍圖天章寳文閣
以藏其書為不朽計又刻版模印遍賜貴近臣今已
繕寫分為五幞隨表上進欲乞降付三省依故事施
行所有御集即付本所修寫鏤版臣無任戰汗慙懼
屏營之至謹奉表以聞(臣)某誠惶誠恐頓首頓首謹
言
　雜論薦書狀劄子八首
　　為兄軾下獄上書
臣聞困急而呼天疾痛而呼父母者人之至情也臣
雖草芥之㣲而有危迫之懇惟天地父母哀而憐之
(臣)早失怙恃惟兄軾一人相須為命今者竊聞其得
罪逮捕赴獄舉家驚號憂在不測臣竊思念軾居家
在官無大過惡惟是賦性愚直好談古今得失前後
上章論事其言不一陛下聖徳廣大不加譴責軾枉
狷寡慮竊恃天地包含之恩不自仰畏頃年通判杭
州及知宻州日每遇物託興作為歌詩語或輕發向
者曽經臣寮繳進陛下置而不問軾感荷恩貸自此
深自悔咎不敢復有所為但其舊詩已自傳播臣誠
哀軾愚於自信不知文字輕易迹渉不遜雖改過自
新而已䧟於刑辟不可救止軾之將就逮也使謂臣
曰軾早衰多病必死於牢獄死固分也然所恨者少
抱有為之志而遇不世出之主雖齟齬於當年終欲
效尺寸於晩節今遇此禍雖欲改過自新洗心以事
眀主其道無由況立朝最孤左右親近必無為言者
惟兄弟之親試求哀於陛下而已(臣)竊哀其志不勝
手足之情故為冐死一言昔漢淳于公得罪其女子
緹縈請没為官婢以贖其父漢文因之遂罷肉刑今
臣螻蟻之誠雖萬萬不及緹縈而陛下聦明仁聖過
於漢文逺甚臣欲乞納在身官以贖兄軾非敢望末
减其罪但得免下獄死為幸兄軾所犯若顯(文/有)字必
不敢拒抗不承以重得罪若䝉陛下哀憐赦其萬死
使得出於牢獄則死而復生宜何以報臣願與兄軾
洗心改過粉骨報效惟陛下所使死而後已臣不不
孤危迫切無所告訴歸誠陛下惟寛其狂妄特許所
乞臣無任祈天請命激切隕越之至
　　乞牽復英州别駕鄭俠狀
右(臣)竊見英州别駕鄭俠昔以言事獲罪投竄南荒
俠有父年老方將獻言自知必遭屏斥取决於父父
慨然許俠誓不以死生為恨而流放以來逮今十年
屢經大赦終不得牽復父日益老而俠無還期有志
之士為之涕泣况自陛下臨御一新庶政凢俠新言
青苗助役市易保甲等事改更略盡而俠以孤逺終
無一人為言其寃者臣與俠平生未嘗識面獨不忍
當陛下之世有一夫不獲其所是以區區為俠一言
伏望聖慈特賜録用使其父子生得相見以慰天下
忠直之望謹録奏聞伏候勑㫖
　　乞擢任劉攽狀
右(臣)等伏見朝議大夫知襄州劉攽多聞直諒文有
師法才力通敏所至稱治流落外官衆所嗟嘆訪聞
頃者將漕京東安靖不擾偶以前官財用窘乏嘗稱
貸朝廷攽繼其後未能即還奏乞展限適㑹吳居辱
以聚歛進擢攽遂以不才黜退安於榮辱不自辯明
雖䝉聖恩召還近郡而(臣)等竊謂攽才術有餘用之
未盡陛下方網羅遺滯以助大化如攽之賢不可多
得伏乞擢置侍從觀其所長(臣)等職在獻納知賢不
薦實負愧責謹録奏聞伏候勅㫖
　　乞推恩故知陳州鮮于侁子孫狀
右(臣)等伏見故朝議大夫集賢殿修撰知陳州鮮于
侁學有原本博通諸經政事精詳和而有斷熈寜之
初為利州路轉運判官時朝廷方行免役本路人貧
地狹侁推行以理取於民有度能使一路獨無甚擾
近者京東經具居厚刻剥之餘人情不安朝廷特起
侁於疾病之中付以安集侁勞倈幾嵗民亦以寜旋
䝉聖恩知其可用擢為右諌議大夫侁感激知遇前
後言事多䝉聽納不幸疾作不敢廢弛職事力求外
補復䝉聖恩寵以要職俾守近藩仍指揮一年後取
㫖侁到任未幾遂至物故臣等竊閔侁平生守道歴
任諸監司有補國事晚節被遇擢寘侍從適以病去
無絲毫之過而身後獨不得與侍從亡殁恩例子孫
見有白身欲乞聖恩特賜閔察使得依諌議大夫恩
例以慰忠賢之心謹録奏聞伏候勑㫖
　　薦吕陶吳安詩劄子
臣今月二十四日面奏司馬康乆病諫官闕人乞早
賜選擇除授尋奉聖㫖只爲難得人(臣)退而思之知
人之難莫如已試之驗竊見前在司諫吕陶右司諫
吳安詩昔任言責知無不言雖各曾罷去並不縁過
惡同時臺諫已斥復用者迨今已遍惟陶以言韓維
不公韓氏黨與强盛爲衆所疾安詩以言王讜進用
不當讜連姻權勢無由復進質之公議皆謂不平若
䝉聖恩還舊付職俾得盡心圖報必有可觀方今臺
諫並闕(臣)雖備位執法才短無助深恐言職曠弛無
補聖明謹采衆論冐昧塵獻乞更加採察特賜録用
不勝幸甚取進止
　　薦林豫劄子
(臣)竊見天下久安士久不試才者無以自見緩急之
際朝廷不知所用昔漢丞相王嘉憂世乏人嘗上書
言前蘇令起為盜欲遣大夫問狀時見大夫無可使
者召盩厔令尹逢拜諫大失遣之今諸大夫有材能
者甚少宜畜養可成就者則士赴難不愛其死臨事
倉卒乃求非所以明朝廷也臣以不才竊位以為侍
從近(臣)誠及今閒暇各舉所知朝廷得以稍加優異
則緩急宜有所補(臣)竊見右通直郎林豫吏幹强敏
長於應變所至可紀初任泉州惠安尉以選捕獲尤
溪强劫賊二十四人䝉恩轉三官次任薟書亳州判
官復以選𥙷楚州連水羣盜又獲二十八人累减六
年磨勘仍不依名次指射差遣觀其措置方畧頗得
古人用兵之意若䝉朝廷拔擢更加試用宜有可觀
今世智䇿之士不可多得若令吏部隨例注授碌碌
於外異日欲有使令不若素養之為善也(臣)不勝區
區採擇衆善以補萬一取進止
　　乞優䘏滕元發家劄子
(臣)伏見故龍圖閣學士前知太原滕元發昔事先朝
早䝉知遇方羣臣爭以財利求進之秋元發獨能守
正時獻讜言先帝取其大節雖任用進退不一而辛
䝉保全近者朝廷知其可用復還舊職擢實河東元
發亦能裁損極邊冗戍為國惜費頗有成効今不幸
身亡子弱家貧已䝉聖恩特加賵贈欲乞檢會近例
差破人船津送喪柩骨肉直歸蘇州竢有葬日仍令
本州量事應副元發有弟申從來無行今元發既死
或恐從此凌暴諸孤不得安居縁元發出自孤貧兄
弟别無合分財產欲乞特降指揮在京及㳂路至蘇
州以來官司不許申干預元發家事及奏薦恩澤仍
常切覺察取進止
　　薦王鞏劄子
(臣)伏以方今人才衰少求備實難凢有所長皆當不
廢臣伏見右承議郎王鞏生於富貴志節甚堅好學
力文練達世務昔熈寧之初宰臣王安石用事屢欲
用鞏鞏自知守正不合拒而不從每上書言事多切
時病呉充馮京器其為人嘗與議及國事及王珪蔡
確執政李定舒亶為御史將傾充與京故起大獄廣
加羅織欲以次及二人鞏由此得罪南(萬/行)里三年而
歸剛氣不衰言事如故時二聖臨御司馬光當國鞏
復預光議論光極喜之言之朝廷擢任宗正寺丞方
復欲進用而鞏狷介疾惡為衆所忌適會光物故衆
人捃其微過因而排之遂至今日臣竊悲光平日所
薦(皆/今)布列朝廷而鞏獨連蹇不遇罷官者再凢鞏之
所長皆士人之所難能而其所短多暗昧不明或少
年之所不免前知楊州謝景温與鞏共事嘗上章明
辨其寃則愛憎之言未可偏信(臣)備位風憲區區之
意每欲為陛下掇拾遺材以備任使與鞏遊從最舊
知其所長伏乞陛下洗濯瑕疪稍加録用必能上感
恩造臨事捐軀以報萬一取進止
　雜辭免恩命表狀劄子二十六首
　　辭起居郎狀
右(臣)今月十九日准閣門告報巳有告命除臣起居
郎者伏念臣頃自踈外擢居諫垣衰廢之餘才力耗
竭黽俛歲月無所建眀近因朝廷除張頡為户部侍
郎杜紘為右司郎中公議紛然謂非其人臣繼上封
章極言其事杜紘雖才性鄙佞黜辱華要而罪惡未
著臣亦不敢力言至如張頡為性嶮躁臨事乖方歴
任以來罪狀山積臣以為事既明白是以前後五次
上言不知頡久事要權植根深固一為左右之所保
任遂致聖意確然不移(臣)屢獻狂言誠不量力雖聖
恩寛貸未賜譴呵豈敢冐昧寵榮復塵要近言不稱
職臣猶自知當黜反遷衆必指笑伏乞特回誤恩除
臣一外任差遣俾(臣)得免清議不勝幸某所有前件
告命(臣)不敢祗受謹録奏聞伏候勅㫖
　　第二狀
右臣准今月二十三日尚書省劄子以臣奏乞免起
居郎恩命奉聖㫖不許辭免者君父之命所當敬從
臣實何人敢有固執特以(臣)前言張頡除户部侍郎
不當前後五状不䝉施行頡之罪名著在案牘傳於
公議而大臣主之愈力朝廷用之不疑則是臣訪毁
(賢/虫)眩惑天聽狂妄誅之所不當赦臣今不敢復論其
事但以言為職言既不用理當廢黜衘愧冐寵義實
不安伏乞檢臣前奏除臣一外任差遣以全臣進退
之分所有起居郎告命臣不敢祗受謹緑奏聞伏候
勑㫖
　　免修條支賜劄子
(臣)准門下中書後省関准吏部牒以臣詳定參校六
曹寺監吏人額禄文字并修條特支銀絹各五十疋
兩竊緑編修條貫及裁定吏額皆上禀朝廷議論下
頼官吏勤力臣居其間别無勞効冐昧恩賞惜所不
安况范百禄等巳有文字辭免乞賜檢㑹一處施行
特寢誤恩以安愚分取進止
　　第二狀
(臣)近准尚書省劄子奉聖㫖不許臣辭免詳定吏額
并修條特支銀絹者聖恩深厚不廢㣲勞豈合固辭
上煩天聽然念臣頃自遭遇曾未數年致位近侍其
間因縁職事催督官吏修定舊條在於㣲臣經無分
毫之効若皆一一僥倖恩賞實愧心顔伏乞聖慈察
臣誠心非有矯飾追寢成命以安愚衷取進止
　　辭召試中書舍人狀
右(臣)今月二十二日奉聖㫖召試中書舍人者伏念
臣頃自外官擢任言貴雖繼陳狂瞽而報効蔑然遽
䝉聖恩執筆柱下復縁乏使權掌命書資淺才㣲寵
恩沓至自知非稱而況人言方欲上書自陳以辭要
劇忽聞召命震越非常況今多士盈廷詞臣間出或
久次不用或沉伏未聞豈患無人以備任使顧貽才
力短拙重以衰殘曽未逾年致身華近必貽公議難
以自安伏乞追回誤恩少安愚分謹録奏聞伏候勑
㫖
　　第二狀
右(臣)今月某日准閭門告報䝉聖恩除臣試中書舍
人者頃䝉特㫖召試中堂辭避不從黽俛而就遂忝
成命意終不安雖知區區寸誠不能仰回天聽而匹
夫之志終欲必行盖人臣事君本求知遇有命不受
近於不情然臣以義而言有三不可伏念臣少從父
學稍知為文憂患以來筆硯都廢今雖勉强心志已
衰此一不可也(臣)昨自縣道召充諫垣旋叨左史仍
兼詞命駢繁寵數倂在一年臣猶知非況復公議此
二不可也内外兩制素號要途兄軾頃已擢在禁林
臣今安敢復據西掖非獨畏避譏評實亦恐懼滿盈
此三不可也臣既無一堪而有三不可冐昧寵禄將
安用之伏乞聖慈鑒臣愚誠特寢前命俾臣得安閑
地少弭人言則臣圖報恩私尚有他日謹具狀奏聞
伏候勅㫖
　　辭户部侍郎劄子
臣准尚書省劄子巳降告命除臣依前朝奉郎試户
部侍郎奉聖㫖管勾右曹者待罪西掖雖已期年齷
齪文墨之間愧負寵禄之厚豈期過聽特有甄升竊
以户部右曹兼領昔日金倉司農之政侍郎職事専
治天下差繇市易之餘奏請紛然法度未定方欲酌
今昔之中制采吏民之公言宜得强眀練達之人立
成久逺通融之法如臣暗陋何以克當願回誤恩别
選能吏俾(臣)愚獲安於微分而國事不失為得人公
私兩宜衆議為允懇迫之至冐昧以聞取進止
　　辭吏部侍郎劄子
(臣)准尚書省劄子巳降告命除臣試尚書吏部侍郎
奉聖㫖令官勾右選者臣待罪民部一期且半才㣲
事劇智力俱殫方欲干扣聖眀稍求閑地而猥䝉進
擢俾佐天官地望愈葉職業尤夥見今選集之亡五
六千人一失銓量人言可畏伏望聖慈矜臣不逮察
臣無他除臣一閑慢差遣上以明朝廷用人之公下
以全愚臣知正之分干冐天威進退失措取進止
　　辭翰林學士劄子
(臣)今月十四日准閤門告報已降誥命除臣翰林學
士知制誥者臣頃在民曹頗經歲月不能均調有無
仰助邦計日虞曠弛以速刑誅朝廷曲賜保全巳為
至幸復加進擢必致煩言近被除書參掌吏選雖云
寵命猶麗諸曹臣自量空踈尋巳辭避而況玉堂之
清祕號為詞(臣)之極選臣兄軾舊以文學見稱流軰
猶復畏避不敢久居得(江/請)湖如釋重負在臣微陋實
為叨竊兄出弟䖏或謂朝廷私臣一家地近職嚴姑
願朝廷歷選多士雖或未欲置臣於外猶願特許假
(臣)以閑地茍未滿盈庶可驅策悃誠迫切進退兢危
伏望聖慈即賜俞允取進止
　　辭御史中丞劄子
(臣)待罪禁林行將一歲兼權吏部復又累月常恐才
小責重一有曠敗孤負聖恩今月三日得閣門報准
告除臣御史中丞充龍圖閤學士聞命震恐㒺知所
措蓋自二聖臨御所用執法於今六人或由此進用
或因事罷去凢任人之得失實係朝廷之重輕官吏
視之以啓勤怠之心邪正因之以知消長之候是以
前代所選至慎至難如臣鄙凢何以堪此況復職冠
河圖之祕亦非近事之比雖朝廷過聽欲以寵借小
(臣)而臣自度量顧願少安愚分重念(臣)頃者為邑江
外被召還朝曾未五年遍歴華近無尺寸之功徳荷
山岳之恩私區區之誠每虞傾覆若復冐居要任誠
異本心況(臣)非獨自爲身謀亦爲朝廷惜此過舉伏
乞追寢成命退就閑官上全知人之眀下安守節之
義惶恐迫切不知所裁取進止
　　　辭尚書右丞劄子
臣今月五日准閣門告報䝉恩除中大夫守尚書右
丞者臣備位南臺言事無補上負朝廷開納之意下
姑朋友責望之誠徒以厚恩未酬欲去不忍豈謂非
常之命猥加無補之臣矧復二轄之官萬㡬所在茍
用人之一失實取輕於四方如臣奮自諸生誤叨近
侍嶮嶇縣道曾未數年出入同行莫聞顯効資地淺
薄積薪有後來之譏徳業空虚在梁有不稱之誚伏
乞追寢成命少安愚衷上以全二聖知人之眀下以
成孤(臣)審已之分臣無任祈天待命激切屏營之至
取進止
　　第二狀
(臣)䝉恩除中大夫守尚書右丞今日雖巳具劄子辭
免然意有未盡君父之前不敢復隠謹具披露惟陛
下察之伏念臣幼無它師學於先臣洵而臣兄軾與
臣皆學藝業先成每相訓誘其後不幸早孤友愛備
至逮此成立嘗兄之力也頃者兄弟同列侍從臣已
自愧於心今慈超遷丞轄中臺與聞政事而(臣)兄軾
適自外召還為吏部尚書顧出臣下復以臣故移翰
林承㫖臣之私意實不遑安況軾之為人文學事政
過臣逺甚此自陛下所悉臣不敢逺慕古人内舉親
戚無所回避只乞寢臣新命若得與兄軾同為從官
竭力圖報未亦必無補也如此則公議既允私意獲
安其於愚臣實為至幸取進止
　　第三狀
(臣)今月某日伏濛聖恩賜臣詔書一道不允臣辭免
恩命者命降自天轍形懇避恩不加譴猶辱訓詞輒
縁覆燾之私復伸愚陋之懇蓋陳力事上常目止於
不能而量才用人亦當務其巳竭況臣位居執法職
在繩愆茍有官非其人爵踰於德法所當治(臣)敢弗
言今者擢寘近班實為虚授若遂黽俛居位臣既自
已知非茍復傳播於人衆必指為無耻在它人猶為
不可况本職之所當言幸別選於長才冀稍安於私
意再殫誠悃非敢飾詞所有告命不敢祗受(臣)無任
震越待罪之至取進止
　　第四狀
(臣)今月某日䝉恩差到某官齎降詔書一道以臣再
辭恩命不允所請者特遣使車宣布君命里巷改觀
親黨增光雖聖聰之未回抑愚言之可聽與其順㫖
而使聖朝不獲所任曷若違命而使柄(臣)舉惟其人
用此力辭期於得請昔楚有子玉文公為之側席衛
多君子季扎知其未亂若公卿類皆骨鯁則精神足
以折衝今雖忠賢在朝股肱恊力不宜雜用小器以
示乏人臣能知難國之福也茍不度德民何觀焉尚
冀察(臣)危誠追寢前命俾得粗陳薄技以効一官既
獲謀身之宜非無報國之所進退兩得家國俱安其
(臣)今月某日䝉恩差到某官齎降詔書一道以臣再
辭恩命不允所請者特遣使車宣布君命里巷改觀
親黨增光雖聖聰之未回抑愚言之可聽與其順㫖
而使聖朝不獲所任曷若違命而使柄(臣)舉惟其人
用此力辭期於得請昔楚有子玉文公為之側席衛
多君子季扎知其未亂若公卿類皆骨鯁則精神足
以折衝今雖忠賢在朝股肱恊力不宜雜用小器以
示乏人臣能知難國之福也茍不度德民何觀焉尚
冀察(臣)危誠追寢前命俾得粗陳薄技以効一官既
獲謀身之宜非無報國之所進退兩得家國俱安其
於微臣豈非厚賜無任恐懼懇禱之至取進止
　　免尚書右丞表
(臣)某言伏奉告命䝉恩除臣中大夫守尚書右丞者
首居言責無補聖時方有黜幽之虞遽聞躐等之命
辭而不獲情實難安臣某誠惶誠恐頓首頓首伏念
(臣)家世寒賤兄弟戅冥早坐狂言流落江湖而不返
晩逢興運聮翩禁近以偷安恃聖神之誤知蹈嶮夷
而莫顧前後歴居於臺諫彈擊多召於怨尤每圖自
安之宜惟有早退之便徒以受恩未報中夕以興進
退皆艱徬徨自失敢有望於殊寵以自逺於煩言矧
兹丞轄之嚴號居弼諧之貳觀用人之當否知為國
之重輕如臣迂闊而寡謀孤直而多怨進用兹始已
或紛然眷遇儻隆安能自保伏望太皇太后陛下眷
求一徳以允僉言慎名器之假人念衣裳之在笥亟
收前命以保危蹤茍無隕越之憂盡出生成之造(臣)
無任祈天竢命激切屏營之至謹奉表陳免以聞
　　第二表
臣某言伏奉告命䝉恩除(臣)中大夫守尚書右丞者
臺轄之重國論所存顧惟尺寸之材何與棟梁之選
比陳誠懇尚閟俞音(臣)某誠惶誠恐頓首頓首伏念
(臣)家世寒儒僅守父兄之樸學文史未歧不通邦國
之大猷頃自元祐之初偶縁乏使召自南遷之後遽
責使言旋由左史而踐掖垣復從右户以居翰苑迨
兹執法曾未數年言何補於聖明志已殫於憂責以
一日遭逢之幸擅諸臣積累之榮方懷滿溢之虞願
求閑散之便豈意恩私之横被復叨丞轄之近班自
昔政事之臣非處書生之地旣犯不韙其何敢安伏
望皇帝陛下以德愛人量才付位深察斗筲之陋難
堪鍾鼎之藏追還誤恩選逮明德俾賢愚各安其所
則中外無復間言其於㣲臣受賜多矣臣無任祈天
竢命激切屏營之至謹奉表陳免以聞(臣)某誠惶誠
恐頓首頓首謹言
欒城集巻第四十七
欒城集卷第四十八
　雜謝恩命表狀二十一首
　　謝除中書舍人表二首
臣某言伏奉告命除(臣)試中書舍人仍改賜章服者
執筆柱下巳愧空踈起草禁中尤為清切上慙主眷
下愧人言(臣)某誠感誠懼頓首頓首伏以西臺政教
之原紫微論思之地緝熙庶政事得起參進退具寮
言成訓誥昔趙孟治晉叔向為之謀主則楚無以當
國僑為鄭子羽掌其詞令則國鮮敗事今(臣)所領頗
近於斯宜得博達詳練之人踈通敏捷之士考覈邦
典潤飾皇猷如臣樸訥少文迂拙自用在仁祖時始
以直言見收下第在神考時復以封事獲對清光不
能自結於一時旋復竄投於萬里雖謀身之不暇顧
受任以何堪泰壇之樽何取溝中之斷清廟之瑟誤
收竈下之焦此蓋伏遇皇帝陛下出震乘龍代天理
物黙然思道専意於用人穆若守成選衆而求舊憐
(臣)一介之賤偶為三世之陳遺簮以故而見收老馬
以病而復養不求其用聊廣吾仁臣雖力不迨人而
誠心未冺學忘其舊而一二猶存敢不靖恭於朝側
聽高宗之言政勉强以俟幾見成王之措刑(臣)無任
感天荷聖激切屏營之至謹奉表稱謝以聞臣某誠
感誠懼頓首頓首謹言
　　又表
(臣)某言伏奉告命除臣試中書舍人仍賜章服者越
從左史擢領西垣口出命書身參法從深念山林之
迹本無富貴之心聞命若驚固辭不獲(臣)某誠感誠
懼頓首頓首伏念臣生本西蜀家世寒儒學以父兄
為師貧無公卿之助私有求於禄養輒自力於文詞
慨然東遊無以上達際㑹仁祖訪求直言策語猖狂
恃聖神之不諱考官怪怒惡悻直之非宜孰知牾俗
之言特被愛君之詔感激恩遇遂忘死生莫酬國士
之知適有私門之禍未填溝壑重迫饑寒時於道途
望見神考一封朝奏夕聞召對之音衆口交攻終致
南遷之患生雖不遇嘗辱顧於二宗時不見容勢殆
濱於九死厄窮自致黽俛何言敢云衰病之餘復被
寵光之幸此蓋伏遇太皇太后陛下毋慈均覆坤徳
無私欲以任姒之明躬行堯舜之道肆求多士以遺
成王耆老畢㑹於朝廷耕築不遺於林莾遂令拔擢
猥及空踈馮唐已衰猶願雲中之往貢禹雖老未忘
封事之勤譬如木之在山生則荷恩而死無所怨氷
之於地行則潤下而正不敢辭臣之事君義亦如此
欲報之意非言所殫臣無任感天荷聖激切屏營之
主謹奉表稱謝以聞(臣)某誠感誠懼頓首頓首謹言
　　　謝除户部侍郎表二首
臣某言今月初四日伏奉告除臣依前朝奉郎試尚
書户部侍郎者掖垣清閟奉鈆槧以媮安民部劇煩
以金殺而爲職事非素學命不獲辭臣某誠惶誠恐
頓首頓首伏念臣起於南裔曾未再期擢在近班訖
無少補開口論事適宸心延納之初引筆代言非書
命縱橫之際竊禄而已功何足云許日以言時亦未
幾方自憂於汰去豈復意於超昇此蓋伏遇太皇太
后陛下仁聖無為靜深照物坐閱工師之衆灼知情
偽之端察臣朴愚憐臣孤逺才雖未能以應務性則
不喜於為邪試之劇曹冀其來効然臣觀當今右部
之政正值昔日新法之餘召募憂於錢荒差繇患於
户少事既難辨法當通方尚頼聖筭之眀稍寛民力
之憊(臣)之踈拙徒自勉强茍少緩於瘡痍亦圖報之
萬一臣無任感天荷聖激切屏營之至謹奉表稱謝
以聞(臣)誠惶誠恐頓首頓首謹言
　　　　又表
臣某言今月初四日伏奉告命除(臣)依前朝奉郎試
尚書户部侍郎者田野之姿入朝未幾侍從之貴冐
寵巳多方懐汰去之憂敢有超遷之望(臣)某誠惶誠
恐頓首頓首伏以右曹之政本專賦役之煩近歲以
來復益金倉之舊下闗民力上計邦儲朝廷議論積
年於兹吏民封章繼日以上置局未遑於成法付部
要責其奏功將以適四方之宜為一代之典自非精
練吏事通知民情何以上付憂勤下寛疲瘵如臣淺
陋殆難克堪此蓋伏遇皇帝陛下聖貴乘時孝先述
志眀於因革之故達於利病之原上覽祖宗之成規
下采今昔之公議昭然獨斷惠此小民謂臣出某賤
寒或知劭農之意性本愚拙庶無希合之情度越衆
賢付以要務(臣)敢不上體聖慮勉盡鄙心臣無任感
天荷聖激切屏營之至謹奉表稱謝以聞臣某誠惶
誠恐頓首頓首謹言
　　謝對衣金帶表二首
(臣)某言伏䝉聖恩賜臣對衣金帶者盛服在躬衰容
有耀兼金收袵綿力難勝顧視何功叨塵重錫(臣)某
誠惶誠恐頓首頓首伏念臣家本寒族誤㸃清班豈
曰無衣敢自求於安燠可使束帶顧未工於語言曾
是遭逢坐䝉恩寵此蓋伏遇皇帝陛下徳澤無外足
以衣被四方禮義有餘意將藩飾羣下發在笥之珎
以明重慎易佩魚之飾以示等威結以㑹朝垂厲識
都人之舊服而拜舞顧影有彼已之慙豈徒褒博以
為容願盡麋捐而報德臣無任感天荷聖激切屏營
之至謹奉表稱謝以聞(臣)某誠惶誠恐頓首頓首謹
言
　　又表
(臣)某言伏䝉聖恩賜臣對衣金帶者中廷拜命御府
推恩授安吉之禮衣兼熒煌之寳帶臣某誠惶誠恐
頓首頓首伏念臣西南賤士儒素傳家羊裘寛博以
禦寒牛脅連延而束體久從游宦幸此甄收曾何施
為坐沾賜予此蓋伏遇太皇太后陛下天覆庶物子
養羣臣機杼告功逺取同裘之義範鎔成質式示斷
金之誠箧笥增輝既燻暖於私室韠紳同結亦誇耀
於周行顧慙彼巳之譏當誓捐軀之報臣無任感天
荷聖激切屏營之至謹奉表稱謝以聞臣某誠惶誠
恐頓首頓首謹言
　　謝翰林學士宣召狀二首
右臣今月二十五日西頭供奉官充待詔盛倚至臣
所居奉宣聖㫖召(臣)入院充學士者成命莫回驚使
華之促召一家竦聽望雲闕以馳情實儒者之至榮
豈平生之敢望竊以翰墨之任始自有唐供奉至尊
講聞前軰北廊奏事有如李絳之忠中禁論兵復數
畢誠之智迨我祖宗之盛最優文學之(臣)時舉舊章
多䝉召對頃自恭黙之後稍虚顧問之常方今聖德
日躋羣(臣)屬目蓋將虚前席以博問繼夜燭而疇咨
宜得雋良密侍燕語如臣草野微陋章句拙踈十載
江湖之間自羣魚鳥五遷臺省之要永愧冠裳敢謂
乏人遽令至此兹蓋伏遇皇帝陛下天心廣大海徳
并包物無一介之遺意求萬目之舉臨朝訪道有元
老之在前燕處淸心授衆正而自助從容盛德循致
承平塵露之㣲海嶽奚補修列聖之故事今將其時
因間見以納忠臣亦有志臣無任感天荷聖激切屏
營之至謹録奏謝以聞謹奏
　　又狀
右(臣)今月二十五日西頭供奉官充待詔盛倚至(臣)
所居奉宣聖㫖召臣入院充學士者力辭不免亟承
詔㫖之温就職有時復紆使節之重慙負之極俯伏
何言竊以法從之華禁林稱首田漁自奮信遭遇之
巳艱兄弟迭居況前後之無幾二劉二吳號有唐之
盛事二宋二韓稱本朝之得人或同處於一時或相
望於累歲今臣與兄軾皆塵西掖繼入北扉曾未三
年遍經兩制才不逮於前軰寵遂極於當年聖主何
私偏許一門之幸愚臣自料敢齊伯氏之賢莫為先
容獨尔辛㑹此蓋伏遇太皇太后陛下天地之徳含
氣必生日月之明容光咸照力判忠邪之黨首清侍
從之聮察臣兄孤直之無他適貝員偶闕而當補棄
遺簮而未忍意同氣之可收致此空踈亦䝉奨擢臣
敢不始終一節庶無隕於家聲勉强百為或有補於
國事臣無任感天荷聖激切屏營之至謹録奏謝以
聞謹奏
　　謝賜對衣金帶鞍馬狀三首
右臣伏䝉聖慈以臣入院特賜衣一對金腰帶一條
并魚袋金鍍銀鞍轡馬一疋者衣配重金光照從官
之右廐分上駟出忘徒步之勤齷齪何功便蕃若此
伏念臣生於寒逺仕則塵勞逢掖之衣加牛脅而自
約下澤之乘望田舍以懐歸曾是恩私不遺固陋此
蓋伏遇皇帝陛下輯綏多士收攬成功五色彰施既
蓋藩飾之羔六轡調適復均緩急之宜不間衰殘特
加好賜無衣自請喜七節之吉兮爲子永懐悲三賜
之及此麋捐之報造次不忘(臣)無任感天荷聖激切
屏營之至謹録奏謝以聞謹奏
　　又狀
右(臣)伏䝉聖慈以臣入院特賜衣一對金腰帶一條
并魚袋金鍍銀鞍轡馬一疋者服章在笥騏驥出閑
襲以㑹朝乘而拜賜周行悚觀陋室増華伏念臣家
本寒儒誤塵法從既脫布韋之陋稍從輿馬之安同
裘之私本非所望康侯之錫顧亦何堪寵數便蕃循
省愧歎此蓋伏遇太皇太后陛下博求雋乂圖廣治
功歷覽搢紳之閒深照奔走之病亦是迂拙偏被恩
私賓客在前或將使之束帶大夫之後知遂免於徒
行誓以麋捐少圖報稱臣無任感天荷聖激切屏營
之至謹録奏謝以聞謹奏
　　又狀
右(臣)伏蒙聖恩賜(臣)對衣金帶鞍轡馬一疋者衣以
旌禮鍚之帶則有約束之嚴馬以代勞加之鞍則無
隕越之懼荷國恩之深重知聖訓之宻㣲服以周旋
益增愧汗此蓋伏遇太皇太后陛下照臨多士抵廣
德心捐厩庫之有餘憐臣庶之㣲陋拜命茲姑曾無
毫髮之勞受賜以歸先有滿盈之懼伏念(臣)起家寒
逺遭世熈明才下位髙畏維鵜濡翼之誚任重道遠
懷老驥伏櫪之心量力自知覧物增愧將何以光被
顯服並驅衆賢惟當知無不言實亦匪以爲報臣無
任感天荷聖激切屏營之至
　　謝勅設狀二首
右(臣)伏䝉聖慈以臣今月二十六日入陛特賜勑設
者初踐玉堂凾頒燕俎仰示慈之豐厚增涖職之以
華飽食何為汗顔㒺措伏惟皇帝陞下使臣以禮光
禄後威四簋既盈豈復無餘之歎初筵有秩共成既
醉之和荷賜則多論報何所臣無任感天荷聖激切
屏營之至謹録奏謝以聞謹奏
　　又狀
右(臣)伏䝉聖慈以臣今月二十六日入院特賜勑設
者恩異禁林禮加燕豆頻年不講故事僅存偶追賢
儁之游凾䝉飫賜之舊伏惟太皇太后陛下惠慈無
外典禮畢修鳴鹿呦呦喜忠言之來告嘉魚汕汕豈
衎樂之徒然祗服異恩敢忘仰報臣無任感天荷聖
激切屏營之至謹録奏聞謹奏
　　笏記二首
(臣)䝉恩授翰林學士知制誥者有命自天懇辭無地
伏念臣歸朝未㡬受任過優榮兼伯仲之間寵先供
奉之列此蓋伏遇太皇太后陛下德施普博恩及覃
平察狂狷之無他憐孤直之寡助生成之賜草木何
知臣無任感天荷聖激切屏營之至
　　又記
(臣)䝉恩授翰林學士知制詰者職叨非分恩出異常
伏念臣比自南遷擢居法從功未聞於一二寵遂及
於便蕃此蓋伏遇皇帝陛下急於用人不遺寸善置
之翰墨之地忘其兄弟之嫌欲報洪私未知死所臣
無任感天荷聖激切屏營之至
　　謝除龍圖閣學士御史中丞表
(臣)某言伏奉告命除臣御史中丞充龍圖閣學士者
視草禁中既亟儒臣之選專席朝右復膺忠告之求
兼延閣之寵名增(司/南)之榮觀退循淺拙徒積兢危(臣)
誠惶誠恐頓首頓首伏以仁聖在宥五年于今恭儉
無為四方稱治然而矯枉之過苛吏適去而寛弛相
尋革故之難敝事雖除而條綱尚紊民貧未可經逺
吏窳難於責功是謂守成之難宜有厲精之實幸臺
綱之一舉措國是於無疑如臣才力之微勉强何及
此蓋伏遇太皇太后陛下徳惟主善政貴日新閔風
俗之惰媮審詞說之忠侫知逆耳之利行察遜志之
多非是以度越儁賢收掇㣲賤然臣迂愚之實砥礪
莫加顛沛之餘衰罷日甚言之無補昔已效於諫垣
文不適時比復陳於翰苑恩深莫塞才短奚為惟有
事君之小心每欲終身於直道折而不屈蓋蓬蒿之
自然晦而猶鳴亦雞鵠之常性志效捐軀之報未知
授命之晨拜伏在廷俯仰增愧臣無任感天荷聖激
切屏營之至謹奉表稱謝以聞臣某誠惶誠恐頓首
頓首謹言
　　謝除尚書右丞表二首
臣某言伏奉制命除臣中大夫守尚書右丞累具辭
免䝉降詔不允仍斷來章者待罪南臺閱時空久承
恩右轄量分實逾雖循墻而固辭媿回天之無力臣
某誠惶誠恐頓首頓首伏念臣衰遲晩節遭遇聖時
還朝首擢於諫垣求言終寘於臺長蓋古人事君之
難事惟忠言拂意之易危迫切至於引裾顛危有或
折檻大則死亡之不䘏小則投竄而莫晋雖伏節之
心没而後巳而保身之義明者非之臣今不然事出
至幸蓋上方有道常導之使言故下獲安心知言之
無罪非徒無益而不譴抑又與進而超遷才不逮於
中流幸則過於前軰出入數歲參陪大猷昔所罕聞
衆或驚歎此蓋伏遇太皇太后陛下奉身有禮體天
無心均覆中外無戚踈之殊惠養黔黎有恭儉之實
德則可紀過寧復聞遂使諫諍之臣不知激訐之懼
因縁寵遇復享尊榮不貲之恩没齒何報方今兵革
既息年榖稍登唯當上體仁心治而弗擾勞求哲士
守之愈堅庶羣后比義以致功則孤(臣)因人而成事
過此以往未知所裁(臣)無任感天荷聖激切屏營之
至謹奉表稱謝以聞(臣)某誠惶誠恐頓首頓首謹言
　　又表
(臣)某言伏奉制命除(臣)中大夫守尚書右丞累具辭
免䝉降詔不允仍斷來章者涣汗之恩已行而不反
傴僂之志雖勤而莫伸上愧鴻私公下慙議(臣)某誠
惶誠恐頓首頓首恭惟皇帝陛下接堯舜之統蹈成
康之仁體貌先正耆老之臣揀拔後來翹秀之士俛
仰六載前後幾人坦然公眀故不私賢否之實穆然
淵黙故坐照情偽之真臨御久則鑒愈明得失分則
下無隠如臣者西南賤士章句小儒早歲猖狂偶竊
方聞之選中年流落既安縣尹之卑遭時乏人致位
近侍跌宕文墨之囿囁嚅議論之場舉皆空言安有
實效顧惟省轄之重實參國論之餘豈無遺賢遽及
㣲品地寒資淺何以望三事之餘光才短力能安能
裁六聮之滯論雖復黽俛就職愧歎何言此蓋伏遇
皇帝陛下天地之仁曲成草水之陋父母之愛不録
子弟之非將建大厦以覆羣生故收衆材而無棄物
然(臣)員過其力受非所容惟有㓗已無私或不孤於
託付引類自助幸得免於顛隮不渝始終少答恩造
(臣)無任感天荷聖激切屏營之至謹奉表稱謝以聞
臣某诚惶诚恐顿首顿首謹言
　　　生日謝表二首
(臣)某言伏䝉聖恩以(臣)生日特遣中使降詔書賜臣
羊酒米麫者忝二中臺席猶未暖恩頒細札庖巳分
甘爰因誕辰寵賁私室臣某誠惶誠恐頓首頓首伏
念(臣)才無它技生實多艱近從江海之覊遽聞廊廟
之政齷齪從衆曾何補於㣲塵出入彌旬已自驚於
素食惟是累朝之故事本優當世之名鄕不遺(臣)子
之私特助室家之喜豈兹菲薄亦被寵榮此蓋伏遇
皇帝陛下仁貴慎㣲禮思從厚既竭大烹之養兼存
推食之恩庶無饑渇之憂以盡腹心之報雖草木不
知於亭育而犬馬尚職於仁私被服恩光永思報稱
臣無任感天荷聖激切屏營之至謹奉表稱謝以聞
臣某誠惶誠恐顿首顿首謹言
　　又表
臣某言伏䝉聖恩以臣生日特遣中使降詔書賜臣
羊酒米麫者時當生育情方切以懐親職貳文昌恩
忽驚於捧詔廪庖致饋門户生光臣某誠惶誠恐頓
首頓首伏念臣夙禀厄窮年侵衰暮偶縁乏使叨據
近班未嘗稼而取禾則多不能謀而食肉無耻醉乏
令德之羙飽無用心之勤常恐食浮以爲身累敢煩
好賜之厚曲記初生之期此蓋伏遇太皇太后陛下
推天禄以養才因舊章而惠下㫖酒肥羜見和平蓄
衍之祥香稻來年皆調節登豐之報顧惟孱陋坐食
甘膄況臣少也早孤禄不及養老而多感憂以終身
賜予在前莫施烏鳥之㣲志顧瞻來事惟有忠義之
可為蕞爾寸心未知所報臣無任感天荷聖激切屏
營之至謹奉表稱謝以聞臣某誠惶誠恐顿首顿首
謹言
　　笏記
(臣)進擢未幾勞效未聞隅縁生育之辰遽䝉歛賜之
典醉酒飽徳雖喜太平之風先事後禄愧非崇徳之
義黽勉圖報愧畏交中
欒城集卷第四十八
欒城集卷第四十九
　代人上表二十三首
　　陳州張公安道謝批答表二首
臣某言伏以衰病日侵曠官是懼敢期恩貸曲示撫
存臣某誠惶誠恐頓首頓首伏念臣早塵侍從晚遇
聖明犬馬之誠本期於竭盡烏鳥之志施迫於艱難
憂患既深志力俱耗比縁終制獲覲清光自顧衰殘
之餘力求閑散之地荷聖恩之未棄付便郡以偷安
勉强支持庶幾補報而自單車就道之日舊疢縁隙
而生視事云初猶冀有瘳於歲月力疾為治未敢即
訴於朝廷及此遷延愈增昏眩殆將隳撓於條教無
以表正於吏民衆所共知信非矯飾報孤誠而未達
服睿眷以徒驚感激之衷固無以喻進退之分終所
未安雖眀主優容舊臣而尸素之譏安可弗畏雖愚
臣貪冐寵禄而筋(之/力)去難以强回茍矜察其罷羸實
保全於終始(臣)無任祈天竢命激切屏營之至謹奉
表陳免以聞(臣)某誠惶誠恐顿首顿首謹言
　　又表
臣某言老病既至昏耄及之恩澤未移撫存若此感
幸雖切啓處未寧臣某誠惶誠恐頓首(首/頓)伏惟皇帝
陛下覆育萬物體乾坤之不遺容養羣臣猶父母之
曲盡始終愛惜左右保全雖或迃踈無用之才加以
羸老難任之日猶未忍弃俾獲偷安徳厚恩隆感深
涕隕然念臣結髮從宦出身爲君遭遇聖眀有犬馬
自效之志酣豢爵禄無山林獨往之心矯世求名既
非所願要君自鬻九不忍為誠以病勢侵凌理難勉
强伏自去歲初涖宛丘風熱交攻面目幾廢回陳誠
請未賜允從貪冐寵光明友之所譏笑隳弛條教吏
民之所厭憎逮此干聞出於窘迫豈可復貪榮命不
畏多言而况南都有先臣之敝廬留臺固遺老之清
職在臣不爲遂廢於國亦謂無嫌病而得閑斯人情
之至願退之以禮知主眷之愈隆天髙聽卑得請乃
巳(臣)某無任祈天俟命激切屏營之至謹奉表陳免
以聞(臣)某誠惶誠恐顿首顿首謹言
　　齊州李肅之諫議謝表
(臣)某言伏奉某月日勅就差臣知齊州巳於今月三
日到任上訖者衰疲無用退避爲冝尚分邦符以便
私計(臣)某誠惶誠懼頓首頓首伏念臣㓜䝉基業早
與簮裳遭遇先朝荐更煩使逮聖眀之有作登賢俊
於無方誤識鄙凡首被選擢節制西夏尹正上都用
捨皆獨斷之明左右無一人之助才㣲地薄寵至心
驚誓堅愚忠以報天造然自出入要地訖無絲髪之
可稱驅馳莫年已覺筯骸之不迨雖東秦之奥壤實
故里之近邦顧惟綏撫之權非復羸老之任飛章自
乞倚宸眷之未移明命俯從知聖恩之愈厚况復歴
山舊治父老猶存濮水弊廬封畛相望首丘自得戀
主徒深秋稼粗豋民情稍復坐布徳澤豈勞施為惟
是丘山之恩猥被桑榆之景報效無所寢興不遑臣
無任感天荷聖激切屏營之至謹奉表稱謝以聞臣
某誠惶誠恐頓首頓首謹言
　　代李諫議謝免罪表
臣某言頃者昧於周防自貽謗讟聰明坐照善惡俄
分臣某誠惶誠恐頓首頓首伏念臣幼服官箴惟知
勤瘁老膺朝寄但守朴忠訖無佗長以報殊遇力小
任重常自知其不任勢薄地寒果大招於浮議煩言
初起卒莫自明孤迹多危自甘永棄頼聖神之不惑
察誣㒺之無根不勞辯明自獲昭洗此蓋伏遇皇帝
陛下天鑒在上物無遁形坤厚兼容人獲安䖏知拙
直之多怨憐衰朽之易摧不見瑕疵曲全終始感幸
之切涕泗交流重念臣昔事先朝雖更煩使衰門無
振起之望莫齒絶榮華之心自䝉選揄遂歴禁近初
無左右之助惟恃日月之明入領要權出分重鎮况
復第昆之菲薄並叨侍從之清華䝉國厚恩如臣有
幾未能消於謗口實有累於知人每自省循謂宜廢
黜尚竊方州之寄益眀眷奨之深敢不勉勵疲駑要
粉身而後已訓敕子弟期累世以無忘過此以還未
知所措臣某無任感天荷聖激切屏營之至謹奉表
稱謝以聞(臣)某誠惶誠恐頓首頓首謹言
　　南京張公安道免陪祀表
(臣)某言伏䝉詔恩以南郊大禮召臣陪祀者躬饗圓
丘祗見祖廟百辟在列有懐舊臣明詔及門許觀盛
禮顧衰骸之羸瘠奉成命以震驚(臣)某誠惶誠恐頓
首頓首伏念(臣)頃守鄉國理極便安但以莫年勢難
勉强飛章請老有負薪不逮之深憂竊禄偷安豈日
莫思歸之本意恐再三之上瀆遂黽勉以逾時然而
目疾侵凌比加昏眩足力耗竭殆不支持方陛下咸
秩百神駿奔萬國思以自天之福禄均畀在位之臣
工惻然眷懐未忍遺弃而臣適丁病廢之日懼成跛
倚之尤身滯周南信榮觀之有命心游魏闕念入侍
之無期惟當望柴燎之餘煙伏茅簷而竊抃坐馳誠
意仰企清光媮惰之誅逃避無所臣無任祈天荷聖
激切屏營之至謹奉表陳免以聞臣某誠惶誠恐頓
首頓首謹言
　　張公謝免陪祀表
(臣)某言伏奉今月某日詔書許臣免南郊陪位者睿
眷優隆不遺舊物老身衰病辜奉眀恩未即譴何重
加撫諭(臣)某誠惶誠恐頓首頓首伏惟皇帝陛下奉
若天地祗事祖宗罄萬國之歡心洽百禮而為奉四
海來格尚何竢於匹夫誠意旁周獨未忘於一介其
為幸㑹豈合固辭況臣仕歴三朝班聮二府自當勉
强筯骸之力奔走籩豆之間聽工祝之告休均在廷
之率舞而乃自陳衰瘠茍便安閑始貢私誠謂嚴誅
之莫逭重迃細札識聖度之兼容雖蒲柳之質既衰
而葵藿之心未已瞻望隕越寢興不遑臣無任感天
荷聖激切屏營之至謹奉表陳免以聞(臣)某誠惶誠
恐頓首頓首謹言
　　代張公賀南郊表
臣某言伏見今月二十七日南郊禮畢大赦天下者
饗帝之功允屬於元聖好生之徳遂洽於斯民(臣)某
誠歡誠抃頓首頓首(臣)聞天地萬物之始祖宗百世
之元在禮有合祭之文於經有嚴配之義曠三年而
後舉竭四海以薦誠然後情意獲通多儀克備惠澤
均於多辟賜予迨於六師自非聖神莫或修舉伏惟
皇帝陛下仁孝天錫恭日儉躋祗事神祗勤䘏鰥寡
故能享安寧於歷歲效職貢於多方釐事告成舊章
不墜臣忝事累聖親承盛儀覩致誠備物之為難知
持滿守成之不易其為喜慰實倍等倫(臣)某無任瞻
天望聖激切屏營之至謹奉表稱賀以聞(臣)某誠歡
誠抃頓首頓首謹言
　　南京留守賀南郊表
(臣)某言伏以今月某日南郊禮畢大赦天下者親饗
天地陟配祖宗咸秩百神均福四海舉此盛禮併在
一時(臣)某誠歡誠抃頓首頓首伏惟皇帝陛下纉嗣
五聖勤學十年地平天成禮備樂奉親執圭幣三接
神祗藁秸陶匏致精㣲於德産犧牷玉帛來職貢於
多方祝嘏告休福禄荐至赦宥多辟思廣好生之心
賞賚六師共享如茨之福罔有内外咸盡歡欣(臣)某
居守別都阻陪列位徒與吏民之衆共被德澤之餘
(臣)某無任瞻天望聖激切屛營之至謹奉表稱賀之
聞(臣)某誠歡抃誠頓首頓首謹言
　　南京百賀南郊表
(臣)某等言伏奉今月某日南郊禮畢大赦天下者舉
三年之盛典罄萬國之歡心釐事既終鴻恩均被臣
某等誠歡誠抃頓首頓首伏以天地之功施而不報
祖宗之徳大而難名惟有躬祀圓丘配神作主仰以
答靈休之嘿運俯以示聖孝之無窮伏惟皇帝陛下
道被華夷澤浹幽顯百神受職四海宅心盛德元功
推而不有報本反始因以教人遂縁祝嘏之餘丕冐
生靈之衆幅員萬里歡喜一詞臣等分職晋都不獲
奔走執事無任瞻望踴躍激切屏營之至謹奉表稱
賀以聞臣某等誠歡誠抃頓首頓首謹言
　　南京謝頒暦表
(臣)某言今月某日進奏院遞到詔書一道賜臣熈寧
十一年新暦一巻者天方發春朝既頒朔歲功伊始
民事有時臣某誠惶誠恐頓首頓首伏惟皇帝陛下
政先稽古動必法天將以正萬事於歲先大一統於
宇内而臣官治留務職在勸農敢不奉順典常助宣
化育勤率吏屬共質要成臣無任瞻天荷聖激切屏
營之至謹奉表稱謝以聞臣某誠惶誠恐頓首頓首
謹言
　　張公謝南郊加恩表
(臣)某言伏以今月某日南郊禮畢特加臣恩命者元
祀告成鴻恩溥及雖在退藏之品猶加異數之榮祗
奉絲綸貴增慙懼(臣)某誠惶誠恐頓首頓首伏惟皇
帝陛下竭誠致饗受禄自天樂與羣臣同霑大慶上
自股肱之列下同筦庫之㣲嘉其顯相之勤録其駿
奔之助霑然大賚大豈無名如臣草木餘生桑榆莫
景顧田廬而願逝竊秩禄以常驚多病支離已無任
於陪祀寵光霑洽尚不間於推恩荷德滋深論報無
所臣無任感天荷聖激切屏營之至謹奉表稱謝以
聞(臣)某誠惶誠恐頓首頓首謹言
　　李誠之待制遺表
(臣)某言衰病既侵大期將至顧視日景瞻戀聖時忍
死一言暝目無恨(臣)某誠惶誠恐頓首頓首伏念臣
少年感槩有志功名晩節遭逢屢經驅策揔戎西北
方朝廷旰食之秋為國威懐竊將帥分憂之日誓將
勉勵少答恩私而施設未遑罪戾隨至荷聖神之普
照曾竄逐之幾時安居里閭浪迹漁釣誠心自信冀
天日之尚回歲月濳移謂倚伏之可待而命之弗子
冥不自知俛仰之間彌晋已甚伏惟皇帝陛下躬堯
舜之明哲履漢唐之緒餘引領太平之功側身同德
之士臣雖竊見其始而莫究其終興言及兹銜痛没
地然(臣)聞之惟至誠可以格物惟至仁可以安人刑
非為治之先兵實不祥之器此皆陛下聰明之自得
老生平昔之常談將死之言庶幾於善茍有取於萬
一則雖没而猶生臣無任瞻天望聖激切屏營之至
謹奉表以聞臣某誠惶誠恐頓首頓首謹言
　　龔諫議謝青州帥表
臣某言伏奉五月某日勅告授臣右諫議大夫知青
州軍州事兼京東東路安撫使臣已於今月某日祗
受訖者守土無功曠官是懼成命既出懇避無由臣
某誠惶誠懼頓首頓首伏念臣儒術空踈吏能淺薄
早䝉選擢屢典方州中被寵光荐歷臺省懐樸忠而
不顧勅勤拙以自將然自違去中朝流落外補首尾
經八年之久左右無一人之容自分衰朽之餘無復
甄升之望頃縁乏使再守别京獲覩日月之光親聞
金石之訓粗陳本末方慙尸素之多俯念孤平尚有
驅䇿之意自違天闕曽未期年凾升侍從之榮仍分
旄鉞之寄鴻恩自至莫知其由此盖伏遇皇帝陛下
天地兼容陶鈞獨運識馮唐於郎省但取一言寘汲
黯於淮陽未忘舊物恩深不報期銘骨以終身才拙
自知誓見危而一節銜命東徃誠心内馳臣無任感
天荷聖激切屏營之至謹奉表稱謝以聞臣某誠惶
誠懼頓首頓首謹言
　　　陳汝羲學士南京謝表
(臣)某言伏䝉聖恩授(臣)南京留守知應天府事臣已
於今月某日到任訖者越從散地擢領留都仰戴恩
光惟知慙懼臣某誠惶誠恐頓首頓首伏念臣早䝉
器使屢試煩難任重多憂積衰成病乞身閑冷但求
安養於餘生絶惠功名不復干求於當世豈謂聖恩
未弃見收桑榆枯木再生重沾雨露自聞此命莫知
其由洎獲見於清光復親承於聖訓盡出陶鈞之化
曽微左右之容昔漢宣起張敞於亡徒漢武用安國
於梁獄古或有是今則無之嚮非日月之照臨不遺
隙穴之微陋則巳廢之迹誰肯復收(臣)敢不勉勵疲
駑宣布政令雖天地之恩不報而犬馬之志長存臣
無任感天荷聖激切屏營之至謹奉表稱謝以聞(臣)
某誠惶誠恐頓首頓首謹言
　　南京晋守謝減降徳音表
(臣)某言今月十三日進奏院遞到中書劄子一道踈
决見禁罪人臣已即時施行訖者徳澤之厚常首於
京都原省之寛一清於多辟感天至速恊氣可期臣
某誠惶誠恐頓首頓首伏以本京頃自秋末逮兹歲
終愆陽為災時雪不至麥田枯槁民氣底煩雖嘗祗
奉詔音並走羣望而精誠未格應答不時衆皆嗷然
仰而有待伏惟皇帝陛下心存萬國知其艱難徳配
上天體厥覆霧推臨軒决獄之意廣赦過宥罪之仁
謂三都之人均在輦轂使千里之内同起頌聲民心
既孚天聽非逺臣幸攝守晋鑰親被鴻休樂與都人
共陶聖化臣無任感天荷聖激切屏營之至謹奉表
稱謝以聞臣某誠惶誠恐頓首頓首謹言
　　張芻諫議南京謝表
臣某言伏以南陽重鎮久愧於無功留鑰乏人復叨
於寵寄祗奉綸綍初見吏民臣某誠惶誠恐頓首頓
首伏惟皇帝陛下選用列辟藩屏四方獨化陶冶之
間不為親踈之異乃眷别都之地實惟創業之邦控
引大河逺通江海之利列置諸將並擁貔虎之師舟
車四馳賓旅荐至歷觀近世多用重臣顧省庸虚豈
宜忝冐伏念臣遭逢早歲流落中年不意班白之秋
置身侍從之列秉持旄鉞鎮撫方州負乘有致冦之
憂老病非濟時之器向非荷天地生成之徳被日月
臨照之眀孰為先容保此弱植臣敢不瞻望京邑推
廣風教之餘勉强疲駑少致涓埃之報(臣)無任瞻天
望聖激切屏營之至謹奉表稱謝以聞臣某誠惶誠
恐頓首頓首謹言
　　　張公安道乞致仕表三首
(臣)某言七十致仕國有舊章再三上聞情非虚飾(臣)
某誠惶誠恐頓首頓首伏念(臣)早塵顯仕才本空踈
晩依至道心存止足甘方未及亟請閑官老既當休
即求謝事陛下矜憐耆舊特屈典常許帶使名坐臨
僊館臣眷戀德澤難於固辭勉强衰遲領此深眷空
糜厚禄巳復二年仰愧朝廷俯慙朋友敢縁禮律之
舊力丐筋骸之餘蓋陛下欲優容老成而臣之䝉賜
已久臣將畏避滿溢而陛下之流澤愈多誠恐一朝
溝壑之虞遂有終身負乘之耻逮此未耄得以自陳
伏惟皇帝陛下成物如天愛人以德君臣之際非獨
以爵禄豢養為恩進退之聞固將以名節始終為意
使臣得退伏閭里歌詠聖時行葦無牛羊之憂蒲柳
免風霜之患則私心自得國體兼存區區悃誠實冀
得請(臣)無任祈天俟命激切屏營之至謹奉表以聞
臣某誠惶誠恐頓首頓首謹言
　　又表
(臣)某言老而求退豈以為名病而得閑本其至願飛
章自乞誠意未孚特䝉賜書勉以就職臣某誠惶誠
恐頓首頓首臣聞引年去位事君之舊章懐禄忘歸
人臣之深戒自昔不得謝者在禮雖或許之然皆廟
堂注意之臣疆埸折衝之任邦家倚以為重神人頼
以為安留之者既自有詞居之者誠亦無愧是以禮
存權制人絶間言未聞退處閑官坐糜厚禄竊此異
數晏然偷安伏念臣早事三朝晩遭興運首被揀拔
與聞㡬㣲貪戀聖眀豈有窮已徒以寵禄盈滿懼速
顛隮筯力衰罷理難勉強幸縁舊典敢固自陳伏惟
皇帝陛下量極乾坤德隆父母因至誠之勤請杜無
名之誤恩念臣平生粗守㢘隅耻於僥倖使(臣)今日
得安分限即是恩私區區寸誠得請乃已臣無任祈
天俟命激切屏營之至謹奉表以聞臣某誠惶誠恐
頓首頓首謹言
　　又表
(臣)某言誠發於中一言可信恩加望外再請未從顧
惟衰朽之年久竊尊榮之寄雖䝉異眷敢以自安臣
某誠惶誠恐頓首頓首(臣)聞事君之禮少壯不敢不
勉行已之義老病不可不歸壯而不勉則失忠老而
不歸則忘耻今臣心力衰退手足支離謝事之期已
逾三歲祈天之請蓋又累年况復同列之間北多得
請而去獨(臣)言辭淺陋未足以回天勢力孤單中無
與為地茍遂磐桓顧寵俯仰懐慙志不克伸没有遺
恨伏惟皇帝陛下至誠樂善多士克生元首股肱自
足名世奔走先後未嘗乏人豈臣去晋足為輕重徒
以遺簮可念遂忘朽弊之難堪老馬尚存不知驅馳
之弗逮致之顛覆之地恐非愛惜之宜故寵(臣)以尊
名不若使(臣)得全亷耻之為貴厚(臣)以重禄不若使
(臣)得守分限之為安凢厥保全之餘斯皆聖明之賜
力陳危懇尚冀必從臣無任祈天俟命之至謹奉表
以聞(臣)某誠惶誠恐頓首頓首謹言
　　張公謝致仕表
(臣)某言引年辭位忘三請之頻煩念舊推息兼異數
之重複不替使名之重仍兼宫職之崇身喜歸休心
慙誤寵國有成命禮不敢辭(臣)某誠惶誠恐頓首頓
首伏念(臣)奮自諸生荐歴顯仕出入中外凢經四十
餘年事業空踈未間一二可紀量才無用早絶意於
功名聞道有年久甘心於閑退徒以夙事累聖晩遇
昌期雖復巳衰未忍亟去逮此筋骸之俱廢自知驅
策之難堪瀝懇上聞輟難䝉聽皇明委照私欲無違
復縁出震之初與聞馮几之命曲加恩禮度趙典常
此蓋伏遇皇帝陛下義不忘勞仁先貴老待疲馬以
芻粟之厚聊盡其年均枯木以雨露之恩豈責之報
使得優游卒歲安樂延齡惠澤至深反側為愧雖老
身已矣將遂志於山林而物性自然終傾心於葵藿
臣無任瞻天望聖激切屏營之至謹奉表稱謝以聞
(臣)某誠惶誠恐頓首頓首謹言
　　歙州賀登極表
臣某言奉今月初六日赦書伏承皇帝陛下天錫成
命君臨萬邦神人宅心中外相慶臣某誠歡誠抃頓
首頓首臣聞人倫莫先者父子神器不二者社稷付
與一定衆庶自安我國家接統漢唐配徳虞夏世祚
平泰古無擬倫先皇帝總御綱權肇新法度廣興百
世之利聿追三代乏隆大功甫成明命有屬皇帝陛
下仁孝天授聖智日躋承昭考作室之眀頼艾毋翼
周之賜臨馭兹始沛澤汪洋寵及庶寮恩宥多辟民
田蠲租稅之重邉吏禁侵攘之姦兆民允懐四夷永
頼昔周成致刑措之盛漢昭知時務之宜今古同符
治功可待臣守土南服親被鴻恩踊踴歡呼倍越倫
等臣無任瞻天望聖激切屏營之至謹奉表稱賀以
聞(臣)某誠歡誠抃頓首頓首謹言
　　滕達道龍圖蘇州謝上表二首
臣某言近從鄰郡移領鄉邦舟楫之勞曽無幾日里
問之舊足慰平生臣某誠惶誠恐頓首頓首伏念臣
家世寒微學術踈淺介特無援歴事三朝繾綣愚忠
粗守一節方先帝臨御之始寔羣臣綜覈之秋拙直
之心偶䝉委照幾徴之議每輙與聞知無不言徒自
竭於忠孝直故多怨遂寢結於憎嫌恩遇一移流落
十載雖欲自安於散地然猶橫被以惡名投畀遐方
要令没齒竊意網羅之莫脫豈知天日之自明呉興
之除聖意可見幸疑謗之已釋雖老死其何求敢冀
優恩復遷善地此蓋伏遇皇帝陛下孝思天至聖徳
日躋憐孤迹之多艱傷舊物之久棄持推鴻造存養
餘齡(臣)老病出仍覊危多感勒䘏民物敢忘委寄之
深迎勞往還巳覺筯骸之憊葵藿之心徒切桑榆之
報何時臣無任瞻天望聖激切屏營之至謹奉表稱
謝以聞臣某誠惶誠恐頓首頓首謹言
　　又表
(臣)某言地本鄉閭人情所樂物多魚稻衰病以安祗
見吏民布宣徳澤臣某誠惶誠恐頓首頓首伏惟太
皇太后陛下坤儀正大毋徳慈仁照知四海之艱難
洞鑒羣臣之情偽不遺踈逖均被優恩臣早事三朝
誤知先帝初睹變更之議每陳安靖之謀言拙計踈
怨多援寡始求補外本欲安身不圖寵幸之心未快
憎嫌之素遂因疑事加以惡名流落十年必致死亡
之地竄投三郡益加逺小之鄉頼聖神之至明察愚
直之無過獨排衆謗移領吾興危迹再安孤根復植
逮兹新命不覺涕零惟天地之鴻私顧草木之何報
東南少事深慙素食之恩江海坐馳私有自憐之意
臣無任曕天望聖激切屏營之至謹奉表稱謝以聞
臣某誠惶誠恐頓首頓首謹言
欒城集巻第四十九
欒城集卷第五十
　啓事二十二首
　　賀歐陽副樞啓
右某啓伏審近膺休命遂總兵權凢在下風孰不自
慶以天下之辯士而議論兵革之要以朝廷之元老
而臨御猛悍之臣士民所以歡欣夷狄所以震懼昔
者漢之賈誼談論俊美止於諸侯相而陳平之屬實
為三公唐之韓愈詞氣磊落終於京兆尹而裴度之
倫實在相府夫陳平裴度未免謂之不文而韓愈賈
生亦常悲於不遇蓋人之於世羙惡必有所偏而天
之於人賦予亦莫能備伏惟樞密侍郎天才奇特髙
出古人餘論温純和樂海内士人之所望以開慰學
者世俗之所待以師保斯民果承寵榮入踐鈞軸手
執予奪身為安危施之事實則可以慘舒四方之人
見之筆墨則可以照曜萬世之下夫富貴之士所少
者文字而終莫能得貧賤之士所急者爵禄而亦不
可求有能力取其一端皆以自足於當世而况位在
樞府才為文師兼古人之所未全盡天力之所難致
文人之羙夫復何加謹奉啓陳賀不宣謹啓
　　北京謝韓丞相啓二首
右某咨頃違軒闥尋至北門自領簿書復將期月魏
都雄盛號稱河朔之上游職官卑微最為府中之末
吏事既甚夥議皆得參顧惟淺庸何以堪處而况旱
氣方退流民未還盗賊縱橫犴獄填委是健吏厲精
竭力而不足之日非庸人偷安自便而能辦之時伏
惟相公偉量絶人盛業蓋世樂育賢俊誤知鄙凢竊
觀佐幕之司似若無責之地勉强以處則事皆可與
因循而去則身實甚閑敢無自强少答知遇
　　又啓
右某近准中書劄子就差管句大名府路安撫總管
司機宜文字者頃塵制科已授商幕尋輒請告以便
養親貧窶無資還復求仕既來魏府幸邇家庭曾未
逾時就改此職邉鄙無事最為閑官俸給稍優尤便
私計自非昭文相公陶冶庶類順養衆情曲務鄙庸
常見存念則豈有進退之際皆從私心功效未聞旋
移新局顧恩造之甚厚思力報以未由區區之誠書
不能既
　　賀毆陽少師致仕啓
伏審累章得謝故邑榮歸位冠東宫寵兼舊職髙風
所振清議愈隆伏惟致政觀文少師道徳在人術學
蓋世早遊侍從蔚為議論之宗晩入廟堂隠然衆庶
之望屬三朝之終始更萬變之勤勞臨事而安莫測
弛張之用釋位既久始知靜鎭之功仰成績之不刋
信後來之難繼荐歷三鎮始終一心知無不言曾中
外而易意老而彌壯信賢達之過人衆皆以力事君
公獨以道自任仕以其力者力衰而後去進以其道
者道髙則難晋故七十致仕在禮則然而六一自名
此志久矣築室清頻琴書足以忘憂遺名四方珪組
蓋巳外物誰歟治國能就問以質疑惟是門人尚不
拒其來學伏以官守不獲躬詣門屏謹奉啓陳賀
　　迎陳述古舍人啓
右某啓伏審厭直玉堂公憂輔郡父老相慶吏屬竦
觀伏惟知府舍人道德精醇政術髙妙東南舊治久
振於士林臺閣遺風特髙於朝右魯侯為國始自泮
水何武按部首訪諸生不謂古人復見今日某承乏
黌舍久聞德音樂與斯人共被餘澤
　　賀致政曽太傅啓
伏審得謝明廷進兼異數首被衮衣之錫仍因旄節
之崇終始恩榮中外慶慰伏惟致政太傅侍中舊德
隆重元勲著明輔相三朝純固一節良士在位不求
旅力之功尚父雖衰猶荷鷹揚之託西鄙無事中扆
思䝨繼陳止足之誠自求清靜之樂付青簡以遺事
追赤松而並遊大節凛然四方仰止矧十載廟堂之
舊多一時几杖之賢年德最先命秩九峻出同憂患
措國步於安寧歸共優游播淸風於長乆某夙荷知
奬實倍歡欣謹奉啓陳賀
　　賀韓相州啓
伏審懇辭晋務歸守鄕邦歛藏爲國之方勉就還家
之樂進退有裕卷舒適冝伏惟某官才大難名功成
不處方三朝之終始更萬變之勤勞抗大節於群疑
擅元勲於不朽楚國巳定葉公邁其舊封唐室多虞
裴度久而在外遺功名於簡策樂民社於方州施無
不宜信處心之有道衆猶願治懐舊德以徒勞某夙
荷奬知實倍歡慰限以官守阻詣門庭
　　謝韓許州啓
伏念某為性迂踈居官簡惰日虞彈劾歸事耕桑敢
謂兼容尚形論薦恭惟安撫相公徳度宏逺謨猷老
成不居公相之隆退就方州之寄惟世俗之多務豈
棟梁之久聞復用之期曾無幾日願知之士豈惟一
人曾何巳棄之身未改見知之舊嗟駑馬之獨後期
枯枿於再榮為力已艱論恩則厚黽勉下禄心已切
歸歟愧負鴻終私何為而報此
　　賀河陽文侍中啓
伏審力辭樞務得請名邦恩禮便蕃中外慶慰伏惟
判府司徒侍中輔相三丗始終一心噐業崇深不言
而四方自服道徳髙妙無為而庶務以成此朝廷所
以遲遲於均佚之書而士民所以睠睠於保釐之命
顧惟出處之義實繄功名之終晋侯志於赤松晉公
安於緑野油然自得夫豈不懐矧惟三城蜜邇全洛
政獨止於民社樂有助於林泉道大難名信後來之
莫繼民猶思治恐久安之未遑
　　謝文公啓
伏念某遷踈已甚廢弃為宜偶來宛丘遂復三歲留
連寸禄久已愧於古人顧視當塗義無求於今日方
將圖宦遊於南土即暇豫於鴒原自屏逺方少安愚
分比者伏遇某官厭倦樞政偃息藩州忘陋質之無
堪恃舊知而增氣尺書自達方懐冐進之憂奏牘上
聞遽辱見收之請庠齋簡暇既深便於冗材徳宇崇
深固足安於一介仰慚伯樂之顧自知駑馬之姿雖
取信之無疑猶恐難於必售其為感激難既敷陳
　　賀張宣徽知青州啓
伏審入覲帝廷榮加使秩遂解南籥作鎮東藩新命
既傳衆情胥恱伏惟某官宇量冠古德業在人直道
而行神聽靖共之德不改其度人知賢達之風師保
斯民望之已久進登異數禮亦為宜雖分職於遐方
實均榮於二府老成猶用人有望於安寧旌斾來東
迹稍於安孤拙某官守有限慶謁未遑聸望傾依衷
誠踴躍
　　謝改著作佐郎啓
右某啓今月某日䝉恩改前件官者迂拙之人廢棄
已久偶歲成之及格䝉敘法之推恩忝冐既深榮幸
兼至伏以方今聖人在上多士盈廷挾策讀書皆道
德宏深之士涖官從政並才術縱橫之人珪壁煒煌
顧瓦礫而安用松筠挺拔嗟蕭艾之徒生固天地付
予之特殊宜朝廷進退之亦異朝遊山林之十羣鳥
獸之喧卑暮登霄漢之塗接鸞皇之翔厲是以羣材
並騖百度咸熈顧視駑駘伏鹽車而已幸旁睨樸􁂶
竢樵爨以何詞曾謂庸虛亦䝉遷補伏念某才性鄙
拙學問空踈早歲猖狂誤塵科舉蹉跎二紀見者興
嗟奔走四方泰然自得老馬無求於再駕死灰豈意
於復然無負郭之桑麻願歸耕而未果効乘田之畜
牧荷竊禄以偷安實無望於榮華顧常憂於罪戾寵
至逾分誠不自知此盖伏遇某官(二府)左右明時陶
鈞庶物春陽既至草木皆生有不次之舉以待賢才
有銓綜之常以御羣吏使賢者無久留之嘆不肖者
有寸進之縁雖三代用人之明何以過此故一介受
恩之賤㒺不知歸感戴徒深敷陳㒺既
　　謝張公安道啓
右某啓伏以少年遊學方成都樂職之秋壯嵗效官
復淮陽卧治之日矧留都之清淨眷募府之優閑再
辱辟書重收孤迹哀憐廢弃之久誰復肯然綢繆罇
俎之歡亦非偶爾伏惟晋守宣徽太尉才髙一世望
重累朝體河岳之兼容納涓埃而不間衣食有奉巳
寛盡室之憂道徳照人况復終身之幸
　　賀孫樞密啟
右某啓伏審王畿報政兵府豋賢中外同歡士夫相
慶伏惟樞密諫議才業兼劭忠厚有餘早試煩難識
民間之情偽晩依潜躍相龍徳之光享出當干城入
賛心膂温然不伐徳望逾隆卓爾自將風節彌壯固
上心之久簡且人皇之攸歸方今武備載張邊防未
弛導迎善意猶有望於仁人保養遺氓終愈光於令
問某早遊門下實倍歡情趨謁末由瞻依徒切
　　謝黄察啓
右某啓伏審不弃空踈過形論薦廢退巳乆慙懼靡
遑誠以進無干世之才出爲茍禄之仕強顔未去襆
被以須方河堤潰决之餘當流民紛委之地皇華在
隰務咨度以求賢鴻鴈于飛待劬勞而安宅是冝舉
勵精之能吏効奔走於當時老鈍之資樸􁂶何取豈
謂採聽之誤曲加奬飾之榮此蓋伏遇某官德在兼
容仁存久棄有霜臺嚴肅之威而不用有繡衣擊斷
之勢而不施既示含容復䝉甄録然以東州之廣才
士如林輒先衆人豈勝厚愧感佩之切敷染奚殫
　　賀趙少保啓
右某伏審得謝眀廷榮歸故里參東宫之羽翼增南
國之光華搢紳竦觀貪懦知愧伏惟致政少保德侔
金玉節貫氷霜早入諫垣凛乎蹇諤之足畏晩陪國
論温然忠厚之可依逮此分憂所至稱治因俗為政
無寛猛之常與民息肩有清靜之化士夫倚以為重
邦家仰以為安而止足之心早巳自許再三之請久
而後從退居水石之鄉自放簪裳之外優逰空寂
有以知萬物之輕呼吸清華有以期百年之壽激揚
頺俗師表後生卓然先覺之風坐致不言之益某因
縁末契誤辱見知舊德不晋雖同海内之公怨髙節
愈劭私喜哲人之克終欣慰之多敷染難盡
　　賀文太師致仕啓
右某啓伏審得謝中朝歸老西洛位極師保望隆古
今止足之風中外所嘆伏惟致政太師躬䕫臯之偉
業兼方召之壯猷翼亮三朝始終一節百辟共傳於
遺事四夷想聞於風聲民恃以安士思為用尚父雖
老而鷹埸未衰猛虎在山而藜藿不採況復坐而論
道本無黃髮之嫌出以濟時何負赤松之約而能去
如脫屣名重太山近世以來一人而已方將翺翔嵩
少之下沂回伊洛之間身寄白雲堂開緑野釋鼎鍾
之重負收竹帛之餘光雖使圖之丹青奉以尸祝衆
之所願誰復間然某蚤以空踈誤辱知奬嘗欲借潤
於河海庶幾自効於錙銖而蹇拙多艱漂流歴歲誓
將歸掃墳墓絶意功名罪籍得除或成過洛之幸舊
恩未棄尚許豋門之遊一聽話言永畢㣲願猶能作
為歌頌傳示無窮俯慰平生仰答恩遇瞻望台屏不
勝區區謹奉啓陳賀
　　謝兩發運啓
某啓竊以廢棄餘生黽俛禄仕偶依按治之末茍全
踈拙之資敢謂并容過形論薦某少年喜事誠有意
於功名中歲早衰願投迹(林/扵)莾徒以竄逐未久不敢
言歸耕稼無資未能捨禄馬病伏櫪實畏馳走之勞
木落歸根久忘發生之念伏承某官德業深厚名冠
士夫委寄優隆地連湖海思與明主廣育材能遍求
屬官不棄憔悴百里之政曾比毫髮之輕一言之容
遂致鼎鍾之重然方今聖沿初啓羣賢彚征敢以衰
朽之餘輒塵英乂之列感激雖至慙懼寔深
　　賀范端明啓
某啓伏以仁厚之深老有餘福退閑雖久坐致優恩
中外相傳歡欣一意伏惟致政端明丈文鄉邦舊德
翰苑老成蚤擅價於文章晩收功於忠義謀安社稷
之重言發卿士之先事成耻於自陳功大難於久揜
既及身而顯曜亦延世以褒嘉信天道之不誣而隂
徳之必報某早承眷與喜倍等倫不獲躬詣門屏脩
慶謹奉啓陳賀
　　除中書舍人謝執政啓
某啓近䝉聖恩除前件官仍改賜章服者謫宦江湖
歳月已久置身臺省志氣未安繼登翰墨之埸勉出
絲綸之語辭而不獲處之益驚凢物之生小大異稱
惟人所處閑劇宜有狚猿無事於冠裳爰居不樂於
鍾鼔操之則慄舍之則安是以造物者聽其自然而
用人者貴於因任然後才得其適性無所傷某少而
讀書中頗喜事既挾策以干世誠妄意於濟時奏牘
之多既比狂於方朔流涕之切亦效直於賈生比困
幽憂始聞大道汎若虛舟之獨往寂如死灰之不然
久於索居遂以無用以謂良冶之砥石不能發無刃
之金大匠之斧斤不能器不才之木自放而已蓋將
終焉豈意大眀之繼升廣收諸賢以自助驥騄之乘
而罷駑與焉楩柟之林而樗櫟在是橫䝉見録漫不
自知此蓋伏遇某官道大難名才髙不器深念格天
之業本由得士之功致二老於幽遐罄九官之汲引
下迨微陋或䝉甄收曾是放棄之餘輒參侍從之列
朝衣肉食雖懐歸而未由濡足纓冠顧所居之當爾
冀斯民之大定幸四國之無虞碌碌何功猶或一書
於竹帛堂堂偉績尚能悉載於聲詩過此以還未知
所措
　　　除尚書右丞諸公免書
某啓伏䝉聖恩除某中大夫守尚書右丞者恩出非
常心知逾分雖懇辭之未獲要得請以爲安竊以政
事之臣國勢所係得其人則四方斯訓非所用則百
辟何觀顧可私於一人致坐失於大體某家世寒陋
資禀冥煩早歲讀書徒以文翰自喜莫年臨事動由
迂闊見譏既自知之不疑矧衆言之何頼方虞汰斥
遽尔超升況今二聖天臨羣公彚進五臣翊舜自格
無爲之功一德承湯已膺克享之報豈容不肖或與
其間伏望某官因進見之餘言達外廷(公/之)論進賢退
否旣鈞軸之當爲置散投閑抑空踈之常分茍無滿
溢之懼盡出陶鎔之私
　　謝啓
某啓誤䝉詔恩選備臺轄小才知愧空傴僂以循牆
成命莫回嗟負乘而致冦竊以先皇昔開於官制兩
丞特異於唐餘上參萬務之幾下總六聮之劇既用
人之不次宜得士之非常如某家世甚寒資望尤薄
雖學存於古而言輒謂迂志切於時而舉不知務禁
林清要文譽缺然憲府密嚴忠言無幾方乞閑而自
便遽躐等以叨榮此蓋伏遇某官至德在人清議服
世推轂多士雅聞成就之功一意本朝樂有俊良之
助積薪不嫌其居上蟠木凾為之先容坐致空踈誤
䝉甄拔其為感幸難盡言宣
　代人咨事八首
　　子瞻答周郎中啓
伏承不察空踈辱示書教稱道過實慚懼交至某自
少讀書喜作文字志氣方銳以多為賢流傳世俗誤
見推許近歲以來遭罹患難舊學哀落加以當世文
士述作至多每一開編終日驚嘆故自近日深自歛
退未嘗有所為文方欲收拾舊書而已傳布四方不
可復揜豈謂賢達上復以此見稱每讀來書秪增愧
汗所示古今詩二卷詞藻既贍格律又髙誦詠再三
浩不可測辱賜之厚未知所報
　　張公安道答吕陶屯田啓
伏審决策大廷程文優等聲華籍甚慶慰良深某官
學問該通業履淳固耻浮言之希世依直道以干時
進不失榮退無所負惟是六科之建始於兩漢之隆
衆所共趨久而成俗盛極則反固唯物理之常然忠
告未哀猶有設科之本意茍遺風之可挹曾外物之
何加勿用猥并本無求於執事不忘藨蓘終有獲於
豐年比者過示長牋曲形厚意
　　陳述古舍人謝兩府啓
久塵近侍愧於無能出補外官適其素願始布條詔
親見吏民秋夏豐豋人懐富足之樂風俗淳厚庭無
爭訟之諠曽何施為遂底清淨某老大無取介特自
將平昔之學嘗志於治民仕宦之勞每深於陟屺願
之久矣乃今得之此蓋伏遇某官道德崇深器業宏
逺銓綜羣吏不知中外之殊鎮撫多方常先陪輔之
重舉此善地寄之鄙人私欲不違知陶鈞之有自官
守無事况迂拙之所宜感激之誠敷陳㒺既
　　又謝兩制啓
蹇拙之資久塵於侍從恩寵之誤猶寄於藩維祗服
休光已臨所部某歴職無補每以為慚揣巳甚明固
嘗自乞荷聖恩之未弃付近郡以偷安太昊之墟風
俗猶厚長淮以北魚稻梢豐親養無違私計自得曽
何鄙薄獲此便安此蓋伏遇某官學術精深才猷駿
懋眷奬方厚議論持平頃與同朝固服膺之有素獲
守善地滋荷徳之不忘視事云初馳誠㒺既
　　張聖民修撰謝二府啓
待罪海壖方虞於曠敗分憂畿外尤荷於陶鈞祗見
吏民布宣條詔累歲豐稔略無罷人積雨開明粗有
秋稼方郡邑之無事顧庸懦以何為某早從宦遊舊
恱圖史旋承乏於劇職勉從事者歷年心迷簿領之
煩力殫錢榖之計逮兹出守之地復修舊學之餘政
事稍閒初心自得曾何幸㑹獲此便安此蓋伏遇某
官道徳濟時宇量包世爕和中外耻一物之未寧容
養賢愚思羣材之各遂顧鄙儒之無狀竊近輔以偷
安雖荷徳之深無忘於瞻仰而營職之外何補於涓
埃慚懼之誠敷述難既
　　齊州李諫議問候文侍中啓
伏審卧鎮别京臨制北鄙政務休簡兵民乂安恭惟
某官徳邁古人望隆當世陶冶多士盡布公卿之間
輔翼累朝陟配皇王之化卷懐事業偃息方(風/州)俗未
澄非老成而莫定邊鄙尚竦須重徳以謀安衆口所
期天心將應即日冬候凝冽鈞履康寧某迫此莫年
尚玷鄉郡道路不逺德化所覃瞻仰徒深伏謁無路
敢祈保衛以慰傾依
　　李諫議賀郭宣徽知并州啓
伏審謀帥廟堂授鉞方面風聲所被邊鄙自安伏惟
某官學本詩書思含韜略入參樞近出揔戎行謀慮
宏深隠若長城之固動用安靜不求一日之功勲名
既隆釁故隨至進退有裕望實兼隆令尹三豋曽喜
色之莫見頻陽復起信前計之可從方今卒乘久安
盟好猶在用人既得知廟勝之有成俾國咸休顧公
策之安出某老拙無用退守鄉邦側聆休嘉以慰瞻
望
　　　李諫議謝二府啓
某為性甚愚篤於自信與人無忌拙於周旋頃者得
遇監司造為浮謗浼塵上聽紛然罪戾之多傳播四
方重為衰老之愧飛(為許已/章自理)踈雖循省之無瑕顧吹
求之巳密恃照臨於皎白信俯仰於平衡不竢辯明
坐獲昭洗枯根再生於時雨敗舟獲濟於驚瀾名節
既全死生為幸此蓋伏遇某官持大鈞而播物奮至
鑒以臨人定妍醜於須臾無施巧偽憐衰罷之易毁
曲為保全德厚恩隆感深涕隕某老病既久思求歸
而未能荷戴雖多恐圖報之無日激切之至敷述奚
殫
欒城集巻第五十
