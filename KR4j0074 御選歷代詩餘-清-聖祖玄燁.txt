#+TITLE: 御選歷代詩餘-清-聖祖玄燁
#+DATE: 2016-06-11 12:26:44
#+SOURCE: github.com/kanripo/KR4j0074 master 901a4534                
　欽定四庫全書
御製選歴代詩餘序
　詩餘之作蓋自昔樂府之遺音而後人之審聲選調所
　由以縁起也而要皆昉於詩則其本末源流之故有可
　言者古帝舜之命䕫典樂曰詩言志歌永言聲依永律
　和聲可見唐虞時即有詩而詩必諧於聲是近代倚聲
　之詞其理固已寓焉降而殷周孔子刪而為三百五篇
　樂正而雅頌得所考其時郊廟眀堂升歌宴饗以及鄉
　飲報賽莫不有詩以叶於笙簫琴瑟之間自詩變為騷
　騷衍為賦雖旨兼出乎六義而聲弗拘於八音至漢而
　郊祀房中鐃歌鼓吹琴曲雜詩皆領於樂官于是始有
　樂府名迄於六代操觚之家按調屬題徴辭赴節日趨
　婉麗以導宫商唐興古詩而外創為近體而五七言絶
　句或傳於伶人顧他詩不盡協於樂部其間如李白之
　清平調憶秦娥菩薩鬘劉禹錫之浪淘沙竹枝詞洎温
　庭筠韋莊之徒相繼有作而新聲迭出時皆被諸管弦
是詩之流而為詞已權輿於唐矣宋初其風漸廣至周
邦彦領大晟樂府比切聲調篇目頗繁栁永復増置之
詞遂有専家一時綺製可謂極盛雖體殊樂府而句櫛
字比亷肉節奏不爽寸黍其於古者依永和聲之道洵
有合也然則詞亦何可廢歟朕萬㡬清暇博綜典籍於
經史諸書有闗政教而禆益身心者良已纂輯無遺因
流覽風雅廣識名物欲極賦學之全而有賦彚欲萃詩
學之富而有全唐詩刋本宋金元眀四代詩選更以詞
者繼響夫詩者也乃命詞臣輯其風華典麗悉歸於正
者為若千巻而朕親裁定焉夫詩之楊厲功徳鋪陳政
事固無論矣至於桑中蔓草諸什而孔子以一言蔽之
曰思無邪盖蕙茝可以比賢者嚶鳴可以喻友生茍讀
其詞而引伸之觸類之範其軼志砥厥貞心則是編之
含英咀華敲金戛玉者何在不可以思無邪之一言該
之也若夫一唱三歎譜入絲竹清濁髙下無相奪倫殆
宇宙之元音具是推此而沿流討源由詞以溯之詩由
詩以溯之樂即簫韶九成其亦不外於本人心以求自
然之聲也夫
康熈四十六年七月十二日
欽定四庫全書
欽定凡例
　一詞者詩之餘也詩三百篇皆可歌採諸列國領於
　　樂官至漢而為樂府古詩至唐而為古今體詩而
　　詩不盡叶於管弦自李白創為菩薩鬘憶秦娥二
　　詞以及白居易王建温庭筠韋莊諸人相繼有作
　　流傳詞苑至南北宋而大盛雖體製因時遞變而
　　和聲協律之中具有古樂府遺意今自唐迄明網
　　羅採擇彚為成書鼓吹風雅
　一自昔詩餘每有獨標調名而不著題目者亦有以
　　本意為題者兹不因題分類第以調之長短為次
　一詩餘調名有一體而分數名者有詞人自撰新名
　　者有同一調名而體有不同者今各註明於下
　一是選録其風華典麗而不失於正者為準式其沉
　　鬱排宕寄托深逺不渉綺靡卓然名家者尤多收
　　録
　一詩餘原有圖譜與舊詞多有未合是選廣搜名作
　　註明各體故不另立圖譜
　一詞人以時代為序其爵里姓氏彚載巻後
　一閨媛方外工詞擅名者代不乏人是選亦皆採入
　一詩餘有因事而發流傳為詞話者别録巻末
　一是選以字數多寡分巻不分小令中調長調有名
　　詞係本調之始因後人改作少字遂列於前而本
　　調反作又一體者每調註釋自明也
　欽定四庫全書
御選歴代詩餘編纂官
　　日講官起居注翰林院侍讀學士(臣/)沈辰垣
　　　司經局洗馬兼翰林院修撰加二級(臣/)王奕清
　　　提督廣西學政翰林院編修(臣/)閻錫爵
　　　翰　林　院　編　修　(臣/)　余正健
　　編録人員
　　　舉　　　　　　　　　　人(臣/)楊祖楫
　　　拔　　　　貢　　　　生(臣/)呉　襄
　　　歲　　　　貢　　　　生(臣/)王時鴻
　　　歲　　　　　貢　　　　生(臣/)俞　楷
　　欽賜　　監　　生　　生　　員(臣/)秦　培
　　欽賜　　監　　生　　生　　員(臣/)楊　湝
　　欽賜　　監　　生　　生　　員(臣/)呉陳琰
　　欽賜　　監　　生　　生　　員(臣/)鄔維新
　　欽賜　　監　　生　生　員(臣/)呉景果
　欽賜　　監　　生　　生　　員(臣/)于樹範
　欽賜　　監　　生　　生　　員(臣/)王維淮
　　監　　　　　　　　　　　生(臣/)杜　詔
　　監　　　　　　　　　　　生(臣/)呉元豐
　　監　　　　　　　　　　　生(臣/)于　枋
　　監　　　　　　　　　　　生(臣/)儲在文
　　生　　　　　　　　　　　員(臣/)王維漢
　　儒　　　　　　　　　　　童(臣/)呉學禮
　　儒　　　　　　　　　　　童(臣/)錢元台
　欽定四庫全書　　　　　集部十
御選歴代詩餘總目　　　　　詞曲類二(詞選之屬/)
　　巻一
　　　六十調　　　　詞一百八十八首
　　巻二
　　　三十二調　　　詞一百六十六首
　　巻三
　　　二十八調　　　詞一百四十二首
　　巻四
　　　十八調　　　　詞一百二十九首
　　巻五
　　　一調　　　　　詞一百四十三首
　　巻六
　　　一調　　　　　詞一百二十五首
　　巻七
　　　一調　　　　　詞一百三十一首
　巻八
　　四十調　　　　　詞一百三十八首
　巻九
　　一調　　　　　　詞一百八十五首
　巻十
　　四調　　　　　　詞一百四十四首
　巻十一
　　十九調　　　　　詞一百二十首
　巻十二
　　十五調　　　　　詞一百二十九首
　巻十三
　　一調　　　　　　詞一百十九首
　巻十四
　　一調　　　　　　詞一百四首
　巻十五
　　十一調　　　　　詞一百三十七首
　巻十六
　　十調　　　　　　詞一百二十二首
　巻十七
　　十五調　　　　　詞一百二十三首
　巻十八
　　八調　　　　　　詞一百十九首
　巻十九
　　五十六調　　　　詞一百十九首
　巻二十
　　八調　　　　　　詞一百十六首
　巻二十一
　　三調　　　　　　詞一百二十五首
　巻二十二
　　四十一調　　　　詞一百三首
　巻二十三
　　五十七調　　　　詞一百十五首
　巻二十四
　　二調　　　　　　詞一百二十五首
　巻二十五
　　三十二調　　　　詞一百三十九首
　巻二十六
　　十八調　　　　　詞一百二十八首
　巻二十七
　　一調　　　　　　詞一百八首
　巻二十八
　　一調　　　　　　詞一百三十八首
　巻二十九
　　三十三調　　　　詞一百六首
　巻三十
　　一調　　　　　　詞一百二十七首
　巻三十一
　　一調　　　　　　詞一百十一首
　巻三十二
　　五調　　　　　　詞一百十四首
　巻三十三
　　二調　　　　　　詞一百五首
　巻三十四
　　二十四調　　　　詞一百四首
　巻三十五
　　二十五調　　　　詞一百二十六首
　巻三十六
　　一調　　　　　　詞一百十一首
　巻三十七
　　三十四調　　　　詞一百十二首
　巻三十八
　　二調　　　　　　詞一百十四首
　巻三十九
　　一調　　　　　　詞一百八首
　巻四十
　　一調　　　　　　詞一百三十八首
　巻四十一
　　二十調　　　　　詞九十六首
　巻四十二
　　二調　　　　　　詞一百二十二首
　巻四十三
　　四十調　　　　　詞八十三首
　巻四十四
　　三調　　　　　　詞九十首
　巻四十五
　　二十六調　　　　詞九十首
　巻四十六
　　一調　　　　　　詞一百一首
　巻四十七
　　二十七調　　　　詞九十六首
　巻四十八
　　二十七調　　　　詞九十一首
　巻四十九
　　十四調　　　　　詞九十一首
　巻五十
　　三十調　　　　　詞七十首
　巻五十一
　　一調　　　　　　詞七十四首
　巻五十二
　　三十一調　　　　詞七十四首
　巻五十三
　　四十八調　　　　詞七十五首
　巻五十四
　　三十九調　　　　詞七十三首
　巻五十五
　　一調　　　　　　詞七十五首
　巻五十六
　　一調　　　　　　詞七十六首
　巻五十七
　　二十七調　　　　詞八十三首
　巻五十八
　　二調　　　　　　詞七十九首
　巻五十九
　　二十調　　　　　詞七十四首
　巻六十
　　一調　　　　　　詞八十二首
　巻六十一
　　五調　　　　　　詞七十八首
　巻六十二
　　二十六調　　　　詞七十四首
　巻六十三
　　十調　　　　　　詞六十四首
　巻六十四
　　三十二調　　　　詞六十九首
　巻六十五
　　三十三調　　　　詞六十八首
　巻六十六
　　三十七調　　　　詞六十八首
　巻六十七
　　一調　　　　　　詞六十四首
　巻六十八
　　一調　　　　　　詞六十七首
　巻六十九
　　一調　　　　　　詞六十六首
　巻七十
　　五調　　　　　　詞六十五首
　巻七十一
　　三十八調　　　　詞六十四首
　巻七十二
　　六調　　　　　　詞六十九首
　巻七十三
　　三十二調　　　　詞六十四首
　巻七十四
　　一調　　　　　　詞六十二首
　巻七十五
　　七調　　　　　　詞六十四首
　巻七十六
　　十四調　　　　　詞五十九首
　巻七十七
　　一調　　　　　　詞六十二首
　巻七十八
　　十九調　　　　　詞五十八首
　巻七十九
　　七調　　　　　　詞五十五首
　巻八十
　　七調　　　　　　詞五十六首
　巻八十一
　　三十九調　　　　詞六十首
　巻八十二
　　十三調　　　　　詞五十六首
　巻八十三
　　二十九調　　　　詞六十三首
　巻八十四
　　二十九調　　　　詞五十四首
　巻八十五
　　二十二調　　　　詞五十九首
　巻八十六
　　十九調　　　　　詞四十四首
　巻八十七
　　十八調　　　　　詞四十三首
　巻八十八
　　十八調　　　　　詞四十八首
　巻八十九
　　一調　　　　　　詞四十七首
　巻九十
　　一調　　　　　　詞四十五首
　巻九十一
　　十調　　　　　　詞四十六首
　巻九十二
　　三調　　　　　　詞四十四首
　巻九十三
　　四調　　　　　　詞四十九首
　巻九十四
　　一調　　　　　　詞五十三首
　巻九十五
　　一調　　　　　　詞五十七首
　巻九十六
　　四調　　　　　　詞四十八首
　巻九十七
　　二十一調　　　　詞四十五首
　巻九十八
　　十一調　　　　　詞三十三首
　巻九十九
　　十六調　　　　　詞三十九首
　巻一百
　　二十一調　　　　詞二十九首
　　　自十六字至二百四十字共一千五百四十調
　　　詞九千零九首
　巻一百一
　　詞人姓氏　　　　唐五代十國
　巻一百二
　　詞人姓氏　　　　宋
　巻一百三
　　詞人姓氏　　　　宋
　巻一百四
　　詞人姓氏　　　　南宋
　巻一百五
　　詞人姓氏　　　　南宋
　巻一百六
　　詞人姓氏　　　　南宋
　巻一百七
　　詞人姓氏　　　　南宋
　巻一百八
　　詞人姓氏　　　　金
　巻一百九
　　詞人姓氏　　　　元
　巻一百十
　　詞人姓氏　　　　明
　巻一百十一
　　詞話　　　　　　唐
　巻一百十二
　　詞話　　　　　　唐
　巻一百十三
　　詞話　　　　　　五代十國
　巻一百十四
　　詞話　　　　　　宋
　巻一百十五
　　詞話　　　　　　宋
　巻一百十六
　　詞話　　　　　　宋
　巻一百十七
　　詞話　　　　　　南宋
　巻一百十八
　　詞話　　　　　　南宋
　巻一百十九
　　詞話　　　　　　金元
　巻一百二十
　　詞話　　　　　　明
　　　自唐迄明共詞人九百五十七人詞話七百六
　　　十三則
　　　　(臣/)等謹案歴代詩餘康熙四十六年
　御定侍讀學士臣沈辰垣等編纂所収一千五百四
　　　　十調九千餘首為一百巻自唐及明詞人姓
　　　　氏十巻詞話十巻都一百二十巻詩降而詞
　　　　實始於唐若菩薩蠻憶秦娥憶江南長相思
　　　　之屬本是唐人之詩而句有長短遂為詞家
　　　　權輿故謂之詩餘為其上承於詩下沿為曲
　　　　而體裁近雅士人多習為之北宋巳極其工
　　　　南宋尤臻其盛金元逮明作者代有或成専
　　　　集而藏書家多未見収陳振孫書録解題馬
　　　　端臨經籍攷論採亦略至向來選本若家宴
　　　　集謫仙集蘭畹集復雅歌辭類分樂章羣公
　　　　詩餘後編及草窗周氏選皆佚不傳惟顧從
　　　　敬所編草堂詩餘盛行數百年而持擇未當
　　　　識者病之是選廣搜嚴辨務極精博實為詞
　　　　選之大成且自來選家多沿草堂之陋强分
　　　　小令中調長調之目至謂五十八字以内為
　　　　小令五十九字至九十字為中調九十一字
　　　　以外為長調不知宋人編詞長者曰慢短者
　　　　曰令初無所謂中調長調也是選前後悉以
　　　　字數多少為次不復别生區别尤足盡袪沿
　　　　襲之説云乾隆四十六年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
　欽定四庫全書
御選歴代詩餘巻一目録(起十四字至/二十八字)
　　　竹枝
　　　　皇甫松
　　　前調(又一體/)
　　　　皇甫松
　　　十六字令
　　　　張孝祥(二首/)
　　　　袁去華(二首/)
　　　　周玉晨
　　　閒中好
　　　　鄭符
　　　前調(又一體/)
　　　　叚成式
　　　　張希復
　　　漁父詞
　　　戴復古(二首/)
　　梧桐影
　　　吕巖
　　紇那曲
　　　劉禹錫
　　羅嗊曲
　　　劉采春(三首/)
　　一片子
　　　無名氏
　　苦薩蠻
　　　李宴
　　　王庭筠(二首/)
　　　孟宗獻
　　清平樂
　　　施岳
　　采桑子
　　　徐氏
　　南歌子
　　　温庭筠(四首/)
　　荷葉杯
　　　温庭筠(三首/)
　　甘露歌
　　　王安石(三首/)
　　凭䦨人
　　　邵亨貞
　　踏陽春
　　　無名氏
　　舞馬詞
　　　張說(三首/)
　　三臺令
　　　王建(三首/)
　　　韋應物
　　　沈括(二首/)
　　　胡儼(三首/)
　　　夏言
　　　馮鼎位
　　塞姑
　　　無名氏
　　迴波樂
　　　李景伯
　　　沈佺期
　　凭䦨人(又一體/)
　　　倪瓚
　　花非花
　　　白居易
　　摘得新
　　　皇甫松(二首/)
　　南歌子(又一體/)
　　　歐陽炯
　　　張泌(三首/)
　　雙鴈兒
　　　楊无咎
　　荷葉杯(又一體/)
　　　顧敻(二首/)
　　望江南
　　　白居易(三首/)
　　　劉禹錫
　　　温庭筠
　　　黄損
　　　皇甫松(二首/)
　　　南唐李煜(四首/)
　　　牛嶠
　　　伊用昌
　　　金德淑
　　　瞿佑(四首/)
　　　商輅
　　　楊愼(二首/)
　　　顧同應
　　　王世貞(二首/)
　　　魏浣初
　　　錢繼章
　　　施紹華
　　　陳子龍
　　漁歌子
　　　張鶴齡
　　　張志和(五首/)
　　　南唐李煜(二首/)
　　　和凝
　　　歐陽炯
　　　李珣(二首/)
　　　宋髙宗(二首/)
　　　徐積
　　　張炎
　　　完顔璹(二首/)
　　　呉鎭
　　　管道昇(二首/)
　　　劉基(五首/)
　　　呉兖
　　樂遊曲
　　　陳金鳯(二首/)
　　春曉曲
　　　朱敦儒
　　前調(又一體/)
　　　張元祥
　　解紅
　　　和凝
　　歩虛詞
　　　李德裕
　　桂殿秋
　　　李白
　　　向子諲
　　南鄉子
　　　歐陽炯(二首/)
　　　馮鼎位
　　瀟湘神
　　　劉禹錫
　　赤棗子
　　　歐陽炯
　　章臺栁
　　　韓翃
　　楊柳枝
　　　柳氏
　　法曲獻仙音
　　　薩都拉(二首/)
　　搗練子
　　　南唐李煜(二首/)
　　　王之望(三首/)
　　　劉基
　　　呉子孝
　　　葛一龍
　　　錢繼振
　　　葉小鸞
　　前調(又一體/)
　　　商景蘭
　　　王微
　　清平調引
　　　李白
　　竹枝(又一體/)
　　　孫光憲(二首/)
　　栁枝
　　　温庭筠(二首/)
　　阿娜曲
　　　楊太眞
　　欵乃曲
　　　栁宗元
　　前調(又一體/)
　　　元結(三首/)
　　小秦王
　　　無名氏
　　　楊愼
　　陽闗曲
　　　王維
　　　蘇軾
　　遣隊
　　　毛滂
　　八拍蠻
　　　孫光憲
　　前調(又一體/)
　　　閻選
　　采蓮子
　　　皇甫松(二首/)
　　浪淘沙
　　　劉禹錫
　　天淨沙
　　　無名氏
　　　孟昉(十三首/)
　　前調(又一體/)
　　　喬吉
　　　無名氏(二首/)
　　字字雙
　　　　王麗眞
　　　　陳翼飛
　
　
　
　
　
　
　
　
　
　
　
　
　
御選歴代詩餘巻一目録
　欽定四庫全書
御選歴代詩餘巻一(起十四字/二十八字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　　竹枝
　　　　(一名巴渝詞唐人所作皆言蜀中風景如白居易/劉禹錫作皆七言絶句此以二句十四字成調中)
　　　　(註竹枝女兒字乃歌時羣和之聲猶采蓮曲之舉/棹年少也後人塡詞不拘蜀地但寫風景為多耳)
　　　　竹枝　　　　　　　　　　　　　　　　皇甫松
　芙蓉並蔕(竹/枝)一心連(女/兒)花侵槅子(竹/枝)眼應穿(女/兒)
　　　　前調(又一/體)　　　　　　　　　　　　　　皇甫松
　山頭桃花(竹/枝)谷厎杏(女/兒)兩花窈窕(竹/枝)遥相映(女/兒)
　　十六字令
　　　　(一名歸梧謡一字起句作三字起强分/調名者非是有以五字為起句者益謬)
　　　　十六字令　　　　　　　　　　　　　　張孝祥
　歸獵獵薫風捲繡旗攔敎住重舉送行杯
　　　　前調　　　　　　　　　　　　　　　　張孝祥
歸數得宣麻拜相時秋前後公衮更萊衣
　　前調　　　　　　　　　　　　袁去華
歸目斷吾廬小翠微斜陽外白鳥傍山飛
　　前調　　　　　　　　　　　　袁去華
歸隨分山家有蕨薇陶元亮千載是吾師
　　前調　　　　　　　　　　　　周玉晨
眠月影穿牎白玉錢無人弄移過枕函邊
　閒中好
　　(以首三字為調始於鄭符諸/人後多效之單調十八字)
　　閒中好(題永/夀寺)　　　　　　　　　鄭　符
閒中好盡日松為侣此趣人不知輕風度僧語
　　前調(又一/體)　　　　　　　　　　叚成式
閒中好塵務不縈心坐對當牕朩看移三面陰
　　前調　　　　　　　　　　　　張希復
閒中好幽磬度聲遲巻上論題肇畫中僧姓支
　漁父詞
　　(單調十八字僅/見戴復古作)
　　漁父詞　　　　　　　　　　　戴復古
漁父飲不須錢柳枝斜貫錦鱗鮮換酒却歸船
　　前調　　　　　　　　　　　　戴復古
漁父醉釣竿閒柳下呼兒牢繫船髙眠風月天
　梧桐影
　　(一名落日斜皆以詞中字/句為調名也單調二十字)
　　梧桐影(景徳寺/僧房)　　　　　　　　吕　巖
落日斜秋風冷今夜故人來不來敎人立盡梧桐影
　紇那曲
　　(紇那本唐樂府名北客歌之若竹/枝之歌於巴渝即五言絶句也)
　　紇那曲　　　　　　　　　　　劉禹錫
楊栁鬱青青竹枝無限情同郎一回顧聽唱紇那聲
　羅嗊曲
　　(作於唐妓劉采春一名望夫歌亦即五言絶句元/稹贈劉詩云更有惱人腸斷處選詞能唱望夫歌)
　　(即指羅/嗊曲也)
　　羅嗊曲　　　　　　　　　(唐妓/)劉采春
莫作商人婦金釵當卜錢朝朝江口望錯認幾人船
　　前調　　　　　　　　　　　　劉采春
不喜秦淮水生憎江上船載兒夫壻去經歲又經年
　　前調　　　　　　　　　　　　劉采春
那年離别日只道往桐廬桐廬人不見今得廣州書
　一片子
　　(亦是五言絶句/别立調名也)
　　一片子　　　　　　　　　　　無名氏
栁色青山映棃花雪鳥藏緑牕桃李下閒坐歎春芳
　菩薩蠻
　　(本調乃蔓調四十四字此一體/見中州樂府單調二十二字)
　　菩薩蠻　　　　　　　　　　　李　宴
斷腸人去春將半歸客倦花飛小牕寒夢曉誰與畫雙
睂
　　前調　　　　　　　　　　　　王庭筠
斷腸人恨餘香換塵暗瑣牕春小花簷月曉屏掩半山
青
　　前調　　　　　　　　　　　　王庭筠
客愁楓葉秋江隔行逺望髙城故人新恨苦斜日曉啼
鶯
　　前調　　　　　　　　　　　　孟宗獻
睡驚秋近鳴蟲砌蒼鬢摻匀霜影孤燈翳冷長歎浩歌
狂
　清平樂
　　(此亦清平樂四十六字之/半調也見周密絶妙詞選)
　　清平樂　　　　　　　　　　　施　岳
水遥花暝隔岸炊煙冷十里垂楊揺嫩影宿酒和愁都
醒
　采桑子
　　(本調乃四十四字此本蜀花蕊北行題/壁未竟之作唐詞選中載之二十二字)
　　采桑子　　　　　　　　(蜀宫人/)徐　氏
初離蜀道心將碎離恨緜緜春日如年馬上時時聞杜
鵑
　南歌子
　　(一名春宵曲一名水晶簾隋唐以來曲多以子名/張衡南都賦云坐南歌兮起鄭舞歌或作柯取淳)
　　(于棼事單調/二十三字)
　　南歌子　　　　　　　　　　　温庭筠
手裏金鸚鵡胸前繡鳯凰偷眼暗形相不如從嫁與作
鴛鴦
　　前調　　　　　　　　　　　　温庭筠
撲蕊添黄子呵花滿翠鬟鴛枕映屏山月明三五夜對
芳顔
　　前調　　　　　　　　　　　　温庭筠
懶拂鴛鴦枕休縫翡翠裙羅帳罷爐熏近來心更切為
思君
　　前調　　　　　　　　　　　　温庭筠
似帯如絲栁團酥握雪花簾捲玉鈎斜九衢塵欲暮逐
香車
　荷葉杯
　　(單調二/十三字)
　　荷葉杯　　　　　　　　　　　温庭筠
一㸃露珠凝冷波影滿池塘緑莖紅豔兩相亂腸斷水
風凉
　　前調　　　　　　　　　　　　温庭筠
楚女欲歸南浦朝雨濕愁紅小船揺漾入花裏波起隔
西風
　　前調　　　　　　　　　　　　温庭筠
鏡水夜來秋月如雪採蓮時小孃紅粉對寒浪惆悵正
思惟
　甘露歌
　　(一名古祝英臺/單調二十四字)
　　甘露歌(集句詠/梅三首)　　　　　　　　王安石
折得一枝香在手人間應未有疑是經春雪未消今日
是何朝
　　前調　　　　　　　　　　　　王安石
盡日含毫難比興都無色可並萬里晴天何處來眞是
屑瓊瑰
　　前調　　　　　　　　　　　　王安石
天寒日暮山谷裏的皪愁成水地上漸多枝上稀惟有
故人知
　凭䦨人
　　(單調二/十四字)
　　凭䦨人　　　　　　　　　　　邵亨貞
誰寫江南一叚秋妝㸃錢塘蘇小樓樓中多少愁楚山
無盡頭
　踏陽春
　　(單調二/十四字)
　　踏陽春　　　　　　　　　　　無名氏
踏陽春人間二月雨和塵陽春踏盡秋風起腸斷人間
鶴髮人
　舞馬詞
　　(平仄不拘叶首句可不用韻此與回波三䑓等皆/唐六言絶句用以按叠入歌如七言之清平調小)
　　(秦王等雖字數相/同而體製自别)
　　舞馬詞　　　　　　　　　　　張　說
萬玉朝宗鳯扆千金率領龍媒眄鼓凝驕蹀躞聽歌弄
影徘徊
　　前調　　　　　　　　　　　　張　說
綵旄八佾成行時龍五色因方屈膝銜杯赴節傾心獻
壽無疆
　　前調　　　　　　　　　　　　張　說
聖君出震應籙神馬浮河獻圖足踏天庭鼓舞心將帝
樂踟蹰
　三臺令
　　(一名翠華引一名宫中三臺一名江南三臺一名/開元樂平仄不拘叶就所賦之事分别宫中江南)
　　(等名單調/二十四字)
　　三臺令　　　　　　　　　　　王　建
魚藻池邊射鴨芙蓉苑裏看花日色赭𫀆相似不著紅
鸞扇遮
　　前調　　　　　　　　　　　　王　建
池北池南草緑殿前殿後花紅天子千秋萬歲未央明
月清風
　　前調　　　　　　　　　　　　王　建
青草湖邊草色飛猿嶺上猿聲萬里三湘客到有風有
雨人行
　　前調　　　　　　　　　　　　韋應物
冰泮寒塘水緑雨餘百草皆生朝來衡門無事晚下髙
齋有情
　　前調　　　　　　　　　　　　沈　括
鳷鵲樓頭日暖蓬萊殿裏花香草緑煙迷歩輦天髙日
近龍牀
　　前調　　　　　　　　　　　　沈　括
殿後春旗簇仗樓前御隊穿花一片紅雲鬧處外人遥
認官家
　　前調　　　　　　　　　　　　胡　儼
一陣霜風乍起半牎月影初斜寶鴨燒殘香篆銀釭落
盡燈花
　　前調　　　　　　　　　　　　胡　儼
坐穩錦䄄重疊醉來烏帽攲斜誰遣青娥鬭月自憐銀
海生花
　　前調　　　　　　　　　　　　胡　儼
樓上角聲嗚咽天邊斗柄横斜酒醒風驚簾幙漏殘月
在梅花
　　前調(西湖/感舊)　　　　　　　　　　夏　言
猶是西泠橋畔難尋春栁春花只有婆娑老樹夕陽依
舊棲鴉
　　前調　　　　　　　　　　　　馮鼎位
山北山南多雨牎前牎後微寒鶯嫩新來喚栁錯將好
夢驚殘
　塞姑
　　(係仄韻六言絶句為邊塞閨/人之辭蓋亦唐人樂府也)
　　塞姑　　　　　　　　　　　　無名氏
昨日盧龍塞口整見諸人鎭守都䕶三年不歸折盡江
邊楊栁
　迴波樂
　　(單調二/十四字)
　　迴波樂　　　　　　　　　　　李景伯
迴波爾時酒卮微臣職在箴規侍宴既過三爵諠譁竊
恐非儀
　　前調　　　　　　　　　　　　沈佺期
迴波爾時佺期流向嶺外生歸身名已䝉齒録𫀆笏未
復牙緋
　凭䦨人
　　(又一體單調/二十五字)
　　凭䦨人(贈呉/園良)　　　　　　　　　倪　瓚
客有呉郎吹洞簫明月沉江春霧曉湘靈不可招水雲
中環珮揺
　花非花
　　(本長慶案長短句詩也後人列之於/詞即以起句為調名單調二十六字)
　　花非花　　　　　　　　　　　白居易
花非花霧非霧夜半來天明去來如春夢不多時去似
朝雲無覓處
　摘得新
　　(本皇甫松作以起句為/調名單調二十六字)
　　摘得新　　　　　　　　　　　皇甫松
摘得新枝枝葉葉春管絃兼美酒最闗人平生那得幾
十度展香茵
　　前調　　　　　　　　　　　　皇甫松
酌一卮須敎玉笛吹錦筵紅蠟燭莫來遲繁紅一夜經
風雨是空枝
　南歌子
　　(又一體單調/二十六字)
　　南歌子　　　　　　　　　　　歐陽炯
錦帳銀燈影紗牎玉漏聲迢迢永夜夢難成愁對小庭
秋色月空明
　　前調　　　　　　　　　　　　張　泌
栁色遮樓暗桐花落砌香畫堂開處逺風凉髙捲水晶
簾額襯斜陽
　　前調　　　　　　　　　　　　張　泌
岸栁拖煙緑庭花照日紅數聲蜀魄入簾櫳驚斷碧牎
殘夢畫屏空
　　前調　　　　　　　　　　　　張　泌
錦薦紅鸂鶒羅衣繡鳯凰綺疏飄雪北風狂簾幙晝垂
無事鬱金香
　雙鴈兒
　　(單調二/十六字)
　　雙鴈兒(除夕/)　　　　　　　　　楊元咎
勸君今夕不須眠且滿滿泛觥船大家沉醉對芳筵願
新年勝舊年
　荷葉杯
　　(又一體單調/二十六字)
　　荷葉杯　　　　　　　　　　　顧　敻
春盡小庭花落寂寞凭檻斂雙睂忍敎成病憶佳期知
麽知知麽知
　　前調　　　　　　　　　　　　顧　夐
夜久歌聲怨咽殘月菊冷露微微看看濕透縷金衣歸
麽歸歸麽歸
　望江南
　　(此調本李徳裕為亡妓謝秋娘作原名謝秋娘温/庭筠作為望江南又名夢江口白居易思吳宫錢)
　　(塘之勝作江南憶劉禹錫作春去也李煜作望江/梅馮延已作憶江南後又名曰歸塞北夢遊仙皆)
　　(一調而異名也海山記載隋開西苑鑿湖泛舟作/望江南詞皆雙調按白居易及晚唐詞皆單調二)
　　(十七字至宋方加後疊/則知隋詞乃贋作矣)
　　望江南　　　　　　　　　　　白居易
江南好風景舊曽諳日出江花紅勝火春來江水緑如
藍能不憶江南
　　前調　　　　　　　　　　　　白居易
江南憶最憶是杭州山寺月中尋桂子郡亭枕上看潮
頭何日更重遊
　　前調　　　　　　　　　　　　　白居易
江南憶其次憶呉宫呉酒一杯春竹葉呉姓雙舞醉芙
蓉早晚復相逢
　　前調　　　　　　　　　　　　劉禹錫
春去也多謝洛城人弱柳從風疑舉袂叢蘭浥露似沾
巾獨坐亦含顰
　　前調　　　　　　　　　　　　温庭筠
梳洗罷獨倚望江樓過盡千帆皆不是斜暉脈脈水悠
悠腸斷白蘋洲
　　前調　　　　　　　　　　　　黄　損
平生願願作樂中箏得近佳人纖手子砑羅裙上放嬌
聲便死也為榮
　　前調　　　　　　　　　　　　皇甫松
蘭燼落屏上暗紅蕉閒夢江南梅熟日夜船吹笛雨瀟
瀟人語驛邊橋
　　前調　　　　　　　　　　　　皇甫松
樓上寢殘月下簾旌夢見秣陵惆悵事桃花栁絮滿江
城雙髻坐吹笙
　　前調　　　　　　　　　　　南唐李煜
多少恨昨夜夢魂中還似舊時遊上苑車如流水馬如
龍花月正春風
　　前調　　　　　　　　　　　南唐李煜
多少淚斷臉復横頤心事莫將和淚說鳯笙休向淚時
吹腸斷更無疑
　　前調　　　　　　　　　　　南唐李煜
閒夢逺南國正芳春船上管絃江面緑滿城飛絮輥輕
塵忙殺看花人
　　前調　　　　　　　　　　　南唐李煜
閒夢逺南國正新秋千里江山寒色暮蘆花深處泊孤
舟笛在月明樓
　　前調　　　　　　　　　　　　牛　嶠
銜泥燕飛到畫堂前占得杏梁安穩處體輕唯有主人
憐堪羨好因縁
　　前調　　　　　　　　　　　　伊用昌
江南鼓梭肚兩頭欒釘著不知侵骨髓打來只是没心
肝空腹被人謾
　　前調　　　　　　　　　　(元媛/)金德淑
春睡起積雪滿燕山萬里長城横素練六街燈火已䦨
珊人在玉樓間
　　前調　　　　　　　　　　　　瞿　佑
西湖景春日最宜晴花底管絃公子宴水邊羅綺麗人
行十里按歌聲
　　前調　　　　　　　　　　　　瞿　佑
西湖景夏日正堪遊金勒馬嘶垂栁岸紅妝人泛採蓮
舟驚起水中鷗
　　前調　　　　　　　　　　　　瞿　佑
西湖景秋日更宜觀桂子岡巒金粟富芙蓉洲渚彩雲
閒爽氣滿前山
　　前調　　　　　　　　　　　　瞿　佑
西湖景冬日轉清奇賞雪樓臺評酒價觀梅園圃定春
期共醉太平時
　　前調　　　　　　　　　　　　商　輅
微雨過何處不催耕百舌無言桃李盡柘枝深處鵓鳩
鳴春色屬蕪菁
　　前調(雪/)　　　　　　　　　　　楊　愼
晴雪好萬瓦玉鱗浮照夜不隨青女去羞明應為素娥
留只欠剡溪舟
　　前調(月/)　　　　　　　　　　　楊　愼
明月好流影浸亭臺金界三千隨望逺雕䦨十二逐人
來只是欠傳杯
　　前調　　　　　　　　　　　　顧同應
人别後飄泊在江城金屈膝開閒不鎖玉搔頭墜膩無
聲一晌没心情
　　前調　　　　　　　　　　　　王世貞
歌起處斜日半江紅柔緑篙添梅子雨淡黄衫耐藕絲
風家在五湖東
　　前調(都下/思家)　　　　　　　　　　王世貞
回首處薄業太湖干半艇春洲蘆笋緑一樓風雨杏花
寒此景放誰看
　　前調　　　　　　　　　　　　魏浣初
江南憶美味憶江鮮刀鱭霜鱗婁水籪河豚雪乳福山
船齊到試燈前
　　前調　　　　　　　　　　　　錢繼章
江南憶四月住山家墜粉亂堆新笋籜煅泥細壅建蘭
芽松下焙新茶
　　前調　　　　　　　　　　　　施紹萃
人何處人在碧雲樓雨鴈帯愁横浦樹風花驚夢撲簾
鈎應是倦梳頭
　　前調　　　　　　　　　　　　陳子龍
思往事花月正朦朧玉燕風斜雲鬢上金猊香燼畫屏
中半醉倚輕紅
　漁歌子
　　(一名漁父和凝諸人作平仄互異自宋以後皆依/西塞一體止二十七字黄庭堅增作鷓鴣天蘇軾)
　　(増作浣溪沙皆/别是一格也)
　　漁歌子　　　　　　　　　　　張鶴齡
樂在風波釣是閒草堂松桂已堪攀太湖水洞庭山狂
風浪起且須還
　　前調　　　　　　　　　　　　張志和
西塞山前白鷺飛桃花流水鱖魚肥青箬笠緑蓑衣斜
風細雨不須歸
　　前調　　　　　　　　　　　　張志和
青草湖中月正圓巴陵漁父棹歌連釣車子橛頭船樂
在風波不用仙
　　前調　　　　　　　　　　　　張志和
松江蟹舍主人歡菰飯蓴羮亦共餐楓葉落荻花乾醉
宿漁舟不覺寒
　　前調　　　　　　　　　　　　張志和
霅溪灣裏釣魚翁舴艋為家西復東江上雪浦邊風笑
著荷衣不歎窮
　　前調　　　　　　　　　　　　張志和
釣臺漁父褐為裘兩兩三三舴艋舟能縱棹慣乗流長
江白浪不須憂
　　前調　　　　　　　　　　　南唐李煜
浪花有意千里雪桃花無言一隊春一壺酒一竿身快
活如儂有幾人
　　前調　　　　　　　　　　　南唐李煜
一櫂春風一葉舟一綸繭縷一輕鈎花滿渚酒滿甌萬
頃波中得自由
　　前調　　　　　　　　　　　　和　凝
白芷汀寒立鷺鶯蘋風輕翦浪花時煙羃羃日遲遲香
引芙蓉惹釣絲
　　前調　　　　　　　　　　　　歐陽炯
風浩寒溪照膽明小君山上玉蟾生荷露墜翠煙輕撥
刺遊魚幾箇驚
　　前調　　　　　　　　　　　　李　珣
水接衡門十里餘信船歸去臥看書輕爵禄慕𤣥虛莫
道漁人只為魚
　　前調　　　　　　　　　　　　李　珣
避世垂綸不記年官髙爭得似君閒傾白酒對青山笑
指柴門待月還
　　前調　　　　　　　　　　　　宋髙宗
青草開時已過船錦鱗躍處浪痕圓竹葉酒栁花氊有
意沙鷗伴我眠
　　前調　　　　　　　　　　　　宋髙宗
水涵微雨湛虛明小笠輕蓑未要晴明鏡裏縠紋生白
鷺飛來空外聲
　　前調　　　　　　　　　　　　徐　積
水曲山隈四五家夕陽煙水隔蘆花漁唱歇醉眠斜綸
竿蓑笠是生涯
　　前調　　　　　　　　　　　　張　炎
丁卯灣頭屋數間放船收盡一溪山聊適興且怡顔問
天難買是眞閒
　　前調　　　　　　　　　　　　完顔璹
楊柳風前白板扉荷花雨裏緑蓑衣紅稻美錦鱗肥漁
笛閒拈月下吹
　　前調　　　　　　　　　　　　完顔璹
釣得魚來臥看書船頭穩置酒葫蘆煙際柳雨中蒲乞
與人間作畫圖
　　前調(題畫/)　　　　　　　　　　呉　鎭
紅葉邨西日影餘黄鸝灘畔月痕初輕撥棹且歸與挂
起長竿不釣魚
　　前調　　　　　　　　　　(元媛/)管道昇
遥想山堂數樹梅凌寒玉蕊發南枝山月照曉風吹只
為清香苦欲歸
　　前調　　　　　　　　　　　　管道昇
人生貴極是王侯浮利浮名不自由爭得似一扁舟弄
月吟風歸去休
　　前調　　　　　　　　　　　　劉　基
二月桃花紫錦香一聲啼鴂百蜂忙歌欸乃濯滄浪有
酒無辭醉不妨
　　前調　　　　　　　　　　　　劉　基
煙雨樓前溪水生少微山下雜花明楊柳岸小舟横緑
楊如幄聽啼鶯
　　前調　　　　　　　　　　　　劉　基
采石磯頭煮酒香長干橋畔柳陰凉歌欸乃濯滄浪來
往煙波送夕陽
　　前調　　　　　　　　　　　　劉　基
釣得鯿魚不賣錢瓷甌引滿看青天芳樹下夕陽邊睡
覺蘆花雪滿船
　　前調　　　　　　　　　　　　劉　基
白鷺洲邊好月明賞心亭下暮潮平紅米飯紫蓴羮自
是無愁過一生
　　前調　　　　　　　　　　　　呉　兖
千頃蒹葭一釣翁家居南浦小橋東桃花水鯉魚風短
笛横吹細雨中
　樂遊曲
　　(調與漁歌子相近按腔則/有別耳單調二十七字)
　　樂遊曲　　　　　　　　(閩宫人/)陳金鳯
龍舟揺曵東復東采蓮湖上紅復紅波澹澹水溶溶奴
隔荷花路不通
　　前調　　　　　　　　　　　　陳金鳯
西湖南湖鬬綵舟青蒲紫蓼滿中洲波𣺌𣺌水悠悠長
奉君王萬歲遊
　春曉曲
　　(一名西樓月單/調二十七字)
　　春曉曲　　　　　　　　　　　朱敦儒
西樓月落雞聲急依約疎桐淅瀝玉人酒渴嚼春冰曉
色入簾横寶瑟
　　前調(又一/體)　　　　　　　　　　張元祥
瑶軒綺檻春風度柳垂煙花帯霧半閒鴛被怯餘寒燕
子時來窺繡户
　解紅
　　(解紅和凝歌童也凝為製此曲宋隊舞第/九曰兒童解紅隊本此單調二十七字)
　　解紅　　　　　　　　　　　　和　凝
百戲罷五音清解紅一曲新敎成兩箇瑶池小仙子此
時奪却柘枝名
　歩虛詞
　　(唐詞載李徳裕歩虚詞即雙調搗練子搗練子本/無雙調今斷以二十七字為正且與搗練子後三)
　　(句平仄原不同與桂殿秋長/短句同惟第三句平仄異)
　　歩虛詞　　　　　　　　　　　李徳裕
仙女下董雙成漢殿夜凉吹玉笙曲終却從仙官去萬
户千門惟月明
　桂殿秋
　　(有謂末二句不對即/是赤棗子者非也)
　　桂殿秋　　　　　　　　　　　李　白
河漢女玉鍊顔雲軿往往在人間九霄有路去無跡嫋
嫋香風生珮環
　　前調　　　　　　　　　　　　向子諲
秋色裏月明中紅旌翠節下蓬宫蟠桃已結瑶池露桂
子初開玉殿風
　南鄉子
　　(單調二十七字用平仄韻宋人始有雙調五十/六字全用平韻後人冇指單調為減字者非)
　　南鄉子　　　　　　　　　　　歐陽炯
畫舸停橈槿花籬外竹横橋水上遊人沙上女迴顧笑
指芭蕉林裏住
　　前調　　　　　　　　　　　　歐陽炯
岸逺沙平日斜歸路晩霞明孔雀自憐金翠尾臨水認
得行人驚不起
　　前調(花朝/)　　　　　　　　　　馮鼎位
曉霧如煙輕寒細雨嫩晴天紅杏枝頭鶯對語飛去昨
夜玉人春夢處
　瀟湘神
　　(一名瀟湘曲首三字用疊句倣九歌/為迎神送神調也單調二十七字)
　　瀟湘神　　　　　　　　　　　劉禹錫
斑竹枝斑竹枝淚痕㸃㸃寄相思楚客欲聽瑶瑟怨瀟
湘深夜月明時
　赤棗子
　　(起二句與搗練子桂殿秋相同下三句/平仄則三調各別也單調二十七字)
　　赤棗子　　　　　　　　　　　歐陽炯
夜悄悄燭熒熒金爐香盡酒初醒春睡起來迴雪面含
羞不語倚雲屏
　章臺柳
　　(即瀟湘神仄韻本唐韓翃寄柳姬詞後人即名此/詞為章臺柳以姬家章臺街也姬答詞起句為楊)
　　(柳枝三字故有名為楊柳枝第一體又名為折楊/柳者其實與此調同二十七字與柳枝二十八字)
　　(者不/同也)
　　章臺柳　　　　　　　　　　　韓　翃
章臺柳章臺柳往日依依今在否縱使長條似舊垂也
應攀折他人手
　楊柳枝
　　(柳姬答韓翃詞與章臺柳/調同起結句平仄少異)
　　楊柳枝　　　　　　　　　(唐妓/)柳　氏
楊柳枝芳菲節可恨年年贈離别一葉隨風忽報秋縱
使君來豈堪折
　法曲獻仙音
　　(單調二/十七字)
　　法曲獻仙音(壽于/司農)　　　　　　　薩都拉
鬢未銀東風早挂冠侑詞圖鄉稱人瑞度蓬瀛仙祝靈
丹遶膝舞斕斒
　　前調　　　　　　　　　　　　薩都拉
天㗋舌尚書老白衣向璇穹嘗扶日出捲珠箔閒看雲
飛成全今古稀
　搗練子
　　(一名深院月又名深夜月李煜秋閨詞有斷續寒/砧斷續風之句遂以搗練名其調格似桂殿秋然)
　　(第四五句平/仄原不同也)
　　搗練子　　　　　　　　　　南唐李煜
深院靜小庭空斷績寒砧斷續風無奈夜長人不寐數
聲和月到簾櫳
　　前調　　　　　　　　　　　南唐李煜
雲鬢亂晚妝殘帯恨睂兒逺岫攢斜托香腮春笋嫩為
誰和淚倚䦨干
　　前調　　　　　　　　　　　　王之望
搗練子賦梅枝暖借東風次第吹自是百花留不住讓
敎先發放春歸
　　前調　　　　　　　　　　　　王之望
搗練子賦梅英枝上商量細細生不是根株貪結子被
吹羌笛兩三聲
　　前調　　　　　　　　　　　　王之望
搗練子賦梅妝鏡裏佳人傳粉忙額子畫成終未是更
須插向鬢雲傍
　　前調　　　　　　　　　　　　劉　基
煙漠漠日陰陰山色蒼茫草色深客裏不知春又半倚
䦨無語聽鳴禽
　　前調　　　　　　　　　　　呉子孝
春欲去雨初晴堤上毿毿柳色明弄水泛舟山影麗遊
人到處管絃聲
　　前調(春别/)　　　　　　　　　　　葛一龍
纔欲去且逡廵耐雨禁風一日春橋上飛花橋下水斷
腸人是過橋人
　　前調　　　　　　　　　　　　錢繼振
春睡足落花平草架荼䕷送晚晴梅子弄黄茶翦翠柳
梢猶賸一聲鶯
　　前調　　　　　　　　　　(明媛/)葉小鸞
春寂寂月溶溶落盡紅香剰緑濃明月清風同翠幙夜
深人靜小牎中
　　前調(又一/體)　　　　　　　　(明媛/)商景蘭
長相思久離别為誰憔悴憑誰說捲簾貪看月明多斜
風恰打銀釭滅
　　前調　　　　　　　　　　(明妓/)王　微
心縷縷愁踽踽紅顔不逐春歸去夢中猶帯惜花心醒
來又聽催花雨
　清平調引
　　(或無引字與清平樂無渉楚曲冇清調平調有清/平相和曲自唐李白始作清平調三章其體即七)
　　(言絶/句也)
　　清平調引　　　　　　　　　　李　白
雲想衣裳花想容春風拂檻露華濃若非羣玉山頭見
㑹向瑶臺月下逄
　竹枝
　　(又一體疊十四字二句作二十八字四句唐樂府/有蜀竹枝江南竹枝漁家竹枝但言竹枝者蜀詞)
　　(居多塡詞特/以類分耳)
　　竹枝　　　　　　　　　　　　孫光憲
門前春水(竹/枝)白蘋花(女/兒)岸上無人(竹/枝)小艇斜(女/兒)商女經
過(竹/枝)江欲暮(女/兒)散抛殘食(竹/枝)飼神鴉(女/兒)
　　前調　　　　　　　　　　　　孫光憲
亂繩千尺(竹/枝)絆人深(女/兒)越羅萬丈(竹/枝)表長尋(女/兒)楊柳在
身(竹/枝)垂意緒(女/兒)藕花落盡(竹/枝)見蓮心(女/兒)
　柳枝
　　(一名楊柳枝亦名折楊柳/皆樂府名即七言絶句也)
　　柳枝　　　　　　　　　　　　温庭筠
館娃宫外鄴城西逺映征帆近拂堤繫得王孫歸意切
不闗芳草緑萋萋
　　前調　　　　　　　　　　　　温庭筠
兩兩黄鸝色似金裊枝啼露動芳音春來幸自長如線
可惜牽纒蕩子心
　阿娜曲
　　(一名雞叫子一名春曉/曲即仄韻七言絶句)
　　阿娜曲(夏夜/)　　　　　　　(唐妃/)楊太眞
羅䄂動香香不已紅蕖嬝嬝秋煙裏輕雲嶺上乍揺風
嫩柳池邊初拂水
　欸乃曲
　　(亦七言絶句平仄韻不拘或作欵或作歀皆非欸/乃讀作襖靄劉蜺湖中歌作靄迺劉言史瀟湘詩)
　　(作曖迺皆欸乃之借字實棹船/戛軋之聲故棹歌多用之也)
　　欸乃曲　　　　　　　　　　　柳宗元
漁翁夜傍西巖宿曉汲清湘燃楚竹煙消日出不見人
欸乃一聲山水緑
　　前調(又一/體)　　　　　　　　　　元　結
湘江二月春水平滿月和風宜夜行唱橈欲過平陽戍
守吏相呼問姓名
　　前調　　　　　　　　　　　　元　結
千里楓林煙雨深無朝無暮有猿吟倚橈靜聽曲中意
好似雲山韶濩音
　　前調　　　　　　　　　　　　元　結
下瀧船似入深淵上瀧船似欲升天瀧南始到九疑郡
應絶髙人乘興船
　小秦王
　　(亦七言絶句平仄不拘又名丘家爭唐人/絶句作樂府歌曲皆七言而異其名也)
　　小秦王　　　　　　　　　　　無名氏
柳條金嫩不勝鴉青粉牆頭道韞家燕子不來春寂寂
小牎和雨夢梨花
　　前調　　　　　　　　　　　　楊　愼
紅穗金花落絳臺畫樓銀燭曉光催釵梁小燕雙雙顫
春自玉人頭上來
　陽闗曲
　　(即王維送元二使安西七言絶句後用為送行之/歌觀劉禹錫之更與殷勤唱渭城白居易之聽唱)
　　(陽闗第四聲唐人多已用之陽闗三叠按歌法/也蘇軾田藝衡論各不同蓋後人傳唱互異耳)
　　陽闗曲　　　　　　　　　　　王　維
渭城朝雨浥輕塵客舍青青柳色新勸君更盡一杯酒
西出陽闗無故人
　　前調(答李/公擇)　　　　　　　　　　蘇　軾
濟南春好雪初晴行到龍山馬足輕使君莫忘霅溪女
時作陽闗腸斷聲
　遣隊
　　(亦七言絶句宋人歌舞欲散時必作此一闋/蓋遣猶㪚也隊舞隊也後人曲終猶用之)
　　遣隊　　　　　　　　　　　　毛　滂
歌長漸落杏梁塵舞罷香風拂繡茵更擬縁雲弄清切
尊前恐是斷腸人
　八拍蠻
　　　(亦七言絶句/首句用韻)
　　　八拍蠻　　　　　　　　　　孫光憲
孔雀尾拖金線長怕人飛起入丁香越女沙頭爭拾翠
相呼歸去背斜陽
　　前調(又一/體)　　　　　　　　　　閻　選
雲鎖嫩黄煙柳細風吹紅蔕雪梅殘光景不勝閨閣恨
行行坐坐黛睂攢
　采蓮子
　　(此亦七言絶句其舉棹年少字乃歌時相和之聲/竹枝詞則句中用竹枝二字句尾用女兒二字此)
　　(則一句一換然觀枝兒棹少皆以/兩字為叶則知為和歌之音矣)
　　采蓮子　　　　　　　　　　　皇甫松
䓿萏香連十頃陂(舉/棹)小姑貪戲采蓮遲(年/少)晚來弄水船
頭濕(舉/棹)更脫紅裙裹鴨兒(年/少)
　　前調　　　　　　　　　　　　皇甫松
船動湖光灩灩秋(舉/掉)貪看年少信船流(年/少)無端隔水抛
蓮子(舉/棹)遥被人知半日羞(年/少)
　浪淘沙
　　(亦七言絶句唐樂府有浪淘沙一名賣/花聲一名過龍門唐人多詠調名本意)
　　浪淘沙　　　　　　　　　　　劉禹錫
洛水橋邊春日斜碧流輕淺見瓊沙無端陌上狂風急
驚起鴛鴦出浪花
　天淨沙
　　(長短句平仄互叶一名塞上秋以/詞中有塞上清秋早寒之句也)
　　天淨沙　　　　　　　　　　　無名氏
枯藤老樹昏鴉小橋流水平沙古道凄風瘦馬夕陽西
下斷腸人在天涯
　　前調(􁃴括李賀十二/月樂詞  正月)　　　　　　孟　昉
上樓迎得春歸暗黄著柳依依弄野輕寒似水錦牀鴛
被夢回初日遲遲
　　前調(二月/)　　　　　　　　　　孟　昉
勞勞紫燕酣春逗煙薇帳生塵蛾髻佳人瘦損暖雲如
困不堪起舞湘裙
　　前調(三月/)　　　　　　　　　　孟　昉
夾城曲水飄香埽蛾雲髻新妝落盡梨花欲賞不勝惆
悵東風縈損柔腸
　　前調(四月/)　　　　　　　　　　孟　昉
依微香雨青氛金塘閒水生蘋數㸃殘芳墮粉緑莎輕
襯月明空照黄昏
　　前調(五月/)　　　　　　　　　　孟　昉
鉛華水汲青尊含風細縠虛門舞困腮融汗粉翠羅香
潤鴛鴦扇織迴文
　　前調(六月/)　　　　　　　　　　孟　昉
疎疎拂柳生裁炎炎紅鏡初開暑困天低寡色火輪飛
蓋暉暉日上蓬萊
　　前調(七月/)　　　　　　　　　　孟　昉
星依雲渚濺濺露零玉液娟娟寶砌衰蘭翦翦碧天如
練光揺北斗䦨干
　　前調(八月/)　　　　　　　　　　孟　昉
呉姬鬢擁雙鴉玉人夢裏歸家風弄虛簷鐵馬天髙露
下月明丹桂生華
　　前調(九月/)　　　　　　　　　　孟　昉
雞鳴曉色瓏璁鴉啼金井梧桐月墜莖寒露湧廣寒霜
重方池冷悴芙蓉
　　前調(十月/)　　　　　　　　　　孟　昉
玉壺銀箭難傾釭花凝笑幽明霜翠虛庭月泠繡幃人
靜夜長鴛夢難成
　　前調(十一/月)　　　　　　　　　　孟　昉
髙城迴冷嚴光白天碎墮璚芳髙飲撾鐘日賞流蘇錦
帳瑣窗睡煞鴛鴦
　　前調(十二/月)　　　　　　　　　　孟　昉
日光灑灑生紅瓊葩碎碎迷空寒夜漫漫漏永串銷金
鳯獸爐香靄春融
　　前調(閏月/)　　　　　　　　　　孟　昉
七十二候環催葭灰玉琯重飛莫道光陰似水羲和迂
轡金鞭嬾著龍媒
　　　前調(又一/體)　　　　　　　　　　喬　吉
　一從鞍馬西東幾番衾枕朦朧薄倖雖來夢中爭如無
夢那時眞箇相逢
　　前調　　　　　　　　　　　　　無名氏
平沙細草斑斑曲溪流水潺潺塞上清秋早寒一聲新
鴈黄雲紅葉青山
　　前調　　　　　　　　　　　　　無名氏
西風塞上蘆笳月明馬上琵琶那抵昭君怨多李陵臺
下澹煙衰草黄沙
　字字雙
　　(一名宛轉曲此七言四句俱用/韻因句有疊字故名字字雙)
　　字字雙　　　　　　　　　(唐媛/)王麗眞
牀頭錦衾斑復斑架上朱衣殷復殷空庭明月閒復閒
夜長路逺山復山
　　前調　　　　　　　　　　　　陳翼飛
　長城飲馬嘶復嘶古朩寒鴉棲復棲空牀獨守啼復啼
　從軍蕩子西復西
　
　
　
　
　
　
　
　
　
　
　
　
　
御選歴代詩餘巻一
　欽定四庫全書
御選歴代詩餘巻二目録(起二十八字/至三十四字)
　　　南鄉子(又一體/)
　　　　歐陽炯(五首/)
　　　甘州曲
　　　　蜀王衍
　　　乾荷葉
　　　　劉秉忠
　　　九張機
　　　　無名氏
　　　落梅風
　　　　解縉
　　　喜春來
　　　　張雨
　　　法駕導引
　　　　陳與義
　　　上清蔡眞人
　　　赤城仙子(二首/)
　　秋風清
　　　李白
　　江南春
　　　寇準
　　蹋歌詞
　　　崔液(二首/)
　　抛毬樂
　　　劉禹錫(二首/)
　　　皇甫松(二首/)
　　　徐鉉
　　南鄉子(又一體/)
　　　李珣(十首/)
　　九張機(又一體/)
　　　無名氏
　　黄金縷
　　　張紅橋
　　憶王孫
　　　李甲(四首/)
　　　陳克(三首/)
　　　呂渭老(三首/)
　　　張元幹
　　　姚寛
　　　程垓
　　　姜䕫
　　　陸游
　　　張輯
　　　張炎
　　　汪元量(二首/)
　　　劉基
　　　呉子孝
　　　葛一龍
　　　沈懋德
　　　夏復
　　　沈宜修
　　前調(又一體/)
　　　呂巖
　　一葉落
　　　後唐莊宗
　　蕃女怨
　　　温庭筠
　　後庭花
　　　王惲
　　　邵亨貞(二首/)
　　遐方怨
　　　温庭筠
　　轉應曲
　　　韋應物
　　　王建
　　　戴叔倫
　　　馮延已(二首/)
　　　蘇軾
　　　劉基(二首/)
　　　髙啟(二首/)
　　　楊愼(二首/)
　　後庭花(又一體/)
　　　趙孟頫
　　訴衷情
　　　韋莊(二首/)
　　　顧敻
　　前調(又一體/)
　　　温庭筠
　　甘州子
　　　顧敻(二首/)
　　如夢令
　　　白居易
　　　後唐莊宗
　　　晏殊
　　　蘇軾(二首/)
　　　秦觀(五首/)
　　　李之儀
　　　賀鑄
　　　晁沖之(三首/)
　　　蘇庠
　　　周紫芝
　　　謝逸(二首/)
　　　晁端禮
　　　曹組
　　　李祁(二首/)
　　　王之道
　　　張元幹
　　　呂本中
　　　辛棄疾
　　　范成大(二首/)
　　　陳三聘(二首/)
　　　呂勝已
　　　劉克莊
　　　陸游
　　　張輯
　　　呉潛
　　　方岳
　　　趙汝茪
　　　呉文英
　　　蔣㨗
　　　陳允平(二首/)
　　　張炎(二首/)
　　　石孝友(三首/)
　　　李清照(二首/)
　　　孫道絢
　　　陸氏姬
　　　嚴蘂
　　　劉景翔
　　　王容溪
　　　王逢
　　　倪瓉
　　　王行(二首/)
　　　劉基
　　　楊基(二首/)
　　　顧璘
　　　楊愼
　　　王世貞
　　　馮琦
　　　王衡
　　　陳子龍
　　　武氏
　　　王微
　　西溪子
　　　牛嶠
　　思帝鄉
　　　韋莊
　　天仙子
　　　皇甫松(二首/)
　　　和凝
　　前調(又一體/)
　　　韋莊
　　歸自謡
　　　馮延已
　　　　歐陽修
　　　　朱諫
　　　風流子
　　　　孫光憲(二首/)
　
　
　
　
　
　
　
　
　
　
　
御選歴代詩餘巻二目録
　欽定四庫全書
御選歴代詩餘巻二(起二十八字/至三十四字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　　南鄉子
　　　(又一體單調/二十八字)
　　　　南鄉子　　　　　　　　　　　　　　　歐陽炯
　洞口誰家术蘭船繫朩蘭花紅䄂女郎相引去遊南浦
　　笑倚春風相對語
　　　　前調　　　　　　　　　　　　　　　　歐陽炯
　　路入南中桄榔葉暗蓼花紅兩岸人家微雨後收紅豆
　　樹厎纖纖擡素手
　　　　前調　　　　　　　　　　　　　　　　歐陽炯
　　翡翠鵁鶄白蘋香裏小沙汀島上隂隂秋雨色蘆花撲
　　數隻漁船何處宿
　　　　前調　　　　　　　　　　　　　　　　歐陽炯
嫩草如煙石榴花發海南天日暮江亭春影緑鴛鴦浴
水逺山長看不足
　　前調　　　　　　　　　　　　歐陽炯
䄂斂鮫綃采香深洞笑相邀藤杖枝頭蘆酒滴鋪葵席
豆蔲花間趖晚日
　甘州曲
　　(蜀王衍至成都山上清宮自製此/曲沿唐樂府名單調二十八字)
　　甘州曲　　　　　　　　　　　蜀王衍
畫羅裙能結束稱腰身柳睂桃臉不勝春薄媚足精神
可惜淪落在風塵
　乾荷葉
　　(元劉秉忠自度曲以首句名/調平仄互叶單調二十九字)
　　乾荷葉　　　　　　　　　　　劉秉忠
乾荷葉色蒼蒼老柄風揺蕩減清香越添黄都因昨夜
一番霜寂寞秋江上
　九張機
　　(此調自一至九從長篇/中摘出單調二十九字)
　　　九張機　　　　　　　　　　　無名氏
輕絲象牀玊手出新奇千花萬草光凝碧裁縫衣著春
天歌舞飛蝶語黄鸝
　落梅風
　　(單調二十九/字平仄互叶)
　　落梅風(中秋望/月應制)　　　　　　　　解　縉
嫦娥面今夜圓下雲簾不著羣僊見拚今宵倚䦨不去
眠看誰過廣寒宮殿
　喜春來
　　(單調二/十九字)
　　喜春來(除夜玉/山舟中)　　　　　　　　張　雨
江梅的的依茅舍石瀨濺濺潄玉沙瓦甌篷厎送年華
問暮鴉何處阿戎家
　法駕導引
　　(此調似望江南但以疊用/起句為别單調三十字)
　　法駕導引　　　　　　　　　　陳與義
朝元路朝元路同駕玊華君千乗載花紅一色人間遥
指是祥雲回望海光新
　　前調　　　　　　　　　　上清蔡眞人
䦨干曲䦨干曲紅颺繡簾旌花嫩不禁纖手捻被風吹
去意還驚睂恨蹙山青
　　前調　　　　　　　　　　　赤城仙子
東風起東風起海上百花揺十八風鬟雲半動飛花和
雨著輕綃歸路碧迢迢
　　前調　　　　　　　　　　　赤城仙子
煙漠漠煙漠漠天澹一簾秋自洗玉舟斟白酒月華微
映是空舟歌罷海西流
　秋風清
　　(一名秋風辭調與江南春同但起句兩平韻與/江南春一仄句一平韻為少異耳單調三十字)
　　秋風清　　　　　　　　　　　李　白
秋風清秋月明落葉聚還散寒鴉棲復驚相思相見知
何日此時此夜難為情
　江南春
　　(寇準自度曲有江南春盡離腸/斷之句故以名調單調三十字)
　　江南春　　　　　　　　　　　寇　準
波𣺌𣺌柳依依孤村芳草逺斜日杏花飛江南春盡離
腸斷蘋滿汀洲人未歸
　蹋歌詞
　　(西京雜記載歌者蹋地為節此蹋歌之始也四句/五言接七字句三字句單調三十字作五言六句)
　　(者/非)
　　蹋歌詞　　　　　　　　　　　崔　液
綵女迎金屋仙姬出畫堂鴛鴦裁錦䄂翡翠貼花黄歌
響舞行分豔色動流光
　　前調　　　　　　　　　　　　崔　液
庭際花微落樓前漢已横金壺催夜盡羅䄂舞寒輕調
笑暢歡情未半看天明
　抛毬樂
　　(唐詞多寫本意宋隊舞有抛毬樂即用此/為舞曲單調三十字首句亦有不用韻者)
　　抛毬樂　　　　　　　　　　　劉禹錫
五色繡團圎登君玳瑁筵最宜紅燭下偏稱落花前上
客如先起應須贈一船
　　前調　　　　　　　　　　　　劉禹錫
春蚤見花枝朝朝恨發遲及看花落後却憶未開時幸
有抛毬樂一杯君莫辭
　　前調　　　　　　　　　　　　皇甫松
紅撥一聲飄輕毬墜越綃帯翻金孔雀香滿繡蜂腰少
少抛分數花枝正索饒
　　前調　　　　　　　　　　　　皇甫松
金蹙花毬小眞珠繡帯垂幾回衝蠟燭千度入香懷上
客終須醉觥盂且亂排
　　前調　　　　　　　　　　　　徐　鉉
歌舞送飛毬金觥碧玉籌管絃桃李月簾幙鳯凰樓一
笑千塲醉浮生任白頭
　南鄉子
　　(又一體單/調三十字)
　　南鄉子　　　　　　　　　　　李　珣
煙漠漠雨淒淒岸花零落鷓鴣啼逺客扁舟臨野渡思
鄉處潮退水平春色暮
　　前調　　　　　　　　　　　　李　珣
蘭橈舉水紋開競攜藤籠採蓮來迴塘深處遥相見邀
同宴緑酒一卮紅上面
　　前調　　　　　　　　　　　　李　珣
歸路近扣舷歌採眞珠處水風多曲岸小橋山月過煙
深鎖豆蔲花垂千萬朶
　　前調　　　　　　　　　　　　李　珣
乗綵舫過蓮塘棹歌驚起睡鴛鴦帯香遊女偎伴笑爭
窈窕競折團荷遮晚照
　　前調　　　　　　　　　　　　李　珣
雲帯雨浪迎風釣翁迴棹碧灣中春酒香熟鱸魚美誰
同醉纜却扁舟篷厎睡
　　前調　　　　　　　　　　　　李　珣
漁市散渡船稀越南雲樹望中微行客待潮天欲暮送
春浦愁聽猩猩啼瘴雨
　　前調　　　　　　　　　　　　李　珣
攏雲髻背犀梳蕉紅衫映緑羅裾越王臺下春風暖花
盈岸遊賞每邀鄰女伴
　　前調　　　　　　　　　　　　李　珣
攜籠去採菱歸碧波風起雨霏霏趁岸小船齊棹急羅
衣濕出向桄榔樹下立
　　前調　　　　　　　　　　　　李　珣
登畫舸泛清波採蓮時唱採蓮歌蘭棹聲齊羅䄂斂池
光颭驚起沙鷗八九㸃
　　前調　　　　　　　　　　　　李　珣
雙髻墜小眉彎笑隨女伴下春山玉纖遥指花深處爭
回顧孔雀雙雙迎日舞
　九張機
　　(又一體單/調三十字)
　　九張機　　　　　　　　　　　無名氏
一張機採桑陌上試春衣風晴日暖慵無力桃花枝上
啼鶯言語不肯放人歸
　黄金縷
　　(單調三/十字)
　　黄金縷　　　　　　　　　(明媛/)張紅橋
記得紅橋西畔路郎馬來時繫在垂楊樹漠漠棃雲和
夢度錦屏翠幙留春住
　憶王孫
　　(單調三十一字一名憶君王一名怨王孫一名豆/葉黄一名畫蛾眉一名闌干萬里心一名一半兒)
　　憶王孫　　　　　　　　　　　李　甲
萋萋芳草憶王孫柳外樓髙空斷魂杜宇聲聲不忍聞
欲黄昏雨打棃花深閉門
　　前調　　　　　　　　　　　　李　甲
風蒲獵獵小池塘過雨荷花滿院香沈李浮𤓰冰雪凉
竹方牀鍼線慵拈午夢長
　　前調　　　　　　　　　　　　李　甲
颼颼風冷荻花秋明月斜侵獨倚樓十二珠簾不上鈎
黯凝眸一㸃漁燈古渡頭
　　前調　　　　　　　　　　　　李　甲
同雲風埽雪初晴天外孤鴻三兩聲獨擁寒衾不忍聽
月朧明牎外梅花瘦影横
　　前調　　　　　　　　　　　　陳　克
粉牆丹檻柳陰中簾箔輕明花影重午醉醒來一面風
緑葱葱幾顆櫻挑葉厎紅
　　前調　　　　　　　　　　　　陳　克
樹頭初日鵓鴣鳴野店山橋新雨晴短褐無泥竹杖輕
水泠泠梅片飛時春草青
　　前調　　　　　　　　　　　　陳　克
鞦韆人散小庭空麝冷燈昏愁煞儂獨有閒階兩䄂風
月朧朧一樹棃花細雨中
　　前調　　　　　　　　　　　　呂渭老
芰荷香外一聲蟬風撼琅玕驚晝眠刻燭題詩花滿牋
小神仙對倚䦨干月正圓
　　前調　　　　　　　　　　　　呂渭老
晩妝新試碧衫凉金鴨猶殘昨夜香柳際風來月滿廊
一雙雙人對鴛鴦浴小塘
　　前調　　　　　　　　　　　　呂渭老
玉簫風外一聲清粉面嬋娟對月明紫府樓臺夜不扄
羽衣輕穩駕雙鸞謁帝庭
　　前調　　　　　　　　　　　　張元幹
輕羅團扇掩微羞酒滿玻瓈花滿頭小板齊聲唱石州
月如鈎一寸横波入鬢流
　　前調　　　　　　　　　　　　姚　寛
毿毿楊柳緑初低澹澹棃花開未齊樓上情人聽馬嘶
憶郎歸細雨春風濕酒旗
　　前調　　　　　　　　　　　　程　垓
瀟瀟梅雨斷人行門掩殘春緑蔭生翠被寒燈枕自横
夢初驚牎外啼䳌催五更
　　前調　　　　　　　　　　　　姜　䕫
冷紅葉葉下塘秋長與行雲共一舟零落江南不自由
兩綢繆料得吟鸞夜夜愁
　　前調　　　　　　　　　　　　陸　游
春風樓上柳腰肢初試花前金縷衣嫋嫋娉娉不自持
曉妝遲畫得蛾睂勝舊時
　　前調　　　　　　　　　　　　張　輯
小樓柳色未春深湘月牽情入苦吟翠䄂風前冷不禁
怕登臨幾曲䦨干萬里心
　　前調(謝安/碁墅)　　　　　　　　　　張　炎
爭棊賭墅意欣然心似游絲颺碧天只為當時一著先
笑苻堅百萬軍聲屐齒前
　　前調(集句/)　　　　　　　　　　汪元量
呉王此地有樓臺風雨誰知長緑苔半醉閒吟獨自來
小徘徊惟見江流去不回
　　前調　　　　　　　　　　　　汪元量
上陽宮裏斷腸時春半如秋意轉迷獨坐紗牎刺繡遲
淚沾衣不見人歸見鴈歸
　　前調　　　　　　　　　　　　劉　基
亂山凝黛色髙低江雨霏霏江草齊閉户無人鳥自啼
緑楊堤笑煞山翁醉似泥
　　前調　　　　　　　　　　　　呉子孝
棃花亂落柳陰稠晝永人閒檥小舟柳外新波不斷流
雨初收芳草如煙日色浮
　　前調(草/)　　　　　　　　　　　葛一龍
東風吹後滿天涯繫馬髙樓春日斜歸夢離披隔柳花
不如他一路青青直到家
　　前調(懐友/)　　　　　　　　　　沈懋德
梧桐疎雨對清尊檻外凉風送白蘋又聽孤鴻度塞雲
奈離羣人在燕山書在秦
　　前調　　　　　　　　　　　　夏　復
珠簾斜捲翠鬟垂曉月重樓人未歸細按紅牙嬾畫睂
影徘徊一種東風幾樣吹
　　前調　　　　　　　　　　(明媛/)沈宜修
雲屏寂寂鎖殘春錦瑟年華已半塵芳草留香燕語新
繡苔茵金鈿瓊簫緫殢人
　　前調(又一/體)　　　　　　　　　　呂　巖
二月江南山水路李花零落春無主一箇魚兒無覓處
風和雨玉龍生甲歸天去
　一葉落
　　(淮南子一葉落而天下知秋/調名本此單調三十一字)
　　一葉落　　　　　　　　　　後唐莊宗
一葉落搴珠箔此時景物正蕭索畫樓月影寒西風吹
羅幕吹羅幕往事思量著
　蕃女怨
　　(單調三十一字平仄以温庭筠詞/為正謂首二句平仄可通者非)
　　蕃女怨　　　　　　　　　　　温庭筠
萬枝香雪開已徧細雨雙燕鈿蟬箏金雀扇畫梁相見
鴈門消息不歸來又飛迴
　後庭花
　　(亦有加破子二字取玉樹/後庭花字單調三十二字)
　　後庭花　　　　　　　　　　　王　惲
緑樹逺連洲青山壓樹頭落日髙城望煙霏翠滿樓朩
蘭舟彼汾一曲春風佳可遊
　　前調　　　　　　　　　　　　邵亨貞
銅壺更漏殘紅妝春夢䦨江上花無語天涯人未還倚
樓閒月明千里隔江何處山
　　前調　　　　　　　　　　　　邵亨貞
刺船鸚鵡洲題詩黄鶴樓金谷銅駝夢湘雲楚水愁少
年遊好懷依舊故人還在不
　遐方怨
　　(唐敎坊樂名用為詞/調單調三十二字)
　　遐方怨　　　　　　　　　　　温庭筠
花半拆雨初晴未捲珠簾夢殘惆悵聞曉鶯宿妝睂淺
粉山横約鬟鸞鏡裏繡羅輕
　轉應曲
　　(一名調笑一名宮中調笑一名三臺調笑六/七句有倒疊字故名轉應單調三十二字)
　　轉應曲　　　　　　　　　　　韋應物
河漢河漢曉挂秋城漫漫愁人起坐相思塞北江南别
離離别離别河漢雖同路絶
　　前調　　　　　　　　　　　　王　建
蝴蝶蝴蝶飛上金枝玉葉君前對舞春風百葉桃花樹
紅紅樹紅樹燕語鶯啼日暮
　　前調　　　　　　　　　　　　戴叔倫
邊草邊草邊草盡來兵老山北山南雪晴千里萬里月
明明月明月蘆笳一聲愁絶
　　前調　　　　　　　　　　　　馮延已
春色春色依舊青門紫陌日斜柳暗花嫣醉卧春風少
年年少年少行樂直須及早
　　前調　　　　　　　　　　　　馮延已
明月明月照得離人愁絶更深影入空牀不道幃屏夜
長長夜長夜夢到庭花陰下
　　前調　　　　　　　　　　　　蘇　軾
漁父漁父江上微風細雨青蓑黄篛裳衣紅酒白魚暮
歸歸暮歸暮長笛一聲何處
　　前調　　　　　　　　　　　　劉　基
沙燕沙燕别去幾時重見汀洲芳草纖纖細雨微風捲
簾簾捲簾捲人與碧桃俱晚
　　前調　　　　　　　　　　　　劉　基
白露白露㸃我庭前芳樹樹中有箇棲鴉啼到銀蟾影
斜斜影斜影照見羅幃夢冷
　　前調　　　　　　　　　　　　髙　啟
雙燕雙燕去歲今年相見徃來東舍西家銜得泥中落
花花落花落人在暮寒池閣
　　前調　　　　　　　　　　　　髙　啟
疎雨疎雨緑滿蘼蕪洲渚江南相憶故人逺水遥山暮
春春暮春暮風急畫船難渡
　　前調　　　　　　　　　　　　楊　愼
銀燭銀燭錦帳羅幃影獨離人無語消魂細雨斜風掩
門門掩門掩數盡寒更漏㸃
　　前調　　　　　　　　　　　　楊　愼
促織促織聲近銀牀轉急熏殘百合衣香消盡蘭膏夜
長長夜長夜露冷芙蓉花謝
　後庭花
　　(又一體單調/三十三字)
　　後庭花　　　　　　　　　　　趙孟頫
清溪一葉舟芙蓉兩岸秋採菱誰家女歌聲起暮鷗亂
雲愁滿頭風雨戴荷葉歸去休
　訴衷情
　　(一名一絲風單/調三十三字)
　　訴衷情　　　　　　　　　　韋　莊
碧沼紅芳煙雨靜倚蘭橈垂玉佩交帯裊纖腰鴛夢隔
星橋迢迢越羅香暗消墜花翹
　　前調　　　　　　　　　　　韋　莊
燭燼香殘簾半捲夢初驚花欲謝深夜月朧明何處按
歌聲輕輕舞衣塵暗生負春情
　　前調　　　　　　　　　　　顧　敻
香滅簾垂春漏永整鴛衾羅帯重雙鳯縷黄金牎外月
光臨沉沉斷腸無處尋負春心
　　前調(又一/體)　　　　　　　　　　温庭筠
鶯語花舞春晝午雨霏微金帯枕宮錦鳯凰幃柳弱燕
交飛依依遼陽音信稀夢中歸
　甘州子
　　(單調三/十三字)
　　甘州子　　　　　　　　　　　顧　夐
露桃花裏小樓深持玉盞聽瑶琴醉歸青瑣入鴛衾月
色照衣襟山枕上翠鈿鎭睂心
　　前調　　　　　　　　　　　　顧　敻
紅爐深夜醉調笙敲拍處玉纖輕小屏古畫岸低平煙
月滿閒庭山枕上燈背臉波横
　如夢令
　　(本名憶仙姿因後唐莊宗作内有如夢二字遂以/名調一名比梅一名宴桃源一名如意令單調三)
　　(十三/字)
　　如夢令　　　　　　　　　　　白居易
前度小花靜院不比尋常時見見了又還休愁却等閒
分散腸斷腸斷記取釵横鬢亂
　　前調　　　　　　　　　　　後唐莊宗
曽宴桃源深洞一曲清歌舞鳯長記别伊時和淚出門
相送如夢如夢殘月落花煙重
　　前調　　　　　　　　　　　　晏　殊
樓外殘陽紅滿春入柳條將半桃李不禁風回首落英
無限腸斷腸斷人共楚天俱逺
　　前調　　　　　　　　　　　　蘇　軾
為向東坡傳語人在畫堂深處别後有誰來雪壓小橋
無路歸去歸去江上一犂春雨
　　前調　　　　　　　　　　　　蘇　軾
手種堂前桃李無限緑陰青子簾外百舌兒驚起五更
春睡居士居士莫忘小橋流水
　　前調　　　　　　　　　　　　秦　觀
門外鶯啼楊柳春色著人如酒睡起熨沉香玉腕不勝
金斗消瘦消瘦還是褪花時候
　　前調　　　　　　　　　　　　秦　觀
遥夜月明如水風緊驛亭深閉夢破䑕窺燈霜送曉寒
侵被無寐無寐門外馬嘶人起
　　前調　　　　　　　　　　　　秦　觀
鸎觜啄花紅溜燕尾㸃波緑皺指冷玉笙寒吹徹小梅
春透依舊依舊人與緑楊俱瘦
　　前調　　　　　　　　　　　　秦　觀
幽夢匆匆破後妝粉亂痕沾䄂遥想酒醒來無奈玉銷
花瘦囬首囬首遶岸夕陽疎柳
　　前調　　　　　　　　　　　　秦　觀
池上春歸何處滿目落花飛絮孤舘悄無人夢斷月堤
歸路無緒無緒簾外五更風雨
　　前調　　　　　　　　　　　　李之儀
囬首蕪城舊苑還是翠深紅淺春色已無多斜日滿簾
飛燕不見不見門掩落花庭院
　　前調　　　　　　　　　　　　賀　鑄
蓮葉初生南浦兩岸緑楊飛絮向晩鯉魚風斷送綵帆
何處凝佇凝佇樓外一江煙雨
　　前調　　　　　　　　　　　　晁沖之
牆外轆轤金井驚夢瞢騰初省深院閉斜陽燕入陰陰
簾影人靜人靜花落鳥啼風定
　　前調　　　　　　　　　　　　晁沖之
門在垂楊影裏樓枕曲江春水一陣牡丹風香壓滿園
花氣沉醉沉醉不記緑牎先睡
　　前調　　　　　　　　　　　　晁冲之
簾外新來雙燕珠閣瓊樓穿徧香徑得泥歸飛蹙池塘
波面誰見誰見春晩昭陽宮殿
　　前調　　　　　　　　　　　　蘇　庠
疊嶂曉埋煙雨忽作飛花無數整整復斜斜來伴南枝
清苦日暮日暮何許雲林煙樹
　　前調　　　　　　　　　　　　周紫芝
林外野塘煙膩衣上落梅香細痩馬歩凌兢人在亂山
叢裏憔悴憔悴回望小樓千里
　　前調　　　　　　　　　　　　謝　逸
花落鶯啼春暮陌上緑楊飛絮金鴨晩香寒人在洞房
深處無語無語葉上數聲疎雨
　　前調　　　　　　　　　　　　謝　逸
門外落花流水日暖杜䳌聲碎番馬小屏風一枕畫堂
春睡如醉如醉正是困人天氣
　　前調　　　　　　　　　　　　晁端禮
又是青春將暮望極桃源歸路洞户悄無人空鎖一庭
紅雨凝佇凝佇人面不知何處
　　前調　　　　　　　　　　　　曹　組
門外緑陰千頃兩兩黄鸝相應睡起不勝情行到碧梧
金井人靜人靜風弄一枝花影
　　前調　　　　　　　　　　　　李　祁
春水湖塘深處竹暗沙洲無路閒伴落梅來却信東風
歸去且住且住細看兩山煙雨
　　前調　　　　　　　　　　　　李　祁
不見玉人清曉長嘯一聲雲杪碧水滿蘭塘竹外一枝
風裊竒妙奇妙半夜山空月皎
　　前調　　　　　　　　　　　　王之道
一晌凝情無語手撚梅花何處倚竹不勝愁暗想江頭
歸路東去東去短艇澹煙疎雨
　　前調　　　　　　　　　　　　張元幹
潮退江南晩渡山暗水西煙雨天氣十分凉斷送一年
殘暑歸去歸去香霧曲屏深處
　　前調　　　　　　　　　　　　呂本中
海鴈橋邊春苦幾見落花飛絮重到柳陰西嬾問畫樓
何處凝佇凝佇十頃荷花風雨
　　前調(賦梁/燕)　　　　　　　　　　辛棄疾
燕子幾曽歸去只在翠巖深處重到畫梁間誰與舊巢
為主深許深許聞道鳯凰來住
　　前調　　　　　　　　　　　　范成大
罨畫屏中客住水色山光無數斜日滿江聲何處撐來
小渡休去休去驚散一洲鷗鷺
　　前調　　　　　　　　　　　　范成大
兩兩鶯啼何許尋徧緑陰濃處天氣潤羅衣病起却忺
微暑休雨休雨明日榴花端午
　　前調　　　　　　　　　　　　陳三聘
紅紫不將春住風定更飄無數溪漲緑含風短艇晚横
沙渡歸去歸去肯念西池鴛鷺
　　前調　　　　　　　　　　　　陳三聘
珍重故人相許來向水亭幽處文字間金釵消盡晚天
微暑無雨無雨不比尋常端午
　　前調　　　　　　　　　　　　呂勝已
花上嬌鶯啞咤著色江南圖畫可惜好春風有酒無人
同把拚捨拚捨獨醉好天良夜
　　前調　　　　　　　　　　　　劉克莊
今夜荼䕷風起應是玉消瓊碎澹蕩滿城春惱破愁人
春睡須醉須醉莫待黄梅雨細
　　前調　　　　　　　　　　　　陸　游
獨倚博山峰小翠霧滿身飛繞只恐學行雲去作陽臺
春曉春曉春曉滿院緑楊芳草
　　前調　　　　　　　　　　　　張　輯
深夜沉沉尊酒酒醒客衾寒透城角挾霜飛吹得月如
清晝僝僽僝僽比著梅花誰痩
　　前調　　　　　　　　　　　　呉　潛
江上緑楊芳草想見故園春好一洞海棠花昨夜夢魂
飛繞驚曉驚曉牎外一聲啼鳥
　　前調　　　　　　　　　　　　方　岳
知是誰家燕子直恁惺忪言語深入繡簾來無奈落花
飛絮春去春去且道與卿何與
　　前調　　　　　　　　　　　　趙汝茪
小砑紅綾牋紙一字一行春淚封了更親題題了又還
摺起歸未歸未好箇瘦人天氣
　　前調　　　　　　　　　　　　呉文英
春在緑牎楊柳人與流鶯俱瘦睂厎暮寒生簾額時翻
波皺風驟風驟花徑啼紅滿䄂
　　前調(村景/)　　　　　　　　　　蔣　捷
夜月溪篁鸞影曉霧巖花鶴頂半世踏紅塵到厎輸他
村景村景村景樵斧耕蓑漁艇
　　前調　　　　　　　　　　　　陳允平
閒倚瑣牎工繡春困兩睂頻皺獨自下香街攀折畫橋
煙柳晴晝晴晝偏稱玉樓歌酒
　　前調　　　　　　　　　　　　陳允平
何處春風歸路金屋空藏樊素零亂海棠花有夢欲隨
春去情緒情緒粉濺兩行冰筯
　　前調　　　　　　　　　　　　張　炎
隱隱煙痕輕注拂拂暗香微度十二小紅䦨人與玉簫
何處歸去歸去醉插一枝風露
　　前調　　　　　　　　　　　　張　炎
苔徑獨行清晝瑟瑟松風如舊出岫本無心遲種門前
楊柳回首回首籬下白衣來否
　　前調　　　　　　　　　　　　石孝友
照水粉梅開盡春淺峭寒猶甚香氣著人衣斗帳玊兒
生暈那更那更簾外月斜風横
　　前調　　　　　　　　　　　　石孝友
風獵亂香如埽又是粉梅開了庭户鎖殘寒夢斷池塘
春草情悄情悄簾外數聲啼鳥
　　前調　　　　　　　　　　　　石孝友
折寄隴頭春信香淺緑柔紅嫩插向鬢雲邊添得幾多
風韻但問但問管與玉容相稱
　　前調　　　　　　　　　　(宋媛/)李清照
常記溪亭日暮沉醉不知歸路興盡晚回舟誤入藕花
深處爭渡爭渡驚起一行鷗鷺
　　前調　　　　　　　　　　　　李清照
昨夜雨疎風驟濃睡不消殘酒試問捲簾人却道海棠
依舊知否知否應是緑肥紅瘦
　　前調　　　　　　　　　　(宋媛/)孫道絢
翠擘紅蕉影亂月上朱䦨一半風自碧空來吹落歌珠
一串不見不見人被翠簾遮斷
　　前調(送别/)　　　　　　　　(宋媛/)陸氏姬
日暮馬嘶人去船逐清波東注後夜最髙樓還肯思量
人否無緒無緒生怕黄昏疎雨
　　前調(紅白/桃花)　　　　　　　　(宋妓/)嚴　蘂
道是棃花不是道是杏花不是白白與紅紅别是東風
情味曽記曽記人在武陵微醉
　　前調　　　　　　　　　　　　劉景翔
獨立荷汀煙暮一霎錦雲香雨似為我無情驚起鴛鴦
飛去飛去飛去却在緑楊深處
　　前調　　　　　　　　　　　　王容溪
林下一溪春水林上數峰嵐翠中有隱居人茅屋數間
而已無事無事石上坐看雲起
　　前調(菰村/賦贈)　　　　　　　　　　王　逢
簷聳數株松子村繞一灣菰米鷗外迥聞雞望望雲山
煙水多此多此酒進玉盤雙鯉
　　前調　　　　　　　　　　　　倪　瓉
削跡松陵華寓藏密白雲深處造物已安排萬事何須
先慮歸去歸去海鶴山猿同住
　　前調　　　　　　　　　　　　王　行
滿眼落花飛絮回首瓊林玉樹驢背是何人得了灞橋
詩句歸去歸去春在醉鄉深處
　　前調　　　　　　　　　　　　王　行
一日尋芳一度一樹繁花一歩回首又何時流水亂紅
無數春暮春暮幽草緑陰庭户
　　前調(題畫/)　　　　　　　　　　劉　基
草際斜陽紅委林表晴嵐緑靡何許一漁舟揺動半江
秋水風起風起棹入白蘋花裏
　　前調(春雪/)　　　　　　　　　　楊　基
㸃綴落梅穠李埋沒蒼苔芳芷樓上倚䦨人立在玉屏
風裏風起風起都做一江春水
　　前調(春風/)　　　　　　　　　　楊　基
銀渚拂波輕度羅幄送寒低䕶催得百花開又與百花
相妒無數無數吹過畫䦨西去
　　前調　　　　　　　　　　　　顧　璘
夜靜猛風將雨落盡紫榆千樹行客憶江南𣺌𣺌碧天
窮處無緒無緒獨與寒燈賔主
　　前調　　　　　　　　　　　　楊　愼
雲影月華穿過雨意鐘聲敲破洞戸捲簾時飛透流螢
一箇孤坐孤坐白雪金徽誰和
　　前調　　　　　　　　　　　　王世貞
殘月碧梧金井屈戍繡屏初冷徙倚不成眠紅淚一雙
珠迸孤影孤影長自伴人宵永
　　前調(梅雪雙/棲圖)　　　　　　　　　馮　琦
竹外瑶華千頃更與素梅掩映雙雀噪寒枝蹴落飛花
無影相並相並明月驚棲不定
　　前調(蘆鴈/)　　　　　　　　　　王　衡
風起蘆花如醉歴歴鴈行成字一㸃一聲寒霜重曉楓
羣碎知未知未只在淺深沙際
　　前調　　　　　　　　　　　　陳子龍
紅燭逢迎何處笑倚玉人私語莫上軟金鈎留取水沉
濃霧難去難去門外尺深花雨
　　前調　　　　　　　　　　(明媛/)武　氏
晝閣閒吟玉案簾捲薫風滿院悶則坐花前獨立䦨干
倚徧堪玩堪玩座裏清陰一半
　　前調　　　　　　　　　　(明妓/)王　微
簾外月消煙冷凍瘦一枝花影空舘不勝情此際知誰
管領夢醒夢醒又把閒愁細整
　西溪子
　　(單調三/十三字)
　　西溪子　　　　　　　　　　　牛　嶠
捍撥雙盤金鳯蟬鬢玉釵揺動畫堂前人不語絃解語
彈到昭君怨處翠蛾愁不擡頭
　思帝鄉
　　(單調三/十三字)
　　思帝鄉　　　　　　　　　　　韋　莊
雲鬢墜鳯釵垂鬢墜釵垂無力枕函攲翡翠屏深月落
漏依依說盡人間天上兩心知
　天仙子
　　(一名萬斯年曲有作天台/仙子者單調三十四字)
　　天仙子　　　　　　　　　　　皇甫松
晴野鷺鷥飛一隻水葓花發秋江碧劉郎此日别天仙
登綺席淚珠滴十二晚峰青厯厯
　　前調　　　　　　　　　　　　皇甫松
躑躅花開紅照水鷓鴣飛繞青山觜行人經歲始歸來
千萬里錯相倚懊惱天仙應有以
　　前調　　　　　　　　　　　　和　凝
柳色披衫金縷鳯纖手輕拈紅豆弄翠蛾雙斂正含情
桃花洞瑶臺夢一片春愁誰與共
　　前調(又一/體)　　　　　　　　　　韋　莊
悵望前回夢裏期看花不語苦尋思露桃宮裏小腰肢
睂眼細鬢雲垂惟有多情宋玉知
　歸自謡
　　(一作歸國遥單調三十四字又名思佳/客令與鷓鴣天別名思佳客者不同)
　　歸自謡　　　　　　　　　　　馮延已
江水碧江上何人吹玉篴扁舟逺送瀟湘客蘆花千里
霜月白傷行色來朝便是闗山隔
　　前調　　　　　　　　　　　　歐陽修
春灩灩江上晚峰三四㸃柳絲如翦花如染香閨寂寂
門半掩愁睂斂淚珠滴破臙脂臉
　　前調　　　　　　　　　　　　朱　諫
溪邊石兩股谽谺生繡澀春光㸃㸃蒼苔濕天孫戲把
金刀擲無人識請君試問并州客
　風流子
　　(單調三/十四字)
　　風流子　　　　　　　　　　　孫光憲
金絡玉銜嘶馬繫向緑楊陰下朱户掩繡簾垂曲院水
流花謝歡罷歸也猶在九衢深夜
　　前調　　　　　　　　　　　　孫光憲
　茆舍槿籬溪曲雞犬自南自北菰葉長水葓開門外春
　波漲緑聽織聲促軋軋鳴梭穿屋
　
　
　
　
　
　
　
　
　
　
　
　
　
御選歴代詩餘巻二
　欽定四庫全書
御選歴代詩餘巻三目録(起三十五字/至四十字)
　　　定西番
　　　　温庭筠(三首/)
　　　　韋莊(二首/)
　　　　毛熙震
　　　　孫光憲
　　　江城子
　　　　和凝(二首/)
　　　　牛嶠
　　　　張泌
　　　望江怨
　　　　牛嶠
　　　　范汭
　　　西溪子(又一體/)
　　　　李珣
　　　毛文錫
　　連理枝
　　　李白
　　何滿子
　　　和凝
　　長相思
　　　白居易(二首/)
　　　南唐李煜(二首/)
　　　馮延已
　　　歐陽修(二首/)
　　　周邦彦
　　　万俟雅言(二首/)
　　　王灼
　　　鄧肅
　　　康與之
　　　吕勝已
　　　劉克莊(二首/)
　　　李石
　　　陸游(二首/)
　　　張輯
　　　黄機
　　　黄昇(三首/)
　　　張炎
　　　歐良(四首/)
　　　石孝友(三首/)
　　　趙溍
　　　汪元量
　　　袁正眞
　　　王予可
　　　王行
　　　劉基(三首/)
　　　朱諫
　　　張綖
　　　李攀龍
　　　呉子孝
　　　葛一龍
　　　王鳯嫺
　　　顧若璞
　　　沈靜專
　　江城子(又一體/)
　　　尹鶚
　　思帝鄉(又一體/)
　　　温庭筠
　　　孫光憲
　　相見歡
　　　薛昭藴
　　　南唐李煜(二首/)
　　　毛滂
　　　蔣子雲
　　　辛棄疾(二首/)
　　　陸游
　　　石孝友
　　　康仲伯
　　　陳逢辰
　　　無名氏(二首/)
　　　王庭筠
　　　元好問
　　　劉鉉
　　　楊愼
　　風光好
　　　歐良
　　何滿子(又一體/)
　　　楊愼(二首/)
　　江城子(又一體/)
　　　牛嶠
　　憶秦娥
　　　毛滂(二首/)
　　調笑令
　　　孫光憲
　　　毛滂(四首/)
　　　鄭僅(二首/)
　　　曽慥
　　　無名氏
　　搗練子(又一體/)
　　　無名氏
　　望梅花
　　　和凝
　　　孫光憲
　　醉太平
　　　劉過
　　　戴復古
　　　周密
　　　孫惟信
　　　李彭老
　　　王夢應
　　　顔奎
　　感恩多
　　　牛嶠
　　薄命女
　　　和凝
　　上行杯
　　　孫光憲
　　感恩多(又一體/)
　　　牛嶠
　　春光好
　　　和凝
　　抛毬樂(又一體/)
　　　馮延已
　　　和凝
　　　李肩吾
　　蝴蝶兒
　　　尹鶚
　　太平時
　　　歐陽修
　　　賀鑄(三首/)
　　　陸游
　　上林春令
　　　楊无咎
　　昭君怨
　　　蘇軾
　　　秦觀
　　　万俟雅言
　　　　韓駒
　　　　侯寘
　　　　辛棄疾
　　　　楊萬里
　　　　劉克莊(二首/)
　　　　張鎡
　　　　劉光祖
　　　　鄭域
　　　　王從叔
　　　　馬洪
　　　　楊愼
　　　　陳繼儒
　　　　錢繼登
　
　
御選歴代詩餘巻三目録
　欽定四庫全書
御選歴代詩餘巻三(起三十五字/至四十字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　　定西番
　　　(唐敎坊曲名雙/調三十五字)
　　　　定西番　　　　　　　　　　　　　　　　温庭筠
　漢使昔年離别攀弱柳折寒梅上髙臺　千里玉闗春
　雪鴈來人不來羌笛一聲愁絶月徘徊
　　　　前調　　　　　　　　　　　　　　　　温庭筠
　海燕欲飛調羽萱草緑杏花紅隔簾櫳　雙鬢翠霞金
　縷一枝春豔濃樓上月明三五瑣牎中
　　　　前調　　　　　　　　　　　　　　　　温庭筠
　細雨曉鶯春晩人似玉柳如睂正相思　羅幙翠簾初
　捲鏡中花一枝腸斷塞門消息鴈來稀
　　　　前調　　　　　　　　　　　　　　　　韋　莊
挑盡金燈紅燼人灼灼漏遲遲未眠時　斜倚銀屏無
語閒愁上翠睂悶煞梧桐殘雨滴相思
　　前調　　　　　　　　　　　　韋　莊
芳草叢生縷結花豔豔雨濛濛曉庭中　塞逺久無音
問愁消鏡裏紅紫燕黄鸝獨自恨何窮
　　前調　　　　　　　　　　　　毛熙震
蒼翠濃陰滿院鶯對語蝶交飛戲薔薇　斜日倚䦨風
好餘香出繡衣未得玉郎消息幾時歸
　　前調　　　　　　　　　　　　孫光憲
雞禄山前遊騎邊草白朔天明馬蹄輕　鵲面弓離短
韔彎來月欲成一隻鳴􁫟雲外曉鴻驚
　江城子
　　(或作江神子一名水/晶簾單調三十五字)
　　江城子　　　　　　　　　　　和　凝
竹裏風生月上門理秦箏對雲屏輕撥朱絃恐亂馬嘶
聲含恨含嬌獨自語今夜約太遲生
　　前調　　　　　　　　　　　　和　凝
斗轉星移玉漏頻已三更對棲鶯歴歴花間似有馬蹄
聲含笑整衣開繡户斜斂手下堦迎
　　前調　　　　　　　　　　　　牛　嶠
鵁鶄飛起郡城東碧江空半灘風越王宫殿蘋葉藕花
中簾捲水樓魚浪起千片雪雨濛濛
　　前調　　　　　　　　　　　　張　泌
碧䦨干外小中庭雨初晴曉鶯聲飛絮落花時節近清
明睡起捲簾無一事匀面了沒心情
　望江怨
　　(單調三十五字第三第/五第七句平仄互異)
　　望江怨　　　　　　　　　　　牛　嶠
東風急惜别花時手頻執羅幃愁獨入馬嘶殘雨春蕪
濕倚門立寄語薄情郎粉香和淚滴
　　前調　　　　　　　　　　　　范　汭
蘭房曉絡緯繅絲聲未了一霎愁多少桐隂斜壓䦨干
小人悄悄羅幙手慵開惟恐驚棲鳥
　西溪子
　　(又一體單調/三十五字)
　　西溪子　　　　　　　　　　　李　珣
金縷翠鈿浮動妝罷小牎圎夢日髙時春已老人未到
滿地落花慵埽無語倚屏風泣殘紅
　　前調　　　　　　　　　　　　毛文錫
昨夜西溪遊賞芳樹奇花千樣鎖春光金樽滿聽絃管
嬌妓舞衫香暖不覺到斜暉馬䭾歸
　連理枝
　　(單調三十五字宋詞俱/加後疊又名為小桃紅)
　　連理枝　　　　　　　　　　　李　白
雪蓋宫樓閉羅幙昏金翠鬭壓䦨干香心淡薄梅梢輕
倚噴寶猊香燼麝煙濃馥紅綃翠被
　何滿子
　　(唐崔令欽敎坊記作河滿然此調之始為滄/州歌者何滿所作則當從何單調三十六字)
　　何滿子　　　　　　　　　　和　凝
寫得魚箋無限其如花鎖春暉目斷巫山雲雨空敎殘
夢依依却愛薫香小鴨羨他長在屏幃
　長相思
　　(雙調三十六字有八句皆用韻者有後疊起句不/用韻者有後疊另换一韻者梁陳樂府多取古詩)
　　(長相思三字作起句調名本此一名山漸青/一名雙紅豆一名憶多嬌一名青山相送迎)
　　長相思　　　　　　　　　　　白居易
深畫睂淺畫睂蟬鬢鬅鬙雲滿衣陽臺行雨回　巫山
髙巫山低暮雨瀟瀟郎不歸空房獨守時
　　前調　　　　　　　　　　　　白居易
汴水流泗水流流到𤓰洲古渡頭吳山㸃㸃愁　思悠
悠恨悠悠恨到歸時方始休月明人倚樓
　　前調　　　　　　　　　　　南唐李煜
一重山兩重山山逺天髙煙水寒相思楓葉丹　菊花
開菊花殘塞鴈髙飛人未還一簾風月閒
　　前調　　　　　　　　　　　南唐李煜
雲一緺玉一梭淡淡衫兒薄薄羅輕顰雙黛螺　秋風
多雨如和簾外芭蕉三兩窠夜長人奈何
　　前調　　　　　　　　　　　　馮延已
紅滿枝緑滿枝宿雨厭厭睡起遲閒庭花影移　憶歸
期數歸期夢見雖多相見稀相逢知幾時
　　前調　　　　　　　　　　　　歐陽修
蘋滿溪柳繞堤相送行人溪水西回時隴月低　煙霏
霏雨凄凄重倚朱門聽馬嘶寒鴉相對飛
　　前調　　　　　　　　　　　　歐陽修
花似伊柳似伊花柳春來人别離低頭雙淚垂　長江
東長江西兩岸鴛鴦兩處飛相逢知幾時
　　前調　　　　　　　　　　　　周邦彦
沙棠舟小棹遊池水澄澄人影浮錦鱗遲上鈎　煙雲
愁簫鼓休再得來時已變秋欲歸須少留
　　前調(雨/)　　　　　　　　　　万俟雅言
一聲聲一更更牎外芭蕉牎裏燈此時無限情　夢難
成恨難平不道愁人不喜聽空階滴到明
　　前調(山驛/)　　　　　　　　　万俟雅言
短長亭古今情樓外凉蟾一暈生雨餘秋更清　暮雲
平暮山横幾葉秋聲和鴈聲行人不要聽
　　前調　　　　　　　　　　　　王　灼
來匆匆去匆匆短夢無慿春又空難隨郎馬蹤　山重
重水重重飛絮流雲西復東音書何處通
　　前調　　　　　　　　　　　　鄧　肅
一重溪兩重溪溪轉山迴路欲迷朱䦨出翠微　梅花
飛雪花飛醉卧幽亭不掩扉冷香尋夢歸
　　前調　　　　　　　　　　　　康與之
南髙峰北髙峰一片湖光煙靄中春來愁煞儂　郎意
濃妾意濃油壁車輕郎馬騘相逢九里松
　　前調　　　　　　　　　　　　呂勝已
展顰娥抹流波並插玲瓏碧玉梭䯳分兩髻螺　曉霜
和凍輕呵拍罷陽春白雪歌偎人春意多
　　前調(惜梅/)　　　　　　　　　　劉克莊
寒相催暖相催催了開時催謝時丁寧花放遲　角聲
吹笛聲吹吹了南枝吹北枝明朝成雪飛
　　前調(餞别/)　　　　　　　　　　劉克莊
風瀟瀟雨瀟瀟相送津亭折柳條春愁不自聊　煙迢
迢水迢迢準擬江邊駐畫橈舟人頻報潮
　　前調　　　　　　　　　　　　李　石
花飛飛絮飛飛三月江南煙雨時樓臺春樹迷　雙鶯
兒雙燕兒橋北橋南相對啼行人猶未歸
　　前調　　　　　　　　　　　　陸　游
橋如虹水如空一葉飄然煙雨中天敎稱放翁　側船
篷使江風蠏舍參差漁市東到時聞暮鐘
　　前調　　　　　　　　　　　　陸　游
暮山青暮霞明夢筆橋頭艇子横蘋風吹酒醒　看潮
生看潮平小住西陵莫較程蓴絲初可烹
　　前調　　　　　　　　　　　　張　輯
山無情水無情揚柳飛花春雨晴征衫長短亭　擬行
行重行行行到江南第幾程江南山漸青
　　前調(蛾眉/亭)　　　　　　　　　　黄　機
東梁山西梁山占斷長江相對閒古今雙鬢斑　天漫
漫水漫漫人事如潮多往還淺顰深恨間
　　前調　　　　　　　　　　　　黄　昇
天悠悠水悠悠月印金樞曉未收笛聲人倚樓　蘆花
秋蓼花秋催得呉霜㸃鬢稠香箋莫寄愁
　　前調　　　　　　　　　　　　黄　昇
砧聲齊杵聲齊金井欄邊敗葉飛夜寒烏不棲　風淒
淒露淒淒影轉梧桐月已西花冠牎外啼
　　前調　　　　　　　　　　　　黄　昇
惜春歸愛春歸脫了羅衣著苧衣緑隂黄鳥啼　酒醒
時夢醒時清簟疎簾一局棊丁東風馬兒
　　前調(贈别/)　　　　　　　　　　張　炎
去來心短長亭只隔中間一片雲不知何處尋　悶還
顰恨還嗔同是天涯流落人此情煙水深
　　前調　　　　　　　　　　　　歐　良
不思量又思量一㸃寒燈耿夜光鴛衾閒半牀　雨聲
長漏聲長幾陣斜風揺紙牎如何不斷腸
　　前調　　　　　　　　　　　　歐　良
雲垂垂雨霏霏祗恐今年花事遲不然孤負伊　燕飛
飛柳依依有箇人人倚翠扉愁横雙黛眉
　　前調　　　　　　　　　　　　歐　良
雨如絲柳如絲織出春來一段奇鶯梭來往飛　酒如
池醉如泥遮莫敎人有醒時雨晴都不知
　　前調　　　　　　　　　　　　歐　良
燕成雙蝶成雙飛去飛來揚柳旁問伊因厎狂　緑紗
牎篆爐香午夢驚回書滿牀棊聲春晝長
　　前調　　　　　　　　　　　　石孝友
樹槎牙水交加冷豔疎疎瘦影斜幾枝梅放花　天一
涯路三叉已是情多怨物華那堪更憶家
　　前調　　　　　　　　　　　　石孝友
紅依稀緑依稀寒勒花梢開較遲蝶魂空自迷　怕人
疑使人疑人道閒愁緫未知歌睂因甚低
　　前調　　　　　　　　　　　　石孝友
蝶團飛鶯亂啼陌上花開人未歸碧臺歌舞稀　月入
扉風滿帷坐到黄昏人靜時清愁人不知
　　前調(水仙/)　　　　　　　　　　趙　溍
金璞明玉璞明小小杯盤翠䄂擎滿將春色盛　僊佩
鳴瓊佩鳴雪月花中過洞庭此時人獨清
　　前調(越上寄/雪江)　　　　　　　　　汪元量
呉山深越山深空谷佳人金玊音有誰知此心　夜沉
沉漏沉沉閒却梅花一曲琴月髙松竹林
　　前調(送汪/水雲)　　　　　　　(宋宫人/)袁正眞
南髙峰北髙峰南北髙峰雲淡濃湖山圖畫中　采芙
蓉賞芙蓉小小紅船西復東相思無路通
　　前調　　　　　　　　　　　　王予可
風暖時雨晴時熏摺羅衣人未歸螓蛾愁欲飛　枕瓊
霞鎖牎紗簾月樓空燕子家春風埽落花
　　前調　　　　　　　　　　　　王　行
煙蒼蒼水茫茫閒訪幽人煙水鄉扁舟孤興長　蒲含
霜柳含霜蒲柳蕭蕭青又黄水雲鷗鷺藏
　　前調　　　　　　　　　　　　劉　基
桃花開李花開小白長紅越女腮春風巧翦裁　蜂徘
徊蝶徘徊飲遍清香未肯回莫敎飄緑苔
　　前調(嘉興/道中)　　　　　　　　　　劉　基
草青青麥青青草穗髙低麥穗平黄花相間明　山禽
鳴水禽鳴禽鳥與人同有情不堪聞此聲
　　前調　　　　　　　　　　　　劉　基
晩風清晩雲輕雨意將成又不成斷霞天際明　舊恨
盈新恨生立到樓頭河漢傾無人知此情
　　前調(天柱/峰)　　　　　　　　　　朱　諫
天宇髙地軸遥一柱亭亭萬丈標青泥到紫霄　斷巨
鼇立山椒日脚斜拖雲氣消僊宮倚碧寥
　　前調　　　　　　　　　　　　張　綖
對青山愛青山山色參差雲霧間孤雲何處還　泊沙
灣宿沙灣淅淅秋風江水寒繞船楓葉丹
　　前調　　　　　　　　　　　　李攀龍
秋風清秋月明秋雨梧桐枕上驚秋夢不分明　秋蛩
吟秋鳥鳴秋鴈行行天際横秋思最闗情
　　前調　　　　　　　　　　　　呉子孝
雨霏霏草離離花落江南燕子飛片時千萬思　漏頻
移枕頻敧水逺山長無夢歸兩情應自知
　　前調　　　　　　　　　　　　葛一龍
風一邨雨一邨風雨蕭蕭獨閉門棃花也斷魂　怕黄
昏已黄昏濕透春衫冷不禁啼㾗共酒㾗
　　前調　　　　　　　　　　(明媛/)王鳯嫺
梧葉殘楓葉殘塞鴈頻過人未還沉吟獨倚䦨　憶鄉
闗盼鄉闗疊疊南雲山外山松梢日影寒
　　前調　　　　　　　　　　(明媛/)顧若璞
梅子青豆子青飛絮飄飄撲短亭風褰羅䄂輕　送芳
辰惜芳辰春事支離些箇情睂峰恨幾層
　　前調　　　　　　　　　　(明媛/)沈靜專
春未盈蝶睡輕柳外東風吹恨生日長花氣清　瘦魂
驚一聲鶯羈住愁魔不放行遙山翠半醒
　江城子
　　(又一體單調/三十六字)
　　江城子　　　　　　　　　　　尹　鶚
裙拖碧歩飄香纖腰束素長鬢雲光拂面瓏璁膩玊碎
凝妝寶柱秦箏彈向晩絃促鴈更思量
　思帝鄉
　　(又一體單調/三十六字)
　　思帝鄉　　　　　　　　　　　温庭筠
花花滿枝紅似霞羅䄂畫簾腸斷卓香車迴面共人閒
語戰箆金鳯斜惟有阮郎春盡不歸家
　　前調　　　　　　　　　　　　孫光憲
如何遣情情更多永日水堂簾下斂羞蛾六幅羅裙窣
地微行曵碧波看盡滿池疎雨打團荷
　相見歡
　　(調始於唐宋人則名為烏夜啼又名憶眞孃又名/憶眞妃又名月上𤓰洲其名上西樓西樓子西樓)
　　(秋夜月者皆取南唐後主詞/中字名調也雙調三十六字)
　　相見歡　　　　　　　　　　　薛昭藴
羅𥜗繡袂香紅畫堂中細草平沙蕃馬小屏風　巻羅
幙凭妝閣思無窮暮雨輕煙魂斷隔簾櫳
　　前調　　　　　　　　　　　南唐李煜
林花謝了春紅太匆匆無奈朝來寒雨晚來風　胭脂
淚相留醉幾時重自是人生長恨水長東
　　前調　　　　　　　　　　　南唐李煜
無言獨上西樓月如鈎寂寞梧桐深院鎖清秋　翦不
斷理還亂是離愁别是一般滋味在心頭
　　前調　　　　　　　　　　　　毛　滂
十年湖海扁舟幾多愁白髮青燈今夜不宜秋　中庭
樹空堦雨思悠悠寂寞一生心事五更頭
　　前調　　　　　　　　　　　　蔣子雲
小桃落盡殘紅夜來風又是一番春事不從容　翠屏
掩芳信斷轉愁濃可惜日長閒暇小簾櫳
　　前調(山行約/友不至)　　　　　　　　　辛棄疾
江頭醉倒山公月明中記得昨宵歸路笑兒童　溪欲
轉山已斷兩三松一段可憐風月欠詩翁
　　前調　　　　　　　　　　　　辛棄疾
晚花露葉風條燕雙髙行過長廊西畔小紅橋　歌再
唱人再舞酒纔消更把一杯重勸摘櫻桃
　　前調　　　　　　　　　　　　陸　游
江頭緑暗紅稀燕交飛忽到當年行處恨依依　灑清
淚嘆人事與心違滿酌玉壺花露送春歸
　　前調　　　　　　　　　　　　石孝友
瀟湘雨打船篷别離中愁見拍天滄水攪天風　留不
住終須去莫匆匆後夜一樽何處與誰同
　　前調　　　　　　　　　　　　康仲伯
匆匆一望闗河聽離歌艇子急催雙槳下清波　淋浪
醉䦨干淚奈情何明日畫橋西畔暮雲多
　　前調　　　　　　　　　　　　陳逢辰
月痕未到朱扉送郎時暗裏一汪兒淚沒人知　揾不
住收不聚被風吹吹作一天愁雨損花枝
　　前調　　　　　　　　　　　　無名氏
都無一㸃殘紅夜來風厎事東君歸去太匆匆　桃花
醉棃花淚緫成空斷送一年春在緑隂中
　　前調　　　　　　　　　　　　無名氏
一彎月挂危樓似藏鈎醉裏不知黄葉報新秋　征鴻
斷歸雲亂逺峰愁愁見緑楊凝恨在江頭
　　前調　　　　　　　　　　　　王庭筠
淡煙疎雨新秋不禁愁記得青帘江上酒家樓　人不
住花無語水空流只有一雙檣燕肯相留
　　前調(玉簪/花)　　　　　　　　　　元好問
花中閒逺風流一枝秋只枉十分清瘦不禁愁　人欲
去花無語更遲留記得玉人遺下玉搔頭
　　前調(石榴/)　　　　　　　　　　劉　鉉
垂楊影裏殘紅甚匆匆只有榴花全不怨東風　暮雨
急曉霞濕緑玲瓏比似茜裙初染一般同
　　前調　　　　　　　　　　　　楊　愼
雨來江漲波渾沒沙痕掩過竹橋莎徑到柴門　孤煙
起干樹裏幾家邨牛背一聲長笛報黄昏
　風光好
　　(此調作者甚少天機餘錦止載無名氏/一闋今查係歐良作雙調三十六字)
　　風光好　　　　　　　　　　　歐　良
柳隂隂水沉沉風約雙鳬立不禁碧波心　孤邨橋斷
人迷路舟横渡旋買邨醪淺淺斟更微吟
　何滿子
　　(父一體單調/三十七字)
　　何滿子　　　　　　　　　　　楊　愼
攲枕夢回春曉倚䦨人在天涯迢遞闗山千萬里佳期
水𣺌雲賒記得羅巾别淚愁看帯雨棃花
　　前調　　　　　　　　　　　　楊　愼
鶗鴂催成緑雨鷓鴣啼破紅霞馬上韶華眞似夢惱人
春思交加記得曉妝臨鏡愁看映水桃花
　江城子
　　(又一體單調/三十七字)
　　江城子　　　　　　　　　　　牛　嶠
極浦煙銷水鳥飛離筵分手時送金卮渡口楊花狂雪
任風吹日暮空江波浪急芳草岸柳如絲
　憶秦娥
　　(雙調三十七字調名始於唐李白/此與李詞迥别蓋後人所度也)
　　憶秦娥　　　　　　　　　　　毛　滂
醉醉醉擊珊瑚碎花花先借春光與酒家　夜寒我醉
誰扶我應抱瑶琴卧清清攬月吟風不用人
　　前調　　　　　　　　　　　　毛　滂
夜夜夜了花朝也連忙指㸃銀瓶索酒嘗　明朝花落
知多少莫把殘紅埽愁人一片花飛減却春
　調笑令
　　(單調三十八字稱古調笑而/别名轉應曲者止三十二字)
　　調笑令　　　　　　　　　　　孫光憲
柳岸水清淺笑折荷花呼女伴盈盈日照新妝面水調
空傳幽怨扁舟日暮笑聲逺對此令人腸斷
　　前調(盼盼/)　　　　　　　　　　毛　滂
無力倚瑶瑟舞罷霓裳今幾日樓空雨小春寒逼鈿暈
羅衫煙色簾前歸燕看人立却趁落花飛入
　　前調(鶯鶯/)　　　　　　　　　　毛　滂
何處長安路不記牆東花拂樹瑤琴理罷霓裳譜依舊
月牎風户薄情年少如飛絮夢逐玉環西去
　　前調(苕子/)　　　　　　　　　　毛　滂
芳草恨春老自是尋春來不早落花風起紅多少記得
一枝春小緑隂青子空相惱此恨平生懷抱
　　前調(泰娘/)　　　　　　　　　　毛　滂
香歇袂紅黦記立河橋花自折隼旟紺幰城西闕敎妾
驚鴻回雪銅駝春夢空愁絶雲破碧江流月
　　前調(武陵/)　　　　　　　　　　鄭　僅
煙暖武陵晚洞裏春長花漫爛紅英滿地溪流淺漸聽
雲中雞犬劉郎迷路香風逺誤到蓬萊僊館
　　前調　　　　　　　　　　　　鄭　僅
聲切恨難說千里潮平春浪濶梅風不解相思結忍送
落花飛雪多才一去芳音絶更對珠簾新月
　　前調(梅/)　　　　　　　　　　　曽　慥
清友羣芳右萬槁紛披兹獨秀天寒月薄黄昏後縞袂
亭亭招手故山千樹連雲岫借問如今安否
　　前調(桃源/集句)　　　　　　　　　　無名氏
相誤桃源路萬里蒼蒼煙水暮留君不住君須去秋月
春風閒度桃花零亂如紅雨人面不知何處
　搗練子
　　(又一體雙調/三十八字)
　　搗練子　　　　　　　　　　　無名氏
林下路水邊亭凉吹水曲散餘酲小藤牀隨意横　猶
記得舊時經翠荷閙雨做秋聲恁時節不堪聽
　望梅花
　　(單調三十八字和凝作望梅花詞即以名調/更有名望梅者乃解連環之别名與此無渉)
　　望梅花　　　　　　　　　　　和　凝
春草全無消息臘雪猶餘蹤跡越嶺寒枝香自拆冷豔
奇芳堪惜何事壽陽無處覓吹入誰家横笛
　　前調(又一體/雙調)　　　　　　　　　孫光憲
數枝開與短牆平見雪萼紅跗相映引起誰人邊塞情
　簾外欲三更吹斷離愁月正明空聽隔江聲
　醉太平
　　(一名醉思凡一名凌皮曲一/名四字令雙調三十八字)
　　醉太平　　　　　　　　　　　劉　過
情髙意眞睂長鬢青小樓明月調箏寫春風數聲　思
君憶君魂牽夢縈翠綃香暖雲屏更那堪酒醒
　　前調　　　　　　　　　　　　戴復古
長亭短亭春風酒醒無端惹起離情有黄鸝數聲　芙
蓉繡茵江山畫屏夢中昨夜分明悔先行一程
　　前調　　　　　　　　　　　　周　密
睂消額黄春凝淚妝玉屏水暖微香聽蜂兒打牎　箏
塵半牀綃痕半方愁心欲訴垂楊奈飛紅正忙
　　前調　　　　　　　　　　　　孫惟信
吹簫跨鸞香銷夜䦨杏花樓上春殘繡羅衾半閒　襟
寛帯寛千山萬山斷腸十二䦨干更斜陽暮寒
　　前調　　　　　　　　　　　　李彭老
蘭湯晚凉鸞釵半妝紅巾膩雪吹香擘蓮房賭雙　羅
紈素璫冰壺露牀月移花影西廂數流鶯過牆
　　前調　　　　　　　　　　　　王夢應
寒牎月晴寒梢露明一痕歸影燈青又分攜短亭　衡
皋佩雲蒸溪酒春有誰勤說歸程是峰頭鴈聲
　　前調　　　　　　　　　　　　顔　奎
茶邊水經琴邊鶴經小牎甲子初晴報梅花小春　小
冠晉人小車洛人醉扶兒子門生指黄河解清
　感恩多
　　(雙調三/十九字)
　　感恩多　　　　　　　　　　　牛　嶠
兩條紅粉淚多少香閨意強攀桃李枝斂愁睂　陌上
鶯啼蝶舞柳花飛柳花飛願得郎心憶家還早歸
　薄命女
　　(一名長命女或加令字在唐樂府直/是五言詩今斷以和凝詞為正格)
　　薄命女　　　　　　　　　　　和　凝
天欲曉宫漏穿花聲繚繞牎裏星光少　冷霞寒侵帳
額殘月光沉樹杪夢斷錦帷空悄悄強起愁睂小
　上行杯
　　(單調三/十九字)
　　上行杯　　　　　　　　　　　孫光憲
離棹逡廵欲動臨極浦故人相送去住心情知不共金
船滿捧綺羅愁絲管咽迥别帆影滅江浪如雪
　感恩多
　　(又一體雙/調四十字)
　　感恩多　　　　　　　　　　　牛　嶠
自從南浦别愁見丁香結近來情轉深憶鴛衾　幾度
將書托煙鴈淚盈襟淚盈襟禮月求天願君知我心
　春光好
　　(唐明皇擊鼓催花曲名春光好調名/本此一名愁倚闌令雙調四十字)
　　春光好　　　　　　　　　　　和　凝
紗牎暖畫屏閒嚲雲鬟睡起四肢無力半春間　玉指
翦裁羅勝金盤㸃綴酥山窺宋深心無限事小睂彎
　抛毬樂
　　(又一體單/調四十字)
　　抛毬樂　　　　　　　　　　　馮延已
霜積秋山萬樹紅倚巖樓上挂朱籠白雲天逺重重恨
黄葉煙深淅淅風髣髴凉州曲吹在誰家玉笛中
　　前調　　　　　　　　　　　　和　凝
盡日登髙興未殘紅樓人散月盤桓一鈎冷霧懸珠箔
滿面西風凭玉䦨歸去須沉醉小院新池月乍寒
　　前調　　　　　　　　　　　　李肩吾
風罥蔫紅雨易晴病花中酒過清明綺牎幽夢亂於柳
羅䄂淚痕凝似餳冷地思量著春色三停早二停
　蝴蝶兒
　　(起於唐張泌亦以起句/為調名雙調四十字)
　　蝴蝶兒　　　　　　　　　　　尹　鶚
蝴蝶兒晚春時阿嬌初著淡黄衣倚牎學畫伊　還似
花間見雙雙對對飛無端和淚濕胭脂惹敎雙翅垂
　太平時
　　(一名賀聖朝影一名添/聲楊柳枝雙調四十字)
　　太平時　　　　　　　　　　　歐陽修
白雪棃花紅粉桃露華髙垂楊慢舞緑絲絛草如袍
風過小池輕浪起似江皋千金莫惜買香醪且陶陶
　　前調　　　　　　　　　　　　賀　鑄
秋盡江南葉未凋晚雲髙青山隱隱水迢迢接亭皋
二十四橋明月下弭蘭橈玉人何處敎吹簫可憐宵
　　前調　　　　　　　　　　　　賀　鑄
風緊雲輕欲變秋雨初收江城水路漫悠悠帯汀洲
正是客心孤迥處轉歸舟誰家紅䄂倚津樓替人愁
　　前調　　　　　　　　　　　　賀　鑄
九曲池頭三月三柳毶毶香塵撲馬歕金銜涴春衫
苦筍鰣魚鄉味美夢江南閶門煙水曉風恬落歸帆
　　前調　　　　　　　　　　　　陸　游
竹裏房櫳一徑深靜愔愔亂紅飛盡緑成隂有鳴禽
臨罷蘭亭無一事自修琴銅爐裊裊海南沉洗塵襟
　上林春令
　　(或無令字雙/調四十字)
　　上林春令　　　　　　　　　　楊旡咎
穠李天桃堆繡正暖日如薫芳酒少年未用稱遐壽
願來歲如今時候相將得意皇都同攜手上林春晝
　昭君怨
　　(一名宴西園一名一痕沙他如昭君詞昭君歎等/皆樂府舊名與塡詞無渉平仄四換韻雙調四十)
　　(字/)
　　昭君怨(送别/)　　　　　　　　　蘇　軾
誰作桓伊三弄驚破緑牎幽夢新月與愁煙滿江天
欲去又還不去明日落花飛絮飛絮送行舟水東流
　　前調　　　　　　　　　　　　秦　觀
隔葉乳鴉聲軟啼斷日斜隂轉楊柳小腰肢畫樓西
役損風流心眼睂上新愁無限極目送行雲此時情
　　前調(春望/)　　　　　　　　　万俟雅言
春到南樓雪盡驚動燈期花信小雨一番寒倚䦨干
莫把䦨干長倚一望幾重煙水何處是京華暮雲遮
　　前調(雪/)　　　　　　　　　　　韓　駒
昨日樵邨漁浦今日瓊川銀渚山色捲簾看老峰巒
錦帳美人貪睡不覺天孫剪水驚問是楊花是蘆花
　　前調　　　　　　　　　　　　侯　寘
晴日烘香花睡花豔浮杯人醉楊柳緑絲風水溶溶
留戀芳叢深處嬾上錦韀歸去待得牡丹開更同來
　　前調　　　　　　　　　　　　辛棄疾
長記瀟湘秋晩歌舞橘洲人散走馬月明中折芙蓉
今日西山南浦畫棟珠簾雲雨風景不爭多奈愁何
　　前調(荷雨/)　　　　　　　　　　楊萬里
午夢扁舟花厎香滿西湖煙水急雨打篷聲夢初驚
却是荷池跳雨散了眞珠還聚聚作水銀窩㵼清波
　　前調(牡丹/)　　　　　　　　　　劉克莊
曽看洛陽舊譜只許姚黄獨歩若比廣陵花太虧他
舊日豪家園圃今日荆榛滿路君莫說中州怕花愁
　　前調(瓊花/)　　　　　　　　　　劉克莊
后土宫中標韻天上人間一本道號玉眞妃字瓊姬
我與花曽半面流落天涯重見莫把玉簫吹怕驚飛
　　前調(夜月/)　　　　　　　　　　張　鎡
月在碧虛中住人向亂荷中去花氣雜風凉滿船香
雲被歌聲揺動酒被詩情掇送醉裏卧花心擁紅衾
　　前調　　　　　　　　　　　　劉光祖
人在醉鄉居住記得舊曽來去疎雨聽芭蕉夢魂遥
惆悵柳煙何處目送落霞江浦明夜月當樓照人愁
　　前調(梅花/)　　　　　　　　　　鄭　域
道是花來春未道是雪來香異水外一枝斜野人家
冷淡竹籬茅舍富貴玉堂瓊榭兩地不同栽一般開
　　前調　　　　　　　　　　　　王從叔
門外春風幾度馬上行人何處休更巻珠簾草連天
立盡海棠花月飛到荼䕷香雪莫恨夢難成夢無憑
　　前調(題小/景)　　　　　　　　　　馬　洪
路逺危峰斜照瘦馬風塵衣帽此去向蕭闗上長安
便坐紫騮花厎只似黄粱夢裏三徑易生苔早歸來
　　　前調　　　　　　　　　　　楊　愼
　樓外東風到早染得柳條黄了低拂玉䦨干怯春寒
　正是困人時候午睡濃於中酒好夢是誰驚一聲鶯
　　　前調　　　　　　　　　　　陳繼儒
　記得去年穀雨柳蘸鵞黄春水水上奏琵琶一痕沙
　曲罷留儂歸去家在竹西溪住古樹挂藤花喫新茶
　　　前調　　　　　　　　　　　錢繼登
　曽記曲欄髙處縹緲眼波深注柳外笑吟聲打流鶯
　月下棃香暗散雪後蘭芽肥綻更欲比妍華雨餘花
　
　
　
　
　
　
御選歴代詩餘巻三
　欽定四庫全書
御選歴代詩餘巻四目録(起四十字至/四十一字)
　　　生查子
　　　　韓偓
　　　　牛希濟(二首/)
　　　　魏承班
　　　　歐陽彬
　　　　劉侍讀
　　　　歐陽修
　　　　晏㡬道(五首/)
　　　　秦觀
　　　　晁補之(二首/)
　　　　毛滂(四首/)
　　　　王觀
　　　　周紫芝(三首/)
　　　　吕渭老(二首/)
　　　方喬
　　　向子諲(三首/)
　　　趙師俠(三首/)
　　　吕本中
　　　楊无咎
　　　辛棄疾(五首/)
　　　姚寛
　　　程垓
　　　洪适
　　　趙磻老(二首/)
　　　劉克荘
　　　管鑑
　　　魏子敬
　　　岳珂
　　　陸游(二首/)
　　　楊炎
　　　髙觀國(二首/)
　　　韓淲(三首/)
　　　汪莘
　　　李廷忠
　　　呉文英(二首/)
　　　莫崙
　　　李萊老
　　　李彭老
　　　無名氏
　　　李清照
　　　朱淑真
　　　陸游妾
　　　金章宗
　　　韓玉
　　　王予可
　　　仇逺
　　　彭元遜
　　　劉基(五首/)
　　　顧志
　　　葉小鸞
　　　王㣲
　　醉公子
　　　顧夐(二首/)
　　　尹鶚
　　酒泉子
　　　温庭筠(二首/)
　　　牛希濟
　　　毛熈震(二首/)
　　前調(又一體/)
　　　孫光憲
　　前調(又一體/)
　　　顧夐
　　楊栁枝(又一體/)
　　顧夐
　　無名氏
　　葛長庚
　醉花間
　　毛文錫(二首/)
　春光好(又一體/)
　　和凝
　　歐陽炯(三首/)
　　張元幹
　女冠子
　　温庭筠(二首/)
　　韋莊(二首/)
　　薛昭藴(二首/)
　　牛嶠(三首/)
　　歐陽炯
　　毛熙震(二首/)
　　李珣
　　孫光憲(二首/)
　　張泌
　酒泉子(又一體/)
　　温庭筠
　　韋莊
　　顧夐
　　紗牎恨
　　　毛文錫
　　玉蝴蝶
　　　温庭筠
　　上行杯(又一體/)
　　　韋莊
　　中興樂
　　　毛文錫
　　憶秦娥(又一體/)
　　　張先
　　落梅風(又一體/)
　　　張先
　　　訴衷情(又一體/)
　　　魏承班
　　生查子(又一體/)
　　　孫光憲(三首/)
　
　
　
　
　
　
　
御選歴代詩餘巻四目録
　欽定四庫全書
御選歴代詩餘巻四(起四十字至/四十一字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　　生查子
　　　　(查本樝棃之樝與浮槎/事無渉雙調四十字)
　　　　生查子　　　　　　　　　　　　　　　韓　偓
　侍女動妝匳故故驚人睡那知本未眠背面偷垂淚
　嬾卸鳯凰釵羞入鴛鴦被時復見殘燈和煙墜金穗
　　　　前調　　　　　　　　　　　　　　　　牛希濟
　春山煙欲收天淡星稀小殘月臉邉明别淚臨清曉
　語多情未了回首猶重道記得緑羅裙處處憐芳草
　　　　前調　　　　　　　　　　　　　　　　牛希濟
　新月曲如眉未有團圞意紅豆不堪看滿眼相思淚
　終日擘桃穣人在心兒裏兩朶隔牆花早晚成連理
　　　　前調　　　　　　　　　　　　　　　　　魏承班
煙雨晩晴天零落花無語難話此時心梁燕雙來去
琴韻對薫風有恨和情撫腸斷斷絃頻淚滴黄金縷
　　前調　　　　　　　　　　　　歐陽彬
竟日畫堂歡入夜重開宴翦燭蠟煙香促席花光顫
待得月華來滿院如鋪練門外簇驊騮直待更深散
　　前調　　　　　　　　　　(失名/)劉侍讀
深秋更漏長滴盡銀臺燭獨歩出幽閨月晃波澄緑
菱荷風乍觸一對鴛鴦宿虛掉玉釵驚驚起還相續
　　前調　　　　　　　　　　　　歐陽脩
含羞整翠鬟得意頻相顧鴈柱十三絃一一春鶯語
嬌雲容易飛夢斷知何處深院鎖黄昏陣陣芭蕉雨
　　前調　　　　　　　　　　　　晏幾道
金鞍美少年去躍青驄馬牽繫玉樓人繡被春寒夜
消息未歸來寒食棃花謝無處説相思背面鞦韆下
　　前調　　　　　　　　　　　　晏幾道
輕輕製舞衣小小裁歌扇三月柳濃時又向津亭見
垂淚送行人濕破紅妝面玉指䄂中彈一曲清商怨
　　前調　　　　　　　　　　　　晏幾道
紅塵陌上遊碧柳堤邉住纔趁彩雲來又逐花飛去
深深美酒家曲曲幽香路風月有情時總是相逢處
　　前調　　　　　　　　　　　　晏幾道
長恨渉江遥移近溪頭住閒蕩木蘭舟卧入雙鴛浦
無端輕薄雲暗作廉纎雨翠袖不勝寒欲向荷花語
　　前調　　　　　　　　　　　　晏幾道
春從何處歸試向溪邉問岸柳弄嬌黄隴麥回青潤
多情美少年屈指芳菲近誰寄嶺頭梅未報江南信
　　前調　　　　　　　　　　　　秦　觀
眉黛逺山長新柳開青眼樓閣斷霞明羅幕春寒淺
杯嫌玉漏遲燭厭金刀翦月色忽飛來花影和簾捲
　　前調(夏日/即事)　　　　　　　　　　晁補之
永日向人妍百合忘憂草午枕夢初回逺柳蟬聲杳
蘚井出冰泉洗瀹煩襟了却挂小簾鈎一縷爐煙裊
　　前調　　　　　　　　　　　　晁補之
夜飲别佳人梅小猶飄雪忍淚一春愁過却花時節
相見話相思重與臨風月休似那回時無事還輕别
　　前調　　　　　　　　　　　　毛　滂
日照小忩紗風動重簾繡寳炷暮雲迷曲沼晴漪皺
煙暖柳惺忪雪盡梅清瘦恰是可憐時好似花穠後
　　前調(九日/)　　　　　　　　　　毛　滂
鱸蟹正肥時煙雨新凉日露蕊鬱金黄雲液葡萄碧
此日古為佳此醉君寜惜髙挂水晶簾盡放秋光入
　　前調　　　　　　　　　　　　毛　滂
釵上燕猶寒勝裏紅偏小恰有爾多春不許羣花笑
酒面粉酥融香䄂金泥罩芳意已潛通殘雪猶相照
　　前調　　　　　　　　　　　　毛　滂
花地錦斑殘月箔淩波亂鬬鴨玉蘭傍撲獸金爐畔
小醉奈春何輕夢催雲散却歩蕙蘭中應被鴛鴦見
　　前調　　　　　　　　　　　　王　觀
關山夢裏長塞鴈音書少兩鬢可憐青一夜容顔老
歸傍碧紗牎説與人人道真個别離難不似相逢好
　　前調　　　　　　　　　　　　周紫芝
春寒入翠帷月淡雲來去院落半晴天風撼棃花樹
人醉掩金鋪閒倚秋千柱滿眼是相思無説相思處
　　前調　　　　　　　　　　　　周紫芝
青絲結曉鬟臨鏡心情嬾知為曉愁濃畫得雙蛾淺
柳困玉樓空花落紅牎暖相對語春愁只有春歸燕
　　前調　　　　　　　　　　　　周紫芝
金鞍欲别時芳草溪邉渡不忍住西樓怕看來時路
簾幙捲東風燕子雙雙語薄倖不歸來冷落春情緒
　　前調　　　　　　　　　　　　吕渭老
攤錢臨小牎撲蝶穿斜徑醉戲晚風前吹亂連枝影
别來秋夜長夢到金屏近腸斷一聲雞殘月懸朝鏡
　　前調　　　　　　　　　　　　吕渭老
雙鬟緑髪齊多笑嫣紅落穿竹過西齋問字時偷學
嬌慵不慣羞同倚䦨干角屈指數元宵燈火堪行樂
　　前調(贈紫/竹)　　　　　　　　　　方　喬
晨鶯不住啼故唤愁人起無力曉妝慵閒弄荷錢水
欲呼女伴來鬬草花隂裏嬌極不成狂更向屏山倚
　　前調　　　　　　　　　　　　向子諲
近似月當懐逺似花藏霧好是月明時同醉花深處
看花不自持對月空相顧願學月頻圓莫作花飛去
　　前調　　　　　　　　　　　　向子諲
相思嬾下牀春夢迷蝴蝶入柳又穿花去去輕如葉
可堪岐路長不道關山隔無頼是黄鸝喚起空愁絶
　　前調　　　　　　　　　　　　向子諲
娟娟月入眉整整雲歸鬢鏡裏弄妝遲簾外花移影
斜窺秋水長軟語春鶯近無計奈情何只有相思分
　　前調(别王/希白)　　　　　　　　　　趙師俠
梅從隴首傳柳向郵亭折鴛瓦曉霜濃掠面凝寒色
相逢意便親欲去如何説我亦是行人更與行人别
　　前調(陽春/亭)　　　　　　　　　　趙師俠
遲遲春晝長冉冉東風軟寒食乍晴天紅紫芳菲徧
前峰積翠横新漲挼藍逺向晩淡煙迷一段屏山展
　　前調(鐡爐/岡)　　　　　　　　　　趙師俠
春光不肯留風雨催將去紅逐故園塵緑滿江南樹
隂晴寒食天寂寞西郊路芳草織新愁悵望人何處
　　前調　　　　　　　　　　　　吕本中
雙雙小鳯斜淡淡鴉兒穏一曲渭城歌柳色饒春恨
離觴洗别愁酒盡愁難盡寳瑟鴈縱横誰寄天涯信
　　前調　　　　　　　　　　　　楊无咎
秋來愁更深黛拂雙蛾淺翠袖怯春寒修竹蕭蕭晚
此意有誰知恨與孤鴻逺小立背西風又是重門掩
　　前調(再和楊/民瞻)　　　　　　　　　辛棄疾
誰傾滄海珠簸弄千明月喚取酒邉來軟語裁春雪
人間無鳯凰空費穿雲笛醉裏却歸來松菊陶潛宅
　　前調　　　　　　　　　　　　辛棄疾
去年燕子來繡戸深深處花徑得泥歸都把琴書汚
今年燕子來誰聽呢喃語不見捲簾人一陣黄昏雨
　　前調(獨遊/西巖)　　　　　　　　　　辛棄疾
溪邉照影行天在清溪底天上有行雲人在行雲裏
髙歌誰和予空谷清音起非鬼亦非仙一曲桃花水
　　前調　　　　　　　　　　　　辛棄疾
青山招不來偃蹇誰憐汝嵗晩太寒生喚我溪頭住
山頭明月來本在天髙處夜夜入清溪聽讀離騷去
　　前調　　　　　　　　　　　　辛棄疾
青山非不佳未觧留儂住赤脚踏層冰為愛清溪故
朝來山鳥啼勸上山髙處我意不關渠自在尋詩去
　　前調　　　　　　　　　　　　姚　寛
郎如陌上塵妾似堤邉絮相見兩悠揚蹤跡無尋處
酒面撲春風淚眼零秋雨過了别離時還解相思否
　　前調　　　　　　　　　　　　程　垓
溪光曲曲村花影重重樹風物小桃源春事還如許
情知送客來又作尋芳去可惜一春詩總為閒愁賦
　　前調　　　　　　　　　　　　洪　适
桃疎蝶惜香柳困鶯銜絮日影過簾旌多少閒愁緒
紅綻武陵溪緑暗章臺路春色似行人無意花間住
　　前調(答洪丞相/謝送小冠)　　　　　　　　趙磻老
章甫不如人翠綰垂楊縷纎手送來時羅帊緘香霧
貂蟬嬾上頭渭水知何處風月共垂竿脱帽須親付
　　前調(再和丞/相謝冠)　　　　　　　　　趙磻老
金門一免時離緒紛如縷想像切雲髙曉日昏羅霧
峩冠補衮人不是無心處欲效貢公彈衣鉢知誰付
　　前調　　　　　　　　　　　　劉克荘
繁燈奪霽華戲鼓侵明發物色舊時同情味中年别
淺畫鏡中眉深拜樓中月人散市聲收漸入愁時節
　　前調　　　　　　　　　　　　管　鑑
天教百媚生賦得多情怨背整玉搔頭寛了黄金釧
情随歌意深故故回嬌盼不是不相知只為難相見
　　前調　　　　　　　　　　　　魏子敬
愁盈鏡裏山心疊琴中恨露濕玉䦨秋香伴金屏冷
雲歸月正圓鴈到人無信孤損鳯凰釵立盡梧桐影
　　前調　　　　　　　　　　　　岳　珂
芙蓉清夜遊楊柳黄昏約小院碧苔深潤透雙鴛薄
暖玉慣春嬌簌簌花鈿落缺月故窺人影轉闌干角
　　前調　　　　　　　　　　　　陸　游
還山荷主恩聊試扶犂手新結小茅茨恰占清江口
風塵不化衣鄰曲常持酒那似宦遊時折盡長亭柳
　　前調　　　　　　　　　　　　陸　游
梁空燕委巢院静鳩催雨香潤上朝衣客少閒譚麈
鬢邉千縷絲不是吳蠶吐孤夢泛瀟湘月落聞柔櫓
　　前調　　　　　　　　　　　　楊　炎
金蓮照夜紅玉腕扶春碧曲妙過行雲人好欺花色
歡生酒面濃笑染爐香濕飲盡十玻瓈月堕東方白
　　前調(梅/)　　　　　　　　　　　髙觀國
香驚楚驛寒瘦倚湘筠暮一笛已黄昏片月尤清楚
沉沉冰玉魂漠漠煙雲浦酸淚不成彈又向春心聚
　　前調(詠芹/)　　　　　　　　　　髙觀國
野泉春吐芽泥濕随飛燕碧澗一杯羮夜韭無人翦
玉釵和露香鵝管随春軟野意重殷勤持以君王獻
　　前調(梅溪/)　　　　　　　　　　韓　淲
霜葉柳塘風煙蕊梅溪渡茅屋問村醪未許空歸去
倚杖小徘徊寫我吟邉句醉眼復何之落日孤鴻處
　　前調　　　　　　　　　　　　韓　淲
山意入春晴都是梅和柳白白與青青日映風前酒
歸去也如何路上休回首各自做新年柳裊梅枝瘦
　　前調　　　　　　　　　　　　韓　淲
晴色入青山更見飛花晚不是怕登臨自是心情嬾
試擘小紅牋與寫天涯怨杜宇一聲春樓下滄波逺
　　前調　　　　　　　　　　　　汪　莘
春來春色佳秋至秋光好無計奈春歸又有秋光老
去年飛雪時病與梅花道來嵗雪飛時為把金尊倒
　　前調(薔薇/)　　　　　　　　　　李廷忠
玉女翠帷薰香粉開妝面不是占春遲羞被羣花見
纎手織柔條絳雪飛千片流入紫金巵未許停歌扇
　　前調(稽山/對雪)　　　　　　　　　　吳文英
暮雲千萬重寒夢家鄉逺愁見越溪孃鏡裏梅花面
醉情啼枕冰徃事分釵燕三月㶚陵橋心翦東風亂
　　前調(秋社/)　　　　　　　　　　吳文英
當樓月半匳曽買菱花處愁影背䦨干素髪殘風露
神前雞酒盟歌斷秋香戸泥落畫梁空夢想青春語
　　前調　　　　　　　　　　　　莫　崙
三兩信凉風七八分圓月愁緒到今年又與前年别
衾單容易寒燭暗相將滅欲識此時情聽取鳴蛩説
　　前調　　　　　　　　　　　　李萊老
妾情歌柳枝郎意憐桃葉羅帯綰同心誰信愁千結
樓上數殘更馬上看新月繡被怨春寒怕學鴛鴦疊
　　前調　　　　　　　　　　　　李彭老
羅襦隠繡茸玉合銷紅豆深院落梅鈿寒峭收燈後
心事卜金錢月上鵝黄柳拜了夜香休翠被聽春漏
　　前調　　　　　　　　　　　　無名氏
閒倚曲屏風試寫相思字不道極多情却是渾無思
笑近短牆隂抛個青梅子苔上印鈎彎邂逅難忘此
　　前調　　　　　　　　　　(宋媛/)李清照
年年玉鏡臺梅蕊宫妝困今嵗不歸來怕見江南信
酒從别後踈淚向愁中盡遥想楚雲深人逺天涯近
　　前調　　　　　　　　　　(宋媛/)朱淑真
寒食不多時幾日東風惡無緒倦尋芳閒却秋千索
玉減翠腰支病怯羅衣薄不忍捲簾看寂寞棃花落
　　前調　　　　　　　　　　　　陸游妾
只知眉上愁不識愁來路牎外有芭蕉陣陣黄昏雨
曉起理殘妝整頓教愁去不合畫春山依舊留愁住
　　前調(有擘橙為軟/金杯者賦之)　　　　　　　金章宗
風流紫府郎痛飲烏紗岸柔軟九廻腸冷怯玻瓈盞
纎纎白玉葱分破黄金彈借取洞庭春飛上桃花面
　　前調　　　　　　　　　　　　韓　玉
裙拖簇石榴髻綰偏荷葉頭上短金釵輕重還相壓
輕顰月入眉淺笑花生頰夫壻不風流取次看承别
　　前調　　　　　　　　　　　　王予可
夜色明河静風好來千里水殿謫仙人皓齒清歌起
前聲金斚中後聲銀河底一夜嶺頭雲繞徧樓前水
　　前調　　　　　　　　　　　　仇　逺
釵頭綴玉蠶耿耿東牎曉京洛少年逰猶恨歸來早
寒食正棃花古道多芳草今夜試青燈依舊雙花小
　　前調　　　　　　　　　　　　彭元遜
癡多故惱人妝晩翻嫌促祗為眼波長嗔笑嬌難觸
春心不肯深春睡何曽足莫待柳花飛飛去無拘束
　　前調　　　　　　　　　　　　劉　基
槐雲嚲墜鬟柳露酣啼眼深院有佳人坐惜芳菲晚
素手理瑶琴曲罷空長嘆竚立望青霄愁永清宵短
　　前調　　　　　　　　　　　　劉　基
東風為愛花著意吹原野穠豔正堪憐何忍輕吹謝
悶損玉樓人獨立花枝下㣲睇斂雙蛾紅淚和花灑
　　前調(集句/三首)　　　　　　　　　　劉　基
青山欲暮時暝色生寒樹不奈客愁多復送王孫去
澗底寂無人暗谷疑風雨耿耿夜何長月落聞津鼓
　　前調　　　　　　　　　　　　劉　基
春風能幾時柳色看猶淺蝴蝶夢中飛跡與孤雲逺
明月照花枝入夜愁難遣形影自相憐不及銜泥燕
　　前調　　　　　　　　　　　　劉　基
愁多夢不成坐對銀釭曉輕䄂拂花妝驚起雙棲鳥
出戸獨傍徨煙裏看鴻小日下四山隂輾轉傷懐抱
　　前調(臘梅/)　　　　　　　　　　顧　志
幽香度月遲瘦骨凌霜老瀟灑自天然驛路花開早
從教纎手栽眉黛晨妝巧獨有嵗寒心别笛聲吹曉
　　前調(送春/)　　　　　　　　(明媛/)葉小鸞
風飄萬㸃紅零落胭脂色柳絮入簾櫳似問人愁寂
凭䦨望逺山芳草連天碧深院鎖春光去盡無尋覔
　　前調　　　　　　　　　　(明妓/)王　㣲
鴈過紙牎寒月到空階冷病起不堪愁夢去人初醒
猶憶少年時寄跡如萍梗一幅落梅中相攜問花影
　醉公子
　　(一名四换頭/雙調四十字)
　　醉公子　　　　　　　　　　　顧　夐
漠漠秋雲澹紅藕香侵檻枕倚小山屏金鋪向晚扃
睡起横波慢獨望情何限衰柳數聲蟬魂銷似去年
　　前調　　　　　　　　　　　　顧　夐
岸柳垂金線雨晴鶯百囀家住緑楊邉徃來多少年
馬嘶芳草逺髙樓簾半捲斂袖翠蛾攅相逢爾許難
　　前調　　　　　　　　　　　　尹　鶚
暮煙籠蘚砌㦸門猶未閉盡日醉尋春歸來月滿身
離鞍偎繡袂墜巾花亂綴何處惱佳人檀痕衣上新
　酒泉子
　　(此調體最多皆雙調此/為四十字之一體也)
　　酒泉子　　　　　　　　　　　温庭筠
日映紗牎金鴨小屏山碧故鄉春煙靄隔背蘭釭　宿
妝惆悵倚髙閣千里雲影薄草初齊花又落燕雙雙
　　前調　　　　　　　　　　　　温庭筠
楚女不歸樓枕小河春水月孤明風又起杏花稀　玉
釵斜篸雲鬟重裙上金縷鳯八行書千里夢鴈南飛
　　前調　　　　　　　　　　　　牛希濟
枕轉簟凉清曉逺鐘殘夢月光斜簾影動舊爐香　夢
中説盡相思事纎手勻雙淚去年書今日意斷人腸
　　前調　　　　　　　　　　　　毛熈震
閒卧繡幃慵想萬般情寵錦檀偏翹股重翠雲欹　暮
天屏上春山碧映香煙霧隔蕙蘭心魂夢役斂蛾眉
　　前調　　　　　　　　　　　　毛熈震
鈿匣舞鸞隠映豔紅修碧月梳斜雲鬢膩粉香寒　曉
花㣲斂輕呵展裊釵金燕軟日初升簾半捲對妝殘
　　前調(又一/體)　　　　　　　　　　孫光憲
斂態牎前裊裊雀釵抛頸燕成雙鸞對影偶新知　玉
纎淡拂眉山小鏡中嗔共照翠連娟紅縹緲早妝時
　　前調(又一/體)　　　　　　　　　　顧夐
羅帯縷金蘭麝煙凝魂斷畫屏欹雲鬟亂恨難任　幾
回垂淚滴鴛衾薄情何處去月臨牎花滿樹信沉沉
　楊柳枝
　　(又一體雙/調四十字)
　　楊柳枝　　　　　　　　　　　顧　夐
秋夜香閨思寂寥漏迢迢鴛幃羅幌麝煙銷燭光揺
正憶玉郎逰蕩去無尋處更聞簾外雨瀟瀟滴芭蕉
　　前調　　　　　　　　　　　　無名氏
簌簌花飛一雨殘乍衣單屏風數幅畫江山水雲間
别易㑹難無計那淚潸潸夕陽樓上凭䦨干望長安
　　前調　　　　　　　　　　　　葛長庚
挼碎梅花一斷腸送斜陽風煙縹緲月㣲茫又昏黄
平野寒蕪何處斷接天長短籬淺水橘青黄度清香
　醉花間
　　(雙調四十一字後叚/平仄稍異不分體)
　　醉花間　　　　　　　　　　　毛文錫
休相問怕相問相問還添恨春水滿塘生鸂鶒還相趁
　昨夜雨霏霏臨明寒一陣偏憶戍樓人久絶邉庭信
　　前調　　　　　　　　　　　　毛文錫
深相憶莫相憶相憶情難極銀漢是紅牆一帯遥相隔
　金盤珠露滴兩岸榆花白風揺玉珮清今夕為何夕
　春光好
　　(又一體雙調四十一字换/頭平仄稍異無分體也)
　　春光好　　　　　　　　　　　和　凝
蘋葉輭杏花明畫船輕雙浴鴛鴦出緑汀棹歌聲　春
水無風無浪春天半雨半晴紅粉相随南浦晩幾含情
　　前調　　　　　　　　　　　　歐陽炯
磧香散渚冰融暖空濛飛絮悠揚徧逺空惹輕風　柳
眼煙來㸃緑花心日與妝紅黄雀錦鸞相對舞近簾櫳
　　前調　　　　　　　　　　　　歐陽炯
花滴露柳揺煙豔陽天雨霽山櫻紅欲爛谷鶯遷　飲
處交飛玉斚遊時倒把金鞭風颭九衢榆葉動簇青錢
　　前調　　　　　　　　　　　　歐陽炯
雞樹緑凰池清滿神京玉兔宫前金牓出列仙名　疊
雪羅袍接武團花駿馬驕行開宴錦江遊爛漫柳煙輕
　　前調　　　　　　　　　　　　張元幹
疎雨洗細風吹淡黄時不分小亭芳草緑映簾低　樓
下十二層梯日光影裏鶯啼倚徧䦨干看盡柳憶腰肢
　女冠子
　　(雙調四/十一字)
　　女冠子　　　　　　　　　　　温庭筠
霞帔雲髪鈿鏡仙容似雪畫愁眉遮語廻輕扇含羞下
繡幃　玉樓相望久花洞恨來遲早晩乗鸞去莫相遺
　　前調　　　　　　　　　　　　温庭筠
含嬌含笑宿翠殘紅窈窕鬢如蟬寒玉簮秋水輕紗捲
碧煙　雪胸鸞鏡裏琪樹鳯樓前寄語青娥伴早求仙
　　前調　　　　　　　　　　　　韋　荘
昨夜夜半枕上分明夢見語多時依舊桃花面頻低柳
葉眉　半羞還半喜欲去又依依覺來知是夢不勝悲
　　前調　　　　　　　　　　　　韋　荘
四月十七正是去年今日别君時忍淚佯低面含羞半
斂眉　不知魂已斷空有夢相隨除却天邉月没人知
　　前調　　　　　　　　　　　　薛昭藴
求仙去也翠鈿金箆盡捨入嵒巒露捲黄羅帔雲雕白
玉冠　野煙溪洞冷林月石橋寒夜静松風下禮天壇
　　前調　　　　　　　　　　　　薛昭藴
雲羅霧縠新授明威法籙降真函髻綰青絲髪冠抽碧
玉篸　徃來雲過五去住島經三正遇劉郎使啓瑶緘
　　前調　　　　　　　　　　　　牛　嶠
錦江煙水卓女燒春濃美小檀霞繡帯芙蓉帳金釵芍
藥花　額黄侵膩髪臂釧透紅紗柳暗鶯啼處認郎家
　　前調　　　　　　　　　　　　牛　嶠
星冠霞帔住在蕊珠宫裏珮丁當明翠揺蟬翼纎袿理
宿妝　醮壇春草緑藥院杏花香青鳥傳心事寄劉郎
　　前調　　　　　　　　　　　　牛　嶠
雙飛雙舞春晝後園鶯語巻羅幃錦字書封了銀河鴈
過遲　鴛鴦排寳帳豆蔲繡連枝不語勻珠淚落花時
　　前調　　　　　　　　　　　　歐陽炯
秋宵秋月一朶荷花初發照前池揺曳熏香夜嬋娟對
鏡時　蕊中千㸃淚心裏萬條絲恰似輕盈女好風姿
　　前調　　　　　　　　　　　　毛熈震
碧桃紅杏遲日媚籠光影彩霞深香暖熏鶯語風清引
鶴音　翠鬟冠玉葉霓袖捧瑶琴應共吹簫侣暗相尋
　　前調　　　　　　　　　　　　毛熈震
修蛾慢臉不語檀心一㸃小山妝蟬鬢低含緑羅衣澹
拂黄　悶來深院裏閒歩落花傍纎手輕輕整玉爐香
　　前調　　　　　　　　　　　　李　珣
星髙月午丹桂青松深處醮壇開金磬敲清露珠幢立
翠苔　歩虚聲縹緲想像思徘徊曉天歸路去指蓬萊
　　前調　　　　　　　　　　　　孫光憲
蕙風芝露壇際殘香輕度蕊珠宫苔㸃分圓碧桃花破
淺紅　品流巫峽外名籍紫㣲中真侣墉城㑹夢魂通
　　前調　　　　　　　　　　　　孫光憲
淡花瘦玉依約神仙妝束佩瓊文瑞露通宵貯幽香盡
日焚　碧紗籠絳節黄藕冠濃雲勿以吹簫伴不同羣
　　前調　　　　　　　　　　　　張　泌
露華煙草寂寞五雲三島正春深貌減潛銷玉香殘尚
惹襟　竹疎虛檻静松密醮壇隂何事劉郎去信沉沉
　酒泉子
　　(又一體雙調/四十一字)
　　酒泉子　　　　　　　　　　　温庭筠
羅帯惹香猶憶别時紅豆淚痕新金縷舊斷離腸　一
雙嬌燕語雕梁還是去年時節緑楊濃芳草歇柳花狂
　　前調　　　　　　　　　　　　韋　荘
月落星沉樓上美人春睡緑雲輕金枕膩畫屏深　子
規啼破相思夢曙色東風纔動柳煙輕花露重思難任
　　前調　　　　　　　　　　　　顧　夐
楊柳舞風輕惹春煙殘雨杏花愁鶯正語畫樓東　錦
庭寂寞思無窮還是不知消息鏡塵生珠淚滴損儀容
　紗牎恨
　　(雙調四/十一字)
　　紗牎恨　　　　　　　　　　　毛文錫
新春燕子還來至一雙飛壘巢泥濕時時墜涴人衣
後園裏看百花發香風拂繡戸金扉月照紗牎恨依依
　玉蝴蝶
　　(雙調四/十一字)
　　玉蝴蝶　　　　　　　　　　　温庭筠
秋風凄切傷離行客未歸時塞外草先衰江南鴈到遲
　芙蓉彫嫩臉楊柳墮新眉揺落使人悲斷腸誰得知
　上行杯
　　(又一體雙調/四十一字)
　　上行杯　　　　　　　　　　　韋　荘
芳草灞陵春岸柳煙深滿樓絃管一曲離歌腸寸斷
今夜送君千萬紅鏤玉盤金鏤醆須勸珍重意莫辭滿
　中興樂
　　(雙調四/十一字)
　　中興樂　　　　　　　　　　　毛文錫
豆蔻花繁煙豔深丁香軟結同心翠鬟女相與共淘金
　紅蕉葉裏猩猩語鴛鴦浦鏡中鸞舞絲雨隔荔枝隂
　憶秦娥
　　(又一體雙調/四十一字)
　　憶秦娥　　　　　　　　　　　張　先
參差竹吹斷相思曲情不足西北有樓窮逺目　憶苕
溪寒影透清玉秋鴈南飛速菰草緑應下溪頭沙上宿
　落梅風
　　(又一體雙調/四十一字)
　　落梅風　　　　　　　　　　　張　先
宫煙如水濕芳晨梅似雪相親數枝春惹香塵　壽陽
嬌面偏憐惜妝成一片花新鏡中重把玉纎勻酒初醺
　訴衷情
　　(又一體雙調/四十一字)
　　訴衷情　　　　　　　　　　　魏承班
春情滿眼臉紅銷嬌妬索人饒星靨小玉璫揺幾共醉
春朝　别後憶纎腰夢魂勞如今風葉又蕭蕭恨迢迢
　生查子
　　(又一體雙調/四十一字)
　　生查子　　　　　　　　　　　孫光憲
寂寞掩朱門正是天將暮黯澹小庭中滴滴梧桐雨
　繡工夫牽心緒配盡鴛鴦縷待得没人時偎倚論私語
　　　前調　　　　　　　　　　　　孫光憲
　清曉牡丹芳紅豔凝金蕊乍占錦江春永認笙歌地
　感人心為物瑞爛漫煙花裏戴上玉釵時迥與凡花異
　　　前調　　　　　　　　　　　　孫光憲
　密雨阻佳期盡日凝然坐簾外正淋漓不覺愁如鎖
　夢難裁心欲破淚逐簷聲墮想得玉人情也合思量我
　
　
　
　
　
　
　
　
御選歴代詩餘巻四
　欽定四庫全書
御選厯代詩餘巻五目録(四十/一字)
　　　㸃絳脣
　　　　宼準
　　　　趙抃
　　　　王禹偁
　　　　韓琦
　　　　晏㡬道(四首/)
　　　　蘓軾(二首/)
　　　　黄庭堅
　　　　秦觀
　　　　賀鑄
　　　　毛滂(四首/)
　　　　舒亶
　　　　王安禮
　　　　蘓庠
　　　蘓過
　　　周紫芝
　　　謝逸
　　　廖行之
　　　周邦彦(四首/)
　　　曹組(五首/)
　　　吕渭老
　　　何籕(二首/)
　　　蔡伸(三首/)
　　　葉夢得
　　　王庭珪
　　　汪藻
　　　趙師俠
　　　王十朋(三首/)
　　　趙鼎(二首/)
　　　朱翌
　　　張元幹(三首/)
　　　張掄(二首/)
　　　曾覿
　　　侯寘
　　　曾惇
　　　朱雍
　　　辛棄疾
　　　周必大(二首/)
　　　姜夔
　　　吕勝已(二首/)
　　　袁去華(二首/)
　　　吳琚
　　　趙彦端(四首/)
　　　管鑑
　　　陸游
　　　張輯(二首/)
　　　王炎
　　　俞灝
　　　髙觀國(二首/)
　　　史逹祖
　　　汪莘(二首/)
　　　楊澤民
　　　盧炳
　　　吳文英(四首/)
　　　陳允平(三首/)
　　　周密
　　　張炎
　　　石孝友(二首/)
　　　方有聞
　　　趙君舉
　　　王茂孫
　　　吳大有
　　　李銓
　　　宼寺丞
　　　無名氏(二首/)
　　　舒氏
　　　魏氏
　　　李清照(二首/)
　　　朱淑眞
　　　段克已
　　　李俊民(二首/)
　　　元好問(二首/)
　　　張𢎞範(二首/)
　　　程鉅夫
　　　劉敏中
　　　王惲
　　　詹正
　　　白樸
　　　　蒲道源
　　　　蕭允之
　　　　曾允元
　　　　張翥
　　　　劉基
　　　　楊基(二首/)
　　　　楊慎
　　　　吳子孝(二首/)
　　　　王慎中
　　　　焦竑
　　　　王衡(二首/)
　　　　陳繼儒(四首/)
　　　　施紹莘(二首/)
　　　　葉小鸞(二首/)
　　　　張引元
御選厯代詩餘巻五目録
　欽定四庫全書
御選厯代詩餘巻五(四十/一字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　　㸃絳脣
　　　　(取江淹詩眀珠㸃絳脣之句一名㸃櫻桃一名沙/頭雨一名南浦月一名一痕沙雙調四十一字)
　　　　㸃絳脣　　　　　　　　　　　　　　　宼　準
　小陌輕寒社公雨足東風慢定巢新燕濕雨穿花轉
　象尺熏爐拂曉停針線愁蛾淺飛紅零亂側卧珠簾捲
　　　　前調　　　　　　　　　　　　　　　　趙　抃
　秋氣微凉夢廻明月穿簾幕井梧蕭索正遶南枝鵲
　寳瑟塵生金鴈空零落情無託鬢雲慵掠不似伊恩薄
　　　　前調　　　　　　　　　　　　　　　　王禹偁
　雨恨雲愁江南依舊稱佳麗水村漁市一縷孤煙細
　天際征鴻遥認行如綴平生事此時凝睇誰念凭䦨意
　　　　前調　　　　　　　　　　　　　　　　韓　琦
病起懨懨庭前花影添憔悴亂紅飄砌滴盡珍珠淚
惆悵春時誰向花前醉愁無際武陵凝睇人逺波空翠
　　前調　　　　　　　　　　　　晏㡬道
明日征鞭又將南陌垂楊折自憐輕别拚得音塵絶
杏子枝邊倚徧䦨干月依前缺去年時節舊事無人説
　　前調　　　　　　　　　　　　晏㡬道
妆席相逄旋勻紅淚歌金縷意中曾許欲共吹花去
長愛荷香柳色殷橋路留人住淡煙微雨好箇雙棲處
　　前調　　　　　　　　　　　　晏㡬道
花信來時恨無人似花依舊又成春痩折斷門前栁
天與多情不與長相守分飛後淚痕和酒沾了雙羅袖
　　前調　　　　　　　　　　　　晏㡬道
湖上西風露花啼處秋香老謝家春草唱得清商好
笑倚蘭舟轉盡新聲了煙波𣺌暮雲移少一㸃凉蟾小
　　前調(杭州/)　　　　　　　　　　蘓　軾
閒倚交牀庾公樓外峰千朶與誰同坐明月清風我
别乗一來有唱終須和還知麽自從添箇風月平分破
　　前調　　　　　　　　　　　　蘓　軾
月轉烏啼畫堂宫徴生離恨美人愁悶不管羅衣褪
清淚斑斑揮斷柔腸寸嗔人問背燈偷揾拭盡殘妝粉
　　前調(重九寄/嗣直弟)　　　　　　　　　黄庭堅
濁酒黄花畫簾十日無秋燕夢中相見似作枯禪觀
鏡裏朱顔又減心情半江山逺登髙人健寄語東飛鴈
　　前調　　　　　　　　　　　　秦　觀
醉漾輕舟信流引到花深處塵縁相誤無計花間住
煙水茫茫囘首斜陽暮山無數亂紅如雨不記來時路
　　前調　　　　　　　　　　　　賀　鑄
紅杏飄香栁含煙翠拖金縷水邊朱户門掩黄昏雨
燭影揺紅一枕傷情緒歸不去秦樓何處芳草迷歸路
　　前調　　　　　　　　　　　　毛　滂
柏葉春醅為君競酌玻瓈盞玉簫牙管人意如春㬉
髪緑長留不使韶華晩春無限碧桃花畔笑看蓬萊淺
　　前調　　　　　　　　　　　　毛　滂
何處君家蟠桃花下瑶池畔日遲煙㬉留得春長逺
㡬見花開一任年光换今年見眀年重見春色如人面
　　前調(復尋舊/游不果)　　　　　　　　　毛　滂
小院重簾那回來處花相向遲遲一晌記得春模様
昨夜月明應照芙蓉帳空凝望蜂勞蝶攘誰在花枝上
　　前調(恵山夜月/贈鼓琴者)　　　　　　　　毛　滂
繡嶺横秋玉螭吹暑迎凉氣碧崖流水流入春葱指
半倚朱顔微嚲連環珥通深意月明風細分付知音耳
　　前調(湖上/聞樂)　　　　　　　　　　舒　亶
紫霧香濃翠華風轉花隨輦洞天雲㬉一片笙歌逺
水殿龍舟憶侍瑶池宴閒庭院夢迴春半雲鬢無人見
　　前調(縣齋/)　　　　　　　　　　王安禮
秋晩寒齋藜牀香篆横輕霧閒愁幾許夢逐芭蕉雨
雲外征鴻似替幽人語歸不去亂山無數斜日荒城鼓
　　前調　　　　　　　　　　　　蘓　庠
冰勒輕颸緑痕初漲迴塘水栁州煙際白鷺翹沙觜
篛笠青蓑未減貂蟬貴雲濤裏醉眠篷底不屬人間世
　　前調　　　　　　　　　　　　蘇　過
新月娟娟夜寒江静山銜斗起來搔首梅影横牕痩
好箇霜天閒却傳杯手君知否亂鴉啼後歸興濃於酒
　　前調(桃花落/盡賦此)　　　　　　　　　周紫芝
燕子風髙小桃枝上花無數亂溪深處滿地飛紅雨
唤得春來又送春歸去渾無緒劉郎前度空記來時路
　　前調　　　　　　　　　　　　謝　逸
金氣秋分風清露冷秋期半凉蟾光滿桂子飄香逺
素練寛衣仙仗眀飛觀霓裳亂銀橋人散吹徹昭華琯
　　前調(送人歸/新城)　　　　　　　　　廖行之
音信西來匆匆思作東歸計别懐縈繫為箇人留滯
尊酒團圞莫惜通宵醉還來未滿期君至只在初三是
　　前調　　　　　　　　　　　　周邦彦
孤館迢迢暮天草露沾衣潤夜來秋近月暈通風信
今日原頭黄葉飛成陣知人悶故來相趁共結臨岐恨
　　前調　　　　　　　　　　　　周邦彦
征騎初停酒行莫放離歌舉柳汀蓮浦看盡江南路
苦恨斜陽冉冉催人去空囘顧淡煙横素不見揚鞭處
　　前調　　　　　　　　　　　　周邦彦
臺上披襟快風一瞬収殘雨栁絲輕舉蛛網黏飛絮
極目平蕪應是春歸處愁凝佇楚歌聲苦村落黄昏鼓
　　前調　　　　　　　　　　　　周邦彦
遼鶴歸來故鄊多少傷情地短書不寄魚浪空千里
憑仗桃根説與相思意愁無際舊時衣袂猶有東風淚
　　前調(詠御/射)　　　　　　　　　　曹　組
秋勁風髙暗知斗力添弓面靶分筠幹月到天心滿
白羽流星飛上黄金盌龍沙鴈雲邊驚散壓盡天山箭
　　前調　　　　　　　　　　　　曹　組
霜落吳江萬畦香稻來場圃夜村舂黍草屋寒燈雨
玉粒長腰沉水温温注相留住共抄雲子更聽歌聲度
　　前調(燭/)　　　　　　　　　　　曹　組
蜜炬髙燒寳刀時翦金花碎照人歡醉也照人無睡
待得灰心陪盡千行淚籠紗裏夜凉如水猶喜長成對
　　前調　　　　　　　　　　　　曹　組
雲透斜陽半樓紅影明牕户暮山無數歸鴈愁邊去
十里平蕪花逺重重樹空凝佇故人何處可惜春将暮
　　前調　　　　　　　　　　　　曹　組
沉醉歸來洞房燈火閒相照夜寒猶峭信意和衣倒
春夢雖多好夢常常少紗窓曉鳯幃人悄花外空啼鳥
　　前調(聖節鼔/子詞)　　　　　　　　　吕渭老
扇列紅鸞赭黄日色明金殿御香葱蒨寳仗香風暖
咫尺天顔九奏朝陽管羣臣宴醉霞凝面午漏傳宫箭
　　前調　　　　　　　　　　　　何　籕
春雨濛濛淡煙深鎻垂楊院㬉風輕扇落盡桃花片
薄倖不來前事思量徧無由見淚痕如線界破殘妝面
　　前調　　　　　　　　　　　　何　籕
鶯踏花翻亂紅堆徑無人埽杜鵑來了梅子枝頭小
撥盡琵琶緫是相思調知音少暗傷懐抱門掩青春老
　　前調(登厯陽/連雲觀)　　　　　　　　　蔡　伸
水遶孤城亂山深鎖横江路帆歸别浦冉冉蘭橈暮
人在天涯鴈背南雲去空凝佇鳳樓何䖏煙霧迷津渡
　　前調　　　　　　　　　　　　蔡　伸
香雪飄零㬉風著栁籠絲雨惱人情緒春事還如許
寳勒朱輪共結尋芳侣東郊路亂紅深處醉拍黄金縷
　　前調(梅/)　　　　　　　　　　　蔡　伸
緑萼冰花數枝清影横疎牖玉肌清痩夜久輕寒透
忍使孤芳攀折他人手人歸後斷腸囘首只有香盈袖
　　前調　　　　　　　　　　　　葉夢得
髙栁蕭蕭睡餘已覺西風勁小牎人静淅瀝生秋聽
厎事多情欲與流年競殘雲暝墜巾慵整獨立芝蘭徑
　　前調(上元鼔/子詞)　　　　　　　　　王庭珪
玉漏春遲鐡關金鎖星橋夜暗塵隨馬明月應無價
天半朱樓銀漢星光射更深也翠蛾如畫猶在凉蟾下
　　前調　　　　　　　　　　　　汪　藻
髙栁蟬嘶採菱歌斷秋風起晩雲如髻湖上山横翠
簾捲西樓過雨凉生袂天如水畫樓十二有箇人同倚
　　前調　　　　　　　　　　　　趙師俠
漠漠春隂褪花時候餘寒峭數聲幽鳥喚起簾櫳曉
雲鬢慵梳淡拂春山小情多少亂縈愁抱風裏垂楊裊
　　前調(酴醿/)　　　　　　　　　　王十朋
野態芳姿枝頭占得春長久怕鈎衣袖不放攀花手
試問東風花似當時否還依舊謫仙去後風月今誰有
　　前調(梅/)　　　　　　　　　　　王十朋
雪徑深深北枝貪睡南枝醒暗香疎影孤壓羣芳頂
玉豔冰姿妝㸃園林景凭䦨詠月明溪静憶昔林和靖
　　前調(瑞香/花)　　　　　　　　　　王十朋
欄檻隂沉紫雲呈瑞餘寒凛捲簾欹枕香逼幽人寢
入夢何年廬阜聞名稔風流甚阿誰題品喚作熏籠錦
　　前調　　　　　　　　　　　　趙　鼎
惜别傷離此生此㑹無重數故人何處還送春歸去
美酒一杯誰解歌金縷無情緒淡煙疎雨花落空庭暮
　　前調　　　　　　　　　　　　趙　鼎
香冷金爐夢囘鴛帳餘香嫩更無人問一枕江南恨
消痩休文頓覺春衫褪清明近杏花吹盡薄暮東風緊
　　前調　　　　　　　　　　　　朱　翌
流水泠泠斷橋横路梅枝亞雪花飛下渾似江南畫
白璧青錢欲買春無價歸來也西風平野一㸃香隨馬
　　前調　　　　　　　　　　　　張元幹
清夜沉沉暗蛩啼處簷花落乍凉簾幙香繞屛山角
堪恨歸鴻情似秋雲薄書難託儘教寂寞忘了前時約
　　前調(秋社前一日/溪光亭雨)　　　　　　　張元幹
山暗秋雲暝鴉接翅啼榕樹故人何處一夜溪亭雨
夢入新凉只道消殘暑還知否燕将雛去又是流年度
　　前調　　　　　　　　　　　　張元幹
春曉輕雷采蘋洲上清明雨亂雲遮樹黯淡江村路
今夜歸舟緑潤紅香處遥山暮畫樓何許喚取潮回去
　　前調　　　　　　　　　　　　張　掄
何處春來恵風初自東郊至栁條花蕊迆邐争明媚
造化難窮誰曉幽微理都來是自然天地一㸃沖和氣
　　前調(賞花/)　　　　　　　　　　張　掄
花滿名園萬紅千翠交相映畫䦨幽徑行樂迷芳景
惟有幽人不與浮華競便幽静興來獨飲花下風吹醒
　　前調　　　　　　　　　　　　曽　覿
璧月香風萬家簾幙煙如晝鬧蛾謔栁人似梅花痩
行樂清時莫惜笙歌奏更䦨後滿斟金斗且醉厭厭酒
　　前調　　　　　　　　　　　　侯　寘
約莫香來倚䦨低瞰花如雪怨深愁絶痩似年時節
嵗一相逢常是匆匆别歌壺缺又還吹徹笛裏闗山月
　　前調　　　　　　　　　　　　曽　惇
九日傳杯要攜佳客棲霞去滿城風雨記得潘郎句
紫菊紅茰何意留儂住愁如許暮煙一縷正在歸時路
　　前調(梅/)　　　　　　　　　　　朱　雍
輕豔盈盈相逢曾向寒溪路惜飄零處無計禁春雨
素影參差人在瓊城歩危䦨暮年光催度特地香留住
　　前調　　　　　　　　　　　　辛棄疾
隱隱輕雷雨聲不受春回護落梅如許吹盡牆邉去
春水無情礙斷溪南路憑誰訴寄聲傳語没箇人知處
　　前調(次葛/守韻)　　　　　　　　　　周必大
報荅風光滿傾瓊液休思睡亂鶯聲碎來徃甘棠厎
太守新詞解釋無窮意髙歌起浮雲閒事渾付煙中翠
　　前調(七夕趙冨/文席上)　　　　　　　　周必大
秋夜乗槎客星容到天孫渚眼波微注將謂牽牛渡
見了還非重理霓裳舞雖無誤㡬年一遇莫訝周郎顧
　　前調　　　　　　　　　　　　姜　虁
燕鴈無心太湖西畔隨雲去數峰清苦商略黄昏雨
第四橋邉擬共天隨住今何許凭䦨懐古殘栁參差舞
　　前調(長沙送同官/先歸邵武)　　　　　　　吕勝已
滿路梅花為誰開徧春風萼短亭蕭索草草傳杯酌
送子先歸我羡遼東鶴他年約痩藤芒屩與子同丘壑
　　前調　　　　　　　　　　　　吕勝已
一葉扁舟浮家來向江邉住這回歸去作個漁樵侣
不挂征帆也莫揺雙櫓天涯路雲山煙渚緫是留人處
　　前調(登郢州/城樓)　　　　　　　　　袁去華
樓檻凌風四邉渾是青山繞水空相照天末歸帆小
家在江南三徑都荒了何時到暗塵撲帽應被淵明笑
　　前調　　　　　　　　　　　　袁去華
徙倚虛簷栁隂疎處看飛鳥水平池治雲影閒相照
㸃翰舒牋字密蠅頭小還拚了路長山杳寄得愁多少
　　前調(塗中逢/管倅)　　　　　　　　　吳　琚
顦顇天涯故人相遇情如故别離何遽忍唱陽關句
我是行人更送行人去愁無據寒蟬鳴處回首斜陽暮
　　前調(栁/)　　　　　　　　　　　趙彦端
春到垂楊嫩黄染就金絲軟麗晴新㬉湧翠千山逺
為甚年年眉向東風展閒情遣欲歸猶嬾漁笛天将晚
　　前調　　　　　　　　　　　　趙彦端
護雨烘晴紫雲縹緲來深院晩寒誰見紅杏梢頭怨
絶代佳人萬里沉香殿光風轉夢餘千片猶恨相逢淺
　　前調　　　　　　　　　　　　趙彦端
瓦濕鴛鴦夜深霜重江風冷月華明映清浸梅梢粉
漏斷寒濃惹起當年恨君休問鴈飛欲盡沒箇南來信
　　前調　　　　　　　　　　　　趙彦端
雪霽山横翠濤涌起千重恨砌成愁悶那更梅花褪
鳳管雲笙無不縈方寸丁寧問淚痕羞揾界破香顋粉
　　前調　　　　　　　　　　　　管　鑑
去嵗今朝海棠桃杏都開徧今年花晩不恨春恨淺
旋旋花開圗得春長逺且留戀愛花心眼常與花為伴
　　前調　　　　　　　　　　　　陸　㳺
採藥歸來獨尋茅店沽新釀暮煙千嶂處處聞漁唱
醉㺯扁舟不怕黏天浪江湖上這回疎放作箇閒人様
　　前調(瀟湘/漁父)　　　　　　　　　　張　輯
來剪蓴絲江頭一陣鳴蓑雨孤篷歸路吹得蘋風暮
短髪蕭蕭笑與沙鷗語休歸去玉龍嘶處邀月過南浦
　　前調　　　　　　　　　　　　張　輯
帶醉歸時月華猶在吹簫處曉愁情緒忘却匆匆語
客裏風霜詩鬢空如許江南去岸花迎櫓遥隔沙頭雨
　　前調(崇陽/夜次)　　　　　　　　　　王　炎
雨濕東風誰家燕子穿庭户孤材薄暮花落春歸去
浪走天涯歸思縈心緒家何處亂山無數不記來時路
　　前調　　　　　　　　　　　　俞　灝
欲問東君為誰重到江頭路斷橋薄暮香透溪雲度
細草平沙愁入淩波歩今何許怨春無語片片隨流去
　　前調　　　　　　　　　　　　髙觀國
天外青鸞㡬時常向人間住斷歌零舞月上䦨隂暮
憔悴潘郎不觧為花主知何處夢雲愁雨怕向西樓去
　　前調　　　　　　　　　　　　髙觀國
釣月篷間載詩却向旗亭醉翠蒲隂外莫放雙鷗起
水佩仙裳灑落煙雲意來相試玉綃新製要冩蓬壺記
　　前調(夜過西/陵橋)　　　　　　　　　史逹祖
山月隨人翠蘋分破秋山影釣船歸盡橋外詩心迥
多少荷風不蓋鴛鴦冷西風定可憐潘鬢偏浸秦臺鏡
　　前調　　　　　　　　　　　　汪　莘
數朶芙蕖嫣然一笑凌清曉謝家池沼秋景偏宜少
氣挾清霜似把羣花小秋風嫋湘君來了一曲煙波𣺌
　　前調　　　　　　　　　　　　汪　莘
曉角霜天畫簾却是春天氣小園行處雙蝶相隨至
恰向梅邉又向桃邉覷孜孜地訪蘭尋蕙誰㑹幽人意
　　前調(集句/)　　　　　　　　　　楊澤民
雨歇方塘清圓一一風荷舉檥舟南浦忘却來時路
醉拍春衫便欲隨君去(一作/住)猶回顧小蠻樊素更有留
人處
　　前調　　　　　　　　　　　　盧　炳
過眼溪山向來都是經行處驂鸞人去冷落吹簫侣
小立江亭愁對蒹葭浦無情緒酒杯慵舉閒看江楓舞
　　前調　　　　　　　　　　　　吳文英
推枕南牕揀花寒入單紗淺雨簾不捲空礙調雛燕
一握柔葱香染榴巾汗音塵斷畫羅閒扇山色天涯逺
　　前調　　　　　　　　　　　　吳文英
金井空隂枕痕厯盡秋聲鬧夢長難曉月樹愁鴉悄
梅壓簷花寒蝶尋香到牕黏了翠池春小波冷鴛鴦覺
　　前調　　　　　　　　　　　　吳文英
時霎清明載花不過西園路嫩隂緑樹正是春留處
燕子重來徃事東流去征衫貯舊寒一縷淚濕風簾絮
　　前調(越山/見梅)　　　　　　　　　　吳文英
春未來時酒携不到千巖路痩還如許晩色天寒處
無限新愁難對風前語行人去暗消春素横笛空山暮
　　前調　　　　　　　　　　　　陳允平
睂葉顰愁淚痕紅透蘭襟潤鴈聲將近須帶平安信
獨倚江樓落葉風成陣情懐悶蝶隨蜂趁滿地黄花恨
　　前調　　　　　　　　　　　　陳允平
分袂情懐快風一箭輕帆舉暮煙雲浦芳草斜陽路
輸與閒鷗朝暮潮來去空凝佇小蠻樊素金屋春深處
　　前調　　　　　　　　　　　　陳允平
鶯語愁春海棠風裏臙脂雨酒杯慵舉閒撲亭前絮
漠漠斜陽截斷愁來路凭䦨佇滿懐離苦分付南樓鼔
　　前調(訪牟存叟/南漪詞隠)　　　　　　　　周　密
午夢初回捲簾盡放春愁去晝長無侣自對黄鸝語
絮影蘋香春在無人處移舟去未成新句一硯梨花雨
　　前調(芍藥/)　　　　　　　　　　張　炎
獨殿春光此花開後無花了丹青人巧不許芳心老
密影翻階曾為尋詩到竹西好采香歌杳十里紅樓小
　　前調　　　　　　　　　　　　石孝友
霽景澄秋晚風吹盡朝來雨夕陽煙樹萬里山光暮
一帶長川自在流今古人何處月波横素冷浸蒹葭浦
　　前調　　　　　　　　　　　　石孝友
醉倚危檣望中歸思生天際山腰渚尾㡬簇漁樵市
帆落西風一段蘆花水八千里錦書欲寄新鳫曾來未
　　前調　　　　　　　　　　　　方有聞
七里灘邉江光漠漠山如㦸漁舟一葉徑入寒煙碧
笑我塵勞羞對雙臺石身如織年年行役魚鳥渾相識
　　前調　　　　　　　　　　　　趙君舉
野岸孤舟斷橋明月穿流水鴈聲嘹唳雙落行人淚
去嵗吾家曾插黄花醉今那是杖藜西指看即成千里
　　前調蓮房　　　　　　　　　　王茂孫
折斷煙痕翠蓬初離鴛鴦浦玉纎相妬早被専房誤
乍脱青衣猶著輕羅護多情處傷心一縷都為相思苦
　　前調(送李/琴泉)　　　　　　　　　　吳大有
江上旗亭送君還是逢君處酒䦨呼渡雲壓沙鷗暮
漠漠蕭蕭香凍梨花雨添愁緒斷腸柔櫓相逐寒潮去
　　前調(牡丹/)　　　　　　　　　　李　銓
十二紅䦨帝城榖雨初晴後粉拖香逗易惹春衫袖
把酒題詩遐想歡如舊花知否故人消痩長憶同携手
　　前調　　　　　　　　　　(失名/)宼寺丞
春睡瞢騰覺時鴛被堆香煖起來猶嬾獨自情何限
深院日斜人静花隂轉柔腸斷凭髙不見芳草連天逺
　　前調　　　　　　　　　　　　無名氏
燕子依依曉來緫為誰歸去淡雲生處已覺賓鴻度
淺笑低顰便面機中素乗鸞女瑣牕瓊宇㑹有明年暑
　　前調　　　　　　　　　　　　無名氏
美滿生離據鞍兀兀離腸痛舊歡新寵變作髙唐夢
囬首孤城依約青山擁西風送戍樓寒重初品梅花弄
　　前調　　　　　　　　　　(宋媛/)舒　氏
獨自臨池悶來强把䦨干凭舊愁新恨耗却年時興
鷺散魚潛煙斂風初定波心静照人如鏡少箇年時影
　　前調　　　　　　　　　　(宋媛/)魏　氏
波上清風畫船明月人歸後漸消殘酒獨自凭䦨久
聚散匆匆此恨年年有重回首淡煙疎栁隱隱蕪城漏
　　前調　　　　　　　　　　(宋媛/)李清照
蹴罷秋干起來慵整纎纎手露濃花痩薄汗輕衣透
見有人來韈剗金釵溜和羞走倚門回首却把青梅齅
　　前調　　　　　　　　　　　　李清照
寂寞深閨柔腸一寸愁千縷惜春春去㡬㸃催花雨
倚徧䦨干祗是無情緒人何處連天芳樹望斷歸來路
　　前調　　　　　　　　　　(宋媛/)朱淑眞
風勁雲濃暮寒無奈侵羅幙髻鬟斜掠呵手梅妝薄
少飲清歡銀燭花頻落憑蕭索春工已覺㸃破梅香萼
　　前調(晨起書/所見)　　　　　　　　　段克已
愛酒淵朙無錢休對黄花語一杯誰舉寂寞空歸去
屋上青山山上行雲度悠然處是中真趣欲寫還無句
　　前調(重陽菊/間小酌)　　　　　　　　　李俊民
秋樹風髙可憐憔悴門前栁白衣去後閒却持杯手
一笑相逢落帽年時友君知否南山如舊人比黄花痩
　　前調(南齋/牡丹)　　　　　　　　　　李俊民
化恨開遲為花遲後為花惱問花開了却恨花開早
人貌年年不似花長好還知道年年人貌却笑花先老
　　前調　　　　　　　　　　　　元好問
繡佛長齋半生枉伴蒲團過酒壚横卧一蹴虛空破
頗笑張顛自謂無人和還知麽醉鄉天大少箇神仙我
　　前調　　　　　　　　　　　　元好問
醉裏春歸緑忩猶唱留春住問春何處花落鶯無語
𣺌𣺌吟懐漠漠煙中樹西樓暮一簾疎雨夢裏尋春去
　　前調　　　　　　　　　　　　張𢎞範
春日前村一枝香徹江頭路月明風度清煞西湖句
昨夜幽歡夢裏誰呼去愁如許覺來無語青鳥啼芳樹
　　前調　　　　　　　　　　　　張𢎞範
獨上髙樓恨隨春草連天去亂山無數隔斷巫陽路
信杳梅花惆悵人何處愁無語野鴉煙樹一㸃斜陽暮
　　前調(送王/藎臣)　　　　　　　　　　程鉅夫
緑鬢青雲王郎故是乗驄侣阿龍風度想在烏衣住
帶得春來又共春歸去江頭路美人何處官栁吹風絮
　　前調　　　　　　　　　　　　劉敏中
短夢驚回北牕一陣芭蕉雨雨聲還住斜日明高樹
起望行雲送雨前山去山如霧㫁虹猶怒直入山深處
　　前調(送董/秀才)　　　　　　　　　　王　惲
楊桞青青玊闗門外三千里秦山渭水未是銷魂地
坦卧東牀恐減風雲氣功名際願君著意莫揾春閨淚
　　前調(墨本/水仙)　　　　　　　　　　詹　正
縞袂啼香為誰一滴春心碎淡黄輕翠不似當時態
東洛緇塵依舊交情耐空憔悴玉人何在細雨疎煙外
　　前調　　　　　　　　　　　　白　樸
翠水瑶池舊游曽記飛瓊伴玉笙吹㫁總作空花觀
夢裏闗山淚浥羅襟滿離魂亂一燈幽幔展轉秋宵半
　　前調(賦野/茶䕷)　　　　　　　　　　蒲道源
玉蕊瓏璁繞籬盈樹知誰種碧雲堆重化作飛瓊洞
勾挽春衫裊裊珠纓㺯風㣲動行人飛鞚著袖清香送
　　前調(記夢/)　　　　　　　　　　蕭允之
花徑相逢眼期心諾情如昨怕人疑著佯弄秋千索
知有而今何似當初莫愁難託雨鈴風鐸夢斷燈花落
　　前調　　　　　　　　　　　　曾允元
一夜東風枕邉吹散愁多少數聲啼鳥夢轉紗牕曉
來是春初去是春将老長亭道一般芳草只有歸時好
　　前調(舟行/書見)　　　　　　　　　　張　翥
風起雲飛蘭舟競入横塘住惱人何處隔岸花籠霧
一水盈盈難送凌波歩空相覷正如牛女隔斷銀河路
　　前調　　　　　　　　　　　　劉　基
昨夜三更井梧葉上聞鳴雨夢魂歸去不到思量處
為問燈花厎向愁人吐花無語星河滿樹白髪三千縷
　　前調(鶯/)　　　　　　　　　　　楊　基
何處飛來梅梢一㸃黄金小哢晴催曉喉舌如簧巧
春夢須㬰正繞江南道空相惱被他驚覺緑徧池塘草
　　前調(紅白/桃)　　　　　　　　　　楊　基
淺碧深紅是誰分染桃花片兩枝争豔青粉牆頭見
深是娉婷淺更多嬌倩昭陽殿玉環飛燕各自東風面
　　前調　　　　　　　　　　　　楊　慎
雪暗江郊小燈孤館長宵半真珠醉豔凍作紅冰片
曉夢驚回畫角聲初斷南枝畔梅花開徧誰見春風面
　　前調　　　　　　　　　　　　吳子孝
花信風輕為花日日芳㳺早曲溪繚繞歸棹情多少
日映清波良夜春寒小長空皎歌聲縹緲醉裏愁如埽
　　前調　　　　　　　　　　　　吳子孝
㡬日㣲寒霏霏小雨初晴霽青山迢逓杖屨沾嵐翠
纔試春衣㬉日醺人醉禽聲碎草痕都細官栁黄金綴
　　前調(光澤/寺)　　　　　　　　　　王慎中
門掩青山空庭竹影門長埽一溪斜繞水氣香花草
朩石幽殊禽鳥傳昏曉誰知道白雲鎖了也有人來到
　　前調(夀徐/松山)　　　　　　　　　　焦　竑
軒冕文章肯教换却尊前醉脚根如繫不到長安市
若問生涯笑指深山處雲鋪翠虬龍滿地有箇松千樹
　　前調(送陳/仲醇)　　　　　　　　　　王　衡
濕夢沉沉芭蕉雨響燈花䣃月兒來也人又隨潮下
㝡怕登髙醉面秋風灑紅堪把茱茰看罷半刻重陽假
　　前調　　　　　　　　　　　　王　衡
刻燭呼盧西風乍急簷頭鐡故人深熱依舊朦朧别
山淡雲濃漸短憨兒髪楊花月溪橋雨滑坐到微鐘歇
　　前調(題金/石齋)　　　　　　　　　　陳繼儒
有箇人家子雲草閣相如壁室虛生白雲氣堆金石
經案茶牀一織香煙織風無力牀頭樹色遮斷㳺人屐
　　前調　　　　　　　　　　　　陳繼儒
凉雨初晴放舟獨徃㳺三泖寺門僧少一㸃鷗來攪
返入空山竹厎柴門小杯兒倒燈前句好雪裏留鴻爪
　　前調(天池/)　　　　　　　　　　陳繼儒
鐘鼓沉沉寺門落葉歸僧獨晚鴉初宿影亂牆頭竹
長嘯風前清籟飛空谷松如沐炊煙斷續杯厎秋山緑
　　前調(題泖橋/澄鍳寺)　　　　　　　　　陳繼儒
煙水茫茫溪雲半掩堆僧屋䦨干數曲窈窕藏花朩
三度風吹送我來投宿西牕竹月明茶熟橘柚牆頭緑
　　前調(次眉/公韻)　　　　　　　　　　施紹莘
寺枕荒塘時時白浪吞僧屋橋頭路曲廢井當枯朩
如此幽閒恰好閒人宿牎敲竹酒醒茶熟天水鸚哥緑
　　前調(題雪/圖)　　　　　　　　　　施紹莘
水墨江天濛濛野色㣲㣲樹儘堪題句風雪溪橋路
一㸃人行正在模糊處衝寒去打頭狂絮人逺天涯暮
　　前調(詠採/蓮女)　　　　　　　　(明媛/)葉小鸞
粉面新妝淡紅衫子輕羅扇昨宵鄰伴來約蓮塘玩
棹泛扁舟影共蓮花亂深深見緑楊風晩空載閒愁返
　　前調　　　　　　　　　　　　葉小鸞
竹徑深深流雲曉度羅幃静雨絲㡬陣滿地桐花冷
　濕翠侵眉纎暈蒼苔影看無盡倚屏人映一片瀟湘景
　　　前調　　　　　　　　　　(明媛/)張引元
　時節朱明㬉風初入芭蕉院歸期日盼鬆盡黄金釧
　病起南樓愁覩將雛燕無由見白雲瞻戀十二䦨干徧
　
　
　
　
　
　
　
　
　
　
　
御選厯代詩餘巻五
　欽定四庫全書
御選歴代詩餘巻六目録(四十/二字)
　　　浣溪沙(上/)
　　　　韓　偓
　　　　張　曙
　　　　南唐李璟
　　　　南唐李煜
　　　　韋莊(二首/)
　　　　薛昭藴(四首/)
　　　　毛文錫
　　　　歐陽炯(二首/)
　　　　顧夐
　　　　閻　選
　　　　毛熙震(二首/)
　　　　李　珣(二首/)
　　　　孫光憲(五首/)
　　　張　泌(二首/)
　　　晏　殊(五首/)
　　　歐陽修(六首/)
　　　晏㡬道(十二首/)
　　　張　先(二首/)
　　　蘓　軾(十四首/)
　　　黄庭堅(二首/)
　　　秦　觀(三首/)
　　　晁補之
　　　賀　鑄(十首/)
　　　毛　滂(十二首/)
　　　李元膺
　　　舒　亶(三首/)
　　　趙令畤(四首/)
　　　米　芾
　　　蘓　庠
　　　　周邦彦(六首/)
　　　　曹　組
　　　　陳克
　　　　向子諲
　　　　蔡　伸
　　　　葉夢得
　　　　趙師俠
　　　　趙　鼎
　　　　朱敦儒
　　　　曽　覿
　　　　曽　惇
　　　　辛棄疾(六首/)
　
　
　
御選歴代討餘巻六目録
　欽定四庫全書
御選歴代詩餘巻六(四十/二字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　浣溪沙(上/)
　　　　(沙或作紗或名浣紗溪一名小庭花一名滿院春/一名廣寒秋一名霜菊黄一名踏花天雙調四十)
　　　　(二/字)
　　　　浣溪沙　　　　　　　　　　　　　　　韓　偓
　宿醉離愁慢髻鬟六銖衣薄惹輕寒慵紅悶翠掩青鸞
　　羅襪況兼金菡萏雪肌仍是玉琅玕骨杳腰細更沉
　檀
　　　　前調　　　　　　　　　　　　　　　　張　曙
　　枕障熏爐冷繡幃二年終日苦相思杏花明月爾應知
　　　天上人間何處去舊歡新夢覺來時黄昏㣲雨畫簾
　垂
　　　　前調　　　　　　　　　　　　　　　南唐李璟
風壓輕雲貼水飛乍晴池舘燕爭泥沈郎多病不勝衣
　沙上未聞鴻雁信竹間時聽鷓鴣啼此情惟有落花
知
　　前調　　　　　　　　　　　南唐李煜
轉燭飄蓬一夢歸欲尋陳迹悵人非天教心願與身違
　待月池臺空逝水䕃花樓閣漫斜暉登臨不惜更沾
衣
　　前調　　　　　　　　　　　　韋　莊
惆悵夢餘山月斜孤燈照壁背牎紗小樓髙閣謝孃家
　暗想玉容何所似一枝春雪凍梅花滿身香霧簇朝
霞
　　前調　　　　　　　　　　　　韋　莊
夜夜相思更漏殘傷心明月凭闌干想君思我錦衾寒
　咫尺畫堂深似海憶來惟把舊書看㡬時携手入長
安
　　前調　　　　　　　　　　　　薛昭藴
粉上依稀有淚痕郡庭花落欲黄昏逺情深恨與誰論
　記得去年寒食日延秋門外卓金輸日斜人散暗銷
魂
　　前調　　　　　　　　　　　　薛昭藴
握手河橋栁似金蜂鬚輕惹百花心蕙風蘭思寄清琴
　意滿便同春水滿情深還似酒杯深楚煙湘月兩沉
沉
　　前調　　　　　　　　　　　　薛昭藴
江館清秋纜客船故人相送夜開筵麝烟蘭燄簇花鈿
　正是斷魂迷楚雨不堪離恨咽湘絃月高霜白水連
天
　　前調　　　　　　　　　　　　薛昭藴
紅蓼灘頭秋正涼印沙鷗跡自成行整鬟飄袖野風香
不語含顰深浦裏㡬回愁煞棹船郎燕歸帆盡水茫
茫
　　前調　　　　　　　　　　　　毛文錫
七夕年年信不違銀河清淺白雲㣲蟾光鵲影伯勞飛
　每恨蟪蛄憐婺女㡬回嬌妬下鴛機今宵嘉會两依
依
　　前調　　　　　　　　　　　　歐陽炯
天碧羅衣拂地垂美人初著更相宜宛風如舞透香肌
　獨坐含顰吹鳳竹園中緩歩折花枝有情無力泥人
時
　　前調　　　　　　　　　　　　歐陽炯
落絮殘鶯半日天玉柔花醉只思眠惹牎映竹滿爐煙
　獨掩畫屏愁不語斜欹瑶枕髻鬟偏此時心在阿誰
邉
　　前調　　　　　　　　　　　　顧　夐
紅藕香寒翠渚平月籠虚閣夜蛩清塞鴻驚夢兩牽情
　寳帳玉爐殘麝冷羅衣金縷暗塵生小牎孤燭淚縦
横
　　前調　　　　　　　　　　　　閻　選
寂寞流蘓冷繡茵倚屏山枕惹香塵小庭花露泣濃春
　劉阮信非仙洞客姮娥終是月中人此生無路訪東
鄰
　　前調　　　　　　　　　　　　毛熙震
春暮黄鶯下砌前水晶簾影露珠懸綺霞低映晚晴天
　弱栁萬條垂翠帯殘紅滿地碎香鈿蕙風飄蕩散輕
煙
　　前調　　　　　　　　　　　　毛熙震
雲薄羅裾綬帯長滿身新裛瑞龍香翠鈿斜映豔梅妝
　佯不覷人空婉約笑和嬌語太猖狂忍教牽恨暗形
相
　　前調　　　　　　　　　　　　李　珣
晚出閒庭看海棠風流學得内家妝小釵横戴一枝芳
　琢玉梳斜雲鬢膩縷金衣透雪肌香暗思何事立殘
陽
　　前調　　　　　　　　　　　　李　珣
紅藕花香到檻頻可堪閒憶似花人舊歡如夢絶音塵
　翠疊畫屏山隱隱冷鋪紋簟水粼粼斷魂何䖏一蝉
新
　　前調　　　　　　　　　　　　孫光憲
蓼岸風多橘柚香江邊一望楚天長片帆煙際閃孤光
　目送征鴻飛杳杳思隨流水去茫茫蘭紅波碧憶瀟
湘
　　前調　　　　　　　　　　　　孫光憲
蘭沐初休曲檻前暖風遲日洗頭天濕雲新斂未梳蟬
　翠袂半將遮粉臆寳釵長欲墜香肩此時模樣不禁
憐
　　前調　　　　　　　　　　　　孫光憲
風遞殘香出繡簾團窠金鳳舞襜襜落花㣲雨恨相兼
　何䖏去来狂太甚空推宿酒醒無厭争教人不别猜
嫌
　　前調　　　　　　　　　　　　孫光憲
輕打銀箏墜燕泥斷絲高罥畫樓西花冠閒上午墻啼
　粉籜半開新竹徑紅苞落盡舊桃蹊不堪終日閉深
閨
　　前調　　　　　　　　　　　　孫光憲
烏帽斜欹倒佩魚静街偷歩訪仙居隔牆應認打門初
　将見客時㣲掩斂得人憐處且生踈低頭羞問壁間
書
　　前調　　　　　　　　　　　　張　泌
鈿轂香車過栁堤樺煙分䖏馬頻嘶為他沉醉不成泥
　花滿驛亭香露細杜鵑聲斷玉蟾低含情無語倚樓
西
　　前調　　　　　　　　　　　　張　泌
馬上凝情憶舊游照花淹竹小溪流鈿筝羅幕玉搔頭
　早是出門長帯月可堪分袂又經秋晚風斜日不勝
愁
　　前調　　　　　　　　　　　　晏　殊
一曲新詞酒一杯去年天氣舊亭臺夕陽西下㡬時迴
　無可奈何花落去似曽相識燕歸来小園香徑獨徘
徊
　　前調　　　　　　　　　　　　晏　殊
紅蓼花香夾岸稠緑波春水向東流小船輕舫好追逰
　漁父酒醒重撥棹鴛鴦飛去却囘頭一杯消盡兩眉
愁
　　前調　　　　　　　　　　　　晏　殊
小閣重簾有燕過晚花紅片落庭莎曲闌干影入涼波
　一霎好風生翠幙㡬囘疎雨滴圎荷酒醒人散得愁
多
　　前調　　　　　　　　　　　　晏　殊
宿酒纔醒厭玉巵水沉香冷嬾熏衣早梅先綻日邊枝
　寒雪寂寥初散後春風悠颺欲来時小屏閒放畫簾
垂
　　前調　　　　　　　　　　　　晏　殊
楊栁隂中駐彩旌芰荷香裏勸金觥小詞流入管絃聲
　只有醉吟寛别恨不須朝暮促歸程兩條煙葉繫人
情
　　前調　　　　　　　　　　　　歐陽修
湖上朱橋響畫輪溶溶春水浸春雲碧琉璃滑浄無塵
　當路游絲縈醉客隔花啼鳥喚行人日斜歸去奈何
春
　　前調　　　　　　　　　　　　歐陽修
紅粉佳人白玉杯朩蘭船穏棹歌催緑荷風裏笑聲来
　細雨輕煙籠草樹斜橋曲水遶樓臺夕陽高處畫屏
開
　　前調　　　　　　　　　　　　歐陽修
二月春光厭落梅仙源歸路碧桃催渭城絲雨勸離杯
　歡意似雲真薄倖客鞭揺栁正多才鳳樓人待錦書
來
　　前調　　　　　　　　　　　　歐陽修
堤上游人逐畫船拍堤春水四垂天緑楊樓外出秋千
　白髪戴花君莫笑六么催拍盞頻傳人生何䖏似尊
前
　　前調(秋千/)　　　　　　　　　　歐陽修
雲曳香緜綵柱髙絳旗風颭出花梢一梭紅帯徃来抛
　束素美人羞不打却嫌裙慢褪纖腰日斜深院影空
揺
　　前調　　　　　　　　　　　　歐陽修
香靨凝羞一笑開栁腰如醉暖相挨日長人困下樓臺
　照水有情聊整鬢倚闌無語更兜鞵眼邊牽恨懶歸
來
　　前調　　　　　　　　　　　　晏幾道
臥鴨池頭小苑開暄風吹盡北枝梅長莎軟路㡬縈回
　静選緑陰鶯有意漫隨㳺騎絮多才去年今日憶同
來
　　前調　　　　　　　　　　　　晏㡬道
二月風和到碧城萬條千縷緑相迎舞煙弄日過清明
　妝鏡巧睂偷葉樣歌臺妍曲借枝名晚秋霜霰莫無
情
　　前調　　　　　　　　　　　　晏㡬道
白紵春衫楊桞鞭碧蹄驕馬杏花韀落英飛絮冶游天
　南陌暖風吹舞榭東城凉月照歌筵賞心多是酒中
仙
　　前調　　　　　　　　　　　　晏㡬道
巳拆鞦韆不奈閒却隨蝴蝶到花間旋尋雙葉插雲鬟
　㡬褶湘裙煙縷細一鈎羅襪素蟾彎緑牋紅豆憶前
歡
　　前調　　　　　　　　　　　　晏㡬道
團扇初隨碧簟收畫簾歸燕尚遲留靨朱眉翠喜清秋
　風意未應迷狹路燈痕猶自記髙樓露花煙葉與人
愁
　　前調　　　　　　　　　　　　晏㡬道
唱得紅梅字字香栁枝桃葉盡深藏遏雲聲裏送離觴
　纔聽便拚衣袖濕欲歌先倚黛睂長曲終敲損燕釵
梁
　　前調　　　　　　　　　　　晏㡬道
小杏春聲學浪仙踈梅清唱替哀絃似花如雪繞瓊筵
　顋粉月痕妝罷後臉紅蓮豔酒醒前今年新調得人
憐
　　前調　　　　　　　　　　　晏㡬道
浦口蓮香夜不收水邊風裏欲生秋棹歌聲細不驚鷗
　涼月送歸思徃事落英飄去起新愁可堪題葉寄東
流
　　前調　　　　　　　　　　　晏㡬道
銅虎分符領外臺五雲深䖏彩旌来春隨紅斾過長淮
　千里袴襦添舊暖萬家桃李間新栽使星回首是三
台
　　前調　　　　　　　　　　　晏㡬道
翠閣朱闌倚䖏危夜涼閒捻彩簫吹曲中雙鳳巳分飛
　綠酒細傾消别恨紅牋小寫問歸期月華風意似當
時
　　前調　　　　　　　　　　　晏㡬道
午醉西橋夕未醒雨花凄斷不堪聽歸時應减鬢邉青
　衣化客塵今古道栁含春意短長亭鳳樓爭見路傍
情
　　前調　　　　　　　　　　　晏㡬道
家近旗亭酒易沽花時常得醉工夫伴人歌笑嬾妝梳
　户外綠楊春繫馬牀前紅燭夜呼盧相逢不觧有情
無
　　前調　　　　　　　　　　　張　先
樓倚江邊百尺髙暮煙收處見歸橈㡬時期信似春潮
　花片片飛風弄葉栁隂隂下水平橋日長人去又經
宵
　　前調　　　　　　　　　　　張　先
水滿池塘花滿枝亂香深處語黄鸝東風輕軟弄簾幃
　日正長時春夢短燕交飛䖏栁煙低玉牎紅子鬭棊
時
　　前調　　　　　　　　　　　蘇　軾
學畫鵶兒正妙年陽城下蔡困嫣然憑君莫唱短姻縁
　霧帳吹笙香嫋嫋霜庭按舞月娟娟曲終紅袖落雙
纒
　　前調　　　　　　　　　　　蘓　軾
晚菊花前歛翠蛾挼花傳酒緩聲歌栁枝團扇别離多
　擁髻淒涼論舊事曽隨織女度銀梭當年今夕奈愁
何
　　前調　　　　　　　　　　　蘇　軾
風捲珠簾自上鈎蕭蕭亂棄報新秋獨携纎手上髙樓
　缺月向人舒窈窕三星當户照綢繆香生霧縠見纖
柔
　　前調　　　　　　　　　　　蘇　軾
覆塊青青麥未蘇江南雲葉暗隨車臨皋煙景世間無
　雨脚半収簷斷綫霜林初下瓦跳珠歸来氷顆亂黏
鬚
　　前調(詠橘/)　　　　　　　　　蘇　軾
菊暗荷枯一夜霜新苞綠葉照林光竹籬茅舍出青黄
　香霧噀人驚半破清泉流齒怯初嘗吳姬三日手猶
香
　　前調　　　　　　　　　　　蘓　軾
旋抹紅妝看使君三三五五棘籬門相挨踏破茜羅裙
　老幼扶攜收麥社烏鳶翔舞賽神村道逢醉叟臥黄
昬
　　前調　　　　　　　　　　　蘇　軾
簌簌衣巾落棗花村南村北響繅車牛衣古栁賣黄𤓰
　酒困路長惟欲睡日高人渴漫思茶敲門試問野人
家
　　前調　　　　　　　　　　　蘇　軾
道字嬌訛苦未成未應春閣夢多情朝來何事緑鬟傾
　綵索身輕長趁燕紅牎睡重不聞鶯困人天氣近清
明
　　前調　　　　　　　　　　　蘇　軾
羅襪空飛洛浦塵錦袍不見謫仙人攜壺藉草亦天真
　玉粉輕黄千嵗藥雪花浮動萬家春醉歸江路野梅
新
　　前調　　　　　　　　　　　蘇　軾
細雨斜風作曉寒淡煙踈栁媚晴灘入淮清路漸漫漫
　雪沫乳花浮午盞蓼芽蒿笋試春盤人間有味是清
歡
　　前調(徐州蔵/春閣)　　　　　　　　蘇　軾
慚媿今年二麥豐千畦翠浪舞晴空化工餘力染夭紅
　歸去山公應倒載攔街拍手笑児童甚時名作錦熏
籠
　　前調(揚州賞芍/藥櫻桃)　　　　　　　　蘇　軾
芍藥櫻桃兩鬬新名園髙會送芳辰洛陽初夏廣陵春
　紅玉半開菩薩面丹砂穠㸃栁枝脣尊前還有箇中
人
　　前調(方響/)　　　　　　　　　蘇　軾
花滿銀塘水漫流犀槌玉板奏涼州順風環珮過秦樓
　逺漢碧雲輕漠漠今宵人在鵲橋頭一聲敲徹絳河
秋
　　前調(端午/)　　　　　　　　　蘇　軾
入袂輕風不破塵玉簮犀璧醉佳辰一番紅粉為誰新
　團扇祗堪題徃事新絲那觧繫行人酒闌滋味似殘
春
　　前調　　　　　　　　　　　黄庭堅
飛鵲臺前暈翠蛾千金新買帯青螺最難如意為情多
　㡬䖏涙痕留翠袖一春愁思近横波逺山低盡不成
歌
　　前調(漁父/)　　　　　　　　　黄庭堅
新婦磯頭眉黛愁女児浦口眼波秋驚魚錯認月沉鈎
　青箬笠前無限事緑蓑衣底一時休斜風細雨轉船
頭
　　前調　　　　　　　　　　　秦　觀
漠漠輕寒上小樓曉隂無頼似窮秋淡煙流水畫屏幽
　自在飛花輕似夢無邊絲雨細如愁寶簾閒掛小銀
鈎
　　前調　　　　　　　　　　　秦　觀
錦帳重重捲暮霞屏風曲曲鬬紅牙恨人何事苦離家
　枕上夢魂飛不去覺来紅日又西斜滿庭芳草襯殘
花
　　前調　　　　　　　　　　　　秦　觀
青杏園林煮酒香佳人初試薄羅裳栁絲揺曳燕飛忙
　乍雨乍晴花易老閒愁閒悶日偏長為誰消痩减容
光
　　前調(廣陵被/召留别)　　　　　　　　　晁補之
帳飲都門春浪驚東飛身與白鷗輕淮山一㸃眼初明
　誰使夢回蘭芷國却将春去鳳凰城檣烏風轉不勝
情
　　前調　　　　　　　　　　　賀　鑄
金斗城南載酒頻東西飛觀跨通津漾舟聊送雨餘春
　桃李趣行無算酌桑榆收得自由身酣歌一曲太平
人
　　前調　　　　　　　　　　　賀　鑄
落日逢迎朱雀街共乘青舫度秦淮笑拈飛絮罥金釵
　洞戸華燈歸别館碧梧紅藥掩蕭齋願隨明月入君
懐
　　前調　　　　　　　　　　　賀　鑄
舊說山隂褉事修漫書繭紙叙清游吴門千載更風流
　遶郭煙花連茂苑滿船絲竹載涼州一標爭勝錦纒
頭
　　前調　　　　　　　　　　　賀　鑄
閒抱琵琶舊譜尋四絃聲怨却沉吟燕飛人静畫堂陰
　欹枕有時成雨夢隔簾無䖏說春心一從燈夜到如
今
　　前調　　　　　　　　　　　賀　鑄
秋水斜陽遶緑陰平山隱隱隔横林㡬家村落㡬聲砧
　記得西樓凝醉眼昔年風物似如今只無人與共登
臨
　　前調　　　　　　　　　　　賀　鑄
煙栁春梢蘸暈黄井欄風綽小桃香覺時簾幙又斜陽
　望䖏定無千里眼斷来能有㡬回腸少年禁取恁淒
涼
　　前調　　　　　　　　　　　賀　鑄
鼔動城頭啼暝鴉過雲時送雨些些嫩涼如水逗牎紗
　弄影西廂侵戸月分香東畔拂牆花此時相望抵天
涯
　　前調　　　　　　　　　　　賀　鑄
樓角紅銷一縷霞澹黄楊栁帶栖鴉玉人和月折梅花
　笑撚粉香歸繡戸半垂羅幙護牎紗東風寒似夜來
些
　　前調　　　　　　　　　　　　賀　鑄
鸚鵡驚人促下簾碧紗如霧隔香匳雪兒窺鏡晚蛾纖
　烏鵲橋邊河絡角鴛鴦樓外月西南門前嘶馬弄金
銜
　　前調　　　　　　　　　　　　賀　鑄
宫錦袍熏水麝香越紗裙染鬱金黄薄羅依約見明妝
　繡陌不逢㩦手伴緑忩誰是畫睂郎春風十里斷人
腸
　　前調　　　　　　　　　　　　毛　滂
銀字笙簫小小童梁州吹過桞橋風阿誰勸我玉杯空
　小醉何須眠錦瑟夜歸不用照紗籠畫船簾捲月明
中
　　前調(宴太守/張内翰)　　　　　　　　　毛　滂
碧霧朦朧鬱寶熏和風揺曳舞簾旌花間千騎兩朱輪
　金馬天才文作錦玉堂仙骨氣如氷湖山何似使君
清
　　前調(新春/㣲雪)　　　　　　　　　毛　滂
謝女清吟壓郢樓樓前風轉栁花毬學成舞態却多羞
　半落瓊瑶天又惜稍侵桃李蝶應愁酒家先當翠雲
裘
　　前調(仲冬見花/塢櫻桃花)　　　　　　　　毛　滂
小圃韶光不待邀早通消息與含桃晚來芳意半寒梢
　含笑不言春淡淡試妝未徧雨蕭蕭東家小女可憐
嬌
　　前調(上元㳺/静林寺)　　　　　　　　　毛　滂
花市東風巻笑聲栁溪人影亂于雲梅花何䖏暗香聞
　露濕翠雲裘上月燭揺紅錦帳前春瑶䑓有路漸無
塵
　　前調(尉圃/觀梅)　　　　　　　　　　毛　滂
曽向瑶䑓月下逢為誰回首矮墻東春風吹酒退顋紅
　庾嶺殷勤通逺信梅花瀟灑有仙風晚香多在玉杯
中
　　前調(寒食初/晴對酒)　　　　　　　　　毛　滂
小雨初收蝶做團和風輕拂燕泥乾秋千院落落花寒
　莫對清尊追徃事更催新火續餘歡一春心緒倚闌
干
　　前調(寒食初晴/見牡丹)　　　　　　　　毛　滂
魏紫姚黄欲占春不教桃杏見清明殘紅吹盡恰纔晴
　芳草池塘新漲緑官橋楊栁半拖青秋千院落管絃
聲
　　前調(武康/社日)　　　　　　　　　　毛　滂
碧戸朱牎小洞房玉醅新壓嫩鵝黄半青橙子可憐香
　風露滿簾清似水笙簧一片醉為鄉芙蓉繡冷夜初
長
　　前調　　　　　　　　　　　　毛　滂
本是青門學灌園生涯渾在亂山前一犁春雨種𤓰田
　别後倩雲遮鶴帳來時和月寄漁船傍人莫做長官
看
　　前調　　　　　　　　　　　毛　滂
煙栁風蒲冉冉斜小牎不用著簾遮載歸山影轉灣沙
　略彴斷時分岸色蜻蜓立處過汀花此情此水共天
涯
　　前調　　　　　　　　　　　毛　滂
灩灩金波暖做春疎疎煙栁痩于人柳邊半醉不勝情
　未觧畫船閒待月緩歌金縷細留雲将雲帶月入東
門
　　前調　　　　　　　　　　　李元膺
飲散蘭堂月未中驊騮驕簇絳紗寵玳簮促坐客從容
　巳醉人間千日酒賜来天上密雲龍蓬山清興欲乘
風
　　前調　　　　　　　　　　　舒　亶
燕外青樓已禁煙小寒猶自薄勝綿畫橋紅日下鞦韆
　惟有尊前芳意在應須沉醉倒花前緑牎還是五更
天
　　前調　　　　　　　　　　　舒　亶
金縷歌殘紅燭稀梁州舞罷小鬟垂酒醒還是獨歸時
　畫棟日髙來語燕綺牎風暖度㳺絲幾多緑葉上青
枝
　　前調(對棊/)　　　　　　　　　舒　亶
黑白紛紛小戰爭幾人心手鬭縱横誰知勝處本無情
　謝傅老來思别墅杜郎閒去憶鏖兵何妨談笑下聊
城
　　前調　　　　　　　　　　　趙令畤
槐桞春餘緑漲天酒旗髙揷夕陽邊誰家牆裏笑鞦韆
　徃事不堪樓上看新愁多向曲中傳此情銷得是何
年
　　前調　　　　　　　　　　　趙令畤
少日懐山老住山一官休務得身閒㡬年食息白雲間
　似我樂來眞是少見人忙䖏不相關養真髙静出塵
寰
　　前調(王晋卿/筵上)　　　　　　　　趙令畤
風急花飛晝掩門一簷殘雨滴黄昏便無離恨也銷魂
　翠被任熏終不暖玉杯慵舉㡬番温箇般情事與誰
論
　　前調(劉平叔/家妓)　　　　　　　　趙令畤
穩小弓鞋三寸羅歌脣清韻一櫻多燈前香豔緫横波
　指下鳴琴清杳渺掌中回旋小婆娑明朝歸路奈情
何
　　前調　　　　　　　　　　　米　芾
日射平溪玉宇中雲横逺渚岫重重野花猶向澗邊紅
　静看沙頭魚入網閒支藜杖醉迎風小春天氣惱人
濃
　　前調(題畫/)　　　　　　　　　蘇　庠
水榭風㣲玉枕凉牙牀角簟藕花香野塘煙雨罩鴛鴦
　紅蓼渡頭青嶂逺緑蘋波上白鷗雙淋浪淡墨水雲
鄉
　　前調　　　　　　　　　　　周邦彦
翠葆參差竹徑成新荷跳雨碎珠傾曲闌斜轉小池亭
　風約簾衣歸燕急水揺扇影戲魚驚栁梢殘日弄㣲
晴
　　前調　　　　　　　　　　　周邦彦
日射欹紅蠟蔕香風乾微汗粉襟涼碧綃對捲簟紋光
　自翦栁枝明畫閣戲抛蓮菂種横塘長亭無事好思
量
　　前調　　　　　　　　　　　周邦彦
爭挽桐花兩鬢垂小妝弄影照清池珠簾踏襪趁蜂児
　跳脫添金雙腕重琵琶破撥四絃悲夜寒誰肯翦春
衣
　　前調　　　　　　　　　　　周邦彦
雨過殘紅濕未飛疎籬一帯透斜暉游蜂釀蜜竊香歸
　金屋無人風竹亂夜篝盡日水沉㣲一春須有憶人
時
　　前調　　　　　　　　　　　周邦彦
水漲魚天拍栁橋雲鳩拖雨過江臯一番春信入東郊
　閒碾鳳團消短夢静看燕子壘新巢又移日影上花
梢
　　前調　　　　　　　　　　　周邦彦
小院閒牎春色深重簾未捲影沉沉倚樓無語理瑶琴
　逺岫出雲催薄暮細風吹雨弄輕隂棃花欲謝恐難
禁
　　前調　　　　　　　　　　　曹　組
栁絮池臺淡淡風碧波花嶼小橋通雲連麗宇倚晴空
　芳草緑楊人去住短牆幽徑燕西東攀條㺯蕊得從
容
　　前調　　　　　　　　　　　陳　克
淺畫香膏拂紫緜牡丹花重翠雲偏手挼梅子並香肩
　病起心情終是怯倦来體態不勝憐旋移鍼線小姑
前
　　前調　　　　　　　　　　　　向子諲
璧月光中玉漏清小梅疎影水邉明似梅人醉月西傾
　梅欲黄時朝暮雨月重圓䖏短長亭舊愁新恨若為
情
　　前調(五月/西湖)　　　　　　　　　　蔡　伸
雙鳳雷文拂手香青紗衫子澹梳妝氷姿綽約自生凉
　虚掉玉釵驚翡翠緩移蘭棹趁鴛鴦鬢鬟風亂緑雲
長
　　前調(重陽/)　　　　　　　　　　葉夢得
小雨初回昨夜凉繞籬新菊巳催黄碧雲無際巻蒼茫
　千里斷鴻供逺目十年芳草挂愁腸緩歌聊與送清
觴
　　前調　　　　　　　　　　　　趙師俠
雪絮飄池㸃緑漪舞風游漾燕交飛陰陰庭院日遲遲
　一縷水沉香散後半甌新茗味回時翛閒萬事緫忘
機
　　前調　　　　　　　　　　　趙　鼎
灩灩春嬌入眼波勸人金盞緩笙歌不禁粉淚揾香羅
　暮雨朝雲相見少落花流水别離多寸腸争奈此情
何
　　前調　　　　　　　　　　　朱敦儒
雨濕清明烟火殘碧溪橋外燕泥寒日長獨自倚闌干
　脱籜修篁初散緑褪花新杏未成酸江南春好與誰
看
　　前調(櫻桃/)　　　　　　　　　曽　覿
榖雨郊園喜㺯晴滿林璀璨綴繁星筠籃新採絳珠傾
　樊素扇邉歌未發葛洪爐内藥初成金盤乳酪齒流
冰
　　前調　　　　　　　　　　　曽　惇
無數春山展畫屏無窮煙栁照溪明花枝缺䖏小舟横
　紫禁正須紅藥句清江莫與白鷗盟主人元自是仙
卿
　　前調　　　　　　　　　　　辛棄疾
北壟田高踏水頻西溪禾早已甞新隔墻沽酒煑纖鱗
　忽有微凉何䖏雨更無留影霎時雲賣𤓰人過竹邊
村
　　前調　　　　　　　　　　　辛棄疾
寸歩人間百尺樓孤城春水一沙鷗天風吹樹㡬時休
　突兀趁人山石很朦朧避路野花羞人家平水廟東
頭
　　前調　　　　　　　　　　　辛棄疾
歌串如珠个个勻被花勾引笑和顰向来驚動畫梁塵
　莫倚笙歌多樂事相看紅紫又抛人舊巢還有燕泥
新
　　前調　　　　　　　　　　　辛棄疾
　梅子生時到㡬回桃花開後不須猜重来松竹意徘徊
　　慣聽禽聲應可譜飽觀魚陣已能排晚風挾雨喚歸
　來
　　　前調　　　　　　　　　　辛棄疾
　不世孤芳肯自媒直須詩興與推排不然喚起酒邉来
　　自有陶潛方有菊若無和靖即無梅祗今何䖏向人
　開
　　　前調　　　　　　　　　　辛棄疾
　臺倚崩崖玉滅痕青山却作捧心顰逺林烟火㡬家村
　　引入滄浪魚得計展成寥闊鶴能言㡬時髙䖏見層
　軒
　
　
　
　
御選歴代詩餘巻六
　欽定四庫全書
御選歴代詩餘巻七目錄(四十/二字)
　　　浣溪沙(下/)
　　　　范成大(五首/)
　　　　陳三聘(四首/)
　　　　黄公度
　　　　張孝祥(二首/)
　　　　程垓(二首/)
　　　　朱熹
　　　　洪适
　　　　曹冠
　　　　吳儆(四首/)
　　　　管鑑
　　　　陸游
　　　　楊炎
　　　　劉鎮
　　　鄭域
　　　韓淲(二十首/)
　　　汪莘
　　　方岳
　　　楊澤民
　　　吳文英
　　　陳允平(七首/)
　　　周密(三首/)
　　　張炎(二首/)
　　　石孝友(四首/)
　　　張桂
　　　張槃
　　　楊彦齡
　　　陳德武
　　　薛夢桂
　　　毛珝
　　　趙君舉
　　　江開
　　　何夢桂(二首/)
　　　李彭老
　　　無名氏
　　　李清照(五首/)
　　　李氏
　　　朱淑真(二首/)
　　　珍娘
　　　慕容嵓卿妻
　　　劉仲尹(三首/)
　　　趙可(二首/)
　　　王磵
　　　李獻能
　　　趙孟頫
　　　詹正
　　　顔奎
　　　宋褧
　　　邵亨貞
　　　劉基(七首/)
　　　楊基(五首/)
　　　湯公讓
　　　張綖
　　　于儒穎
　　　施紹莘(二首/)
　　　夏復
　　　錢繼登
　　　錢繼章
　　　馮鼎位(三首/)
　　　王鳳嫺
　　　沈宜修
　　　葉小紈
　　　　葉小鸞(三首/)
　　　　周蘭秀
　　　前調(又一體/)
　　　　南唐李煜
　
　
　
　
　
　
　
　
　
　
　
御選歴代詩餘巻七目錄
　欽定四庫全書
御選歴代詩餘巻七(四十/二字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　浣溪沙(下/)
　　　　浣溪沙(燭下海/棠二首)　　　　　　　　　　　　范成大
　傾坐東風百媚生萬紅無語笑逢迎照妝醒睡蠟煙輕
　　綵蝀横斜春不夜絳霞濃淡月微明夢中重到錦官
　城
　　　　前調　　　　　　　　　　　　　　　　范成大
　催下珠簾護綺叢花枝紅裏燭枝紅燭光花影夜葱蘢
　　錦地繡天香霧裏珠星壁月綵雲中人間别有幾春
　風
　　　　前調(新安驛席/上留别)　　　　　　　　　　　　范成大
　送盡殘春更出遊風前蹤跡似沙鷗淺斟低唱小淹留
　　月見西樓清夜醉雨添南浦綠波愁有人無計戀行
舟
　　前調(元夕後/三日)　　　　　　　　范成大
寶髻雙雙出綺叢妝光梅影各春風收燈時候却相逢
　魚子牋中詞婉轉龍香撥上語玲瓏明朝車馬莫西
東
　　前調　　　　　　　　　　　范成大
紅錦障泥杏葉韀解鞍呼渡憶當年馬驕不肯上航船
　茅店竹籬開蔗市絳裙靑袂斸薑田臨平風物故依
然
　　前調　　　　　　　　　　　陳三聘
酒力先從臉暈生粉妝新麗笑相迎曉寒髙䕶彩雲輕
　不語似愁春力淺有情應恨燭花明更于何處覓傾
城
　　前調　　　　　　　　　　　陳三聘
翠幕遮籠錦一叢樽前初見淺深紅淡雲和月影葱蘢
　醉態只疑春睡裏啼妝愁聽雨聲中更燒銀燭醉東
風
　　前調　　　　　　　　　　　陳三聘
不怕春寒更出遊蘭橈飛動却驚鷗煙光佳處輙遲留
　屛曲未曽歌醉夢眉尖空只鎖閒愁從敎絲栁絆行
舟
　　前調　　　　　　　　　　　陳三聘
㸃檢尊前花影叢于中偏占牡丹風等閒言語慣迎逢
　扇影不揺珠的皪釵梁斜嚲玉玲瓏夢魂長向楚江
東
　　前調(梅/)　　　　　　　　　　黄公度
風送清香過短牆煙籠晩色近修篁夕陽樓外角聲長
　欲去還留無限思輕勻淡抹不成妝一樽相對月生
凉
　　前調　　　　　　　　　　　張孝祥
行盡瀟湘到洞庭楚天闊處數峰青旗梢不動晩風平
　紅蓼一灣紋纈亂白魚雙尾玉刀明夜凉船影浸疎
星
　　前調(瑞香/)　　　　　　　　　　張孝祥
臘後春前别一般梅花枯淡水仙寒翠雲裘著紫霞冠
　妙品只今推第一寶香原不自人間為君更酌小龍
團
　　前調　　　　　　　　　　　　程　垓
薄日移隂午暑空一杯何事便潮紅扇紈揮盡却疎慵
　早睡情懐冰枕外夜凉消息雨荷中不須留燭眩房
櫳
　　前調　　　　　　　　　　　　程　垓
翠葆扶疎傍藥䦨亂飄緑沼滿書單清明時節又看看
　小雨勒成春尾恨東風偏作夜來寒琴心老盡不須
彈
　　前調(酴醿/)　　　　　　　　　　朱　熹
壓架年來雪作堆珍叢也是近移栽肯令容易放春回
　却恐隂晴無定數從敎紅白一時開多情蜂蝶早飛
來
　　前調(餞范/子芬)　　　　　　　　　　洪　适
整頓春衫欲跨鞍一杯相屬少開顔愁蛾不似舊時彎
　未見兩星添栁宿忍教三疊唱陽關相思空望㑹稽
山
　　前調(栁/)　　　　　　　　　　　曹　冠
翠帶千條蘸碧流多情不解繫行舟章臺惜别恨悠悠
　濕雨傷春睂黛斂倚風無力舞腰柔絲絲煙縷織離
愁
　　前調(題星/洲寺)　　　　　　　　　　吳　儆
十里青山泝碧流夕陽沙晚片帆秋重重煙樹出層樓
　人去人來芳草渡鷗飛鷗没白蘋洲碧梧翠竹記曽
遊
　　前調　　　　　　　　　　　　吳　儆
歙浦錢塘一水通閒雲如幙碧重重吳山應在碧雲東
　無力海棠風淡蕩困眠宫栁日葱蘢眼前春色為誰
濃
　　前調(題餘干/傳舎)　　　　　　　　　吳　儆
畫楯朱闌繞碧山平湖徙倚水雲寛人家楊栁帶汀灣
　目力巳随飛鳥盡機心還逐白鷗閒蕭蕭㣲雨晚來
寒
　　前調(和鎮逺/樓韻)　　　　　　　　　吳　儆
斜照波間濕嫩紅朱䦨翠袖倚輕風平山山色有無中
　俛首微官真自縛髙飛逺舉羡冥鴻何時一艇大江
東
　　前調　　　　　　　　　　　　管　鑑
十日狂風特地晴天工著意送行人負他桃李十分春
　杜宇巳催歸思亂啼鶯休惹客愁新晩風溪路浄無
塵
　　前調　　　　　　　　　　　　陸　游
謾向寒爐醉玉瓶喚君同賞小窗明夕陽吹角最關情
　忙日苦多閒日少新愁常續舊愁生客中無伴怕君
行
　　前調　　　　　　　　　　　　楊　炎
楊栁籠煙裊嫩黄桃花蘸水染紅香薄羅衫子日初長
　飲盡東風三百盞醉來愁斷幾囬腸敎人獨自遣風
光
　　前調(丁亥餞/元宵)　　　　　　　　　劉　鎮
簾幕收燈斷續紅歌臺人散綵雲空夜寒歸路噤魚龍
　宿醉未消花市月芳心已逐栁塘風丁寧鶯燕莫匆
匆
　　前調　　　　　　　　　　　　鄭　域
酒薄愁濃睡不成夜長敧枕數殘更嫩寒時節過燒燈
　已自孤鸞羞對鏡未能雙鳯怕聞笙莫教吹作别離
聲
　　前調(夜飲中/明小軒)　　　　　　　　　韓　淲
一曲青山映小池林疎人靜月明時相逢杯酒也相宜
　醉眼不知春事少歡情猶得漏聲遲神仙何處夢魂
飛
　　前調　　　　　　　　　　　　韓　淲
寶鴨香銷酒未醒錦衾春暖夢初驚鬢雲撩亂玉釵横
　半怯夜寒褰繡幌尚餘嬌困剔銀燈粉㾗微褪臉霞
生
　　前調(夜飲/聴歌)　　　　　　　　　　韓　淲
小雨收晴作社寒月橋花院篆香殘杏腮桃臉黛睂彎
　歌拂燕梁牽客恨醉臨鸞鏡怕人看良宵春夢遶屏
山
　　前調(題美人/書巻)　　　　　　　　　韓　淲
一曲霓裳舞未終玉釵垂額髻雲鬆夢回金殿月華東
　燕子鶯兒情脈脈栁枝桃葉恨匆匆羅襟空惹御香
濃
　　前調　　　　　　　　　　　　韓　淲
芍藥酴醿滿院春門前楊栁媚晴曛重簾雙燕語沉沉
　花映緑嬌初日嬾葉棲紅小晚煙昏輕雷不覺送微
隂
　　前調　　　　　　　　　　　　韓　淲
一曲西風醉木犀天香吹夢入瑶池釵横猶記未開枝
　花重嬾舒紅笑臉葉稀輕拂翠顰睂酒醒殘月鴈聲
遲
　　前調　　　　　　　　　　　　韓　淲
山氣吹雲寶月凉園林承露菊花黄吾生只合醉為鄉
　悵望佳人因共賦分明佳節是重陽酒邊猶發少年
狂
　　前調　　　　　　　　　　　　韓　淲
莫問星星鬢染霜一杯同看月昏黄放歌漁父濯滄浪
　却憶手栽雙栁句真成雲漢抉天章蘇仙何在立蒼
茫
　　前調(過盧/申之)　　　　　　　　　　韓　淲
梅葉隂隂占晩春博山香燼玉嶙峋茶甌酒椀試濡脣
　閒裏常愁無伴侣老來不是有情人牡丹天氣惜芳
辰
　　前調　　　　　　　　　　　　韓　淲
買得船兒去下湖這些天氣近來無清和風裏緑隂初
　酒不為渠閒放蕩詩應嫌我太麤疎酒徒詩社復何
如
　　前調　　　　　　　　　　　　韓　淲
錦瑟瑶琴續斷絃璧堂初過牡丹天玉鈎斜壓小珠簾
　睡鴨爐温吟散後雙鴛屏掩酒醒前一番春事怨啼
鵑
　　前調　　　　　　　　　　　　韓　淲
春入疎絃調外聲雪雲初霽帶湖清屏温香軟綺窗深
　山倚虛寒情澹澹水流輕淺韻泠泠斷魂醒處夢難
憑
　　前調(十六/夜)　　　　　　　　　　韓　淲
荆楚誰言鏡聽詞燭花影動畫簷低燒燈天氣醉為期
　雨濕杏腮疑簌簌風迷栁眼半僛僛小山西路板橋
西
　　前調　　　　　　　　　　　韓　淲
分付心情作上元不知投老在林泉誰將邨酒勸觥船
　月影靜揺風栁外霜華寒浸雪梅邊醉敧烏帽忽醒
然
　　前調　　　　　　　　　　　韓　淲
宋玉悲秋合反騷陶潛把菊任持醪山遥遥外水蕭蕭
　夢不到時詩自在興難忘處恨全消香沉沉裏蕊飄
飄
　　前調(沙溪/小飲)　　　　　　　　　韓　淲
一抺青山拍岸溪麥雲將過笋初齊不知何處水流西
　小閣路頭吾欲醉短篷船底客同攜酒邊華髮更題
詩
　　前調　　　　　　　　　　　韓　淲
水遶孤邨客路賒一樓風雨角巾斜舉觴無復問煎茶
　夜靜曲聲初噴竹酒深燭影細吹花明朝飛鷺起圓
沙
　　前調(寄李/叔謙)　　　　　　　　　　韓　淲
綵筆新題字字香鴈來時候燕空梁芙蓉無處著秋光
　人逺山長言外意曲傳書恨醉時妝倩誰閒寄水雲
鄉
　　前調(茉莉/)　　　　　　　　　　韓　淲
滴滴瓊英發翠綃江梅標韻朩香嬌乍凉時候鴈聲遥
　欲綰鬢絲妝未了半回身分曲初招霓裳依約夢魂
飄
　　前調(小集/澗亭)　　　　　　　　　　韓　淲
雨閣雲流小院秋半醺凉意不關愁一番相見一番休
　淡竚乍持盃未淺嬾歌纔罷笑初收主賓無處著綢
繆
　　前調(九日/)　　　　　　　　　　汪　莘
青女催人兩鬢霜自篘白酒作重陽方壺老子莫淒凉
　天地兩三蝴蜨夢古今多少菊花香只將破帽送秋
光
　　前調(趙閣學餉蝤/蛑酒春螺)　　　　　　　方　岳
半殻含潮帶靨香雙螯嚼雪迸臍黄蘆花洲渚夜來霜
　短棹秋江清到底長頭春甕醉為鄉風流不枉與詩
嘗
　　前調(水仙/)　　　　　　　　　　楊澤民
仙子何年下太空凌波微歩笑芙蓉水風殘月助惺忪
　礬弟梅兄都在眼銀臺金琖正當胸為伊一醉酒顔
紅
　　前調　　　　　　　　　　　　吳文英
曲角深簾隱洞房正嫌玉骨易愁黄好花偏占一秋香
　夜氣清時初傍枕曉光分處未開牎可憐人似月中
霜
　　前調　　　　　　　　　　　　陳允平
自别蕭郎錦帳寒鳳樓日日望平安杏花枝上露纔乾
　睂皺但嫌鈿翠墮臂銷惟覺釧金寛薄情楊栁殢征
鞍
　　前調　　　　　　　　　　　陳允平
一枕華胥夢不成碧筩香潤玉醪傾日長花影過池亭
　雪藕臂寒鸚較怯採菱歌發鷺頻驚白蘋洲上雨初
晴
　　前調　　　　　　　　　　　陳允平
鬬鴨䦨干燕子飛一堤春水漾晴暉女郎何處踏青歸
　生色鞵兒銷鳳穩碧羅衫子唾花微後期應待牡丹
時
　　前調　　　　　　　　　　　陳允平
六幅蒲㠶曉渡平一江星斗漸西傾離家纔是兩三程
　酒外野花如喚客樹頭春鳥自呼名五雲深處錦官
城
　　前調　　　　　　　　　　　陳允平
柳底征鞍花底車兩行香淚濕紅襦别來鶯燕已春餘
　梳洗樓臺愁獨倚笙歌庭院醉誰扶捲簾閒看玉蟾
蜍
　　前調　　　　　　　　　　　　陳允平
十二珠簾繡帶垂柳煙迷暗楚江涯自攜玉笛凭丹梯
　寫恨鸞箋凝粉淚踏青鴛韤濺金泥落紅深處乳鶯
啼
　　前調　　　　　　　　　　　　陳允平
睡起瞢騰小篆香素紈輕度玉肌凉竹深荷净少炎光
　雨過亂蟬嘶古柳日斜雙鷺立閒塘更將心事自商
量
　　前調(擬梅/川)　　　　　　　　　　周　密
蠶已三眠柳二眠雙竿初起畫秋千鶯櫳風響十三絃
　魚素不傳新信息鸞膠難續好姻緣薄情明月幾番
圓
　　前調　　　　　　　　　　　　周　密
不下珠簾怕燕嗔旋移芳檻引流鶯春光却又早中分
　杏火無煙燃緑暗棃雲有雪冷清明冶遊天氣冶遊
心
　　前調　　　　　　　　　　　　周　密
絲雨籠煙織曉晴睡餘春酒未全醒翠鈿輕脱隱香㾗
　生怕柳緜縈舞蝶戲抛梅彈打流鶯最難消遣是殘
春
　　前調(墨水/仙)　　　　　　　　　　張　炎
昨夜藍田採玉游向陽瑶草帶花收如今風雨不須愁
　零露依稀傾鑿落碎瓊重疊綴搔頭白雲黄鶴思悠
悠
　　前調(蘭/)　　　　　　　　　　　張　炎
半面妝凝鏡裏春同心帶舞掌中身因沾弱水褪精神
　冷豔喜尋梅共笑枯香羞與佩同紉湘皋猶有未歸
人
　　前調　　　　　　　　　　　　石孝友
柳岸梅溪春又生風枝斜裊雪枝横空牽歸興惹離情
　灰盡寸心猶自熱淚承雙睫不能晴夢雲樓隔豫章
城
　　前調　　　　　　　　　　　石孝友
迎客西來送客行堆堆歴歴短長亭殢人殘酒不能醒
　煙染暮山浮紫翠霜凋秋葉滿丹青憑誰圖寫入銀
屏
　　前調　　　　　　　　　　　石孝友
幾曲屏山數幅波鴈聲斜帶夕陽過卸帆聊醉菊花坡
　旅枕夢魂歸路逺秋江風𦂳夜寒多薄情還解憶人
麼
　　前調　　　　　　　　　　　石孝友
宿醉離愁慢髻鬟緑箋紅豆憶前歡錦江春水寄書難
　紅袖時籠金鴨暖小樓吹徹玉笙寒為誰和淚倚䦨
干
　　前調　　　　　　　　　　　張　桂
雨壓楊花路半乾蜂遺花粉在䦨干牡丹開盡正春寒
　嬾品么絃金鴈並痩驚雙釧玉魚寛新愁不放翠睂
閒
　　前調　　　　　　　　　　　　張　槃
習習輕風破海棠秋千移影上迴廊晝長蝴蜨為誰忙
　度柳早鶯分暖緑過花小燕帶春香滿庭芳草又斜
陽
　　前調(武進/㕔壁)　　　　　　　　　　楊彥齡
倦客東歸得自由西風江上泛扁舟夜寒霜月素光流
　想得故人千里外醉吟應上謝家樓不多天氣近中
秋
　　前調　　　　　　　　　　　　陳德武
月落桐梢杜宇啼雪埋芳樹鷓鴣飛夜䦨分作送春詩
　山上安山經幾歲口中添口又何時相思一曲訴伊
誰
　　前調　　　　　　　　　　　　薛夢桂
柳映踈簾花映門春光一半幾銷魂新詩未了枕先温
　燕子説來千萬恨海棠開到二三分小牎銀燭又黄
昏
　　前調(桂/)　　　　　　　　　　　毛　珝
綠玉枝頭一粟黄碧紗帳裏夢魂香曉風和月歩新凉
　吟倚畫䦨懷李賀笑持玉斧問吳剛素娥不嫁為誰
妝
　　前調　　　　　　　　　　　　趙君舉
疎䕃揺揺趂岸移驚鷗㸃㸃過帆飛船分水打嫩沙回
　斷夢不知人去處巻簾還有燕來時日斜風𦂳轉灣
西
　　前調　　　　　　　　　　　　江　開
手撚花枝憶小蘋綠窗空鎖舊時春滿樓飛絮一筝塵
　素約未傳雙燕語新愁還入賣花聲十分春事倩行
雲
　　前調(寄劉/緫管)　　　　　　　　　　何夢桂
細柳連營緑䕃重暖風旗影颺蛇龍晝閒吟思入千峰
　紫綬金牌人緑鬢繡韀絲轡馬青騘㑹將三箭取侯
封
　　前調(用前韻并/簡二千户)　　　　　　　　何夢桂
金紫山前山萬重山髙雲密下蒼龍春來好雨徧三峰
　芳草郊原眠繭犢垂楊營壘繫花驄趨歸行有紫泥
封
　　前調　　　　　　　　　　　　李彭老
玉雪庭心夜色空移花小檻鬬春紅輕衫短帽醉歌重
　彩扇舊題煙雨外玉簫新譜燕鶯中䦨干到處是春
風
　　前調(𤓰陂/題壁)　　　　　　　　　　無名氏
剪碎香羅裛淚痕鷓鴣聲斷不堪聞馬嘶人去近黄昏
　整整斜斜楊柳陌疎疎密密杏花邨一番風月更銷
魂
　　前調　　　　　　　　　　(宋媛/)李清照
淡蕩春光寒食天玉爐沉水裊殘煙夢回山枕隱花鈿
　海燕未來人鬭草江梅已過柳生緜黄昏疎雨濕秋
千
　　前調　　　　　　　　　　　李清照
繡幕芙蓉一笑開斜偎寶鴨襯香腮眼波才動被人猜
　一面風情深有韻半牋嬌恨寄幽懷月移花影約重
來
　　前調　　　　　　　　　　　李清照
樓上晴天碧四垂樓前芳草接天涯傷心莫上最高梯
　新笋已成堂下竹落花都入燕巢泥忍聴林表杜鵑
啼
　　前調　　　　　　　　　　　李清照
髻子傷春嬾更梳晩風庭院落梅初淡雲來徃月疎疎
　玉鴨熏爐閒瑞腦朱櫻斗帳掩流蘇通犀還解辟寒
無
　　前調　　　　　　　　　　　李清照
小院閒窗春色深重簾未捲影沉沉倚樓無語理瑶琴
　逺岫出雲催薄暮細風吹雨弄輕隂棃花欲謝恐難
禁
　　前調　　　　　　　　　　(宋媛/)李　氏
無力薔薇帶雨低多情蝴蝶趂花飛流水飄香乳燕啼
　南浦魂銷春不管東陽衣減鏡先知小樓今夜月依
依
　　前調　　　　　　　　　　(宋媛/)朱淑真
露井夭桃吐絳英春衣初試薄羅輕風和煙煖燕巢成
　滿院深簾閒不捲曲房朱户悶長扄惱人光景又清
明
　　前調　　　　　　　　　　　　朱淑真
卸下金釵一樣嬌背燈初解繡裙腰衾寒枕冷夜香消
　深院不關春寂寂落花和雨夜迢迢恨情和夢更無
聊
　　前調　　　　　　　　　　(宋媛/)珍　娘
溪霧溪煙溪景新溶溶春水净無塵碧琉璃厎浸春雲
　風颺游絲垂蝶翅雨飄飛絮濕鶯脣桃花片片送殘
春
　　前調　　　　　　　　　慕容嵓卿妻
滿目江山憶舊游汀花汀草弄春柔長亭檥住木蘭舟
　好夢易随流水去芳心猶逐䁱雲愁行人莫上望京
樓
　　前調　　　　　　　　　　　劉仲尹
繡館人人倦踏青粉垣深處簸錢聲賣花門巷綠隂輕
　簾幙風柔飛燕燕池塘花暖語鶯鶯有誰知道一春
情
　　前調　　　　　　　　　　　劉仲尹
貼體宫羅試袷衣冰藍嬌淺染東池春風一把痩腰支
　戲鏤寶鈿呈翡翠笑拈金剪下酴醿最宜京兆畫新
睂
　　前調　　　　　　　　　　　劉仲尹
萬疊春山一寸心章臺西去柳陰陰藍橋特為好花尋
　别後魚封煙漲闊夢迴鸞翼海雲深情知頓著有如
今
　　前調　　　　　　　　　　　　趙　可
火冷熏爐香漸消更䦨撥火更重燒愁心心字兩俱焦
　半世清狂無限事一牕風月可憐宵殘燈花落夢無
聊
　　前調　　　　　　　　　　　　趙　可
擡轉爐熏自換香錦衾收拾却遮藏二年塵暗小鴛鴦
　落木蕭蕭風似雨疎櫺皎皎月如霜此時此夜最淒
凉
　　前調(夢中/作)　　　　　　　　　　王　磵
林樾人家急暮砧夕陽人影入江深倚䦨疎快北風襟
　雨自青山明處黒雲從白鳥去邊陰幾多秋思亂鄉
心
　　前調　　　　　　　　　　　　李獻能
垂柳陰陰水拍堤欲窮逺目望還迷平蕪盡處暮天低
　萬里中原猶北顧十年長路却西歸倚樓懷抱有誰
知
　　前調(贈歌/者)　　　　　　　　　　趙孟頫
滿捧金巵低唱詞樽前再拜索新詩老夫慚愧鬢成絲
　羅袖染將新竹翠粉香須上小梅枝相逢不似少年
時
　　前調(贈粉/兒)　　　　　　　　　　詹　正
淡淡青山兩㸃春嬌羞一㸃口兒櫻一梭兒玉一緺雲
　白藕香中見西子玉梅花下遇文君不曽真箇也銷
魂
　　前調　　　　　　　　　　　　顔　奎
夢泊游絲晝影移水沉香宛紫煙微玉笙纔過畫樓西
　天上人間花事近鏡中翠壓兩山低又成春過感鶯
啼
　　前調(崑山州城/西小寺)　　　　　　　　宋　褧
落日吳江駐畫橈招提佳處暫逍遥海風吹面酒全消
　曲沼芙蓉秋的的小山叢桂晩蕭蕭幾時容我夜吹
簫
　　前調　　　　　　　　　　　邵亨貞
西子湖頭三月天半篙新漲栁如煙十年不上斷橋船
　百媚燕姬紅錦瑟五花宛馬紫絲鞭年年春色暗相
牽
　　前調　　　　　　　　　　　劉　基
半畞荒園自看鋤雨中時復擷新蔬不須彈鋏嘆無魚
　早息機心勞役少嬾聞世事徃來疎清風明月緫贏
餘
　　前調　　　　　　　　　　　劉　基
絳幘雞人紫綺裘彤墀欲報五更籌不勝嬌冶立清秋
　日影却穿雲氣入虹光猶帶露華流三千紅粉緫凝
眸
　　前調　　　　　　　　　　　劉　基
細草垂楊邨巷幽白沙素石引溪流青苔磯上有扁舟
　門外好山開罨畫屋頭新月學簾鈎窗風一榻似清
秋
　　前調　　　　　　　　　　　劉　基
花壓䦨干春晝長碧樓紅樹倚斜陽入門惟覺一庭香
　絶壁過雲開錦繡冰絲彈月夢清凉鸞歌鳳舞斷人
腸
　　前調　　　　　　　　　　　劉　基
語燕鳴鳩白晝長黄蜂紫蝶草花香滄江依舊遶斜陽
　泛水浮萍随處滿舞風輕絮霎時狂清和院宇麥秋
凉
　　前調　　　　　　　　　　　劉　基
雲壓斜曛照樹黄風生水榭綠陰凉渴蛙得雨鬧池塘
　紅燄射人榴火炫靑絲匝地柳條長捲簾明月滿迴
廊
　　前調　　　　　　　　　　　劉　基
可怪西園朩槿花强將孤艷鬭輕霞不知門外夕陽斜
　應有斷魂随蛺蝶豈無幽恨寄寒鴉那堪横被緑苔
遮
　　前調(初夏/)　　　　　　　　　楊　基
幾巻斜封出舊窠藕絲柔梗上新荷衣裳輕薄試單羅
　煙淡淡中青草合雨絲絲裏緑陰多園林佳處是清
和
　　前調(上已/)　　　　　　　　　楊　基
軟翠冠兒簇海棠砑羅衫子繡丁香閒來水上踏青陽
　風暖有人能作伴日長無事可思量水流花落任匆
忙
　　前調　　　　　　　　　　　楊　基
小院迴廊曲更深一重楊柳一重陰夜長人靜漏沉沉
　雪白梨花千瓣玉雨黄梅子萬丸金清和天氣夏初
臨
　　前調(花朝/)　　　　　　　　　楊　基
鸞股先尋鬬草釵鳳頭新繡踏青鞵衣裳宫樣不須裁
　軟玉鏤成鸚鵡架泥金鐫就牡丹牌明朝相約㸔花
來
　　前調(寒食/)　　　　　　　　　楊　基
暖雨香雲百五天玉纖銀甲十三絃笑移羅幙上紅船
　照水再簪珠絡索背人重貼翠團圎安排花裏蹴秋
千
　　前調　　　　　　　　　　　湯公讓
燕壘雛空日正長一川殘雨映斜陽鸕鷀晒翅滿魚梁
　榴葉擁花當北户竹根抽笋出東牆小庭孤坐嬾衣
裳
　　前調　　　　　　　　　　　張　綖
風攪花陰舞扇羅疎簾清簟鬬湘波隔牆誰唱竹枝歌
　寶鼎裊雲秋意嫩玉簫吹月夜凉多今年新鴈信如
何
　　前調　　　　　　　　　　　于儒穎
一片心情眼底柔倦容疎態越風流未經惆悵不知愁
　鴛譜怪來鍼線減工夫强半為梳頭日西初見下妝
樓
　　前調　　　　　　　　　　　施紹莘
杜若芳洲淡淡煙一番花信又經年燕悲春盡亦呢喃
　燭影揺紅裁密信綺琴翻曲記竒縁惱人心性脱綿
天
　　前調　　　　　　　　　　　施紹莘
手掲簾衣漾曉風小釭餘燦畫屛中有人羞倩拾鞵弓
　睂學蛾妝黄嫩㸃鬢偷鴉潤緑新籠耐人瞧覷面微
紅
　　前調　　　　　　　　　　　夏　復
柳色深深聽曉鶯玉䦨愁倚夢分明閒花斜落小釵横
　蝴蝶前生原夜合楊花身後作浮萍東風輕薄誤多
情
　　前調　　　　　　　　　　　錢繼登
蟬避濃炎靜未譁東隣伊軋繰絲車豆棚瓜架野人家
　翠莢嫩堪浮茗氣黄雞肥欲待薑芽閒搔短髪日西
斜
　　前調　　　　　　　　　　　錢繼章
春盡園林褪鬧紅陰陰靜緑意從容鬚睂俱碧住山翁
　花捲半堦通履舄柳開一面出簾櫳管人閒事是東
風
　　前調(客歸見/柳花作)　　　　　　　　馮鼎位
𣺌𣺌煙雲古道斜長亭遥望短亭賖東風何事苦相遮
　記得江梅纔入夢却看楊柳近飛花不知春色在誰
家
　　前調　　　　　　　　　　　馮鼎位
輕暖輕寒日易斜半山半水路方賖春深無影倩誰遮
　客路蕭蕭無好夢故園日日想開花去年雙燕已還
家
　　前調　　　　　　　　　　　馮鼎位
緑滿池塘春漸輕惱人天氣過清明腰肢痩損轉娉婷
　喚雨喚晴鳩不歇無拘無束夢難憑閒愁畢竟幾時
停
　　前調(郊行/)　　　　　　　　(明媛/)王鳳􁋯
曲徑新篁野草香随風閃閃蝶衣忙柳緜飛堕㸃衣裳
　人在景中憐日永燕翻波面舞春長小橋古渡半斜
陽
　　前調　　　　　　　　　　(明媛/)沈宜修
淡薄輕隂拾翠天細腰柔似栁飛緜吹簫閒向畫屏前
　詩句半緣芳草斷鳥啼多為杏花妍夜寒紅露濕秋
千
　　前調(新月/)　　　　　　　　(明媛/)葉小紈
纖影黄昏到小樓弱雲扶住柳梢頭捲簾依約見簾鈎
　妝鏡試開微露匣蛾睂學畫半含愁清光先自映波
流
　　前調　　　　　　　　　　(明媛/)葉小鸞
幾日東風倚畫樓碧天青靄半空浮韶光多半杏梢頭
　垂柳有情憐夕照飛花無計郤春愁但憑天氣困人
休
　　前調　　　　　　　　　　　　葉小鸞
竹徑煙迷薜茘牆好風揺曳弄垂楊無情啼鳥向人忙
　一曲瑶琴消午夢半爐沉水爇春香倚䦨無語又斜
陽
　　前調(初夏/)　　　　　　　　　　葉小鸞
香到酴醿送晩凉荇風輕約薄羅裳曲欄凭徧思偏長
　自是幽情慵捲幌不關春色惱人腸誤他雙燕未歸
梁
　　前調　　　　　　　　　　(明媛/)周蘭秀
雨過梧桐萬緑平模糊山色逐雲行飄飄鶯羽傍風迎
　茉莉小庭香落袂夢餘蕉影倚牎横隔樓何處度簫
聲
　　前調(又一/體)　　　　　　　　　南唐李煜
紅日已髙三丈透金爐次第添香獸紅錦地衣随歩皺
　佳人舞㸃金釵溜酒惡時拈花蕊齅别殿遥聞簫鼔
　奏
　
　
　
　
　
　
　
　
　
　
　
　
　
　
御選歴代詩餘巻七
　欽定四庫全書
御選歴代詩餘巻八目録(起四十二字/至四十四字)
　　　玉蝴蝶(又一體/)
　　　　孫光憲
　　　清商怨
　　　　晏幾道
　　　　周邦彥
　　　　陳允平
　　　醉垂鞭
　　　　張先
　　　小桃紅
　　　　王惲(二首/)
　　　　倪瓚
　　　春光好(又一體/)
　　　　程垓
　　　歸國謡
　　　温庭筠
　　前調(又一體/)
　　　顔奎
　　愁倚䦨令
　　　晏幾道
　　　蔡伸
　　　曽覿
　　　程垓
　　　歐良
　　　石孝友
　　生查子(又一體/)
　　　張泌
　　前調(又一體/)
　　　陳亞
　　訴衷情(又一體/)
　　　吳子孝
　　雪花飛
　　　黄庭堅
　　酒泉子(又一體/)
　　　牛嶠
　　前調(又一體/)
　　　顧敻
　　前調(又一體/)
　　　李珣
　　紗窗恨(又一體/)
　　　毛文錫
　　中興樂(又一體/)
　　　牛希濟
　　酒泉子(又一體/)
　　　顧敻
　　前調(又一體/)
　　　顧夐
　　前調(又一體/)
　　　顧敻
　　前調(又一體/)
　　　李珣(二首/)
　　前調(又一體/)
　　　李珣
　　前調(又一體/)
　　　張泌
　　前調(又一體/)
　　　張泌
　　傷春怨
　　　王安石
　　霜天曉角
　　　趙師俠
　　　辛棄疾
　　　韓元吉
　　　曹冠
　　　吕勝已
　　　劉圻父
　　前調(又一體/)
　　　林逋
　　　趙長卿
　　　范成大
　　　周必大
　　　甄龍友
　　　張輯
　　　謝懋
　　　吳禮之
　　　髙觀國
　　　蕭泰來
　　　趙希􁡯
　　　王澡
　　　葛長庚
　　　韓玉
　　前調(又一體/)
　　　蔣㨗
　　　黄機
　　　樓槃(二首/)
　　清商怨(又一體/)
　　　晏殊
　　　周邦彥
　　前調(又一體/)
　　　沈㑹宗
　　歸國謡(又一體/)
　　　韋莊(三首/)
　　小桃紅(又一體/)
　　　王惲(二首/)
　　殿前懽
　　　倪瓚
　　水仙子
　　　倪瓚
　　減字木蘭花
　　　歐陽修
　　　晏幾道(二首/)
　　　蘇軾(六首/)
　　　黄庭堅(六首/)
　　　秦觀
　　　毛滂
　　　舒亶(二首/)
　　　王安國
　　　謝逸
　　　謝薖
　　　周邦彦
　　　李祁
　　　夏倪
　　　李綱
　　　朱敦儒
　　　曽覿
　　　范成大(三首/)
　　　陳三聘(二首/)
　　　吳儆(三首/)
　　　趙彦端
　　　管鑑
　　　汪莘
　　　石孝友
　　　魏氏(二首/)
　　　蔣氏
　　　高士談
　　　韓玉
　　　李東陽
　　　吳洪
　　　趙寛
　　　徐階
　　　吳子孝(二首/)
　　　馮鼎位
　　　馬瓊瓊
　　　孟淑卿
　　巫山一段雲
　　　毛文錫(二首/)
　　　歐陽炯
　　　李珣(二首/)
　　　趙孟頫(五首/)
　　　黄氏
　　霜天曉角(又一體/)
　　　趙長卿
　　前調(又一體/)
　　　　趙長卿
　　　前調(又一體/)
　　　　吳文英
　　　酒泉子(又一體/)
　　　　顧敻
　
　
　
　
　
　
　
　
　
　
御選歴代詩餘巻八目録
　欽定四庫全書
御選歴代詩餘巻八(起四十二字/至四十四字)
　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　玉蝴蝶
　　　(又一體雙調/四十二字)
　　　玉蝴蝶　　　　　　　　　　孫光憲
　春欲盡景仍長滿園花正黄粉翅兩悠揚翩翩過短牆
　　鮮飇暖牽游伴飛去立殘芳無語對蕭娘舞衫沉麝
　香
　　　清商怨
　　　　(晉樂府有清商曲唐舞曲有清商伎其聲最為凄/惋調名以此又名傷情怨又名關河令雙調四十)
　　　　(二/字)
　　　　清商怨　　　　　　　　　　晏幾道
　庭花香信尚淺最玉樓先暖夢覺香衾江南依舊逺
　迴文錦字暗翦謾寄與也應歸晩要問相思天涯猶自
短
　　前調　　　　　　　　　　　周邦彦
枝頭風信漸小看暮鴉飛了又是黄昏閉門收返照
江南人去路杳信未通愁已先到怕見孤燈霜寒催睡
早
　　前調　　　　　　　　　　　陳允平
南枝春意正小籬菊都荒了帳底孤燈夜來還獨照
沙洲煙翠𣺌𣺌謝塞鴻頻帶書到笑撚梅花今年開較
早
　醉垂鞭
　　(雙調四/十二字)
　　醉垂鞭　　　　　　　　　　張　先
雙蝶繡羅裙東池宴初相見朱粉不深勻閒花淡淡春
　細看諸處好人人道栁腰身昨日亂山昏來時衣上
雲
　小桃紅
　　(一名平湖樂雙/調四十二字)
　　小桃紅　　　　　　　　　　王　惲
秋風嫋嫋白雲飛人在平湖醉雲影湖光澹無際錦屏
圍　故人逺在千山外百年心事一尊濁酒長使此心
違
　　前調　　　　　　　　　　　王　惲
安仁雙鬢已驚秋更甚睂頭皺一笑相逢且開口玉為
舟　新詞澹似鵝黄酒醉歸扶路竹西歌吹人道是揚
州
　　前調　　　　　　　　　　　倪　瓚
一江秋水澹寒煙水影明如練眼底離愁數行鴈雪晴
天　緑蘋紅蓼參差見吳歌蕩槳一聲哀怨驚起白鷗
眠
　春光好
　　(又一體雙調/四十二字)
　　春光好　　　　　　　　　　程　垓
春猶淺栁初芽杏初花楊柳杏花交映處有人家　玉
牎明暖烘霞小屏上水逺山斜昨夜酒多春睡重莫驚
他
　歸國謠
　　(雙調四/十二字)
　　歸國謠　　　　　　　　　　　温庭筠
香玉翠鳳寳釵垂􁁉􁰯鈿筐交勝金粟越羅春水緑
畫堂照簾殘燭夢餘更漏促謝娘無限心曲曉屏山斷
續
　　前調(又一/體)　　　　　　　　　　顔　奎
春風拂拂簷花雙燕入少年湖上風日問天何處覓
湖山畫屏晴碧夢華知夙昔東風忘了前跡上青蕪半
壁
　愁倚䦨令
　　(雙調四十二字亦春/光好之别一體也)
　　愁倚䦨令　　　　　　　　　　晏幾道
憑江閣看煙鴻恨春濃還有當年聞笛淚灑東風　時
候草緑花紅斜陽外逺水溶溶渾似阿蓮雙枕畔畫堂
中
　　前調　　　　　　　　　　　　蔡　伸
天如水月如鈎正新秋月影參差人窈窕小紅樓　如
今徃事悠悠樓前水腸斷東流舊物忍看金約腕玉搔
頭
　　前調　　　　　　　　　　　　曽　覿
心頭事不思量自難忘花底夢迴春漠漠恨偏長　閒
時多少韶光雕䦨靜芳草池塘風急落紅留不住又斜
陽
　　前調(三榮/道上)　　　　　　　　　　程　垓
山無數雨蕭蕭路迢迢不似芙蓉城下去柳如腰　夢
随春絮飄飄知他在第幾朱橋説與杜䳌休喚起怕魂
銷
　　前調　　　　　　　　　　　　歐　良
東風惡宿雲凝忒無情合造棃花深院雨斷腸聲　枕
上春夢初醒紅窗外何處啼鶯已辦春游雙畫舫幾時
晴
　　前調　　　　　　　　　　　　石孝友
淮水闊楚山長恨難量不道離愁人獨夜更天凉　佳
節虛過重陽更籬下拆盡踈黄看取清溪三百曲是回
腸
　生查子
　　(又一體䨇調/四十二字)
　　生查子　　　　　　　　　　　張　泌
相見稀喜相見相見還相逺檀畫荔枝紅金蔓蜻蜓軟
　魚鴈疎芳信斷花落庭隂晩可惜玉肌膚銷瘦成慵
嬾
　　前調(又一/體)　　　　　　　　　　陳　亞
相思意已深白紙書難足字字苦參商故要㯽榔讀
分明記得約當歸遠至櫻桃熟何事菊花時猶未回鄉
曲
　訴衷情
　　(又一體雙調/四十二字)
　　訴衷情　　　　　　　　　　吳子孝
良宵喜見月華明風和雨又晴層雲如洗萬里湛空青
　人已靜睡初醒酒初行玉爐香暖寶檻花鮮春滿簾
旌
　雪花飛
　　(雙調四/十二字)
　　雪花飛　　　　　　　　　　黄庭堅
攜手青雲路穩天聲迤邐傳呼袍笏恩章乍賜春滿皇
都　何處難忘酒瓊花照玉壺歸嫋絲鞘競醉雪舞郊
衢
　酒泉子
　　(又一體雙調/四十二字)
　　酒泉子　　　　　　　　　　牛　嶠
記得去年煙暖杏園花正發雪飄香江草緑柳絲長
鈿車纖手捲簾望睂學春山樣鳯釵低裊翠鬟上落梅
妝
　　前調(又一/體)　　　　　　　　　　顧　夐
黛薄紅深約掠綠鬟雲膩小鴛鴦金翡翠稱人心　錦
鱗無處傳幽意海燕蘭堂春又至隔年書千㸃淚恨難
任
　　前調(又一/體)　　　　　　　　　　李　珣
秋月嬋娟皎潔碧紗窗外照花穿竹冷沉沉印池心
凝露滴砌蛩吟驚覺謝娘殘夢夜深斜傍枕前來影徘
徊
　紗牎恨
　　(又一體雙調/四十二字)
　　紗牎恨　　　　　　　　　　　毛文錫
雙雙蝶翅塗鉛粉咂花心綺牎繡户飛來穩畫堂隂
二三月愛隨風絮伴落花來拂衣襟更翦輕羅片傅黄
金
　中興樂
　　(又一體雙調四十二字牛希濟/詞有濕羅衣三字後亦以名調)
　　中興樂　　　　　　　　　　　牛希濟
池塘暖碧浸晴暉濛濛柳絮輕飛紅蕊凋來醉夢還稀
　春雲空有鴈歸珠簾垂東風寂寞恨郎抛擲淚濕羅
衣
　酒泉子
　　(又一體雙調/四十三字)
　　酒泉子　　　　　　　　　　　顧　敻
掩却菱花收拾翠鈿休上面金蟲玉燕鎖香匳恨厭厭
　雲鬟半墜嬾重簪淚侵山枕濕銀燈背帳夢方酣鴈
飛南
　　前調(又一/體)　　　　　　　　　　顧　敻
水碧風清入檻細香紅藕膩謝娘歛翠恨無涯小屏斜
　堪憎蕩子不還家謾留羅帶結帳深枕膩炷沉煙負
當年
　　前調(又一/體)　　　　　　　　　　顧　夐
小檻日斜風度綠窗人悄悄翠帷閒掩舞雙鸞舊香寒
　别來情緒轉難判韶顔看却老依稀粉上有啼㾗暗
銷魂
　　前調(又一/體)　　　　　　　　　　李　珣
寂寞青樓風觸繡簾珠碎撼月朦朧花黯淡鎖春愁
尋思往事依稀夢淚臉露桃紅色重鬢敧蟬釵墜鳳思
悠悠
　　前調　　　　　　　　　　　　李　珣
雨漬花零紅散香凋池兩岸别情遥春欲斷掩銀屏
孤帆早晩離三楚閒理鈿筝愁幾許曲中情絃上語不
堪聽
　　前調(又一/體)　　　　　　　　　　李　珣
秋雨連緜聲散敗荷叢裏那堪深夜枕前聽酒初醒
牽愁惹思更無停燭暗香凝天欲曙細和煙冷和雨透
簾旌
　　前調(又一/體)　　　　　　　　　　張　泌
紫陌青門三十六宮春色御溝輦路暗相通杏園風
咸陽沽酒寶釵空笑指未央歸去插花走馬落殘紅月
明中
　　前調(又一/體)　　　　　　　　　　張　泌
春雨打牎驚夢覺來天氣曉畫堂深紅燄小背蘭釭
酒香噴鼻嬾開缸惆悵更無人共醉舊巢中新燕子語
雙雙
　傷春怨
　　(雙調四/十三字)
　　傷春怨　　　　　　　　　　　王安石
雨打江南樹一夜花開無數緑葉漸成隂下有遊人歸
路　與君相逢處不道春將暮把酒祝東風且莫恁匆
匆去
　霜天曉角
　　(一名月當牕一名梅/花令雙調四十三字)
　　霜天曉角(三衢/道中)　　　　　　　　趙師俠
雨餘風勁霧重千山暝茅屋寒林相映分明是畫圖景
　去程何日定天逺長安近喚起新愁無盡全沒箇故
園信
　　前調　　　　　　　　　　　　辛棄疾
吳頭楚尾一棹人千里休説舊愁新恨長亭樹今如此
　宦逰吾倦矣玉人留我醉明日落花寒食得且住為
佳耳
　　前調(題采石磯/峨嵋亭)　　　　　　　　韓元吉
倚天絶壁直下江千尺天際兩蛾凝黛愁與恨幾時極
　暮潮風正急酒䦨聞塞笛試問謫仙何處青山外逺
煙碧
　　前調　　　　　　　　　　　　曹　冠
水亭清絶擁翠環林樾湘簟賔筵乘興玉壺酒漾冰雪
　寶獸沉煙爇玉琴清韻徹夜永風微煙淡梧桐影碎
明月
　　前調(題九/里驛)　　　　　　　　　　呂勝已
曉來風作病怯春衫薄郭外溪山明秀紅塵裏自拘束
　村酒頻斟酌野花偏綽約十載人非物是驚回首夢
初覺
　　前調　　　　　　　　　　　　劉圻父
横隂漠漠似覺羅衣薄正是海棠時候紗牕外東風惡
　惜春春寂寞尋花花冷落不㑹這些情味元不是念
離索
　　前調(又一體/)　　　　　　　　　林　逋
冰清霜潔昨夜梅花發甚處玉龍三弄聲揺動枝頭月
　夢絶金獸熱曉寒蘭燼滅更捲珠簾清賞且莫掃堦
前雪
　　前調(和梅/)　　　　　　　　　　趙長卿
雪花飛歇好向前村折行至斷橋斜處寒蕊瘦不禁雪
　韻絶香更絶歸來人共說最愛夜堂深逈疎影占半
牎月
　　前調(和梅/)　　　　　　　　　　范成大
晩晴風歇一夜春威折脉脉花疎天淡雲來去數枝雪
　勝絶愁亦絶此情誰共説惟有兩行低雁知人倚畫
樓月
　　前調　　　　　　　　　　　　周必大
香莓徑滑縈繞秋曲折簾額紅揺波影魚驚睡暗吹沬
　浪闊輕棹撥武陵曽話别一㸃煙紅春小桃花夢半
牀月
　　前調(題赤/壁)　　　　　　　　　　甄龍友
峨睂仙客四海文章伯來向東坡遊戲人間世著不得
　去國誰愛惜在天何處覔但見樽前人唱前赤壁後
赤壁
　　前調　　　　　　　　　　　　張　輯
看朱成碧曽醉梅花側相遇匆匆相别又争似不相識
　南北千里隔幾時重見得最苦子規啼處一片月當
牎白
　　前調(桂花/)　　　　　　　　　謝　懋
緑雲翦葉低護黄金屑占斷花中聲譽香與韻兩清潔
　勝絶君聽説是他來處别試看仙衣猶帶金庭露玉
階月
　　前調　　　　　　　　　　　吳禮之
西風又急細雨黄花濕樓枕一篙煙水蘭舟漾畫橋側
　念昔空淚滴故人何處覓魂斷菱歌淒怨疎簾巻暮
山碧
　　前調　　　　　　　　　　　髙觀國
春雲粉色春水和雲濕試問西湖楊栁東風外幾時碧
　望極連翠陌蘭橈雙槳急欲訪莫愁何處旗亭在畫
橋側
　　前調(梅/)　　　　　　　　　　蕭泰來
千霜萬雪受盡寒磨折賴是生來瘦硬渾不怕角吹徹
　清絶影也别知心惟有月元沒春風情性如何共海
棠説
　　前調(桂/)　　　　　　　　　　趙希􁡯
姮娥戲劇手種長生粒寶幹婆娑千古飄芳吹滿虚碧
　韻色檀露滴人間秋第一金粟如來境界誰移在小
亭側
　　前調(梅/)　　　　　　　　　　王　澡
疎明痩直不受東皇識留與伴春應肯千紅底怎著得
　夜色何處笛曉寒無奈力飛入壽陽宫裏一㸃㸃有
人惜
　　前調(緑淨/堂)　　　　　　　　　葛長庚
五羊安在城市何曽改十萬人家闤闠東亦海西亦海
　歳嵗蒲澗㑹地接蓬萊界老樹知他一刼千山外萬
山外
　　前調　　　　　　　　　　　韓　玉
竹籬茅屋一樹扶疎玉客裏十分清絶有人在江南北
　竚目詩思促翠袖倚修竹不是月媒風聘誰人與伴
幽獨
　　前調(又一/體)　　　　　　　　　蔣　㨗
人影牎紗是誰來折花折則從他折去知折去向誰家
　簷牙枝最佳折時髙折些説與折花人道須插向鬢
邊斜
　　前調　　　　　　　　　　　黄　機
玉粲冰寒月㾗侵畫䦨客裏安愁無地為徙倚到更殘
　問花花不言嗅香香欲䦨消得箇温存處山六曲翠
屏閒
　　前調(梅/)　　　　　　　　　　樓　槃
月澹風輕黄昏未是清吟到十分清處也不啻二三更
　曉鐘天未明曉霜人未行只有城頭殘角説得盡我
平生
　　前調(梅/)　　　　　　　　　　樓　槃
翦雪裁冰有人嫌太清又有人嫌太瘦都不是我知音
　誰是我知音孤山人姓林一自西湖别後辜負我到
如今
　清商怨
　　(又一體雙調/四十三字)
　　清商怨　　　　　　　　　　　晏　殊
關河愁思望處滿漸素秋向晩雁過南雲行人回淚眼
　雙鸞衾裯悔展夜又永枕孤人遠夢未成歸梅花聞
塞管
　　前調　　　　　　　　　　　　周邦彥
秋隂時作漸向暝變一庭淒冷佇聽寒聲雲深無雁影
　更深人去寂靜但照壁孤燈相映酒已都醒如何消
夜永
　　前調(又一/體)　　　　　　　　　　沈㑹宗
城上鴉啼斗轉漸玉壺冰滿月淡寒梅清香來小苑
誰遣鸞簫寫怨翻錦字疊疊和愁巻夢破蘆笳江南煙
樹遠
　歸國謠
　　(又一體雙調/四十三字)
　　歸國謠　　　　　　　　　　　韋　莊
金翡翠為我南飛傳我意罨畫橋邊春水幾年花下醉
　别後只知相愧淚珠難遠寄羅幕繡帷鴛被舊歡如
夢裏
　　前調　　　　　　　　　　　　韋　莊
春欲晩戲蝶遊蜂花爛漫日落謝家池館柳絲金縷斷
　睡覺緑鬟風亂畫屏雲雨散閒倚博山長嘆淚流霑
皓腕
　　前調　　　　　　　　　　　　韋　莊
春欲暮滿地落花紅帶雨惆悵玉籠鸚鵡單棲無伴侣
　南望去程何許問花花不語早晚得同歸去恨無雙
翠羽
　小桃紅
　　(又一體雙調/四十三字)
　　小桃紅　　　　　　　　　　　王　惲
秋風湖上水増波水底雲隂過憔忤湘纍莫輕和且高
歌　凌波幽夢誰驚破佳人望斷碧雲暮合道别後意
如何
　　前調　　　　　　　　　　　王　惲
采蓮人語隔秋煙波靜如横練入手風光莫流轉共留
連畫船一笑春風面江山信美終非吾土問何日是
歸年
　殿前懽
　　(雙調四/十三字)
　　殿前懽　　　　　　　　　　倪　瓚
揾啼紅杏花消息雨聲中十年一覺揚州夢春水如空
　雁波寒寫去踪離愁重南浦行雲送冰絃玉柱彈怨
東風
　水仙子
　　(雙調四/十四字)
　　水仙子　　　　　　　　　　倪　瓚
東風花外小紅樓南浦山横睂黛愁春寒不管花枝瘦
無情水自流　簷間燕語嬌柔驚回幽夢難尋舊遊落
日簾鈎
　減字木蘭花
　　(雙調四十四/字平仄互叶)
　　減字木蘭花　　　　　　　　歐陽修
樓臺向曉澹月低雲天氣好翠幕風微宛轉凉州入破
時　香生舞袂楚女腰肢天與細汗粉重勻酒後輕寒
不著人
　　前調　　　　　　　　　　　晏幾道
長亭晩送都似綠牎前日夢小字還家恰應紅燈昨夜
花　良時易過半鏡流年春欲破往事難忘一枕髙樓
到夕陽
　　前調　　　　　　　　　　　晏幾道
留春不住恰似年光無味處滿眼飛英彈指東風太淺
情　箏絃未穩學得新聲難破恨轉枕花前且伴香紅
一夜眠
　　前調(茘枝/)　　　　　　　　　　蘇　軾
閩溪珍獻過海雲帆來似箭玉座金盤不貢奇葩四百
年　輕紅軟白雅稱佳人纖手擘骨細肌香恰似當年
十八娘
　　前調(雙松上絡/凌霄花)　　　　　　　　蘇　軾
雙龍對起白甲蒼髯煙雨裏疎影微香下有幽人晝夢
長　湖風清軟雙雀飛來爭噪晩翠颭紅輕時下凌霄
百尺英
　　前調　　　　　　　　　　　　蘇　軾
曉來風細不㑹鵲聲來報喜却羡寒梅先覺春風一夜
來　香箋一紙冩盡回文機上意欲捲重開讀徧千迴
與萬迴
　　前調　　　　　　　　　　　　蘇　軾
春牛春仗無限春風來海上便與春工染得桃花似肉
紅　春幡春勝一陣春風吹酒醒不似天涯捲起楊花
似雪花
　　前調　　　　　　　　　　　蘇　軾
玉房金蕊宜在玉人纖手裏澹月朦朧更有微微弄袖
風　温香熟美醉鬘雲鬟垂兩耳多謝春工不是花紅
是玉紅
　　前調(琴/)　　　　　　　　　　蘇　軾
神閒氣定萬籟收聲天地靜玉指冰絃未動宫商意已
傳　悲風流水寫出寥寥千古意歸去無眠一夜餘音
在耳邊
　　前調　　　　　　　　　　　黄庭堅
巫山古縣老杜淹留情始見撥悶題詩千古神交丗不
知　雲陽臺下更值清明風雨夜知道愁辛果是當時
作賦人
　　前調　　　　　　　　　　　黄庭堅
詩翁才刄曽陷文塲貔虎陣誰敢當哉况是焚舟决勝
來　三巴春杪客館夢回風雨曉胸次崢嶸欲共潮頭
赤甲平
　　前調　　　　　　　　　　　　黄庭堅
餘寒爭令雪共臘梅相照映昨夜東風已出耕牛勸歲
功　陰陰羃羃近覺春天無幾尺休恨春遲桃李梢頭
次第知
　　前調　　　　　　　　　　　　黄庭堅
中秋無雨醉送月銜西嶺去笑口須開幾度中秋見月
來　前年江外兒女傳杯兄弟㑹此夜登樓小謝清吟
慰白頭
　　前調(登巫山/縣樓)　　　　　　　　　黄庭堅
襄王夢裏草緑煙深何處是宋玉臺頭暮雨朝雲幾許
愁　飛花漫漫不管羈人腸欲斷春水茫茫欲渡南陵
更斷腸
　　前調(秋夜黔/守席上)　　　　　　　　　黄庭堅
舉頭無語家在月明深處住擬上摩圍最上峰頭試望
之　偏憐絡秀共苦同甘誰更有想見牽衣月到愁邊
緫未知
　　前調　　　　　　　　　　　　秦　觀
天涯舊恨獨自淒凉人不問欲見迴腸斷續金爐小篆
香　黛蛾長斂任是東風吹不轉困倚危樓過盡飛鴻
字字愁
　　前調(留賈/耘老)　　　　　　　　　　毛　滂
曽教風月催促花邊煙棹發不管花開月白風清始肯
來　既來且住風月閒尋秋好處收取淒清暖日䦨干
助夢吟
　　前調(戲吳/奉議)　　　　　　　　　　舒　亶
睂山斂額往事追思空手拍鴈字頻飛生怕人來説著
伊　閒抛繡履愁殢香衾渾不起莫似揚州只作尋常
薄倖休
　　前調(賦錦/帶花)　　　　　　　　　　舒　亶
碎紅如繡揺曳東風垂綵綬擬倩柔條約住佳人細柳
腰　蜀江春緑爭似枝頭能結束纖手攀時欲綰同心
寄與誰
　　前調　　　　　　　　　　　　王安國
畫橋流水雨濕落花飛不起月破黄昏簾裏餘香馬上
聞　徘徊不語今夜夢魂何處去不似垂楊猶解飛花
入洞房
　　前調　　　　　　　　　　　　謝　逸
荷花風細乞巧樓中凉似水天幕低垂新月彎環淺暈
睂　橋横烏鵲不負年年雲外約淺漏疎鐘腸斷朝霞
一縷紅
　　前調(贈棊妓/宋瑶)　　　　　　　　　謝　薖
風篁度曲倦倚銀屏初睡足清簟疎簾金鴨香消嬾更
添　纖纖露玉風雹縱横飛鈿局顰斂雙蛾凝竚無言
密意多
　　前調　　　　　　　　　　　　周邦彥
風鬟霧鬢便覺蓬萊三島近水秀山明縹緲仙姿畫不
成　廣寒丹桂豈是夭桃塵俗世只恐乘風飛上瓊樓
玉宇中
　　前調　　　　　　　　　　　李　祁
棃花院宇澹月微雲初過雨一枕輕寒夢入西瑶小道
山　花深人靜簾鎖香煙清晝永紅藥䦨干玉案春風
窈窕間
　　前調(登浯/臺作)　　　　　　　　　夏　倪
江涵曉日蕩漾波光揺槳入笑指浯溪漫叟雄文鎖翠
微　休嗟不偶歸到中州何處有獨立風煙湘水浯臺
總接天
　　前調(讀神/仙傳)　　　　　　　　　李　綱
茫茫雲海方丈蓬壺何處在擬泛輕舟一到金鼇背上
遊　瓊樓珠室千歳蟠桃初結實月冷風清試倩雙成
吸玉笙
　　前調(聽琵/琶)　　　　　　　　　朱敦儒
劉郎已老不管桃花依舊笑要聽琵琶重院啼鶯覔謝
家　曲終人醉多似潯陽江上淚萬里東風一望山河
落照紅
　　前調(宴賞賜/牡丹作)　　　　　　　　　曽　覿
一聲杜宇滿地落紅愁不語國色春嬌不逐風前柳絮
飄　珠簾休捲愛惜龍香藏粉豔勝友俱來同醉君恩
倒玉杯
　　前調(雪/)　　　　　　　　　　　范成大
玉煙浮動銀闕三山連海凍翠袖䦨干不怕樓高酒力
寒　雙松凍折忽憶衰翁容易别想見鷗邊壓損年時
小釣船
　　前調　　　　　　　　　　　　范成大
枕書睡熟珍重月明相伴宿寶鴨金寒香滿圍屏宛轉
山　雞人聲杳瑶井玉人相對曉黯淡窗紗却下風簾
䕶燭花
　　前調　　　　　　　　　　　　范成大
殷勤舉白昨夜東風猶有雪莫恨春遲曽見梅花第一
枝　隂晴未決早晩清明新火活夢遶秦樓欲趂歸潮
上客舟
　　前調　　　　　　　　　　　　陳三聘
凝雲不動玉海無聲千丈凍來倚䦨干襟袖憑虛徹骨
寒　歸心易折後夜月明應恨别罨畫圖邊著我披蓑
上釣船
　　前調　　　　　　　　　　　　陳三聘
臘前三白春到西園還見雪紅紫花遲借作東風萬玉
枝　歸田計决麥飯熟時應快活身在髙樓心在山隂
一葉舟
　　前調(中秋獨與/靜之飲)　　　　　　　　吳　儆
碧梧秋老滿地琅玕紛不掃門掩黄昏惟有年時月照
人　淒凉滿眼肯作六年燈火伴莫説淒凉來歳如今
天一方
　　前調(朱子淵見和/次韻為謝)　　　　　　　吳　儆
思君欲老一榻塵生誰與掃䘵仰晨昏同是遲遲去魯
人　行當洗眼看子青藜來夜伴莫變炎凉斬馬還須
請上方
　　前調　　　　　　　　　　　吳　儆
此身已老三徑都荒長却掃面目塵昏怕著朝章揖貴
人　難瞞明眼只有青山堪作伴觸事心凉無病何勞
更覔方
　　前調　　　　　　　　　　　趙彥端
亂雲縈浦作雪不成還是雨知我為何一笑仍添一恨
多　不須歸去琥珀杯深能幾許草色如袍記取從今
舞處嬌
　　前調(唐守/生日)　　　　　　　　　管　鑑
亂花飛絮却是一年春好處留住韶光共醉蓬萊日月
長　翻堦紅藥天上東風傳近約緑徧庭槐看取除書
一併來
　　前調　　　　　　　　　　　汪　莘
詩家清絶簷外森然蒼玉節學易無思一笑牎前白玉
妃　何人共説山上青松松上雪更有誰知溪在門前
月在溪
　　前調(贈何/藻)　　　　　　　　　　石孝友
新荷小小比目魚兒翻翠藻小小新荷㸃破清光景趣
多　青青半捲一寸芳心渾未展待得圓時罩定鴛鴦
一對兒
　　前調　　　　　　　　　　(宋媛/)魏　氏
西樓明月掩映棃花千樹雪樓上人歸愁聽孤城一雁
飛　玉人何處又見江南春色暮芳信難尋去後桃花
流水深
　　前調　　　　　　　　　　　　魏　氏
落花飛絮杳杳天涯人甚處欲寄相思春盡衡陽雁漸
稀離腸淚眼腸斷淚㾗流不斷明月西樓一曲闌干
一倍愁
　　前調(題雄/州驛)　　　　　　　　(宋媛/)蔣　氏
朝雲横度轆轆車聲如水去白草黄沙月照孤村三兩
家　飛鴻過也百結愁腸無晝夜漸近燕山回首鄉闗
歸路難
　　前調　　　　　　　　　　　　髙士談
西湖睡起飛絮遊絲春老矣漲緑涵空十頃玻璃四面
風　平時事少天與湖山供坐嘯他日西州却怕羊曇
感舊游
　　前調　　　　　　　　　　　　韓　玉
香檀素手緩理新詞來伴酒音調淒凉便是無情也斷
腸　莫歌楊柳記得渭城朝雨後客路茫茫幾度東風
蕙草長
　　前調　　　　　　　　　　　　李東陽
危峰欲墮巖背老翁方穩坐落葉無聲樹底風來了不
驚　祗緣詩癖縱有閒心閒未得剛道忙來世事何曽
一掛懷
　　前調　　　　　　　　　　　　吳　洪
雪花飄了待得梅花來索笑雪白梅香看盡千林興倍
長　扶笻散歩拾得灞橋清絶句歳歳年年梅雪催人
到酒邊
　　前調(姚江/阻雨)　　　　　　　　　　趙　寛
黒風吹水水拍船頭行復止白雨横秋秋色蕭森動客
愁　疎鐘何處知在前邨黄葉樹茅屋誰家荒徑無人
菊自花
　　前調(贈别/)　　　　　　　　　　徐　階
平凉何處匹馬孤城悲逺去薊樹秦雲何日論文更對
君　邊塵作惡利器盤根剛遇著看取功成政事文章
二美并
　　前調(送友使/武林)　　　　　　　　　吳子孝
西湖春好勝地莫教辜負了畫舫清謳柳暗花明水似
油　六橋東畔應有遊人來共看玉節珠袍天遣仙郎
下九霄
　　前調　　　　　　　　　　　　吳子孝
靑山無數雲擁金昌亭下路十月溪堂竹外梅花已試
香　嘉賓旨酒笑指青山來獻壽百歳平安人共梅花
老歳寒
　　前調　　　　　　　　　　　　馮鼎位
長亭淒絶去歳傷秋曽送别楊柳灣頭一曲煙波一曲
愁　髙城何許正在歸鴻欲沒處落照東風人倚朱䦨
第幾重
　　前調(題梅/雪扇)　　　　　　　　(明媛/)馬瓊瓊
雪梅妬色雪把梅花相抑勒梅性温柔雪壓梅花怎起
頭　芳心欲訴全仗東君來作主傳語東君早與梅花
作主人
　　前調　　　　　　　　　　(明媛/)孟淑卿
銀河如晝料峭黄花寒越瘦小立䦨干滿砌花隂怯歩
還　當年劉阮天台重訪桃花亂怪道而今眼底睂頭
剩月明
　巫山一段雲
　　(漢鐃歌巫山髙為思歸詞後蜀毛文錫撰此調與/菩薩蠻之别名巫山一片雲者無渉雙調四十四)
　　(字/)
　　巫山一段雲　　　　　　　　毛文錫
雨霽巫山上雲輕映碧天逺風吹散又相連十二晚峰
前　暗濕啼猿樹髙籠過客船朝朝暮暮楚江邊幾度
降神仙
　　前調　　　　　　　　　　　毛文錫
貎掩巫山色才過濯錦波阿誰提筆上銀河月裏寫嫦
娥　薄薄施鉛粉盈盈挂綺羅菖蒲花役夢魂多年代
屬元和
　　前調　　　　　　　　　　　歐陽炯
絳闕登真子飄飄御彩鸞碧虛風雨珮光寒斂袂下雲
端　月帳朝霞薄星冠玉葉攢逺遊蓬島降人間特地
拜龍顔
　　前調　　　　　　　　　　　李　珣
有客經巫峽停橈向水湄楚王曽此夢瑶姬一夢杳無
期　塵暗珠簾巻香銷翠幄垂西風回首不勝悲暮雨
灑空祠
　　前調(巫峽/)　　　　　　　　　　李　珣
古廟依青嶂行宫枕碧流水聲山色鎖妝樓往事思悠
悠　雲雨朝還暮煙花春復秋啼猿何必近孤舟行客
自多愁
　　前調(棲鳳/峰)　　　　　　　　　　趙孟頫
芍藥虚投贈丁香漫結愁鳳來鸞去兩悠悠新恨怯逢
秋　山色驚心碧江聲入夢流何時絃管簇歸舟蘭棹
泊沙頭
　　前調(翠屏/峰)　　　　　　　　　　趙孟頫
碧水澄青黛危峰聳翠屏竹枝歌怨月三更别是斷腸
聲　煙外黄牛峽雲中白帝城扁舟清夜泊蘋汀倚棹
不勝情
　　前調(浄壇/峰)　　　　　　　　　　趙孟頫
疊嶂千層碧長江一帶清瑶壇露冷月朧明欹枕不勝
情　雲過船牎曉星移宿霧晴古今離恨撥難平惆悵
峽猿聲
　　前調(松鶴/峰)　　　　　　　　　　趙孟頫
松鶴堆嵐靄陽臺枕水湄風清月冷好花時惆悵阻佳
期　别夢愁蝴蝶離歌怨竹枝悠悠往事不勝悲春夢
入雙睂
　　前調(雲霞/峰)　　　　　　　　　　趙孟頫
碧水鴛鴦浴平沙荳蔲紅雲霞峰翠一重重帆卸落潮
風　澹薄雲籠月霏微雨洒篷孤舟晩泊浪聲中無處
問音容
　　前調　　　　　　　　　　(明媛/)黄　氏
巫女朝朝豔楊妃夜夜嬌行雲無力困纎腰媚眼暈紅
潮　阿母梳雲髻檀郎整翠翹起來羅韤歩蘭苕一見
又魂銷
　霜天曉角
　　(又一體雙調/四十四字)
　　霜天曉角　　　　　　　　　　趙長卿
閣兒幽寂處圍爐向小牕好是闘頭兒坐梅煙炷返魂
香　對火怯夜冷猛飲消漏長飲罷且須自卧斜月照
滿林霜
　　前調(又一/體)　　　　　　　　　　趙長卿
玉清冰様潔幾夜相思切誰料濃雲遮湧同心帶甚時
結　匆匆休惜别還有來時節記取江隂歸路須共踏
夜深月
　　前調(又一/體)　　　　　　　　　　吳文英
煙林退葉紅偶藉遊人屧十里秋聲松路嵐雲重翠濤
渉　竚立閒素箑畫屏羅嶂疊明月雙成歸去天風裏
鳳笙浹
　酒泉子
　　(又一體雙調/四十四字)
　　酒泉子　　　　　　　　　　　顧　敻
黛怨紅羞掩映畫堂春欲暮殘花微雨隔青樓思悠悠
　芳菲時節㸔將度寂寞無人還獨語畫羅襦香粉汚
不勝愁
　
　
　
　
　
　
　
　
　
　
　
　
　
　
　
御選歴代詩餘巻八
　欽定四庫全書
御選歴代詩餘巻九目録(四十/四字)
　　菩薩蠻
　　　　李白
　　　　温庭筠(十四首/)
　　　　南唐李煜(二首/)
　　　　和凝
　　　　韋莊(三首/)
　　　　牛嶠(七首/)
　　　　歐陽炯(三首/)
　　　　魏承班(二首/)
　　　　尹鶚(三首/)
　　　　毛熙震(三首/)
　　　　李珣(二首/)
　　　　孫光憲(五首/)
　　　　馮延巳(八首/)
　　　林楚翹
　　　耿玉眞
　　　無名氏
　　　李師中
　　　謝絳
　　　王安石
　　　晏幾道(六首/)
　　　蘇軾
　　　黄庭堅(二首/)
　　　秦觀(二首/)
　　　陳師道(二首/)
　　　賀鑄
　　　孫洙
　　　舒亶(九首/)
　　　趙令畤(二首/)
　　　孫檥
　　　蘇庠(四首/)
　　　張表臣
　　　謝逸
　　　周邦彦
　　　晁端禮(二首/)
　　　陳克(三首/)
　　　沈㑹宗
　　　蔡伸
　　　葉夢得
　　　曽紆
　　　趙師俠(三首/)
　　　吕本中
　　　湯思退
　　　康與之
　　　曽覿
　　　辛棄疾(三首/)
　　范成大(二首/)
　　　張孝祥(二首/)
　　　姚寛(二首/)
　　　程垓(三首/)
　　　朱熹(二首/)
　　　魏了翁
　　　袁去華(三首/)
　　　趙彦端
　　　管鑑
　　　劉儗(二首/)
　　　黄機
　　　嚴仁
　　　趙善扛(三首/)
　　　盧祖皋
　　　髙觀國(五首/)
　　　史達祖
　　　韓淲
　　　洪瑹(二首/)
　　　楊澤民
　　　陳以莊
　　　黄昇(二首/)
　　　吳文英
　　　石孝友
　　　張桂
　　　樓扶
　　　史介翁
　　　僧祖可
　　　魏氏(三首/)
　　　朱淑眞(二首/)
　　　孫道絢
　　　盧摰
　　　劉因
　　蕭漢傑
　　　張翥
　　　拜珠
　　　王璉
　　　陸祖先
　　　劉基(二首/)
　　　楊基(二首/)
　　　陳淳
　　　王丗貞
　　　徐渭
　　　王錫爵
　　　湯顯祖
　　　錢繼登
　　　錢繼章
　　　沈懋徳
　　　僧妙聲
　　　葉小鸞(二首/)
　
　
　
　
　
　
　
　
　
　
　
　
　
　
御選歴代詩餘巻九目録
　欽定四庫全書
御選歴代詩餘巻九(四十/四字)
　　　　　　司經局洗馬掌局事兼翰林院修撰加二級(臣/)王奕清奉
旨校刋
　　菩薩蠻
　　　　(雙調四十四字唐開元時南詔入貢危髻金冠瓔/珞被體號菩薩蠻因以製曲宋隊舞亦有此名楊)
　　　　(慎改蠻作鬘一名重疊金一名子夜歌一名女王/曲一名花間意一名巫山一片雲皆後來更名平)
　　　　(仄叶韻處稍有異同然體則一也李/白作為千古傳詞平仄宜悉從之)
　　　　菩薩蠻　　　　　　　　　　　　　　李　白
　平林漠漠烟如織寒山一帶傷心碧暝色入髙樓有人
　樓上愁　闌干空佇立宿鳥歸飛急何處是歸程長亭
　更短亭
　　　　前調　　　　　　　　　　　　　　　温庭筠
　小山重疊金明滅鬢雲欲度香腮雪嬾起畫蛾眉弄妝
　梳洗遲　照花前後鏡花靣交相映新貼繡羅襦雙雙
　金鷓鴣
　　前調　　　　　　　　　　　温庭筠
水晶簾裏玻瓈枕暖香惹夢鴛鴦錦江上柳如煙鴈飛
殘月天　藕絲秋色淺人勝參差翦雙鬢隔香紅玊釵
頭上風
　　前調　　　　　　　　　　　温庭筠
牡丹花謝鶯聲歇綠楊滿院中庭月相憶夢難成背牎
燈半明　翠鈿金壓臉寂寞香閨掩人逺淚闌干燕飛
春又殘
　　前調　　　　　　　　　　　温庭筠
南園滿地堆輕絮愁聞一霎清明雨雨後却斜陽杏花
零落香　無言勻睡臉枕上屏山掩時節欲黄昏無憀
獨倚門
　　前調　　　　　　　　　　　温庭筠
寶函銅雀金鸂鶒沉香閣上呉山碧楊柳又如絲驛橋
春雨時　畫樓音信斷芳草江南岸鸞鏡與花枝此情
誰得知
　　前調　　　　　　　　　　　温庭筠
玊樓明月長相憶柳絲裊娜春無力門外草萋萋送君
聞馬嘶　畫樓金翡翠香燭銷成淚花落子規啼綠牎
殘夢迷
　　前調　　　　　　　　　　　温庭筠
翠翹金縷雙鸂鶒水紋細起春池碧池上海棠棃雨晴
紅滿枝　繡衫遮笑靨煙草黏飛蝶青瑣對芳菲玊關
音信稀
　　前調　　　　　　　　　　　温庭筠
蕊黄無限當山額宿妝隱笑紗牎隔相見牡丹時暫來
還别離　翠釵金作股釵上蝶雙舞心事竟誰知月明
花滿枝
　　前調　　　　　　　　　　　温庭筠
杏花含露團香雪綠楊陌上多離别燈在月朧明覺來
聞曉鶯　玊鉤褰翠幙妝淺舊睂薄春夢正關情鏡中
蟬鬢輕
　　前調　　　　　　　　　　　温庭筠
鳳凰相對盤金縷牡丹一夜經微雨明鏡照新妝鬢輕
雙臉長　畫樓相望久闌外垂絲柳音信不歸來社前
雙燕回
　　前調　　　　　　　　　　　温庭筠
夜來皓月纔當午重簾悄悄無人語深處麝煙長卧時
留薄妝　當年還自惜往事那堪憶花露月明殘錦衾
知曉寒
　　前調　　　　　　　　　　　温庭筠
雨晴夜合玲瓏日萬枝香裊紅絲拂閒夢憶金堂滿庭
萱草長　繡簾垂􁁉􁰯睂黛逺山綠春水渡溪橋凭闌
魂欲消
　　前調　　　　　　　　　　　温庭筠
竹風輕動庭除冷珠簾月上玲瓏影山枕隱濃妝綠檀
金鳳凰　兩蛾愁黛淺故國呉宫逺春恨正關情畫樓
殘㸃聲
　　前調(淚/)　　　　　　　　　　温庭筠
玊纖彈處真珠落流多暗濕鉛華薄春露浥朝華秋波
浸晩霞　風流心上物本為風流出看取薄情人羅衣
無此㾗
　　前調　　　　　　　　　　南唐李煜
尋春須是先春早看花莫待花枝老縹色玊柔擎醅浮
琖靣清　何妨頻笑粲禁院春歸晩同醉與閒評詩隨
疊鼔成
　　前調　　　　　　　　　　南唐李煜
蓬萊院閉天台女畫堂晝寢無人語抛枕翠雲光繡衣
聞異香　潛來珠鎖動驚覺鴛鴦夢慢臉笑盈盈相看
無限情
　　前調　　　　　　　　　　　和　凝
越梅半拆輕寒裏冰清澹薄籠藍水暖覺杏梢紅遊絲
狂惹風　閒階莎徑碧逺夢猶堪惜離恨又迎春相思
難重陳
　　前調　　　　　　　　　　　韋　莊
紅樓别夜堪惆悵香燈半捲流蘇帳殘月出門時美人
和淚辭　琵琶金翠羽絃上黄鶯語勸我早歸家綠牎
人似花
　　前調　　　　　　　　　　　韋　莊
人人盡說江南好遊人只合江南老春水碧於天畫船
聽雨眠　壚邊人似月皓腕凝雙雪未老莫還鄉還鄉
須斷腸
　　前調　　　　　　　　　　　韋　莊
如今却憶江南樂當時年少春衫薄騎馬倚斜橋滿樓
紅袖招　翠屏金屈曲醉入花叢宿此度見花枝白頭
誓不歸
　　前調　　　　　　　　　　　牛　嶠
綠雲鬢上飛金雀愁睂斂翠春煙薄香閣掩芙蓉畫屏
山幾重　牎寒天欲曙猶結同心苣啼粉涴羅衣問郎
何日歸
　　前調　　　　　　　　　　　牛　嶠
舞裙香暖金泥鳳畫梁語燕驚殘夢門外柳花飛玊郎
猶未歸　愁勻紅粉淚睂翦春山翠何處是遼陽錦屏
春晝長
　　前調　　　　　　　　　　　牛　嶠
柳花飛處鶯聲急晴街春色香車立金鳳小簾開臉波
和恨來　今宵求夢想難到青樓上贏得一場愁鴛衾
誰並頭
　　前調　　　　　　　　　　　牛　嶠
畫屏重疊巫陽翠楚神尚有行雲意朝暮幾般心向他
情漫深　風流今古隔虛作瞿塘客山月照山花夢回
燈影斜
　　前調　　　　　　　　　　　牛　嶠
玊鑪冰簟鴛鴦錦粉融香汗流山枕簾外轆轤聲斂睂
含笑驚　柳陰煙漠漠低鬢蟬釵落須作一生判盡君
今日歡
　　前調　　　　　　　　　　　牛　嶠
玊釵風動春幡急交枝紅杏籠煙泣樓上望卿卿寒牎
新雨晴　熏爐䝉翠被繡帳鴛鴦睡何處最相知羨他
初畫睂
　　前調　　　　　　　　　　　牛　嶠
風簾燕舞鶯啼柳妝臺約鬢低纖手釵重髻盤珊一枝
紅牡丹　門前行樂客白馬思春色故故墜金鞭回頭
應眼穿
　　前調(冬宴/)　　　　　　　　　歐陽炯
紅爐暖閣佳人睡隔簾飛雪添寒氣小院奏笙歌香風
簇綺羅　酒傾金琖滿蘭燭重開宴公子醉如泥天街
聞馬嘶
　　前調　　　　　　　　　　　歐陽炯
翠睂雙斂新妝薄香閨斜巻青羅幙寒食百花時紅繁
香滿枝　雙雙梁燕語蝶舞相隨去腸斷正思君閒眠
冷繡茵
　　前調　　　　　　　　　　　歐陽炯
畫屏繡閣三秋雨香脣膩臉偎人語語罷欲天明嬌多
夢不成　曉街鐘鼔絶嗔道如今别特地氣長吁倚屏
彈淚珠
　　前調　　　　　　　　　　　魏承班
羅裾薄薄秋波染睂間畫得山兩㸃相見綺筵時深情
暗共知　翠翹雲鬢動斂態彈金鳳宴罷入蘭房邀人
解佩璫
　　前調　　　　　　　　　　　魏承班
羅衣隱約金泥畫瑇筵一曲當秋夜聲顫覷人嬌雪鬟
嫋翠翹　酒熏紅玉軟睂翠秋山逺繡幌麝煙沉誰人
知兩心
　　前調　　　　　　　　　　　尹　鶚
隴雲暗合秋天白俯牎獨坐窺煙陌樓際角重吹黄昏
方醉歸　荒唐難共語明日還應去上馬出門時金鞭
莫與伊
　　前調　　　　　　　　　　　尹　鶚
嗚嗚曉角調如語畫樓三會喧雷鼓枕上夢方殘月光
鋪水寒　蛾睂應斂翠咫尺同千里宿酒未全消滿懐
離恨饒
　　前調　　　　　　　　　　　尹　鶚
錦茵間襯丁香枕銀釭落盡猶慵寢顒坐徧紅爐誰知
情緒孤　少年狂蕩慣花曲長牽絆去便不歸來空教
駿馬回
　　前調　　　　　　　　　　　毛熙震
繡簾髙軸臨塘看雨翻荷芰真珠散殘暑晚初凉輕風
度水香　無憀悲往事爭奈牽情思光景暗相催等閒
秋又來
　　前調　　　　　　　　　　　毛熙震
棃花滿院飄香雪髙樓夜靜風箏咽斜月照簾帷憶君
和夢稀　小牎燈影背燕語驚愁態屏掩斷香飛行雲
山外歸
　　前調　　　　　　　　　　　毛熙震
天含殘碧融春色五陵薄倖無消息盡日掩朱門離愁
暗斷魂　鶯啼芳樹暖燕拂回塘滿寂寞對屏山相思
醉夢間
　　前調　　　　　　　　　　　李　珣
迴塘風起波紋細刺桐花裏門斜閉殘日照平蕪雙雙
飛鷓鴣　征帆何處客相見還相隔不語欲魂銷望中
煙水遥
　　前調　　　　　　　　　　　李　珣
隔簾微雨雙飛燕砌花零落紅深淺捻得寶箏調心隨
征櫂遥　楚天雲外路動便經年去香斷畫屏深舊歡
何處尋
　　前調　　　　　　　　　　　孫光憲
月華如水籠香砌金環碎撼門初閉寒影墜髙簷鈎垂
一靣簾　碧煙輕裊裊紅顫燈花笑即此是髙唐掩屏
秋夢長
　　前調　　　　　　　　　　　孫光憲
青嵒碧洞經朝雨隔花相喚南溪去一隻木蘭船波平
逺浸天　扣舷驚翡翠嫩玉擡香臂紅日欲沉西煙中
遥解攜
　　前調　　　　　　　　　　　孫光憲
小庭花落無人埽疎香滿地東風老春晩信沉沉天涯
何處尋　曉堂屏六扇睂共湘山逺爭奈别離心近來
尤不禁
　　前調　　　　　　　　　　　孫光憲
花冠頻鼓牆頭翼東方澹白連牎色門外早鶯聲背樓
殘月明薄寒籠醉態依舊鉛華在握手送人歸半拖
金縷衣
　　前調　　　　　　　　　　　孫光憲
木棉花映叢祠小越禽聲裏春光曉銅鼔與蠻歌南人
祈賽多　客帆風正急茜袖偎檣立極浦幾回頭煙波
無限愁
　　前調　　　　　　　　　　　馮延已
梅花吹入誰家笛行雲半夜凝空碧欹枕不成眠關山
人未還　聲隨幽怨絶空斷澄霜月月影下重簷輕風
花滿簾
　　前調　　　　　　　　　　　馮延已
金波逺逐行雲去疎星時作銀河渡花影臥秋千更長
人不眠　玉箏彈未徹鳳髻横釵脱憶夢翠蛾低微風
吹繡衣
　　前調　　　　　　　　　　　馮延已
畫堂昨夜西風過繡簾時拂朱門鎖驚夢不成雲雙蛾
枕上顰　金爐煙嫋嫋燭暗紗牎曉殘月尚彎環玉箏
和淚彈
　　前調　　　　　　　　　　　馮延已
回廊逺砌生秋草夢魂千里青門道鸚鵡怨長更碧籠
金鎖横　羅幃中夜起霜月清如水玉露不成圓寶箏
悲斷弦
　　前調　　　　　　　　　　　　　馮延已
嬌鬟堆枕釵横鳳溶溶春水楊花夢紅燭淚闌干翠屏
煙浪寒　錦壺催畫箭玊佩天涯逺和淚試嚴妝落梅
飛夜霜
　　前調　　　　　　　　　　　　馮延已
西風嫋嫋凌歌扇秋期正與行雲逺花葉脱霜紅流螢
殘月中　蘭閨人在否千里重樓暮翠被已銷香夢隨
寒漏長
　　前調　　　　　　　　　　　　馮延已
沉沉朱户横金鎖紗牎月影隨花過燭淚欲闌干落梅
生晩寒　寶釵横翠鳳千里香屏夢雲雨已荒凉江南
春草長
　　前調　　　　　　　　　　　　馮延巳
敧鬟墮髻揺雙槳采蓮晩出清江上顧影約流萍楚歌
嬌未成　相逢顰翠黛笑把珠璫解家住柳陰中畫橋
東復東
　　前調　　　　　　　　　　　林楚翹
畫堂春晝垂簾箔臥來揉惹金釵落簟滑枕頭移鬢蟬
狂欲飛　笑拖嬌眼慢羅袖籠花靣重道好郎君人前
莫惱人
　　前調　　　　　　　　(唐女郎/)耿玊真
玉京人去秋蕭索畫簷鵲起梧桐落敧枕悄無言月和
清夢圓　背燈惟暗泣甚處砧聲急睂黛逺山攢芭蕉
生暮寒
　　前調　　　　　　　　　　　無名氏
牡丹含露真珠顆美人折向庭前過含笑問檀郎花强
妾貎强　檀郎故相惱須道花枝好一靣發嬌嗔碎挼
花打人
　　前調　　　　　　　　　　　李師中
子規啼破城樓月畫船曉載笙歌發兩岸荔支紅萬家
煙雨中　佳人相對泣淚下羅衣濕從此信音稀嶺南
無鴈飛
　　前調(詠目/)　　　　　　　　　謝　絳
娟娟侵鬢妝㾗淺雙眸相媚彎如翦一瞬百般宜無端
笑與啼　酒闌思翠被特故瞢騰地生怕促歸輪微波
先注人
　　前調　　　　　　　　　　　王安石
數間茆屋閒臨水窄衫短帽垂楊裏花是去年紅吹開
一夜風　梢梢新月偃午醉醒來晚何物最關情黄鸝
三兩聲
　　前調　　　　　　　　　　　晏幾道
來時楊柳東橋路曲中暗有相期處明月好姻緣欲圓
還未圓　却尋芳草去畫扇遮微雨飛絮莫無情閒花
應笑人
　　前調　　　　　　　　　　　晏幾道
春風未放花心吐尊前不擬分明語酒色上來遲綠䰅
紅杏枝　今朝睂黛淺暗恨歸時逺别後月當樓相逢
南陌頭
　　前調　　　　　　　　　　　晏幾道
嬌香淡染胭脂雪愁春細畫彎彎月花月鏡邊人淺妝
勻未成　佳期應有在試倚鞦韆待滿地落英紅萬條
楊柳風
　　前調　　　　　　　　　　　晏幾道
香蓮燭下匀丹雪妝成笑弄金堦月嬌面勝芙蓉臉邊
天與紅　玳筵催疊鼓喚上華裀舞春淺未禁寒暗嫌
羅袖寛
　　前調　　　　　　　　　　　晏幾道
哀箏一弄湘江曲聲聲寫盡湘波綠纖指十三絃細將
幽恨傳　當筵秋水慢玊柱斜飛鴈彈到斷腸時春山
睂黛低
　　前調　　　　　　　　　　　晏幾道
江南未雪梅花白憶梅人是江南客猶記舊相逄澹煙
微月中　玉容長有信一笑歸來近懷逺上樓時晚雲
和鴈低
　　前調　　　　　　　　　　　蘇　軾
買田陽羨吾將老從來只為溪山好來往一虛舟聊隨
物外遊　有書仍嬾著水調歌歸去筋力不辭疲要須
風雨時
　　前調　　　　　　　　　　　黄庭堅
半煙半雨溪橋畔漁翁醉著無人喚疎嬾意何長春風
花草香　江山如有待此意陶潛解問我去何之君行
到自知
　　前調　　　　　　　　　　　黄庭堅
輕風裊斷沉煙炷霏微盡日寒塘雨殘繡沒心情鳥啼
花外聲　離愁難自制年少乖盟誓寂寞掩朱門羅衣
空淚㾗
　　前調　　　　　　　　　　　秦　觀
金風簌簌驚黄葉髙樓影轉銀蟾匝夢斷繡簾垂月明
烏鵲飛　新愁知幾許渾似絲千縷鴈已不堪聞砧聲
何處邨
　　前調　　　　　　　　　　　秦　觀
蟲聲泣露驚秋枕羅幃淚濕鴛鴦錦獨臥玉肌凉殘更
與恨長　陰風翻翠幔雨澀燈花暗畢竟不成眠鴉啼
金井寒
　　前調(七夕/二首)　　　　　　　　　陳師道
倚樓小小穿鍼女秋光㸃㸃蛛絲雨今夕是何宵龍車
烏鵲橋　經年謀一笑豈解令人巧不用問如何人間
巧更多
　　前調　　　　　　　　　　　陳師道
銀潢清淺填烏鵲畫簷急雨長河落初月未成圓明星
惜此筵　愁來無斷絶歲歲年年别不用淚紅滋年年
歲歲期
　　前調　　　　　　　　　　　賀　鑄
厭厭别酒商歌送蕭蕭凉葉秋聲動小泊畫橋東孤舟
月滿篷　髙城遮短夢衾藉餘香擁多謝五更風猶聞
城裏鐘
　　前調　　　　　　　　　　　孫　洙
樓頭尚有三通鼓何須抵死催人去上馬苦匆匆琵琶
曲未終　回頭凝望處那更亷纖雨漫道玉為堂玉堂
今夜長
　　前調　　　　　　　　　　　舒　亶
畫船撾鼔催君去髙樓把酒留君住去住若為情江頭
潮欲平　江潮容易得只是人南北今日此尊空知君
何日同
　　前調　　　　　　　　　　　舒　亶
柳橋花塢南城陌朱顔綠髮長安客雨後小池臺尋常
載酒來　馬頭今日路却望城西去斜日下汀洲斷雲
和淚流
　　前調　　　　　　　　　　　舒　亶
樓前流水西江道江頭水落芙蓉老畫鼓疊涼波凭䦨
顰翠蛾　當年金馬客青鬢蘆花色把酒感秋蓬驪歌
半醉中
　　前調　　　　　　　　　　　舒　亶
小亭露壓風枝動鵲爐火冷金瓶凍悄悄對西牎瘦知
羅帶長　欲眠思殢酒坐聽寒更久無賴是青燈開花
故故明
　　前調　　　　　　　　　　　舒　亶
白蘋洲渚垂楊岸藕花未放青蒲短斜日畫船歸背人
雙鷺飛　醉眠金馬客不道風塵隔紅影上牎紗小庭
空落花
　　前調(茶/)　　　　　　　　　　舒　亶
金船滿引人微醉紅綃籠燭催歸騎香泛雪盈杯雲龍
疑夢回　不辭風滿腋舊是仙家客空得夜無眠南牎
衾枕寒
　　前調　　　　　　　　　　　舒　亶
江梅未放枝頭結江樓已見山頭雪待得此花開知伊
來不來　風㠶雙畫鷁小雨隨行色空得鬱金裙酒㾗
和淚痕
　　前調　　　　　　　　　　　舒　亶
綠牎酒醒春如夢小池猶見紅雲動露濕井榦桐翠陰
生細風　雨過方塘淨清晝閒中永門外立雙旌隔花
聞笑聲
　　前調　　　　　　　　　　　舒　亶
憶曽把酒當紅翠舞腰柳弱歌聲細縱馬杏園西歸來
香滿衣　寶車金犢駐事逐孤鴻去搔首立江干春蘿
挂暮山
　　前調　　　　　　　　　　　趙令畤
輕鷗欲下春塘浴雙雙飛破春煙綠兩岸野薔薇翠籠
熏繡衣　凭船閒弄水中有相思意憶得去年時水邊
初别離
　　前調　　　　　　　　　　　趙令畤
春風試手先梅蕊頩姿冷豔明沙水不受衆芳知端須
月與期　清香閒自逺先向釵頭見雪後燕瑶池人間
第一枝
　　前調(落梅/)　　　　　　　　　孫　檥
一聲羗笛吹嗚咽玉溪夜半梅翻雪江月正茫茫斷橋
流水香　含章春欲暮落日千山雨一㸃著枝酸呉姬
先齒寒
　　前調(再至西岡/兼懷後湖)　　　　　　　蘇　庠
短船誰泊蒹葭渚夜深逺火明漁浦却憶槿花籬春聲
穿竹溪　雲山如昨好人自垂垂老心事有誰知月明
霜滿枝
　　前調(同彦達/舟中作)　　　　　　　　蘇　庠
眼中疊疊煙中樹晩雲㸃㸃翻荷雨鷗泛渚邊煙綠蒲
秋滿川　未成江海去聊作林塘主客恨濶無津風斜
白㲲巾
　　前調(澧陽/莊)　　　　　　　　　蘇　庠
照溪梅雪和煙墮寒林漠漠愁煙鎖客恨渺無涯鴈來
人憶家　逺山疑帶雨一線雲間語霜月又嬋娟江南
若箇邊
　　前調　　　　　　　　　　　蘇　庠
園林寂寂春歸去濛濛柳下飄香絮野水接雲横綠煙
啼曉鶯　江南鶗鴂夢山色歸來重小艇小灣頭蘋花
蘋葉舟
　　前調　　　　　　　　　　　張表臣
垂虹亭下扁舟住松江煙雨長橋暮白苧聽呉歌佳人
淚臉波　勸傾金鑿落莫作思家惡綠鴨與鱸魚如何
可寄書
　　前調　　　　　　　　　　　謝　逸
縠紋波靣浮鸂鶒蒲芽出水參差碧滿院落花香柳梢
初弄黄　衣輕紅袖皺春困花枝瘦睡起玊釵横隔簾
聞曉鶯
　　前調　　　　　　　　　　　周邦彦
銀河宛轉三千曲浴鳬飛鷺澄波綠何處望歸舟夕陽
江上樓　天憎梅浪發故下封枝雪深院捲簾看應憐
江上寒
　　前調(回文/二首)　　　　　　　　　晁端禮
捲簾風入雙雙燕燕雙雙入風簾捲明月曉啼鶯鶯啼
曉月明　斷腸空望逺逺望空腸斷樓上幾多愁愁多
幾上樓
　　前調　　　　　　　　　　　晁端禮
逺山睂映横波臉臉波横映睂山逺雲鬢插花新新花
插鬢雲　斷魂離思逺逺思離魂斷門掩未黄昏昏黄
未掩門
　　前調　　　　　　　　　　　陳　克
赤䦨橋盡香街直籠街細柳嬌無力金碧上晴空花晴
簾影紅　黄衫飛白馬日日朱樓下醉眼不逢人午香
吹暗塵
　　前調　　　　　　　　　　　陳　克
池塘淡淡浮鸂鶒杏花吹盡垂楊碧天氣度清明小園
新雨晴　綠牎描繡罷笑語荼䕷下圍坐賭青梅困從
雙臉來
　　前調　　　　　　　　　　　陳　克
綠蕪牆繞青苔院中庭日淡芭蕉巻蝴蝶上堦飛風簾
自在垂　玉鈎雙語燕寶甃楊花轉幾處簸錢聲綠牎
春夢輕
　　前調　　　　　　　　　　　沈㑹宗
落花迤邐層隂少青梅競弄枝頭小江色雨和煙行人
江那邊　好花都過了滿地空芳草落日醉醒間一春
無此寒
　　前調　　　　　　　　　　　蔡　伸
杏花零落清明雨巻簾雙燕來還去枕上玉芙蓉㬉香
堆鏡紅　翠翹金鈿雀蟬鬢慵梳掠心事一春閒黛睂
顰逺山
　　前調(湖光亭/晚集)　　　　　　　　葉夢得
平波不盡蒹葭逺清霜半落沙痕淺煙樹晚微茫孤鴻
下夕陽　梅花消息近試向南枝問記得水邊春江南
别後人
　　前調(月夜/)　　　　　　　　　　曽　紆
山光冷浸清溪底溪光直到柴門裏卧對白蘋洲攲眠
數釣舟　溪山無限好恨不相逢早老眼獨醒多其如
良夜何
　　前調(舂陵迎/陽亭)　　　　　　　　　趙師俠
西風又老瀟湘樹翩翩黄葉辭枝去斜日澹雲籠溪山
煙靄中　危䦨閒獨倚縠浪連天際殘角起江城書空
征鴈横
　　前調(瑞䕃亭/秋望)　　　　　　　　　趙師俠
小春愛日融融㬉危亭望處晴嵐滿江净綠迴環横陳
無際山　清霜欺逺樹黄葉風扶去試採嶺頭梅㸃紅
開未開
　　前調　　　　　　　　　　　　趙師俠
晚風斷送歸帆急重城回首天連碧猶有小樓情西山
如舊青　故園今漸近應卜燈花信一喜一牽縈平分
兩處心
　　前調　　　　　　　　　　　吕本中
客愁不到西池路殘春又逐花飛去今日傍池行新荷
昨夜生　故人千慮繞不道書來少去住隔關河長亭
風雨多
　　前調(水月/寺)　　　　　　　　　湯思退
畫船横絶湖波練更上雕鞍窮翠巘霜橘半垂黄征衣
盡日香　鐘聲雲外聽金界青松映何處是華山峰巒
杳靄間
　　前調(荷花/)　　　　　　　　　康與之
南軒面對芙蓉浦宜風宜月還宜雨紅少綠多時簾前
光景奇　繩牀烏朩几盡日繁香裏睡起一樽新與花
為主人
　　前調(次韻春/日即事)　　　　　　　　曽　覿
杏花寒食佳期近一簾煙雨琴書潤砌下水潺潺玉笙
吹暮寒　楚臺雲易散徃事尋思嬾花底醉相扶當時
人在無
　　前調(賦摘/阮)　　　　　　　　　辛棄疾
阮琴斜挂香羅綬玉纖初試琵琶手桐葉雨聲乾珍珠
落玉盤　朱絃調未慣笑倩東風伴莫作别離聲且聽
雙鳳鳴
　　前調(分賦/櫻桃)　　　　　　　　　辛棄疾
香浮乳酩玻瓈琖年年醉裏嘗新慣何物比春風歌脣
一㸃紅　江湖清夢斷翠籠明光殿萬顆寫輕匀低頭
愧野人
　　前調(杏花/)　　　　　　　　　辛棄疾
東風約略吹羅幕一簷細雨春隂薄試把杏花看濕紅
嬌暮寒　佳人雙玉枕烘醉鴛鴦錦折得最繁枝㬉香
生翠帷
　　前調　　　　　　　　　　　范成大
雪林一夜收寒了東風恰向燈前到今夕是何年新春
新月圓　綺叢香霧隔猶記醒狂客留取縷金幡夜蛾
相並看
　　前調　　　　　　　　　　　　范成大
春城辦得紅蕖了紅蕖未㸃春先到新月入新年方纔
今夜圓　雲屏誰為隔腸斷金釵客好語寫春幡都教
席上看
　　前調(赴東鄰/集戲作)　　　　　　　　張孝祥
庭葉翻翻秋向晚砧聲敲月催金翦樓上已清寒不堪
頻倚䦨　鄰翁開社甕喚客情應重不醉且無歸醉時
歸路迷
　　前調　　　　　　　　　　　張孝祥
雪消牆角收燈後野梅官柳春全透池閣又東風燭花
燒夜紅　一尊留好客攲盡䦨干月已醉不須歸試聽
烏夜啼
　　前調　　　　　　　　　　　姚　寛
斜陽山下明金碧畫樓返照融春色睡起揭簾旌玉人
蟬鬢輕　無言空佇立花落東風急燕子引愁來睂心
那得開
　　前調　　　　　　　　　　　姚　寛
夢中不記江南路玉釵翠鬢驚春去午醉晚來醒暝煙
花上輕　紅綃空浥淚錦字憑誰寄衫薄暖香消相思
雲水遙
　　前調　　　　　　　　　　　程　垓
曉煙籠日浮山翠春風著水回川媚逺近碧重重人家
山色中　野花香自度似識幽人處安得著三間與山
終日閒
　　前調　　　　　　　　　　　程　垓
淺寒帯暝和煙下輕隂挾雨隨風灑翠幕䕶重簾篆香
銷半匳　平生風雨夜怕近芭蕉下今夕定愁多蕭蕭
聲奈何
　　前調　　　　　　　　　　　程　垓
平蕪冉冉連雲綠斜陽襯雨明溪足小鴨睡晴沙翠烘
三兩花　春光閒婉娩盡日無人見試著小屏山圖歸
雲際看
　　前調(回文/二首)　　　　　　　　　　朱　熹
晚紅飛盡春寒淺淺寒春盡飛紅晚尊酒綠隂繁繁隂
綠酒尊　老仙詩句好好句詩仙老長恨送年芳芳年
送恨長
　　前調　　　　　　　　　　　　朱　熹
暮江寒碧縈長路路長縈碧寒江暮花塢夕陽斜斜陽
夕塢花　客愁無勝集集勝無愁客醒似醉多情情多
醉似醒
　　前調(夀江/倅)　　　　　　　　　　魏了翁
東牎五老峰前月南牎九疊坡前雪推出侍郎山著君
牎户間　離騷鄉裏住恰記庚寅度挹取芷蘭芳酌君
千歲觴
　　前調　　　　　　　　　　　　袁去華
流蘇寶帳沉煙馥寒林小景銀屏曲睡起鬢雲鬆日髙
花影重　沉吟思昨夢閒抱琵琶弄破撥錯成聲春愁
指下生
　　前調(杜省幹席上/賦桃花菊)　　　　　　　袁去華
朩樨開徧芙蓉老東籬獨占秋光好還記笑春風新妝
相映紅　莫嫌彭澤令不似劉郎韻把酒賦新詩花前
知是誰
　　前調　　　　　　　　　　　　袁去華
西風吹雨鳴庭樹嫩寒先到孤眠處愁極夢頻驚馬嘶
天漸明　千林楓葉赤寒事催刀尺樹杪又斜陽迢迢
歸路長
　　前調　　　　　　　　　　　　趙彦端
倚䦨閒撚生綃扇新凉庭戸微風轉疎雨斷簷聲淡雲
開晚晴　蔗漿寒浸齒枕簟清如水相憶不勝愁月來
簾上鈎
　　前調(徳興餞别/座間作)　　　　　　　　管　鑑
今日雲山堂上客明朝眞箇雲山隔人不似行雲相隨
長短亭　堂空歌韻響清切縁雲上留住莫敎飛怕如
人别離
　　前調(效唐人/閨怨)　　　　　　　　劉　儗
吹簫人去行雲杳香篝繡被都閒了疊損縷金衣伊家
渾不知　冷煙寒食夜淡月棃花下猶自軟心腸為他
燒夜香
　　前調　　　　　　　　　　　劉　儗
東風去了秦樓畔一川煙草無人管芳樹雨初晴黄鸝
三兩聲　海棠花已謝春事無多也只有牡丹時知他
歸不歸
　　前調　　　　　　　　　　　黄　機
惜山不厭山行逺山中禽鳥頻經見小雨似憐春霏霏
容易晴　青裙田舍婦饁餉前邨去溪水想平腰喚船
依斷橋
　　前調(雙溪/亭)　　　　　　　　　嚴　仁
征鴻㸃破空雲碧丹霞染出新秋色返照落平洲半江
紅錦流　風清漁笛晚寸寸愁腸斷寄語笛休横只消
三兩聲
　　前調(春遊/)　　　　　　　　　趙善扛
楚宫楊柳依依碧遥山翠影横波溢絶豔照穠春春光
欲醉人　纖纖芳草嫩微歩輕羅襯花戴滿頭歸遊蜂
花上飛
　　前調(春宵/)　　　　　　　　　趙善扛
一川花月青春夜玉容依約花隂下月照曲䦨干紅綃
浥露寒　袖香温素手意怯金卮酒香逺繡簾開畫樓
吹落梅
　　前調　　　　　　　　　　　趙善扛
玉關芳草黏天碧春風萬里思行客驕馬向風嘶道歸
猶未歸　南雲新有鴈望眼愁邊斷膏沐為誰容倚樓
煙雨中
　　前調　　　　　　　　　　　盧祖皋
翠樓十二䦨干曲雨痕新染葡萄綠時節又黄昏東風
深閉門　玉簫吹未徹牎影梅花月無語只低睂閒拈
雙茘枝
　　前調(蘇堤/芙蓉)　　　　　　　　　　髙觀國
紅雲半壓秋波碧豔妝泣露嬌啼色佳夢入僊城風流
石曼卿　宫袍呼醉醒休捲西風錦明日粉香殘六橋
煙水寒
　　前調(水晶/膾)　　　　　　　　　　髙觀國
玉鱗熬出香凝軟并刀斷處冰絲顫紅縷間堆盤輕明
相映寒　纖柔分勸處膩滑難停筯一洗醉魂清眞成
醒酒冰
　　前調(中秋/)　　　　　　　　　　髙觀國
何須急管吹雲暝髙寒灩灩開金餅今夕不登樓一年
空過秋　桂花香霧冷梧葉西風影客醉倚河橋清光
愁玉簫
　　前調(咏雙心/水仙)　　　　　　　　　髙觀國
雲嬌雪嫩羞相倚凌波共酌春風醉的皪玉臺寒肯教
金琖單　只疑雙蝶夢翠袖和香擁香外有鴛鴦風流
煙水鄉
　　前調　　　　　　　　　　　　髙觀國
春風吹綠湖邊草春光依舊湖邊道玉勒錦障泥少年
遊冶時煙明花似繡且醉旗亭酒斜日照花西歸鴉
花外啼
　　前調　　　　　　　　　　　　史逹祖
棃花不礙東城月月明照見空䦨雪雪底夜香微褰簾
拜月歸　錦衾幽夢短明日南堂宴宴罷小樓臺春風
來不來
　　前調(酒半/戲成)　　　　　　　　　　韓　淲
秋光只共秋風老秋山却笑秋吟少恰恨有秋香青巖
秋夜凉　清秋須是酒結客秋知否醉筆寫成秋一秋
無復愁
　　前調(宿水/口)　　　　　　　　　　洪　瑹
斷虹逺飲横江水萬山紫翠斜陽裏繫馬短亭西丹楓
明酒旗　浮生長客路事逐孤鴻去又是月黄昏寒燈
人閉門
　　前調(湖上/)　　　　　　　　　　洪　瑹
吳姬壓酒浮紅蟻少年未飲心先醉駐馬綠楊隂酒樓
三月春　相看成一笑遺恨知多少回首欲魂銷長橋
連短橋
　　前調　　　　　　　　　　　　楊澤民
吟風敲遍䦨干曲極目澄江千頃綠長笛下扁舟一聲
人倚樓　牀頭醅正發帳底人如雪月色夜來看可堪
霜信寒
　　前調　　　　　　　　　　　　陳以莊
舉頭忽見衡陽鴈千聲萬字情何限尀耐薄情夫一行
書也無　泣歸香閣恨和淚淹紅粉待鴈却回時也無
書寄伊
　　前調　　　　　　　　　　　　黄　昇
南山未解松梢雪西山巳挂梅梢月說似玉林人人間
無此清　此身元是客小住娛今夕拍手凭䦨干霜風
吹鬢寒
　　前調(立秋/)　　　　　　　　　黄　昇
西風半夜驚羅扇蛩聲入夢傳幽怨碧藕試初凉露痕
啼粉香　清冰凝簟竹不許雙鴛宿又是五更鐘鴉啼
金井桐
　　前調　　　　　　　　　　　呉文英
綠波碧草長堤色東風不管春狼籍魚沫細痕圎燕泥
花唾乾　無情牽怨抑畫舸紅樓側斜日起凭䦨垂楊
舞曉寒
　　前調　　　　　　　　　　　石孝友
雪香白盡江南隴暖風綠到池塘夢疊影上檐明夜潮
春水生　踏青何處去楊柳橋邊路不見浣花人汀洲
空白蘋
　　前調　　　　　　　　　　　張　桂
東風急驟無人見玉塘煙浪浮花片歩濕下香堦苔黏
金鳳鞵　翠鬟愁不整臨水閒窺影摘得野薔薇遊蜂
相趁歸
　　前調　　　　　　　　　　　樓　扶
絲絲楊柳鶯聲近晚風吹過秋千影寒色一簾輕燈殘
夢不成　耳邊消息在笑指花梢待又是不歸來滿庭
花自開
　　前調　　　　　　　　　　　史介翁
柳絲輕颺黄金縷織成一片紗牎雨鬭合做春愁困慵
熏玉篝　暮寒羅袖薄社雨催花落先自為詩忙薔薇
一陣香
　　前調　　　　　　　　　　　僧祖可
誰能畫取沙邊雨和煙澹埽蒹葭渚别㟁却斜暉采蓮
人未歸鴛鴦如解語對浴紅衣去去了更回頭敎儂
特地愁
　　前調　　　　　　　　　(宋媛/)魏　氏
溪山掩映斜陽裏樓臺影動鴛鴦起隔㟁兩三家出牆
紅杏花　綠楊堤下路早晚溪邊去三見柳綿飛離人
猶未歸
　　前調　　　　　　　　　　　　魏　氏
東風已綠瀛洲草畫樓簾捲清霜曉清絶北湖梅滿枝
花未開　長天音信斷又見南歸鴈何處是離愁長安
明月樓
　　前調　　　　　　　　　　　　魏　氏
紅樓斜倚連谿曲樓前谿水凝寒玉蕩漾木蘭船船中
人少年　荷花嬌欲語笑入鴛鴦浦波上暝煙低菱歌
月下歸
　　前調(梅/)　　　　　　　　　(宋媛/)朱淑眞
濕雲不斷溪橋冷嫩寒初透東風影橋下水聲長一枝
和雪香　人憐花似舊花比人應痩莫凭小䦨干夜深
花正寒
　　前調　　　　　　　　　　　　朱淑眞
山亭水榭秋方半鳳幃寂寞無人伴愁悶一番新雙蛾
只舊顰　起來臨繡户時有疎螢度多謝月相憐今宵
不忍圓
　　前調　　　　　　　　　(宋媛/)孫道絢
䦨干六曲天圍碧松風亭下梅梢白臘盡見春回寒花
驚又開　曲瓊閒不捲沉潦孤星轉凝佇小徘徊雲間
征鴈來
　　前調　　　　　　　　　　　盧摰
市橋煙柳春如畫小樓明月吳山下把酒聽君歌可人
良夜何　舊遊新夢斷月落西山逺江上數峰青寄聲
徐孺亭
　　前調(湖上/即事)　　　　　　　　　劉　因
樓前曲浪歸橈急樓中細雨春風濕終日倚危䦨故人
湖上山　髙情渾似舊只枉東風痩薄晚去來休裝成
一段愁
　　前調(春雨/)　　　　　　　　　蕭漢傑
春愁一段來無影著人似醉昏難醒煙雨濕䦨干杏花
驚蟄寒　唾壺敲欲破絶叫憑誰和今夜欠添衣那人
知不知
　　前調　　　　　　　　　　　　張　翥
郎情秋後蕭疎葉妾心陌上悠揚蝶何處望歸鞍暮雲
山外山　棃花新月下獨自燒香罷惟有夢相尋驚烏
啼夜深
　　前調(秋千/)　　　　　　　　　　拜　珠
紅繩畫板柔荑指東風燕子雙雙起誇俊與争髙更將
裙繫牢　牙牀和困睡一任金釵墜推枕起來遲紗牎
月上時
　　前調(題黄子乆溪/山雨意圖)　　　　　　　王　璉
青山不趁江流去數㸃翠收林際雨漁屋逺糢糊煙邨
半有無　一峰飛醉墨秋與天爭碧淨洗綺羅塵一巢
栖亂雲
　　前調(題趙松雪/水邨圖)　　　　　　　　陸祖先
當年圖畫知何處如今身向滄洲住吾亦愛吾廬芸牎
幾䦨書　青山天際小目送飛鴻杳試問釣魚船蘆花
淺水邊
　　前調(越城/晚眺)　　　　　　　　　劉　基
西風吹散雲頭雨斜陽却照天邊樹樹色蕩湖波波光
豔綺羅　征鴻何處起㸃㸃殘霞裏月上海門山山河
莽蒼間
　　前調(集句贈/野人)　　　　　　　　劉基
林中獨酌鄰家酒門前學種先生柳灌木自悲吟風泉
清道心　獨行潭底影蟬噪林逾靜渡口欲黄昏殘陽
歸掩門
　　前調(花邊/夜宿)　　　　　　　　　楊　基
瀟湘門外春江水小紅樓子臨江起樓下是誰家一株
含笑花　蘭舟休逺去只就花邊住花影上牙檣夢魂
今夜香
　　前調(棃花/月)　　　　　　　　　楊　基
水晶簾外娟娟月棃花枝上層層雪花月兩糢糊隔簾
看欲無　月華今夜黑全見棃花白花也笑姮娥讓他
春色多
　　前調(山園/)　　　　　　　　　　陳　淳
山中寂靜無人到松筠滿眼平生好讀罷古人書一樽
聊自如　忽聞山鳥語絶勝歌仙侣醉醒月明時鳥還
人不知
　　前調(太白/酒樓)　　　　　　　　　　王世貞
髙樓百尺攀星漢東秦十二誇雄觀野曠覺天低天回
海樹齊　誰敎狂李白獨起千秋色而我亦歌呼乾坤
一酒徒
　　前調(閨人/纖趾)　　　　　　　　　　徐　渭
千嬌更是羅鞵淺有時立在秋千板板巳窄稜稜猶餘
三四分　紅絨剛半索繡滿幫兒雀莫去踏香堤遊人
量印泥
　　前調(飲邨/舍)　　　　　　　　　　王錫爵
翠屏疊疊知多少小橋斜去西流遶茅屋幾人家桃花
和李花　疎籬遮短短撲鼻香醪滿燕子一雙低樽前
墜濕泥
　　前調　　　　　　　　　　　　湯顯祖
赤䦨橋盡香街直牡丹風外垂楊碧疊損縷金衣相逢
憔悴時　黄衫騎白馬日日青樓下金彈惜流鶯留他
歌一聲
　　前調(索笑軒/送梅)　　　　　　　　　錢繼登
梅花未忍辭春去風風雨雨情難住曉起探芳叢瓊瑤
一半空　可憐塵世事聚散皆如是莫用苦匆匆銜杯
風雨中
　　前調(移情檻雨/中獨坐)　　　　　　　　錢繼章
桃香杉氣來何處好風吹過隨風去小雨細如絲幽人
薄醉時　䦨干閒倚佇深意誰同語忽有玉人來雙雙
白鷺廻
　　前調(江遊/)　　　　　　　　　　沈懋德
江聲洶洶魚龍老雲情煙色從空繞千里一扁舟看完
無限秋　蘋花隨浪急白鷺迎風立獨有倚樓人凝眸
語不聞
　　　前調　　　　　　　　　　僧妙聲
　白雲滿地迷行路溪流百折無由渡水上見胡麻有人
　雙浣沙　仙家知巳近失喜驚相問渡口碧桃開郎君
　何處來
　　前調　　　　　　　　　(明媛/)葉小鸞
　輕煙一抹連天碧簾前規月和煙白翠竹落梅疎相憐
　雪霽初博山香欲燼風透紗牎冷四望寂寥寥閒堦
　花影揺
　　　前調　　　　　　　　　　葉小鸞
　秋聲又到梧桐井半廊花霧籠虛影試喚侍兒來紗牎
　帯月開　浮光憐露葉暗草蛩凄切何事獨愁予新詞
　吟未如
　
　
　
御選歷代詩餘巻九
　欽定四庫全書
御選歴代詩餘巻十(目/)録(四十/四字)
　　　采桑子
　　　　南唐李煜(二首/)
　　　　和凝
　　　　馮延巳(十三首/)
　　　　歐陽修(九首/)
　　　　晏幾道(七首/)
　　　　黄庭堅(二首/)
　　　　謝逸
　　　　周邦彦(三首/)
　　　　李綱　(首/)
　　　　吕本中
　　　　康與之(二首/)
　　　　曽覿
　　　　辛棄疾(二首/)
　　　陸游
　　　黄機
　　　韓淲(二首/)
　　　楊澤民
　　　張炎
　　　歐良
　　　朱藻
　　　李清照
　　　吳元可
　　　何繼高
　　　劉基
　　　吳子孝(二首/)
　　　王世貞(二首/)
　　　馮鼎位(二首/)
　　後庭花(又一體/)
　　　毛熈震(二首/)
　　　許棐
　　訴衷情(又一體/)
　　　晏殊(三首/)
　　　謝絳
　　　晏幾道(三首/)
　　　柳永
　　　蘇軾
　　　黄庭堅
　　　毛滂
　　　蘇庠(二首/)
　　　万俟雅言
　　　唐庚
　　　劉儗
　　　陳允平(二首/)
　　　張輯
　　　鄭楷
　　　僧揮(五首/)
　　　吳激
　　　王庭筠
　　　段克巳
　　　段成巳
　　　周用
　　　陳子龍
　　卜算子
　　　蘇軾
　　　陳師道
　　　舒亶
　　　王觀
　　　秦湛
　　　周紫芝
　　　謝逸
　　　陳瓘
　　　葉夣得
　　　徐俯
　　　趙師俠(二首/)
　　　朱敦儒
　　　辛棄疾
　　　范成大(二首/)
　　　陳三聘(二首/)
　　　葛立方
　　　程垓(二首/)
　　　程大昌
　　　劉克莊
　　　陸游
　　　王炎(二首/)
　　　洪咨䕫
　　　郭應祥
　　　高觀國
　　　　韓淲(二首/)
　　　　沈端節
　　　　呉文英
　　　　康仲伯(二首/)
　　　　汪元量
　　　　莫崙
　　　　僧揮
　　　　陸氏姬
　　　　嚴蘂
　　　　趙可
　　　　趙秉文
　　　　段克巳
　　　　劉基(二首/)
　　　　文徴明
　
御選歴代詩餘巻十目録
　欽定四庫全書
御選歴代詩餘巻十(四十/四字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　采桑子
　　　　(一名羅敷媚一名羅敷/豔歌雙調四十四字)
　　　　采桑子　　　　　　　　　　　　　　南唐李煜
　轆轤金井梧桐晩幾樹驚秋晝雨如愁百尺鰕䰅上玉
　鈎　瓊牎春斷雙蛾皺回首邊頭欲寄鱗遊九曲寒波
　不泝流
　　　　前調　　　　　　　　　　　　　　　南唐李煜
　亭前春逐紅英盡舞態徘徊細雨霏微不放䨇睂時暫
　開　緑牎冷静芳音斷香印成灰可奈情懐欲睡朦朧
　入夢來
　　　　前調　　　　　　　　　　　　　　　　和　凝
　蝤躋領上訶棃子繡帶雙垂椒户閒時競學摴蒱賭荔
枝　叢頭鞵子紅編細裙窣金絲無事顰睂春思翻敎
阿母疑
　　前調　　　　　　　　　　　　馮延巳
馬嘶人語春風岸芳草緜緜楊柳橋邊落日高樓酒斾
懸　舊愁新恨知多少目斷遥天獨立花前更聽笙歌
滿畫船
　　前調　　　　　　　　　　　　馮延巳
小庭雨過春將盡片片花飛獨折殘枝無語凭䦨祗自
知　玉堂香煖珠簾巻雙燕來歸君約佳期肯信韶華
得幾時
　　前調　　　　　　　　　　　　馮延巳
西風半夜簾櫳冷逺夢初歸夢過金扉花謝牎前夜合
枝　昭陽殿裏新翻曲未有人知偷取笙吹驚覺寒蛩
到曉啼
　　前調　　　　　　　　　　　　馮延巳
酒䦨睡覺天香煖繡户慵開香印成灰獨背寒屏理舊
睂　朦朧却向燈前卧窗月徘徊曉夢初回一夜東風
綻早梅
　　前調　　　　　　　　　　　馮延巳
小堂深静無人到滿院春風惆悵牆東一樹櫻桃帶雨
紅　愁心似醉兼如病欲語還慵日暮疎鐘雙燕歸棲
畫閣中
　　前調　　　　　　　　　　　馮延巳
畫堂燈煖簾櫳巻禁漏丁丁雨罷寒生一夜西牎夢不
成　玉娥重起添香印回倚孤屏不語含情水調何人
吹笛聲
　　前調　　　　　　　　　　　馮延巳
笙歌放散人歸去獨宿江樓月上雲收一半珠簾掛玉
鈎　起來檢㸃經遊地處處新愁憑仗東流將取離心
過橘州
　　前調　　　　　　　　　　　馮延巳
昭陽記得神仙侣獨自承恩水殿燈昏羅幙輕寒夜正
春　如今别館添蕭索滿面啼㾗舊約猶存忍把金環
别與人
　　前調　　　　　　　　　　　　馮延巳
微風簾幙清明近花落春殘尊酒留歡添盡羅衣怯夜
寒　愁顏恰似燒殘燭珠淚䦨干也欲高拌爭奈相逄
情萬般
　　前調　　　　　　　　　　　　馮延巳
畫堂昨夜愁無睡風雨凄凄林鵲爭棲落盡燈花雞未
啼　年光往事如流水休說情迷玉筯雙垂祗是金籠
鸚鵡知
　　前調　　　　　　　　　　　　馮延巳
洞房深夜笙歌散簾幙重重斜月朦朧雨過殘花落地
紅　昔年無限傷心事依舊東風獨倚梧桐閒想閒思
到曉鐘
　　前調　　　　　　　　　　　　馮延巳
花前失却遊春侣極目尋芳滿眼悲凉縱有笙歌亦斷
腸　林間戲蝶簾間燕各自雙雙忍更思量緑樹青苔
半夕陽
　　前調　　　　　　　　　　　　馮延巳
櫻桃謝了棃花發紅白相催燕子歸來幾處香風緑户
開　人生樂事知多少且酌金杯管咽絃哀慢引蕭嬢
舞袖廻
　　前調　　　　　　　　　　　　歐陽修
輕舟短棹西湖好緑水逶迤芳草長堤隱隱笙歌處處
隨　無風水面琉璃滑不覺船移微動漣漪驚起沙禽
掠岸飛
　　前調　　　　　　　　　　　　歐陽修
春深雨過西湖好百卉爭妍蝶亂蜂喧晴日催花暖欲
然　蘭橈畫舸悠悠去疑是神仙返照波間水濶風髙
颺管絃
　　前調　　　　　　　　　　　　歐陽修
畫船載酒西湖好急管繁絃玉殘停傳穩泛平波任醉
眠　行雲却在行舟下空水澄鮮俯仰留連疑是湖中
别有天
　　前調　　　　　　　　　　　　歐陽修
羣芳過後西湖好狼籍殘紅飛絮濛濛垂柳䦨干盡日
風　笙歌散盡遊人去始覺春空垂下簾櫳雙燕歸來
細雨中
　　前調　　　　　　　　　　　　歐陽修
何人解賞西湖好佳景無時飛蓋相追貪向花間醉玉
巵　誰知閒凭䦨干處芳草斜暉水逺煙微一㸃滄洲
白鷺飛
　　前調　　　　　　　　　　　　歐陽修
清明上巳西湖好滿目繁華爭道誰家緑柳朱輪走鈿
車　遊人日暮相將去醒醉喧譁路轉堤斜直到城頭
總是花
　　前調　　　　　　　　　　　　歐陽修
荷花開後西湖好載酒來時不用旌旗前後紅幢緑蓋
隨　畫船撑入花深處香泛金巵煙雨微微一片笙歌
醉裏歸
　　前調　　　　　　　　　　　　歐陽修
天容水色西湖好雲物俱鮮鷗鷺閒眠應慣尋常聽管
絃　風清月白偏宜夜一片瓊田誰羡驂鸞人在舟中
便是仙
　　前調　　　　　　　　　　　　歐陽修
殘霞夕照西湖好花塢蘋汀十頃波平野岸無人舟自
横　西南月上浮雲散軒檻凉生荷芰香清水面風來
酒面醒
　　前調　　　　　　　　　　　　晏幾道
白蓮池上當時月今夜重圓曲水蘭船憶伴飛瓊看月
眠　黄花緑酒分攜後淚濕吟箋舊事年年時節南湖
又采蓮
　　前調　　　　　　　　　　　　晏幾道
前歡幾處笙歌地長負登臨月幌風襟猶憶西樓著意
深　鶯花見盡當時事應笑如今一寸愁心日日寒蟬
夜夜砧
　　前調　　　　　　　　　　　　晏幾道
無端惱破桃源夢明月青樓玉膩花柔不學行雲易去
留　應嫌衫袖前香冷重傍金虬歌扇風流遮盡歸時
翠黛愁
　　前調　　　　　　　　　　　　晏幾道
年時此夕東城見歡意匆匆明日還重却在樓臺縹緲
中　垂螺拂黛清歌女曽唱相逄秋月春風醉枕香衾
一歲同
　　前調　　　　　　　　　　　　晏幾道
西樓月下當時見粉淚偷匀歌罷還顰恨隔爐煙看未
真　别來樓外垂楊縷幾換青春倦客紅塵長記樓中
粉淚人
　　前調　　　　　　　　　　　　晏幾道
湘妃浦口蓮開盡昨夜紅稀嬾過前溪閒檥扁舟看鴈
飛　去年謝女池邊醉晩雨霏微記得歸時旋折新荷
蓋舞衣
　　前調　　　　　　　　　　　晏幾道
紅牎碧玉新名舊猶綰雙螺一寸秋波一斛明珠覺未
多　小來竹馬同遊客慣聽清歌今日蹉跎惱亂工夫
暈翠蛾
　　前調(送彭/永臯)　　　　　　　　　黄庭堅
荔枝灘上留千騎桃李陰繁宴寢香殘畫㦸森森鎮八
蠻　永康又得風流守管領江山少訟多閒煙靄樓臺
舞翠鬟
　　前調　　　　　　　　　　　黄庭堅
夜來酒醒清無夢愁倚䦨干露滴輕寒雨打芙蓉淚不
乾　佳人别後音塵悄瘦盡難拚明月無端巳過紅樓
十二間
　　前調　　　　　　　　　　　謝　逸
楚山削玉雲中碧影落沙汀秋水澄凝一抹江天鴈字
横　金錢滿地西風急紅蓼煙輕簾外砧聲驚起青樓
夢不成
　　前調(梅三/首)　　　　　　　　　　周邦彦
肌膚綽約真仙子來伴冰霜洗盡鉛黄素面初無一㸃
妝　尋花不用持銀燭暗裏聞香零落池塘分付餘妍
與壽陽
　　前調　　　　　　　　　　　　周邦彦
南枝度臘開全少疎影當軒一種宜寒自共清蟾别有
縁　江南風味依然在玉貌韶顔今夜凭䦨不似釵頭
仔細看
　　前調　　　　　　　　　　　周邦彦
香梅開後風傳信繡户先知霧濕羅衣冷豔須攀最逺
枝　髙歌羌管吹遥夜看即紛披巳恨來遲不見娉婷
帶雪時
　　前調(朩犀/二首)　　　　　　　　　李　綱
幽芳不為春光發直待秋風直待秋風香比餘花分外
濃　歩揺金翠人如玉吹動瓏璁吹動瓏璁恰似瑶臺
月下逢
　　前調　　　　　　　　　　　　李　綱
枝頭萬㸃妝金蕊十里清香十里清香解引幽人雅思
長　玉壺貯水花難老淨几明牎淨几明牎褪下殘英
簌簌黄
　　前調(别情/)　　　　　　　　　　吕本中
恨他不似江樓月南北東西南北東西只有相隨無别
離　恨他恰似江樓月暫滿還虧暫滿還虧待得團圓
是幾時
　　前調(詠雪/)　　　　　　　　　　康與之
馮夷翦破澄溪練飛下同雲著地無㾗柳絮梅花處處
春　山陰此夜明如晝月滿前村莫掩溪門恐有扁舟
乗興人
　　前調　　　　　　　　　　　　康與之
紅樓紫陌青春路柳色皇州月淡煙柔裊裊亭亭不自
由　舊時扶上雕鞍處此地重遊總是新愁柳自輕盈
水自流
　　前調(清明/)　　　　　　　　　　曽　覿
清明池館晴還雨緑漲溶溶花裏遊蜂宿粉栖香錦繡
中　玉簫聲斷人何處依舊春風萬㸃愁紅亂逐煙波
總向東
　　前調(贈歌/者)　　　　　　　　　　辛棄疾
晩來雲淡秋光薄落日晴天落日晴天堂上風斜樺燭
煙　從渠去買人間恨字字都圓字字都圓腸斷西風
十四絃
　　前調　　　　　　　　　　　　辛棄疾
年年索盡梅花笑疎影黄昏疎影黄昏香滿東風玉一
㾗　清詩冷落無人寄雪豔冰魂雪豔冰魂浮玉溪頭
煙樹村
　　前調　　　　　　　　　　　　陸　游
寶釵樓上梳妝晩嬾上秋千閒撥沉煙金縷衣寛睡髻
偏　鱗鴻不寄遼東信又是經年彈淚花前愁入春風
十四絃
　　前調　　　　　　　　　　　　黄　機
綺牎撥斷琵琶索一一相思一一相思無限柔情說向
誰　銀鈎欲寫廻文曲淚滿烏絲淚滿烏絲薄倖知他
知不知
　　前調　　　　　　　　　　　　韓　淲
蕭蕭兩鬢吹華髪老眼全昏徙倚衡門歲晩寒消澗底
㾗　含情更覺滄洲逺欲語誰論窈窕孤村細雨梅花
只斷魂
　　前調　　　　　　　　　　　　韓　淲
華燈自是年年好月淡煙空依舊東風簫鼓吹香醉臉
融　謝他詩侣還相覓雨跡雲踪不分情濃柳淺梅深
鬢影鬆
　　前調(梅/)　　　　　　　　　　　楊澤民
冰姿冠絶人間世傲雪凌霜蕊㸃檀黄更著紅脣間素
妝　清芬不是先桃李桃李無香廻出林塘萬朩叢中
獨秉陽
　　前調(子母/猿)　　　　　　　　　　張　炎
山人去後知何處風月清虛來往無拘戲引兒孫樂有
餘　懸厓挂樹如相語常守枯株久與人疎閒了當年
一巻書
　　前調　　　　　　　　　　　　歐　良
年年纔到花時候風雨經旬不肯開晴悞却尋花陌上
人　今朝報道天晴也花巳成塵寄語花神何似當初
莫做春
　　前調　　　　　　　　　　　　朱　藻
障泥油壁人歸後滿院花陰樓影沉沉中有傷春一片
心　閒穿緑樹尋梅子斜日朧明團扇風輕一徑楊花
不避人
　　前調　　　　　　　　　　(宋媛/)李清照
晩來一陣風兼雨洗盡炎光理罷笙簧却對菱花淡淡
妝　絳綃縷薄冰肌瑩雪膩酥香笑語檀郎今夜紗㡡
枕簟凉
　　前調　　　　　　　　　　　吳元可
江南二月春深淺芳草青時燕子來遲翦翦輕寒不滿
衣　清宵欲寐還無寐顧影顰睂整帶心思一様東風
兩様吹
　　前調　　　　　　　　　　　何繼高
醉歸那忍旋分手竹屋燈明石鼎茶聲坐久聽來酒力
輕　粉箋染就芙蓉滑小句初成轉自凄清寒逼春衫
欲二更
　　前調　　　　　　　　　　　劉　基
鴈來不帶天邊信莫上高樓新月如鈎一度春來一度
愁　人間無限凄凉事覆水難收風葉颼颼只是商量
斷送秋
　　前調　　　　　　　　　　　吳子孝
纖雲盡巻天如水蘆荻風殘松竹霜寒更看前溪月滿
山　畫船紅燭金尊酒子夜歌䦨緩吹輕彈得意人生
且盡歡
　　前調　　　　　　　　　　　　吳子孝
瀛洲夜夜風兼露風遞荷香露濕花房㸃㸃流螢映水
光　湖山重疊玲瓏玉欲去傳觴猶戀高堂只為炎天
扇枕忙
　　前調　　　　　　　　　　　　王世貞
洞庭楓落臙脂冷蠆尾香鈎舴艋輕舟一任風霜自在
浮　緑蓑衣上寒雲膩蒲底槎頭缸面新篘縱有秋聲
不起愁
　　前調　　　　　　　　　　　　王世貞
落英堆砌無人管幾㸃蔫紅偷入簾櫳要與多情訴晩
風　鴛鴦被冷驚春睡羞把菱銅蹙損睂峰不為風狂
也似儂
　　前調　　　　　　　　　　　　馮鼎位
秋風欲染棠棃葉碧水平池玉笛輕吹落徧中庭桂樹
枝　珠簾不巻玲瓏月凉透羅衣天逺星稀無奈高樓
一鴈飛
　　前調(中秋/夜)　　　　　　　　　　馮鼎位
銀河澹灩秋如水人是今年月似前年重上南樓思悄
然　繁絃急管催清漏昨夜難圓明夜難圓滿泛金尊
醉綺筵
　後庭花
　　(又一體雙調四十/四字一名海棠春)
　　後庭花　　　　　　　　　　　毛熈震
鶯啼燕語芳菲節瑞庭花發昔時歡宴歌聲揭管弦清
越　自從陵谷追遊歇畫梁塵黦傷心一片如珪月閒
鎖宫闕
　　前調　　　　　　　　　　　　毛熈震
越羅小袖新香蒨薄籠金釧倚䦨無語揺輕扇半遮匀
面　春殘日暖鶯嬌嬾滿庭花片爭不教人長相見畫
堂深院
　　前調　　　　　　　　　　　　許　棐
一春不識西湖面翠羞紅倦雨牎和淚揺湘管意長牋
短　知心惟有雕梁燕自來相伴東風不管琵琶怨落
花吹徧
　訴衷情
　　(又一體雙調/四十四字)
　　訴衷情　　　　　　　　　　　晏　殊
東風楊柳欲青青煙淡雨初晴惱他香閣濃睡撩亂有
啼鶯　睂葉細舞腰輕宿妝成一春芳意三月和風牽
繫人情
　　前調　　　　　　　　　　　　晏　殊
芙蓉金菊鬭馨香天氣欲重陽逺村秋色如畫紅樹間
疎黄　流水澹碧天長路茫茫凭高目斷鴻雁來時無
限思量
　　前調　　　　　　　　　　　　晏　殊
青梅煮酒鬭時新天氣欲殘春東城南陌花下逢著意
中人　回繡袂展香裀叙情親此時拚作千尺遊絲惹
住朝雲
　　前調　　　　　　　　　　　　謝　絳
銀缸夜永影長孤香草續殘爐倚屏黙黙無語粉淚不
成珠　雙粲枕百嬌壺憶當初恩光莫似秋葉無情欲
向人疎
　　前調　　　　　　　　　　　　晏幾道
憑觴静憶去年秋桐落故溪頭詩成自寫紅葉和恨向
東流　人脉脉水悠悠幾多愁雁書不到蝶夢無憑漫
倚高樓
　　前調　　　　　　　　　　　　晏幾道
小樓風韻最妖嬈開處雪初消南枝欲附春信長恨隴
人遥　閒記憶舊江皋路迢迢暗香浮動疎影横斜幾
處溪橋
　　前調　　　　　　　　　　　　晏幾道
長因蕙草記羅裙緑腰沉水熏䦨干曲處人静曽共倚
黄昏　風有韻月無㾗暗消魂擬將幽恨試寫殘花寄
與朝雲
　　前調　　　　　　　　　　　　柳　永
一聲畫角日西曛催促掩朱門不堪更倚妝閣腸斷巳
消魂　年漸晩雁空頻問無因思心欲碎愁淚難收又
是黄昏
　　前調　　　　　　　　　　　　蘇　軾
海棠珠綴一重重清曉近簾櫳臙脂誰與匀染偏向臉
邊濃　看葉嫩惜花紅意無窮如花似葉歲歲年年共
占春風
　　前調　　　　　　　　　　　　黄庭堅
小桃灼灼柳鬖鬖春色滿江南雨晴風暖煙淡天氣正
醺酣　山潑黛水挼藍翠相攙歌樓酒斾故故招人權
典青衫
　　前調　　　　　　　　　　　　毛　滂
花陰柳影映簾櫳羅幙繡重重行雲自隨語燕回雪趁
驚鴻　銀字歇玉杯空蕙煙中桃花髻暖杏葉睂彎一
片春風
　　前調　　　　　　　　　　　　蘇　庠
杖頭挑得布囊行活計有誰爭不肯侯家五鼎碧澗一
杯羮　谿上月嶺頭雲不勞耕甕中春色枕上華胥便
是長生
　　前調　　　　　　　　　　　　蘇　庠
倦投林樾當誅茅鴻雁響寒郊溪上晩來楊柳月露洗
煙梢　霜後渚水分槽尚平橋客牀歸夢何必江南門
接雲濤
　　前調(送春/)　　　　　　　　　万俟雅言
一鞭清曉喜還家宿醉困流霞夜來小雨新霽雙燕舞
風斜　山不盡水無涯望中賖送春滋味念逺情懐分
付楊花
　　前調　　　　　　　　　　　　唐　庚
平生不㑹斂睂頭諸事等閒休元來却到愁處須著與
他愁　殘照外大江流去悠悠風悲蘭杜煙淡滄浪何
處扁舟
　　前調　　　　　　　　　　　　劉　儗
征衣薄薄不禁風長日雨絲中又是一年春事花信到
梧桐　雲漠漠水溶溶去匆匆客懐今夜家在江西身
在江東
　　前調　　　　　　　　　　　　陳允平
緑雲鳯髻不忺盤情味勝思酸曉色露桃煙杏空照臉
霞丹　花漸老鏡臺閒錦斕斑怨紅一葉流水東風好
去人間
　　前調　　　　　　　　　　　　陳允平
嫩寒侵帳弄微霜客淚不成行料得黄花憔悴何日賦
歸裝　樓獨倚漏聲長暗情傷凄凉况味一半悲秋一
半思鄉
　　前調(吳江/長橋)　　　　　　　　　　張　輯
卧虹千尺界湖光冷浸月茫茫當日三高何處漁唱入
凄凉　人世事縱軒裳夢黄粱有誰蓑笠一釣絲風吹
盡荷香
　　前調　　　　　　　　　　　　鄭　楷
酒旗揺曳柳花天鶯語軟於緜碎緑未盈芳沼倒影蘸
秋千　匳玉燕套金蟬負華年試問歸期是酴醿後是
牡丹前
　　前調　　　　　　　　　　　　僧　揮
楚江南岸小青樓樓前人檥舟别來後庭花晩花上夢
悠悠　山不斷水空流漫凝眸建康宫殿燕子來時多
少閒愁
　　前調(建康/)　　　　　　　　　　僧　揮
鍾山影裏看樓臺江煙晩翠開六朝舊時明月清夜滿
秦淮　寂寞處兩潮廻黯愁懐汀花雨細水樹風閒又
是秋來
　　前調(寶月/山作)　　　　　　　　　　僧　揮
清波門外擁輕衣楊花相送飛西湖又還春晩水樹亂
鶯啼　閒院宇小簾幃晩初歸鐘聲巳過篆香才㸃月
到門時
　　前調　　　　　　　　　　　　僧　揮
長橋春水拍堤沙疎雨帶殘霞幾聲脆管何處橋下有
人家　宫樹緑晩煙斜噪閒鴉山光無盡水風長在滿
面楊花
　　前調(寒食/)　　　　　　　　　　僧　揮
湧金門外小瀛洲寒食更風流紅船滿湖歌吹花外有
高樓　晴日暖淡煙浮恣嬉遊三千粉黛十二䦨干一
片雲頭
　　前調　　　　　　　　　　　　吳　激
夜寒茅店不成眠殘月照吟鞭黄花細雨時候催上渡
頭船　鷗似雪水如天憶當年到家應是童稚牽衣笑
我華顛
　　前調　　　　　　　　　　　　王庭筠
夜凉清露滴梧桐庭樹又西風熏籠舊香猶在曉帳暖
芙蓉　雲淡薄月朦朧小簾櫳江湖殘夢半在南樓畫
角聲中
　　前調(初夏/)　　　　　　　　　　段克巳
東風簾幙雨絲絲梅子半黄時玉簪微醒醉夢開却兩
三枝　初睡起曉鶯啼倦彈棊芭蕉新綻徙倚湖山綵
筆題詩
　　前調(史仲/恭壽)　　　　　　　　　　段成巳
芹溪清淺舞漣漪墜釣錦鱗肥黄花一樽芳酒萬事覺
俱非　留晩景惜香霏醉時歸最關情處迎門稚子含
笑牽衣
　　前調　　　　　　　　　　　　周　用
人間何處有丹丘曽到太湖頭日高主人猶卧花影滿
重樓　尋畫史接詩流老滄洲一村煙樹數家茅屋幾
箇漁舟
　　前調　　　　　　　　　　　　陳子龍
小桃枝下試羅裳蝶粉鬭遺香玉輪碾平芳草半面惱
紅妝　風乍暖日初長裊垂楊一雙舞燕萬㸃飛花滿
地斜陽
　卜算子
　　(一名缺月挂疎桐一名孤鴻/一名百尺樓雙調四十四字)
　　卜算子　　　　　　　　　　　蘇　軾
缺月挂疎桐漏斷人初静時見幽人獨徃來縹緲孤鴻
影　驚起却回頭有恨無人省揀盡寒枝不肯棲寂寞
沙洲冷
　　前調　　　　　　　　　　　　陳師道
纖軟小腰身明秀天真面澹畫修睂小作春中有相思
怨　背立向人羞顔破因誰倩不比陽臺夢裏逢親向
尊前見
　　前調(苔/)　　　　　　　　　　　舒　亶
池臺小雨乾門巷香輪少誰把青錢襯落紅滿地無人
掃　何時鬬草歸幾處尋花了留得佳人蓮歩㾗宫様
鞵兒小
　　前調(送友之/湘東)　　　　　　　　　王　觀
水是眼波横山是睂峰聚欲問行人去那邊睂眼盈盈
處　纔是送春歸又送君回去若到江南趕上春千萬
和春住
　　前調　　　　　　　　　　　　秦　湛
春透水波明寒峭花枝瘦極目煙中百尺樓人在樓中
否　四和裊金鳬雙陸思纖手擬倩東風浣此情情更
濃於酒
　　前調　　　　　　　　　　　　周紫芝
霜葉下孤篷船在垂楊岸早是凄凉惜别時更惜年華
換　别酒解留人拚醉君休管醉裏朱絃莫漫彈愁入
參差鴈
　　前調　　　　　　　　　　　　謝　逸
煙雨羃横塘紺色涵清淺誰把并州快翦刀翦取吳江
半　隱几岸烏巾細葛含風軟不見柴桑避俗翁心共
孤雲逺
　　前調　　　　　　　　　　　陳　瓘
身如一葉舟萬事潮頭起水長船高一任伊來往洪濤
裏　潮落又潮生今古長如此後夜開尊獨酌時月滿
人千里
　　前調　　　　　　　　　　　葉夢得
新月挂林梢暗水鳴枯沼時見疎星落畫簷幾㸃流螢
小　歸意巳無多故作連環繞欲寄新聲問采蓮水闊
煙波𣺌
　　前調　　　　　　　　　　　徐　俯
清池過雨凉暗有清香度縹緲娉婷絶代歌翠袖風中
舉　忽斂雙睂去總是闗情處一段江山一片雲又下
陽臺雨
　　前調　　　　　　　　　　　趙師俠
晴日斂春泥陌上東風軟料峭寒禁花柳間枉恨春工
淺　緑漲一江深黛潑千山逺目斷平蕪無際愁數盡
征鴻㸃
　　前調　　　　　　　　　　　　趙師俠
楊柳褪金絲豔杏揺紅影欲雨還晴二月天春色渾無
定　曉夢不堪驚午睡新來永一掬歸心萬疊愁空惹
長亭恨
　　前調　　　　　　　　　　　　朱敦儒
碧瓦小紅樓芳草江南岸雨後紗牎幾陣寒零落棃花
晩　看到水如雲送盡鴉成㸃南北東西處處愁獨倚
䦨干徧
　　前調(荷/)　　　　　　　　　　　辛棄疾
紅粉靚梳妝翠蓋低風雨占斷人間六月凉明月鴛鴦
浦　根厎藕絲長花裏蓮心苦只為風流有許愁更襯
佳人歩
　　前調　　　　　　　　　　　　范成大
凉夜竹堂虛小睡匆匆醒銀漏無聲月上堦滿地䦨干
影　何處最知秋風在梧桐井不惜驂鸞弄玉簫露濕
衣裳冷
　　前調　　　　　　　　　　　范成大
雪壓小橋深月到重門靜冷葉疎枝半不禁更看横牎
影　回首故園春往事難重省半夜清香入夢來從此
熏爐冷
　　前調　　　　　　　　　　　陳三聘
雪後竹枝風醉夢風吹醒瘦立寒堦滿地春淡月梅花
影　門外轆轤寒曉汲喧金井長笛何人更倚樓玉指
風前冷
　　前調　　　　　　　　　　　陳三聘
澗下水聲寒壑底松風静時有清香度竹來歩月尋疎
影　往事屬東風試問花應省曽是花前把酒人别夢
溪堂冷
　　前調　　　　　　　　　　　葛立方
裊裊水芝紅脉脉蒹葭浦淅淅西風淡淡煙幾㸃疎疎
雨　草草展杯觴對此盈盈女葉葉紅衣當酒船細細
流霞舉
　　前調　　　　　　　　　　　　程　垓
獨自上層樓樓外青山逺望到斜陽欲盡時不見西飛
雁　獨自下層樓樓下蛩聲怨待到黄昏月上時依舊
柔腸斷
　　前調　　　　　　　　　　　　程　垓
枕簟暑炎消簾幙秋風動月到宵來愁處明只照團衾
鳯　去意杳無憑别語愁難送一紙魚箋枕底香且做
新來夢
　　前調(秋海/棠)　　　　　　　　　　程大昌
春産不貪春為厭春花泛睡到秋深夢始回素影翻春
豔　意賞逐時新舊事誰能占解轉春光入酒杯萸菊
誰云欠
　　前調(海棠盛開/遇風雨)　　　　　　　　劉克莊
片片蝶衣輕㸃㸃猩紅小人道東君不惜花百種千般
巧　朝見樹頭繁暮見枝頭少人道東君解惜花雨打
風吹了
　　前調(梅花/)　　　　　　　　　　陸　游
驛外斷橋邊寂寞開無語巳是黄昏獨自愁更著風和
雨　無意共爭春一任羣芳妒零落成泥碾作塵只有
香如故
　　前調　　　　　　　　　　　　王　炎
膩玉染深紅麗質難常好巳是人間祓禊時花亦隨春
老　唤取麴生來醉賞惟宜早此去隂晴十日間㸃㸃
黏芳草
　　前調　　　　　　　　　　　　王　炎
散䇿問芳菲春半花猶未蓓蕾枝頭怯苦寒却似人憔
悴　人莫恨花遲天自催寒去雨意纔收日氣濃玉靨
紅如醉
　　前調　　　　　　　　　　　　洪咨䕫
芍藥打團紅萱草成窠緑簾捲疎風燕子歸依舊盧仝
屋　貧放麴生疎閒到青奴熟掃地焚香伴老仙人勝
連環玉
　　前調　　　　　　　　　　　　郭應祥
春事到清明過了三之二穠李夭桃委路塵大半成泥
滓　只有海棠花恰似楊妃醉折向銅壺把燭看且莫
敎渠睡
　　前調　　　　　　　　　　　　高觀國
屈指數春來彈指驚春去簷外蛛絲網落花也要留春
住　幾日喜春晴幾夜愁春雨十二雕牎六曲屏題徧
傷春句
　　前調　　　　　　　　　　　　韓　淲
一雨巳秋深月色寒初静夜半坡衣草樹間玉露團清
影　長笛倚樓聲聽徹還重省手啓柴扉倦復關雲卧
衣裳冷
　　前調　　　　　　　　　　　　韓　淲
煙雨海棠花春夜沉沉酌寒食清明數日間人也須行
樂　不怕笛聲長只怕風兒惡燭影紅酣寳篆香樓上
黄昏角
　　前調(梅/)　　　　　　　　　　　沈端節
踏雪看孤芳只有詩人共守定南枝待得開不覺冰輪
動　郤月與凌風漫說揚州夢想見雕䦨曲沼邊殘雪
和煙凍
　　前調　　　　　　　　　　　　吳文英
凉挂曉雲輕聲斷西風小井上梧桐應未知一葉雲鬟
裊　來雁帶書遲别燕歸程早頻探秋香開未開恰似
春來了
　　前調　　　　　　　　　　　　康仲伯
曽約再來時花暗春風樹今日人來花未開春未知人
處　坐客有疎狂綵筆題新語渾為玉人頽玉山忘了
陽闗路
　　前調　　　　　　　　　　　　康仲伯
煙髻綰層巔雲葉生寒樹斜日行人窈窕村愁陣縱横
處　細細寫鸞箋衠寄相思語㑹倩春風展柳睂回馬
章臺路
　　前調(送别/)　　　　　　　　　　汪元量
我向河南來伊向河西去客裏相逢只片時無計留伊
住　去住總由伊莫把睂頭聚安得并州快剪刀割斷
相思路
　　前調　　　　　　　　　　　　莫　崙
紅底過絲明緑外飛緜小不道東風上海棠白地春歸
了　月笛曲䦨留露舄芳池繞爭得閒情似舊時徧索
簷花笑
　　前調　　　　　　　　　　　　僧　揮
有意送春歸無計留春住畢竟年年用著來何似休歸
去　目斷楚天遥不見春歸路風急桃花也似愁㸃㸃
飛紅雨
　　前調　　　　　　　　　　(宋媛/)陸氏姬
送我出東門乍别長安道両岸垂楊鎻暮煙正是秋光
老　一曲古陽闗莫惜金尊倒伊向瀟湘我向秦魚雁
何時到
　　前調　　　　　　　　　　(宋妓/)嚴　蘂
不是愛風塵似被前縁誤花落花開自有時總頼東君
主　去也終須去住也如何住若得山花插滿頭莫問
奴歸處
　　前調　　　　　　　　　　　　趙　可
明月在青天借問今時幾但見宵從海上來不覺雲間
墜　流水古今人共看皆如此惟願當歌對酒時長照
金尊裏
　　前調　　　　　　　　　　　　趙秉文
烏鵲不多驚貼貼風枝静珠貝横空冷不收半濕秋河
影　缺月墮幽牎推枕驚深省落葉蕭蕭聽雨聲簾外
霜華冷
　　前調　　　　　　　　　　　　叚克巳
澹月晃書牎夜静雲撩亂攲枕瀟瀟聽雪聲落葉閒堦
滿　清曉獨開門澹蕩東風軟詩句成時墮𣺌茫眼底
江天逺
　　前調　　　　　　　　　　　劉　基
　春去蝶先知花落蜂難綴草緑庭空不見人愁共天無
　際　鑿沼種荷看水淺荷錢細惟有青苔最可憐欲上
　人衣袂
　　前調　　　　　　　　　　　劉　基
　白日下層岑青靄生寒水水逺山長不見人月上風微
　起　何許一孤鴻飛去瀟湘沚欲采蘋花寄所思無處
　尋雙鯉
　　前調　　　　　　　　　　　文徴明
　酒醒夜堂凉雨過湘簾捲時見流螢度短牆乍近依然
　逺　欲睡更遲徊徙倚䦨干徧不覺西樓缺月斜寂寞
　桐隂轉
　
　
　
御選歴代詩餘巻十
　欽定四庫全書
御選歴代詩餘巻十一目録(四十/五字)
　　　謁金門
　　　　韋莊(三首/)
　　　　薛昭藴
　　　　牛希濟
　　　　閻選
　　　　魏承班(二首/)
　　　　馮延巳
　　　　蘇軾(二首/)
　　　　蘇庠(二首/)
　　　　秦湛
　　　　周紫芝
　　　　陳克(四首/)
　　　　趙師俠
　　　　張元幹
　　　康與之
　　　朱雍
　　　范成大
　　　程垓(三首/)
　　　韓元吉
　　　吕勝巳(三首/)
　　　袁去華(四首/)
　　　趙彦端(二首/)
　　　衛元卿
　　　程珌
　　　張輯(二首/)
　　　黄機
　　　吳禮之
　　　趙善扛
　　　毛幵
　　　盧祖皋(四首/)
　　　張履信
　　　高觀國
　　　韓淲(六首/)
　　　汪莘
　　　姚鏞
　　　洪瑹
　　　趙與􁀙
　　　盧炳
　　　沈端節
　　　黄昇
　　　吳文英
　　　張樞
　　　周密(三首/)
　　　石孝友(三首/)
　　　翁元龍
　　　何光大
　　　趙淇
　　　劉辰翁
　　　李萊老
　　　胡仲弓
　　　譚宣子
　　　無名氏
　　　劉仲尹
　　　王庭筠(二首/)
　　　李俊民(四首/)
　　　劉詵
　　　張翥
　　　劉基
　　　楊慎
　　　陳子龍
　　　無名氏
　　　葉小鸞
　　前調(又一體/)
　　　孫光憲
　　杏園芳
　　　尹鶚
　　柳含煙
　　　毛文錫(三首/)
　　醉太平(又一體/)
　　　辛棄疾
　　訴衷情(又一體/)
　　　歐陽修
　　　黄庭堅
　　思越人
　　　馮延巳
　　更漏子
　　　温庭筠
　　前調(又一體/)
　　　晏殊(二首/)
　　天門謡
　　　李之儀
　　　賀鑄
　　漁父家風
　　　張元幹
　　　嚴仁
　　酒泉子(又一體/)
　　　司空圖
　　　毛文錫
　　散餘霞
　　　毛滂
　　好女兒
　　　黄庭堅
　　　曽覿
　　前調(又一體/)
　　　　黄庭堅
　　　憶悶令
　　　　晏幾道
　　　一落索
　　　　呂渭老
　　　綵鸞歸令
　　　　張元幹
　　　卜算子(又一體/)
　　　　徐俯
　
　
　
　
　
　
御選歴代詩餘巻十一目録
　欽定四庫全書
御選歴代詩餘巻十一(四十/五字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　謁金門
　　　　(唐樂名有儒士謁金門詞沿其名一名垂楊碧一/名花自落一名出塞一名春早湖山一名空相憶)
　　　　(雙調四/十五字)
　　　　謁金門　　　　　　　　　　　　　　　韋　莊
　春雨足染就一溪新緑柳外飛來雙羽玉弄晴相對浴
　　樓外翠簾高軸倚徧䦨干幾曲雲淡水平煙樹簇寸
　心千里目
　　　　前調　　　　　　　　　　　　　　　　韋　莊
　春漏促金燼暗挑殘燭一夜簾前風撼竹夢魂相斷續
　　有箇嬌嬈如玉夜夜繡幃孤宿閒抱琵琶尋舊曲逺
　山睂黛緑
　　　　前調　　　　　　　　　　　　　　　　韋莊
空相憶無計得傳消息天上嫦娥人不識寄書何處覔
　新睡覺來無力不忍把伊書迹滿院落花春寂寂斷
腸芳草碧
　　前調　　　　　　　　　　　薛昭藴
春滿院疊損羅衣金線睡覺水精簾未巻簾前雙語燕
　斜倚金鋪一扇滿地落花千片早是相思腸欲斷那
敎頻夢見
　　前調　　　　　　　　　　　牛希濟
秋巳暮重疊關山岐路嘶馬揺鞭何處去曉禽霜滿樹
　夢斷禁城鐘鼓淚滴枕檀無數一㸃凝紅和薄霧翠
蛾愁不語
　　前調　　　　　　　　　　　閻　選
美人浴碧沼蓮開芬馥雙髻挽雲顔似玉素蛾輝淡緑
　雅澹芳姿閒淑雪映鈿裝金斛水濺青絲珠斷續酥
融香透肉
　　前調　　　　　　　　　　　魏承班
煙水闊又值清明時節雨細花零鶯語切愁腸千萬結
　鴈去音徽斷絶有恨欲憑誰說無事傷心猶不徹春
時容易别
　　前調　　　　　　　　　　　　魏承班
春欲半堆砌落花千片早是潘郎長不見忍聽雙語燕
　飛絮晴空颺逺風送誰家絃管愁倚畫屏凡事嬾淚
沾金縷線
　　前調　　　　　　　　　　　　馮延巳
風乍起吹皺一池春水閒引鴛鴦芳徑裏手挼紅杏蕊
　鬭鴨䦨干獨倚碧玉搔頭斜墜終日望君君不至舉
頭聞鵲喜
　　前調　　　　　　　　　　　　蘇　軾
秋帷裏長漏伴人無寐低玉枕凉輕繡被一番秋氣味
　曉色又侵牎紙牎外雞聲初起聲斷幾聲還到耳巳
明聲未巳
　　前調　　　　　　　　　　　　蘇　軾
秋池閣風傍小庭簾幙霜葉未衰吹未落半驚鵶喜鵲
　自笑浮名情薄似與世人疎畧一片嬾心雙嬾脚好
敎閒處著
　　前調(懐故/居)　　　　　　　　　　蘇　庠
何處所門外冷雲堆浦竹裏江梅寒未吐茅屋疎疎雨
　誰遣愁來如許小立野塘官渡手種凌霄今在否柳
浪迷煙渚
　　前調(懐張/元度)　　　　　　　　　　蘇　庠
楊栁渡醉著青鞵歸去㸃㸃沙鷗何處所十里菰蒲雨
　抖擻向來塵土卧看碧山雲度寄語故時猿鶴侣未
見心先許
　　前調　　　　　　　　　　　　秦　湛
鴛鴦浦春漲一江花雨隔岸數聲初過櫓晩風生碧樹
　舟子相呼相語載取暮愁歸去寒食江村芳草路愁
來無著處
　　前調　　　　　　　　　　　　周紫芝
春雨細開盡一番桃李栁暗曲䦨花滿地日高人睡起
　緑浸小池春水沙暖鴛鴦雙戲薄倖更無書一紙畫
樓愁獨倚
　　前調　　　　　　　　　　　　陳　克
愁脈脈目斷江南江北煙樹重重芳信隔小樓山幾尺
　細草孤雲斜日一晌弄晴天色簾外落花飛不得東
風無氣力
　　前調　　　　　　　　　　　　陳　克
花滿院飛去飛來雙燕紅雨入簾寒不巻曉屏山六扇
　翠袖玉笙悽斷脈脈兩蛾愁淺消息不知郎近逺一
春長夢見
　　前調　　　　　　　　　　　　陳　克
栁絲碧栁下人家寒食鶯語匆匆花寂寂玉堦春蘚濕
　閒凭熏籠無力心事有誰知得檀炷繞牎燈背壁畫
簷殘雨滴
　　前調　　　　　　　　　　　　陳　克
深院静塵暗曲房凄冷黄葉滿階風不定無端吹酒醒
　露濕小園幽徑悄悄啼蛄相應半被餘熏殘燭影夜
長人獨冷
　　前調　　　　　　　　　　　　趙師俠
沙畔路記得舊時行處藹藹疎煙迷逺樹野航横不渡
　竹裏疎花梅吐照眼一川鷗鷺家在清江江上住水
流愁不去
　　前調(道山亭/餞别)　　　　　　　　　張元幹
風露底石上岸巾愁起月到房心天似水亂峰清影裏
　此去登瀛須記今夕道山同醉春殿明年人共指玉
皇香案吏
　　前調(暮春/)　　　　　　　　　　康與之
春又晩風勁落紅如翦睡起繡牀飛絮滿日長門半掩
　不管離腸欲斷聽盡梁間雙燕試上小樓還不見樓
前芳草逺
　　前調(梅/)　　　　　　　　　　　朱　雍
春太早十二玉樓初曉半額試妝深院悄相逢何草草
　臨水幽香縹緲髣髴淡妝窺照恰值日邊人未到紛
紛縈古道
　　前調(宜春道中/有懐舊隠)　　　　　　　　范成大
塘水碧仍帶麴塵顔色泥泥縠紋無氣力東風如愛惜
　恰似越來溪側也有一雙鸂鶒只欠柳絲千百尺繫
船春弄笛
　　前調(荼䕷/)　　　　　　　　　　程　垓
花簇簇觸眼萬條垂玉小院春深牎鎖緑水沉風斷續
　明月又侵樓曲羞向枕囊拘束只待夜深清影足醉
來花底宿
　　前調(陪諸友/飲東山)　　　　　　　　　程　垓
烏帽側行徧杏花春色野意青青分隴麥人家煙水隔
　春事莫催行客彈指青梅堪摘醉倚暮天江拍拍雨
晴沙路白
　　前調　　　　　　　　　　　　程　垓
春夜雨催潤栁塘花塢小院深深門幾許畫簾香一縷
　獨立晩庭凝竚細把花枝閒數燕子不來天欲暮說
愁無處所
　　前調(春雪/)　　　　　　　　　　韓元吉
春尚淺誰把玉英裁翦盡道梅梢開未徧捲簾花滿院
　樓上酒融歌暖樓下水平煙逺却似湧金門外見絮
飛波影亂
　　前調　　　　　　　　　　　　呂勝巳
花滿樹兩箇黄鸝相語恰似碧城雙玉女對歌還對舞
　可惜娟娟楚楚同伴綵雲歸去居士心如泥上絮那
能無恨處
　　前調　　　　　　　　　　　　呂勝巳
嗟久客又見他鄉寒食流水斷橋春寂寂孤邨煙火息
　白去紅飛無迹千樹總成新碧醉裏傷春愁似織東
風欺酒力
　　前調　　　　　　　　　　　　呂勝巳
天氣暖開了荼䕷一半紅日遲遲風拂面堦前花影亂
　俊逸風神不見定被鶯花留戀千尺遊絲舒又罥繫
人心上綫
　　前調　　　　　　　　　　　袁去華
春索莫樓上晩來風惡午醉初醒羅袖薄䕶寒添翠幙
　愁裏花時過却閒處淚珠偷落憔悴只羞人問著鏡
中還自覺
　　前調　　　　　　　　　　　袁去華
深院閉漫漫東風桃李芳草凄迷煙雨細秦樓何處是
　還是傷春意味閒却蹋青天氣折得海棠雙蔕子無
言還自喜
　　前調　　　　　　　　　　　袁去華
歸鳥急照水斜陽紅濕篷底夜凉風露入藕花香習習
　㸃滴城頭漏澀凄斷草間蟲泣新恨舊愁睂上集月
斜還竚立
　　前調　　　　　　　　　　　袁去華
煙水闊夜久風生蘋末東舫西船人語絶四更山吐月
　客裏光陰電抹不記離家時節樓上笛聲聽未徹又
催征櫂發
　　前調　　　　　　　　　　　趙彦端
休相憶明夜逺如今日樓外緑煙邨羃羃花飛如許急
　栁岸晩來船集波底斜陽紅濕送盡去雲成獨立酒
醒愁又入
　　前調　　　　　　　　　　　趙彦端
春巳半繡緑新紅如換燕子還來簾幙畔閒愁天不管
　翠被曲屏香滿花葉彩箋人逺鵲喜蛛絲都未判連
環空約腕
　　前調　　　　　　　　　　　衞元卿
花過雨又是一番紅素燕子歸來愁不語故巢無覓處
　誰在玉樓歌舞誰在玉關辛苦若使邊塵吹得去東
風侯萬户
　　前調　　　　　　　　　　　程　珌
煙漠漠醉裏看春都錯過了清明遲一著牡丹重約摸
　曉日漸明簷角天與芳辰難却駐得韶華元有藥桃
源誰共約
　　前調　　　　　　　　　　　張　輯
花半濕睡起一簾晴色千里江南真咫尺醉中歸夢直
　前度蘭舟送客雙鯉沉沉消息樓外垂楊如此碧問
春來幾日
　　前調　　　　　　　　　　　張　輯
春寂寞簾底蕙爐煙薄聽盡歸鴻書怎託相思天一角
　象筆鸞牋閒却秀句與誰商略睡起愁懐何處著無
風花自落
　　前調　　　　　　　　　　　黄　機
秋向晩秋晩蕙根猶㬉碧染羅裙湘水淺羞紅微到臉
　窣窣繡簾圍徧月薄霜明亭院妝罷寶匳慵不掩無
風香自滿
　　前調　　　　　　　　　　　吳禮之
風乍扇簾外落紅千片飛盡落花春不管鬭忙鶯與燕
　往事上心撩亂睡起日高猶倦料得伊家情眷眷近
來長夢見
　　前調　　　　　　　　　　　　趙善扛
新雨霽開徧滿園桃李波暖池塘風細細一雙花鴨戲
　喚起春融睡美扶醉宿妝慵理移歩避人花影裏繡
裠低窣地
　　前調　　　　　　　　　　　　毛　幵
眷巳半芳草池塘緑遍山北山南花爛漫日長蜂蝶亂
　閒掩屏山六扇好夢强敎驚斷愁對畫梁雙語燕故
人心不見
　　前調　　　　　　　　　　　　盧祖皋
閒院宇獨自行來行去花片無聲簾外雨淺寒生碧樹
　做弄清明時序料理春酲情緒憶得歸時停櫂處畫
橋空落絮
　　前調　　　　　　　　　　　　盧祖皋
香漠漠低捲水風池閣玉腕籠紗金半約睡濃團扇落
　雨過凉生雲薄女伴櫂歌聲樂采得雙蓮迎笑剥柳
陰多處泊
　　前調　　　　　　　　　　　　盧祖皋
風不定移去移來簾影一雨林塘新緑淨杏梁歸燕并
　翠袖玉屏金鏡日薄綺疏人静心事一春疑酒病鳥
啼花滿徑
　　前調(惜别/)　　　　　　　　　　盧祖皋
蘭櫂舉相逐落紅飛去一隙輕簾凝睇處栁絲牽不住
　昨日翠蛾金縷今夜碧波煙渚好夢無憑牎又雨天
涯知幾許
　　前調　　　　　　　　　　　　張履信
春睡起小閣明牎兒底簾外雨聲花積水薄寒猶在裏
　欲起還慵未起好是孤眠滋味一曲廣陵應忘記起
來調緑綺
　　前調　　　　　　　　　　　　高觀國
煙墅暝隔斷仙源芳徑雨歇花梢魂未醒濕紅如有恨
　别後香車誰整怪得畫橋春静碧漲平湖三十頃歸
雲何處問
　　前調　　　　　　　　　　　韓　淲
花影半晴色乍開雲捲擇勝尋春愁日短雨餘山路晩
　澗底桃深紅滿人意不禁閒逺蝴蝶繞枝啼鳥怨東
風吹酒面
　　前調　　　　　　　　　　　韓　淲
花肅肅楊栁三眠未足一櫂溪山新漲緑舊歡無夢續
　莫問杜鵑啼蜀只有江南水竹北客凄凉無伴獨春
山生草朩
　　前調　　　　　　　　　　　韓　淲
幽意熟吟嘯春風自足麥氣初生晴未燠相逢休問卜
　畫出高山盤谷巖上飛雲相逐他日江東思渭北斷
絃誰為續
　　前調　　　　　　　　　　　韓　淲
春尚早春入湖山漸好人去人來雖未老酒徒猶恨少
　梅落桃開煙島日日更吹香草一片芳心􁨣醉倒冷
雲藏落照
　　前調　　　　　　　　　　　　韓　淲
行又住水逺山遥邨路把酒問春春幾許老年花似霧
　坐上風流張緒留我我還難去却憶章臺飛栁絮只
愁縈暮雨
　　前調　　　　　　　　　　　　韓　淲
雲外月畫出一痕清絶梅巳飄香桃未發帶湖煙水闊
　汀渚尚留微雪不恨酒融歌歇老我多情膠漫結半
醒空自說
　　前調　　　　　　　　　　　　汪　莘
檐漏滴都是春歸消息帶雨牡丹無氣力黄鸝愁雨濕
　爭看洛陽春色忘却連天草碧南浦緑波雙槳急沙
頭人佇立
　　前調　　　　　　　　　　　　姚　鏞
吟院静遲日自行花影熏透水沉雲滿鼎晩妝窺露井
　飛絮遊絲無定誤了鶯鶯相等欲喚海棠敎睡醒奈
何春不肯
　　前調　　　　　　　　　　　　洪　瑹
風共雨催盡亂紅飛絮百計留春春不住杜鵑聲更苦
　細柳官河狹路幾被嬋娟相悞空憶墜鞭遺扇處碧
牎睂語度
　　前調　　　　　　　　　　　　趙與􁀙
歸去去風急蘭舟不住夢裏海棠花下語醒來無覓處
　薄倖心腸似絮長是輕分輕聚待得來時春幾許緑
陰三月暮
　　前調　　　　　　　　　　　　盧　炳
春寂寂節物又催寒食樓上捲簾雙燕入斷魂愁似織
　門外雨餘風急滿地落英紅濕好夢驚回無處覓天
涯芳草碧
　　前調　　　　　　　　　　　　沈端節
尋勝去湖色淨涵疎樹欵乃一聲何處所風鈴相應語
　目送遥林修渚畫出江南煙雨山水照人人楚楚錦
腸生秀句
　　前調　　　　　　　　　　　黄　昇
花事淺方費化工匀染牆角紅梅開未徧小桃纔數㸃
　人在暮寒庭院閒續茶經香傳酒思如冰詩思嬾雨
聲簾不捲
　　前調　　　　　　　　　　　吳文英
雞唱晩斜照西牎向㬉一枕午醒幽夢逺素衾春絮軟
　紫燕紅樓歌斷錦瑟華年一箭偷果風流輸曼倩畫
陰爭繡線
　　前調　　　　　　　　　　　張　樞
春夢怯人静玉閨平帖睡起睂心端正貼綽枝雙杏葉
　重整金泥蹀躞紅皺石榴裙褶款歩花陰尋蛺蝶玉
纖和粉捻
　　前調(吳山/觀濤)　　　　　　　　　周　密
天水碧染就一江秋色鼇戴雪山龍起蟄快風吹海立
　數㸃煙鬟青滴一杼霞綃紅濕白鳥明邊帆影直隔
江聞夜笛
　　前調　　　　　　　　　　　　周　密
花不定燕尾翦開紅影幾㸃落英蜂翅趁日遲簾幙静
　試把翠蛾輕暈愁薄寶臺鸞鏡屈指一春將次盡歸
期猶未穩
　　前調　　　　　　　　　　　　周　密
芳事晩數㸃杏鈿香淺側側輕寒風翦翦錦屏春夢逺
　穉柳拖煙嬌軟花影暗藏深院初試輕羅并畫扇牡
丹紅未展
　　前調　　　　　　　　　　　　石孝友
雲樹直雨歇半空猶濕山影插尖高幾尺依依銜落日
　逺岸雙飛鸂鶒一水無情自碧颯颯白蘋風正急斷
腸人獨立
　　前調　　　　　　　　　　　　石孝友
山雨絶山重冷如冰雪牎外芭蕉三兩葉影排牎上月
　醉枕驚回蝴蝶好夢無人共說心事悠悠芳草歇不
眠聽䑕齧
　　前調　　　　　　　　　　　　石孝友
歸不去歸去又還春暮洞裏小桃音信阻幾番風更雨
　相伴竹笻芒屨穿盡松溪花塢早是行人貪道路聲
聲聞杜宇
　　前調　　　　　　　　　　　　翁元龍
鶯樹暖弱絮欲成芳繭流水惜花流不逺小橋紅欲滿
　原上草迷離苑金勒晩風嘶斷等得日長春又短愁
深山翠淺
　　前調　　　　　　　　　　　　何光大
天似水池上藕花風起隔岸垂楊青到地亂螢飛又止
　露濕玉䦨閒倚人静自生凉意泛碧沉朱共晩醉月
斜纔去睡
　　前調　　　　　　　　　　　　趙　淇
吟望直春在䦨干咫尺山插玉壺花倒立雪明天混碧
　曉露絲絲瓊滴虛揭一簾雲濕猶有殘梅黄半壁香
隨流水急
　　前調　　　　　　　　　　　　劉辰翁
風又雨花事自無多許欲待柳花團作絮梅花冰未吐
　翠鈿不禁春誤深却緑煙紅霧將謂花寒留得住一
時春欲暮
　　前調　　　　　　　　　　　　李萊老
春意態閒却逺山横黛香徑莓苔嗟粉壊鳯鞾雙鬭綵
　折得花枝嬾戴猶戀鴛鴦飛蓋舊恨新愁都只在東
風吹柳帶
　　前調　　　　　　　　　　　　胡仲弓
蛾黛淺只為晩寒妝嬾潤逼鏡鸞紅霧滿額花留半面
　漸次梅花開徧花外行人巳逺欲寄一枝嫌夢短濕
雲和恨翦
　　前調　　　　　　　　　　　　譚宣子
人病酒生怕日高催繡昨夜新翻花樣瘦旋描雙蝶湊
　閒凭繡牀呵手却說春愁還又門外東風吹綻柳海
棠花厮勾
　　前調　　　　　　　　　　　　無名氏
山無數遮斷故人何處見說蘭舟獨繫住溪邊紅葉樹
　憶著前時歡遇惹起今翻愁緒怎得西風吹淚去陽
臺為暮雨
　　前調　　　　　　　　　　　　劉仲尹
簾半窣四座緑圍紅簇歌盡玉臺連夜燭歡縁仍恨促
　休唱蓮舟新曲煙水畫船揺緑腸斷鴛鴦三十六紫
蒲相對浴
　　前調　　　　　　　　　　　　王庭筠
雙喜鵲幾報歸期渾錯儘做舊愁都忘却新愁何處著
　瘦雪一痕牆角青子巳妝殘萼不道枝頭無可落東
風猶作惡
　　前調　　　　　　　　　　　　王庭筠
秋蕭索燈火新凉簾幙翠被不禁臨曉薄南樓聞畫角
　想見玉壺冰萼一夜西風開却夢覺啼烏殘月落幽
香無處著
　　前調(探梅/)　　　　　　　　　　李俊民
誰便道昨夜雪中開了次第不將消息報探芳人草草
　宜在嫩寒清曉興比孤山更好籬落逢花須醉倒惜
花人易老
　　前調(歎梅/)　　　　　　　　　　李俊民
頻㸃檢依舊雪肌清減似恨海東花使濫不敎么鳯探
　休笑詩人冷淡道盡疎影香暗桃杏雖然無藻鑑承
當應不敢
　　前調(别梅/)　　　　　　　　　　李俊民
懐抱惡猶被暗香著莫想在隴頭誰領略一枝分付錯
　今夜雲牎霧閣明夜煙邨水郭紙帳天寒人寂寞夢
回聞雪落
　　前調(夢梅/)　　　　　　　　　　李俊民
隨健歩巳過市橋江路費盡西湖多少句暗香留不住
　銷得黄昏幾度又是天寒日暮枕上吟魂無著處化
為蝴蝶去
　　前調　　　　　　　　　　　劉　詵
春睡倦自揀花枝行徧昨日新紅今日變細挼將袖染
　翠扇迎風撲面飛去晴絲還轉簾外楊花簾裏燕相
逢如未見
　　前調　　　　　　　　　　　張　翥
溪水漫岸口小橋衝斷沽酒人家門巷短栁陰旗一片
　細雨鳴鳩相喚曲港落花流亂兩兩睡紅鸂鶒暖惱
人春不管
　　前調　　　　　　　　　　　劉　基
風嫋嫋吹緑一庭秋草天際斜陽無限好斷腸芳樹老
　塵世茫茫難料有酒便須傾倒落葉滿階從不掃醒
來新月皎
　　前調　　　　　　　　　　　楊　慎
風漸陡排比殘花春酒憔悴一枝紅欲皺問花花戀否
　寂寞漸長清晝無計與他拖逗猶勝銷魂人去後折
來還在手
　　前調　　　　　　　　　　　　陳子龍
鶯啼處揺蕩一天凉雨極目平蕪人盡處斷虹明碧縷
　費得爐煙無數只有輕寒難度忽見樓西花影露弄
晴催薄暮
　　前調　　　　　　　　　　　　無名氏
真堪惜錦帳夜長虛擲挑盡銀燈情脈脈繡花無氣力
　女伴聲停刀尺蟋蟀爭啼四壁自起捲簾窺夜色天
青星欲滴
　　前調(秋晩憶/兩姊)　　　　　　　(明媛/)葉小鸞
情脈脈簾捲西風爭入漫倚危樓窺逺色晩山留落日
　芳樹重重凝碧影浸清波欲濕人向暮煙深處憶繡
裙愁獨立
　　前調(又一/體)　　　　　　　　　　孫光憲
留不得留得也應無益白苧春衫如雪色揚州初去日
　輕别離甘抛擲江上滿帆風疾却羡綵鴛三十六孤
鸞還一隻
　杏園芳
　　(雙調四/十五字)
　　杏園芳　　　　　　　　　　　尹　鶚
嚴妝嫩臉花明敎人見了闗情含羞舉歩越羅輕稱娉
婷　終朝咫尺窺香閤迢遥似隔層城何時休遣夢相
縈入雲屏
　柳含煙
　　(一名柳含金雙/調四十五字)
　　栁含煙　　　　　　　　　　　毛文錫
河橋栁占芳春映水含煙拂路幾回攀折贈行人暗傷
神　樂府吹為横笛曲能使離腸斷續不如移植在金
門近天恩
　　前調　　　　　　　　　　　　毛文錫
章臺栁近垂旒低拂往來冠蓋朦朧春色滿皇州瑞煙
浮　直與路邊江畔别免被離人攀折最憐京兆畫蛾
睂葉纖時
　　前調　　　　　　　　　　　　毛文錫
御溝柳占春多半出宫牆婀娜有時倒影蘸輕羅麴塵
波　昨日金鑾廵上苑風亞舞腰纖軟栽培得地近皇
宫瑞煙濃
　醉太平
　　(又一體雙調/四十五字)
　　醉太平　　　　　　　　　　　辛棄疾
態濃意逺顰輕笑淺薄羅衣窄絮風軟鬢雲攲翠捲
南園花樹春暖香徑裏榆錢正滿欲上秋千又驚嬾且
歸休怕晩
　訴衷情
　　(又一體雙調/四十五字)
　　訴衷情(畫睂/)　　　　　　　　　歐陽修
清晨簾幙巻輕霜呵手試梅妝都縁自有離恨故畫作
逺山長　思往事惜流光易成傷擬歌先斂欲笑還顰
最斷人腸
　　前調(畫睂/)　　　　　　　　　　黄庭堅
旋揎玉指鬭彎蛾逺峰看有無天然自有殊態供愁黛
不須多　分逺岫壓横波妙難過自欹枕處獨倚䦨時
不奈顰何
　思越人
　　(雙調四/十五字)
　　思越人　　　　　　　　　　　馮延巳
酒醒情懐惡金縷褪玉肌如削寒食過却海棠零落
乍倚徧䦨干煙淡薄翠幙簾櫳籠畫閣春睡著覺來失
秋千期約
　更漏子
　　(唐温庭筠作秋思詞中詠更/漏後以名調雙調四十五字)
　　更漏子　　　　　　　　　　　温庭筠
玉䦨干金甃井月照碧梧桐影獨自箇立多時露華濃
濕衣　一向凝情望待得不成模樣雖尀耐又尋思怎
生嗔得伊
　　前調(又一/體)　　　　　　　　　　晏　殊
三月㬉風開却好花無限了當年叢下落紛紛最愁人
　長安多少利名身若有一杯香桂酒莫辭花下醉芳
茵且留春
　　前調　　　　　　　　　　　　晏　殊
春色初來徧被紅芳千萬樹流鶯粉蝶鬭翻飛戀香枝
　勸君莫惜縷金衣把酒看花須强飲明朝後日漸離
披惜芳時
　天門謡
　　(雙調四/十五字)
　　天門謡(登采石/峨睂亭)　　　　　　　　李之儀
天塹休論險盡逺目與天俱占山水斂稱霜晴披覽
正風静雲閒平瀲灩想見高吟名不濫頻扣檻杳杳落
沙鷗數㸃
　　前調(登采石/峨睂亭)　　　　　　　　　賀　鑄
牛渚天門險限南北七雄豪占清霧斂與閒人登覽
待月上潮平波灩灩塞管輕吹新阿濫風滿檻歴歴數
西州更㸃
　漁父家風
　　(雙調四十五字第三句去一/字即訴衷情之又一體也)
　　漁父家風　　　　　　　　　　張元幹
八年不見荔枝紅腸斷故園東風枝露葉誰新採悵望
冷香濃　冰透骨玉為容想筠籠今宵歸夢滿頰天漿
更御泠風
　　前調　　　　　　　　　　　　嚴　仁
一聲水調解蘭舟人間無此愁無情江水東流去與我
淚爭流　人巳逺更回頭苦凝眸斷魂何處梅花岸曲
有小紅樓
　酒泉子
　　(又一體雙調/四十五字)
　　酒泉子　　　　　　　　　　　司空圖
買得杏花十載歸來方始拆假山西畔藥䦨東滿枝紅
　旋開旋落旋成空白髪多情人更惜黄昏把酒祝東
風且從容
　　前調　　　　　　　　　　　　毛文錫
緑樹春深燕語鶯啼聲斷續惠風飄蕩入芳叢惹殘紅
　柳絲無力裊煙空金盞不辭須滿酌海棠花下思朦
朧醉春風
　散餘霞
　　(謝朓詩餘霞散成綺調/名本此雙調四十五字)
　　散餘霞　　　　　　　　　　　毛　滂
牆頭花蕊寒猶噤放繡簾晝靜簾外時有蜂兒趁楊花
不定　䦨干又還獨凭念翠低睂暈春夢枉斷人腸更
懨懨酒病
　好女兒
　　(一名繡帶子一名繡/帶兒雙調四十五字)
　　好女兒　　　　　　　　　　　黄庭堅
小院一枝梅衝破曉寒開偶到張園遊戲沾袖帶香回
　玉酒覆銀杯盡醉去猶待重來東鄰何事驚吹怨曲
雪片成堆
　　前調　　　　　　　　　　　　曽　覿
瀟灑隴頭春取次一枝新還是東風來也猶作未歸人
　微月淡煙邨漫佇立惆悵黄昏暮寒香細疎英幾㸃
儘耐銷魂
　　前調(又一/體)　　　　　　　　　　黄庭堅
春去幾時還桃李無言燕子歸栖風動棃花雪亂西園
　惟有月嬋娟似人人難近如天願敎清影常相見更
乞取團圓
　憶悶令
　　(雙調四/十五字)
　　憶悶令　　　　　　　　　　　晏幾道
取次臨鸞匀畫淺酒醒遲來晩多情愛惹閒愁長黛睂
低斂　月底相逢見有深深良願願期信似月如花須
更敎長逺
　一落索
　　(落或作絡一名玉連環一名洛陽/春一名上林春雙調四十五字)
　　一落索　　　　　　　　　　　吕渭老
宫錦裁書寄逺意長詞短香蘭泣露雨催蓮暑氣昏池
館　向晩小園行徧石榴紅滿花花葉葉盡成雙渾似
我梁間燕
　綵鸞歸令
　　(雙調四/十五字)
　　綵鸞歸令　　　　　　　　　　張元幹
珠履爭圍小立春風趁拍低態閒不管樂催伊整朱衣
　粉融香汗隨人勸玉困花嬌越様宜鳯城燈夜舊家
時數他誰
　卜算子
　　　(又一體雙調/四十五字)
　　　卜算子　　　　　　　　　　　徐　俯
　天生百種愁挂在斜陽樹緑葉陰陰占得春草滿鶯啼
　處　不見凌波歩空憶如簧語門外重重疊疊山遮不
　斷愁來路
　
　
　
　
　
　
　
　
　
　
御選歴代詩餘巻十一
　欽定四庫全書
御選歴代詩餘巻十二目録(起四十五字/至四十六字)
　　　好事近
　　　　王益
　　　　宋祁
　　　　鄭獬
　　　　張先
　　　　蘇軾
　　　　秦觀
　　　　李豸
　　　　李之儀
　　　　趙令畤
　　　　曽肇
　　　　周紫芝
　　　　謝逸
　　　　曹組
　　　陳克
　　　吕渭老
　　　蔣子雲
　　　趙師俠
　　　張綱
　　　朱敦儒(四首/)
　　　曽覿
　　　朱雍
　　　范成大(二首/)
　　　陳三聘(二首/)
　　　黄公度
　　　程垓(二首/)
　　　髙登(三首/)
　　　朱熹
　　　洪适
　　　趙彦端(二首/)
　　　管鑑(二首/)
　　　陸游(五首/)
　　　張輯
　　　王炎
　　　嚴仁
　　　洪咨夔
　　　韓淲(四首/)
　　　汪莘(九首/)
　　　劉翰
　　　吳文英(三首/)
　　　周密(二首/)
　　　石孝友
　　　汪元量
　　　趙與仁
　　　樓采
　　　葛長庚
　　　魏氏
　　　鄭氏
　　　蔡松年
　　　元徳明
　　　髙士談
　　　趙可
　　　劉基
　　　吳子孝(二首/)
　　　湯顯祖
　　朝天子
　　　楊无咎
　　謁金門(又一體/)
　　　李清臣
　　　程過
　　洛陽春
　　　陳師道
　　　毛滂
　　　陸游
　　望仙門
　　　晏殊(三首/)
　　占春芳
　　　蘇軾
　　西地錦
　　　蔡伸
　　前調(又一體/)
　　　周紫芝
　　喜遷鶯
　　　張元幹
　　江亭怨
　　　吳城龍女
　　金蕉葉
　　　蔣㨗
　　睂峰碧
　　　無名氏
　　一落索(又一體/)
　　　舒亶(二首/)
　　　周邦彦(二首/)
　　　王安中(三首/)
　　　朱敦儒
　　　辛棄疾(二首/)
　　　管鑑
　　　方岳
　　　方千里
　　　楊澤民(二首/)
　　　陳允平(二首/)
　　琴調相思引
　　　周紫芝
　　　趙彦端(二首/)
　　　　許棐
　　　　陳允平
　　　　汪元量
　　　　趙與仁
　　　　無名氏
　　　　劉仲尹
　　　巫山一段雲(又一體/)
　　　　唐昭宗
　　　　柳永(二首/)
　
　
　
　
　
　
御選歴代詩餘巻十二目録
　欽定四庫全書
御選歴代詩餘巻十二(起四十五字/至四十六字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　好事近
　　　　(一名釣船笛換頭二句句法平/仄稍有不同雙調四十五字)
　　　好事近(催妝/)　　　　　　　　　　　　　　王　　益
　喜氣擁朱門光動綺羅香陌行到紫薇花下悟身非凡
　客　不須脂粉汚天真嫌怕太紅白留取黛睂淺處畫
　章臺春色
　　　　前調　　　　　　　　　　　　　　　　宋　　祁
　睡起玉屏風吹去亂紅猶落天氣驟生輕暖襯沉香帷
　箔　珠簾約住海棠風愁拖兩睂角昨夜一庭明月冷
　秋千紅索
　　　　前調　　　　　　　　　　　　　　　　　鄭　　獬
　江上探春囘正值早梅時節兩行小槽雙鳯按凉州初
徹　謝孃扶下繡簾來紅鞾蹋殘雪歸去不須銀燭有
山頭明月
　　前調(梅花/和韻)　　　　　　　　　　張　先
月色透横枝短葉小葩無力北客一聲長笛怨江南先
得　誰敎强半臘前開多情為春憶留取大家須醉幸
雨休風息
　　前調　　　　　　　　　　　　蘇　軾
煙外倚危樓初見逺燈明滅却跨玉虹歸去看洞天星
月　當時張范風流在况一尊浮雪莫問世間何事與
劒頭微吷
　　前調(夢中/作)　　　　　　　　　　秦　觀
春路雨添花花動一山春色行到小溪深處有黄鸝千
百　飛雲當面化龍蛇夭矯轉空碧醉卧古藤陰下了
不知南北
　　前調　　　　　　　　　　　　李　豸
落日水鎔金天淡暮煙凝碧樓上誰家紅袖靠䦨干無
力　鴛鴦相對浴紅衣短櫂弄長笛驚起一雙飛去聽
波聲拍拍
　　前調　　　　　　　　　　　　李之儀
春到雨初晴正在小樓時節柳眼向人微笑傍䦨干堪
折　暮山濃淡鎻煙霏梅杏半明滅玉斚莫辭沈醉判
歸時斜月
　　前調　　　　　　　　　　　　趙令畤
急雨漲溪渾小樹帶山秋色輕櫂暮天歸路裊芙蓉煙
白　酒醒香冷夢回時蟲聲正悽絶只覺小牎風月與
昨宵都别
　　前調(歸江南/别僚舊)　　　　　　　　　曽　肇
歲晩鳯山陰看盡楚天冰雪不待牡丹時候又使人輕
别　如今歸去老江南扁舟載風月不似畫梁雙燕有
重來時節
　　前調(青陽道中/見梅花)　　　　　　　　周紫芝
江路遶青山山翠撲衣輕濕誰釀晚來雲意做一天愁
色　竹溪斜渡儘籃輿疎影暗香入何處最闗心事恨
落梅風急
　　前調　　　　　　　　　　　　謝　逸
疎雨洗煙波雨過滿江秋色風起白鷗零亂破嵐光深
碧　荻花楓葉只供愁清吟寫岑寂吟罷倚䦨無語聽
一聲羌笛
　　前調　　　　　　　　　　　　曹　組
茆舍竹籬邊雀噪晩枝時節一種暗香飄處巳不勝愁
絶　江南得地故先開不待有飛雪腸斷幾回山路恨
無人攀折
　　前調　　　　　　　　　　　　陳　克
尋徧石亭春黯黯暮山明滅竹外小溪深處倚一枝寒
月　淡雲疎雨苦無晴得折便須折醉帽風鬟歸去有
餘香愁絶
　　前調　　　　　　　　　　　　吕渭老
雲影䕶梅枝短短未禁飛雪彩幅自題新句作催妝佳
闋　西樓昨夜五更寒恐一枝先發原是素娥無寐駕
半輪明月
　　前調　　　　　　　　　　　　蔣子雲
葉暗乳鵶啼風定老紅猶落蝴蝶不隨春去入薫風池
閣　休歌金縷勸金卮酒病煞如昨簾捲日長人静任
楊花飄泊
　　前調　　　　　　　　　　　　趙師俠
紅杏巳香殘惟有海棠堪惜天氣著花如酒醉嬌紅無
力　娉娉嬝嬝倚東風柔媚忍輕摘憑仗暮寒要住賽
錦川春色
　　前調　　　　　　　　　　　　張　綱
梅柳約東風迎臘暗傳消息粉面翠睂偷笑似欣逢佳
客　晩來歌管破餘寒沈煙裊輕碧老去不禁卮酒奈
尊前春色
　　前調　　　　　　　　　　　　朱敦儒
春雨細如塵樓外柳絲黄濕風約繡簾斜去透牎紗寒
碧　美人慵翦上元燈彈淚倚瑶瑟却卜紫姑香火問
遼東消息
　　前調(漁父/)　　　　　　　　　　朱敦儒
揺首出紅塵醒醉更無時節生計緑蓑青笠慣披霜衝
雪　晩來風定釣絲閒上下是新月千里水天一色看
孤鴻明滅
　　前調　　　　　　　　　　　　朱敦儒
撥轉釣魚船江海儘為吾宅恰向洞庭沽酒去錢塘横
笛　醉顔禁冷更添紅潮落下前磧經過子陵灘畔得
梅花消息
　　前調　　　　　　　　　　　　朱敦儒
失却故山雲撒手指空為客蓴菜鱸魚留我住鴛鴦湖
側　偶然添酒舊葫蘆小醉度朝夕吹笛月波樓下有
何人相識
　　前調(仰賡/聖製)　　　　　　　　　　曽　覿
揺颺杏花風遲日淡陰雙闕絲管暗隨檀板看舞腰廻
雪　龍舟閒檥畫橋邊須趁好花折頻勸御杯宜滿正
清歌初闋
　　前調(梅/)　　　　　　　　　　　朱　雍
春色為誰來枝上半留殘雪恰近小園香徑對霜林寒
月　危樓悽斷笛聲長吹到偏嗚咽最好短亭歸路有
行人先折
　　前調　　　　　　　　　　　　范成大
雲幙暗千山腸斷玉樓金闕應是髙唐小婦妒姮娥清
絶　夜凉不放酒杯寒醉眼漸生纈何待桂華相照有
人人如月
　　前調　　　　　　　　　　　　范成大
昨夜報春來的皪嶺梅開雪攜手玉人同賞比看誰竒
絶　䦨干倚徧憶多情怕角聲嗚咽與折一枝斜戴襯
鬢邊梳月
　　前調　　　　　　　　　　　　陳三聘
我欲御天風飛上廣寒宫闕撼動一輪秋桂照人間愁
絶　歸來須著酒消磨玉面㸃紅纈起舞為君狂醉更
何須邀月
　　前調　　　　　　　　　　　　陳三聘
枝上幾多春數㸃不融香雪縱有筆頭千字也難誇清
絶　豔桃濃李敢爭妍清怨笛中咽試䇿短笻溪上看
影浮波月
　　前調　　　　　　　　　　　　黄公度
湖上送殘春巳負别時歸約好在故園桃李為誰開誰
落　還家應是荔枝天浮蟻要人酌莫把舞裙歌扇便
等閒抛却
　　前調　　　　　　　　　　　　程　垓
煙盡戍樓空又是一簾佳月何事山城留滯負好花時
節　燒燈翦綵沒心情應有翠娥說欲借好風吹恨奈
亂雲稠疊
　　前調　　　　　　　　　　　　程　垓
急雨閙冰荷銷盡一襟煩暑趁取晩凉幽㑹近翠陰濃
處　風梢危滴亂珠璣洒面得新句莫惜玉壺傾盡待
月明歸去
　　前調(黄義卿畫/帶霜竹)　　　　　　　　高　登
瀟灑帶霜枝獨向歲寒時節觸目千林憔悴更幽姿清
絶　多才應賦得天真落筆驚風葉從此緑牎深處有
一梢凉月
　　前調(再和/餞别)　　　　　　　　　　髙　登
送客過江邨况值重陽佳節向晚西風蕭瑟正離人愁
絶　尊前相顧惜參商引十分蕉葉回首高陽人散負
西樓風月
　　前調(又和/紀别)　　　　　　　　　　髙　登
飲興正䦨珊正是揮毫時節霜幹銀鈎錦句有壁間三
絶　西風特地颯秋聲樓外觸殘葉匹馬翩然歸去向
征鞍敲月
　　前調　　　　　　　　　　　　朱　熹
春色欲來時先散滿天風雪坐使七閩松竹變珠幢玉
節　中原佳氣鬱蔥蔥河山壯宫闕丞相功成千載映
黄流清澈
　　前調(别傅/文)　　　　　　　　　　洪　适
柳岸碧漪深厎事催人行色無計相留情話只别愁如
織　小蠻樊素兩傾城幾度醉狂客明月扁舟西去聽
歌聲不得
　　前調(送林/主簿)　　　　　　　　　　趙彦端
君到共黄花君去早梅將發君不待梅歸去問與誰同
折　白頭潘令一年秋有酒恨無客莫忘道山堂上話
清音風月
　　前調(白雲/亭)　　　　　　　　　　趙彦端
風露入新亭看盡楚天秋色行到暮霞明處有金華仙
客　孤城喬朩墮荒凉白雲帶溪碧喚取小舟同醉話
江湖歸日
　　前調(張子儀/席上)　　　　　　　　　管　鑑
風埽暮雲空依舊四山環碧珍重主人情意放梅梢春
色　靚妝清唱兩無塵蓮歩繡鞵窄莫怪十分沉醉為
敎人消得
　　前調　　　　　　　　　　　　管　鑑
列炬照梅花仰看滿空春雪翠幙沉沉天淨挂一鈎新
月　微風不動暖光融金杯墮瓊屑髣髴暗香吹夢醉
廣寒宫闕
　　前調　　　　　　　　　　　　陸　游
風露九霄寒侍宴玉華宫闕親向紫皇香案見金芝千
葉　碧壺仙露醖初成香味兩竒絶醉後却騎丹鳯看
蓬萊春色
　　前調　　　　　　　　　　　　陸　游
歲晩喜東歸埽盡市朝陳迹揀得亂山環處釣一潭澄
碧　賣魚沽酒醉還醒心事付横笛家在萬重雲外有
沙鷗相識
　　前調　　　　　　　　　　　　陸　游
湓口放船歸薄暮散花洲宿兩岸白蘋紅蓼映一蓑新
緑　有沽酒處便為家菱芡四時足明日又乗風去住
江南江北
　　前調(登梅仙山/絶頂望海)　　　　　　　　陸　游
揮袖上西峰孤絶去天無尺拄杖下臨鯨海數煙帆歴
歴　貪看雲氣舞青鸞歸路巳將夕多謝半山松吹解
殷勤留客
　　前調　　　　　　　　　　　　陸　游
秋曉上蓮峰髙躡倚天青壁誰與放翁為伴有天壇輕
䇿　鏗然忽變赤龍飛雷雨四山黒談笑做成豐歲笑
禪龕楖栗
　　前調　　　　　　　　　　　　張　輯
載酒岳陽樓秋入洞庭深碧極目水天無際正白蘋風
急　月明不見宿鷗驚醉把玉闌拍誰解百年心事恰
釣船横笛
　　前調(早梅/)　　　　　　　　　　王　炎
玉頰映紅綃纔報東風消息雖則清臞如許有生香真
色　相看動是隔年期忍不飲涓滴莫待輕飛一片却
說花堪惜
　　前調(舟行/)　　　　　　　　　　嚴　仁
曉色未分明敲動月邊鼉鼔卯酒一杯徑醉又别君南
浦　春江如席照晴空大舶夾雙櫓腸斷斜陽渡口正
落紅如雨
　　前調(春行/次韻)　　　　　　　　　　洪咨夔
二十四番風纔見一番花鳥巳自有人春瘦正逺山横
峭　蹋青厎用十分晴半陰晴方好深院日長睡起又
海棠開了
　　前調　　　　　　　　　　　　韓　淲
春色入芳梢㸃綴萬枝紅玉莫道怕愁貪睡倚新妝如
束　紛紛桃李太妖嬈相對夜䦨燭記取疎花横處有
暗香飄馥
　　前調　　　　　　　　　　　　韓　淲
一澗水南山臘盡春生梅雪行過小橋深處帶疎鐘横
月　征衫閒指著東吳休怕與人别吟到翠圓枝上是
歸來時節
　　前調(探梅/)　　　　　　　　　　韓　淲
湖上有孤山合把探梅詞刻清淺黄昏時候冷疎枝寒
月　牎前忽到又如何一夜是相憶信道收香藏白報
春風消息
　　前調　　　　　　　　　　　　韓　淲
梅雨快晴風苔竹定翻新籜相望得尋幽調把陳言都
略　大江東去更飛雲心事共回薄髣髴散菴佳處一
聲聲猿鶴
　　前調(孟春/)　　　　　　　　　　汪　莘
風日未全春又是春來風日不出方壺門户見東皇消
息　此時春事苦無多春意最端的却被草芽引去向
柳梢收得
　　前調(仲春/)　　　　　　　　　　汪　莘
春早不知春春晩又還無味一㸃日中星鳥想堯民如
醉　不寒不暖杏花天花到半開處正是太平風景為
人間留住
　　前調(季春/)　　　　　　　　　　汪　莘
風雨打黄昏啼煞滿山杜宇到得人間春去問春歸何
處　桃紅李白競春光誰共殘妝語最是棃花一樹照
誰家庭户
　　前調(春曉/)　　　　　　　　　　汪　莘
閬苑夢回時牎外數聲啼鳥覺我牀前天氣便清明多
少　詩人門户約花開宿蝶悞飛了一段山青水緑作
洞庭春曉
　　前調(春夕/)　　　　　　　　　　汪　莘
夾岸隱桃花花下蒼苔如積驀地輕寒一陣上桃花顔
色　東鄰西舍絶經過新月是相識白玉䦨干斜倚作
蓬山春夕
　　前調(春晝/)　　　　　　　　　　汪　莘
天宇緑無雲遲日江山如繡是處輕衫團扇笑折花相
授　南山之北北山南星鳥尚依舊誰在松風髙卧作
嵩陽春晝
　　前調(春夜/)　　　　　　　　　　汪　莘
月落畫橋西花影柳陰相亞把住嫦娥問道是誰家亭
榭　天邊處士少微星正在杏花下斜卓參旗一片作
草堂春夜
　　前調　　　　　　　　　　　　汪　莘
堂上挂黄山輝映庭前春雪記得山中雪境恰一般清
絶　須知天錫與方壺比似鏡湖别好得鏡湖狂客伴
方壺歡伯
　　前調　　　　　　　　　　　　汪　莘
挽我過溪橋請與春風權攝推出雪峰千丈照碧溪春
色　别來三度見梅花今日共君說只這溪山十里剰
幾多風月
　　前調　　　　　　　　　　　　劉　翰
花底一聲鶯花外半鈎斜月月落烏啼何處照飛英如
雪　東風吹盡去年愁解放丁香結驚動小亭紅雨舞
雙雙金蝶
　　前調(僧房/聽琴)　　　　　　　　　　吳文英
琴冷石牀雲海上偷傳新曲彈作一簾風雨碎芭蕉寒
緑　冰泉輕瀉翠筒香林果薦紅玉早是一分秋意到
臨牎修竹
　　前調　　　　　　　　　　　　吳文英
飛露灑銀牀葉葉怨梧啼碧蘄竹粉蓮香汗是秋來陳
迹　藕絲空纜宿湖船夢闊水雲窄還繫鴛鴦不住老
紅香月白
　　前調(秋飲/)　　　　　　　　　　吳文英
鴈外雨絲絲將恨和愁都織玉骨西風添痩減尊前歌
力　袖香曽枕醉紅腮依約唾痕碧花下凌波入夢引
春雛雙鶒
　　前調　　　　　　　　　　　　周　密
新雨洗花塵撲撲小庭香濕早是垂楊煙老漸嫰黄成
碧　晩簾都捲看青山山外更山色一色棃花新月伴
夜牎吹笛
　　前調　　　　　　　　　　　　周　密
輕翦楚臺雲玉影半分秋月一晌凄凉無語對殘花幺
蝶　碧天愁鴈不成書郎意似秋葉閒展鴛綃殘緒捲
淚花雙疊
　　前調　　　　　　　　　　　　石孝友
微雨灑芳塵醖造可人春色聞道夢雲樓外正小桃花
發　殷勤留取最繁枝尊前待閒折準擬亂紅深處化
一雙蝴蝶
　　前調(浙江樓/聞笛)　　　　　　　　　汪元量
獨倚浙江樓滿耳怨笳哀笛猶有棃園聲在念那人天
北　海棠顦顇怯春寒風雨怎禁得回首華清池畔𣺌
露蕪煙荻
　　前調　　　　　　　　　　　　趙與仁
春色醉荼䕷晝永篆煙初絶臨水楊花千樹盡一時飛
雪　穿簾度竹弄輕盈東風老猶劣睡起凭䦨無緒聽
幾聲啼鴂
　　前調　　　　　　　　　　　　樓　采
人去玉屏閒逗曉柳絲風急簾外杏花微雨罩春紅愁
濕　單衣初試麯塵羅中酒病無力應是繡牀慵困倚
秋千斜立
　　前調　　　　　　　　　　　　葛長庚
何事鴈來遲獨歩秋園黙黙莫恨桂花開盡有菊花堪
惜　回頭顧影背斜陽聽西風蕭瑟無限詩情酒思那
早梅知得
　　前調　　　　　　　　　　(宋媛/)魏　氏
雨後曉寒輕花外曉鶯啼歇愁聽隔溪殘漏正一聲淒
咽　不堪西望去程賒離腸萬回結一似海棠花下按
凉州時節
　　前調　　　　　　　　　　(宋媛/)鄭　氏
往事與誰論脈脈不堪追憶何處最堪腸斷是黄昏時
節　倚樓凝望又徘徊誰解此情切何計可同歸鴈趁
江南春色
　　前調(咏茶/)　　　　　　　　　　蔡松年
天上賜金匳不減壑源三月午盌春風纖手看一時如
雪　幽人只慣茂林前松風聽清絶無奈十年黄巻向
枯腸搜徹
　　前調(次前/韻)　　　　　　　　　　元徳明
夢破打門聲有客袖攜團月喚起玉川髙興煑松檐晴
雪　蓬萊千古一清風人境兩超絶覺我胸中黄巻被
春雲香徹
　　前調(次前/韻)　　　　　　　　　　髙士談
誰打玉川門白絹斜封團月晴日小牎活火響一壺春
雪　可憐桑苧一生顛文字更清絶直擬駕風歸去把
三山登徹
　　前調　　　　　　　　　　　　趙　可
密雪聽牎知午醉晩來初覺人與膽瓶梅蕊共此時蕭
索　倚牎閒看六花飛風輕止還作箇裏有詩誰㑹滿
疎籬寒雀
　　前調　　　　　　　　　　　　劉　基
雨過却斜陽虹外逺山猶濕獨據槁梧髙坐待北牎風
入　可人嘉樹有清音蟬噪一何急倦暑盼秋來又恐
芳時輕戢
　　前調(月下飲/玉涵堂)　　　　　　　　　吳子孝
春色巳蹉跎無奈經旬風雨雨後殘紅無數聽枝頭鶯
語　良宵亭館浸玻瓈雲盡天如洗舉酒盼青天莫惜
髙歌起舞
　　前調　　　　　　　　　　　　吳子孝
乍喜見金波寒滿玉壺銀闕忍遣陽春易度似尋常佳
節　尊前况有好花枝兼賞花閒月但願百年身常似
今宵歡悅
　　前調　　　　　　　　　　　　湯顯祖
簾外雨絲絲淺恨輕愁碎滴玉骨西風添痩趁相思無
力　小蟲機杼隱秋牎黯淡煙紗碧落盡紅衣池面苦
在蓮心菂
　朝天子
　　(一名思越人雙/調四十六字)
　　朝天子(周師從/小閣)　　　　　　　　楊无咎
小閣寛如掌占螺浦山川夷曠千竒萬狀見雲煙收放
　更永夜風生明月上用取真成無盡藏誰共賞徙倚
撫危䦨吟望
　謁金門
　　(又一體雙調/四十六字)
　　謁金門　　　　　　　　　　　李清臣
楊花落燕子横穿朱閣苦恨春醪如水薄閒愁無處著
　緑野帶紅山落角桃杏參差殘萼歴歴危檣沙外泊
東風晩來惡
　　前調　　　　　　　　　　　　程　過
江上路依約數家煙樹一枕歸心邨店暮更亂山深處
　夢過江南芳草渡曉色又催人去愁似遊絲千萬縷
倩東風約住
　洛陽春
　　(雙調四/十六字)
　　洛陽春　　　　　　　　　　　陳師道
素手拈花纖軟生香相亂却須詩力與丹青恐俗手難
成染　一顧敎人微倩那堪親見不辭紫袖拂清塵也
要識春風面
　　前調　　　　　　　　　　　　毛　滂
月下風前花畔此情不淺欲留風月守花枝却不道而
今逺　檣外鷺飛沙晩煙斜雨短青山祗管一重重向
東下遮人眼
　　前調　　　　　　　　　　　　陸　游
滿路遊絲飛絮韶光將暮此時誰與說新愁有百囀流
鶯語　俯仰人間今古神仙何處花前須判醉扶歸酒
不到劉伶墓
　望仙門
　　(漢武題華陰集靈宫門曰望仙調名本此雙調四/十六字後段七字句下必疊三字句後接五字句)
　　(結乃為/定格也)
　　望仙門　　　　　　　　　　　晏　殊
紫薇枝上露華濃起秋風管弦聲細出簾籠象筵中
仙酒斟雲液仙歌轉繞梁虹此時佳㑹慶相逢慶相逢
歡醉且從容
　　前調　　　　　　　　　　　　晏　殊
玉壺清漏起微凉好秋光金杯重疊滿瓊漿㑹仙鄉
新曲調絲管新聲更颭霓裳博山爐暖泛濃香泛濃香
為壽百千長
　　前調　　　　　　　　　　　　晏　殊
玉池波浪碧如鱗露蓮新清歌一曲翠睂顰舞華裀
滿酌蘭英酒須知獻壽千春太平無事荷君恩荷君恩
齊唱望仙門
　占春芳
　　(此調作者甚少蘇軾詞云獨自占春/芳即其自名調也雙調四十六字)
　　占春芳　　　　　　　　　　　蘇　軾
紅杏了夭桃盡獨自占春芳不比人間蘭麝自然透骨
生香　對酒莫相忘似佳人兼合明光只憂長笛吹花
落除是寜王
　西地錦
　　(雙調四/十六字)
　　西地錦　　　　　　　　　　　蔡　伸
寂寞悲秋懐抱掩重門悄悄清風皓月朱䦨畫閣雙鴛
池沼　不忍今宵重到惹離愁多少蓬山路杳藍橋信
阻黄花空老
　　前調(又一/體)　　　　　　　　　　周紫芝
雨細欲收還滴滿一庭秋色䦨干獨倚無人共說這些
愁寂　手把玉郎書跡怎不敎人憶看看又是黄昏也
斂睂峰輕碧
　喜遷鶯
　　(雙調四/十六字)
　　喜遷鶯　　　　　　　　　　　張元幹
文倚馬筆如椽桂殿早登仙舊游冊府記當年衮繡合
貂蟬　慶天申瞻玉座鵷鷺正陪班看君穩歩上花甎
歸院引金蓮
　江亭怨
　　(一名荆州亭此詞原無調名以黄庭堅見/荆州亭柱題詞因以名調雙調四十六字)
　　江亭怨　　　　　　　　　　吳城龍女
簾捲曲䦨獨倚山展暮天無際淚眼不曽晴家在吳頭
楚尾　數㸃雪花亂委撲漉沙鷗驚起詩句欲成時沒
入蒼煙叢裏
　金蕉葉
　　(一名定風波令/雙調四十六字)
　　金蕉葉(秋夜/)　　　　　　　　　蔣　㨗
雲褰翠幙滿天星碎珠迸索孤蟾䦨外照我看看過轉
角　酒醒寒砧正作待眠來夢魂怕惡枕屏那更畫了
平沙斷鴈落
　睂峰碧
　　(以宋人詞中句名調句法似卜算子之一體/並雙調四十六字但以平仄有殊别為一調)
　　睂峰碧　　　　　　　　　　　無名氏
蹙破睂峰碧纖手還重執鎮日相看未足時忍便使鴛
鴦隻　薄暮投邨驛風雨愁通夕牕外芭蕉牕裏人分
葉上心頭滴
　一落索
　　(又一體亦名洛陽/春雙調四十六字)
　　一落索　　　　　　　　　　　舒　亶
正是看花天氣為春一醉醉來却不帶花歸悄不解看
花意　試問此花明媚將花誰比只應花好似年年花
不似人憔悴
　　前調　　　　　　　　　　　　舒　亶
葉厎枝頭紅小天然窈窕後園桃李漫成蹊問占得春
多少　不管雪消霜曉朱顔常好年年若許醉花間待
拚了花間老
　　前調　　　　　　　　　　　　周邦彦
睂共春山爭秀可憐長皺莫將清淚濕花枝恐花也如
人痩　清潤玉簫閒久知音稀有欲知日日倚䦨愁但
問取庭前柳
　　前調　　　　　　　　　　　　周邦彦
杜宇催歸聲苦和春歸去倚䦨一霎酒旗風任撲面桃
花雨　目斷隴雲江樹難逢尺素落霞隱隱日平西料
想是分攜處
　　前調　　　　　　　　　　　　王安中
夢破池塘杳杳情隨春草尊前風味不勝清賦白雪幽
蘭調　秀句銀鈎爭妙殷勤東道蠻箋傳與翠娥歌便
買斷千金笑
　　前調　　　　　　　　　　　　王安中
欲訪瑶池蓮島煙雲縹緲清遊却到鳯凰池聽檀板新
聲妙　天上除書催早人瞻元老東風煙柳罩河隄更
何處深春好
　　前調　　　　　　　　　　　　王安中
衰柳未傳春信霜花催鬢送君西去指秦關看日近長
安近　玉帳同時英俊合離無凖路逢新鴈北飛來寄
一字燕山問
　　前調　　　　　　　　　　　　朱敦儒
慣被好花留住蝶飛鶯語少年塲上醉鄉中容易放春
歸去　今日江南春暮朱顔何處莫將愁緒比飛花花
有數愁無數
　　前調　　　　　　　　　　　　辛棄疾
錦帳如雲髙處不知重數夜深銀燭淚成行算都把心
期付　莫待燕飛泥户問花花訴不知花定有情無似
却怕新詞妒
　　前調　　　　　　　　　　　　辛棄疾
羞見鑑鸞孤却倩人梳掠一春長是為花愁甚夜夜東
風惡　行遶翠簾珠箔錦牋誰托玉觴淚滿却停觴怕
酒似郎情薄
　　前調　　　　　　　　　　　　管　鑑
江上青山無數緑陰深處夕陽猶在繫扁舟為佳景留
人住　巳辦一蓑歸去江南煙雨有情鷗鷺莫驚飛便
相約長為侣
　　前調(九日/)　　　　　　　　　　方　岳
痩得黄花能小一簾香杳東籬雲冷正愁予猶幸是西
風少　葉下亭臯渺渺秋何為老無錢持蟹對黄花又
孤負重陽了
　　前調　　　　　　　　　　　　方千里
月影娟娟明秀簾波吹皺徘徊空度可憐宵漫問道因
誰瘦　不見芳音長久鱗鴻空有渭城西路恨依然尚
夢想青青柳
　　前調　　　　　　　　　　　　楊澤民
心抵江蓮長苦凌波人去懨懨消瘦不勝衣恨清淚多
於雨　舊曲慵歌瓊樹誰傳香素碧溪流水過樓前問
紅葉來何處
　　前調　　　　　　　　　　　　楊澤民
水與東風俱秀一池春皺滿庭花卉盡芳菲只有朶紅
梅痩　譜裏知名自久真情難有縱然時下有真情又
還似章臺柳
　　前調　　　　　　　　　　　　陳允平
欲寄相思愁苦倩流紅去淚花寫不斷離懐都化作無
情雨　渺渺暮雲江樹溪煙横素六橋飛絮夕陽西總
都是春歸處
　　前調　　　　　　　　　　　　陳允平
淡淡雙蛾疎秀為誰頻皺落花何處不春愁料不是因
花痩　錦字香牋封久鱗鴻稀有舞腰銷減不禁愁怕
一似章臺柳
　琴調相思引
　　(一名玉交枝雙調四十六字别本作定/風波令定風波自有本調與此無渉)
　　琴調相思引　　　　　　　　　周紫芝
梅粉梢頭雨未乾淡煙疎日帶春寒暝鴉啼處人在小
樓邊　芳草只隨春恨長塞鴻空傍碧雲還斷霞消盡
新月又嬋娟
　　前調(别餘/干作)　　　　　　　　　　趙彦端
拂拂輕煙雨麯塵小庭深幕墮嬌雲好花無幾猶是洛
陽春　燕語自知懐舊壘水聲只解送行人可堪詩墨
和淚漬羅巾
　　前調　　　　　　　　　　　　趙彦端
曽躡姑蘇城上臺好山知有好人來幾回徙倚月裏暮
雲開　閒倚和風千歩栁倦臨殘墨一枝梅㬉香髙燭
翻動道人灰
　　前調　　　　　　　　　　　　許　棐
組繡盈箱錦滿機倩人縫作䕶花衣恐花飛去無復上
芳枝　巳恨逺山迷望眼不須更畫逺山睂正無聊頼
雨外一鳩啼
　　前調　　　　　　　　　　　　陳允平
金谷園林錦繡香蹋青挑菜又相將鳯臺人逺離思入
三湘　花著雨添紅粉重柳隨風曳碧絲長薄情鶯燕
春去怎商量
　　前調(賞花/)　　　　　　　　　　汪元量
曉拂菱花巧畫睂猩羅新翦作春衣恐春歸去無處看
花枝　巳恨東風成去客更敎飛燕舞些時惜花人醉
頭上插花歸
　　前調　　　　　　　　　　　　趙與仁
冰箔紗簾小院清晴塵不動地衣平昨宵風雨凉到朩
犀屏　香月照妝秋粉薄水雲飛佩藕絲輕好天良夜
閒理玉鞾笙
　　前調　　　　　　　　　　　　無名氏
膽様瓶兒幾㸃春翦來猶帶水雲㾗且移孤冷相伴醉
深尊　每為惜花無曉夜敎人甚處不銷魂為伊惆悵
何獨是黄昏
　　前調　　　　　　　　　　　　劉仲尹
蠶欲眠時日巳曛柔桑葉大緑團雲羅敷猶小陌上看
行人　翠實低條梅弄色輕花吹隴麥初匀鳴鳩聲裏
過盡太平春
　巫山一段雲
　　(又一體雙調/四十六字)
　　巫山一段雲　　　　　　　　　唐昭宗
縹緲雲間質盈盈池上身袖羅斜舉動埃塵明豔不勝
春　翠鬢晩妝煙重寂寂陽臺一夢冰眸蓮臉見長新
巫峽更何人
　　前調　　　　　　　　　　　　唐昭宗
蝶舞棃園雪鶯啼柳帶煙小池殘日豔陽天苧羅山又
山　青鳥不來愁絶忍看鴛鴦雙結春風一等少年心
閒情恨不禁
　　前調　　　　　　　　　　　　柳　永
琪樹羅三殿金龍抱九闗上清真籍總羣仙朝拜五雲
間　昨夜紫微詔下急喚天書使者令賫瑶檢降雕霞
　重到漢皇家
　　　前調　　　　　　　　　　　　柳　永
　蕭氏賢夫婦茅家好弟兄羽輪飇駕赴層城髙㑹盡仙
　卿　一曲雲謡為壽倒盡金壺碧酒醺酣爭撼白榆花
　蹋碎九光霞
　
　
　
　
　
　
　
　
　
　
御選歴代詩餘巻十二
　欽定四庫全書
御選歴代詩餘巻十三目錄(四十/六字)
　　　清平樂(上/)
　　　　李白(二首/)
　　　　南唐李煜
　　　　韋莊(六首/)
　　　　歐陽炯
　　　　毛熙震
　　　　孫光憲(二首/)
　　　　馮延已(二首/)
　　　　晏殊(三首/)
　　　　歐陽修
　　　　晏幾道(八首/)
　　　　張先(二首/)
　　　　蘇軾
　　　　黄庭堅(二首/)
　　　晁補之(二首/)
　　　陳師道(二首/)
　　　李豸
　　　李之儀(三首/)
　　　毛滂(十二首/)
　　　趙令畤
　　　王安國
　　　王觀
　　　蘇庠
　　　劉涇
　　　周紫芝(六首/)
　　　謝逸(二首/)
　　　呂渭老
　　　王安中(二首/)
　　　向子諲(三首/)
　　　李邴
　　　蔡伸(三首/)
　　　趙師俠(三首/)
　　　劉一止
　　　趙長卿(八首/)
　　　張元幹(二首/)
　　　呂本中(二首/)
　　　朱敦儒(三首/)
　　　曽覿(二首/)
　　　侯寘
　　　朱雍
　　　辛棄疾(九首/)
　　　張孝祥(二首/)
　　　程垓(三首/)
　　　徐照
　　　許棐
　　　呂勝已
　　　　袁去華(四首/)
　
　
　
　
　
　
　
　
　
　
　
　
　
　
御選歴代詩餘巻十三目録
　欽定四庫全書
御選歴代詩餘巻十三(四十/六字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　清平樂(上/)
　　　　(或多令字一名憶蘿月四十六字換頭另叶/平韻有託為唐詞通體叶仄韻非正格也)
　　　　清平樂　　　　　　　　　　　　　　　李　　白
　禁庭春晝鶯羽披新繡百草巧求花下鬭祗賭珠璣滿
　斗　日晚却理殘妝御前閒舞霓裳誰道腰支窈窕折
　旋笑得君王
　　　　前調　　　　　　　　　　　　　　　　李　　白
　禁闈秋夜月探金牎罅玊帳鴛鴦噴蘭麝時落銀燈香
　灺　女伴莫話孤眠六宮羅綺三千一笑皆生百媚宸
　衷敎在誰邊
　　　　前調　　　　　　　　　　　　　　　南唐李煜
　别來春半觸目愁腸斷砌下落梅如雪亂拂了一身還
滿　鴈來音信無憑路遥歸夢難成離恨恰如春草更
行更逺還生
　　前調　　　　　　　　　　　　韋　莊
春愁南陌故國音書隔細雨霏霏棃花白並拂畫簾金
額　盡日相望王孫塵滿衣上淚痕誰向橋邊吹笛駐
馬西望消魂
　　前調　　　　　　　　　　　　韋　莊
野花芳草寂寞關山道柳吐金絲鶯語早惆悵香閨暗
老　羅帶悔結同心獨凭朱䦨思深夢覺半牀斜月小
牎風觸鳴琴
　　前調　　　　　　　　　　　　韋　莊
鶯啼殘月繡閣香燈滅門外馬嘶郎欲别正是落花時
節　妝成不畫蛾睂含愁獨倚金扉去路香塵莫埽埽
即郎去歸遲
　　前調　　　　　　　　　　　　韋　莊
綠楊春雨金線飄千縷花拆香枝黄鸝語玊勒雕鞍何
處　碧牎望斷燕鴻翠簾睡眼溟濛寶瑟誰家彈罷含
悲斜倚屏風
　　前調　　　　　　　　　　　　韋　莊
何處遊女蜀國多雲雨雲解有情花解語窣地繡羅金
縷　妝成不整金鈿含羞待月秋千住在綠楊隂裏門
臨春水橋邊
　　前調　　　　　　　　　　　　韋　莊
瑣牎春暮滿地棃花雨君不歸來情又去紅淚散霑金
縷　夢魂飛斷煙波傷心不奈春何空把金鍼獨坐鴛
鴦愁繡雙窠
　　前調　　　　　　　　　　　　歐陽炯
春來街砌春雨如絲細春地滿飄紅杏蔕春燕舞随風
勢　春幡細縷春繒春閨一㸃春燈自是春心撩亂非
關春夢無憑
　　前調　　　　　　　　　　　　毛熙震
春光欲暮寂寞閒庭户粉蝶雙雙穿檻舞簾捲晚天疎
雨　含愁獨倚閨幃玊爐煙斷香微正是銷魂時節東
風滿院花飛
　　前調　　　　　　　　　　　　孫光憲
等閒無語春恨如何去終是疎狂留不住花暗柳濃何
處　盡日目斷魂飛晚牎斜界殘暉長恨朱門薄暮繡
鞍驄馬空歸
　　前調　　　　　　　　　　　　孫光憲
愁腸欲斷正是青春半連理分枝鸞失伴又是一塲離
散　掩鏡無語睂低思随芳草淒淒憑仗東風吹夢與
郎終日東西
　　前調　　　　　　　　　　　　馮延已
雨晴煙晚綠水新池滿雙燕飛來垂柳院小閣畫簾髙
巻　黄昏獨倚朱䦨西南新月睂彎砌下落花風起羅
衣特地春寒
　　前調　　　　　　　　　　　　馮延已
西園春早夾徑抽新草冰散漪瀾生碧沼寒在梅花先
老　與君同飲金杯飲餘相取徘徊次第小桃将發軒
車莫厭頻來
　　前調　　　　　　　　　　　　晏　殊
春來秋去往事知何處燕子歸飛蘭泣露光景千留不
住　酒䦨人散匆匆閒階獨倚梧桐記得去年今日依
前黄葉西風
　　前調　　　　　　　　　　　　晏　殊
金風細細葉葉梧桐墜綠酒初嘗人易醉一枕小牎濃
睡　紫薇朱槿花殘斜陽却照䦨干雙燕欲歸時節銀
屏昨夜微寒
　　前調　　　　　　　　　　　　晏　殊
紅牋小字説盡平生意鴻鴈在天魚在水惆悵此情誰
寄　斜陽獨倚西樓遥山恰對簾鈎人面不知何處綠
波依舊東流
　　前調　　　　　　　　　　　　歐陽修
小庭春老碧砌紅萱草長憶小䦨閒共遶攜手綠叢含
笑　别來音信全乖舊期前事堪猜門掩日斜人靜落
花愁㸃青苔
　　前調　　　　　　　　　　　　晏幾道
留人不住醉解蘭舟去一櫂碧濤春水路過盡曉鶯啼
處　渡頭楊柳青青枝枝葉葉離情此後錦書休寄畫
樓雲雨無憑
　　前調　　　　　　　　　　　　晏幾道
千花百草送得春歸了拾翠人稀紅漸少葉底杏青梅
小　小瓊閒抱琵琶雪香微透輕紗正好一枝嬌豔當
年獨占韶華
　　前調　　　　　　　　　　　　晏幾道
煙輕雨小紫陌香塵少謝客池塘生綠草一夜紅梅先
老　旋題羅帶新詩重尋楊柳佳期強半春寒去後幾
番花信來時
　　前調　　　　　　　　　　　　晏幾道
春雲綠處又見歸鴻去側帽風前花滿路冶葉倡條情
緒　紅樓桂酒新開曽攜翠䄂同來醉弄影娥池水短
簫吹落殘梅
　　前調　　　　　　　　　　　　晏幾道
波紋碧皺曲水清明後折得疎梅香滿袖暗喜春紅依
舊　歸來紫陌東頭金釵換酒銷愁柳影深深細路花
梢小小層樓
　　前調　　　　　　　　　　　　晏幾道
么絃寫意意密絃聲碎書得鳳箋無限事猶恨春心難
寄　臥聽疎雨梧桐雨餘淡月朦朧一夜夢魂何處那
回楊葉樓中
　　前調　　　　　　　　　　　　晏幾道
雙紋彩袖笑捧金船酒嬌妙如花輕似柳勸客千春長
夀　豔歌更倚疎絃有情須醉尊前恰是可憐時候玉
嬌今夜初圓
　　前調　　　　　　　　　　　　晏幾道
蓮開欲徧一夜秋聲轉殘綠斷紅香片片長是西風堪
怨　莫愁家住溪邊採蓮心事年年誰管水流花謝月
明昨夜蘭船
　　前調(李閣/使席)　　　　　　　　　　張　先
清歌逐酒醉臉鮮霞透櫻小杏青寒食後衣換縷金輕
繡　畫堂新月朱扉嚴城夜鼓歸遲細看玉人妝面春
工不在花枝
　　前調　　　　　　　　　　　　張　先
青袍如草得意還年少馬躍綠螭金絡腦寒食乍臨新
曉　曲橋斜度鸞橋西園一片笙簫自欲賸留春住風
光無奈飄飄
　　前調　　　　　　　　　　　　蘇　軾
清淮濁汴更在江西岸紅斾到時黄葉亂霜入梁王故
苑　秋原何處攜壺停驂訪古踟蹰雙廟遺風尚在漆
園傲吏應無
　　前調　　　　　　　　　　　　黄庭堅
黄花當户已覺秋容暮雲夢南州逢笑語心在歌邊舞
處　使君一笑睂開新晴照酒尊來且樂尊前現在休
思走馬章臺
　　前調　　　　　　　　　　　　黄庭堅
春歸何處寂寞無行路若有人知春去處喚取歸來同
住　春無蹤跡誰知除非問取黄鸝百囀無人能解因
風吹過薔薇
　　前調　　　　　　　　　　　　晁補之
炎天畏景午漏那堪永何苦相仍愁簿領短壑清溪牽
興　瑤臺月下曽逢何由却覩冰容一笑為驅煩暑故
人元是清風
　　前調　　　　　　　　　　　　晁補之
寒風鴈度聲向千門去也到文闈校文處也到文君繡
户　背燈解帶魂驚長安此夜秋聲早是夜寒不寐五
更風雨無情
　　前調　　　　　　　　　　　　陳師道
秋聲殷地葉葉無留意冰簟流光團扇墜驚起雙栖燕
子　夜堂簾合廻廊風帷吹亂凝香臥看一庭明月曉
寒不耐初凉
　　前調　　　　　　　　　　　　陳師道
秋光燭地簾幕生秋意露葉翻風驚鵲墜暗落青林紅
子　微行聲斷長廊熏爐衾換生香滅燭却延明月攬
衣先怯微凉
　　前調　　　　　　　　　　　　李　豸
落梅嗚咽黯淡城頭月吹滿江天驚夢蝶喚起畫樓傷
别　簾風輕觸銀鈎梧桐玉露新秋底事瑣牎深夜素
娥常伴人愁
　　前調(橘/)　　　　　　　　　　　李之儀
西江霜後萬㸃縇晴晝璀璨寄來光欲溜正值文君病
酒　畫屏斜倚牎紗睡痕猶帶朝霞為問清香韻絶何
如解語梅花
　　前調　　　　　　　　　　　　李之儀
蕭蕭風葉似與更聲接欲寄明璫非為怯夢斷蘭舟桂
楫　學書只寫鴛鴦却應無奈愁腸安得一雙飛去春
風芳草池塘
　　前調　　　　　　　　　　　　李之儀
仙家庭院紅日看看晚一朶梅花挨枕畔玊指幾回拈
看　擁衾不比尋常天涯無限思量看了又還重嗅分
明不為清香
　　前調(千葉/芝)　　　　　　　　　　毛　滂
鏤煙翦霧􁗃鞢無層數苜蓿青深煩雪兔引到祥華開
處　仙人手翳朝陽清都絳闕相將來覆東封翠輦好
遮化日舒長
　　前調(絳河清/三首)　　　　　　　　　毛　滂
絳河千歳一照昇平事萬里青銅開碧霽俯見南山晚
翠　紺寒不翅湘酃清于練靜江澄流向萬年觴裏玊
波可但如澠
　　前調　　　　　　　　　　　　毛　滂
銀河秋浪遥出崑崙上忽變澄瀾添碧漲可道昇平無
象　黄雲濁霧初開榮光休氣徘徊試覓當時五老金
泥玊檢將來
　　前調　　　　　　　　　　　　毛　滂
天連翠瀲九折玻瓈軟回挽金堤清宛轉疑是蓬萊清
淺　吾君欲濟如何唐虞風順無多自有松舟桂楫一
帆三代同波
　　前調(太師/生辰)　　　　　　　　　　毛　滂
娟娟月滿冉冉梅花暖春意初長寒力淺漸擬芳菲滿
眼　當時吉夢重重間生天子三公付與人間桃李年
年管領春風
　　前調(月夕小酌/娑羅花下)　　　　　　　　毛　滂
雲峰秀疊露冷瑠璃葉北畔娑羅花弄雪香度小橋淡
月　與君蹋月尋花玉人雙捧流霞吸盡杯中花月仙
風相送還家
　　前調(元夕/)　　　　　　　　　　毛　滂
東風桂影低拂姮娥鏡鏡裏妝寒酥粉瑩越恁十分端
正　素光行處随人柳邊照見青春一片笙簫何處花
隂定有遺簪
　　前調(春蘭/)　　　　　　　　　　毛　滂
曲房青瑣淺笑櫻桃破睡起三竿紅日過冷了沉香殘
火　東風偏管伊家剰敎遞與穠華誰送一懷春思玉
臺燕拂菱花
　　前調(送賈耘老盛/德常還郡)　　　　　　　毛　滂
杏花時候庭下雙梅痩天上流霞凝碧袖起舞與君為
壽　兩橋風月同來東堂且沒塵埃煙艇何時重理更
憑風月相催
　　前調(燭下/見花)　　　　　　　　　　毛　滂
風揺灺燼吹下桃花影醉倒碧鋪眠碎錦誰伴香迷酒
凝　少年不解辜春年來減盡春心猶下繡簾遮定不
敎風雨侵凌
　　前調　　　　　　　　　　　　毛　滂
杯深莫厭強看桃花面記得陽和初一線便恁芳菲滿
眼　明年春色重來東堂花為誰開我在蘆花深處釣
磯雨綠莓苔
　　前調　　　　　　　　　　　　毛　滂
錦屛夜夜繡被熏蘭麝帳捲芙蓉長不下垂盡銀臺蠟
灺　臉痕微著流霞瞢騰越恁穠華破睡半殘妝粉月
随雪到梅花
　　前調　　　　　　　　　　　　趙令畤
春風依舊著意隋堤柳搓得鵝兒黄欲就天氣清明時
候　去年紫陌青門今宵雨魄雲魂斷送一生憔悴能
消幾箇黄昏
　　前調　　　　　　　　　　　　王安國
留春不住費盡鶯兒語滿地殘紅宮錦汚昨夜南園風
雨　小憐初上琵琶曉來思遶天涯不肯畫堂朱户春
風自在楊花
　　前調(應制/)　　　　　　　　　　王　觀
宜春小苑處處花開滿學得紅妝紅要淺催上金車要
看　君王曲宴瑶池小舟掠水如飛奪得錦標歸去匆
匆不惜羅衣
　　前調(詠巖/桂)　　　　　　　　　　蘇　庠
斷巖流水香度青林底元配騷人蘭與芷不數春風桃
李　淮南叢桂小山詩翁合得攀翻身在十洲三島心
遊萬壑千巖
　　前調　　　　　　　　　　　　劉　涇
深沉院宇枕簟清無暑睡起花隂初轉午一霎雲飛過
雨　雨餘隱隱殘雷夕陽却照庭槐莫把珠簾垂下妨
他雙燕歸來
　　前調　　　　　　　　　　　　周紫芝
蘆洲晚靜雨罷江如鏡屬玉雙飛棲不定數㸃晚來煙
艇　夢回滿眼凄凉一成無奈思量舟在綠楊堤下蟬
嘶欲盡斜陽
　　前調　　　　　　　　　　　　周紫芝
煙鬟斂翠柳下門初閉門外一川風細細沙上暝禽飛
起　今宵水畔樓邊風光宛似當年月到舊時明處共
誰同倚䦨干
　　前調　　　　　　　　　　　　周紫芝
青春欲暮柳下將飛絮月到階前梅子樹啼得杜鵑飛
去　人歸不掩朱門一成過了黄昏只有瑣牎紅蠟照
人猶自銷魂
　　前調　　　　　　　　　　　　周紫芝
團欒小樹天與香無數薄豔不禁風日苦賸著紅油遮
護　移栽未到江南香山鼻觀先參勾引老情偏醉錦
熏籠暖春酣
　　前調　　　　　　　　　　　　周紫芝
淺妝勻靚一㸃閒心性臉上羞紅凝不定惱亂酒愁花
病　晚來淚揾殘霞墜鬟小玊釵斜細雨一簾春恨東
風滿地桃花
　　前調　　　　　　　　　　　　周紫芝
東風庭户紅滿桃花樹準擬蹋青南陌路雙鳳繡鞵新
做　秋千月挂黄昏畫堂深掩朱門立盡花隂歸去此
時别是銷魂
　　前調　　　　　　　　　　　　謝　逸
曉風殘角月裏梅花落宿酒醒時滋味惡翠被輕寒漠
漠　夢回一㸃相思逺山暗蹙雙睂不覺肌膚痩玊但
知帶減腰圍
　　前調　　　　　　　　　　　　謝　逸
花邊柳際已漸知春意歸信不知何日是舊恨欲拚無
計　故人零落西東題詩待倩歸鴻惟有多情芳草年
年處處相逢
　　前調　　　　　　　　　　　　呂渭老
水瓶石硯敗壁蝸書篆牎下日舒縫衲線屋角晚風飛
霰　上元燈火佳時長廊笑語追随髙臥一幡紙帳覺
來月貫南枝
　　前調　　　　　　　　　　　　王安中
花時微雨未減春分數占取簾疎花密處把酒聽歌金
縷　斜風輕度濃香閒情正與春長向晚紅燈入坐嘗
新青杏隨觴
　　前調　　　　　　　　　　　　王安中
煙雲千里一抹西山翠碧瓦紅樓山對起樓下飛光流
水　錦堂風月依然後池蓮葉田田縹緲貫珠歌裏從
容倒玉尊前
　　前調(桂二/首)　　　　　　　　　　向子諲
秋光如水釀作鵝黄蟻散入千巖桂樹裏惟許修門人
醉　輕鈿重上風鬟不禁月冷霜寒步障深沈歸去依
然愁滿空山
　　前調　　　　　　　　　　　　向子諲
人間塵外一種寒香蕊疑是月娥天上醉戲把黄雲挼
碎　使君坐嘯清江騰芳飛譽無雙興寄小山叢桂詩
成棐几明牎
　　前調(巖桂贈/韓叔夏)　　　　　　　　　向子諲
呉頭楚尾蹋破芒鞵底萬壑千巖秋色裏不耐惱人風
味　而今老我薌林世間百不關心獨喜愛香韓夀能
來同醉花隂
　　前調　　　　　　　　　　　　李　邴
露花煙柳春思濃如酒幾陣狂風新雨後滿地落紅鋪
繡　風流何處疎狂厭厭恨結柔腸又是危䦨獨倚一
川煙草斜陽
　　前調　　　　　　　　　　　　蔡　伸
綵舟雙櫓六月臨平路小雨輕風消晚暑遶岸荷花無
數　玉人璨枕方牀遥知待月西廂昨夜有情風月今
宵特地凄涼
　　前調　　　　　　　　　　　　蔡　伸
南牎月滿繡被堆香㬉若恨春宵更漏短應訝郎歸又
晚　征帆初落橋邊迎門一笑嫣然今夜流霞共酌何
妨金盞垂蓮
　　前調　　　　　　　　　　　　蔡　伸
明眸秀色肌理凝香雪羅綺叢中標韻别捧酒歌聲清
越　不辭醉臉潮紅却愁歸騎匆匆回首綠牎朱戸斷
腸明月清風
　　前調　　　　　　　　　　　　趙師俠
舞風輕燕繚繞深深院晝永人閒簾不巻時聽鶯簧巧
囀　清和天氣隂隂南風初奏薫琴喚起午牎新夢愁
添一掬歸心
　　前調　　　　　　　　　　　　趙師俠
一宵風雨春與人俱去春解再來花作主只有行人無
據　殷勤滿酌離觴陽關唱起愁腸苦恨無情杜宇聲
聲呌斷斜陽
　　前調(迎春花一/名金腰帶)　　　　　　　　趙師俠
纖濃嬌小也解爭春早占得中央顔色好裝㸃枝枝新
巧　東皇初到江城殷勤先去迎春乞與黄金縷帶壓
持紅紫紛紛
　　前調　　　　　　　　　　　　劉一止
相望呉楚逺信無憑據欲倩東風吹淚去化作愁雲恨
雨　春應已到三呉楚江日夜東徂惟有泝流魚上不
知尺素來無
　　前調(梅花/)　　　　　　　　　　趙長卿
楚梅嬌小好是霜天曉宿酒惱人香暗繞浸影碧波池
沼　生成素淡芳容不須抹黛勻紅準擬成隂結子莫
敎枉費春工
　　前調　　　　　　　　　　　　趙長卿
霽光搖目春入郊原綠殘雪壓枝堆爛玊時向林間簌
簌　杖藜細履平沙醉中一任敧斜落日數聲啼鳥香
風滿路梅花
　　前調　　　　　　　　　　　　趙長卿
秋容眼界隨寓渾堪愛逺岫連天横淡靄望斷孤鴻飛
外　夕陽紅樹林坰重重錦障横陳一段江南景色倩
誰為下丹青
　　前調(早起/聞鶯)　　　　　　　　　　趙長卿
綺疏新曉學語雛鶯巧煙暖瑤階梧葉老滿地東風芳
草　少年不合風流償他酒債花愁望斷綠蕪春去銷
魂嬾上層樓
　　前調(晚晴/賞荷)　　　　　　　　　　趙長卿
水鄉清楚襟袖消袢暑綽約藕花初過雨出浴楊妃無
語　葡萄滿酌玻璃已􁨣一醉酬伊浪捲夕陽紅碎池
光飛上簾幃
　　前調(初夏/舞宴)　　　　　　　　　　趙長卿
清和時候底事休敎痩滿酌流霞看舞袖步步錦裀紅
縐　六么舞到虚催幾多深意徘徊􁨣了明朝中酒為
伊更飲瓊杯
　　前調　　　　　　　　　　　　趙長卿
鴻來燕去又是秋光暮冉冉流年嗟暗度這心事還無
據　寒牎露冷風清旅魂幽夢頻驚何日利名俱賽為
余笑下愁城
　　前調　　　　　　　　　　　　趙長卿
紫簫聲斷牎底春愁亂試著青衫羞自看窄似年時一
半　一春常自厭厭新來愁思重添香冷倦熏金鴨日
髙不捲珠簾
　　前調　　　　　　　　　　　　張元幹
明珠翠羽小綰同心縷好去呉淞江上路寄與雙魚尺
素蘭橈飛取歸來愁睂待得伊開相見嫣然一笑眼
波先入郎懷
　　前調　　　　　　　　　　　　張元幹
亂山深處雪擁溪橋路曉日乍明催客去驚起玉鴉翻
樹　翠衾香煗檀灰一枝想見疎梅憑仗東風説與畫
睂人共春回
　　前調(柳花/)　　　　　　　　　　呂本中
柳塘新漲艇子操雙槳閒倚曲樓成悵望是處春愁一
様　傍人幾㸃飛花夕陽又送棲鴉試問畫樓西畔暮
雲恐近天涯
　　前調　　　　　　　　　　　　呂本中
故人何處同在江南路百種舊愁分不去枉被飛花留
住　舊愁百種誰知除非是見伊時最是一春多病等
閒過了荼䕷
　　前調(木樨/)　　　　　　　　　　朱敦儒
人間花少菊小芙蓉老冷淡仙人偏得道買定西風一
笑　前身元是江梅黄姑㸃破冰肌只有暗香猶在飽
參清似南枝
　　前調　　　　　　　　　　　　朱敦儒
亂紅深翠樓閣春風外蝴蝶成團飛照水睡鴨無人驚
起　身閒更覺身輕酒壺歌扇隨行芳草綠楊堤畔一
聲初聽啼鶯
　　前調　　　　　　　　　　　　朱敦儒
相留不住又趁東風去樓外夕陽芳草路今夜短亭何
處　杏花斜壓䦨干珠簾不捲春寒惆悵黄昏前後離
情酒病厭厭
　　前調　　　　　　　　　　　　曽　覿
松姿不老獨立蓬萊杪風捲流蘇香霧曉又是江梅開
了　丹青早畫麒麟貂蟬自屬王門聞道碧桃花綻一
枝枝祝千春
　　前調　　　　　　　　　　　　曽　覿
豔苞初拆偏借東君力上苑棃花風露濕新染臙脂顔
色　玊人小立簾櫳輕勻媚臉妝紅斜插一枝雲鬢看
誰剩得春風
　　前調　　　　　　　　　　　　侯　寘
忍寒滋味枝染薔薇水攬照青溪花影碎笑殺夭桃穠
李　一生占斷春妍偏宜月露娟娟欲寄江南春信亂
鴉㸃破雲箋
　　前調(梅/)　　　　　　　　　　　朱　雍
雪開瑶徑素蕊迎春影樓上玉聲三弄定無奈幽香翻
陣　凌晨不事鉛華化工却付春花流水殘陽江上清
隨月色低斜
　　前調　　　　　　　　　　　　辛棄疾
茅簷低小溪上青青草醉裏呉音相媚好白髮誰家翁
媪　大兒鋤豆溪東中兒正織雞籠最喜小兒無賴溪
頭看剥蓮蓬
　　前調(宿博山/王氏菴)　　　　　　　　　辛棄疾
遶牀饑鼠蝙蝠翻燈舞屋上松風吹急雨破紙牎間自
語　平生塞北江南歸來華髮蒼顔布被秋宵夢覺眼
前萬里江山
　　前調(山園書/所見)　　　　　　　　　辛棄疾
連雲松竹萬事從今足拄杖東家分社肉白酒牀頭初
熟　西風棃棗山園兒童偷把長竿莫遣旁人驚去老
夫靜處閒看
　　前調(梅/)　　　　　　　　　　　辛棄疾
斷崖疎竹竹裏藏冰玊路轉清溪三百曲香滿黄昏雪
屋　行人繫馬疎籬折殘猶有髙枝留得東風數㸃只
緣嬌嫰春遲
　　前調(木樨/二首)　　　　　　　　　　辛棄疾
月明秋曉翠蓋團團好碎翦黄金敷恁小都著葉兒遮
了　折來休似年時小牎能有髙低無頓許多香處只
消三兩枝兒
　　前調　　　　　　　　　　　　辛棄疾
東園向曉陣陣西風好喚起仙人金小小翠羽玲瓏裝
了　一枝枕畔開時羅幃翠幙低垂恁地十分遮護打
牎早有蜂兒
　　前調(憶呉江/賞木樨)　　　　　　　　　辛棄疾
少年痛飲憶向呉江醒明月團團髙樹影十里水沉煙
冷　大都一㸃宮黄人間直恁芬芳怕是秋天風露染
敎世界都香
　　前調(呈趙/昌甫)　　　　　　　　　　辛棄疾
雲煙草樹山北山南雨溪上行人相背去惟有啼鴉一
處門前萬斛春寒梅花可煞摧殘使我長忘酒易要
君不作詩難
　　前調(書王德由/主簿扇)　　　　　　　　辛棄疾
溪回沙淺紅杏都開徧鸂鶒不知春水暖猶傍垂楊春
岸　片帆千里輕船行人想見攲眠誰似先生髙舉一
行白鷺青天
　　前調　　　　　　　　　　　　張孝祥
光塵撲撲宮柳低迷緑鬬鴨䦨干春詰曲簾額微風繡
蹙　碧雲青翼無憑困來小倚雲屏楚夢未禁春晚黄
鸝猶自聲聲
　　前調(詠梅/)　　　　　　　　　　張孝祥
吹香嚼蕊獨立東風裏欲凍雲驕天似水羞殺夭桃穠
李　如今見説䦨干不禁月冷霜寒嶺上驛程人逺城
頭戍角聲乾
　　前調(紅木樨/答友)　　　　　　　　　程　垓
秋香誰買散入琉璃界㸃綴小紅全不礙還却鉛華餘
債　夜來月底相期一枝未覺香遲恰似青綾帳底絳
羅初試裠兒
　　前調(詠雪/)　　　　　　　　　　程　垓
疎疎整整風急花無定紅燭照筵寒欲凝時見篩簾玉
影　夜深明月籠紗醉歸凉面香斜猶有惜梅心在滿
庭誤作吹花
　　前調　　　　　　　　　　　　程　垓
綠深紅少柳外横橋小雙燕不知幽夢好驚起碧牎春
曉　起來瞢𩮰多時玉臺金鏡慵移多少春愁未説却
來閒數花枝
　　前調　　　　　　　　　　　　徐　照
綠圍紅繞一枕屏山曉怪得今朝偏起早笑道海棠開
了　迎人捲上珠簾小螺未佛睂尖貪敎玉籠鸚鵡楊
花飛滿妝匳
　　前調　　　　　　　　　　　　許　棐
鳳雙鸞偶天上人間有檐玉無聲花影痩夜淺春濃時
候　别來幾度寒宵六橋風月迢迢燈下有誰相伴一
方紅濕鮫鮹
　　前調　　　　　　　　　　　　呂勝已
紅塵乆住仙馭凌波去本似行雲無定處那更臘殘風
雨　瑶芳片片輕飛但留青子欒枝孤負歳寒幽意如
今却與春宜
　　前調　　　　　　　　　　　　袁去華
嫩凉新霽明月光如洗長笛一聲煙際起人在危樓獨
倚　夜深風露娟娟抱琴誰和流泉只有乗鸞仙子見
人愁絶無眠
　　前調　　　　　　　　　　　　袁去華
春愁錯莫風定花猶落鬬草蹋青閒過却乳燕鳴鳩自
樂　行人江北江南滿庭萱草毶毶且恁忘憂可矣只
他怎解宜男
　　前調(贈歌/者)　　　　　　　　　　袁去華
移商換羽花底流鶯語唱徹秦娥君且住腸斷能消幾
許　勸觥斜注微波眞情著在誰那只怕如今歸去酒
醒無奈愁何
　　前調(瑞香/)　　　　　　　　　　袁去華
爭妍占早只有梅同調紫暈丁香青蓋小比似横枝更
　好　日烘錦被熏香老夫惱得顚狂把酒花前一笑醉
　鄉别有風光
　
　
　
　
　
　
　
　
　
　
　
　
　
御選歴代詩餘巻十三
　欽定四庫全書
御選歴代詩餘巻十四目録(四十/六字)
　　　清平樂(下/)
　　　　劉克莊(三首/)
　　　　趙彦端
　　　　王千秋(二首/)
　　　　陳亮
　　　　黄機(六首/)
　　　　劉鎮
　　　　李泳
　　　　戴復古
　　　　趙汝迕
　　　　盧祖皋(二首/)
　　　　髙觀國(二首/)
　　　　韓淲
　　　　洪瑹
　　　盧炳(二首/)
　　　潘牥
　　　吳文英
　　　陳允平
　　　周密(六首/)
　　　張炎(十一首/)
　　　石孝友(三首/)
　　　李肩吾(二首/)
　　　林正大
　　　李萊老
　　　李彭老
　　　趙與仁
　　　李清照
　　　朱淑真
　　　孫道絢
　　　王庭筠(二首/)
　　　韓玉
　　　段成巳(二首/)
　　　李俊民
　　　元好問(二首/)
　　　張𢎞範
　　　劉秉忠
　　　程鉅夫
　　　盧摯(三首/)
　　　劉因(五首/)
　　　白樸(二首/)
　　　顔奎
　　　張翥(二首/)
　　　張埜(二首/)
　　　顧徳輝
　　　劉基
　　　楊基(三首/)
　　　　吳子孝(二首/)
　　　　吳山(二首/)
　　　　周用
　　　　王錫爵(二首/)
　　　　儲昌祚
　　　　莫是龍
　　　　陳繼儒(二首/)
　　　　王坊
　　　　陳子龍
　　　　朱灝
　　　　謝小湄
　　　　無名氏
　
　
　
御選歴代詩餘巻十四目録
　欽定四庫全書
御選歴代詩餘巻十四(四十/六字)
　　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　清平樂(下/)
　　　　清平樂　　　　　　　　　　　　　　　劉克莊
　纖雲埽迹萬頃玻瓈色醉跨玉龍遊八極歴歴天青海
　碧　水晶宫殿飄香羣仙方按霓裳消得幾多風露變
　敎人世清凉
　　　　前調　　　　　　　　　　　　　　　　劉克莊
　風髙浪快萬里騎蟾背曽識姮娥真體態素面原無粉
　黛　身遊銀闕珠宫俯看積氣濛濛醉裏偶揺桂樹人
　間喚作凉風
　　　　前調(舞姬/)　　　　　　　　　　　　　　劉克莊
　宫腰束素只怕能輕舉好築避風臺䕶取莫遣驚鴻飛
　去　一團香玉温柔笑顰俱有風流貪與蕭郎睂語不
知舞錯伊州
　　前調(席上/贈人)　　　　　　　　　　趙彦端
桃根桃葉一樹芳相接春到江南二三月迷損東家蝴
蝶　殷勤蹋取青陽風前花正低昻與我同心栀子報
君百結丁香
　　前調　　　　　　　　　　　　王千秋
吹花何處桃葉江頭路碧錦障泥衝暮雨一霎峭寒如
許　歸來索酒銀瓶潮紅秋水増明却自不禁春惱偎
人低度歌聲
　　前調　　　　　　　　　　　　王千秋
喚雲且住莫作龍池舞五月人間須好雨為埽無邊煩
暑　畦秧鍼緑重生壺天表裏俱清林外桔槔閒挂省
渠多少心情
　　前調　　　　　　　　　　　　陳　亮
銀屏繡閣不道鮫綃薄嘶騎匆匆塵漠漠還過夕陽邨
落　亂山千疊無情今宵遮斷人行兩處香消夢覺一
般曉月秋聲
　　前調　　　　　　　　　　　　黄　機
釵頭蝴蝶舞趁梅邊雪酒瀉黄縢光奪月歲歲年年蕉
葉　邊城鶯喚春堤沙塲馬到秋肥脫却熊韜虎略換
渠金甲牙旗
　　前調(江上/九日)　　　　　　　　　　黄　機
西風獵獵又是登髙節一片情深無處說秋滿江頭紅
葉　誰憐鬢影凄凉新來更㸃吳霜孤負萸囊菊盞年
年客裏重陽
　　前調　　　　　　　　　　　　黄　機
風煙韶膩春事三之二說與人生行樂耳富貴古來如
此　西園巳有心期姚黄魏紫開時纖指金荷瀲灩香
脣銀竹參差
　　前調　　　　　　　　　　　　黄　機
煙融雨膩春去三之二了却蘭亭修禊事拚與仙翁一
醉　方壺日月偏長清容花草吹香辦取此身强健功
名飽看諸郎
　　前調　　　　　　　　　　　　黄　機
曉牎晴日一㸃黄金橘萬事如毛隨日出多少人間頭
白　未春長恨春遲春來生怕春歸辦取揭天簫鼓莫
敎孤負荼䕷
　　前調　　　　　　　　　　　　黄　機
西園啼鳥留得春多少客裏情懐無日好愁損連天芳
草　博山灰冷香殘微風吹滿銀箋卓午花陰不動一
雙蝴蝶團圓
　　前調(趙園/避暑)　　　　　　　　　　劉　鎮
柳陰庭院簾約風前燕著雨荷花紅半斂消得盈盈緑
扇　竹光野色生寒玉纖雪藕氷盤長記酒醒人静暗
香吹月䦨干
　　前調　　　　　　　　　　　　李　泳
亂雲將雨飛過鴛鴦浦人在小樓空翠處分得一襟離
緒　片帆隱隱歸舟天邊雪捲雲浮今夜夢魂何處青
山不隔人愁
　　前調　　　　　　　　　　　　戴復古
今朝欲去忽有人留處說與江頭楊柳樹繫我扁舟且
住　十分酒興詩腸難禁冷落秋光借取春風一笑狂
夫到老猶狂
　　前調　　　　　　　　　　　　趙汝迕
初鶯細雨楊柳低愁縷煙浦花橋如夢裏猶記倚樓别
語　小屏依舊圍香恨抛薄醉殘妝判却寸心雙淚為
他花月凄凉
　　前調　　　　　　　　　　　　盧祖皋
柳邊深院燕語明如翦消息無憑聽又嬾隔斷畫屏雙
扇　寶杯金縷紅牙醉魂幾度兒家何處一春遊蕩夢
中猶恨楊花
　　前調　　　　　　　　　　　　盧祖皋
錦屏開曉寒入宫羅峭脈脈不知春又老簾外舞紅多
少　舊時駐馬香街如今細雨蒼苔殘夢不成重理一
雙蝴蝶飛來
　　前調(秋葉/)　　　　　　　　　　髙觀國
盤枝翦翠葉葉西風意吹上玉人雲鬢底無限新凉氣
味　飄蕭露捲煙柔絶憐不逐溪流寄語多情宋玉悲
秋得似宜秋
　　前調　　　　　　　　　　　　髙觀國
春蕪雨濕燕子低飛急雲壓前山羣翠失煙水滿湖輕
碧　小蓮相見灣頭清寒不到青樓請上琵琶絃索今
朝破得春愁
　　前調　　　　　　　　　　　　韓　淲
蕭然在澗景色秋來冠幾縷明霞紅未斷矯首時時遐
觀　回思五馬清游分明前輩風流留作山間佳話更
誰愁上睂頭
　　前調(漁父/)　　　　　　　　　　洪　瑹
陣鴻驚處一網沈江渚落葉亂風和細雨撥棹不如歸
去　蘆花輕泛微瀾篷牎獨自清閒一覺遊仙好夢任
他竹冷松寒
　　前調　　　　　　　　　　　　盧　炳
琉璃翦葉㸃綴黄金屑雅淡幽姿風味别翠影婆娑弄
月　秋光占斷江南清香鼻觀先叅一朶折來和露烏
雲髻畔斜簪
　　前調　　　　　　　　　　　　盧　炳
方池小小風皺玻瓈皎數朶荷花開更好把住薫風一
笑　芳容淡注臙脂亭亭翠蓋相依只欠一雙鸂鶒便
如畫厎屏帷
　　前調　　　　　　　　　　　　潘　牥
凄凄芳草怨得王孫老瘦損腰圍羅帶小長是錦書來
少　玉簫吹落梅花曉煙猶透輕紗驚起半簾幽夢小
牎淡月啼鴉
　　前調(書栀子/畫扇)　　　　　　　　　吳文英
柔柯翦翠蝴蝶雙飛起誰墮玉鈿花徑裏香帶薫風臨
水　露紅滴下秋枝金泥不染禪衣結得同心成了任
敎春去多時
　　前調　　　　　　　　　　　　陳允平
鳯城春淺寒壓花梢顫有約不來梁上燕十二繡簾空
捲　去年共倚秋千今年獨倚䦨干誤了海棠時候不
成直待花殘
　　前調　　　　　　　　　　　　周　密
吹梅聲咽簾捲初弦月一寸春霏消蕙雪愁染垂楊帶
結　畫橋平接金沙軟紅淺隔兒家燕子未歸門掩晩
妝空對菱花
　　前調　　　　　　　　　　　　周　密
曉鶯嬌咽庭户溶溶月一樹緗桃飛茜雪紅豆相思漸
結　看看芳草平沙遊韀猶未歸家自是蕭郎飄泊錯
敎人恨楊花
　　前調　　　　　　　　　　　　周　密
詩情畫意只在䦨干裏雲露天低生爽氣一片吳山越
水　宫煙醉柳春晴海風細雨秋明喚取九霞飛珮夜
凉跨鶴吹笙
　　前調　　　　　　　　　　　　周　密
錦城春曉苑陌芳菲早可是杜陵人未老日日酒迷花
惱　歸韀新倚方醒醒來還有新吟人與杏花俱醉春
風一路聞鶯
　　前調　　　　　　　　　　　　周　密
小橋縈緑密葉藏吟屋千頃風煙森萬玉依舊輞川韋
曲　臨流照影何人悠然倚杖看雲柳色翠迷山色泉
聲清和蟬聲
　　前調　　　　　　　　　　　　周　密
圖書一室春暖垂簾隙花滿翠壺熏硯席睡覺半牎晴
日　手寒不了殘棋篝香細勘唐碑無酒無詩情緒欲
梅欲雪天時
　　前調　　　　　　　　　　　　張　炎
候蛩凄斷人語西風岸月落沙平江似練望盡蘆花無
鴈　暗敎愁損蘭成可憐夜夜闗情只有一枝梧葉不
知多少秋聲
　　前調　　　　　　　　　　　　張　炎
暗香千樹結屋中間住明月一方流水䕶夢入棃雲深
處　清氷隔斷塵埃無人蹋碎蒼苔一自逋仙歸後吟
詩不下山來
　　前調　　　　　　　　　　　　張　炎
黒雲飛起夜月啼湘鬼魂返雲根無二紙千古不隨流
水　薌心淡染清華似花還似非花要與閒梅相處孤
山山下人家
　　前調(牡丹/)　　　　　　　　　　張　炎
百花開後一朶疑堆繡絶色年年常似舊因甚不隨春
痩　脂㾗淡約蜂黄可憐獨倚新妝太白醉遊何處定
應忘了沉香
　　前調(平原/牧馬)　　　　　　　　　　張　炎
轡揺銜鐵蹴蹋平原雪勇趁軍聲曽汗血閒過昇平時
節　茸茸春草天涯涓涓野水晴沙多少驊騮老去至
今猶困鹽車
　　前調(題倦/耕圖)　　　　　　　　　　張　炎
一犂初卸息影斜陽下角上漢書何不挂老子近來慵
跨　煙村草樹離離臥看流水忘歸莫飲山中清味怕
敎洗耳人知
　　前調　　　　　　　　　　　　張　炎
采芳人杳頓覺遊情少客裏看春多草草總被詩愁分
了　去年燕子天涯今年燕子誰家三月休聽夜雨如
今不是催花
　　前調(題墨仙/雙清圖)　　　　　　　　　張　炎
丹丘瑶草不許秋風埽記得對花曽被惱猶似前時春
好　湘皋閒立雙清相看波冷無聲獨說長生未老不
知老却梅兄
　　前調(題畫/蘭)　　　　　　　　　　張　炎
三花一葉比似前時别煙水茫茫無處說冷却西湖風
月　貞芳只合深山紅塵了不相闗留得許多清影幽
香不到人間
　　前調(題平沙/落鴈圖)　　　　　　　　　張　炎
平沙流水葉老蘆花未落鴈無聲還有字一片瀟湘古
意　扁舟記得幽尋相尋只在寒林莫趁春風飛去玉
關夜雪猶深
　　前調　　　　　　　　　　　　張　炎
五湖一葉風浪何時歇醉裏不知花影别依舊空山明
月　夜深鶴怨歸遲此時那處堪歸門外一株楊柳折
來多少相思
　　前調　　　　　　　　　　　　石孝友
山明水嫩瀟灑桐廬郡極目風煙無限景說也如何得
盡　自憐俗狀塵容幾年斷梗飄蓬借使嚴陵知道祇
應笑問東風
　　前調　　　　　　　　　　　　石孝友
天涯重九獨對黄花酒醉撚黄花和淚嗅憶得去年攜
手　去年同醉流霞醉中折盡黄花還是黄花時候去
年人在天涯
　　前調　　　　　　　　　　　　石孝友
惱花風雨斷送春將暮百計留春春不住那更送春歸
去　今朝且賦歸歟明年春滿皇都共泛桃花錦浪與
公同醉西湖
　　前調　　　　　　　　　　　　李肩吾
夢魂尋徧忽向尊前見好似烏衣春社燕軟語東風庭
院　丁寜記取兒家碧雲隱約紅霞直下小橋流水門
前一樹桃花
　　前調　　　　　　　　　　　　李肩吾
東風無用吹得愁睂重有意迎春無意送門外濕雲如
夢　韶光九十慳慳俊游回首闗山燕子可憐人去海
棠不分春寒
　　前調(括李白/採蓮曲)　　　　　　　　　林正大
若耶溪女笑隔荷花語日照新妝明楚楚香袖風飄輕
舉　誰家白面遊郎兩三遥映垂楊醉蹋落花歸去躊
蹰空斷柔腸
　　前調　　　　　　　　　　　　李萊老
日寒風細庭館浮花氣白髪潘郎吟欲醉緑暗蘼蕪干
里　西園南浦東城一春多少閒情日暮采蘋歌逺夢
回喚得愁醒
　　前調　　　　　　　　　　　　李彭老
緑牎初曉枕上聞啼鳥不恨王孫歸不早只恨天涯芳
草　錦書紅淚千行一春無限思量折得垂楊寄與絲
　
　　前調　　　　　　　　　　　　趙與仁
柳絲揺露不綰蘭舟住人宿溪橋知那處一夜風聲千
樹　曉樓望斷天涯過鴻影落寒沙可惜些兒秋意等
閒過了黄花
　　前調　　　　　　　　　　(宋媛/)李清照
年年雪裏常插梅花醉挼盡梅花無好意贏得滿衣清
淚　今年海角天涯蕭蕭兩鬢生華看取晩來風勢故
應難看梅花
　　前調　　　　　　　　　　(宋媛/)朱淑真
風光緊急三月俄三十擬欲留連計無及緑野煙愁露
泣　倩誰寄語春宵城頭畫鼓輕敲繾綣臨岐囑付來
年早到梅梢
　　前調(雪/)　　　　　　　　　(宋媛/)孫道絢
悠悠颺颺做盡輕模様半夜蕭蕭牎外響多在梅邊竹
上　朱樓向晩簾開六花片片飛來無奈熏爐煙霧騰
騰扶上金釵
　　前調(杏花/)　　　　　　　　　　王庭筠
今年春早到處花開了只有此枝春恰到月底輕顰淺
笑　風流全似梅花承牎疎影横斜夢想溪南溪北竹
籬茅舍人家
　　前調(應制/)　　　　　　　　　　王庭筠
瓊枝瑶月簾捲黄金闕宫鬢蛾兒雙翠葉㸃綴離離閙
雪　東風扇影低還紅雲不隔天顔夜夜華燈萬樹年
年碧海三山
　　前調(贈棊/者)　　　　　　　　　　韓　玉
梅花照雪渾似人清絶香疊紺螺雙背結曽侍霓旌絳
節　如今却向塵寰棊中寄箇蕭閒縱便阿郎多事也
須偷畫春山
　　前調(薛子余/生子)　　　　　　　　　段成巳
東君調䕶錯怨春遲暮一葉蘭芽今始露香滿君家庭
户　抱看玉骨亭亭精神秋水分明自是人間英物不
須更試啼聲
　　前調(送張君美/之任安西)　　　　　　　　段成巳
雞聲戒曉催上長安道賓幕雍容年正妙人物風流温
嶠　政成海泳江涵門䦨剰有餘閒公事不妨行樂春
風韋杜城南
　　前調　　　　　　　　　　　　李俊民
黄花今吐纔是秋光暮依舊滿城風又雨勾引錦囊詩
句　東籬尚可重遊羨君來往風流莫惜尊前健倒這
回節去蜂愁
　　前調　　　　　　　　　　　　元好問
香凝嬌聚玉立臨春樹細看司花留意處都在輕匀淺
注　相逢南陌東城有情只是無情說與新來憔悴鶯
兒不解丁寜
　　前調　　　　　　　　　　　　元好問
離腸宛轉痩覺妝㾗淺飛去飛來雙乳燕消息知郎近
逺　樓前小雨珊珊海棠簾幙輕寒杜宇一聲春去樹
頭無數青山
　　前調　　　　　　　　　　　　張𢎞範
闗河南北有鴈無消息落日樓頭人正憶啼鳥一聲山
碧　鶯鶯燕燕爭春紅塵馬足車輪惟有新豐豪客東
風老淚沾巾
　　前調　　　　　　　　　　　　劉秉忠
彩雲盤結何處歌聲咽歌罷彩雲歸絳闕掉下階前明
月　月華千古分明照人一似無情不道天涯離客夣
回愁對三更
　　前調　　　　　　　　　　　　程鉅夫
新來酒户想勝看花處帶得春行平壤路同笑同歌同
住　灤陽近却山家芒鞵夜夜丹霞流水落花歸思蒼
煙白石生涯
　　前調(送友/)　　　　　　　　　　盧　摯
朱絃三歎寶瑟凝塵滿更奈芙蓉秋思晩湘浦離歌欲
斷　往年尊俎風流憶君送客江樓此日江樓送客忘
懐頼有沙鷗
　　前調　　　　　　　　　　　　盧　摯
年時寒食直到清明日草草杯盤聊自適不管家徒四
壁　今年寒食無家東風恨滿天涯早是海棠睡去莫
敎醉了棃花
　　前調　　　　　　　　　　　　盧　摯
海棠癡絶忙甚都開徹不是蕪菁花上蝶誰為清明作
節　溪山今日無塵繡衣却待禁春莫遣鳴騶多事老
夫也是遊人
　　前調(山亭/留宿)　　　　　　　　　　劉　因
山翁醉也欲返黄茅舍醉裏忽聞留我者說道羣花未
謝　脫巾就臥松龕覺來詩思方酣欲借白雲為墨淋
漓灑徧晴嵐
　　前調　　　　　　　　　　　　劉　因
青松偃蹇不受春風管松下幽人心自逺驚怪人間日
短　微茫雲海蓬萊十年一度春來爭信門前桃李年
年花落花開
　　前調　　　　　　　　　　　　劉　因
青天仰面臥看浮雲巻蒼狗白衣千萬變都被幽人窺
見　偶然夢見華胥覺來花影扶疎牎下魯論誰誦呼
來共咏舞雩
　　前調　　　　　　　　　　　　劉　因
雨晴簫鼓四野歡聲舉平昔飲山今飲雨來就老農歌
舞　半生負郭無田寸心萬國豐年誰識山翁樂處野
花啼鳥欣然
　　前調(棊/)　　　　　　　　　　　劉　因
棊聲清美盤礴青松底門外行人遥指示好箇爛柯仙
子　輸贏都付欣然興䦨依舊髙眠山鳥山花相語翁
心不在棊邊
　　前調(朩犀/花)　　　　　　　　　　白　樸
碧雲葉厎萬㸃黄金蕊更看薔薇清露洗澤國秋光如
水　餘生牢落江南幽香鼻觀曽叅見說小山招隱夢
魂夜夜雲巖
　　前調　　　　　　　　　　　　白　樸
箜篌小字夢覺參差是不種仙家白玉子著甚閒消好
事　桃花門外重重一言半語相通縈損題詩崔䕶幾
回南陌春風
　　前調(留王/靜得)　　　　　　　　　　顔　奎
留君少住且待晴時去水鶴夜深雲外語明日棠棃花
雨　尊前不盡餘情都上鳴絃細聲二十四番風後緑
陰芳草長亭
　　前調　　　　　　　　　　　　張　翥
階庭晝永繞石芭蕉影半嚲雲鬟慵不整寂寞朝酲乍
醒　緗裠翠被風流背人無限嬌羞玉腕一雙跳脫欠
伸渾是春愁
　　前調(約道人/看杏花)　　　　　　　　　張　翥
東風陣陣第幾番花信騃李癡桃消息近寫取鸞牋試
問　君家楊柳牆東杏花初吐生紅好喚一牀金鴈明
朝來醉春風
　　前調　　　　　　　　　　　　張　埜
别離心軟爭似交情淺去路愁腸千百轉回首高城天
逺　斷雲寒雨西樓落霞孤鶩南州應滿歸期約定忍
敎劃損搔頭
　　前調　　　　　　　　　　　　張　埜
日長庭館尚問寒深淺底事今年花倍晩柳外東風未
軟　韶光巳近春分小桃猶指霜㾗天意憐予病起故
敎遲吐清芬
　　前調(題桐花/道人巻)　　　　　　　　　顧徳輝
鳯簫聲度十二瑶臺暮開徧瓊花千萬樹纔入謝家詩
句　仙人酌我流霞夢中知是誰家酒醒休扶上馬為
君一洗琵琶
　　前調(早春/)　　　　　　　　　　劉　基
春風欲到小草先知道黄入新荑顔色好圖遣王孫歸
早　興來䇿杖微行杖頭布穀初鳴喜見兒童相報牆
根薺菜先生
　　前調(江寕/春館)　　　　　　　　　　楊　基
梅酸杏小人與春俱老一架荼䕷開徧了能得歡娛多
少　陰陰緑樹青苔都無半㸃塵埃寄語此中猿鶴先
生早晩歸來
　　前調　　　　　　　　　　　　楊　基
狂歌醉舞俯仰成今古短髪蕭蕭纔幾縷聽徧江南春
雨　歸來茅屋三間桃花流水潺潺莫向牎前種竹先
生要看西山
　　前調(柳/)　　　　　　　　　　　楊　基
欺煙困雨拂拂愁千縷曽把腰肢羞舞女贏得輕盈如
許　猶寒未暖時光将昏漸曉池塘記取春來楊柳風
流全在輕黄
　　前調　　　　　　　　　　　　吳子孝
碧山池小秋入池波早開盡荷花花巳老緑葉翠莖猶
好　年光如與人期不容白髪生遲坐對江山一笑酒
䦨且唱清詞
　　前調　　　　　　　　　　　　吳子孝
春光初到簾外寒仍峭一樹梅花氷尚繞開處不禁風
裊　擁爐呵煉揮毫滿斟玉斚香醪勝似明光侍直曉
霜鵠立螭坳
　　前調(滕王/閣)　　　　　　　　　　吳　山
秋光如許鴈字排空去十二䦨干凝眺處簾捲西山暮
雨　白沙翠竹柴門落霞孤鶩江村况是亭皋葉下蕭
蕭最愴吟魂
　　前調　　　　　　　　　　　　吳　山
停歌罷舞俯仰成今古感慨不許題短句誰似三王詞
賦　秋屏翠埽朝暾仙人鐵柱長存休問滕王遺事蝶
羅銷盡香痕
　　前調　　　　　　　　　　　　周　用
檀槽絃索一曲清平樂日色曈曈花影薄試暖春光先
覺　重重簾幙羅幃風輕燕子交飛早晩書來問訊東
山開過薔薇
　　前調　　　　　　　　　　　　王錫爵
小橋西去漸逼幽香處正放梅花千萬樹月色横空滿
路　疑仙疑夢無端徧身只覺清寒一㸃塵纖都盡巳
成雪肺氷肝
　　前調　　　　　　　　　　　　王錫爵
荷開緑扇十里鋪湖面雖未著花紅朶現巳占清香一
片　趁前垂柳陰濃停鞭小駐從容髣髴江鄉風味引
將倦眼惺鬆
　　前調(春雪/)　　　　　　　　　　儲昌祚
雪眠風埽飄舞知多少盼斷天涯春色杳一夜銅峰都
老　金猊桂蠧重燃煙籠修竹千竿只有梅花添恨幾
枝早落階前
　　前調　　　　　　　　　　　　莫是龍
春光巳半無語空腸斷亭院落花脂粉亂埽却坐來還
滿　玉關消息難憑機頭錦字初成愁似故園芳草東
風一夜還生
　　前調　　　　　　　　　　　　陳繼儒
有兒事足一把茅遮屋若使薄田耕不熟添箇新生黄
犢　閒來也敎兒孫讀書不為功名種竹澆花釀酒世
家閉户先生
　　前調　　　　　　　　　　　　陳繼儒
漏長寒夜悶對孤燈地枕裏華胥思覂駕少個麴生相
迓　無人記省淵明玉樓凍合三更半巻黄庭初畢輕
雷忽起茶鐺
　　前調　　　　　　　　　　　　王　坊
春歸何處應是隨風去仔細追尋風去路只有亂紅無
數　年時曽囑東皇再休背我堂堂何事而今不顧竟
隨柳絮飄揚
　　前調　　　　　　　　　　　　陳子龍
繡簾花散難與東風算拈得金鍼絲又亂尚剰檀心一
半　幾回黛蹙雙蛾斜添紅縷微波閒看燕泥欲墮柳
絲吹滿輕羅
　　前調　　　　　　　　　　　　朱　灝
雨餘虹繫鸛負斜陽逝秀樹攢林紛若薺蜂蝶同徵花
稅　柴門過盡歸樵溪聲半入詩瓢淡靄空描戲墨狂
禽能發新謡
　　前調　　　　　　　　　　(明媛/)謝小湄
良辰初到春色隨時閙妝㸃蛾睂因甚早人在咸陽古
道　當年曽别長亭今朝嘶馬縈情寂寞黄昏時候𤨏
　牎夜夜風生
　　前調　　　　　　　　　　　　無名氏
　湘簾不捲繡閣愁添線小立調鸚生午倦無那風花一
　片　玉彎斜枕檀腮芙蓉藕上微開庭院濃陰寂寂窺
　人燕子飛來
　
　
　
　
　
　
　
　
　
　
御選歷代詩餘巻十四
　欽定四庫全書
御選歴代詩餘巻十五目録(四十/六字)
　　　更漏子(又一體/)
　　　　温庭筠(六首/)
　　　　韋莊
　　　　牛嶠(二首/)
　　　　毛文錫
　　　　顧敻
　　　　孫光憲(二首/)
　　　　毛熙震(二首/)
　　　　馮延巳(五首/)
　　　　晏殊(二首/)
　　　　晏幾道(四首/)
　　　　張先(二首/)
　　　　蘇軾
　　　　李之儀
　　　賀鑄(四首/)
　　　杜安世
　　　毛滂(三首/)
　　　向子諲(三首/)
　　　趙長卿
　　　許棐
　　　洪咨夔
　　　髙觀國
　　　歐良(二首/)
　　　石孝友
　　　蘇氏
　　　張淑芳
　　　劉基
　　　陳子龍
　　十二時
　　　晁補之
　　　謝懋
　　　無名氏(二首/)
　　畫堂春
　　　謝懋
　　海棠春
　　　馬莊父
　　卜算子(又一體/)
　　　杜安世
　　前調(又一體/)
　　　杜安世
　　浣溪沙(又一體/)
　　　顧夐
　　後庭花(又一體/)
　　　孫光憲
　　前調(又一體/)
　　　孫光憲
　　憶秦娥(又一體/)
　　　李白
　　　蘇軾
　　　秦觀
　　　晁補之
　　　李之儀
　　　周紫芝
　　　周邦彦
　　　万俟雅言
　　　向子諲
　　　蔡伸(二首/)
　　　趙師俠
　　　趙長卿
　　　張元幹
　　　曽覿(三首/)
　　　楊元咎
　　　范成大(五首/)
　　　陳三聘(五首/)
　　　張孝祥(四首/)
　　　程垓(二首/)
　　　楊萬里
　　　劉克莊(二首/)
　　　趙彦端
　　　王千秋(二首/)
　　　楊炎
　　　黄機
　　　韓淲
　　　汪莘
　　　沈端節
　　　房舜卿
　　　何夢桂
　　　無名氏(二首/)
　　　朱淑真
　　　孫道絢
　　　完顔璹
　　　趙秉文
　　　張翥(二首/)
　　　趙雍
　　　倪瓚(二首/)
　　　楊基
　　　王逹
　　　史鑑
　　　陳子龍
　　　陸卿子
　　　葉小鸞
　　　王微
　　前調(又一體/)
　　　賀鑄(二首/)
　　　　朱雍
　　　　程垓
　　　　陸游
　　　　張輯
　　　　高觀國
　　　　孫道絢
　　　　顔奎
　
　
　
　
　
　
　
　
御選歴代詩餘巻十五目録
　欽定四庫全書
御選歴代詩餘巻十五(四十/六字)
　　　　　　司經局洗馬掌局事兼翰林院修撰加二級(臣/)王奕清奉
㫖校刋
　　更漏子
　　　　(又一體雙調四十六字換頭起三字兩/句或兩叶仄韻或起平句歴代不拘也)
　　　　更漏子　　　　　　　　　　　　　　　温庭筠
　柳絲長春雨細花外漏聲迢遞驚塞鴈起城烏畫屏金
　鷓鴣　香霧薄透簾幕惆悵謝家池閣紅燭背繡簾垂
　夢長君不知
　　　　前調　　　　　　　　　　　　　　　温庭筠
　星斗稀鐘鼓歇簾外曉鶯殘月蘭露重柳風斜滿庭堆
　落花　虛閣上倚䦨望還似去年惆悵春欲暮思無窮
　舊歡如夢中
　　　　前調　　　　　　　　　　　　　　　　温庭筠
　金雀釵紅粉面花裏暫時相見知我意感君憐此情須
問天　香作穗蠟成淚還似兩人心意山枕膩錦衾寒
覺來更漏殘
　　前調　　　　　　　　　　　　温庭筠
相見稀相憶久睂淺淡煙如柳垂翠幕結同心待郎熏
繡衾　城上月白如雪蟬鬢美人愁絶宫樹暗鵲橋横
玉籤初報明
　　前調　　　　　　　　　　　　温庭筠
背江樓臨海月城上角聲嗚咽堤柳動島烟昏兩行征
鴈分　京口路歸帆渡正是芳菲欲度紅燭盡玉繩低
一聲村落雞
　　前調　　　　　　　　　　　　温庭筠
玉爐香紅蠟淚偏照畫堂秋思睂翠薄鬢雲殘夜長衾
枕寒　梧桐樹三更雨不道離情正苦一葉葉一聲聲
空階滴到明
　　前調　　　　　　　　　　　　韋　莊
鐘鼓寒樓閣暝月照古桐金井深院閉小庭空落花香
露紅　煙柳重春霧薄燈背水牎髙閣閒倚户暗沾衣
待郎郎不歸
　　前調　　　　　　　　　　　　牛　嶠
星漸稀漏頻轉何處輪臺聲怨香閣掩杏花紅月明楊
柳風　挑錦字記情事惟願兩心相似收淚語背燈眠
玉釵横枕邊
　　前調　　　　　　　　　　　　牛　嶠
南浦情紅粉淚爭奈兩人深意低翠黛巻征衣馬嘶霜
葉飛　招手别寸腸結還是去年時節書托鴈夢歸家
覺來江月斜
　　前調　　　　　　　　　　　　毛文錫
春夜䦨春恨切花外子規啼月人不見夢難憑紅紗一
㸃燈　偏怨别是芳節庭下丁香千結宵霧散曉霞暉
梁間雙燕飛
　　前調　　　　　　　　　　　　顧　敻
舊歡娛新悵望擁鼻含顰樓上濃柳翠晩霞微江鷗接
翼飛　簾半捲屏斜掩逺岫參差迷眼歌滿耳酒盈尊
前非不要論
　　前調　　　　　　　　　　　　孫光憲
燭熒煌香旖旎閒放一堆鴛被慵就寢獨無憀相思魂
欲銷　不㑹得這心力判了依前還憶空自怨奈伊何
别來情更多
　　前調　　　　　　　　　　　　孫光憲
聽寒更聞逺鴈半夜蕭孃深院扃繡户下珠簾滿庭噴
玉蟾　人語靜香閨冷紅幕半垂清影雲雨態蕙蘭心
此情江海深
　　前調　　　　　　　　　　　　毛熙震
秋色清河影淡深户燭寒光暗綃幌碧錦衾紅博山香
炷融　更漏咽蛩鳴切滿院霜華如雪新月上薄雲收
映簾懸玉鈎
　　前調　　　　　　　　　　　毛熙震
煙月寒秋夜靜漏轉金壺初永羅幕下繡屏空燈花結
碎紅　人悄悄愁無了思夢不成難曉長憶得與郎期
竊香私語時
　　前調　　　　　　　　　　　　馮延巳
金翦刀青絲髪香墨蠻牋親劄和粉淚一時封此情千
萬重　蓬垂鬢塵侵鏡巳分今生薄命將逺恨上高樓
寒江天外流
　　前調　　　　　　　　　　　　馮延巳
秋水平黄葉晩落日渡頭雲散捲珠箔挂金鈎暮潮人
倚樓　歡娛地思前事歌罷不勝沉醉消息逺夢魂狂
酒醒空斷腸
　　前調　　　　　　　　　　　　馮延巳
鴈南飛人獨坐看却一秋空過瑶草短菊花殘蕭條漸
向寒　簾幕裏青苔地誰信閒愁如醉星移後月圓時
風揺夜合枝
　　前調　　　　　　　　　　　　馮延巳
夜初長人近别夢覺一牎殘月鸚鵡睡蟪蛄鳴西風寒
未成　紅蠟燭弹棊局牀上畫屏山緑褰繡幌倚瑶琴
前懽淚滴襟
　　前調　　　　　　　　　　　　馮延巳
風帶寒枝正好蘭蕙無端先老情悄悄夢依依離人殊
未歸　褰羅幕凭朱閣不獨堪悲揺落月東出鴈南飛
誰家夜搗衣
　　前調　　　　　　　　　　　　晏　殊
蕣華濃山翠淺一寸秋波如翦紅日永綺筵開暗隨仙
馭來　遏雲聲廻雪袖占斷曉鶯春柳纔送目又顰睂
此情誰得知
　　前調　　　　　　　　　　　　晏　殊
雪藏梅煙著柳依約上春時候初送鴈欲聞鶯緑池波
浪生　探花開留客醉憶得去年情味金盞酒玉爐香
任他紅日長
　　前調　　　　　　　　　　　　晏幾道
檻花稀池草徧冷落吹笙庭院人去日燕西飛燕歸人
未歸　數書期尋夢意彈指一年春事新悵望舊悲凉
不堪紅日長
　　前調　　　　　　　　　　　　晏幾道
柳絲長桃葉小深院斷無人到紅日淡緑煙晴流鶯三
兩聲　雪香濃檀暈少枕上卧枝花好春思重曉妝遲
尋思殘夢時
　　前調　　　　　　　　　　　　晏幾道
柳間眠花裏醉不惜繡裠鋪地釵燕重鬢蟬輕一雙梅
子青　粉箋書羅袖淚還有可憐新意遮悶緑掩羞紅
晩來團扇風
　　前調　　　　　　　　　　　　晏幾道
露華髙風信逺宿醉畫簾低捲梳洗倦冶遊慵緑牎春
睡濃　綵條輕金縷重昨日小橋相送芳草恨落花愁
去年同倚樓
　　前調(流杯堂/席上作)　　　　　　　　　張　先
相君家賓宴集秋葉曉霜紅濕簾額動水紋浮綵花和
水流　薄霞裳酣酒面重把琵琶輕按廻畫撥抹么絃
一聲飛露蟬
　　前調　　　　　　　　　　　　張　先
杜陵春春樹晩傷别更堪臨逺南去信欲憑誰歸鴻多
北歸　小桃枝紅蓓發今夜昔時風月休苦憶說相思
此情人不知
　　前調(送孫/巨源)　　　　　　　　　　蘇　軾
水涵空山照市西漢二疏鄉里新白髪舊黄金故人恩
義深　東海頭山盡處自古客槎來去槎有信赴秋期
使君行即歸
　　前調　　　　　　　　　　　　李之儀
暑方煩人似愠悵望林泉幽峻情㑹處景偏長心清聞
妙香　寶幢低金鏁碎竹影桐陰牎外新事舊舊愁新
空嗟不見人
　　前調　　　　　　　　　　　　賀　鑄
上東門門外柳贈别每煩纖手一葉落幾番秋江南獨
倚樓　曲䦨干凝佇久薄暮更堪搔首無際恨見閒愁
侵尋天盡頭
　　前調　　　　　　　　　　　　賀　鑄
繡羅垂花蠟換問夜何其將半侵舄履促杯盤留歡不
作難　令隨􁡂歌應彈舞按霓裳前叚翻翠袖怯春寒
玉䦨風牡丹
　　前調　　　　　　　　　　　　賀　鑄
付金釵平斗酒未許解攜纖手吟警句寫詩愁遊驂為
少留　舊遊賒新夢後月映隔牎疎柳閒硯席賸衾稠
今秋似去秋
　　前調　　　　　　　　　　　　賀　鑄
酒三行琴再弄宛是和鳴雙鳯羅斗帳繡屏風濃香夜
夜同　去年懽今夕夢惆悵曉鐘初動休道夢覺來空
當時亦夢中
　　前調　　　　　　　　　　　　杜安世
雪肌輕花臉薄愁困不忺梳掠睂翠裊眼波長偎人言
語香　看難厭憐不足苦恨别離何速珠樹逺彩鸞孤
今生重見無
　　前調(熏香/曲)　　　　　　　　　　毛　滂
玉狻猊金葉暖馥馥香雲不斷長下著繡簾重怕隨花
信風　傍薔薇揺露㸃衣潤得香長逺雙枕鳯一衾鸞
柳煙花霧間
　　前調(初秋/雨後)　　　　　　　　　　毛　滂
緑牎寒清漏短帳厎沉香火㬉殘燭暗小屏彎雲峰遮
夢還　那些愁推不去分付一簷寒雨簷外竹試秋聲
空庭鶴喚人
　　前調(和孫公素汎/舟觀競渡)　　　　　　　毛　滂
柳藏煙雲漏日寒滿雕盤玉食風捲斾水揺天魚龍挾
彩船　水邊人波面樂太守與民同樂春好處總隨軒
花中誰狀元
　　前調(雪中韓叔/夏席上)　　　　　　　　向子諲
小牎前疎影下鸞鏡弄妝初罷梅似雪雪如人都無一
㸃塵　暮江寒人響絶更著朦朧微月山似玉玉如君
相思一笑温
　　前調(題趙伯山/清白軒)　　　　　　　　向子諲
竹孤青梅釅白更著使君清絶梅似竹竹如君須知徳
有鄰　月同髙風同調月底風前一笑翻翠影度浮香
與人風味長
　　前調　　　　　　　　　　　　向子諲
鵲橋邊牛渚上翠節紅旌相向承玉露御金風年年歲
歲同　嬾飛梭停弄杼遥想綵雲深處人咫尺似闗山
無聊獨倚䦨
　　前調　　　　　　　　　　　　趙長卿
日彤彤風蕩蕩簾外柳花飛颺紅有限緑無窮雨晴芳
徑中　腸寸結縈離别還是去年時節春暮也子規啼
傷春三月時
　　前調　　　　　　　　　　　　許　棐
淚淹紅腮褪粉等得玉銷花損羞阮鳯怯箏鸞指寒無
好彈　一庭雪半牎月又是獨眠時節孤枕怨小屏愁
天涯夢裏遊
　　前調(夜聞桂/香次韻)　　　　　　　　　洪咨䕫
眼生花燈綴粟人在黄金列屋金縷細道冠明膽瓶凉
意生　緩歌絃停酒斚待得香風吹下斜月轉斷雲回
風流不讓梅
　　前調　　　　　　　　　　　　髙觀國
玉簫閒清韻咽人倚畫䦨愁絶雲惱月月羞雲半溪梅
影昏　恨春風消散後夜夜數殘更漏情悄悄思依依
天寒一鴈飛
　　前調　　　　　　　　　　　　歐　良
畫樓深春晝永簾幙東風微冷鶯囀罷燕歸來佳人午
夢回　鬢釵横睂黛淺一捻楚腰纖軟推繡户倚雕䦨
無言看牡丹
　　前調　　　　　　　　　　　　歐　良
鬢慵梳睂慵畫獨自行來花下情脈脈淚垂垂此情知
為誰　雨初晴簾半捲兩兩銜泥新燕人比燕不成雙
枉敎人斷腸
　　前調　　　　　　　　　　　　石孝友
嚲吟鞭攲醉帽行盡闗山古道霜滿地水平田鴈兒聲
在天　北沙門南浦岸望得眼穿腸斷桐樹巷夢雲樓
玉兒應也愁
　　前調(寄季/玉妺)　　　　　　　　(宋媛/)蘇　氏
小䦨干深院宇依舊當時别處朱户鎻玉樓空一簾霜
日紅　弄珠江何處是望斷碧雲無際凝淚眼出重城
隔溪羌笛聲
　　前調　　　　　　　　　　(宋媛/)張淑芳
墨㾗香燈下淚㸃㸃愁人幽思桐花落蓼花殘鴈聲天
氣寒　雲棲月青溪塢忖到秋來更苦風淅淅水盈盈
淙淙激不平
　　前調(咏鴈/)　　　　　　　　　　劉　基
塞門雲湘浦樹畢竟故鄉何處楓葉渚蓼花磯水深繒
􁀯稀　蓬萊闕扶桑島極目茫茫煙草蘆荻老稻粱空
月明江上風
　　前調　　　　　　　　　　　　陳子龍
愁睂曉明妝夜多為海棠欲謝紗牎下繡牀間沈吟花
信寒　殘紅瀉餘香惹撩亂日長時也門寂寂意茫茫
憑他雙燕忙
　十二時
　　(一名桃花曲亦名憶/少年雙調四十六字)
　　十二時　　　　　　　　　　　晁補之
無窮官柳無情畫舸無根行客南山尚相送只髙城人
隔罨畫園林溪紺碧算重來盡成陳迹劉郎鬢如此
况桃花顔色
　　前調(寒食/)　　　　　　　　　　謝　懋
池塘緑徧王孫芳草依依斜日游絲捲晴晝繫東風無
力　蝶趁幽香蜂釀蜜鞦韆外臥紅堆碧心情費消遣
更棃花寒食
　　前調　　　　　　　　　　　　無名氏
疎疎整整斜斜澹澹盈盈脈脈徒憐暗香句笑棃花顔
色　羈馬蕭蕭行又急空回首水寒沙白天涯倦牢落
忽一聲長笛
　　前調　　　　　　　　　　　　無名氏
凄凉天氣凄凉院落凄凉時候孤鴻呌斜月伴寒燈殘
漏　落盡梧桐秋影痩菱鑑古畫睂難就重陽又近也
對黄花依舊
　畫堂春
　　(雙調四/十六字)
　　畫堂春　　　　　　　　　　　謝　懋
西風庭院雨垂垂黄花秋閏遲巳凉天氣未寒時纔褪
單衣　睡起枕痕猶在鬢鬆釵壓雲低玉匳重拂淡臙
脂情入雙睂
　海棠春
　　(或添令字亦名海棠/花雙調四十六字)
　　海棠春　　　　　　　　　　　馬莊父
柳腰暗怯花風弱紅映秋千院落歸逐鴈兒飛斜撼珍
珠箔　滿林翠葉臙脂萼不忍頻頻覷著䕶取一庭春
莫彈花間雀
　卜算子
　　(又一體雙調/四十六字)
　　卜算子　　　　　　　　　　　杜安世
尊前一曲歌歌裏千金意纔欲歌時淚巳流恨應更多
於淚　試問縁何事不語如癡醉我亦情多不忍聞怕
和我成憔悴
　　前調(又一/體)　　　　　　　　　　杜安世
深院花鋪地淡淡陰天氣水殿風微朱明景又别是愁
情味　有情奈無計謾惹成憔悴欲把羅巾暗傳寄細
認處斑㸃淚
　浣溪沙
　　(又一體雙調/四十六字)
　　浣溪沙　　　　　　　　　　　顧　敻
紅藕香殘翠渚平月籠虛閣夜蛩清天際鴻枕上夢兩
牽情　寳帳玉爐殘麝冷羅衣金縷暗塵生小牎凉孤
燭背淚縱横
　後庭花
　　(又一體雙調/四十六字)
　　後庭花　　　　　　　　　　　孫光憲
景陽鐘動宫鶯囀露凉金殿輕飇吹起瓊花綻玉葉如
翦　晩來髙閣上珠簾捲見墜香千片修蛾慢臉陪雕
輦後庭新讌
　　前調(又一/體)　　　　　　　　　　孫光憲
石城依舊空江國故宫春色七尺青絲芳草碧絶世難
得　玉英雕落盡更何人識野棠如織只是敎人添怨
憶悵望無極
　憶秦娥
　　(又一體雙調四十六字一名秦樓月一名碧雲深/一名雙荷葉雖列又一體然調名始自李白詞其)
　　(三十七字與四十一字皆後/人換格此為原調正格也)
　　憶秦娥　　　　　　　　　　　李　白
簫聲咽秦娥夢斷秦樓月秦樓月年年柳色霸陵傷别
　樂遊原上清秋節咸陽古道音塵絶音塵絶西風殘
照漢家陵闕
　　前調　　　　　　　　　　　　蘇　軾
雙溪月清光偏照雙荷葉雙荷葉紅心未偶緑衣偷結
　背風迎雨淚珠滑輕舟短棹先秋折先秋折煙鬟未
上玉杯微缺
　　前調　　　　　　　　　　　　秦　觀
暮雲碧佳人不見愁如織愁如織兩行征鴈數聲羌笛
　錦書難寄西飛翼無言只是空相憶空相憶紗牎月
淡影雙人隻
　　前調(送别/)　　　　　　　　　　晁補之
牽人意髙堂照碧臨煙水清秋至東山時伴謝公攜妓
　黄菊雖殘堪泛蟻乍寒猶有重陽味應相記坐中少
箇孟嘉狂醉
　　前調　　　　　　　　　　　　李之儀
清溪咽霜風洗出山頭月山頭月迎得雲歸還送雲别
　不知今是何時節凌歊望斷音塵絶音塵絶帆來帆
去天邊雙闕
　　前調　　　　　　　　　　　　周紫芝
東風歇香塵滿院花如雪花如雪看看又是黄昏時節
　無言獨自添香爇相思情緒無人說無人說照人只
有西樓斜月
　　前調　　　　　　　　　　　　周邦彦
香馥馥尊前有箇人如玉人如玉翠翹金鳯内家妝束
　嬌羞愛把睂兒蹙逢人只唱相思曲相思曲一聲聲
是怨紅愁緑
　　前調　　　　　　　　　　　万俟雅言
天如洗金波冷浸冰壺裏冰壺裏一年得似此宵能幾
　等閒莫把䦨干倚馬蹄去便三千里三千里幾重雲
岫幾重煙水
　　前調　　　　　　　　　　　　向子諲
蟲聲切柔腸欲斷傷離别傷離别幾行清淚界殘紅頰
　玉階白露侵羅韤下簾却望玲瓏月玲瓏月寒光零
亂照人愁絶
　　前調　　　　　　　　　　　　蔡　伸
湖光碧春花秋月無今昔無今昔十年往事盡成陳迹
　玉簫聲斷雲屏隔山遥水逺長相憶長相憶一生懷
抱為君牽役
　　前調　　　　　　　　　　　　蔡　伸
花陰月蘭堂夜宴神仙客神仙客江梅標韻海棠顔色
　良辰佳㑹誠難得花前一醉君休惜君休惜楚臺雲
雨今夕何夕
　　前調　　　　　　　　　　　　趙師俠
傷離索不堪凉月穿珠箔穿珠箔料應别後粉消瓊削
　無聊倚徧西樓角枝頭幾誤驚飛鵲驚飛鵲先來憔
悴更逢揺落
　　前調　　　　　　　　　　　　趙長卿
寒蕭索征鴻過盡離懐惡離懐惡江空天迥夜寒楓落
　有人應誤刀頭約情深翻恨郎情薄郎情薄夢回長
是半牀閒却
　　前調　　　　　　　　　　　　張元幹
桃花蕚雨肥紅綻東風惡東風惡長亭無際短書難託
　征衫辜負深閨約禁煙時候春羅薄春羅薄多應消
痩可忺梳掠
　　前調　　　　　　　　　　　　曽　覿
晴空碧吳山染就丹青色丹青色西風揺落可堪悽惻
　世情冷暖君應識鬢邊各自侵尋白侵尋白江南江
北幾時歸得
　　前調　　　　　　　　　　　　曽　覿
風蕭瑟邯鄲古道傷行客傷行客繁華一瞬不堪思憶
　叢臺歌舞無消息金尊玉管空陳迹空陳迹連天衰
草暮雲凝碧
　　前調　　　　　　　　　　　　曽　覿
暮雲蹙小亭帶雪斟􁘜醁斟􁘜醁一聲羌笛落梅簌簌
　舞衣旋趁霓裳曲倚䦨相對人如玉人如玉錦屏羅
幌漸成不足
　　前調　　　　　　　　　　　　楊无咎
情難足不堪黄帽催行速催行速扁舟一葉别愁千斛
　津亭送客驚相囑舉杯欲唱睂先蹙睂先蹙背人掩
面不能終曲
　　前調　　　　　　　　　　　　范成大
樓陰缺䦨干影外東廂月東廂月一天風露杏花如雪
　隔煙催漏金虯咽羅幃暗淡燈花結燈花結片時春
夢江南天闊
　　前調　　　　　　　　　　　　范成大
湘江碧故人同作湘中客湘中客東風回鴈杏花寒食
　温温月到藍橋側醒心絃裏春無極春無極明朝殘
夢馬嘶南陌
　　前調　　　　　　　　　　　　范成大
紗牎薄日紅穿幔催梳掠催梳掠新晴天氣畫簷聞鵲
　海棠逗曉都開却小雲先在䦨干角䦨干角楊花滿
地夜來風惡
　　前調　　　　　　　　　　　　范成大
珠簾狹巻簾西院花圍合花圍合晝長人靜雙雙蝴蝶
　花前苦殢金蕉葉瞢騰午睡扶頭怯扶頭怯閒愁無
限逺山斜疊
　　前調　　　　　　　　　　　　范成大
香羅薄帶圍寛盡無人覺無人覺東風日暮一簾花落
　西園空鎻秋千索簾垂簾捲閒池閣閒池閣黄昏香
火畫樓吹角
　　前調　　　　　　　　　　　　陳三聘
雲衣薄春晴自有東風掠東風掠試聽枝上幾聲乾鵲
　曲屏心事新題却離愁何用堆睂角堆睂角今朝莫
是打頭風惡
　　前調　　　　　　　　　　　　陳三聘
花前狹翠茵圍坐花陰合花陰合閒情不似一雙狂蝶
　春溝何處尋紅葉春寒料想羅衣怯羅衣怯午醺醒
未翠衾重疊
　　前調　　　　　　　　　　　　陳三聘
光風薄楊花欲謝春應覺春應覺一庭紅杏粉花吹落
　冶遊無復飛紅索凭高獨上湖邊閣湖邊閣黄昏獨
倚畫䦨西角
　　前調　　　　　　　　　　　　陳三聘
青樓缺樓心人倚黄昏月黄昏月入簾無奈柳緜吹雪
　誰人弄笛聲嗚咽傷春未解丁香結丁香結鱗鴻何
處路遥江闊
　　前調　　　　　　　　　　　　陳三聘
春膏集新雷忽起龍蛇蟄龍蛇蟄柳塘風快水流聲急
　傷心有淚憑誰裛尊前容易青衫濕青衫濕渡頭人
去野船鷗立
　　前調　　　　　　　　　　　　張孝祥
雲垂幕陰風慘淡天花落天花落千林瓊玖滿空鸞鶴
　征車縹緲穿花薄路迷一路増離索増離索楚溪山
水碧湘樓閣
　　前調(梅/)　　　　　　　　　　　張孝祥
梅花發寒梢挂著瑶臺月瑶臺月和羮心事履霜時節
　斷橋流水聲嗚咽行人立馬空愁絶空愁絶為誰凝
佇為誰攀折
　　前調(元夕/)　　　　　　　　　　張孝祥
元宵節鳯樓相對鼇山結鼇山結香塵隨歩柳梢微月
　多情又見珠簾揭遊人不放笙歌歇笙歌歇曉煙輕
散帝城宫闕
　　前調　　　　　　　　　　　　張孝祥
天一角南枝向我情如昨情如昨水寒煙淡霧輕雲薄
　吹花嚼蕊愁無託年華冉冉驚離索驚離索倩春留
住莫敎揺落
　　前調　　　　　　　　　　　　程　垓
情脈脈半黄橙子和香擘和香擘分明記得袖香薫窄
　别來人逺關山隔見梅不忍和花摘和花摘有書無
鴈寄誰歸得
　　前調　　　　　　　　　　　　程　垓
愁無語黄昏庭院黄梅雨黄梅雨新愁一寸舊愁千縷
　杜鵑呌斷空山苦相思欲訴人何許人何許一重雲
斷一重山阻
　　前調　　　　　　　　　　　　楊萬里
新春早春前十日春歸了春歸了落梅如雪野桃紅小
　老夫不管春催老只圖爛醉花前倒花前倒兒扶歸
去醒來牎曉
　　前調　　　　　　　　　　　　劉克莊
遊人絶緑陰滿野芳菲歇芳菲歇養蠶天氣採茶時節
　枝頭杜宇啼成血陌頭楊柳吹成雪吹成雪淡煙微
雨江南三月
　　前調　　　　　　　　　　　　劉克莊
修禊節晉人風味終然别終然别當時賓主至今清絶
　等閒寫就蘭亭帖豈知留與人間說人間說永和之
歲暮春之月
　　前調(瑞香/)　　　　　　　　　　趙彦端
香簌簌小山叢桂烘如玉烘如玉酒愁花暗柳腰如束
　煩君剰與陽春曲為君細拂衾羅馥衾羅馥一春幽
悶與君相續
　　前調　　　　　　　　　　　　王千秋
雲破碧作霜天氣西風急西風急一行征鴈數聲横笛
　挑燈試問今何夕柔腸底事愁如織愁如織紫苔庭
院悄無人跡
　　前調　　　　　　　　　　　　王千秋
雲葉舞寒林淺淡圍煙雨圍煙雨三三兩兩鴈投沙渚
　征帆暫落知何所短篷靜聽舟人語舟人語夜寒如
許客能眠否
　　前調　　　　　　　　　　　　楊　炎
東風寂垂楊舞困春無力春無力落紅不管杏花狼籍
　斷腸芳草萋萋碧新來怪底相思極相思極冷煙池
館又將寒食
　　前調　　　　　　　　　　　　黄　機
秋蕭索梧桐落盡西風惡西風惡數聲新鴈數聲殘角
　離愁不管人飄泊年年辜負黄花約黄花約幾重庭
院幾重簾幕
　　前調(茉莉/)　　　　　　　　　　韓　淲
香滴滴肌膚冰雪嬌無力嬌無力秋風凉冷有誰消得
　洗妝不奈雲鬟側璧堂珠院空相憶空相憶輕顰淺
笑小梅標格
　　前調　　　　　　　　　　　　汪　莘
村南北夜來陟覺霜風急霜風急征途情緒塞垣消息
　佳人獨抱琵琶泣一江明月空相憶空相憶寒衣未
絮荻花狼藉
　　前調　　　　　　　　　　　　沈端節
憑䦨獨南山影蘸杯心緑杯心緑悠然忽見卧披横軸
　西風暗度釵梁玉手香記得人簪菊人簪菊無窮幽
韻細看不足
　　前調　　　　　　　　　　　　房舜卿
與伊别相思一夜梅花發梅花發凄凉南浦斷橋斜月
　盈盈微歩凌波韤東風笑倚天涯闊天涯闊一聲羌
笛暮雲愁絶
　　前調　　　　　　　　　　　　何夢桂
傷離别江南鴈斷音書絶音書絶兩行珠淚寸腸千結
　傷心長記中秋節今年還似前年月前年月那知今
夜月圓人缺
　　前調(題蓬/萊閣)　　　　　　　　　　無名氏
煙漠漠海天揺蕩蓬萊閣蓬萊閣朱甍碧瓦半侵寥廓
　三生謾有長生藥茫茫雲海風濤惡風濤惡仙槎不
見暮沙潮落
　　前調　　　　　　　　　　　　無名氏
秋寂寂碧紗牎外人横笛人横笛天津橋上舊曽聽得
　宫妝玉指無人識龍吟水底聲初息聲初息月明江
岸數峰凝碧
　　前調　　　　　　　　　　(宋媛/)朱淑真
彎彎曲新年新月鈎寒玉鈎寒玉鳯鞵兒小翠睂兒蹙
　閙蛾雪柳添妝束燭龍火樹爭馳逐爭馳逐元宵三
五不如初六
　　前調(季温歸樵/陽書寄)　　　　　　(宋媛/)孫道絢
秋寂寞秋風夜雨傷離索傷離索老懐無奈淚珠零落
　故人一去無期約尺書忽寄西飛鶴西飛鶴故人何
處水村山郭
　　前調　　　　　　　　　　　　完顔璹
寒仍暑春來秋去無今古無今古梁園風月汴堤煙雨
　水涵天影秋如許夕陽低處征帆舉征帆舉一行驚
鴈數聲柔櫓
　　前調　　　　　　　　　　　　趙秉文
簫聲苦簫聲吹斷夷山雨夷山雨人空不見吹臺歌舞
　危樓目極傷平楚斷霞落日懐千古懐千古一杯還
酹信陵墳土
　　前調　　　　　　　　　　　　張　翥
江南北金鞍一去空消息空消息雞聲月店鴈聲霜驛
　春醪誰道濃無滴十分滿引渾無力渾無力離愁似
海怎生乾得
　　前調　　　　　　　　　　　　張　翥
金杯側東風易醉多情客多情客送君南浦送春南陌
　落花巧妒羅裠色舞紅變盡休輕拆休輕拆待他歸
看舊時寛窄
　　前調　　　　　　　　　　　　趙　雍
春寂寂重門半掩棃花白棃花白芳心如醉暗思當日
　金釵欲墜烏雲側佳人望斷天涯客天涯客今年又
過清明寒食
　　前調　　　　　　　　　　　　倪　瓚
扶疎玉蟾宫樹影䦨干曲䦨干曲一襟香露幾枝金粟
　姮娥鏡掩秋雲緑無端風雨聲相續聲相續不須澄
霽為沽醽醁
　　前調　　　　　　　　　　　　倪　瓚
參差玉笙聲暮起瑶臺曲瑶臺曲輕風香浸夜凉肌粟
　黄雲巧綴飛霞緑清吟未斷秋霖續秋霖續恐辜花
意倒尊中醁
　　前調(楊花/)　　　　　　　　　　楊　基
東風惡一溪春水楊花落楊花落惹人衫袖綴人簾幙
　纔飛却墮能纖弱倏來還去無拘著無拘著山遥水
逺任伊飄泊
　　前調　　　　　　　　　　　　王　逹
愁如縷誰家落日敲秋杵敲秋杵淡煙疎柳故人何許
　别來毎恨闗山阻征鴻影落芙蓉渚芙蓉渚短篷孤
竹幾聲疎雨
　　前調(湖上/次韻)　　　　　　　　　　史　鑑
湖邊寺樓臺舊是春遊地春遊地千花張錦兩山横翠
　西風䦨檻秋無際青山不改朱顔異朱顔異斷橋殘
柳伴人憔悴
　　前調(栁絮/)　　　　　　　　　　陳子龍
春漠漠香雲吹斷紅文幕紅文幕一簾殘夢任他飄泊
　輕狂無奈東風惡蜂黄蝶粉同零落同零落滿池萍
水夕陽樓閣
　　前調(感舊/)　　　　　　　　(明媛/)陸卿子
砧聲咽梅花夢斷紗牎月紗牎月半枝疎影一簾凄切
　心前舊願難重說花飛春老流鶯絶流鶯絶今宵試
問幾人離别
　　前調　　　　　　　　　　(明媛/)葉小鸞
湘簾揭梧桐落向銀牀咽銀牀咽半庭斜日數堆黄葉
　繡屏一縷消春怯花䦨又見飛蝴蝶飛蝴蝶怪他輕
薄搗衣時節
　　前調　　　　　　　　　　(明妓/)王　微
多情月偷雲出照無情别無情别清輝只似暫圓常缺
　傷心好對西湖說湖光如夣湖流咽湖流咽離愁又
似半明不滅
　　前調(又一/體)　　　　　　　　　　賀　鑄
曉朦朧前溪百鳥啼匆匆啼匆匆凌波人去拜月樓空
　舊年今日東門東鮮妝輝映桃花紅桃花紅吹開吹
落一任東風
　　前調(桑/)　　　　　　　　　　　賀　鑄
著春衫玉鞭鞭馬南城南南城南柔桑細草留住金銜
　粉娥采葉共親蠶蠶饑略許攜纖纖攜纖纖湔裙淇
上更待初三
　　前調(梅/)　　　　　　　　　　　朱　雍
風蕭蕭驛亭春信期春潮期春潮黄昏浮動誰在江皋
　碧雲冉冉横溪橋瓊車未至餘香飄餘香飄一簾疎
影月在花梢
　　前調　　　　　　　　　　　　程　垓
青門深海棠開後春陰陰春陰陰萬重雲水一寸歸心
　玉樓深鎖煙銷沉知他何日同登臨同登臨待收紅
淚細說如今
　　前調　　　　　　　　　　　　陸　游
玉花驄晩街金轡聲璁瓏聲璁瓏閒敧烏帽又過城東
　富春巷陌花重重千金沽酒酬春風酬春風笙歌圍
裏錦繡叢中
　　前調　　　　　　　　　　　　張　輯
風凄凄井欄絡緯驚秋啼驚秋啼凉侵好夢月正樓西
　捲簾望月知心誰闗河空隔長相思長相思碧雲暮
合有美人兮
　　前調　　　　　　　　　　　　髙觀國
棲烏驚隔牎月色寒於冰寒於冰淡移梅影冷印疎櫺
　幽香未覺魂先清無端勾起相思情相思情惱人無
　睡直到天明
　　　前調　　　　　　　　　　(宋媛/)孫道絢
　花深深一鈎羅韤行花陰行花陰閒將柳帶試結同心
　　日邊消息空沉沉畫睂樓上愁登臨愁登臨海棠開
　後望到如今
　　　前調　　　　　　　　　　　　顔　奎
　水雲幽怕黄霜竹生新愁生新愁如今何處倚月南樓
　　龍吟杳杳天悠悠騰蛟起鳯鳴箜篌鳴箜篌聽吹短
　氣江上無秋
　
　
　
　
　
　
御選歴代詩餘巻十五
　欽定四庫全書
御選歴代詩餘巻十六目錄(四十/七字)
　　　阮郎歸
　　　　南唐李煜
　　　　馮延已(二首/)
　　　　司馬光
　　　　歐陽修(二首/)
　　　　晏幾道(五首/)
　　　　張先
　　　　蘇軾(二首/)
　　　　黄庭堅(四首/)
　　　　秦觀(五首/)
　　　　晁補之(三首/)
　　　　李之儀
　　　　毛滂
　　　　蘇庠
　　　周紫芝(三首/)
　　　謝逸(三首/)
　　　周邦彦(二首/)
　　　曹組
　　　蔡伸
　　　趙師俠(二首/)
　　　趙長卿(三首/)
　　　曽覿
　　　侯寘(二首/)
　　　趙彦端(二首/)
　　　馬莊父
　　　王炎
　　　嚴仁
　　　徐照
　　　史達祖(二首/)
　　　翁孟寅
　　　洪瑹
　　　方千里(二首/)
　　　黄昇
　　　呉文英(五首/)
　　　蔣捷
　　　李演
　　　張炎
　　　翁元龍
　　　趙君舉
　　　王同祖
　　　魏氏
　　　詹正
　　　王從叔
　　　張埜
　　　劉基(二首/)
　　　呉子孝(二首/)
　　　呉寛
　　　張大烈(三首/)
　　　湯顯祖
　　　陳子龍
　　前調(又一體/)
　　　端淑卿
　　畫堂春(又一體/)
　　　秦觀(二首/)
　　　趙師俠
　　　趙長卿(二首/)
　　　趙鼎
　　　趙彦端
　　　鄭域
　　　呉子孝(二首/)
　　　莫是龍
　　　陸卿子
　　喜遷鶯(又一體/)
　　　南唐李煜
　　　和凝
　　　晏幾道
　　　夏竦
　　前調(又一體/)
　　　薛昭藴(三首/)
　　　許棐
　　前調(又一體/)
　　　韋莊(二首/)
　　　周邦彦(二首/)
　　　夏言
　　前調(又一體/)
　　　晏殊(二首/)
　　前調(又一體/)
　　　馮延已(二首/)
　　　　晏殊(二首/)
　　　前調(又一體/)
　　　　毛文錫
　　　前調(又一體/)
　　　　劉基
　　　　呉子孝(三首/)
　
　
　
　
　
　
　
　
　
御選歴代詩餘巻十六目録
　欽定四庫全書
御選歴代詩餘巻十六(四十/七字)
司經局洗馬掌局事兼翰林院修撰加二級(臣/)王奕清奉
㫖校刋
　　阮郎歸
　　　(用阮肇事名調一名醉桃源一名碧雲春一名鶴/冲天雙調四十七字以南唐李煜作為定體後人)
　　　(平仄互異/者皆非)
　　　　阮郎歸　　　　　　　　　南唐李煜
　東風吹水日銜山春來長是閒落花狼藉酒䦨珊笙歌
　醉夢間　春睡覺晚妝殘憑誰整翠鬟留連光景惜朱
　顔黄昏獨倚䦨
　　　前調　　　　　　　　　　　　馮延巳
　南園春半蹋青時風和聞馬嘶青梅如豆柳如絲日長
　蝴蝶飛　花露重草煙低人家簾幙垂鞦韆慵困解羅
　衣畫梁雙燕歸
　　　前調　　　　　　　　　　　　馮延巳
角聲吹斷隴梅枝孤牎月影低塞鴻無限欲驚飛城烏
休夜啼　尋斷夢掩香閨行人去路迷門前楊柳緑隂
齊何時聞馬嘶
　　前調　　　　　　　　　　　　司馬光
漁舟容易入深山仙家日日閒綺牎紗幌映朱顔相逢
醉夢間　松露冷海霞殷匆匆整棹還落花寂寂水潺
潺重尋此路難
　　前調　　　　　　　　　　　　歐陽修
劉郎何日是來期無心雲勝伊行雲猶解傍山扉郎行
去不歸　強勻面又芳菲春深輕薄衣桃花無語伴相
思隂隂月上時
　　前調　　　　　　　　　　　　歐陽修
落花浮水樹臨池年前心眼期見來無事去還思而今
花又飛　淺螺黛淡臙脂閒妝取次宜隔簾風雨閉門
時此情風月知
　　前調　　　　　　　　　　　　晏幾道
粉痕閒印玉尖纖啼紅傍曉匳舊寒新㬉尚相兼梅疎
待雪添　春冉冉恨懨懨章臺對巻簾箇人鞭影弄凉
蟾樓前側帽簷
　　前調　　　　　　　　　　　　晏幾道
來時紅日弄牎紗春紅入睡霞去時庭樹欲棲鴉香屏
掩月斜　收翠羽整妝華青驪信又差玉笙猶戀碧桃
花今宵未憶家
　　前調　　　　　　　　　　　　晏幾道
舊香殘粉似當初人情恨不如一春猶有數行書秋來
書更疎　衾鳳冷枕鸞孤愁腸待酒舒夢魂縱有也成
虚那堪和夢無
　　前調　　　　　　　　　　　　晏幾道
天邊金掌露成霜雲隨鴈字長綠盃紅䄂趁重陽人情
似故鄉　蘭佩紫菊簪黄殷勤理舊狂欲將沉醉換悲
凉清歌莫斷腸
　　前調　　　　　　　　　　　　晏幾道
晚妝長趁景陽鐘雙蛾著意濃舞腰浮動綠雲穠櫻脣
半㸃紅　憐美景惜芳容沉思暗記中春寒簾幙幾重
重楊花盡日風
　　前調(渭州/作)　　　　　　　　　　張　先
雙歌連袂近香猊歌隨鏤板齊分明珠索漱煙溪凝雲
定不飛　脣破㸃齒編犀春鶯莫亂啼陽關更在碧峰
西相看翠黛低
　　前調　　　　　　　　　　　　蘇　軾
緑槐髙柳咽新蟬薰風初入絃碧紗牎下水沉煙棋聲
驚晝眠　微雨過小荷翻榴花開欲然玉盃纖手弄清
泉瓊珠碎又圓
　　前調(集句/梅花)　　　　　　　　　　蘇　軾
暗香浮動月黄昏堂前一樹春東風何事入西鄰兒家
常閉門　雪肌冷玉容眞香腮粉未勻折花欲寄隴頭
人江東日暮雲
　　前調(茶二/首)　　　　　　　　　　黄庭堅
歌停檀板舞停鸞髙陽飲興䦨獸煙噴盡玉壺乾香分
小鳳團　雪浪淺露花圓捧甌春筍寒絳紗籠下躍金
鞍歸時人倚欄
　　前調　　　　　　　　　　　　黄庭堅
黔中桃李可尋芳摘茶人自忙月團犀胯鬬圓方研膏
入焙香　青箬裹絳紗囊品髙聞外江酒䦨傳盌舞紅
裳都濡春味長
　　前調　　　　　　　　　　　　黄庭堅
退紅衫子亂蜂兒衣寛只為伊為伊去得忒多時敎人
直是疑　長睡晚理妝遲愁多嬾畫睂夜來算得有歸
期燈花則甚知
　　前調　　　　　　　　　　　　黄庭堅
貧家春到也騷騷瓊漿注小槽老夫不出長蓬蒿鄰牆
開碧桃　木芍藥品題髙一枝煩翦刀傳盃猶似少年
豪醉紅侵雪毛
　　前調　　　　　　　　　　　　秦　觀
褪花新綠漸團枝撲人風絮飛秋千未拆水平堤落紅
成地衣　遊蝶困乳鶯啼怨春春怎知日長早被酒禁
持那堪更别離
　　前調　　　　　　　　　　　　秦　觀
宮腰裊裊翠鬟鬆夜堂深處逢無端銀燭隕秋風靈犀
得暗通　更有限恨無窮星河沈曉空隴頭流水各西
東佳期如夢中
　　前調　　　　　　　　　　　　秦　觀
瀟湘門外水平鋪月寒征棹孤紅妝飲罷少踟蹰有人
偷向隅　揮玉筯灑眞珠棃花春雨餘人人盡道斷腸
初那堪腸也無
　　前調　　　　　　　　　　　　秦　觀
碧天如水月如睂城頭銀漏遲綠波風動畫船移嬌羞
初見時　銀燭暗翠簾垂芳心兩自知楚臺魂斷曉雲
飛幽歡難再期
　　前調　　　　　　　　　　　　秦　觀
春風吹雨遶殘枝落花無可飛小池寒綠欲生漪雨晴
還日西　簾半捲燕雙歸諱愁無奈睂翻身整頓著殘
棋沈吟應刼遲
　　前調　　　　　　　　　　　　晁補之
小樓獨上暮鐘時紅霞樓外飛煙中逺鳥一雙歸城門
燈火微　横短吹傍危梯氷輪湧海遲天涯幽恨有誰
知凉風時動衣
　　前調(泛濟州/環溪)　　　　　　　　　晁補之
西城北渚舊追隨荒臺今是非白蘋無際綠蒲迷停舟
憶舊時　雙鴨戲亂鷗飛人家煙雨西不成攜手折芳
菲蘭橈惆悵歸
　　前調　　　　　　　　　　　　晁補之
一濠秋水淨漣漪紅妝照水嬉攀條尋藕怯船移浮萍
濕繡衣　臨好景惜輕歸夕陽洲渚迷城門燈火簇輪
蹄沙鷗飛去時
　　前調　　　　　　　　　　　　李之儀
朱脣玉羽下蓬萊佳時近早梅惜花情味乆安排枝頭
開未開　魂欲斷恨難裁香心休見猜果如何遜是仙
才何妨入夢來
　　前調　　　　　　　　　　　　毛　滂
雨餘煙草弄春柔芳郊翠欲流㬉風時轉柳花毬晴光
爛不收　紅盡處綠新稠穠華只暫留却因留下等閒
愁令人雙鬢秋
　　前調　　　　　　　　　　　　蘇　庠
西園風暖落花時緑隂鶯亂啼倚䦨無語惜芳菲絮飛
蝴蝶飛　緣底事減腰圍遣愁愁著睂波連春渚暮天
垂燕歸人未歸
　　前調　　　　　　　　　　　　周紫芝
酴醿花謝日遲遲楊花無數飛章臺側畔儘風吹飄零
無定期　煙漠漠草萋萋江南春盡時可憐蹤跡尚東
西故園何日歸
　　前調　　　　　　　　　　　　周紫芝
月櫺疎影照嬋娟閒臨小玉盤棗花金釧出纖纖棋聲
敲夜寒　飛電冷水精圓夜深人未眠笑催爐獸㬉衾
鴛莫敎銀漏殘
　　前調(西湖摘/楊梅)　　　　　　　　　周紫芝
西湖山下水潺潺滿山風雨寒枝頭紅日曉斕斑越梅
催染丹　連翠葉擁金盤玉池生乳泉此生三度試甘
酸欲歸歸尚難
　　前調　　　　　　　　　　　　謝　逸
花枝破蕾柳梢青春寒拂面輕一睂新月影三星銅荷
燭燼零　低鳳扇裊霓旌珊珊環珮聲坐間誰識許飛
瓊對郎仙骨清
　　前調　　　　　　　　　　　　謝　逸
風飄萬㸃落花飛殘紅枝上稀平蕪葉葉淡煙迷那堪
春鳥啼　風細細日遲遲輕紗疊雪衣多情多病嬾追
隨玉人應恨伊
　　前調(雪/)　　　　　　　　　　　謝　逸
晨光曉色埽簷晶寒多蝶夢驚亂飄鴛瓦細無聲悠揚
柳絮輕　書幌冷竹牎明柴門只獨扃一尊濁酒為誰
傾梅花相對清
　　前調　　　　　　　　　　　　周邦彦
冬衣初染逺山青雙絲雲鴈綾衣寒袖濕欲成氷都緣
珠淚零　情黯黯悶騰騰身如秋後蠅若敎隨馬逐郎
行不辭多少程
　　前調　　　　　　　　　　　　周邦彦
菖蒲葉老水平沙臨流蘇小家畫欄曲徑宛秋蛇金英
垂露華　燒蜜炬引蓮娃酒香醺臉霞再來重約日西
斜倚門聽暮鴉
　　前調　　　　　　　　　　　　曹　組
簷頭風珮響丁東簾疎燭影紅秋千人散月溶溶樓臺
花氣中　春酒醒夜寒濃繡衾誰與同只愁夢短不相
逢覺來羅帳空
　　前調　　　　　　　　　　　　蔡　伸
煙籠寒水暝禽栖滿庭紅葉飛蘭堂寂寂畫簾垂霜濃
更漏遲　鴛被冷麝香微強攲單枕時西牎看盡月痕
移此情君怎知
　　前調(桐江/舟中)　　　　　　　　　　趙師俠
微雲埽盡碧虚寛月華光影寒山河表裏鑑中看沈沈
清夜䦨　風細細露漙漙神遊八極間九霄回首望塵
寰悠悠醉夢還
　　前調　　　　　　　　　　　　趙師俠
杜鵑花發映山紅韶光覺正濃水流紅紫各西東綠肥
春已空　閒戲蝶嬾遊蜂破除花影重問春何事不從
容憂愁風雨中
　　前調(詠春/)　　　　　　　　　　趙長卿
和風暖日小層樓人間春事幽杏花深處一聲鳩花飛
水自流　尋舊夢續揚州睂山相對愁憶曽和淚送行
舟清江古渡頭
　　前調(送别/詠鶯)　　　　　　　　　　趙長卿
東城沙軟馬蹄輕清和雨乍晴柳隂曲徑泣流鶯凄凉
不忍聽　休苦怨莫悲鳴何須兩淚傾但將巧語寫心
誠東君肯薄情
　　前調(客中/見梅)　　　　　　　　　　趙長卿
年年為客徧天涯夢遲歸路賖無端星月浸牎紗一枝
寒影斜　腸未斷鬢先華新來痩轉加角聲吹徹小梅
花夜長人憶家
　　前調(侍宴池上/賦飛燕)　　　　　　　　曽　覿
柳隂庭館占風光呢喃清晝長碧波新漲小池塘雙雙
蹴水忙　萍散漫絮飄颺輕盈體態狂為憐流去落紅
香銜將歸畫梁
　　前調(和邢/公玷)　　　　　　　　　　侯　寘
莫欺騎省鬢邊華曽眠蘇小家綵絲縈腕翦輕霞菖蒲
酒更嘉　人别後歎飛花雲山和夢遮呉牋小字寫流
沙幾行秋鴈斜
　　前調　　　　　　　　　　　　侯　寘
薫風吹盡不多雲曉天如水清哦松庭院忽聞笙簾疎
香篆明　蘭玉盛鳳和鳴家聲留漢庭狨鞍長傍九重
城年年雙鬢青
　　前調　　　　　　　　　　　　趙彦端
歲寒堂下兩株梅商量先後開春前日遶一千回花來
春又來　氷可斷玉堪裁寒空無暖埃為君翻動臘前
醅酒醒香滿懷
　　前調(餘干/留别)　　　　　　　　　　趙彦端
三年何許競芳辰君家千樹春如今欲去復逡廵好花
留住人　紅蕊亂綠隂勻綵雲新又新只因小闋記情
親動君梁上塵
　　前調(西湖/)　　　　　　　　　　馬莊父
清明寒食不多時香紅漸漸稀番騰妝閣鬧蘇堤留春
春怎知　花褪雨絮沾泥凌波寸寸移三三兩兩呌船
兒人歸春也歸
　　前調　　　　　　　　　　　　王　炎
落花時節近清明南園芳草青東風料峭雨難晴那堪
中宿酲　回首處自銷凝誰知太痩生倚䦨無語不禁
情杜鵑啼數聲
　　前調　　　　　　　　　　　　嚴　仁
拍堤春水蘸垂楊水流花片香弄花噆柳小鴛鴦一雙
隨一雙　簾半捲露新妝春衫是柳黄荷䦨看處背斜
陽風流暗斷腸
　　前調　　　　　　　　　　　　徐　照
綠楊庭户靜沈沈楊花吹滿襟晚來閒向水邊尋驚飛
雙浴禽　分别後重登臨暮寒天氣隂妾心移得在君
心方知人恨深
　　前調　　　　　　　　　　　　史達祖
龍香吹袖向藤鞭帽簷衝柳煙一春幾度畫橋邊東風
聽管絃　花活計酒因緣從人嘲少年眞須吟就綠楊
篇灣頭寄小憐
　　前調　　　　　　　　　　　　史達祖
舊時明月舊時身舊時梅萼新舊時月底似梅人梅春
人不春　香入夢粉成塵情多多斷魂芙蓉孔雀夜温
温愁痕即淚痕
　　前調　　　　　　　　　　　　翁孟寅
日髙樓外柳花明單衣怯露零小橋燈影落殘星寒煙
蘸水萍　歌袖窄舞鬟輕棃花夢滿城落紅啼鳥兩無
情春愁添曉酲
　　前調(邵武試/燈夕)　　　　　　　　　洪　瑹
東風吹破藻池氷清光開五雲綠情紅意兩逢迎扶春
來逺林　花豔豔玊英英羅衣金縷明鬧蛾兒簇小蜻
蜓相呼看試燈
　　前調　　　　　　　　　　　　方千里
良宵相對一燈青相思寫砑綾去時情淚滴紅氷西風
吹涕零愁宛轉意飛騰晴牎穿紙蠅夢知關塞不堪
行憶君猶問程
　　前調　　　　　　　　　　　　方千里
鴛鴦濃睡碧溪沙荷花深處家快風收電掣金蛇深波
流素華　呉國豔楚宮娃紅潮連翠霞坐來忽忽燭光
斜城頭聞亂鴉
　　前調　　　　　　　　　　　　黄　昇
粉香吹㬉透單衣金泥雙鳳飛閒來花下立多時春風
酒醒遲　桃葉曲柳枝詞芳心空自知湘皋月冷珮聲
微鴈歸人不歸
　　前調(贈盧/長笛)　　　　　　　　　　呉文英
沙河塘上舊遊嬉盧郎年少時一聲長笛月中吹和雲
和鴈飛　驚物換歎星移相看兩鬢絲斷腸呉苑草萋
萋倚樓人未歸
　　前調(芙蓉/)　　　　　　　　　　呉文英
青春花柳不同時凄凉生較遲豔妝臨水最相宜風來
吹繡漪　驚舊事問長睂月明仙夢回凭䦨人但覺秋
肥花愁人不知
　　前調(㑹飲豐/樂樓)　　　　　　　　　呉文英
翠隂濃合曉鶯堤春如日墜西畫圖新展逺山齊花深
十二梯　風絮晚醉魂迷隔城聞馬嘶落紅微沁繡鴛
泥秋千敎放低
　　前調(荷塘小隱/賦燭影)　　　　　　　　呉文英
金丸一樹帶霜華銀臺搖豔霞燭隂樹影兩交加秋紗
機上花　飛醉筆駐吟車香浮小隱家明朝客夢付啼
鴉歌䦨月未斜
　　前調(元日/)　　　　　　　　　　呉文英
五更櫪馬靜無聲鄰雞猶怕驚日華平曉弄春明暮寒
愁翳生　新歳夢去年情殘宵半酒醒春風無定落梅
輕斷鴻長短亭
　　前調　　　　　　　　　　　　蔣　捷
雪飛燈背鴈聲低寒生紅被池小屏風畔立多時閒看
番馬兒　新揾淚舊題詩一般羅帶垂瓊簫夜夜挾愁
吹梅花知不知
　　前調(題小/扇)　　　　　　　　　　李　演
雙鴛初放歩雲輕香簾蒸午晴杏鎔暗淚結紅氷留春
蝴蝶情　寒薄薄日隂隂錦鳩花底鳴春懷一似草無
憑東風吹又生
　　前調(有懷/北遊)　　　　　　　　　　張　炎
鈿車驕馬錦相連香塵逐管絃瞥然飛過水秋千清明
寒食天　花貼貼柳懸懸鶯房幾醉眠醉中不信有啼
鵑江南二十年
　　前調　　　　　　　　　　　　翁元龍
千絲風雨萬絲晴年年長短亭嫩黄看到綠成隂春由
他送迎　鶯思重燕愁輕如人離别情遶湖煙冷罩波
明畫船移玉笙
　　前調　　　　　　　　　　　　趙君舉
馬蹄蹋月響空山梅生煙壑寒水仙去後淚痕乾天風
吹珮蘭　紉香乆怕花殘與君聊據鞍一枝欲寄北人
看如今行路難
　　前調　　　　　　　　　　　　王同祖
一簾疎雨細於塵春寒愁煞人桐花庭院近清明新煙
浮舊城　尋蝶夢怯鶯聲柳絲如妾情丙丁帖子畫敎
成妝臺求晚晴
　　前調　　　　　　　　　　(宋媛/)魏　氏
夕陽樓外落花飛晴空碧四垂去帆回首已天涯孤煙
捲翠微　樓上客鬢成絲歸期未有期斷魂不忍下樓
梯桐隂月影移
　　前調　　　　　　　　　　　　詹　正
斜河一道界相思好秋都上睂鸞牋象管寫心啼搦愁
題做詩　添别恨卜歡期燈花紅幾時看看月上小牎
兒夜香今夜遲
　　前調　　　　　　　　　　　　王從叔
風中柳絮水中萍聚散兩無情斜陽路上短長亭今朝
第幾程　何限事可憐生能消幾度春别時言語總傷
心何曽一字眞
　　前調　　　　　　　　　　　　張　埜
青山重疊水縈紆扁舟隔岸呼依稀綠暗輞川圖又疑
陶令居　紅樹晚白雲孤乾坤别一壺草堂瀟灑蓽牎
虛箇中容我無
　　前調　　　　　　　　　　　　劉　基
曉寒楊柳綠如濡園林新雨餘紫苔成暈上階除日髙
庭院虛　官况嬾世情疎斷腸芳歳徂暮雲不見北飛
魚路遥誰寄書
　　前調　　　　　　　　　　　　劉　基
寥寥庭館暮寒時四簷鳴雨垂博山沉水吐遊絲玊釭
花燼微　蟾影淺漏聲遲愁多成夢稀客行雖好不如
歸有懷當語誰
　　前調(曉霧/)　　　　　　　　　　呉子孝
一江寒霧碧籠沙冥迷十萬家沙頭風急颭蘆花城頭
噪曙鴉　簾乍捲鼓頻撾日光生海涯長空晴豁水天
賖青山五色霞
　　前調　　　　　　　　　　　　呉子孝
池塘風靜玉波閒鶯啼花又殘竹梢經雨葉團圞翠光
流素䦨　開繡幙對家山雲來濕鬢鬟樹枝横碧擁巑
岏分明圖畫間
　　前調(題倦繡/士女圖)　　　　　　　　　呉　寛
日髙碧樹午隂圓繡床人未眠廻文錦字綵絲纒停鍼
還悵然　飛絮底落花邊青春將暮天玊人一去不知
還難將幽恨傳
　　前調(前題/歩韻)　　　　　　　　　　張大烈
花隂正午日光圓手慵神欲眠鴛鴦繡就翅難纒尋思
獨惘然　桃障底柳絲邊豔陽惹恨天錦文寄去信無
還全憑午夢傳
　　前調(春歸/)　　　　　　　　　　張大烈
紅英亂㸃别風枝綠楊黄鳥飛鴛鴦戲水水漣漪倚樓
日墜西　凝眼望憶郎歸逺山鎖黛睂江濱幾片暮帆
移迷煙遶浦遲
　　前調(立夏/)　　　　　　　　　　張大烈
綠隂鋪野換新光薫風初晝長小荷貼水㸃横塘蝶衣
曬粉忙　茶鼎熟酒卮揚醉來詩興狂燕雛似惜落花
香雙銜歸畫梁
　　前調　　　　　　　　　　　　湯顯祖
不經人事意相關牡丹亭夢殘斷腸春色在睂彎倩誰
臨逺山　排恨疊怯衣單花枝紅淚彈蜀妝晴雨畫來
難髙唐雲影間
　　前調(題畫/)　　　　　　　　　　陳子龍
朱䦨清影下簾時泠泠修竹低滿園空翠拂人衣流鶯
無限啼　蓮葉小荇花齊雨餘雙燕歸紅泉一帶過橋
西香消午夢微
　　前調(又一/體)　　　　　　　　(明媛/)端淑卿
園林春到清明節花柳愁攀折人生何事輕離别水逺
山重疊　杜宇啼殘更月銀釭照明滅莊周有夢驚飛
蝶關心猶未説
　畫堂春
　　(又一體雙調/四十七字)
　　畫堂春　　　　　　　　　　　秦　觀
落紅鋪徑水平池弄晴小雨霏霏杏園憔悴杜鵑啼無
奈春歸　柳外畫樓獨上凭䦨手撚花枝放花無語對
斜暉此恨誰知
　　前調　　　　　　　　　　　　秦　觀
東風吹柳日初長雨餘芳草斜陽杏花零亂燕泥香睡
損紅妝　寶篆煙銷龍鳳画屏雲鎖瀟湘夜寒微透薄
羅裳無限思量
　　前調(梅/)　　　　　　　　　　　趙師俠
西眞仙子宴瑶池素裳瓊豔氷肌瑞籠香霧撲銖衣鳳
翥鸞飛　玉骨解凌風露鉛華不涴凝脂戍樓羌管正
孤吹月淡煙低
　　前調(長新/亭)　　　　　　　　　　趙長卿
小亭煙柳水溶溶野花白白紅紅惱人池上晚來風吹
損春容　又是清明天氣當年小院相逢凭䦨幽思幾
千重殘杏香中
　　前調(賞海/棠)　　　　　　　　　　趙長卿
夜來暖趁海棠時臉邊勻透臙脂亂紅嬌影困垂垂睡
損楊妃　多少玊温香潤朱脣綠鬢相偎晚風何苦過
臺西斷送春歸
　　前調(春日/)　　　　　　　　　　趙　鼎
空籠簾影隔垂楊夢回芳草池塘杏花枝上蝶雙雙春
晝初長　強理雲鬟臨照暗彈粉淚沾裳自憐容豔惜
流光無限思量
　　前調　　　　　　　　　　　　趙彦端
滿城風雨近重陽夾衫清潤生香好辭賡盡楚天長喚
得花黄　客勝不知門陋酒新如趁春狂故人相見莫
相忘一語千觴
　　前調　　　　　　　　　　　　鄭　域
東風吹雨破花慳客氊曉夢生寒有人斜倚小屏山蹙
損睂彎　合是一釵雙燕却成兩鏡孤鸞暮雲修竹淚
留殘翠袖凝斑
　　前調(思逺道人/院賞花)　　　　　　　　呉子孝
春風寒入蹋青天芒鞵碧草蒼煙秋千風颭彩旗翩芳
樹爭妍　禪榻逺離塵境幾人能醉花前歌聲鳥語兩
清圓再進金船
　　前調(衡山在座/年八十九)　　　　　　　　呉子孝
髙年座上有仙翁文章豪氣如虹分明南極畫圖中笑
語融融　賓客風流儒雅兒孫孝謹雍容桐隂滿院綠
簾風檀板金鍾
　　前調　　　　　　　　　　　　莫是龍
浹旬風雨臥江城不勝蕭瑟離情夢回羅箔報春生昨
夜寒輕　金鼎細煎香雪玉甌新泛蘭英欲將幽事與
誰評著意芳卿
　　前調　　　　　　　　　　(明媛/)陸卿子
晴空煙裊柳絲微亂紅風綻猶飛杏花零落燕空歸門
外鴉啼　慵病不禁寛帶諱愁無那尖睂香消斜倚畫
屏時此恨誰知
　喜遷鶯
　　(又一體雙調四十七字或加令字一名燕歸梁梁/或作來一名早梅芳近一名鶴冲天一名春光好)
　　喜遷鶯　　　　　　　　　　南唐李煜
曉月墜宿煙微無語枕頻敧夢回芳草思依依天逺鴈
聲稀　啼鶯散餘花亂寂寞畫堂深院片紅休埽儘從
伊留待舞人歸
　　前調　　　　　　　　　　　　和　凝
曉月墜宿雲披銀燭錦屏帷建章鐘動玉繩低宮漏出
花遲　春態淺來雙燕紅日漸長一線嚴妝欲罷囀黄
鸝飛上萬年枝
　　前調　　　　　　　　　　　　晏幾道
蓮葉雨蓼花風秋恨幾枝紅逺煙收盡水溶溶飛鴈碧
雲中　衷腸事魚箋字情緒年年相似凭髙雙袖曉寒
濃人在月橋東
　　前調　　　　　　　　　　　　夏　竦
霞散綺月垂鈎簾捲未央樓夜凉銀漢截天流宮闕鎖
清秋　瑶臺樹金莖露鳳髓香盤煙霧三千珠翠擁宸
遊水殿按凉州
　　前調(又一/體)　　　　　　　　　　薛昭藴
殘蟾落曉鐘鳴羽化覺身輕乍無春睡有餘酲杏苑雪
初晴　紫陌長襟袖冷不是人間風景廻看塵土是前
生休羨谷中鶯
　　前調　　　　　　　　　　　　薛昭藴
金門曉玊京春駿馬驟輕塵樺煙深處白衫新認得化
龍身　九陌喧千户啓滿䄂桂香風細杏園歡宴曲江
濱自此占芳辰
　　前調　　　　　　　　　　　　薛昭藴
清明節雨晴天得意正當年馬驕泥軟錦連錢香䄂半
籠鞭　花色融人競賞盡是繡鞍朱鞅日斜無計更留
連歸路草和煙
　　前調　　　　　　　　　　　　許　棐
鳩雨細燕風斜春悄謝孃家一重簾外即天涯何必暮
雲遮　釧金寒釵玉冷薄醉欲成還醒一春梳洗不簪
花孤負幾韶華
　　前調(又一/體)　　　　　　　　　　韋　莊
人洶洶鼓鼕鼕襟袖五更風大羅天上月朦朧騎馬上
虚空　香滿衣雲滿路鸞鳳遶身飛舞霓旌絳節一羣
羣引見玊華君
　　前調　　　　　　　　　　　　韋　莊
街鼓動禁城開天上探人廻鳳銜金牓出門來平地一
聲雷　鶯已遷龍已化一夜滿城車馬家家樓上簇神
仙爭看鶴沖天
　　前調　　　　　　　　　　　　周邦彦
梅雨霽暑風和髙柳亂蟬多小園臺榭逺池波魚戲動
新荷　薄紗㡡輕羽扇枕冷簟凉深院此時情緒此時
天無事小神仙
　　前調　　　　　　　　　　　　周邦彦
白角簟碧紗㡡梅雨乍晴初謝家池畔正清虚香散嫩
芙蕖　日流金風解愠一弄素琴歌韻慢摇紈扇訴花
箋吟待晚凉天
　　前調(初夏/)　　　　　　　　　　夏　言
臨水閣倚風軒細雨熟梅天一池新水碧荷圓榴花紅
欲燃　薄羅裳輕紈扇睡起綠隂滿院曲䦨斜轉正閒
凭何處玉簫聲
　　前調(又一/體)　　　　　　　　　　晏　殊
風轉蕙露催蓮鶯語尚緜蠻堯蓂隨月欲團圓眞馭降
荷蘭　褰油幕調清樂四海一家同樂千官心在御爐
香聖夀祝天長
　　前調　　　　　　　　　　　　晏　殊
歌斂黛舞縈風遲日象筵中分行珠翠簇繁紅雲髻裊
瓏璁　金爐煖龍香逺共祝堯齡萬萬曲終休解畫羅
衣留伴綵雲飛
　　前調(又一/體)　　　　　　　　　　馮延已
宿鶯啼鄉夢斷春樹曉朦朧殘燈和燼閉朱櫳人語隔
屏風　香已寒燈已絶忽憶去年離别石城花雨倚江
樓波上木蘭舟
　　前調　　　　　　　　　　　　馮延已
霧濛濛風淅淅楊柳帶疎煙飄飄輕絮滿南園墻下草
芊緜　燕初飛鶯巳老拂面春風長好相逢攜酒且髙
歌人生得幾何
　　前調　　　　　　　　　　　　晏　殊
燭飄花香掩燼中夜酒初醒畫樓殘照兩三聲窗外月
朧明　曉簾垂驚鵲去好夢不知何處南園春色已歸
來庭樹有寒梅
　　前調　　　　　　　　　　　　晏　殊
曙河低斜月淡簾外早凉天玊樓清唱倚朱絃餘韻入
疎煙　臉霞輕睂翠重欲舞釵鈿摇動人人如意祝爐
香萬夀百千長
　　前調(又一/體)　　　　　　　　　　毛文錫
芳春景曖晴煙喬木見鶯遷傳枝偎葉語關關飛過綺
叢間　錦翼鮮金毳軟百囀千嬌相喚碧紗牎曉怕聞
聲驚破鴛鴦暖
　　前調(又一體/殘夜)　　　　　　　　　劉　基
畫角斷篆香清斜月淡疎櫺露寒霜冷鵲頻驚歸夢不
曽成　湖上數聲沙鳥河漢漸低木杪起看北斗待天
明雲白日華生
　　前調　　　　　　　　　　　　呉子孝
堤柳碧曉川長簫鼓蕩春光畫船十丈勝蘭堂朱幕靜
焚香　虎阜頻遊休厭攜客徐登紺殿雲邊好鳥喚斜
陽遶座逺山蒼
　　前調　　　　　　　　　　　　呉子孝
山欲暝暮生寒遊客盡知還髙歌裊裊隔花壇猶自戀
餘歡　惆悵眞孃不見蔓草野花爭豔誰家臨水倚䦨
干笑我愛東山
　　前調　　　　　　　　　　　　呉子孝
　香雨霽夢雲殘攜醉上春山山花應笑客長閒花好恰
　春䦨　山下溪流曲曲隨意草痕新綠清歌相勸酒須
　乾山色遶朱欄
　
　
　
　
　
　
　
　
　
　
　
　
御選歴代詩餘巻十六
　欽定四庫全書
御選歴代詩餘巻十七目録(起四十七字/至四十八字)
　　　珠簾捲
　　　　歐陽修
　　　望仙樓
　　　　晏幾道
　　　一落索(又一體/)
　　　　賀鑄
　　　　吕渭老
　　　相思兒令
　　　　晏殊
　　　憶少年(又一體/)
　　　　曹組
　　　　万俟雅言
　　　　孫道絢
　　　玉連環(又一體/)
　　　張先
　　　向子諲
　　　王世懋
　　聖無憂
　　　歐陽修
　　賀聖朝
　　　無名氏
　　前調(又一體/)
　　　黄庭堅
　　前調(又一體/)
　　　杜安世
　　前調(又一體/)
　　　杜安世
　　甘草子(又一體/)
　　　寇凖
　　　柳永(二首/)
　　　楊无咎
　　朝中措
　　　歐陽修(二首/)
　　　周紫芝(三首/)
　　　葛郯
　　　李祁
　　　向子諲
　　　蔡伸(二首/)
　　　趙師俠(五首/)
　　　趙長卿(三首/)
　　　張掄(六首/)
　　　朱敦儒
　　　曽覿(六首/)
　　　楊无咎
　　　侯寘(七首/)
　　　辛棄疾(五首/)
　　　范成大(三首/)
　　　陳三聘(二首/)
　　　黄公度(二首/)
　　　程垓(三首/)
　　　陸游(三首/)
　　　趙彦端
　　　管鑑
　　　閭邱次杲
　　　馬莊父
　　　王炎(二首/)
　　　盧炳
　　　沈端節
　　　吳文英(三首/)
　　　張炎
　　　完顔璹
　　　髙士談
　　　段成巳
　　　元好問(二首/)
　　　張雨
　　　吳子孝(四首/)
　　前調(又一體/)
　　　趙長卿
　　　韓淲(七首/)
　　　吳洪(二首/)
　　秋蕊香
　　　晏殊(二首/)
　　　晏幾道(二首/)
　　　張耒
　　　周邦彦
　　　方千里
　　　楊澤民
　　　趙希􁡯
　　　　吳文英(二首/)
　　　　陳允平
　　　　黄鑄
　　　　王從叔
　
　
　
　
　
　
　
　
　
　
　
御選歴代詩餘巻十七目録
　欽定四庫全書
御選歴代詩餘巻十七(起四十七字/至四十八字)
司經局洗馬掌局事兼翰林院修撰加二級(臣/)王奕清奉
㫖校刋
　　珠簾捲
　　　(以歐陽修詞起句為調名本雙調四十/七字或去起句雲字今依六一詞正之)
　　　珠簾捲　　　　　　　　　　　歐陽修
　珠簾捲暮雲愁垂煙暗鎖青樓煙雨濛濛如畫輕風吹
　旋收　香斷錦屏新别人間玉簟初秋多少舊歡新恨
　書杳杳夢悠悠
　　望仙樓
　　　(一名胡搗練雙/調四十七字)
　　　望仙樓　　　　　　　　　　　晏幾道
　小春花信日邊來未上江梅先拆今歲東君消息還自
　南枝得　素衣染盡天香玉酒添成國色一自故溪疎
　隔腸斷長相憶
　一落索
　　(又一體雙調/四十七字)
　　一落索　　　　　　　　　　　賀　鑄
初見碧紗牎下繡寸波頻溜錯將黄暈壓檀花翠袖掩
纖纖手　金縷一雙紅豆情通色授不應舞愛學垂楊
甚長為春風痩
　　前調　　　　　　　　　　　　吕渭老
蟬帶殘聲移别樹晩凉房户秋風有意染黄花下幾㸃
凄凉雨　渺渺雙鴻飛去亂雲深處一山紅葉為誰愁
供不盡相思句
　相思兒令
　　(雙調四十七字/與相思引無渉)
　　相思兒令　　　　　　　　　　晏　殊
昨日探春消息湖上緑波平無奈繞堤芳草還向舊㾗
生　有酒且醉瑶觥更何妨檀板新聲誰敎楊柳千絲
就中牽繫人情
　憶少年
　　(又一體雙調四十七字與十二時之/别名相辨者在後段之長短平仄也)
　　憶少年　　　　　　　　　　　曹　組
年時酒伴年時去處年時春色清明又近也却天涯為
客　念過眼光隂難再得想前歡盡成陳迹登臨恨無
語把䦨干暗拍
　　前調(隴首/山)　　　　　　　　　万俟雅言
隴雲溶曳隴山峻秀隴泉嗚咽行行暫駐馬巳不勝愁
絶　上隴首凝眸天四闊更一聲寒鴈凄切征書待寄
逺有知心明月
　　前調(送葛氏/姪女)　　　　　　　(宋媛/)孫道絢
雨晴雲斂煙花淡蕩遥山凝碧驅車問征路賞春風南
陌　正雨後棃花幽豔白悔匆匆過了寒食歸家漸春
暮探酴醿消息
　玉連環
　　(又一體雙調四十七字前四十五字者即一落/索之一體此比一落索前段多二字平仄亦異)
　　玉連環　　　　　　　　　　　張　先
南園巳恨歸來晩芳菲滿眼春工偏上好花多疑不向
空枝暖　惜恐紅雲易散叢叢看徧當時猶有蕊如梅
向幾日東風綻
　　前調　　　　　　　　　　　　向子諲
春風斷送前山雨行雲歸去朝來須信本無心回首了
無尋處　欲問箇中去路阿誰能語澄江霽月却深知
把此意都分付
　　前調　　　　　　　　　　　　王世懋
青靑無數金堤柳弄絲抛絮夕陽疎影那人家前歲紫
騮曽駐　惆悵白花飛處要留難住任他流水作浮萍
花未去春先去
　聖無憂
　　(一名烏夜啼四十七字觀李煜烏夜啼詞與歐陽/修聖無憂詞畧無分别實一調而異名另立一調)
　　(者/非)
　　聖無憂　　　　　　　　　　　歐陽修
世路風波險十年一别須臾人生聚散長如此相見且
歡娛　好酒能消光景春風不染髭鬚為公一醉花前
倒紅袖莫來扶
　賀聖朝
　　(本唐敎坊樂名後以/名詞雙調四十七字)
　　賀聖朝　　　　　　　　　　　無名氏
白露㸃曉星明滅秋風落葉故址頹垣冷煙衰草前朝
宫闕　長安道上行客依舊利深名切改變容顔消磨
今古隴頭殘月
　　前調(又一/體)　　　　　　　　　　黄庭堅
脫霜披茜初登第名髙得意櫻桃榮宴玉池遊領羣仙
行綴　佳人何事輕相戲道得之何濟君家聲譽古無
雙且均平為二
　　前調(又一/體)　　　　　　　　　　杜安世
牡丹盛拆春將暮羣芳羞妒幾時流落在人間半閒仙
露　馨香豔冶吟看醉賞歎誰能留住莫辭持燭夜深
深怨等閒風雨
　　前調(又一/體)　　　　　　　　　　杜安世
東君造物無凝滯芳容相替杏花桃萼一時開就中明
媚　緑叢金朶枝長葉細稱花王相待萬般堪愛暫時
見了斷腸無計
　甘草子
　　(雙調四/十七字)
　　甘草子　　　　　　　　　　　寇　凖
春早柳絲無力低拂青門道暖日籠啼鳥初拆桃花小
　遥望碧天淨如埽曳一縷輕寒縹緲堪惜流年對芳
草任玉壺傾倒
　　前調　　　　　　　　　　　　柳　永
秋暮亂灑衰荷顆顆真珠雨雨過月華生冷徹鴛鴦浦
　池上凭䦨愁無侣奈此箇單棲情緒却傍金籠共鸚
鵡念粉郎言語
　　前調　　　　　　　　　　　　柳　永
秋盡葉翦紅綃砌菊遺金粉鴈字一行來還有邊庭信
　飄散露華清風緊動翠幕曉寒猶嫩中酒殘妝慵整
頓聚兩眉離恨
　　前調　　　　　　　　　　　　楊无咎
秋暮永夜西樓冷月明牎户夢破櫓聲中憶在松江路
　敧枕試尋曽遊處記歴歴風光堪數誰與浮家五湖
去儘醉眠秋雨
　朝中措
　　(此調始於歐陽修平山堂一詞後因李祁詞有初/見照江梅之句又一名照江梅雙調四十八字)
　　朝中措　　　　　　　　　　　歐陽修
平山䦨檻倚晴空山色有無中手種堂前楊柳别來幾
度春風　文章太守揮毫萬字一飲千鐘行樂直須年
少尊前看取衰翁
　　前調　　　　　　　　　　　　歐陽修
暮山環翠繞層䦨時節歲將殘逺鴈不傳家信空能嘹
唳雲間　客程無盡歸心易感誰與忘年早晩臨流凝
望幾帆催却風竿
　　前調(二妙堂落/成招廬山)　　　　　　　　周紫芝
大江流處是廬峰蒼玉照晴空何事淺鬟濃黛却成煙
雨溟濛　如今縱有雲濤萬頃翠巘千重傳語雲間五
老一尊須要君同
　　前調　　　　　　　　　　　　周紫芝
雨餘庭院冷蕭蕭簾幕度微飇鳥語喚回殘夢春寒勒
住花梢　無憀睡起新愁黯黯歸路迢迢又是夕陽時
候一爐沉水煙消
　　前調　　　　　　　　　　　　周紫芝
黄昏樓閣亂棲鴉天末淡餘霞風裏一池楊柳月邊滿
樹棃花　陽臺路逺魚沉尺素人在天涯想得小牎遥
夜哀絃撥斷琵琶
　　前調(送蔡/定夫)　　　　　　　　　　葛　郯
雙鞬錦領出山西戎幕䕶旌旗横槊春風百咏臨淮夜
月千巵　風流尊俎璚花破豔紅藥横枝賞盡竹西歌
吹珠簾十里香迷
　　前調　　　　　　　　　　　　李　祁
郎官湖上探春廻初見照江梅過盡竹溪流水無人知
道花開　佳人何處江南夢逺殊未歸來喚取小叢敎
看隔江煙雨樓臺
　　前調(王景源/生日)　　　　　　　　　向子諲
滿城臘雪淨無埃觸處是花開天上瓊林珠樹誰知夜
半移來　黄堂薦壽請君著意和氣潛回化作一江春
酒都將注入尊罍
　　前調　　　　　　　　　　　　蔡　伸
章臺楊柳月依依飛絮送春歸院宇日長人靜園林緑
暗紅稀　庭花謝了行雲散後物是人非惟有一襟清
淚凭䦨灑徧殘枝
　　前調　　　　　　　　　　　　蔡　伸
雨餘清鏡湛秋容屏展九華峰萬里閒雲散盡半規凉
月當空　樓髙夜永憑䦨笑語此際誰同端有妙人攜
手翛然歸路凌風
　　前調(中秋麥/湖舟中)　　　　　　　　　趙師俠
西風著意送歸船家近總欣然去日梅開爛漫歸時秋
滿山川　京華倦客難堪羈思歴盡愁邊寄語姮娥休
笑月圓人亦團圓
　　前調(山礬/)　　　　　　　　　　趙師俠
亂山春過雪成堆七里遞香回蕊簇玲瓏金粟花裝碎
屑玫瑰　蘭衰梅謝桃粗李俗誰與追隨清絶殿春仙
侣清風吹破荼䕷
　　前調(月季/)　　　　　　　　　　趙師俠
開隨律琯度芳辰鮮豔見天真不比浮花浪蕊天敎月
月常新　薔薇顔色玫瑰態度寶相精神休數歲時月
季仙家欄檻長春
　　前調(贈王/宜之)　　　　　　　　　　趙師俠
睂間黄色喜何如花縣拜恩初五品榮頒命服十行祗
奉天書　萱堂繡閣均封大邑盛事同居此日銀章朱
紱行看玉帶金魚
　　前調(莆中共/樂臺)　　　　　　　　　趙師俠
斜陽留照有餘紅煙靄淡冥濛麥隴青揺一望前山翠
失雙峰　髙臺徙倚松飄逸韻梅減氷容俯視塵寰如
掌翩然我欲乗風
　　前調　　　　　　　　　　　　趙長卿
亂山疊疊水泠泠南北短長亭客路如天杳杳歸心特
地寜寜　春光荏苒花朝冷落酒伴飄零鬢影黄邊漸
緑燒㾗黒處重青
　　前調(讌曽端行/南山樓)　　　　　　　　趙長卿
柳林羃羃暮煙斜秋水淺平沙樓外碧天無際紫山斷
處横霞　星稀漸覺東檐隱月凉到牎紗多少傷懐往
事隔溪燈火人家
　　前調　　　　　　　　　　　　趙長卿
征帆一縷轉彎斜驚鷺起汀沙㸃㸃隨風逆上滿江飛
破殘霞　樓前光景樓心紅粉蟬翼輕紗却憶錢塘江
上曲䦨横檻他家
　　前調　　　　　　　　　　　　張　掄
吳淞江影漾清輝山逺翠㾗微楊柳風輕日永桃花浪
暖魚肥　東來西往隨情任性本自無機何事沙邊鷗
鷺一聲欸乃驚飛
　　前調　　　　　　　　　　　　張　掄
沙明波淨小汀洲楓落洞庭秋紅蓼白蘋深處晩風吹
轉船頭　鱸魚釣得銀絲旋鱠白酒新篘一笑月寒煙
暝人間萬事都休
　　前調　　　　　　　　　　　　張　掄
鳴榔驚起鷺鷥飛山逺水瀰瀰米賤茆柴酒美霜清螃
蟹螯肥　人生所貴逍遥快意此外皆非却笑東山太
傅幾曽夢見蓑衣
　　前調　　　　　　　　　　　　張　掄
紅塵光景事如何擾擾利名多若問儂家活計扁舟小
笠輕蓑　一尊美酒一輪皓月一弄山歌險甚掀天白
浪未如人世風波
　　前調(雪景/)　　　　　　　　　　張　掄
蕭蕭蘆葉暮寒生雪壓凍雲平密灑一篷煙火驚鴻飛
起沙汀　收綸罷釣空江有浪短櫂無聲便是天然圖
畫何須妙手丹青
　　前調　　　　　　　　　　　　張　掄
燈花挑盡夜將䦨斜掩小屏山一㸃凉蟾窺幔釧敲玉
臂生寒　起來無緒爐熏燼冷桐葉聲乾都把沉思幽
恨明朝分付睂端
　　前調　　　　　　　　　　　　朱敦儒
當年挾弹五陵間行處萬人看雪獵星飛羽箭春遊花
簇雕鞍　飄零到此天涯倦客海上蒼顔多謝江南蘇
小樽前怪我青衫
　　前調(趙知閤/生日)　　　　　　　　　曽　覿
畫堂簾捲獸香濃花上雪玲瓏平地十洲三島蟠桃巳
試春紅　清時舊徳仙姿難老主眷方隆爛醉笙歌叢
裏年年先占春風
　　前調　　　　　　　　　　　　曽　覿
金沙架上日璁瓏濃緑襯輕紅花下兩行紅袖直疑春
在壺中　如今尚覺惜花愛酒依舊情濃無限少年心
緒從敎醉倒東風
　　前調　　　　　　　　　　　　曽　覿
休論社燕與秋鴻時節太匆匆海上一番微雨朱門濃
緑陰中　主人情厚金杯滿泛且共從容莫問鶯花俱
老今朝猶是春風
　　前調　　　　　　　　　　　　曽　覿
西湖南北舊遊空誰料一尊同回首四年間事渾如飛
絮濛濛　林花謝了明年春到依舊芳容惟有朱顔緑
鬢暗隨流水常東
　　前調(贈南劔/瞿守)　　　　　　　　　曽　覿
雙溪樓上凭䦨時瀲灩泛金卮醉倒閙花深處歌聲遏
住雲飛　風流太守鸞臺家世玉鑑丰姿行奉紫泥褒
詔要看擊浪天池
　　前調(維揚/感懐)　　　　　　　　　　曽　覿
雕車南陌碾香塵一夢尚如新回首舊遊何在柳煙花
霧迷春　如今霜鬢愁停短棹嬾傍清尊二十四橋風
月尋思只有消魂
　　前調(茶詞/)　　　　　　　　　　楊无咎
杯盤狼藉燭參差欲去未容辭春雪看飛金碾香雲旋
湧花甆　雍容四座矜誇一品重聽新詞歸路清風兩
腋不妨輕撚銀髭
　　前調(雙頭/芍藥)　　　　　　　　　　侯　寘
翻階紅藥競芬芳著意巧成雙須識揚州國豔舊時曽
在昭陽　盈盈背立同心對綰聫萼飛香牢貯深沉金
屋任敎蝶困蜂忙
　　前調(建康/大雪)　　　　　　　　　　侯　寘
漏雲初見六花開驚巧妒江梅飄灑元戎小隊玉妝旌
斾歸來　恩同化手春回隴畝懽倒尊罍記取明朝登
覽緑漪惟有秦淮
　　前調(謝郭道深惠/菊有二小鬟)　　　　　　　侯　寘
露英雲萼一般清揉雪更雕瓊預喜重陽登覽大家插
帽浮觥　分香減翠殷勤逺寄珍重多情不似綺牎雙
豔向人解語傾城
　　前調　　　　　　　　　　　　侯　寘
依微春緑徧江干煙水小屏寒惆悵鴈行南北新詞不
忍拈看　從今寄取臨風把酒役夢忘餐飛絮落花時
候扁舟也到孤山
　　前調　　　　　　　　　　　　侯　寘
風簾交翠篆香飄却暑捲輕綃最好佳辰相近壽觴對
飲連宵　仙翁未老雲中跨鳯臺上吹簫看取他年榮
事魚軒入侍塗椒
　　前調(元夕上/劉共甫)　　　　　　　　　侯　寘
年來玉帳罷兵籌燈市小遲留花外香隨金勒酒邊人
倚紅樓　沙堤此去傳柑侍宴天上風流還記月華小
隊春風十里潭州
　　前調(為雲/菴夀)　　　　　　　　　　侯　寘
年年重午近佳辰符艾一番新滿酌九霞竒醖壽君兩
鬢長春　閨中秀美何如賦得林下精神早辦荆釵布
衲共為雲水閒人
　　前調(醉歸祐/之第)　　　　　　　　　辛棄疾
籃輿嫋嫋破重岡玉笛兩紅妝這裏都愁酒盡那邊正
和詩忙　為誰醉倒為誰歸去都莫思量白水東邊離
落斜陽欲下牛羊
　　前調　　　　　　　　　　　　辛棄疾
夜深殘月過山房睡覺北牎凉起遶中庭獨歩一天星
斗文章　朝來客話山林鐘鼎那處難忘君向沙頭細
問白鷗知我行藏
　　前調(為人夀/二首)　　　　　　　　　辛棄疾
年年黄菊豔秋風更有拒霜紅黄似舊時宫額紅如此
日芳容　靑靑未老尊前要看兒輩平戎試釀西江為
壽西江緑水無窮
　　前調　　　　　　　　　　　　辛棄疾
年年金蕊豔西風人與菊花同霜鬢經春重緑仙姿不
飲長紅　焚香度日從容笑語儘調兒童一歲一杯為
壽從今更數千鍾
　　前調(九日送楊世/長赴南宫)　　　　　　　辛棄疾
年年團扇怨秋風愁絶玉杯空山下臥龍丰度臺前戲
馬英雄　而今休也花殘一似人老花同莫怪東籬韻
減只今丹桂香濃
　　前調　　　　　　　　　　　　范成大
身閒身健是生涯何况好年華看了十分秋月重陽更
插黄花　消磨景物瓦盆社釀石鼎山茶飽喫紅蓮香
飯儂家便是仙家
　　前調　　　　　　　　　　　　范成大
繫船沽酒碧帘坊酒滿勝鵝黄醉後西園入夢東風柳
色花香　水浮天處夕陽如錦恰似鱸鄉中有憶人雙
淚幾時流到横塘
　　前調　　　　　　　　　　　　范成大
草堂春過一分餘幽事酒醒初琴調細鳴焦朩矢聲不
斷銅壺　關心藥裹忘年蓑笠自著潛夫雨後長鑱東
麓月明短艇西湖
　　前調　　　　　　　　　　　　陳三聘
求田何處是生涯雙鬢巳先華隨分夏凉冬暖賞心秋
月春花　吾年如此愁來問酒困後呼茶結社竹林詩
老卜鄰江上漁家
　　前調　　　　　　　　　　　　陳三聘
去年曽醉杏花坊柳色間輕黄重覓舊時行迹春風滿
路梅香　平沙岸草夫差故國知是吾鄉夢斷數聲柔
櫓只應巳過横塘
　　前調　　　　　　　　　　　　黄公度
幽香冷豔綴疎枝横影臥霜溪清楚渾如南郭孤髙絶
似東籬　歲寒風味黄花盡處密雪飛時不比三春桃
李芳菲急在人知
　　前調　　　　　　　　　　　　黄公度
屑瑶飛絮滿層空人在廣寒宫巳覺樓臺改觀漸看桃
李春融　一城和氣賓筵不夜舞態回風正是為霖手
段南來先做年豐
　　前調(茶詞/二首)　　　　　　　　　　程　垓
華筵飲散撤芳尊人影亂紛紛且約玉騘留住細將團
鳯平分　一甌看取招回酒興爽徹詩魂歌罷清風兩
腋歸來明月千門
　　前調　　　　　　　　　　　　程　垓
龍團分罷覺芳滋歌徹碧雲詞翠袖且留纖玉沉香載
捧氷甆　一聲清唱半甌輕啜愁緒如絲記取臨分餘
味圖敎歸後相思
　　前調　　　　　　　　　　　　程　垓
片花飛後水東流無計挽春留香小誰栽杜若夢回依
舊揚州　破𤓰年在嬌花豔冶舞柳纖柔莫道劉郎霜
鬢才情未放春休
　　前調　　　　　　　　　　　　陸　游
怕歌愁舞嬾逢迎妝晩托春酲緫是向人深處當時枉
道無情　闗心近日啼紅密訴翦緑深盟杏館花陰恨
淺畫堂銀燭嫌明
　　前調　　　　　　　　　　　　陸　游
鼕鼕儺鼓餞流年燭燄動金船綵燕難尋前夢醉花空
㸃春妍　文園謝病蘭成久旅回首淒然明月梅花笛
夜和風禹廟鶯天
　　前調　　　　　　　　　　　　陸　游
幽姿不入少年塲無語只凄凉一個飄零身世十分冷
淡心腸　江頭月底新詩舊夢孤恨清香任是春風不
管也曽先識東皇
　　前調　　　　　　　　　　　　趙彦端
山礬風味更棃花清白競春華試問西園春夜何如山
崦人家　楚東千嶂吳江一棹雲路非賒惟有相思南
地可憐淡月朝霞
　　前調(立夏日觀/茶䕷作)　　　　　　　　管　鑑
一年春事到荼䕷何處更花開莫趁垂楊飛絮且隨紅
藥翻階　倦遊老矣肯因名宦孤負銜杯寄語故園桃
李明年留待歸來
　　前調(浮雲/堂)　　　　　　　　　閭丘次杲
横江一抹是平沙沙上幾千家到得人家盡處依然水
接天涯　危欄送目翩翩去鷁㸃㸃歸鴉漁唱不知何
處都應只在蘆花
　　前調(竹/)　　　　　　　　　　　馬莊父
龍孫脫穎破苔紋英氣欲凌雲深處未須留客春風自
掩柴門　蒲團宴坐輕敲茶臼細撲爐熏彈到琴心三
疊鷓鴣啼傍黄昏
　　前調(九月末/水仙開)　　　　　　　　　王　炎
薔薇露染玉香肌欲試縷金衣一種出塵丰度偏宜月
伴風隨　初疑邂逅湘妃洛女似是還非只恐乗雲輕
舉翩然飛度瑶池
　　前調　　　　　　　　　　　　王　炎
杜鵑聲斷日曈曨過雨濕殘紅老色菱花影裏客愁蕉
葉聲中　柳梢飛絮桃梢結子斷送春風莫恨春無覓
處明年還醉芳叢
　　前調　　　　　　　　　　　　盧　炳
晩來天氣十分凉時候近重陽村落人家瀟灑籬邊黄
菊芬芳　年來漸覺詩腸愈窄酒量偏狂好景不須放
過何妨一醉千觴
　　前調(平山/)　　　　　　　　　　沈端節
天遥野闊鴈書空山逺暮雲中目斷江南煙雨閒來敧
枕春風　功名富貴何須計較煙際疎鐘解道淺妝濃
抹從來惟有坡翁
　　前調(贈趙/梅壑)　　　　　　　　　　吳文英
吳山相對越山青湘水一春平粉字情深題葉紅波香
染浮萍　朝雲暮雨玉壺塵世金屋瑶京晩雨西陵潮
汛沙鷗不似身輕
　　前調(題闌室/道女扇)　　　　　　　　　吳文英
林皋相遇笑盈盈江碧逺山青露重寒香有恨月明秋
珮無聲　銀燈炙了金爐燼暖真色羅屏病起十分清
瘦夢䦨一寸春情
　　前調(聞桂/香)　　　　　　　　　　吳文英
海東明月鎖雲陰花在月中心天外幽香清漏人間仙
影難尋　并刀翦葉一枝曉露緑鬢曽簪惟有别時難
忘冷煙疎雨秋深
　　前調　　　　　　　　　　　　張　炎
清明時節雨聲譁潮擁渡頭沙翻破棃花冷看人生苦
戀天涯　燕簾鶯户雲牎霧閣酒醒啼鴉折得一枝楊
柳歸來插向誰家
　　前調　　　　　　　　　　　　完顔璹
襄陽古道灞陵橋詩興與秋髙千古風流人物一時多
少英豪　霜清玉塞雲飛隴首風落江皋夢到鳯凰臺
上山圍故國周遭
　　前調　　　　　　　　　　　　髙士談
瑯琊山色最清雄心賞待衰翁路轉峰回如畫新亭半
濕青紅　風流賓從清閒歲月且共從容莫笑尊前老
大猶堪管領春風
　　前調(偶出見墻/頭杏花)　　　　　　　　段成巳
無言脈脈怨春遲一種可憐枝最是難忘情處牆頭微
露些兒　十分細看風流却在一半開時正要東風擡
舉莫敎吹破臙脂
　　前調(瑞香/)　　　　　　　　　　元好問
御香生拆紫囊封苒苒緑雲叢開晩只嗔寒勒妝成又
怕晴烘　化工也為花中第一熏染偏濃誰有石家紅
錦重重圍住春風
　　前調　　　　　　　　　　　　元好問
春閨寂寂掩蒼苔風雨捲春回擬寫碧雲心事筆頭無
句安排　燈昏酒冷愁牽夢引直似秋懐料得酴醿知
我枕邊時有香來
　　前調　　　　　　　　　　　　張　雨
草堂移住古城隈堂後水平階要結柴桑鄰里不須鷗
鷺驚猜　行㕑竹裏園官菜把野老山杯說與定巢新
燕杏花開了重來
　　前調(月中與客/遊虎丘)　　　　　　　　吳子孝
月華化作水晶宫萬頃素光融却羡虎丘樓閣參差矗
起天中　試登絶頂星低近户夜永無風沙浦一聲歸
鴈石壇幾樹疎桐
　　前調　　　　　　　　　　　　吳子孝
壺山近在月明中鞭鶴上層空鶴背獨攜玉笛夜深吹
向霜風　鸞坡舊侣玉堂新夢茂苑相逢歸去紫皇宫
闕飄然同跨飛虹
　　前調(雨後泊虎/丘無月)　　　　　　　　吳子孝
斷雲殘月夕陽天菱碧小溪邊畫鼓驚飛浴鷺蘭橈劃
破輕煙　停杯試聽歌傳白雪箏語朱絃橋畔緑楊葉
暗船頭紅藕花鮮
　　前調　　　　　　　　　　　　吳子孝
山空花落不逢僧臺殿陟層層鶴澗雲華猶羃劒池水
氣如蒸　桂蟾不見管絃相逐髙興難勝夜半上方聞
唄千枝寶塔然燈
　　前調(又一/體)　　　　　　　　　　趙長卿
别來無事不思量霜日最凄凉凝想倚䦨干處攢睂應
為蕭郎　梅花豈管人消瘦只恁自芬芳寄語行人知
否梅花得似人香
　　前調　　　　　　　　　　　　韓　淲
池塘春草燕飛飛人醉牡丹時多少姚黄魏紫搦成膩
粉臙脂　謫仙醉把平章看晴影度簾遲花外一聲鶗
鴂柳邊幾箇黄鸝
　　前調(和吳/子似)　　　　　　　　　　韓　淲
春濃人靜倦游嬉煙雨戰棠棃翠徑亂紅無數頻聽啼
上黄鸝　小園流水濺濺處緑徧謝家池怨月恨花滋
味淚㾗猶染羅衣
　　前調　　　　　　　　　　　　韓　淲
扁舟撐月轉江湖煙水湛金鋪篷底曉凉歌罷肌膚氷
雪初扶　詩人自是風塵表佳處句能摹屬玉一雙飛
去荷花香動菰蒲
　　前調　　　　　　　　　　　　韓　淲
誰翻新曲玉溪濱何日得為鄰醉裏行歌相答歩隨泉
石松雲　如今又是梅時候只有眼中人魂斷幽香孤
影花間閒整衣巾
　　前調　　　　　　　　　　　　韓　淲
水南何事興偏濃花草小園中山氣靜分餘靄泉聲幽
轉流淙　午橋坐上英豪客今昔為誰容不是倚樓人
在登臨無地攜筇
　　前調　　　　　　　　　　　　韓　淲
霓裳霞珮淡丰容雲冷露華濃唤起石丁歸去冥冥仙
仗崆峒　人間秋老花饒笑清映小簾櫳記取五城深
處玉簫吹下天風
　　前調(九日/席上)　　　　　　　　　　韓　淲
年年羞插菊花遊華髮不禁秋此日遨頭尋勝消除萬
斛清愁　濕雲凉雨南臺上歌動玉溪流俯仰人間今
古多情破帽颼颼
　　前調(夀王/濟之)　　　　　　　　　　吳　洪
五湖煙水百花洲風月漾扁舟共羡山中宰相清時嘯
傲林丘　名園緑水春無價怡老足觥籌眉壽年年今
日氷壺玉鑑横秋
　　前調(題五同/㑹圖)　　　　　　　　　吳　洪
蒼顔緑鬢並吳儂五老一尊同要識歲寒心事疎梅痩
竹長松　鵷行鷺序肩隨好談笑漫從容但願人生長
久年年得似圖中
　秋蕊香
　　(雙調四十八字與秋蕊香引/以六十字為調者不相渉)
　　秋蕊香　　　　　　　　　　　晏　殊
梅蕊雪殘香痩羅幙輕寒微透多情只似春楊柳占斷
可憐時候　蕭孃勸我杯中酒翻紅袖金烏玉兔長飛
走爭得朱顔依舊
　　前調　　　　　　　　　　　　晏　殊
向曉雪花呈瑞飛徧玉城瑶砌何人翦碎天邊桂散作
瑶田瓊蕊　蕭孃斂盡雙蛾翠廻香袂今朝有酒今朝
醉遮莫更長無睡
　　前調　　　　　　　　　　　　晏幾道
池苑清陰欲就還傍送春時候眼前人去歡難偶誰共
一杯芳酒　朱闌碧砌皆如舊記攜手有情不管别離
久情在相逢終有
　　前調　　　　　　　　　　　　晏幾道
歌徹郎君秋草别恨逺山睂小無情莫把多情惱第一
歸來須早　紅塵自古長安道故人少相思不比相逢
好此别朱顔應老
　　前調　　　　　　　　　　　　張　耒
簾幙疎疎風透一綫香飄金獸朱䦨倚徧黄昏後廊上
月華如晝　别離滋味濃如酒著人痩此情不及牆東
柳春色年年依舊
　　前調　　　　　　　　　　　　周邦彦
乳鴨池塘水暖風緊柳花迎面午妝粉指印牎眼曲裏
長睂翠淺　聞知社日停針線探新燕寶釵落枕夢魂
逺簾影參差滿院
　　前調(和清/真韻)　　　　　　　　　　方千里
一枕盤鶯錦暖初起嬾匀妝面緑雲嬝娜映嬌眼酒入
桃腮暈淺　翠簾半捲香縈線礙飛燕畫屏淺立意閒
逺春鎖緑沉小院
　　前調(和清/真韻)　　　　　　　　　　楊澤民
向曉銀屏香暖宿蕊猶殘嬌面紅塵一縷透牎眼恨入
春山黛淺　短書封了憑金線繫雙燕良人貪逐利名
逺不憶幽花靜院
　　前調　　　　　　　　　　　　趙希􁡯
髻穩冠宜翡翠壓鬢綵絲金蕊逺山碧淺蘸秋水香暖
榴裙襯地　亭亭二八餘年紀惱春意玉雲凝重歩塵
細獨立花陰寶砌
　　前調(落桂/)　　　　　　　　　　吳文英
寶月驚塵墮曉愁鎖空枝殘照古苔幾㸃露螢小銷減
秋光旋少　佩丸尚憶春酥褭故人老斷香忍和淚㾗
埽魂返東籬夢杳
　　前調(七夕/)　　　　　　　　　　吳文英
嬾浴新凉睡早雪壓酒紅侵笑倚樓起把繡針小月冷
秋波夢覺　怕聞井葉西風到恨多少粉河不語墮秋
曉行雨人間未了
　　前調(和清/真韻)　　　　　　　　　　陳允平
晩酌宜城酒暖玉軟嫩紅嬌面醉中窈窕度嬌眼不識
愁深愁淺　繡牎一縷香絨線繫雙燕海棠滿地夕陽
逺明月笙歌别院
　　前調　　　　　　　　　　　　黄　鑄
　花外數聲風定煙際一痕月淨水晶屏小敧翠枕院靜
　鳴蟬相應　香銷斜掩青銅鏡背燈影空砧夜半和鴻
　陣秋在劉郎緑鬢
　　　前調(和清/真韻)　　　　　　　　　　王從叔
　薄薄羅衣乍暖紅入酒痕潮面絮花舞倦帶嬌眼昨夜
　平堤水淺故人信斷風箏線誤歸燕夢魂不怕山路
　逺無奈棋聲隔院
　
　
　
　
　
　
　
　
御選歴代詩餘巻十七
　欽定四庫全書
御選歷代詩餘巻十八目錄(四十/八字)
　　　錦堂春
　　　　趙令畤
　　　　盧祖皋(三首/)
　　　　陸游(七首/)
　　　　李肩吾
　　　　劉迎(四首/)
　　　人月圓
　　　　王詵
　　　　趙鼎
　　　　吴激
　　　　趙孟頫
　　　　劉因
　　　　倪瓚(二首/)
　　　前調(又一體/)
　　　楊无咎
　　前調(又一體/)
　　　楊无咎
　　武陵春(又一體/)
　　　晏幾道(二首/)
　　　毛滂(四首/)
　　　謝逸
　　　趙師俠
　　　趙長卿(二首/)
　　　辛棄疾
　　　盧炳
　　　魏氏
　　　趙秋官妻
　　　葛一龍
　　南唐浣溪紗
　　　南唐李璟(二首/)
　　　和凝(二首/)
　　　毛文錫
　　　賀鑄(三首/)
　　　毛滂(二首/)
　　　周紫芝(二首/)
　　　陳克
　　　辛棄疾(七首/)
　　　樓鍔
　　　黄機
　　　髙觀國
　　　許棐
　　　石孝友
　　　李清照
　　　楊慎(三首/)
　　　張大烈
　　　唐世瀚
　　　陳繼儒(二首/)
　　　馮鼎臣
　　眼兒媚
　　　賀鑄
　　　王雱
　　　吕渭老
　　　宋齊愈
　　　趙長卿(六首/)
　　　張元幹
　　　曽覿(二首/)
　　　左譽
　　　侯寘
　　　范成大
　　　黄公度
　　　趙彦端(二首/)
　　　陸游
　　　陳亮
　　　黄機(二首/)
　　　洪咨䕫
　　　髙觀國
　　　史達祖
　　　韓淲(三首/)
　　　方岳
　　　尹煥
　　　周密
　　　石孝友
　　　薛夢桂
　　　曽揆
　　　汪元量
　　　朱淑真
　　　無名氏(三首/)
　　　許古
　　　　張大烈
　　　前調(又一體/)
　　　　程垓
　　　　葛立方
　　　　無名氏
　
　
　
　
　
　
　
　
　
　
御選歴代詩餘巻十八目錄
　欽定四庫全書
御選歴代詩餘巻十八(四十/八字)
司經局洗馬掌局事兼翰林院修撰加二級臣王奕清奉
㫖校刋
　　錦堂春
　　　(一名上西樓一名秋夜月一名憶真妃一名烏夜/啼䨇調四十八字又有以本調與烏夜啼分作二)
　　　(調按之實無分别則與相見懽聖無/憂之别名無異非另有烏夜啼也)
　　　錦堂春　　　　　　　　　　　趙令畤
　樓上縈簾弱絮牆頭礙月低花年年春事闗心事腸斷
　欲栖鴉　舞鏡鸞衾翠減啼珠鳯蠟紅斜重門不鎖相
　思夢隨意繞天涯
　　　前調　　　　　　　　　　　　盧祖皋
　柳色津頭泣緑桃花渡口啼紅一春又負西湖醉離恨
　雨聲中　客袂迢迢西塞餘寒翦翦東風誰家拂水飛
　来燕惆悵小樓空
　　　前調　　　　　　　　　　　　盧祖皋
漾暖紋波颭颭吹晴絲雨濛濛輕衫短帽西湖路花氣
撲春騘　鬭草褰衣濕翠秋干瞥眼飛紅日長不放春
醪困立盡海棠風
　　前調　　　　　　　　　　　　盧祖皋
段段寒沙淺水蕭蕭暮雨孤篷香羅不共征衫逺砧杵
客愁中　别恨慵看楊栁歸期暗數芙蓉碧梧聲到紗
牎曉昨日㡬秋風
　　前調　　　　　　　　　　　　陸　游
園館青林翠樾衣巾細葛輕紈好風吹散霏微雨沙路
喜新乾　小燕䨇飛水際流鶯百囀林端投壺聲斷彈
棋罷閒展道書看
　　前調　　　　　　　　　　　　陸　游
金鴨餘香尚暖緑牎斜日偏眀蘭膏香染雲鬟膩釵滑
墜無聲　冷落秋千侶伴䦨珊打馬心情繡屏驚斷瀟
湘夢花外一聲鶯
　　前調　　　　　　　　　　　　陸　游
素意幽棲物外塵緣浪走天涯歸來猶幸身强健隨分
作山家　已趁餘寒泥酒還乗小雨移花柴門盡日無
人到一徑傍谿斜
　　前調　　　　　　　　　　　　陸　游
檐角楠隂轉日樓前茘子吹花鷓鴣聲裏霜天晩疊鼓
已催衙　鄉夢時來枕上京書不到天涯邦人訟少文
移省閒院自煎茶
　　前調　　　　　　　　　　　　陸　游
我校丹臺玉字君書蕊殿雲篇錦官城裏重相遇心事
兩依然　攜酒何妨處處尋梅共約年年細思上界多
官府且作地行仙
　　前調　　　　　　　　　　　　陸　游
從宦元知漫浪還家更覺清真蘭亭道上多修竹隨處
岸綸巾　泉冽偏宜雪茗秔香雅稱絲蓴翛然一飽西
牎下天地有閒人
　　前調　　　　　　　　　　　　陸　游
紈扇嬋娟素月紗巾縹緲輕烟髙槐葉長隂初合清潤
雨餘天　弄筆斜行小草鈎簾淺醉閒眠更無一㸃塵
埃到枕上聽新蟬
　　前調　　　　　　　　　　　　李肩吾
徑蘚痕沿碧甃檐花影壓紅闌今年春事渾無幾游冶
嬾情慳　舊夢鶯鶯沁水新愁燕燕長干重門十二簾
休捲三月尚春寒
　　前調　　　　　　　　　　　　劉　迎
離恨逺縈楊栁夢魂長繞棃花青山記得章臺月歸路
玉鞭斜　翠鏡啼痕印袖紅牆醉墨籠紗相逢不盡平
生事春思入琵琶
　　前調　　　　　　　　　　　　劉　迎
菱鏡玉箆秋月蕙爐銀葉朝雲宿酲人困屏山夢煙樹
小江村　翠甲未消蘭恨粉香不斷梅魂離愁分付殘
春雨花外泣黄昏
　　前調(西湖/)　　　　　　　　　　劉　迎
水漫汀洲新緑雲開崦嶂微青殘紅不見成隂後鶗鴂
寂無聲　笑傲坡公一夢風流杜牧三生西湖依舊人
中意來去竟難憑
　　前調　　　　　　　　　　　　劉　迎
牆角含霜樹靜樓頭作雪雲垂鈎簾鵲噪空庭晩坐看
月來時　異域書迷鴈足幽閨鏡掩蟲絲一宵兩地腸
千轉惟有夢魂知
　人月圓
　　(本王詵詞内句爲調名一名青衫濕/取吴激詞中語也䨇調四十八字)
　　人月圓　　　　　　　　　　　王　詵
小桃枝上春來早初試薄羅衣年年此夜華燈競處人
月圓時　禁街簫鼓寒輕夜永纖手同攜夜䦨人靜千
門笑語聲在簾幃
　　前調　　　　　　　　　　　　趙　鼎
連環寳瑟深深願結盡一生愁人間天上佳期勝賞今
夜中秋　雅歌妍態嫦娥見了應羡風流芳尊美酒年
年嵗嵗月滿髙樓
　　前調(宴張侍御/家有感)　　　　　　　　吴　激
南朝千古傷心地還唱後庭花舊時王謝堂前燕子飛
入人家　恍然一夢仙肌勝雪宫鬢堆鴉江州司馬青
衫淚濕同是天涯
　　前調　　　　　　　　　　　　趙孟頫
一枝仙桂香生玊消得喚卿卿緩歌金縷輕敲象板傾
國傾城　幾時不見紅裙翠袖多少閒情想應如舊春
山淡淡秋水盈盈
　　前調　　　　　　　　　　　　劉　因
自從謝病修花史天意不容閒今年新授平章風月撿
挍雲山　門前報道麯生來謁子墨相看先生正爾天
張翠蓋山擁雲鬟
　　前調　　　　　　　　　　　　倪　瓚
傷心莫問前朝事重上越王臺鷓鴣啼處東風草緑殘
照花開　悵然孤嘯青山故國喬朩蒼苔當時眀月依
依素影何處飛來
　　前調　　　　　　　　　　　　倪　瓚
驚廻一枕當年夢漁唱起南津畫屏雲嶂池塘春草無
限消魂　舊家應在梧桐覆井楊柳藏門閒身空老孤
篷聽雨燈火江村
　　前調(又一/體)　　　　　　　　　　楊无咎
風和日暖餘煙嫩側側透鮫綃相逢且喜人圓玳席月
滿丹霄　爛遊勝賞髙低燈火鼎沸笙簫一年三百六
十日願長似今宵
　　前調(又一/體)　　　　　　　　　　楊无咎
月華燈影光相射還是元宵也綺羅如畫笙歌遞響無
限風雅　閙蛾斜插輕衫乍試閒趁遊冶百年三萬六
千夜願長似今夜
　武陵春
　　(雙調四/十八字)
　　武陵春　　　　　　　　　　　晏幾道
緑蕙紅蘭芳信歇金蕊正風流應為詩人多怨秋花意
與銷愁　梁王苑路香英密長記舊嬉遊曽㸔飛瓊戴
滿頭浮動舞凉州
　　前調　　　　　　　　　　　　晏㡬道
煙栁長堤知㡬曲一曲一魂消秋水無情天共遥愁送
朩蘭橈　熏香繡被心情嬾期信轉迢迢記得來時倚
畫橋紅淚滿鮫綃
　　前調　　　　　　　　　　　　毛　滂
維岳分公英特氣方丈拂長虹丙魏蕭曹緫下風千載
友䕫龍　寳熏裊翠昏簾繡嘉頌珮紳同不用黄精埽
鬢中元是黒頭翁
　　前調　　　　　　　　　　　　毛　滂
迎得春來聞好語賀燕立簾鈎轉蕙光風栁弄柔喜氣
與春遊　萬錢珍鼎期公飯天自壽留侯文物昇平速
置郵江左屬風流
　　前調　　　　　　　　　　　　毛　滂
銀浦流雲初度月空碧挂團團照夜珠胎貝闕寒光彩
滿長安　春風爲拂新沙路珂馬欵天闗篆印金窠紅
屈盤嵬􁒐押千官
　　前調　　　　　　　　　　　　毛　滂
風過冰檐環珮響宿霧在華茵賸落􁁗花襯月眀嫌怕
有纖塵　鳯口銜燈金炫轉人醉覺寒輕但得清光解
照人不負五更春
　　前調(茶/)　　　　　　　　　　　謝　逸
畫燭籠紗紅影亂門外紫騮嘶分破雲團月影虧雪浪
皺清漪　捧盌纖纖春筍痩乳霧泛冰甆兩腋清風拂
䄂飛歸去酒醒時
　　前調(和王叔/度桃花)　　　　　　　　　趙師俠
一陣曉風花信早先到小桃枝冉冉紅雲映翠微開宴
憶瑶池　零亂分飛貪結子芳徑自成蹊消得劉郎去
路迷腸斷武陵溪
　　前調　　　　　　　　　　　　趙長卿
又是新逢三五夜瑞氣靄氤氲萬㸃燈和月色新桃李
倍添春　花縣主人情思好行樂逐良辰滿引千鍾酒
又醇歌韻動梁塵
　　前調　　　　　　　　　　　　趙長卿
落了丹楓殘了菊秋色苦無多誰喚西風泣淚羅吹恨
入星河　碧玉釵頭金粟閙曽插翠雲窩重揉檀英憶
月娥無奈冷香何
　　前調(春興/)　　　　　　　　　　辛棄疾
桃李風前多嫵媚楊栁更温柔喚取笙歌爛漫遊且莫
管閒愁　好趁晴時連夜賞雨便一春休草草杯盤不
要收纔晩又扶頭
　　前調(江梅盛開為/風雨所妒)　　　　　　　盧　炳
常記江南春欲到消息付南枝疎影横斜照水時月淡
暗香遲　可惜江頭千樹玉雨暗更風欺傳語東君管
領伊憔悴有誰知
　　前調(别情/)　　　　　　　　(宋媛/)魏　氏
小院無人簾半捲獨自倚䦨時寛盡春來金縷衣憔悴
有誰知　玉人近日音書少應是怨來遲夢裏長安早
晩歸和淚立斜暉
　　前調(岐陽/郵亭)　　　　　　　　　趙秋官妻
人道有情還有夢無夢豈無情夜夜思量直到眀有夣
怎敎成　昨夜偶然來夢裏隣笛又還驚笛韻凄凄不
忍聽總是斷腸聲
　　前調(獨夜/)　　　　　　　　　　葛一龍
深鎖樓臺何處是煙暗雨冥冥花動風枝犬吠聲疑是
有人行　今夕不知何夕也添却許多更倍覺秋天不
肯眀愁從酒畔生
　南唐浣溪紗
　　(䨇調四十八字一名山花子又名攤破浣溪紗以/攤破名者就浣溪紗結句破七字爲十字也稱南)
　　(唐者以李璟詞細雨小樓/二句膾炙人口得名也)
　　南唐浣溪紗　　　　　　　　南唐李璟
菡萏香消翠葉殘西風愁起緑波間還與韶光共憔悴
不堪看　細雨夢回鷄塞逺小樓吹徹玉笙寒多少淚
珠何限恨倚䦨干
　　前調　　　　　　　　　　　南唐李璟
手捲真珠上玉鈎依前春恨鎖重樓風裏落花誰是主
思悠悠　青鳥不傳雲外信丁香空結雨中愁回首緑
波三峽暮接天流
　　前調　　　　　　　　　　　　和　凝
鶯錦蟬紗馥麝臍輕裾花草曉煙迷鸂鶒戰金紅掌墜
翠雲低　星靨笑偎霞臉畔蹙金開䄡襯銀泥春思半
和芳草嫩碧萋萋
　　前調　　　　　　　　　　　　和　凝
銀字笙寒調正長水紋簟冷畫屏凉玉腕重重金扼臂
淡梳妝　㡬度試香纖手暖一回嘗酒綘脣光佯弄紅
絲繩拂子打檀郎
　　前調　　　　　　　　　　　　毛文錫
春水輕波浸緑苔枇杷洲上紫檀開晴日眠沙鸂鶒穩
㬉相偎　羅韤生塵遊女過有人逢著弄珠廻蘭麝飄
香初解珮忘歸來
　　前調　　　　　　　　　　　　賀　鑄
錦薦朱絲瑟瑟徽玉纖新擬鳯䨇飛縹緲燭煙花羃暗
就更衣　約畧整環釵影動遲回顧歩珮聲微宛是春
風蝴蠂舞帶香歸
　　前調　　　　　　　　　　　　賀　鑄
節物侵尋迥暮遲可勝揺落長年悲回首五湖乗興地
負心期　驚鴈失行風翦翦冷雲成陣雪垂垂不􁨣尊
前泥様醉箇能癡
　　前調　　　　　　　　　　　　賀　鑄
䨇鳯簫聲隔彩霞朱門深閉七香車何處探春尋舊約
謝孃家　旖旎細風飄水麝玲瓏淺雪漾山茶飲罷西
廂簾影外玉蟾斜
　　前調　　　　　　　　　　　　毛　滂
日轉堂隂一綫添使君和氣作春妍秖有北山輕帶雪
見豐年　殘月夜來收不盡行雲早起更留連急翦垂
楊迎秀色到牕前
　　前調　　　　　　　　　　　　毛　滂
雨色留香繞坐中映階疎竹一叢叢不奈晩來蕭瑟意
子猷風　瀲灩滿傾金鑿落淋漓從濕繡芙蓉吸盡百
川天上去看長虹
　　前調　　　　　　　　　　　　周紫芝
蒼璧新敲小鳯團赤埿開印煮清泉醉捧纖纖䨇玉筍
鷓鴣斑　雪浪濺翻金縷䄂松風吹醒玉酡顔更待微
甘囬齒頰且留連
　　前調　　　　　　　　　　　　周紫芝
門外青騘月下嘶映階籠燭畫簾垂一曲陽闗聲欲盡
不多時　鳯餅未殘雲脚乳水沉催注玉花甆忍看捧
甌春筍露翠鬟低
　　前調　　　　　　　　　　　　陳　克
鬆漫梳頭淺畫眉亂鶯殘夢起多時不道小庭花露濕
翦酴醿　簾額好風低燕子牎油晴日打蜂兒翠袖粉
牋閒弄筆寫新詩
　　前調　　　　　　　　　　　　辛棄疾
酒面低迷翠被重黄昏院落月朦朧墮髻啼妝孫壽醉
泥秦宫　試問花留春㡬日畧無人管雨和風瞥向緑
珠樓下見墜殘紅
　　前調(簡傅/岩叟)　　　　　　　　　　辛棄疾
總托平生入醉鄉大都三萬六千塲今古悠悠多少事
莫思量　微有些寒春雨好更無尋處野花香年去年
來還又笑燕飛忙
　　前調(謝餽名花鮮/蕈次前韻)　　　　　　　辛棄疾
楊柳温柔是故鄉紛紛蜂蝶去年塲大率一春風雨事
最難量　滿把攜來紅粉面堆盤更覺紫芝香幸是麯
生閒去了又敎忙
　　前調(病起/獨坐)　　　　　　　　　　辛棄疾
强欲加餐竟未佳只宜長伴病僧齋心似風吹香篆過
也無灰　山下朝來雲出岫隨風一去未曽回次第前
村行雨了合歸來
　　前調(酬春/)　　　　　　　　　　辛棄疾
豔杏夭桃兩行排莫攜歌舞去相催次第未堪供醉眼
去年栽　春意纔從梅裏過人情都向栁邊來咫尺東
家還又有海棠開
　　前調(謝惠瑞香/次前韻)　　　　　　　　辛棄疾
句裏眀珠字字排多情應也被春催怪得名花和淚送
雨中栽　赤脚未安芳斛穩蛾眉早把橘枝來報道錦
熏籠厎下麝臍開
　　前調　　　　　　　　　　　　辛棄疾
日日閒看燕子飛舊巢新壘畫簾低玉厯今朝推戊巳
却銜泥　先自春光留不住那堪更著子規啼一陣香
風吹不斷落花溪
　　前調(䨇檜/堂)　　　　　　　　　　樓　鍔
夏半陽烏景最長小池不斷藕花香電影雷聲催急雨
十分凉　芡剥眀珠隨意嚼瓜分瓊玉趁時嘗䨇檜堂
深新醸好且傳觴
　　前調　　　　　　　　　　　　黄　機
流轉春光又一年春愁盡日兩眉尖草草幽歡能幾許
已天邊　㑹得音書生羽翼免敎魂夢役闗山簾捲落
花千萬㸃雨如煙
　　前調(七夕/)　　　　　　　　　　髙觀國
嫋嫋天風響珮環鵲橋有女夜乗鸞也恨别多相見少
似人間　銀浦無聲雲路渺金風有信玉機閒生怕河
梁分袂處曉光寒
　　前調　　　　　　　　　　　　許　棐
挼栁揉花旋染衣絲絲紅翠撲春暉羅綺叢中無此豔
小西施　腰細最便圍舞帊袖寒時復罩香匜誤㸃一
痕殘粉淚怕人知
　　前調　　　　　　　　　　　　石孝友
落日秋風嶺上村全稀過鴈少行人正是悲傷愁絶處
更黄昏　漠漠野煙生碧樹漫漫衰草際黄雲借使昔
人行到此也銷魂
　　前調　　　　　　　　　　(宋媛/)李清照
病起蕭蕭兩鬢華臥看殘月上牎紗豆蔲連梢煎熱水
莫分茶　枕上詩篇閒處好門前風景雨來佳終日向
人多藴藉朩樨花
　　前調(春日/)　　　　　　　　　　楊　慎
灩灩波光緑似醅茸茸草色嫩如苔只有輕寒渾不定
晩還來　落梅村裏昏鴉逺擺栁風前候鴈回眀日新
晴堪眺望上春臺
　　前調(咏紅邉分/心小山茶)　　　　　　　　楊　慎
瑞雪晴林暮靄消錦雲香塢彩霞飄絶代佳人空谷裏
路迢迢　鶴頂研砂添赤髓猩脣殢酒暈紅潮小朶分
心堪采掇當瓊瑶
　　前調(咏同心/山茶)　　　　　　　　　楊　慎
嫋嫋同心巧笑分粉霞紅綬藕絲裠軟翠柔藍擎不定
曉妝匀　醉露屏前䨇朶朶舞風庭下一羣羣不肯嫣
然回一顧爲思君
　　前調(彈筝/)　　　　　　　　　　張大烈
金徽提撥錦生輝鸞鳯和鳴韻欲飛激發淒清氷月冷
振簾衣　指筍離絃花影動歩蓮按節蹋香微疑是遊
蜂釀陣後散聲希
　　前調　　　　　　　　　　　　唐世瀚
寂寂閒庭雨乍晴緑隂如幄午風輕幾轉栁塘迷斷岸
野橋平　滿架薔薇花欲謝趁風燕子掠浮萍慵臥小
牎驚喚醒被流鶯
　　前調(花下/)　　　　　　　　　　陳繼儒
晏起還嗔中酒時玉牌分得牡丹枝花下自調新樂府
寫烏絲　付與紫衣傳别院夜來翻入管絃吹吹得老
夫重醉也有情癡
　　前調(初夏夜/飲歸)　　　　　　　　　陳繼儒
桐樹花香月半眀櫂歌歸去蟪蛄鳴曲曲栁灣茅屋矮
挂魚罾　笑指吾廬何處是一池荷葉小橋横燈火紙
牕修竹裏讀書聲
　　前調(郊行/)　　　　　　　　　　馮鼎位
遲日青騘緩轡行輕寒輕暖弄春晴細草平沙花夾道
有啼鶯　嫩緑翻風煙様軟小溪過雨鏡般眀歸近黄
昏新月起晩霞生
　眼兒媚
　　(一名秋波媚一名小䦨干䨇調四十八字宋人起/句平仄稍有異同然通篇自是一定與朝中措迥)
　　(别混入/者非)
　　眼兒媚　　　　　　　　　　　賀　鑄
蕭蕭江上荻花秋做弄許多愁半竿落日兩行新鴈一
葉扁舟　惜分此去應難遇直待醉時休今宵眼厎眀
朝心上後日睂頭
　　前調　　　　　　　　　　　　王　雱
絲絲楊柳弄輕柔煙縷織成愁海棠未雨棃花先雪一
半春休　而今徃事難重省歸夢繞秦樓相思只在丁
香枝上豆蔲梢頭
　　前調　　　　　　　　　　　　吕渭老
琅玕循檻粉沾衣一片子規啼蓬壺夢短蜀衾香逺愁
損腰肢　石城堂上䨇䨇燕應傍莫愁飛春江艇子雪
中梅下知與誰期
　　前調(梅詞/應制)　　　　　　　　　　宋齊愈
霏霏疎影轉征鴻人語暗香中小橋斜渡曲屏深院水
月濛濛　人間不是藏春處玉笛曉霜空江南處處黄
垂密雨緑漲薫風
　　前調　　　　　　　　　　　　趙長卿
一鈎新月照西樓清夜思悠悠那堪更被征鴻嘹唳絆
惹離愁　倚䦨不語情如醉都寄兩睂頭從前只爲惜
他伶俐舉措風流
　　前調　　　　　　　　　　　　趙長卿
槐隂密處轉黄鸝午日正長時一番過雨緑荷池面冷
浸琉璃　紅塵不到華堂裏纖楚對蛾眉笑偎人道新
詞覓箇美厎腔兒
　　前調　　　　　　　　　　　　趙長卿
東滄危觀暮江前幾醉使君筵少年俊氣曽将吟筆買
斷江天　重來細把朋遊數回首一辛酸蘭成巳老文
園多病負此江山
　　前調　　　　　　　　　　　　趙長卿
當年䇿馬過錢塘曲徑入幽篁繁紅釅白嬌鶯姹燕爭
喚何郎　而今又客東風裏渾不似尋常只愁别後月
房雲洞啼損紅妝
　　前調　　　　　　　　　　　　趙長卿
先來客路足傷悲那更話分離玊騘也解知人欲去驤
首頻嘶　馬蹄動是三千里後㑹莫相違切須更把丁
香珍重待我歸期
　　前調　　　　　　　　　　　　趙長卿
南枝消息杳然間寂寞倚雕䦨紫腰艷艷青腰裊裊風
月俱閒　佳人環珮玉䦨珊作惡探花還玉纖撚粟櫻
脣呵粉愁㸃眉彎
　　前調　　　　　　　　　　　　張元幹
蕭蕭疎雨滴梧桐人在綺牕中離愁徧繞天涯不盡却
在眉峯　嬌波暗落相思淚流破臉邊紅可憐痩似一
枝春栁不禁東風
　　前調　　　　　　　　　　　　曽　覿
清眀花近晩風寒錦幄獸香殘醺醺醉裏匆匆相見重
聽哀彈　春情入指鶯聲碎危柱不勝絃十分得意一
塲輕夢淡月䦨干
　　前調　　　　　　　　　　　　曽　覿
離觴重勸淚相看寂寞上征鞍臨行欲話風流心事萬
緒千端　春光漫漫人千里歸夢遶長安不堪向晩孤
城吹角回首闗山
　　前調　　　　　　　　　　　　左　譽
黄昏樓上杏花寒斜月小䦨干一䨇燕子兩行征鴈畫
角聲殘　綺牕人在東風裏灑淚對春閒也應似舊盈
盈秋水淡淡春山
　　前調　　　　　　　　　　　　侯　寘
花信風髙雨又收風雨互遲留無端燕子怯寒歸晩閒
損簾鈎　彈棋打馬心都嬾攛掇上春愁推書就枕鳬
煙淡淡蜨夢悠悠
　　前調(萍鄉/道中)　　　　　　　　　　范成大
酣酣日脚紫煙浮妍暖破輕裘困人天氣醉人花氣午
夢扶頭　春慵恰似春塘水一片縠紋愁溶溶曳曳東
風無力欲皺還休
　　前調(調梅和傅/叅議韻)　　　　　　　　黄公度
一枝雪裏冷光浮空自許清流如今憔悴蠻烟瘴雨誰
肯尋搜　昔年曾共孤芳醉爭插玊釵頭天涯幸有惜
花人在杯酒相酬
　　前調(梅/)　　　　　　　　　　　趙彦端
黄昏小宴使君家梅粉試春華暗香素蕊横枝疎影月
淡風斜　更燒紅燭枝頭挂粉蠟鬬香賒元宵近也小
園先試火樹銀花
　　前調(建安/作)　　　　　　　　　　趙彦端
儂家風物似山家梅老鬢絲華幾回記得攀翻琪樹醉
帽敧斜　冷香不斷春千里歸路本非賒有人却道使
君猶健看徧餘花
　　前調　　　　　　　　　　　　陸　游
天花曽散蕊珠宫一念墮塵中鉛華洗盡珠璣不御道
骨仙風　東遊我醉騎鯨去君駕素鸞從垂虹看月天
台採藥更與誰同
　　前調　　　　　　　　　　　　陳　亮
試燈天氣又春來難說是情懷寂寥聊似揚州何遜不
爲江梅　扶頭酒醒爐香灺心緒未全灰愁人最是黄
昏前後煙雨池臺
　　前調　　　　　　　　　　　　黄　機
粉牆朱閣映垂楊晴緑小池塘東風颺暖單衣初試晝
日偏長　髼鬆兩鬢飛雲影鈿合未梳妝䦨干側畔閒
抛荔子驚散鴛鴦
　　前調　　　　　　　　　　　　黄　機
東風輕雨苦無端側側送輕寒那堪更向湘灣六六淺
處留船　詩􁡂酒戲成孤負春事巳䦨珊離愁多在落
花枝上杜宇聲邊
　　前調　　　　　　　　　　　　洪咨䕫
平沙芳草渡頭村緑徧去年痕遊絲上下流鶯來徃無
限消魂　綺牕深靜人歸晩金鴨水沉温海棠影下子
規聲裏立盡黄昏
　　前調　　　　　　　　　　　　髙觀國
輕雲終被斷雲留不肯放春愁翠樓舊倚粉牆重見歌
酒風流　今朝畢竟吟情淡芳意未全酬東風向晩鶯
花有意吹轉船頭
　　前調　　　　　　　　　　　　史逹祖
兒家七十二鴛鴦珠珮鎖瑶箱期花等月秦樓吹笛賈
䄂傳香　十年白玉堂前見直是翦柔腸将愁去也不
成今世終誤王昌
　　前調　　　　　　　　　　　　韓　淲
東風拂檻露猶寒花重濕䦨干淡雲殢日晨光微透簾
幕香殘　隂晴不定瑶階潤新恨覺心䦨憑髙望斷緑
楊南陌無限闗山
　　前調(社日/)　　　　　　　　　　韓　淲
風廻香雪到棃花山影是誰家小牕未晩重檐初霽玉
倚蒹葭　社寒不管人如此依舊是天涯碧雲暮合芳
心撩亂醉眼横斜
　　前調　　　　　　　　　　　　韓　淲
西溪回合小青蒼梅雨弄殘陽意行隴畞景分庭院乳
燕春長　酒深不用人歌嘯鉏圃試商量細移菜甲旋
尋蔬筍一夢黄粱
　　前調(泊松/洲)　　　　　　　　　　方　岳
霜天鴈帶幾多愁和月落滄洲桂花如許菊花如許怎
不悲秋　湖山例合閒人管也白幾人頭去年曽此今
年曽此煙雨孤舟
　　前調　　　　　　　　　　　　尹　煥
垂楊裊裊蘸晴漪眀緑染春絲市橋繫馬旗亭沽酒無
限相思　雲梳雨洗風前舞一好百般宜不知爲甚落
花時節都是顰眉
　　前調　　　　　　　　　　　　周　密
飛絲半濕乍歸雲愁裏又鶯新淡月秋千落花庭院幾
處黄昏　十年一夢揚州路空有少年心不分不曉厭
厭脈脈一段傷春
　　前調　　　　　　　　　　　　石孝友
愁雲澹澹雨蕭蕭暮暮復朝朝别來應是睂峰翠減腕
玉香消　小軒獨坐相思處情緒好無聊一叢萱草數
竿修竹幾葉芭蕉
　　前調(緑牋/)　　　　　　　　　　薛夢桂
碧筒新展緑蕉芽黄露灑榴花蘸煙染就和雲捲起秋
水人家　只因一朶芙蓉月生怕玳簾遮燕銜不去鴈
飛不到愁滿天涯
　　前調　　　　　　　　　　　　曽　揆
芙蓉帳冷翠衾單魂夢幾曽閒怎禁未許茫茫煙水疊
疊雲山　去時頻把歸期約逺不過春殘而今已是荷
花開了猶倚䦨干
　　前調　　　　　　　　　　　　汪元量
年時記得賞荼䕷蝴蜨滿園飛一䨇寳馬兩行簫管月
下扶歸　而今寂寞人何處脈脈淚沾衣空房獨守風
穿簾子雨隔牕兒
　　前調　　　　　　　　　　(宋媛/)朱淑真
遲遲風日弄輕柔花徑暗香流清眀過了不堪回首雲
鎖朱樓　午牕睡起鶯聲巧何處喚春愁緑楊影裏海
棠枝畔紅杏梢頭
　　前調　　　　　　　　　　　　無名氏
慘雲愁霧罩江天呵手捲簾看䝉茸柳絮萬千蝴蜨飛
過危䦨　後庭一樹瑶華綴零亂暗香殘今番桂影也
應寒重不放新彎
　　前調　　　　　　　　　　　　無名氏
憶從溪上得相逢尊酒兩心同梅緘香雪竹揺寒月柳
探春風　而今總是銷魂處冷落半牀空夢迷狂蝶喜
占乾鵲愁望飛鴻
　　前調　　　　　　　　　　　　無名氏
平生幾度怨長亭不似這番深霜收水痩風流㠶飽怎
忍輕分　䦨干倚徧慵歸去獨自箇黄昏荷横釵股栁
垂裠帶總是銷魂
　　前調　　　　　　　　　　　　許　古
濁醪篘得玉為漿風韻帶橙香持杯笑道鵝黄似酒酒
似鵞黄　世緣老矣不思量沉醉又何妨臨風對月山
歌野調儘我疎狂
　　前調(春景/)　　　　　　　　　　張大烈
珠簾初捲䄂生寒無語倚䦨干呢喃燕語歴亂鶯聲紅
褪花殘　香焚愁逐爐煙裊春光獨自閒神情好似隔
　溪流水窵逺孤山
　　　前調(又一/體)　　　　　　　　　　程　垓
　一枝煙雨痩東牆真箇斷人腸不為天寒日暮誰憐水
　逺山長　相思月底相思竹外猶自禁當只恐玉樓貪
　夢輸他一夜清香
　　　前調　　　　　　　　　　　　葛立方
　暫持英簜出燕然冰柱凍層檐時節馬蹄歸路楊花亂
　撲征韀　如今歸去銀鐺宜見七寳床邊待得退朝花
　厎家人爭捲珠簾
　　　前調　　　　　　　　　　　　無名氏
　山城水隘小橋傍竹裏早梅芳縱有丹青圖畫難描幽
　韻清香　妖嬈天賦偏宜素淡楊氏宫妝雅態何須豔
　麗孤標不在春光
　
　
御選歴代詩餘巻十八
　欽定四庫全書
御選厯代詩餘巻十九目錄(起四十八字/至四十九字)
　　　慶春時
　　　　晏幾道(二首/)
　　　春光好(又一體/)
　　　　葛立方
　　　海棠春(又一體/)
　　　　秦觀
　　　　馬洪
　　　　張綖
　　　　吴鼎芳
　　　雙頭蓮令
　　　　趙師俠
　　　雙鸂鶒
　　　　朱敦儒
　　　鬲溪梅令
　　　姜夔
　　一落索(又一體/)
　　　秦觀
　　前調(又一體/)
　　　嚴仁
　　洞天春
　　　歐陽修
　　胡搗練
　　　晏殊
　　喜團圓
　　　晏幾道
　　栁梢青
　　　張孝祥
　　前調(又一體/)
　　　楊慎
　　西地錦(又一體/)
　　　石孝友
　　添字采桑子
　　　李清照
　　阮郎歸(又一體/)
　　　吳子孝
　　三字令
　　　歐陽炯
　　　沈宜修
　　　葉紈紈
　　醉桃源
　　　趙鼎
　　畫堂春(又一體/)
　　　趙長卿
　　燭影揺紅
　　　賀鑄
　　　毛滂(二首/)
　　　王仲
　　　張炎
　　　吳子孝
　　撼庭秋
　　　晏殊
　　惜分飛
　　　辛棄疾
　　碧玉簫
　　　無名氏
　　伊州三臺
　　　趙師俠
　　謫仙怨
　　　劉長卿
　　鏡中人
　　　無名氏
　　山外雲
　　　張雨
　　桃源憶故人
　　　歐陽修(二首/)
　　　蘇軾
　　　黄庭堅
　　　秦觀(二首/)
　　　王庭珪
　　　趙長卿
　　　張孝祥
　　　朱敦儒
　　　管鑑
　　　陸游(二首/)
　　　鄭域
　　　史達祖
　　　汪莘
　　　吳文英(二首/)
　　　周密
　　　趙君舉
　　　元好問
　　　吳子孝
　　　陳子龍
　　太常引
　　　辛棄疾(二首/)
　　　元好問
　　　楊果
　　　許有壬(二首/)
　　　馬熙
　　　許楨
　　　張埜
　　　倪瓚(二首/)
　　　張雨
　　　劉燕哥
　　應天長(又一體/)
　　　南唐李煜
　　　顧夐
　　　馮延巳
　　　張大烈
　　酒泉子(又一體/)
　　　潘閬(二首/)
　　畫堂春
　　　張先
　　　黄庭堅
　　前調(又一體/)
　　　趙長卿
　　極相思
　　　吕渭老(二首/)
　　　蔡伸
　　　陸游
　　　吳文英
　　燕歸梁
　　　張孝祥
　　前調(又一體/)
　　　杜安世
　　賀聖朝(又一體/)
　　　葉清臣
　　　趙鼎
　　　馬莊父
　　陽臺夢
　　　後唐莊宗
　　武陵春(又一體/)
　　　趙師俠
　　　李清照
　　歸去來
　　　栁永
　　沙塞子(又一體/)
　　　葛立方
　　前調(又一體/)
　　　趙彦端
　　越江吟
　　　蘇易簡
　　惜春郎
　　　栁永
　　醉鄉春
　　　秦觀
　　鳳孤飛
　　　晏幾道
　　洛陽春(又一體/)
　　　歐陽修
　　月宫春
　　　毛文錫
　　雙韻子
　　　張先
　　河瀆神
　　　温庭筠(三首/)
　　　孫光憲(二首/)
　　　辛棄疾
　　前調(又一體/)
　　　張泌
　　月中行
　　　韓淲
　　前調(又一體/)
　　　陳允平
　　玉連環(又一體/)
　　　陳鳳儀
　　少年遊
　　　周密
　　　更漏子(又一體/)
　　　　歐陽炯
　
　
　
　
　
　
　
　
　
　
　
　
　
御選厯代詩餘巻十九目錄
　欽定四庫全書
御選厯代詩餘巻十九(起四十八字/至四十九字)
司經局洗馬掌局事兼翰林院修撰加二級(臣/)王奕清奉
㫖校刋
　　慶春時
　　　(雙調四/十八字)
　　　慶春時　　　　　　　　　　　晏幾道
　倚天樓殿昇平風月彩仗春移鸞絲鳯竹長生調裏迎
　得翠輿歸　雕鞍遊罷何處還有心期濃熏翠被深停
　畫燭人約月西時
　　　前調　　　　　　　　　　　晏幾道
　梅梢已有春來音信風意猶寒南樓暮雪無人共賞閒
　却玉䦨干　殷勤今夜凉月還似睂彎尊前爲把桃根
　麗曲重倚四絃看
　　春光好
　　　(又一體雙調/四十八字)
　　春光好　　　　　　　　　　　葛立方
禁煙却釀春愁正繫馬清淮渡頭後日清眀催疊鼓應
在揚州　歸時元巳臨流要綺陌芳郊恣遊三月羈懐
當一洗莫放觥籌
　海棠春
　　(又一體雙調/四十八字)
　　海棠春　　　　　　　　　　　秦　觀
流鶯牕外啼聲巧睡未足把人驚覺翠被曉寒輕寳篆
沉煙裊　宿酲未解宫娥報道别院笙歌㑹早試問海
棠花昨夜開多少
　　前調　　　　　　　　　　　　馬　洪
越羅衣薄輕寒透正畫閣鳯簾飄繡無語小鶯慵有恨
垂楊痩　桃花人面應依舊憶那日擎漿時候添得暮
愁牽只爲秋波溜
　　前調　　　　　　　　　　　　張　綖
探春東郭春猶早道此際春光更好殘雪隴頭梅㣲雨
溪邊草　東風十里樓臺曉又領取一番花鳥欲抱錦
琴彈誰信知音少
　　前調　　　　　　　　　　　吴鼎芳
紫騮門外嘶聲去千萬疊銷魂煙樹不忍看伊行無計
留伊住　東風似解離人意做一陣廉纖花雨含笑進
門時又恐明朝霽
　雙頭蓮令
　　(趙師俠詞詠本意蓋以事/名調也雙調四十八字)
　　雙頭蓮令(信豐/雙蓮)　　　　　　　趙師俠
太平和氣兆嘉祥草朩總成雙紅苞翠蓋出横塘兩兩
鬭芬芳　幹揺碧玉並青房仙髻擁新妝連枝不解引
鸞皇留取映鴛鴦
　雙鸂鶒
　　(朱敦儒詞詠本意/雙調四十八字)
　　雙鸂鶒　　　　　　　　　　朱敦儒
拂破秋江煙碧一對雙飛鸂鶒應是逺來無力稍下相
偎沙磧　小艇誰吹横笛驚起不知消息悔不當時描
得如今何處尋覓
　鬲溪梅令
　　(姜夔自度腔雙/調四十八字)
　　鬲溪梅令(無錫歸/寓意)　　　　　　　姜　夔
好花不與殢香人浪粼粼又恐東風歸去緑成隂玉鈿
何處尋　朩蘭雙槳夢中雲水横陳漫向孤山山下覓
盈盈翠禽啼一春
　一落索
　　(又一體雙調/四十八字)
　　一落索　　　　　　　　　　　秦　觀
楊花終日飛舞奈乆長難駐海潮雖是暫時來却有箇
堪憑處　紫府碧雲爲路好相將歸去肯如薄倖五更
風不解與花爲主
　　前調(又一/體)　　　　　　　　　　嚴　仁
清曉啼鶯紅樹又一雙飛去日髙花氣撲人來獨自箇
傷春無緒　别後暗寛金縷倩誰傳語一春不忍上髙
樓爲怕見分攜處
　洞天春
　　(雙調四十八字以歐/陽修一首平仄爲正)
　　洞天春　　　　　　　　　　　歐陽修
鶯啼緑樹聲早檻外殘紅未埽露㸃真珠徧芳草正簾
幃清曉　鞦韆宅院悄悄又是清眀過了燕蝶輕狂柳
絲撩亂春心多少
　胡搗練
　　(雙調四十八字與望仙樓/分别惟換頭第一句七字)
　　胡搗練　　　　　　　　　　　晏　殊
小桃花與早梅花盡是芳妍品格未上東風先拆分付
春消息　佳人釵上玉尊前朶朶濃香堪惜誰把綵毫
描得免恁輕抛擲
　喜團圓
　　(雙調四十八字後段/字句與人月圓同)
　　喜團圓　　　　　　　　　　　晏幾道
危樓静鎻牕中遥岫門外垂楊珠簾不禁春風度解偷
送餘香　眠思夢想不如䨇燕得到蘭房别來只是憑
髙淚眼感舊離腸
　栁梢青
　　(雙調四/十八字)
　　栁梢青　　　　　　　　　　　張孝祥
碧雲風月無多莫被名韁利鎖白玊爲車黄金作印不
戀休呵　爭如對酒當歌人是人非恁麽年少甘羅老
成吕望畢竟如何
　　前調(又一/體)　　　　　　　　　　楊　慎
暈雪融霞若煙若霧何處人家宗玉牆東文君壚下占
斷韶華　梅花巳罷横斜柳條猶未藏鴉錦樹烘春瓊
枝裊月留醉仙娃
　西地錦
　　(又一體雙調/四十八字)
　　西地錦　　　　　　　　　　　石孝友
回望玉樓金闕正水遮山隔風兒又起雨兒又急好愁
人天色　兩岸荻花楓葉争舞紅吹白中秋過也重陽
近也作天涯孤客
　添字采桑子
　　(雙調四/十八字)
　　添字采桑子(芭蕉/)　　　　　(宋媛/)李清照
牕前誰種芭蕉樹隂滿中庭隂滿中庭葉葉心心舒巻
有餘情　傷心枕上三更雨㸃滴淒清㸃滴淒清愁損
離人不慣起來聽
　阮郎歸
　　(又一體雙調/四十八字)
　　阮郎歸(夜登叢/桂樓)　　　　　　　　吴子孝
一年月色最宜秋銀河映玉流半輪寒魄未曾週清光
處處浮　金尊瑶管共綢繆毫端風景收名山相望倚
危樓知音千古求
　三字令
　　(此調始於後蜀歐陽炯皆三字/句前後皆八句雙調四十八字)
　　三字令　　　　　　　　　　　歐陽炯
春欲盡日遲遲牡丹時羅幌巻翠簾垂彩牋書紅粉淚
兩心知　人不在燕空歸負佳期香燼落枕函欹月分
眀花澹薄惹相思
　　前調　　　　　　　　　　(明媛/)沈宜修
花落盡栁隂低雨絲霏香霧濕彩雲迷帶愁飛飛去也
武陵西　新夢短漏依依剰相思殘月冷曉煙凄蝶香
濃鶯語碎斷腸時
　　前調(香撲/)　　　　　　　　(明媛/)葉紈紈
疑是鏡又如蟾最嬋娟紅袖裏緑牕前殢人憐羞錦帶
妒花鈿　蘭浴罷襯春纖撲還拈添粉豔玉肌妍麝氤
氲香馥郁透緗縑
　醉桃源
　　(雙調四/十八字)
　　醉桃源(春曉/)　　　　　　　　　趙　鼎
青春不與花爲主花正開時春暮花下醉眠休訴看取
春歸去　鶯愁蝶怨春知否欲問春歸何處只有一尊
芳醑留得青春住
　畫堂春
　　(又一體雙調/四十八字)
　　畫堂春(遊西湖/有感)　　　　　　　　趙長卿
湖光乗雨碧連天繞堤映草芊芊舞風楊柳欲撕緜依
依起翠煙　還是春風客路對花空負嬋娟暮寒樓閣
碧雲間羅袖成斑
　燭影揺紅
　　(宋徽宗命大晟府改王詵憶故人詞因詞有燭影/揺紅句遂以名調但詵詞本五十字此則雙調四)
　　(十八字以起二句分别另立調/名不得以憶故人名此調也)
　　燭影揺紅　　　　　　　　　　賀　鑄
波影翻簾淚痕凝燭青山館離魂十里念佳期襟珮如
相款　惆悵更長夢短但衾枕餘芳賸暖半牕斜月照
人腸斷啼烏不管
　　前調(松牕午/夢初覺)　　　　　　　　　毛　滂
一畞清隂半天瀟灑松牕午牀頭秋色小屏山碧長垂
煙縷　枕畔風揺緑戸喚人醒不敎夢去可憐恰到痩
石寒泉冷雲出處
　　前調　　　　　　　　　　　　毛　滂
緑鬢飄蕭漫郎巳是青雲晩古槐隂外小䦨干不負看
山眼　此意悠悠無限有雲山知人醉嬾他年尋我水
邊月厎一蓑煙短
　　前調　　　　　　　　　　　　王　仲
煙雨江城望中緑暗花枝少惜春長待醉東風却恨春
歸早　縱有幽歡㑹巧奈如今風情漸杳秦樓何處畫
䦨愁倚天涯芳草
　　前調(答邵/素心)　　　　　　　　　　張　炎
隔水呼舟采香何處追遊好一年春事二分花猶有花
多少　容易繁華過了趁園林飛紅未埽舊酲新醉幾
日不來緑隂芳草
　　前調　　　　　　　　　　　　吴子孝
萬緑堂前誰栽叢桂添秋色森森翠葉擁金葩塵世逢
香國　露冷風清月白閉重門無人憐惜莫停歌板好
汎霞觴賞心難得
　撼庭秋
　　(雙調四十八字/與撼庭竹無渉)
　　撼庭秋　　　　　　　　　　　晏　殊
别來音信千里恨此情難寄碧紗秋月梧桐夜雨幾回
無寐　樓髙目斷天遥雲黯只堪憔悴念蘭堂紅燭心
長燄短向人垂淚
　惜分飛
　　(雙調四/十八字)
　　惜分飛　　　　　　　　　　　辛棄疾
翡翠樓前芳草路寳馬墮鞭暫駐最是周郎顧幾度歌
聲誤　望斷碧雲空日暮流水桃源何處古道春歸去
更無人管飄紅雨
　碧玉簫
　　(雙調四/十八字)
　　碧玉簫　　　　　　　　　　　無名氏
輕暖吹香薫風漲緑北牕添得琅玕玉新粉微含翠浪
眀如沐　珠淚偷彈纖腰減束天涯勞我危樓目燕子
無情斜語䦨干曲
　伊州三臺
　　(州或作洲雙調四十八字調/笑令亦名三臺令與此迥别)
　　伊州三臺　　　　　　　　　　趙師俠
桂花移自雲巖更被靈砂染丹清露濕酡顔醉乗風下
臨世間　素娥襟韻蕭閒不與羣芳並看簌簌綘綃單
覺身輕夢回廣寒
　謫仙怨
　　(調本唐時樂府中新聲後用以填詞蓋即/回波而衍之爲八句也雙調四十八字)
　　謫仙怨　　　　　　　　　　　劉長卿
晴川落日初低惆悵孤舟解攜鳥向平蕪逺近人隨流
水東西　白雲千里萬里眀月前溪後溪獨恨長沙謫
去江潭春草萋萋
　鏡中人
　　(雙調四/十八字)
　　鏡中人　　　　　　　　　　　無名氏
柳煙濃梅雨潤芳草緜緜離恨花塢風來幾陣羅袖沾
香粉　獨上小樓迷逺近不見浣溪人信何處笛聲飄
隱隱吹斷相思引
　山外雲
　　(張雨作此詞贈句曲道友即名/茅山逢故人雙調四十八字)
　　山外雲　　　　　　　　　　　張　雨
山下寒林平楚山外雲㠶煙渚不飲如何吾生如夢鬢
毛如許　能消幾度相逢遮莫而今歸去壯士黄金昔
人黄鶴美人黄土
　桃源憶故人
　　(或作桃園者誤一名虞/美人影雙調四十八字)
　　桃源憶故人　　　　　　　　　歐陽修
梅梢弄粉香猶嫩欲寄江南春信别後寸腸縈損說與
伊爭穩　小爐獨守寒灰燼忍淚低頭劃盡睂上萬重
新恨竟日無人問
　　前調　　　　　　　　　　　　歐陽修
鶯愁燕苦春歸去寂寂花飄紅雨碧草緑楊岐路况是
長亭暮　少年行客情難訴泣對東風無語目斷兩三
煙樹翠隔江淹浦
　　前調　　　　　　　　　　　　蘇　軾
華胥夢斷人何處聽得鶯啼紅樹幾㸃薔薇香雨寂寞
閒庭户　暖風不解留花住片片著人無數樓上望春
歸去芳草迷歸路
　　前調　　　　　　　　　　　　黄庭堅
碧天露洗春容淨淡月曉收殘暈花上密煙飄盡花底
鶯聲嫩　雲歸楚峽厭厭困兩㸃逺山新恨和淚暗彈
紅粉生怕人來問
　　前調　　　　　　　　　　　　秦　觀
秦樓深鎖薄情種清夜悠悠誰共羞見枕衾鴛鳯悶即
和衣擁　無端畫角嚴城動驚破一番新夢牕外月華
霜重聽徹梅花㺯
　　前調　　　　　　　　　　　　秦　觀
碧紗影弄東風曉一夜海棠開了枝上數聲啼鳥妝㸃
知多少　妒雲恨雨腰肢裊睂黛不堪重埽薄倖不來
春老羞帶冝男草
　　前調(辰州/送客)　　　　　　　　　　王庭珪
催花一霎清眀雨留得春風且住兩岸栁汀煙隖未放
行人去　人如雙鵠雲間舉眀月扁舟何處只向武陵
南渡便是長安路
　　前調(初春/)　　　　　　　　　　趙長卿
夜來一陣東風暖春到桃腮栁眼對景可堪腸斷强把
睂愁展　花朝惹起歸期念前事從頭忖徧凝想水遥
山逺空結相思怨
　　前調(冬飲/)　　　　　　　　　張孝祥
朔風弄月吹銀霰簾幙低垂三面酒入玉肌香軟壓得
寒威斂　檀槽乍撥么絲慢彈得相思一半不道有人
腸斷猶作聲聲顫
　　前調　　　　　　　　　　　朱敦儒
雨斜風横香成陣春去空留春恨歡少愁多因甚燕子
渾難問　碧尖蹙損睂慵暈淚濕臙脂紅沁可惜海棠
吹盡又是黄昏近
　　前調　　　　　　　　　　　管　鑑
小園十日狂風雨幾陣桃花紅去惟有緑牕朱户春色
常如許　歌聲屢喚飛雲駐銷得行人且住倒盡玉壺
春露醉到無愁處
　　前調　　　　　　　　　　　陸　游
䦨干幾曲髙齋路正在重雲深處丹碧未乾人去髙棟
空留句　離離芳草長亭暮無奈征車不住惟有斷鴻
煙渚知我頻廻顧
　　前調　　　　　　　　　　　　陸　游
城南載酒行歌路冶葉倡條無數一朶鞓紅凝露最是
傷心處　鶯聲無頼催春去那更兼旬風雨試問嵗華
何許芳草連天暮
　　前調　　　　　　　　　　　　鄭　域
東風料峭寒吹面低下繡簾休巻憔悴怕他春見一任
鶯花怨　新愁不許詩排遣塵滿玉毫金硯若問此愁
深淺天濶浮雲逺
　　前調(賦桃/花)　　　　　　　　　　史達祖
眀霞烘透春機杼春在眀霞多處我是有詩漁父一夢
秦天古　柳枝巷陌深朱戸牆外東風一樹十五年來
凝佇彈盡臙脂雨
　　前調　　　　　　　　　　　　汪　莘
人間只解留春住不管秋光歸去一陣西牕風雨秋也
歸何處　柴扉半掩閒庭戸黄葉青苔無數猶把小春
分付梅蕊前村路
　　前調　　　　　　　　　　　　吳文英
越山青斷西陵浦一岸密隂疎雨潮帶舊愁生暮曾折
垂楊處　桃根桃葉當時渡嗚咽風前柔櫓燕子不留
春住空寄離檣語
　　前調(詠香/橙)　　　　　　　　　　吳文英
黄苞先著風霜勁獨占一年佳景㸃㸃吴鹽雪凝玉膾
和虀冷　洋園誰識黄金徑一棹洞庭秋興香薦蘭皋
湯鼎殘酒西牕醒
　　前調　　　　　　　　　　　　周　密
流蘇静掩羅屏小春夢苦無分曉一縷舊情誰表暗逐
餘香裊　相思嬾寄流紅杳人痩花枝多少郎馬未歸
春老空怨王孫草
　　前調　　　　　　　　　　　　趙君舉
芳菲巳有枝頭露寒著輕羅未去午夜鸞車鶴馭散入
千蓮歩　粉香度曲嬉遊女草草相逢無據腸斷淚零
無數灑作花梢雨
　　前調(代贈良/佐所親)　　　　　　　　　元好問
楚雲不似陽臺舊只是無心出岫竹外天寒翠袖寂寞
啼妝痩　絃聲宛轉春風手殢得行人病酒明日西城
回首腸斷江南栁
　　前調　　　　　　　　　　　　吴子孝
碧堂窈窕春初到風起晩來寒陗金字屛圍香燎酒美
歌聲妙　賞心佳景人年少塵世難逢歡笑攬袖勸停
歸棹月向梅花照
　　前調　　　　　　　　　　　　陳子龍
小樓極望連平楚簾捲一㠶南浦試問晩風吹去狼藉
春何處　相思此路無重數畢竟天涯幾許莫聽嬌鶯
私語怨盡棃花雨
　太常引
　　(一名太清引雙/調四十九字)
　　太常引(建康中/秋夜)　　　　　　　　辛棄疾
一輪秋影轉金波飛鏡又重磨把酒問姮娥被白髪欺
人奈何　乗風好去長空萬里直下看山河斫去桂婆
娑人道是清光更多
　　前調　　　　　　　　　　　　辛棄疾
仙機似欲織纖羅髣髴度金梭無奈玉纖何却彈作清
商恨多　珠簾影裏如花半面絶勝隔簾歌世路苦風
波且痛飲公無渡河
　　前調　　　　　　　　　　　　元好問
十年流水共行雲相見重情親滄海内揚塵便疑是前
身後身　風臺月榭舞裠歌扇樂事幾回新莫話洛陽
春更誰似鑾坡故人
　　前調　　　　　　　　　　　　楊　果
一杯聊為送征鞍落葉滿長安誰料一儒冠直推上淮
隂將壇　西風旌斾斜陽草樹鴈影入髙寒且放酒腸
寛道蜀道而今更難
　　前調(池荷/)　　　　　　　　　　許有壬
幽人早起赴池亭初日照娉婷風蓋露珠傾又勝似前
時雨聲　水沉香裏錦雲深處雙檜插天青一葉釣舟
輕似野渡無人自横
　　前調　　　　　　　　　　　　許有壬
四堤楊栁接松筠香破水芝新羅韤不生塵笑畫裏凌
波未真　紅衣縹緲清風蕭瑟半醉岸烏巾不是葛天
民也做得江湖散人
　　前調(用許可用/池荷韻)　　　　　　　　馬　熙
園中風雨水中亭消得兩娉婷濁酒巻荷傾早洗盡箏
聲笛聲　四堤晴栁一天花氣付與晩山青飛絮挾雲
輕任膝上瑶琴自横
　　前調　　　　　　　　　　　　許　楨
池亭荷浄納凉時四面柳依稀棹得酒船回看風裏紗
巾半敧　殘霞照水夕陽明樹天付畫中詩應不負歸
期更誰看桃花面皮
　　前調(髙右丞自/上都回)　　　　　　　　張　埜
巍然勲業厯台司一柱儘能支報國與憂時怎瞞得星
星鬢絲　龍門山色灤河雲影添入介睂詩沉醉莫推
辭趁秋滿天香桂枝
　　前調　　　　　　　　　　　　倪　瓚
門前楊栁密藏鴉春事到桐花敲火試新茶想月珮雲
衣故家　苔生雨館塵凝錦瑟寂寞聽鳴蛙芳草際天
涯蝶栩栩春暉夢華
　　前調(壽彝/齋)　　　　　　　　　　倪　瓚
栁隂濯足水侵磯香度野薔薇芳草緑萋萋問何事王
孫未歸　一壺濁酒一聲清唱簾幕燕雙飛風暖試輕
衣介睂壽遥瞻翠微
　　前調(題畫/舫)　　　　　　　　　　張　雨
莫將西子比西湖千古一陶朱生怕在樓居也用著風
㠶短蒲　銀瓶索酒幷刀斫鱠船背錦模糊提上早傳
呼是那箇煙波釣徒
　　前調(餞别/)　　　　　　　　(元妓/)劉燕哥
故人別我出陽關無計鎖雕鞍今古别離難兀誰畫蛾
睂逺山　一尊别酒一聲杜宇寂寞又春殘眀月小樓
間第一夜相思淚彈
　應天長
　　(又一體䨇調/四十九字)
　　應天長　　　　　　　　　　南唐李煜
一鉤初月臨妝鏡蟬鬢鳯釵慵不整重簾静層樓迥惆
悵落花風不定　柳堤芳草徑夢斷轆轤金井昨夜更
䦨酒醒春愁過却病
　　前調　　　　　　　　　　　　顧　敻
瑟瑟羅裙金綫縷輕透鵞黄香畫袴垂交帶盤鸚鵡裊
裊翠翹移玉歩　背人匀檀注慢轉横波偷覰斂黛春
情暗許倚屏慵不語
　　前調　　　　　　　　　　　　馮延巳
石城花落紅樓雨雲隔長洲蘭芷暮芳草岸和煙霧誰
在緑楊深處住　舊遊還似故嵗逺離人何處杳杳蘭
舟西去魂歸巫峽路
　　前調(曉起/次韻)　　　　　　　　　　張大烈
千條弱栁縈青鏡悔敎夫壻鬢慵整香閨静青巒迥暗
卜金錢期未定　魂遶陽臺徑怨鎖碧梧深井酒病有
時蘇醒難醒懐人病
　酒泉子
　　(又一體雙調/四十九字)
　　酒泉子　　　　　　　　　　　潘　閬
長憶孤山山在湖心如黛簇僧房四面向湖開輕棹去
還來　芰荷香細連雲閣閣上清聲檐下鐸别來塵土
汚人衣空役夢魂飛
　　前調　　　　　　　　　　　　潘　閬
長憶西湖靈隱寺前天竺後冷泉亭上幾曽遊三伏似
清秋　白猿時見攀髙樹長嘯一聲何處去别來幾向
畫圖看終是欠峯巒
　畫堂春
　　(又一體雙調/四十九字)
　　畫堂春　　　　　　　　　　　張　先
外湖蓮子長參差霽山青處鷗飛水天溶漾畫船遲人
影鑑中移　桃葉淺聲雙唱杏紅深色輕衣小荷障面
避斜暉分得翠隂歸
　　前調　　　　　　　　　　　　黄庭堅
摩圍小隱枕蠻江蛛絲閒鎖晴牕水風山影上修廊不
到晩來凉　相伴蝶穿花徑獨飛鷗舞溪光不因送客
下繩牀添火炷爐香
　　前調(又一/體)　　　　　　　　　　趙長卿
當時巧笑記相逢玉梅枝上玲瓏酒杯流處巳愁儂寒
鴈横空　去程無計更從容到歸來好事匆匆一時分
付不言中此恨難窮
　極相思
　　(雙調四/十九字)
　　極相思　　　　　　　　　　　呂渭老
拂牆花影飄紅微月辨簾櫳香風滿袖金蓮印歩狹徑
迎逢　笑靨乍開還斂翠正花時却恁西東别房初睡
斜門未鎖且更從容
　　前調　　　　　　　　　　　　呂渭老
西園鬬草歸遲隔葉囀黄鸝䦨干醉倚鞦韆背立數徧
佳期　寒食清眀都過了趁如今芍藥薔薇衩衣吟露
歸舟䌫月方解開睂
　　前調　　　　　　　　　　　　蔡　伸
碧檐鳴玉玎璫金鎖小蘭房樓髙夜永飛霜滿院璧月
沉缸　雲雨不成巫峽夢望仙鄉煙水茫茫風前月厎
登髙念逺無限凄凉
　　前調　　　　　　　　　　　　陸　游
江頭疎雨輕煙寒食落花天翻紅墜素淺霞暗錦一段
凄然　惆悵東君堪恨處也不念冷落尊前那堪更看
漫空相趁栁絮榆錢
　　前調(題水月/梅扇)　　　　　　　　　吴文英
玉纖風透疎痕凉與素懐分乗鸞歸後生綃浄翦一片
冰雲　心事孤山春夢在到思量猶斷詩魂水清月冷
香銷痩影人立黄昏
　燕歸梁
　　(雙調四十九字與喜遷鶯/之别名燕歸梁者不同)
　　燕歸梁　　　　　　　　　　　張孝祥
風栁揺絲花纒枝滿月韶輝離鴻過盡百勞飛都不似
燕來歸　舊時王謝堂前地情分獨依依畫梁雕栱啟
朱扉看雙舞羽人衣
　　前調(又一/體)　　　　　　　　　　杜安世
風擺紅縚巻畫簾寶鑑慵拈日髙梳洗幾時忺金盆水
弄纖纖　髻雲鬆嚲衣斜褪和嬌嬾痩巖巖離愁更宿
酲兼空贏得病懨懨
　賀聖朝
　　(又一體雙調四十九/字又名雙調賀聖朝)
　　賀聖朝　　　　　　　　　　　葉清臣
滿斟緑醑留君住莫匆匆歸去三分春色二分愁更一
分風雨　花開花謝都來幾許且髙歌休訴不知來嵗
牡丹時再相逢何處
　　前調　　　　　　　　　　　　趙　鼎
斷霞收盡黄昏雨滴梧桐疎樹簾櫳不捲夜沉沉鎖一
庭風露　天涯人逺心期夢悄苦長宵難度知他牕外
促織兒有許多言語
　　前調　　　　　　　　　　　　馬莊父
遊人拾翠不知逺被子規呼轉紅樓倒影背斜陽墜幾
聲絃管　荼䕷香透海棠紅淺恰平分春半花前一笑
不須慳待花飛休怨
　陽臺夢
　　(以詞中結語爲調/名雙調四十九字)
　　陽臺夢　　　　　　　　　　後唐莊宗
薄羅衫子金泥縫困纖腰怯銖衣重笑迎移歩小蘭叢
嚲金翹玉鳯　嬌多情脈脈羞把同心撚弄楚天雲雨
却相和又入陽臺夢
　武陵春
　　(又一體雙調/四十九字)
　　武陵春　　　　　　　　　　　趙師俠
乍雨籠晴雲不定芳草緑纖柔燕語鶯啼小院幽春色
二分休　試凭危䦨凝逺目山與水光浮滚滚閒愁逐
水流流不盡許多愁
　　前調　　　　　　　　　　(宋媛/)李清照
風住塵香花巳盡日晩倦梳頭物是人非事事休欲語
淚先流　聞說雙溪春尚好也擬汎輕舟只恐雙溪舴
艋舟載不動許多愁
　歸去來
　　(雙調四/十九字)
　　歸去來　　　　　　　　　　　栁　永
初過元宵三五慵困春情緒燈月䦨珊嬉遊處遊人盡
厭歡聚　憑仗如花女持杯謝酒朋詩侶餘酲更不禁
香醑歌筵舞且歸去
　沙塞子
　　(又一體雙調/四十九字)
　　沙塞子(梅/)　　　　　　　　　　葛立方
天生玉骨氷肌痩損也知他爲誰寒牕厎傲霜凌雪不
敎春知　髙樓横笛試輕吹要一片花飛酒卮拚沉醉
帽檐斜插折取南枝
　　前調(又一/體)　　　　　　　　　　趙彦端
春水緑波南浦漸理棹行人欲去黯消魂栁際輕煙花
梢微雨　長亭放醆無計住但芳草迷人去路忽回頭
斷雲殘日長安何處
　越江吟
　　(雙調四/十九字)
　　越江吟　　　　　　　　　　　蘇易簡
非煙非霧瑶池宴片片碧桃冷落黄金殿鰕鬚半捲天
香散　奏雲和孤竹清婉入霄漢紅顔醉態爛漫金輿
轉霓旌影斷簫聲逺
　惜春郎
　　(雙調四/十九字)
　　惜春郎　　　　　　　　　　　柳　永
玉肌瓊豔新妝飾好壯觀歌席潘妃寶釧阿嬌金屋應
也消得　屬和新詞多俊格敢共我勍敵恨少年枉費
疎狂不早與伊相識
　醉鄉春
　　(以秦觀詞名調/雙調四十九字)
　　醉鄉春　　　　　　　　　　　秦　觀
喚起一聲人悄衾冷夢寒牕曉瘴雨過海棠開春色又
添多少　社甕釀成微笑半缺椰瓢共舀覺傾倒急投
牀醉鄉廣大人間小
　鳯孤飛
　　(雙調四/十九字)
　　鳯孤飛　　　　　　　　　　晏幾道
一曲畫樓鐘動宛轉歌聲緩綺席飛塵座滿更小待金
蕉㬉　細雨輕寒今夜短依前是粉牆别館端的懽期
應未晩奈歸雲難管
　洛陽春
　　(又一體雙調四十/九字一名一落索)
　　洛陽春　　　　　　　　　　　歐陽修
紅紗未曉黄鸝語蕙爐銷蘭炷錦屏羅幕䕶春寒昨夜
三更雨　繡簾閒倚吹輕絮斂睂山無緒看花拭淚向
歸鴻問来處逢郎否
　月宮春
　　(唐毛文錫詞詠月宫事遂/以名調雙調四十九字)
　　月宫春　　　　　　　　　　　毛文錫
水晶宫裏桂花開神仙探幾回紅芳金蕊繡重臺低傾
瑪瑙杯　玉兔銀蟾爭守䕶姮娥姹女戲相偎遥聽鈞
天九奏玉皇親看來
　雙韻子
　　(雙調四/十九字)
　　雙韻子　　　　　　　　　　　張　先
鳴鞘電過曉闈静斂龍旂風定鳯樓逺出霏煙聞笑語
中天迥　清光近歡聲競鴛鴦集仙花鬭影更聞度曲
瑶山升瑞日春宫永
　河瀆神
　　(雙調四十九字前後段分平仄韻此調詞家/多填爲祠廟之作亦九歌迎神送神意也)
　　河瀆神　　　　　　　　　　　温庭筠
河上望叢祠廟前風雨來時楚山無限鳥飛遲蘭棹空
傷别離　何處杜鵑啼不歇豔紅開盡如血蟬鬢美人
愁絶百花芳草佳節
　　前調　　　　　　　　　　　　温庭筠
孤廟對寒潮西陵風雨瀟瀟謝娘惆悵倚蘭橈淚流玉
筯千條　暮天愁聽思歸樂早梅香滿山郭回首兩情
蕭索離魂何處飄泊
　　前調　　　　　　　　　　　　温庭筠
銅鼓賽神來滿庭幡蓋徘徊水村江浦過風雷楚山如
畫煙開　離别櫓聲空蕭索玉容惆悵妝薄青麥燕飛
落落捲簾愁對珠閣
　　前調　　　　　　　　　　　　孫光憲
汾水碧依依黄雲落葉初飛翠娥一去不言歸廟門空
掩斜暉　四壁隂森排古畫依舊瓊輪羽駕小殿沉沉
清夜銀燈飄落香灺
　　前調　　　　　　　　　　　　孫光憲
江上草芊芊春晩湘妃廟前一方卵色楚南天數行斜
鴈聮翩　獨倚朱䦨情不極魂斷終朝相憶兩槳不知
消息逺汀時起鸂鶒
　　前調(女城祠效/花間體)　　　　　　　　辛棄疾
芳草緑萋萋斷腸絶浦相思山頭人望翠雲旗蕙肴桂
酒君歸　惆悵畫檐雙燕舞東風吹散靈雨香火冷殘
簫鼔斜陽門外今古
　　前調(又一/體)　　　　　　　　　　張　泌
古樹噪寒鴉滿庭楓葉蘆花晝燈當午隔輕紗畫閣珠
簾影斜　門外徃來祈賽客翩翩帆落天涯回首隔江
煙火渡頭三兩人家
　月中行
　　(雙調四/十九字)
　　月中行　　　　　　　　　　　韓　淲
柳嬌花妒燕鶯喧斷腸空眼穿一春風雨夜厭厭不聞
鐘鼓傳　香冷曲屏羅帳掩園林誰與上秋千憶得年
時鳯枕日髙猶醉眠
　　前調(又一/體)　　　　　　　　　　陳允平
鬢雲斜插映山紅春重淡香融自攜紈扇出簾櫳花下
撲飛蟲　薔薇架厎偏宜酒纖纖自引金鍾倦歌佯醉
倚東風愁在落紅中
　玉連環
　　(又一體雙調/四十九字)
　　玉連環　　　　　　　　　(蜀妓/)陳鳯儀
蜀江春色濃如霧擁雙旌歸去海棠也似别君難一㸃
㸃啼紅雨　此去馬蹄何處向沙堤新路禁林賜宴賞
花時還憶著西樓否
　少年遊
　　(雙調四/十九字)
　　少年遊　　　　　　　　　　　周　密
松風蘭露滴崖隂瑶草入簾青玉鳯驚飛翠蛟時舞噴
薄濺春雲　氷壺不受人間暑幽碧弄珍禽花外琴臺
竹邊棋墅處處閒情
　　前調　　　　　　　　　　　　周　密
簾銷寶篆捲宫羅蜂蝶撲飛梭一様春風燕梁鶯戸那
處得春多　曉妝日日隨春輦多在牡丹坡花深深處
柳隂隂處一片笙歌
　更漏子
　　(又一體雙調/四十九字)
　　更漏子　　　　　　　　　　　歐陽炯
　三十六宫秋夜永露華㸃滴髙梧丁丁玉漏咽銅壺明
　月上金鋪　紅線毯博山爐香風暗觸流蘇羊車一去
　長青蕪鏡塵綵鸞孤
　
　
　
　
　
　
　
　
　
　
　
　
御選厯代詩餘巻十九
　欽定四庫全書
御選歴代詩餘巻二十目錄(起四十九字/至五十字)
　　　柳梢青(又一體/)
　　　　秦觀
　　　　周邦彥
　　　　趙師俠(八首/)
　　　　趙長卿(五首/)
　　　　張掄
　　　　曾覿(四首/)
　　　　楊无咎(十首/)
　　　　辛棄疾(二首/)
　　　　張孝祥
　　　　趙汝愚
　　　　曹冠
　　　　袁去華(二首/)
　　　　陸游
　　　劉鎮
　　　戴復古
　　　郭應祥
　　　韓淲(三首/)
　　　盧炳(三首/)
　　　呉文英(二首/)
　　　蔣捷(二首/)
　　　周密(五首/)
　　　張炎
　　　羅椅
　　　黄蘭
　　　張林
　　　姚勉
　　　葛長庚(二首/)
　　　朱淑真(二首/)
　　　王學文
　　　柯九思
　　　張雨
　　　朱灝
　　　張綖(二首/)
　　　陳子龍
　　　釋涵初
　　前調(又一體/)
　　　吕渭老
　　　蔡伸(三首/)
　　　謝逸
　　　葛郯(二首/)
　　　趙師俠(二首/)
　　　張元幹
　　　朱敦儒
　　　楊无咎(四首/)
　　　侯寘(二首/)
　　　張孝祥
　　　趙彥端
　　　高觀國
　　　柯九思(二首/)
　　　呉正志(二首/)
　　前調(又一體/)
　　　呉正志(二首/)
　　惜分飛(又一體/)
　　　晁補之
　　　賀鑄
　　　毛滂(三首/)
　　　袁去華(二首/)
　　　沈端節
　　　汪元量
　　　呉鼎芳
　　　李伊玉
　　　荷葉杯(又一體/)
　　　　韋莊
　　　　許棐
　　　滴滴金
　　　　李遵朂
　　　　趙彥端
　　　前調(又一體/)
　　　　晏殊
　　　前調(又一體/)
　　　　楊无咎
　
　
　
　
　
御選歴代詩餘巻二十目錄
　欽定四庫全書
御選歴代詩餘巻二十(起四十九字/至五十字)
司經局洗馬掌局事兼翰林院修撰加二級(臣/)王奕清奉
㫖校刋
　　栁梢青
　　　(又一體一名早春怨一名雲淡秋空雙調四十九/字有以起句不用韻别爲早春怨者通首實無異)
　　　(也/)
　　　栁梢青　　　　　　　　　　　秦　觀
　岸草平沙吴王故苑柳裊煙斜雨後寒輕風前香細春
　在棃花　行人一棹天涯酒醒處殘陽亂鴉門外秋千
　牆頭紅粉深院誰家
　　　前調　　　　　　　　　　　　周邦彦
　有箇人人海棠標韻飛燕輕盈酒暈潮紅羞蛾凝緑一
　笑生春　爲伊無限傷心更說甚巫山楚雲斗帳香銷
　紗牕月冷著意温存
　　　前調(立春/)　　　　　　　　　　趙師俠
節物推移青陽景變玉琯灰飛綵仗泥牛星毬雪栁爭
報春回　絲金縷玊幡兒更斜裊東風應時宜入新春
人隨春好春與人宜
　　前調(荼䕷/屏)　　　　　　　　　　趙師俠
紅紫彫零化工特地翦玉裁瓊碧萼叢芳檀心㸃素香
雪團英　柔風喚起娉婷似無力斜敧翠屏細細吹香
盈盈浥露花裏傾城
　　前調(和趙/顯祖)　　　　　　　　　　趙師俠
漠漠輕隂養花天氣乍晴還眀曲逕風微蜂迷紅片蝶
趁遊人　平蕪極目青青漫悵望誰招斷魂栁外愁聞
鶯雛喚友鳩婦呼晴
　　前調(黄栀林送/李粹伯)　　　　　　　　趙師俠
料峭餘寒元宵欲徧燈火䦨珊宿酒難醒新愁未解揺
兀吟鞍　林深百舌關關更雨洗桃紅未乾野燒痕青
荒陂水滿春事何堪
　　前調(邵武熙春/臺席上)　　　　　　　　趙師俠
矯首遐觀崇臺徙倚心目俱寛一水縈藍羣峰聳翠天
接髙寒　平生江北江南總未識䦨中好山雨暗前汀
雲生衣袂身倦躋攀
　　前調(富陽/江亭)　　　　　　　　　　趙師俠
煙斂雲收夕陽斜照暮色遲留天接波光水涵山影都
在扁舟　虛名白盡人頭問來徃何時是休潮落潮生
吴山越嶺依舊臨流
　　前調(和張伯壽/紫笑詞)　　　　　　　　趙師俠
濃碧摶枝柔黄襯紫獨殿春風菡萏輕盈甘𤓰馥郁葉
萼相重　人生一笑難同更餘韻都藏笑中日助清芬
酒添風味須共從容
　　前調(鑑止月/下賞蓮)　　　　　　　　　趙師俠
水滿芳塘菰蒲深處戲浴鴛鴦燦錦舒霞紅幢緑蓋時
遞幽香　天弓遥挂孤光映煙樹雲間渺茫散髮披襟
都忘身世真在仙鄉
　　前調(遇何郎石/見早梅)　　　　　　　　趙長卿
雲暗天低楓林彫翠寒鴈聲悲茅店兒前竹籬笆後初
見横枝　盈盈粉面香肌記月榭當年見伊有恨難傳
無腸可斷立馬多時
　　前調(東園醉/作梅詞)　　　　　　　　　趙長卿
千林落葉聲聲凄慘江皋鴈飛難似玉肌總驚花貌壓
倒芳菲　香心吐盡因伊料調鼎工夫易期休唱陽關
莫歌白雪雨淚沾衣
　　前調　　　　　　　　　　　　趙長卿
瀟灑仙源夭桃穠李曾對華筵歌媚驚塵舞彎低月滿
勸金船　鑑湖煙水連天正歸棹紅妝鬬妍花霧香中
人間居士切莫多傳
　　前調　　　　　　　　　　　　趙長卿
晴雪樓臺試燈簾幕適是元宵羅綺嬌春帝城風景今
夜應饒　爭知我繫如匏便蹋月良天任敎早閉柴門
從他簫鼓細打輕敲
　　前調　　　　　　　　　　　　趙長卿
桃杏舒紅遲遲暖日媚景芳濃紫燕穿簾香泥著地未
乳巢空　千山萬水重重煙雨裏王維畫中芳草斜陽
無人江渡蓑笠漁翁
　　前調(侍宴/)　　　　　　　　　　張　掄
柳色初勻輕寒似水纖雨如塵一陣春風縠紋微皺碧
沼鱗鱗　仙娥花月精神奏鳯管鸞絲鬬新萬歲聲中
九霞杯裏長醉芳春
　　前調(侍宴禁中和/張知閤韻)　　　　　　　曽　覿
梅粉輕匀和風布暖芳徑無塵鳯閣凌虛龍池澄碧芳
意鱗鱗　清時酒聖花神對内苑風光又新一部仙韶
九重鸞仗天上長春
　　前調(臨安春/㑹汎湖)　　　　　　　　　曽　覿
花柳爭春湖山競秀恰近清眀綺席從容蘭舟揺曳穩
汎波平　君恩許宴簪纓密座促仍多故情一部清音
兩行紅粉醉入嚴城
　　前調(詠海/棠)　　　　　　　　　　曽　覿
雨過風微温泉浴倦妃子妝遲翠袖牽雲朱脣得酒臉
暈臙脂　年年海燕新歸怎奈向黄昏恁時倚徧瓊䦨
燒殘銀燭花又争知
　　前調　　　　　　　　　　　　曽　覿
小宴清秋霎時見了雨散雲收栁絮輕柔梅花閒澹宫
院風流　空敎夢遶青樓待說箇相思又休無奈情何
不來眼厎常在心頭
　　前調　　　　　　　　　　　　楊无咎
傲雪凌霜平欺寒力攙借春光歩遶西湖興餘東閣可
奈詩腸　娟娟月轉廻廊悄無處安排暗香一夜相思
幾枝疎影落在寒牕
　　前調　　　　　　　　　　　　楊无咎
江月軒中拍堤新漲遶院薫風深注瑶觴低歌金縷聲
在晴空　新詞儘索無窮斷酩酊衰顔爲紅願得年年
繁枝子滿緑葉隂濃
　　前調(壽詞/)　　　　　　　　　　楊无咎
灼灼紅榴垂垂緑栁庭户清和羅綺香中十分春酒幾
疊髙歌　遐齡欲問如何記平日隂功數多千載今朝
笑看池面龜戲青荷
　　前調　　　　　　　　　　　　楊无咎
暴雨生凉做成好夢飛到伊行幾葉芭蕉數竿修竹人
在南牕　傍人笑我恓惶算除是鐵心石腸一自别來
百般宜處都入思量
　　前調　　　　　　　　　　　　楊无咎
目斷南枝幾回吟遶長怨開遲雨浥風欺雪侵霜妒却
恨離披　欲調商鼎如期可奈向騷人自悲頼有毫端
幻成氷彩長似芳時
　　前調　　　　　　　　　　　　楊无咎
雪豔煙輕又要春色來到芳尊却憶年時月移清影人
立黄昏　一番幽思誰論但永夜空迷夢魂遶徧江南
繚牆深院水郭山村
　　前調　　　　　　　　　　　　楊无咎
月墮霜飛隔牕疎痩微見横枝不道寒香解隨羌笛吹
到屏帷　箇中風味誰知睡乍起烏雲任攲嚼蕊挼英
淺顰輕笑酒半醒時
　　前調　　　　　　　　　　　　楊无咎
日轉牆東幾枝寒影一㸃香風清不成眠醉憑詩興起
遶珍叢　平生只箇情鍾漸老矣無愁可供最是難忘
倚樓人在横笛聲中
　　前調　　　　　　　　　　　　楊无咎
水曲溪傍寒梢冷蕊隱映修篁細細吹香疎疎沉影惱
亂廻腸　爲伊駐馬横塘漫立盡煙村夕陽空裊吟鞭
幾多詩句不入思量
　　前調　　　　　　　　　　　　楊无咎
瑞鴨煙濃曉來絃管聲在霜空却退寒威借回春色滿
苑香風　幾時人下瑶宫記千載今朝慶逢滿捧瓊觴
芝蘭叢裏錦繡光中
　　前調(范先之席/上賦牡丹)　　　　　　　　辛棄疾
姚魏名流年年攪斷雨恨風愁解釋春光剰須破費酒
令詩籌　玉肌紅粉温柔更染盡天香未休今夜簪花
他年第一玉殿東頭
　　前調(三山歸途代/白鷗見嘲)　　　　　　　辛棄疾
白鳥相迎相憐相笑滿靣塵埃華髮蒼顔去時曽勸須
早歸來　而今豈是髙懐爲千里蓴羮計哉好把移文
從今日日讀取千回
　　前調　　　　　　　　　　　　張孝祥
草厎蛩吟煙横水際月澹松隂荷動香濃竹深凉早銷
盡煩襟　髮稀渾不勝簪更客裏吴霜暗侵富貴功名
夲來無意何况如今
　　前調(題豐/樂樓)　　　　　　　　　　趙汝愚
水月光中煙霞影裏湧出樓臺空外笙簫人間笑語身
在蓬萊　天香暗逐風回正十里荷花盡開買箇輕舟
山南遊遍山北歸來
　　前調(遊湖/)　　　　　　　　　　曹　冠
湖岸千峰嵌巖隱映緑竹青松古寺東西樓臺上下煙
霧冥濛　波光萬頃溶溶人面與荷花共紅撥棹歸歟
一天眀月十里香風
　　前調(長橋/)　　　　　　　　　　袁去華
天接滄浪晴虹垂飲千歩修梁萬頃玻瓈洞庭之外純
浸斜陽　西風勸我持觴况髙棟層軒自凉飲罷不知
此身歸處獨詠蒼茫
　　前調(釣臺/)　　　　　　　　　　袁去華
一水縈回參天古朩夾岸蒼崖三十三年客星堂上幾
度曾來　眼看變化雲雷分白首煙波放懷細細平章
釣臺畢竟髙似雲臺
　　前調(蜀燕/宫)　　　　　　　　　　陸　游
錦里繁華環宫故邸疊萼竒花俊客妖姬爭飛金勒齊
駐香車　何須幕障幃遮寳杯浸紅雲瑞霞銀燭光中
清歌聲裏休恨天涯
　　前調(七夕/)　　　　　　　　　　劉　鎮
乾鵲收聲濕螢度影庭院秋香歩月移隂梳雲約翠人
在廻廊　醺醺宿酒殘妝待付與温柔醉鄉却扇藏嬌
牽衣索笑今夜差凉
　　前調　　　　　　　　　　　　戴復古
袖劔飛吟洞庭青草秋水深深萬頃波光岳陽樓上一
快披襟　不須攜酒登臨問有酒何人共斟變盡人間
君山一㸃自古如今
　　前調(惜花/)　　　　　　　　　　郭應祥
春事匆匆花慵栁困雨横風狂寄語詩人須燒銀燭與
照紅妝　休言桃李河陽但過眼難尋色香只有今宵
更無眀日且緩持觴
　　前調(元宵/)　　　　　　　　　　韓　淲
雨洗元宵樓臺煙鎖隱隱笙簫且插梅花自燒銀燭沉
水香飄　軟紅塵裏星橋想霽色皇都綘霄屏掩瀟湘
醉和衣倒春夢迢迢
　　前調　　　　　　　　　　　　韓　淲
玉水眀沙峰回路轉城倚橋斜老我登臨同誰酩酊一
望還賒　飛鴻杳靄天涯但􁨣取心情酒家紫菊枝枝
紅茱顆顆休問年華
　　前調　　　　　　　　　　　　韓　淲
雲淡秋空一江流水煙雨濛濛岸轉溪廻野平山逺幾
㸃征鴻　行人獨倚孤篷算此景如圖畫中莫問功名
且尋詩酒一棹西風
　　前調　　　　　　　　　　　　盧　炳
蘭蕙心情海棠韻度楊栁腰肢歩穩金蓮手纖春筍膚
似凝脂　歌聲舞態都宜􁨣著箇堅心共伊無奈相思
帶圍寛盡說與敎知
　　前調(蠟梅/)　　　　　　　　　　盧　炳
雅淡精神鉛黄未洗猶帶殘妝春豔一枝鵞兒顔色染
就纖裳　月移影轉南窗特地兒送些暗香宿酒初醒
這般滋味夢斷池塘
　　前調(冬月/海棠)　　　　　　　　　　盧　炳
笑菊欺梅嫌蜂却蝶壓盡寒荄月下精神醉時風韻紅
透香腮　天工造化難猜甚怪我愁睂未開故遣名花
凌霜帶露先送春來
　　前調(題四時/圖畫亭)　　　　　　　　　吴文英
翠嶂圍屛留連迅景花外油亭淡色煙昏濃光清曉一
幅閒情　輞川落日魚罾寫不盡人間四幷亭上秋聲
鶯能春語難入丹青
　　前調　　　　　　　　　　　　吴文英
夢斷游輪孤山路杳越樹隂新流水凝酥征衫沾淚都
是離痕　玉屏風冷愁人醉爛漫梅花翠雲傍夜船回
惜春門掩一鏡香塵
　　前調　　　　　　　　　　　　蔣　捷
小飲微吟殘燈斷雨静户幽牕幾度花開幾番花謝又
到昏黄　潘孃不是潘郎料應也霜黏鬢傍鸚鵡䦨空
鴛鴦壺破煙渺雲茫
　　前調　　　　　　　　　　　　蔣　捷
學唱新腔秋千架上釵股敲雙栁雨花風翠鬆裙摺紅
膩鞵幇　歸來門掩銀釭淡月裏疎鐘漸撞嬌欲人扶
醉嫌人問斜倚樓牕
　　前調(梅四/首)　　　　　　　　　　周　密
約略春痕吹香新句照影清尊洗盡時妝效顰西子不
負黄昏　金沙舊事休論儘消得東風返魂一段真情
風前孤驛雪後前村
　　前調　　　　　　　　　　　　周　密
萬雪千霜禁持不過玉雪生光水部多情杜郎老矣易
惱愁腸　天寒野嶼空廊静倚竹無人自香一笑相逢
江南江北竹屋山牕
　　前調　　　　　　　　　　　　周　密
映水穿籬新霜微月小蕊疎枝幾許風流一聲龍竹半
幅鵝溪　江頭悵望多時欲待折相思寄伊真色真香
丹青難寫今古無詩
　　前調　　　　　　　　　　　　周　密
夜鶴驚飛香浮翠罽玉㸃霜枝古意髙風幽人空谷静
女深幃　芳心自有天知任醉舞花邊帽敧最愛孤山
雪初晴後月未殘時
　　前調(楊花/)　　　　　　　　　　周　密
似霧中花似風前雪似雨餘雲本自無情㸃萍成緑却
又多情　西湖南陌東城甚管定年年送春薄倖東風
薄情遊子薄命佳人
　　前調(清明/夜雪)　　　　　　　　　　張　炎
一夜凝寒忽成瓊樹換却繁華因甚春深片紅不到緑
水人家　眼驚白晝天涯空望斷塵香鈿車獨立東風
曲闌惆悵莫是梨花
　　前調　　　　　　　　　　　　羅　椅
萼緑華身小桃花扇安石榴裙子夜聞歌周郎顧曲曾
惱夫君　悠悠羇旅愁人似零落青天斷雲何處銷魂
初三夜月第四橋春
　　前調　　　　　　　　　　　　黄　蘭
病酒心情喚愁無限可奈流鶯又是一年花驚寒食栁
認清眀　天涯翠巘層層是多少長亭短亭倦倚東風
只憑好夢飛到銀屏
　　前調(燈花/)　　　　　　　　　　張　林
白玉枝頭忽看蓓蕾金粟珠垂半顆安榴一枝濃杏五
色薔薇　何須疊鼓聲催銀釭裏春工四時却笑燈蛾
學他蜂蝶照影頻飛
　　前調(憶西/湖)　　　　　　　　　　姚　勉
長記西湖水光山色濃澹相宜豐樂樓前湧金門外買
箇船兒　而今又是春時清夢只孤山賦詩緑蓋芙蓉
青絲楊栁好在蘇堤
　　前調(海棠/)　　　　　　　　　　葛長庚
一夜清寒千紅曉燦春不曽知細看何如醉時西子睡
厎楊妃　盡皆蜀種垂絲晴日暖熏成錦圍說與東風
也須愛惜且莫吹飛
　　前調(寄鶴/林)　　　　　　　　　　葛長庚
鶴使南翔詞珍翰綺誼暖情香如在瓊臺夢回初飲月
液雲漿　風吹蘆葉㝠茫夕照外山髙水長遥想東樓
琪花玉樹梅影昏黄
　　前調(梅二/首)　　　　　　　　(宋媛/)朱淑真
玉骨氷肌為誰偏好特地相宜一味風流廣平休賦和
靖無詩　倚牕睡起春遲困無力菱花笑窺嚼蕊吹香
睂心㸃處鬢畔簪時
　　前調　　　　　　　　　　　　朱淑真
凍合疎籬半飄殘雪斜臥低枝可便相宜煙藏修竹月
印寒池　亭亭竚立移時􁨣痩損無妨爲伊誰賦才情
畫成幽思寫入新詞
　　前調(友人/至)　　　　　　　　　　王學文
客裏凄凉桐花滿地杜宇深山幸自君來誰敎君去翦
翦輕寒　愁懐無語相看謾寫入徽絃自彈小院黄昏
前村風雨莫倚闌干
　　前調　　　　　　　　　　　　柯九思
姑射論量漸消氷雪重試梳妝欲吐芳心還羞素臉猶
吝清香　此情到厎難藏悄脈脈相思寸腸月轉更深
凌寒等待更倚西廊
　　前調　　　　　　　　　　　　張　雨
盼得春來春寒春困陡頓無聊半刻殘釭片時春夢過
了元宵　空山暮暮朝朝到此際無魂可消却倚東風
水如衣帶草似裙腰
　　前調　　　　　　　　　　　　朱　灝
花墜蘿攀苔痕雨洗雀睡紅間雌蜺吞溪殘陽倚閣黛
染峰鬟　簾疎月似人間春事杳鸝歌漫刪栁髮晞風
蓮妝凝晩犬吠雲還
　　前調　　　　　　　　　　　　張　綖
垂栁煙濃鶯兒哺子杏萼飄紅寒食初過秋千未拆寂
寞春風　雲波芳信誰通空倩問殘鱗斷鴻無限相思
夕陽牕外新月牆東
　　前調　　　　　　　　　　　　張　綖
逺逺湖濵一叢煙樹村舍新成籬落横遮溪流環抱儘
有餘清　野人爛煮蓴羮正細雨茅檐晩晴啼鳥樹邊
眠鷗沙際一片閒情
　　前調　　　　　　　　　　　　陳子龍
繡嶺平川漢家故壘一抺蒼煙陌上香塵樓前紅燭依
舊金鈿　十年夢斷嬋娟回首處離愁萬千細栁新蒲
昏鴉暮鴈芳草連天
　　前調(咏螢/)　　　　　　　　　　釋涵初
碧燄疎篁斜飛秋水輕㸃蓮香忽影風簷半眀苔壁又
入繩床　夜深露冷清光度殘月亂㸃蒼茫羅幌眠雲
松牕幽磬心地空凉
　　前調(又一/體)　　　　　　　　　　呂渭老
逺簾籠月誰見南陌子規啼血茰糝菊英整冠落帽一
時虛設　五湖自有深期曽指定燈花細說燕子巢空
秋鴻程逺音書中絶
　　前調　　　　　　　　　　　　蔡　伸
數聲啼鴂可憐又是春歸時節滿院東風海棠鋪繡梨
花飄雪　丁香露泣殘枝算未比愁腸寸結自是休文
多情多感不干風月
　　前調　　　　　　　　　　　　蔡　伸
子規啼月幽衾夢斷銷魂時節枕上斑斑枝頭㸃㸃染
成清血　凄凉斷雨殘雲算此恨文君更切老去情懐
春來况味那禁離别
　　前調　　　　　　　　　　　　蔡　伸
聨璧尋春蹋青尚憶年時携手此際重來可憐還是年
時時候　隂隂栁下人家人面似桃花依舊但願年年
春風有信人心長乆
　　前調　　　　　　　　　　　　謝　逸
香肩輕拍尊前忍聽一聲將息昨夜濃歡今朝别酒眀
日行客　後回來則須來便去也如何去得無限離情
無窮江水無邊山色
　　前調　　　　　　　　　　　　葛　郯
謝家池閣翠桁香濃瑣牕紗薄夜雨燈前秋風花下與
誰同樂　主人許我清狂奈酒量從來最弱顛倒冠巾
淋漓衣袂醒時方覺
　　前調　　　　　　　　　　　　葛　郯
空中雨閣一段輕隂翠鋪林薄橘内仙翁棋邊公子共
成清樂　主人有井投車看席上雲輕栁弱斗轉簷頭
雞鳴牕外無人知覺
　　前調(聚八/仙花)　　　　　　　　　　趙師俠
人間春足一番紅紫水流風逐戲蝶初閒輕揺粉翅髙
低飛撲　雨昏煙暝増眀似積雪枝間映緑后土瓊芳
蓬萊仙伴蕊紛香粟
　　前調(王子莆陽/壺山閣)　　　　　　　　趙師俠
暑懐煩鬱危欄徙倚凝情獨立榕葉連隂横岡接秀壺
峰凝碧　海山雲樹微茫更無數歸㠶暮集却憶瀟湘
孤村煙渚晩風斜日
　　前調　　　　　　　　　　　　張元幹
海山浮碧細雨絲風新愁如織慵試春衫不禁宿酒天
涯寒食　歸期莫數芳辰誤幾度回廊夜色入户飛花
隔簾雙燕有誰知得
　　前調　　　　　　　　　　　　朱敦儒
狂蹤怪跡誰料半老天涯爲客㠶展霜風船隨江月山
寒波碧　如今著意添愁怎忍見參西雁北洛浦鶯花
伊川雲水如何歸得
　　前調(李瑩/)　　　　　　　　　　楊无咎
小閣深沉酒醺香暖容易眠熟夢入桃源桃紅似火李
瑩如玉　覺來幾許悲凉記永夜傳杯換燭繡被熏香
寳釵落枕同論心曲
　　前調(秋社懐/故山)　　　　　　　　　楊无咎
送鴈迎鴻未寒時節巳凉天氣鍼線倦拈簾幃低捲别
般風味　攲眠夢到山中共老幼扶攜笑喜桑柘影深
雞豚香美家家人醉
　　前調(咏梅/二首)　　　　　　　　　　楊无咎
粉牆斜搭被伊勾引不妄時霎一夜幽香惱人無寐可
堪開帀　曉來起看芳叢只怕裹危梢欲壓折向膽瓶
攜歸雲閣休熏金鴨
　　前調　　　　　　　　　　　　楊无咎
爲愛氷姿畫看不足吟看不足巳恨春催可堪風裏飛
英相逐　只應自惜髙標似羞伴妖紅媚緑藏白收香
放他桃李漫山粗俗
　　前調(贈張/丞)　　　　　　　　　　侯　寘
小院輕寒酒濃香軟深沉簾幙我輩相逢歡然一笑春
在盃酌　家山辜負猿鶴軒冕意秋雲似薄我自西風
扁舟歸去看君寥廓
　　前調(送吕子/紹守峽)　　　　　　　　　侯　寘
楚天清絶葦岸蘭汀素秋時節簾捲湘紋香飛雲篆耐
看輕别　眀朝厎處關山算總是愁花恨月白馬江寒
黄牛峽静小梅初徹
　　前調　　　　　　　　　　　　張孝祥
滿城風雨重陽時節更催行色隴樹寒輕海山秋老清
愁如織　一杯莫惜留連我亦是天涯倦客後夜相思
水長山逺東西南北
　　前調　　　　　　　　　　　　趙彦端
酴醿過也酴醿過後無花堪折只有垂楊垂楊却作絮
驚行色　海棠半在如無又爭倩薔薇戀得除是東風
隨君歸問玉堂消息
　　前調(栁/)　　　　　　　　　　　髙觀國
翠拂晴波煙垂古岸㶚橋春色斜帶鴉啼亂縈鶯夢愁
絲如織　爲憐張緒風流正痩損宫腰褪碧綻綰同心
留連不住天涯行客
　　前調(詠梅次楊/補之韻)　　　　　　　　柯九思
翠苔輕搭南枝逗暖乍收微霎亂播繁花快張華宴遶
花千帀　玉堂無限風流但只欠些兒雪壓任選一枝
折歸相伴繡屏花鴨
　　前調(梅/)　　　　　　　　　　　柯九思
懊恨春初飄零月下輕離輕隔重醖棃雲乍舒栁眼羞
人曽識　巳堪索笑廵檐早準備憐憐惜惜莫是溪橋
攙先開却試馳金勒
　　前調(未開梅次/柯敬仲韻)　　　　　　　　吴正志
小春先試特地尋芳音容猶隔霜苞㨂盡愁斷情人悔
輕相識　欲折一枝歸去滿腔生意還堪惜惆悵吟詩
氅衣緩歩不須金勒
　　前調(盛開梅次/楊補之韻)　　　　　　　　吴正志
樛枝交搭白徧山村只一時霎粉蝶忙忙翠禽唧唧飛
鳴三帀　欲招髙士評誇又恐怕夜來雪壓花神自喜
顧影嬉遊忽驚睡鴨
　　前調(又一體/欲開梅)　　　　　　　　　吴正志
消息難量雨肥紅綻乍展輕妝南枝三兩漏洩春光何
處生香　容他幽閣深藏到時來自迴鐵腸月色朦朧
寒星幾㸃掩映長廊
　　前調(開殘/梅)　　　　　　　　　　吴正志
正好芳菲笛聲吹落徙倚眠遲玉鱗片片飄泊東西疎
影離披　山家風雨無期把瑶林暗凋可悲眀年春暖
還從落處再覩開時
　惜分飛
　　(又一體雙調五十/字一名惜雙雙)
　　惜分飛(别呉/作)　　　　　　　　　晁補之
山水光中原無暑是我消魂别處只有多情雨㑹人深
意留人住　不見梅花來巳暮未見荷花又去圖畫他
年覰斷腸千古苕溪路
　　前調　　　　　　　　　　　　賀　鑄
皎鏡平湖三十里碧玉山圍四際蓮蕩香風裏彩鴛鴦
覺雙飛起　眀月多情隨舵尾偏照空床翠被回首笙
歌地醉更衣處長相記
　　前調(贈别/璚芳)　　　　　　　　　　毛　滂
淚濕闌干花著露愁到睂峰碧聚此恨平分取更無言
語空相覰　短雨斷雲無意緒寂寞朝朝暮暮今夜山
深處斷魂分付潮回去
　　前調(冨陽水寺/望秋月)　　　　　　　　毛　滂
山轉沙迴江聲小望盡冷煙衰草夢斷瑶臺曉楚雲何
處英英好　古寺黄昏人悄悄簾巻寒堂月到不㑹思
量了素光看盡桐隂少
　　前調　　　　　　　　　　　　毛　滂
花影低徊簾幕捲慣了雙來燕燕驚散雕闌晩雨昏煙
重垂楊院　雲斷月斜紅燭短望斷真成望斷情寄梅
花㸃趁風吹過樓南畔
　　前調(九日/)　　　　　　　　　　袁去華
平日悲秋今巳老細看秋光自好風緊寒生早漫將短
髪還吹帽　寂寞東籬人不到只有淵眀醉倒一笑留
殘照世間萬事蠅頭小
　　前調　　　　　　　　　　　　袁去華
雨過殘陽眀逺樹樹厎鳴蟬無數臨水人家住靠西便
入江南路　曲逕通幽深幾許翠竹短牕無暑小立凭
肩語箇中曾是孤眠處
　　前調　　　　　　　　　　　　沈端節
喜入睂心黄㸃瑩珠珮玲瓏透影風露蕭蕭冷夢回月
窟香成陣　秋後襟懐君莫問􁨣了因他痩損不似尋
常韻細看没處安排悶
　　前調(歌樓/别客)　　　　　　　　　　汪元量
燕子留君君欲去征馬頻嘶不住握手空相覷淚珠成
縷睂峰聚　恨入金徽孤鳯語愁得文君更苦今夜西
牕雨斷腸能賦江南句
　　前調(閨情/)　　　　　　　　　　吴鼎芳
紅界枕痕微褪玉喚起自禁幽獨好鳥啼春足歸期不
準花鬚卜　盡日眉峰雙凝緑十二繡簾低軸人在闌
干曲楊花却羡無拘束
　　前調(握扇美/人圖)　　　　　　　　　李伊玉
花雨繽紛迷小院蓮歩蹋殘香片粉汗揺紈扇輕紗微
露黄金釧　夕照山横天一線水影光分上面錦帶隨
風纒釵斜爲逐雙飛燕
　荷葉杯
　　(又一體雙/調五十字)
　　荷葉杯　　　　　　　　　　　韋　莊
絶代佳人難得傾國花下見無期一雙愁黛逺山睂不
忍更思維　閒掩翠屏金鳯殘夢羅幕畫堂空碧天無
路信難通惆悵舊房櫳
　　前調　　　　　　　　　　　　許　棐
鵲蹋畫檐雙噪書到和笑拆封看歸程能隔幾重山逺
約數峰間　準備繡輪雕轡游戲說與百花知莫敎枝
上一紅飛留伴玉東西
　滴滴金
　　(木菊花名也取以/名調雙調五十字)
　　滴滴金　　　　　　　　　　　李遵朂
帝城五夜宴遊歇殘燈外看殘月都來猶在醉鄉中聽
更漏初徹　行樂巳成閒話說如春夢覺時節大家同
　約探春行問甚花先發
　　　前調(送路彦捷/赴儀真)　　　　　　　　趙彦端
　澄溪暝度輕澌白對平湖澹煙隔我與征鴻共行人更
　張燈留客　東園半是餘花迹料仙㠶到時發若倚江
　樓望清淮爲殷勤鄉國
　　　前調(又一/體)　　　　　　　　　　晏　殊
　梅花漏洩春消息栁絲長草芽碧不覺星霜鬢邊白念
　時光堪惜　蘭堂把酒留嘉客對離筵駐行色千里音
　塵便疎隔合有人相憶
　　　前調(又一/體)　　　　　　　　　　楊无咎
　相逢未盡論心素早容易背人去憶得歌翻腸斷句更
　惺惺言語　萋萋芳草迷南浦正風吹打船雨静聽愁
　聲夜無眠到水村何處
　
　
御選歴代詩餘巻二十
　欽定四庫全書
御選歴代詩餘巻二十一目録(五十/字)
　　　西江月
　　　　歐陽炯
　　　　司馬光
　　　　晏幾道(二首/)
　　　　柳永
　　　　蘇軾(五首/)
　　　　黄庭堅(三首/)
　　　　晁補之
　　　　陳師道(二首/)
　　　　李之儀
　　　　毛滂(三首/)
　　　　葛勝仲(四首/)
　　　　周紫芝(二首/)
　　　　謝逸(七首/)
　　　向子諲(四首/)
　　　蔡伸
　　　趙師俠
　　　趙長卿(二首/)
　　　趙鼎
　　　張掄
　　　朱敦儒
　　　曽覿(三首/)
　　　楊无咎
　　　侯寘(二首/)
　　　辛棄疾(十三首/)
　　　范成大
　　　陳三聘
　　　葛立方
　　　張孝祥(九首/)
　　　朱熹
　　　王千秋(二首/)
　　　黄機(二首/)
　　　盧祖皋
　　　髙觀國
　　　史逹祖(三首/)
　　　韓淲(二首/)
　　　汪莘
　　　李昴英
　　　張榘
　　　盧炳
　　　沈端節
　　　吳文英(三首/)
　　　周密(三首/)
　　　王沂孫
　　　張炎(三首/)
　　　石孝友
　　　張景臣
　　　曽　揆
　　　何夢桂
　　　陳逢辰(二首/)
　　　無名氏
　　　曹希藴
　　　韓玉
　　　段克已
　　　白樸
　　　蒲道源
　　　劉因
　　　劉詵
　　　王行
　　　劉基
　　　張大烈
　　　程馟
　　　　吳楨
　　　　端淑卿
　　　前調(又一體/)
　　　　黄庭堅
　　　　吳文英
　　　前調(又一體/)
　　　　程垓
　
　
　
　
　
　
　
　
御選歴代詩餘巻二十一目録
　欽定四庫全書
御選歴代詩餘巻二十一(五十/字)
司經局洗馬掌局事兼翰林院修撰加二級(臣/)王奕淸奉
㫖校刋
　　西江月
　　　(一名歩虚詞雙調五十/字前後平仄叶一韻)
　　　西江月　　　　　　　　　　　歐陽炯
　水上鴛鴦比翼巧將繡作羅衣鏡中重畫逺山睂春睡
　起來無力　鈿雀穩簪雲髻含羞時想佳期臉邊紅豔
　對花枝猶占鳳樓春色
　　　前調　　　　　　　　　　　　司馬光
　寶髻鬆鬆綰就鉛華淡淡妝成紅雲翠霧罩輕盈飛絮
　游絲無定　相見爭如不見有情還似無情笙歌散後
　酒微醒深院月明人靜
　　　前調　　　　　　　　　　　　晏幾道
　愁黛顰成月淺啼妝印得花殘只消驚枕夜來閒曉鏡
心情更嬾　醉㡌簷頭風細征衫袖口香寒緑江春水
寄書難攜手佳期又晩
　　前調　　　　　　　　　　　　晏幾道
南苑垂鞭路冷西樓把袂人稀庭花猶有鬢邊枝且插
殘紅自醉　畫幕凉催燕去香屏曉放雲歸依前青枕
夢回時試問閒愁有幾
　　前調　　　　　　　　　　　　柳　永
鳳額繡簾髙巻獸鐶朱戸頻揺兩竿紅日上花梢春睡
厭厭難覺　好夢狂隨風絮閒愁濃勝香醪不成雨暮
與雲朝又是韶光過了
　　前調(次韻賞/瑞香)　　　　　　　　　蘇　軾
小院朱䦨幾曲重城畫鼓三通更看凝月轉光風歸去
香雲入夢　翠袖爭浮大白皁羅半插斜紅燈花零落
酒香濃妙語一時飛動
　　前調(重九/)　　　　　　　　　　蘇　軾
㸃㸃樓頭細雨重重江外平湖當年戲馬㑹東徐今日
凄凉南浦　莫恨黄花未吐且教紅粉相扶酒䦨不必
看茱茰俯仰人間今古
　　前調(梅/)　　　　　　　　　　　蘇　軾
玉骨那愁瘴霧冰肌自有仙風海仙時遣探芳叢倒挂
緑毛么鳳　素面翻嫌粉涴洗妝不褪脣紅髙情已逐
曉雲空不與梨花同夢
　　前調(月夜蘄/水橋上)　　　　　　　　　蘇　軾
照夜瀰瀰淺浪横空曖曖微霄障泥未解玉驄驕我欲
醉眠芳草　可惜一溪明月莫教踏碎瓊瑶解鞍敧枕
緑楊橋杜宇數聲春曉
　　前調(得代/)　　　　　　　　　　蘇　軾
昨日扁舟京口今朝馬首長安舊官何物與新官只有
湖山公案　此景百年幾變箇中下語千難使君才氣
巻波瀾與把新詩判斷
　　前調(酬惠洪/上人)　　　　　　　　　黄庭堅
月側金盆墮水鴈回醉墨書空君詩秀色雨園葱想見
衲衣寒擁　蟻穴夢魂人世楊花踪跡風中莫將社燕
等秋鴻處處春山翠重
　　前調(茶/)　　　　　　　　　　　黄庭堅
龍焙頭綱春早谷簾第一泉香已醺浮蟻嫩鵝黄想見
翻匙雪浪　兎褐金絲寶盌松風蟹眼新湯無因更發
次公狂甘露來從仙掌
　　前調　　　　　　　　　　　　黄庭堅
宋玉短牆東畔桃源落日西斜濃妝下著繡簾遮鼓笛
相催清夜　轉盼驚翻長袖低徊細踏紅靴舞餘猶顫
滿頭花嬌學男兒拜謝
　　前調　　　　　　　　　　　　晁補之
似有如無好事多離少㑹幽懷流鶯過了又蟬催腸斷
碧雲天外　不寄書還可恨全無夢也堪猜秋風吹淚
上樓臺只恐朱顔便改
　　前調(詠酴/醿菊)　　　　　　　　　　陳師道
㸃㸃輕黄減白垂垂重露生鮮肌香骨秀月中仙雪滿
瑶臺曵練　綽約却宜長見清真不假餘妍殷勤與插
小嬋娟要試尊前玉面
　　前調(詠榴/花)　　　　　　　　　　陳師道
葉葉枝枝緑暗重重密密紅滋芳心應恨賞春遲不㑹
春工著意　晩照酒生嬌面新妝睡汚臙脂憑將雙葉
寄相思與看釵頭何似
　　前調　　　　　　　　　　　　李之儀
醉透香濃斗帳燈深月淺回廊當時背面兩倀倀何况
臨風懷想　舞柳經春底痩遊絲到地能長鴛鴦半調
已無腸忍把么絃再上
　　前調　　　　　　　　　　　　毛　滂
花下春藏五馬松間風落雙鳬兵厨玉帳巻酃湖人醉
碧雲欲暮　歸去聊登文石翺翔便是天衢雅歌誰解
繼投壺桃李無言滿路
　　前調(縣圃/小酌)　　　　　　　　　　毛　滂
煙雨半藏楊柳風光初到桃花玉人細細酌流霞醉裏
將春留下　柳畔鴛鴦作伴花邊蝴蝶為家醉翁醉裏
也隨他月在柳橋花榭
　　前調(秋夜/)　　　　　　　　　　毛　滂
雨後裌衣初冷霜前細菊渾斑觚稜淸月繡團圞萬里
長安秋晩　槽下内家玉滴盤中江國金丸春容著面
作微殷燭影紅揺醉眼
　　前調　　　　　　　　　　　　葛勝仲
山鎮紅桃阡陌煙迷緑水人家塵容誤到只驚嗟骨冷
玉堂今夜　莫對佳人錦瑟休辭洞府流霞峰迴路轉
亂雲遮歸去空傳圖畫
　　前調　　　　　　　　　　　　葛勝仲
靺鞨斜紅帶柳琉璃漲緑平橋人間風月正新妖不數
江南蘇小　恨寄飛花簌簌情隨流水迢迢鯉魚風起
朩蘭橈回棹荒雞報曉
　　前調　　　　　　　　　　　　葛勝仲
清樾已生晝寂孤花尚表春餘象牀雲簟燕堂虚初過
晩凉微雨　珪璧新來北苑鱸魚未減東吳捧觴紅袖
透香膚不浥翔龍煙縷
　　前調(送弟赴/定逺簿)　　　　　　　　　葛勝仲
萬巻舊推鴻博一官且慰蹉跎昇平樓下賜巍科曽對
顒卬黼座　燕頷從來骨貴鸞栖尚屈才多今宵且共
入無何定逺功名么麽
　　前調　　　　　　　　　　　　周紫芝
羅袖雲輕霧薄醉肌玉軟花柔相逢不道有春愁只道
春來微痩　一㸃人間深意數聲柳下輕謳帶將離恨
上歸舟腸斷月斜時候
　　前調(拒霜/花)　　　　　　　　　　周紫芝
天意未教秋老花容剗地宜霜酒肌紅軟玉肌香不與
棃花同樣　來伴孫郎小宴臨風為舞霓裳更深緑水
照紅妝便是采蓮船上
　　前調　　　　　　　　　　　　謝　逸
落莫寒香滿院扶疎清影侵門雪消平墅晩煙昏睡起
嬾匀檀粉　皎皎風前玉樹盈盈月下冰魂南枝春信
夜來温便覺肌膚痩損
　　前調　　　　　　　　　　　　謝　逸
窄袖淺籠温玉修睂淡掃遥岑行時雲霧繞衣襟歩歩
蓮生宫錦　菊與秋煙共晩酒隨人意俱深尊前有客
動琴心醉後清狂不禁
　　前調(筝/)　　　　　　　　　　　謝　逸
寳柱横雲鴈影朱絃隔葉鶯聲風生玉指晩寒清宫樣
輕黄袖冷　飲罷尚留餘意曲終自有深情歸來江上
數峰青梅小横斜夜永
　　前調　　　　　　　　　　　　謝　逸
青錦纒枝佩劒紫絲絡轡飛驄入關意氣喜生風年少
胸吞雲夢　金闕日髙露泫東華塵軟香紅爭看荀氏
第三龍春暖桃花浪湧
　　前調(朩芙蓉/二首)　　　　　　　　　謝　逸
曉豔最便清露晩紅偏怯斜陽移根栽近菊花傍蜀錦
翻成新樣　坐客聨揮玉麈歌詞細琢瓊章從今故事
記溪堂歳歳攜壺共賞
　　前調　　　　　　　　　　　　謝　逸
朩末誰攀新萼雪消自種前庭莫嫌開過尚盈盈似待
詩人醉詠　霜後最添妍麗風中更覺娉婷影揺溪水
一灣清妝罷曉臨鸞鏡
　　前調(梅/)　　　　　　　　　　　謝　逸
密雪未知膚白夜寒已覺香清振芳堂下月盈盈踏碎
横斜疎影　且醉杯中緑蟻休辭笛裏清聲東君催促
子青青滋味要調金鼎
　　前調(寄友/)　　　　　　　　　　向子諲
得意穿林度水及時斫玉分金兹遊了却未來心怪我
歸遲一任　居士何如學士翰林休笑薌林箇中眞味
少知音不是清狂太甚
　　前調　　　　　　　　　　　　向子諲
五柳坊中煙緑百花洲上雲紅蕭蕭白髪兩山翁不與
時人同夢　抛却麟符虎節徜徉月下林風世間萬事
轉頭空箇裏如如不動
　　前調(酴醿/)　　　　　　　　　　向子諲
紅褪小園桃杏緑生芳草池塘誰教芍藥殿春光兀似
酴醿官樣　翠蓋更䝉珠幰熏爐賸熨沉香娟娟風露
滿衣裳獨歩瑶臺月上
　　前調(夀婦/)　　　　　　　　　　向子諲
幾見芙蓉並蒂忽生三秀靈芝千年老樹出孫枝岩桂
秋來滿地　白鶴雲間翔舞緑龜葉上遊嬉齊睂偕老
更何疑箇裏自非塵世
　　前調　　　　　　　　　　　　蔡　伸
翡翠蒙金衫子鏤塵如意冠兒持杯輕按遏雲詞别是
出塵風味　莫羡雙星舊約願諧明月佳期憑肩密語
兩心知一棹五湖煙水
　　前調(同友廵城飲/於南楚樓)　　　　　　　趙師俠
淼淼澄清波面依依紫翠山光危欄徙倚對斜陽山影
波流蕩漾　世事一翻醒醉人生幾度炎凉髙情收拾
付觥觴何啻羲皇人上
　　前調(邀蔡堅老忠/孝堂觀書)　　　　　　　趙長卿
水滿平塘過雨洗妝紅褪芙蕖緑荷弄影蔭龜魚無限
閒中景趣　瀟灑髙堂䆳館那堪左右圖書凌雲賦得
似相如多少風流態度
　　前調(夏日/有感)　　　　　　　　　　趙長卿
穩唱巧翻新曲靈犀密意潛通荷花香染晩來風相對
恍然如夢　有恨睂尖皺碧多情酒暈生紅此愁不是
等閒濃應為仙源傾動
　　前調(福唐别/故人)　　　　　　　　　趙　鼎
世態浮雲易變時光飛箭難留五年重見海東頭只有
交情似舊　未盡别來深意難堪老去離愁青山迢遞
水悠悠明日扁舟病酒
　　前調(瑞香/)　　　　　　　　　　張　掄
翦就碧雲鬧葉刻成紫玉芳心淺香不怕峭寒侵暖徹
熏籠瑞錦　花裏清芬獨歩尊前勝韻難禁飛香直到
玉杯深消得厭厭痛飲
　　前調　　　　　　　　　　　　朱敦儒
日日深杯酒滿朝朝小圃花開自歌自舞自開懷且喜
無拘無礙　青史幾番春夢紅塵多少竒才不須計較
與安排領取而今現在
　　前調(元宵醉/中走筆)　　　　　　　　　曾　覿
煥爛蓮燈髙下參差梅影横斜凭闌一目盡天涯雪月
交輝清夜　莫惜柔荑勸酒從教醉臉生霞爛銀宫闕
對仙家一段風光如畫
　　前調　　　　　　　　　　　　曾　覿
桂苑旋生凉思銀河左界秋髙纖塵不動湛清霄皓月
照人偏好　詩為情多却減酒因愁裏難消一聲羌管
夢魂勞可惜風光虚了
　　前調　　　　　　　　　　　　曾　覿
醉伴三千珠履如登十二瓊樓壺天澄爽露華秋灩灩
金波釃酒　羅扇不隨恩在佳時須要人酬麒麟畫閣
為誰留只見浮生白首
　　前調　　　　　　　　　　　　楊无咎
態度雪香花痩情懷雨潤雲温故將淡墨寫精神記得
洗妝餘暈　只恐妖嬈未似誰云彼此難分别來顦顇
不堪論相對無言有恨
　　前調　　　　　　　　　　　　侯　寘
金鼎香銷沉麝碧梧影轉闌干半庭明月綺牎閒簾幙
低垂不巻　一自髙唐人去秋風幾許摧殘拂簷修竹
韻珊珊夢斷山長水逺
　　前調　　　　　　　　　　　　侯　寘
豆䓻梢頭年紀芙蓉水上精神幻雲嬌玉兩睂春京洛
當時風韻　金縷深深勸客雕梁簌簌飛塵主人從得
董雙成應忘瑶池宴飲
　　前調(采石磯戲/作漁父詞)　　　　　　　　辛棄疾
千丈懸崖削翠一川落日鎔金白鷗來往本無心選甚
風波一任　别浦魚肥堪鱠前村酒美重斟千年往事
已沉沉閒管興衰則甚
　　前調(夀范南/伯知縣)　　　　　　　　　辛棄疾
秀骨青松不老新詞玉佩相磨靈槎準擬泛銀河剩摘
天星幾箇　奠枕樓前風月駐春亭上笙歌留君一醉
意如何金印明年斗大
　　前調(和楊民瞻/賦丹桂韻)　　　　　　　　辛棄疾
宫粉厭塗嬌額濃妝偏壓秋花西真人醉憶仙家飛佩
丹霞羽化　十里芬芳未足一亭風露先加杏顋桃臉
費鉛華終慣秋蟾影下
　　前調(和陳安行/舎人韻)　　　　　　　　辛棄疾
風月亭危致爽管絃聲脃休催主人只是舊情懷錦瑟
傍邊須醉　玉殿何曾儂去沙堤正要公來看看紅藥
又翻堦趁取西湖春㑹
　　前調(三山/作)　　　　　　　　　　辛棄疾
貪數明朝重九不知過了中秋人生有得許多愁只有
黄花如舊　萬象亭中殢酒九仙閣上扶頭城鴉喚我
醉歸休細雨斜風時候
　　前調(夜行黄/沙道中)　　　　　　　　　辛棄疾
明月别枝驚鵲清風半夜鳴蟬稻花香裏説豐年聽取
蛙聲一片　七八箇星天外兩三㸃雨山前舊時茆店
社林邊路轉溪橋忽見
　　前調　　　　　　　　　　　　辛棄疾
剩欲讀書已嬾只今多病長閒聽風聽雨小牎眠過了
春光大半　往事數尋去鳥消愁難解連環流鶯不肯
入西園喚起畫梁飛燕
　　前調(朩樨/)　　　　　　　　　　辛棄疾
金粟如來出世蕊宫仙子乗風清香一袖意無窮洗盡
塵縁千種　長為西風作主更居明月光中十分秋意
與玲瓏拚却今宵無夢
　　前調　　　　　　　　　　　　辛棄疾
醉裏且貪歡笑要愁那得工夫近來始覺古人書信著
全無是處　昨夜松邊醉倒問松我醉何如只疑松動
要來扶以手推松曰去
　　前調(秋水/瀑泉)　　　　　　　　　　辛棄疾
八萬四千偈後更談妙語披襟紉蘭結佩有同心喚取
詩翁來飲　鏤玉裁冰著句髙山流水知音胸中不受
一塵侵却怕靈均獨醒
　　前調(悠然/閣)　　　　　　　　　　辛棄疾
一柱中擎逺碧兩峰傍聳髙寒横陳削盡短長山莫把
一分増減　我望雲煙目斷人言風景天慳被公詩筆
盡追還重上層梯一覽
　　前調(示兒/曹)　　　　　　　　　　辛棄疾
萬事煙雲忽過百年蒲柳先衰而今何事最相宜宜醉
宜遊宜睡　早趁催科了納更量出入收支乃翁依舊
管些兒管竹管山管水
　　前調　　　　　　　　　　　　辛棄疾
粉面多成醉夢霜髯能幾春秋來時送我伴牢愁一見
尊前似舊　詩在陰何側畔字居羅趙前頭錦囊來往
幾時休已遣蛾睂等候
　　前調　　　　　　　　　　　　范成大
北客開睂樂歳東君著意華年遮風藏雨晩雲天應怕
杏梢紅淺　不惜燈前放夜從教雪後留寒水晶簾箔
萬花鈿聽徹南樓曉箭
　　前調　　　　　　　　　　　　陳三聘
春事已濃多日遊人偏勝今年棃花寒食雨餘天鴨緑
含風浪淺　翠袖半黏飛粉羅衣尚怯輕寒不辭歸路
委香鈿門外東風如箭
　　前調(開爐/)　　　　　　　　　　葛立方
風送丹楓捲地霜乾枯葦鳴溪獸爐重展向深閨紅入
麒麟方熾　翠帊低垂銀蒜羅幃小釘金泥笙歌送我
玉東西誰管瑶花舞砌
　　前調(黄陵/廟)　　　　　　　　　　張孝祥
滿載一船明月平鋪千里秋江波神留我看斜陽喚起
粼粼細浪　明日風回更好今朝露宿何妨水晶宫裏
奏霓裳準擬岳陽樓上
　　前調(洞庭/)　　　　　　　　　　張孝祥
問訊湖邊春色重來又是三年東風吹我過湖船楊柳
絲絲拂面　世路如今已慣此心到處悠然寒光亭下
水連天飛起沙鷗一片
　　前調(同僚飲/餞宜齋)　　　　　　　　　張孝祥
牎戸青紅尚濕主人已作歸期坐中賔客盡鄒枚盛事
他年誰繼　别酒深深頻勸離歌緩緩休催扁舟明日
轉清溪好月相望千里
　　前調　　　　　　　　　　　　張孝祥
不識平原太守向來水北山人世間功業漫虧成華髮
蕭蕭滿鏡　幸有田園故里聊分風月江城西陂西畔
晩波平袖手時來照影
　　前調　　　　　　　　　　　　張孝祥
冉冉寒生碧樹盈盈露濕黄花故人玉節有光華髙會
仍逢戲馬　世事只今如夢此身到處為家與君相遇
更天涯􁨣了茱茰醉把
　　前調(庾樓醉/後和韻)　　　　　　　　　張孝祥
樓外疎星映水樓頭畫燭烘簾憑髙舉酒思厭厭征路
虚無指㸃　酒興因君開闊山容向我増添一鈎新月
弄纖纖濃露花房半斂
　　前調　　　　　　　　　　　　張孝祥
十里輕紅自笑兩山濃翠相呼意行著脚到精廬借我
繩牀小住　解飲不妨文字無心更狎鷗魚一聲長嘯
暮煙孤袖手西湖歸去
　　前調　　　　　　　　　　　　張孝祥
風盡灘聲未已雨來篷厎先知岸邊楊柳最憐伊憶得
扁舟曾繫　朝霧平吞白塔茆簷似有青旗三杯村酒
醉如泥天色寒呵且睡
　　前調(飲百/花亭)　　　　　　　　　　張孝祥
落日鎔金萬頃晴嵐洗劒雙峰紫樞元是黒頭公佳處
因公愈重　分得湖光一曲喚回廬岳千峰一尊今夜
偶然同早晩商巖有夢
　　前調　　　　　　　　　　　　朱　熹
睡處林風瑟瑟覺來山月團團身心無累久輕安况有
清凉池館　句穩翻嫌白俗情髙却笑郊寒蘭膏元自
少陵殘好處金章不換
　　前調　　　　　　　　　　　　王千秋
四俊鄉臺薦鶚一䕫漕府登賢明年春晩柳如煙看取
臚傳金殿　册府牙籤晝閱詞壇紫誥宵傳靑梅置酒
定無縁且放金杯瀲灩
　　前調　　　　　　　　　　　　王千秋
璀璨雕龍灑筆聮翩薦鶚飛書翻堦紅藥試妝梳管取
不寒温樹　容我一杯為夀看君九萬鵬圖髻鬟人小
串璣珠歳歳緑牎朱戸
　　前調(泛洞/庭)　　　　　　　　　　黄　機
漠漠波浮雲影遥遥天接山痕一聲漁唱起蘋汀名利
縁渠喚醒　短棹擬攜西子長吟時弔湘靈白鷗容我
作同盟占取兩湖清影
　　前調　　　　　　　　　　　　黄　機
撚翠低垂嫩萼勻紅倒簇繁英穠纖消得比娉婷酒入
香肌成暈　簾幙陰陰牎牖䦨干曲曲池亭枝頭不起
夢春酲莫遣流鶯喚醒
　　前調　　　　　　　　　　　　盧祖皋
燕掠晴絲裊裊魚吹水葉粼粼禁街微雨灑芳塵寒食
清明相近　漫著宫羅試暖閒呼社酒酬春晩風簾幙
悄無人二十四番花信
　　前調　　　　　　　　　　　　髙觀國
小舫半簾山色斷橋兩岸秋陰芙蓉消息已愁深紅染
雲機翠錦　幾度煙波共酌半生風月關心飛來鷗鷺
是知音一笑歌邊醉醒
　　前調　　　　　　　　　　　　史逹祖
西月淡窺樓角東風暗落簷牙一燈初見影牎紗又是
重簾不下　幽思屢隨芳草閒愁多似楊花楊花芳草
徧天涯繡被春寒夜夜
　　前調　　　　　　　　　　　　史逹祖
一片秋香世界幾層凉雨䦨干青天不惜爛銀盤借與
先生為勸　酒喚詩來酒外人言身在人間如何得似
碧雲閒且共姮娥相伴
　　前調　　　　　　　　　　　　史逹祖
裙褶緑羅芳草冠梁白玉芙蓉次公筵上見山公紅綬
欲銜雙鳳　已向冰匳約月更來玉界乘風凌波韤冷
一尊同莫負彩舟凉夢
　　前調　　　　　　　　　　　　韓　淲
聞道晩春時候暖風是處花飄遊人爭渡水南橋多少
池塘春草　躍馬誰聨玉勒釣魚應泛蘭􁊁韶光何限
不逍遥輸與溪鷗野鳥
　　前調　　　　　　　　　　　　韓　淲
脉脉蜂黄蝶粉盈盈水秀山明賣花聲裏聽吹餳佳麗
芳華韻勝　下上休看舞燕惺愡一任啼鶯枕痕屏曲
夢關情酒醒春宵漏靜
　　前調(賦紅/白梅)　　　　　　　　　　汪　莘
紅白雖分兩色清香總是梅花蚤春風日野人家相對
伯夷柳下　愛影拈將燈取惜香放下簾遮長安如此
只堪誇樂此應須賢者
　　前調　　　　　　　　　　　　李昴英
小鷁載池心月長虹跨水中天主人情重客留連便欲
乗風寒殿　霜竹且傳秋信鏡蕖不作春妍夜凉正好
倒金船朔飲而今重見
　　前調　　　　　　　　　　　　張　榘
春事三分之二落花庭院輕寒翠屏圍夢寳熏殘牎外
流鶯聲亂　睡起猶支雪腕覺來慵整雲鬟閒拈樂府
倚䦨干宿酒纔醒一半
　　前調　　　　　　　　　　　　盧　炳
殘雪猶餘逺嶺晩煙半隱寒林溶溶春漲緑波深時有
漁人釣艇　倚岸野梅墜粉蘸溪官柳揺金凭闌凝佇
酒初醒料得誰知此景
　　前調　　　　　　　　　　　　沈端節
一枕香消瑞腦十年漂泊江湖空餘清夢繞原廬記得
林間風度　錦繡谷中舊客襟懷未肯全疎從今不要
别人扶醉擁紫雲歸去
　　前調(蓬萊閣/看桂)　　　　　　　　　吳文英
清夢重遊天上古香吹下雲頭簫聲三十六宫愁髙處
花驚風驟　客路羈情不斷闌干晩色初收千山濃緑
未成秋誰見月中人痩
　　前調　　　　　　　　　　　　呉文英
江上桃花流水天涯芳草青山樓臺春鎖碧雲灣都入
行人望眼　一鏡平波鷗去千林落日鴉還天風裊裊
送輕帆驀過星槎銀漢
　　前調(丙午/冬至)　　　　　　　　　　呉文英
添線繡牀人倦翻香羅幙煙斜五更簫鼓貴人家門外
曉寒嘶馬　㡌壓半簷朝雪鏡開千靨春霞小帘沽酒
醉梅花夢到林逋山下
　　前調(春晴/)　　　　　　　　　　周　密
波影暖浮玉甃柳陰深鎖金鋪緗桃花褪燕調雛又是
一番春暮　碧柱情深鳳怨雲屏夢淺鶯呼繡牎人倦
冷熏爐簾影揺揺亭午
　　前調(酴醿/閣)　　　　　　　　　　周　密
花氣半侵雲閣柳陰近隔春城畫䦨明月按瑶箏醉倚
滿身花影　翠格素虬晴雪錦籠紫鳳香雲東風吹玉
滿閒庭二十四簾春靜
　　前調(擬花/翁)　　　　　　　　　　周　密
情縷紅絲冉冉啼花碧袖熒熒迷香雙蝶下庭心一桁
愔愔簾影　北里紅紅短夢東風雁雁前塵稱銷不過
牡丹情中半傷春酒病
　　前調(為趙元父/賦雪梅圖)　　　　　　　　王沂孫
褪粉輕盈瓊靨䕶香重疊冰綃數枝誰帶玉痕描夜夜
東風不掃　溪上横斜影淡夢中落莫魂消峭寒未肯
放春嬌素被獨眠清曉
　　前調　　　　　　　　　　　　張　炎
花氣烘人尚暖珠光出海猶寒如今賀老見應難解道
江南腸斷　漫擊銅壺浩歎空存錦瑟誰彈莊生蝴蝶
夢春還簾外一聲鶯喚
　　前調(題墨水/仙二首)　　　　　　　　　張　炎
縹緲波明洛浦依稀玉立湘皋獨將蘭蕙入離騷不識
山中瑶草　月照英翹楚楚江空醉魄陶陶猶疑顔色
尚清髙一笑出門春老
　　前調　　　　　　　　　　　　張　炎
落落竒葩未吐離離瑶草偏幽蓬山元自不知秋却笑
人間春痩　瀟灑寒冰麈尾玲瓏潤玉搔頭半牎晴日
水痕收不怕杜鵑啼後
　　前調　　　　　　　　　　　　石孝友
脉脉無端心事厭厭不奈春酲越羅衫薄峭寒輕試問
幾番花信　萬㸃風頭柳絮數聲柳外啼鶯斜陽還傍
小牎明門掩黄昏人靜
　　前調　　　　　　　　　　　　張景臣
四壁空圍恨玉十香淺捻啼綃殷雲度雨井桐凋雁雁
無書又到　别後釵分燕尾病餘鏡減鸞腰蠻江豆䓻
影連梢不道參横易曉
　　前調　　　　　　　　　　　　曽　揆
櫩雨輕敲夜夜牆雲低度朝朝日長天氣已無聊何况
洞房人悄　睂共新荷不展心隨垂柳頻揺午眠仿彿
見金翹驚覺數聲啼鳥
　　前調　　　　　　　　　　　　何夢桂
猶記春風庭院柳陰深鎖簾帷東君去後雨絲絲空認
紫騮嘶處　夢斷簫臺無據十年往事休追忽然拈起
舊來書依舊長亭雙淚
　　前調　　　　　　　　　　　　陳逢辰
楊柳雪融滯雨酴醿玉軟欺風飛英簌簌扣雕櫳殘蝶
歸來粉重　罨畫扇題塵掩繡花紗帶寒籠送春先自
費啼紅更結疎雲秋夢
　　前調(延祥觀拒/霜擬稼軒)　　　　　　　　陳逢辰
緑綺紫絲歩障紅鸞彩鳳仙城誰將三十六陂春換得
兩堤秋錦　眼纈醉迷朱碧筆花俊賞丹青斜陽展盡
趙昌屏羞煞舞鸞妝鏡
　　前調　　　　　　　　　　　　無名氏
記得洛陽話别十年社燕秋鴻今朝相遇暮雲東坐對
旗亭説夢　破帽手遮斜日練衣袖巻寒風蘆花江上
兩山翁消得幾番相送
　　前調(燈花/)　　　　　　　　(宋媛/)曹希藴
零落不因春雨吹嘘何假東風紗牎一㸃自然紅費盡
工夫怎種　有豔難尋膩粉無香不惹遊蜂更䦨人靜
畫堂中相伴玉人春夢
　　前調　　　　　　　　　　　　韓　玉
捍撥聲傳酒緑薔薇面襯宫黄嬌波斜入鬢雲長睂與
春山一樣　瀟灑不禁疎痩低回猶似思量桃花棃葉
晩陰凉說與三年夢想
　　前調(秋霽/登髙)　　　　　　　　　　段克已
人與寒林共痩山和老眼俱青琤然一葉不須驚葉本
無心入聽　氣爽雲天改色潦收煙水無聲夕陽洲外
片禽鳴涵泳一江秋影
　　前調(九江送/劉牧之)　　　　　　　　　白　樸
我自紉蘭為佩君方剖竹分符才情風調有誰如彷彿
三生小杜　置酒昔登峴首題詩今對匡廬青衫恨不
到西湖共濕黄梅細雨
　　前調　　　　　　　　　　　　蒲道源
堤柳風前影痩池荷雨後香殘髙秋物色已䦨珊落日
孤煙微暗　平野大家徐歩此身贏得長閒路逢俗子
笑相看道我為歡冷淡
　　前調(山亭/留飲)　　　　　　　　　　劉　因
看竹何須問主尋村遥認松蘿小車到處是行窩門外
雲山屬我　張叟臘醅藏久王家紅藥開多相留一醉
意如何老子掀髯曰可
　　前調　　　　　　　　　　　　劉　詵
偏是一春憔悴被人閒賦陽臺扇遮微雨傍牆回花信
餘寒柳外　繡果未成雙荔打鴉摘盡新梅暗沾蝴蝶
却飛來睡起斜陽猶在
　　前調　　　　　　　　　　　　王　行
向暖漸生慵思尋春似減秋忺酒懷詩興總懨懨只有
看山不厭　薄晩正須憑檻新晴鎮日鈎簾幾多濃翠
曉來添説與白雲休占
　　前調　　　　　　　　　　　　劉　基
紅葉無風自落黄花過雨猶香牀頭塵甕恥空觴添了
愁城萬丈　閲世身如萍梗懷人夢繞瀟湘應知此恨
不尋常豈在睂間目上
　　前調(贈别/)　　　　　　　　　　張大烈
柳折河橋贈别朝朝眼望飛鴻行雲流水各西東鏡欲
圓時如夢　孤影嬾烘紅日寒衾怯驟金風怎如梢嫗
伴舟翁免得往來迎送
　　前調(秋興/)　　　　　　　　　　程　馟
盡日荷鋤治圃有時捉杖尋泉山翁招我坐橋邊笑指
菊花開徧　隔岸重重竹樹近溪㸃㸃潭煙灘頭流下
小魚船轉過蘆花不見
　　前調(秋泛/)　　　　　　　　　　呉　楨
極目煙波渺渺停舟新林家家櫓聲咿軋戰風鴉寂寞
寒潮西下　呼我掃愁紅友看殘籬畔黄花人生適意
不須他竹屋蓬牎聊且
　　前調　　　　　　　　　　(明媛/)端淑卿
簾外紛紛風絮金鈎雙控頻敲銀釭明滅麝煙消羅帳
夢魂縹緲　梅竹一枝相寄長途驛使虚勞寂寥更漏
夜迢迢輾轉不知天曉
　　前調(又一/體)　　　　　　　　　　黄庭堅
斷送一生惟有破除萬事無過逺山横黛蘸秋波不飲
　傍人笑我　花病等閒痩損春愁没處遮攔杯行到手
　莫留殘不道月斜人散
　　　前調(青梅枝/上晩花)　　　　　　　　　吳文英
　枝裊一痕雪在葉藏幾豆春濃玉奴最晩嫁東風來結
　棃花幽夢　香力添熏羅被痩肌猶怯冰綃緑陰青子
　老溪橋羞見東鄰嬌小
　　　前調(又一/體)　　　　　　　　　　程　垓
　牆外雨肥梅子堦前水繞荷花陰陰庭戸薫風滿冰紋
　簟怯菱芽　春盡難憑燕語日長惟有蜂衙沉香火冷
　珠簾暮箇人在碧牎紗
　
　
　
　
　
御選歴代詩餘巻二十一
　欽定四庫全書
御選厯代詩餘巻二十二目録(五十/字)
　　　應天長(又一體/)
　　　　韋莊(二首/)
　　　　牛嶠
　　　　毛幵
　　　前調(又一體/)
　　　　牛嶠
　　　　毛文錫
　　　留春令
　　　　晏幾道(三首/)
　　　　髙觀國(三首/)
　　　　史達祖
　　　前調(又一體/)
　　　　李之儀
　　　燕歸梁(又一體/)
　　　栁永
　　前調(又一體/)
　　　吳文英
　　太常引(又一體/)
　　　辛棄疾(二首/)
　　　髙觀國
　　　韓淲
　　　沈瑞節
　　　韓玉(二首/)
　　惜春令
　　　杜安世
　　前調(又一體/)
　　　杜安世
　　眼兒媚(又一體/)
　　　林少瞻
　　　趙君舉
　　月中行(又一體/)
　　　周邦彦
　　　吳文英
　　　楊慎
　　滿宫花
　　　許棐
　　　楊宛
　　上行杯(又一體/)
　　　馮延巳
　　　張先(三首/)
　　望漢月
　　　晏殊
　　前調(又一體/)
　　　歐陽修
　　前調(又一體/)
　　　栁永
　　鹽角兒
　　　晁補之
　　　馮鼎位
　　沙塞子(又一體/)
　　　周紫芝
　　鳯來朝
　　　周邦彦
　　胡𢷬練(又一體/)
　　　杜安世
　　憶故人
　　　王詵
　　怨三三
　　　李之儀
　　歸田樂
　　　晁補之
　　前調(又一體/)
　　　蔡伸
　　凉州令
　　　晏幾道
　　慶金枝
　　　張先
　　南歌子(又一體/)
　　　張大烈
　　極相思(又一體/)
　　　吳子孝
　　醉花間(又一體/)
　　　馮延巳(三首/)
　　城頭月
　　　無名氏
　　一落索(又一體/)
　　　黄庭堅
　　四犯令
　　　侯寘
　　　李處全
　　珍珠令
　　　張炎
　　桂華明
　　　關注
　　醉太平
　　　明宣宗
　　促拍采桑子
　　　朱敦儒
　　孤館深沈
　　　權無染
　　漁歌子(又一體/)
　　　顧敻
　　　魏承班
　　　李珣(四首/)
　　前調(又一體/)
　　　孫光憲(二首/)
　　少年遊(又一體/)
　　　晏殊(二首/)
　　　歐陽修
　　　張先(三首/)
　　　栁永(二首/)
　　　晁補之
　　　毛滂
　　　周邦彦(三首/)
　　　晁端禮
　　　趙師俠(二首/)
　　　方千里(二首/)
　　　蒋捷(二首/)
　　　陳允平(三首/)
　　　趙孟頫
　　　　吳元可
　　　　薩都拉
　　　　楊慎
　　　　吳子孝
　　　　張大烈
　　　前調(又一體/)
　　　　張耒
　　　　向子諲
　
　
　
　
　
　
　
御選厯代詩餘巻二十二目録
　欽定四庫全書
御選厯代詩餘巻二十二(五十/字)
司經局洗馬掌局事兼翰林院修撰加二級(臣/)王奕清奉
㫖校刋
　　應天長
　　　(又一體雙/調五十字)
　　　應天長　　　　　　　　　　　韋　莊
　緑槐隂裏黄鶯語深院無人春晝午畫簾垂金鳳舞寂
　寞繡屏香一縷　碧天雲無定處空有夢魂來去夜夜
　緑牎風雨斷腸君信否
　　　前調　　　　　　　　　　　　韋　莊
　别來半嵗音書絶一寸離腸千萬結難相見易相别又
　是玉樓花似雪　暗相思無處説惆悵夜來煙月想得
　此時情切淚沾紅袖黦
　　　前調　　　　　　　　　　　　牛　嶠
　雙睂淡薄藏心事清夜背燈嬌又醉玉釵横山枕膩寳
帳鴛鴦春睡美　别經時無限意虛道相思憔悴莫信
綵牋書裏賺人腸斷字
　　前調　　　　　　　　　　　　毛　幵
曲闌十二閒亭沼履跡雙沈人悄悄被池寒香燼小夢
短女牆鶯喚曉　栁枝風輕嫋嫋門外落花多少日日
離愁縈繞不知春過了
　　前調(又一/體)　　　　　　　　　　牛　嶠
玉樓春望晴煙滅舞衫斜巻金條脱黄鸝嬌囀聲初歇
杏花飄盡龍山雪　鳳釵低赴莭筵上王孫愁絶鴛鴦
對銜羅結兩情深夜月
　　前調　　　　　　　　　　　　毛文錫
平江波暖鴛鴦語兩兩釣船歸極浦蘆洲一夜風和雨
飛起淺沙翹雪鷺　漁燈明逺渚蘭棹今宵何處羅袂
從風輕舉愁煞採蓮女
　留春令
　　(雙調五/十字)
　　留春令　　　　　　　　　　　晏幾道
畫屏天畔夢回依約十洲雲水手撚紅箋寄人書寫無
限傷春事　别浦髙樓曾漫倚對江南千里樓下分流
水聲中有當日凭髙淚
　　前調　　　　　　　　　　　　晏幾道
採蓮舟上夜來陡覺十分秋意懊惱寒花暫時香與情
淺人相似　玉蕊歌清招晚醉戀小橋風細水濕紅裙
酒初消又記得南溪事
　　前調　　　　　　　　　　　　晏幾道
海棠風横醉中吹落香紅强半小粉多情怨楊花仔細
把殘春看　一抹濃檀秋水畔縷金衣新換鸚鵡杯深
豔歌遲更莫放人腸斷
　　前調(淮南/道中)　　　　　　　　　　髙觀國
斷霞低映小橋流水一川平逺栁影人家起炊烟髣髴
似江南岸　馬上東風吹醉面問此情誰管花裏清歌
酒邊情又何日重相見
　　前調　　　　　　　　　　　　髙觀國
粉綃輕試緑裙㣲褪吳姬嬌小一㸃清香著芳魂便添
起春懷抱　玉臉窺人舒淺笑寄此情天杪酒醒羅浮
角聲寒正月挂南枝曉
　　前調　　　　　　　　　　　　髙觀國
玊消冰瘦洗妝初見春風頭靣等得黄昏月溪寒愛顧
影臨清淺　厯盡冰霜空嗟怨怨粉香消減江北江南
舊情多奈笛裏關山逺
　　前調　　　　　　　　　　　　史達祖
故人溪上挂愁無奈煙梢月樹一涓春水㸃黄昏便沒
頓相思處　曾把芳心深相許故夢勞詩苦聞説東風
亦多情被竹外留香住
　　前調(又一/體)　　　　　　　　　　李之儀
夢斷難尋酒醒猶困那堪春暮香閣深沈紅牕翠暗莫
羡顛狂絮　緑滿當時攜手路嬾見同歡處何時却得
珠簾畫閣盡訴情千縷
　燕歸梁
　　(又一體雙/調五十字)
　　燕歸梁　　　　　　　　　　　柳　永
織錦裁篇寫意深字值千金一囘披翫一愁吟腸成結
淚盈襟　幽歡已散前期逺無聊賴是而今密憑歸燕
寄芳音恐冷落舊時心
　　前調(又一/體)　　　　　　　　　　吳文英
一片遊絲拂鏡灣素影䕶梅殘行人無語看春山背東
風雨蒼顔　夢飛不到棃花外孤館閉更寒誰憐消渇
老文園聴溪聲瀉冰泉
　太常引
　　(又一體雙/調五十字)
　　太常引(夀趙晉/臣敷文)　　　　　　　　辛棄疾
論公耆徳舊宗英吴季子百餘齡奉使老於行更看無
聽歌最精　須同衛武九十入相菉竹自青青富貴出
長生記門外清溪姓彭
　　前調(夀韓南/澗尚書)　　　　　　　　　辛棄疾
君王著意履聲間便合押紫宸班今代又尊韓道吏部
文章泰山　一杯千嵗問公何事早伴赤松間功業後
來看似江左風流謝安
　　前調(碧桃/)　　　　　　　　　　髙觀國
玉肌輕襯碧霞衣似爭駕翠鸞飛羞問武陵溪笑女伴
東風醉時　不飄紅雨不貪青子冷淡却相宜春晚湧
金池問一片将愁寄誰
　　前調　　　　　　　　　　　　韓　淲
小春時候臘前梅還知道為誰開應遶百千囘夜色轉
參横斗魁　十分孤静替伊愁絶片月共徘徊一陣暗
香來便覺得詩悄有涯
　　前調　　　　　　　　　　　　沈端節
三三五五短長亭都只解送人行天逺樹㝠㝠悵好夢
纔成又驚　夜堂歌罷小樓鐘斷歸路已聞鶯應是困
瞢騰問心緒而今怎生
　　前調　　　　　　　　　　　　韓　玉
荒山連水水連天憶曽上桂江船風雨過吳川又却在
瀟湘岸邊　不堪追念浪萍蹤跡虛度夜如年風外曉
鐘傳尚獨對殘燈未眠
　　前調　　　　　　　　　　　　韓　玉
東城歸路水雲間幾曽放夢魂閒何日整歸鞍又人對
西風凭闌　温柔情性繫懷傷感欲訴訴應難愁聚兩
睂端又疉起千山萬山
　惜春令
　　(雙調五/十字)
　　惜春令　　　　　　　　　　　杜安世
春夢無憑猶嬾起銀燭盡畫簾低垂小庭楊栁黄金翠
桃臉兩三枝　妝閣慵梳洗悶無緒玉簫抛擲絮飄紛
紛人疎逺空對日遲遲
　　前調(又一/體)　　　　　　　　　　杜安世
此夕重陽秋意深籬邉散嫰菊黄金萬里霜天林葉墜
蕭索動離心　臂上茱萸新似舊年堪賞光隂百盞香
醪且酬身牛山㑹難尋
　眼兒媚
　　(又一體雙/調五十字)
　　眼兒媚(曉行/)　　　　　　　　　林少瞻
霽霞散曉月猶明疎木挂殘星山徑人稀翠蘿深處啼
鳥兩三聲　霜華重逼雲裘冷心共馬蹄輕千里青山
一溪流水都做許多情
　　前調　　　　　　　　　　　　趙君舉
曉山日薄半春隂煙暖栁拖金滿眼新晴歌聲樓影悠
蕩碧波心　閒亭客散人歸去疎雨透羅襟簾閣濛濛
斷虹明處千里暮雲深
　月中行
　　(又一體雙/調五十字)
　　月中行　　　　　　　　　　　周邦彦
蜀絲趁日染乾紅㣲㬉口脂融博山細篆靄房櫳静看
打牎蟲　愁多膽怯疑虛幙聲不斷暮景疎鐘團圍四
壁小屏風淚盡夢啼中
　　前調(和黄/復菴)　　　　　　　　　　吳文英
疎桐翠竹蚤驚秋葉葉雨聲愁燈前倦客老貂裘燕去
柳邊樓　吴宫寂寞空煙水渾不認舊采菱洲秋花旋
結小盤虬蝶怨夜香留
　　前調　　　　　　　　　　　　楊　慎
月華靜夜思悠哉夜静滅棼埃窺人不待畫堂開圓影
隙中來　小軒朱綴香塵滿重門掩露滴金苔洞房未
曉且徘徊清漏不須催
　滿宫花
　　(一名瑞宫春/雙調五十字)
　　滿宫花　　　　　　　　　　　許　棐
嬾摶香閒弄粉猶帶清酲㣲困金鞍何處掠新歡偷倩
燕尋鶯問　栁供愁花獻恨衮絮獵紅成陣碧樓能有
幾番春又是一番春盡
　　前調(暑夜與諸女/郎外家晏)　　　　　(明妓/)楊　宛
樹隂隂凉早早共盼月來天杪不知花裏幾多花只覺
幽香重遶　露猶輕人已悄各各深情情巧盡從花裏
捉流螢一半醉眠芳草
　上行杯
　　(又一體雙調五十字/即偷聲木蘭花也)
　　上行杯　　　　　　　　　　　馮延已
落梅著雨消殘粉雲重煙深寒食近羅幕遮香栁外秋
千出畫牆　青山顛倒釵頭鳳飛絮入簾春睡重夢裏
佳期袛許庭花與月知
　　前調　　　　　　　　　　　　張　先
曾居别乗康吳俗民到於今歌不足驪馭征鞭一去東
風十二年　重來却擁諸侯騎寳帶垂魚金照地和氣
融人清霅千家日日春
　　前調　　　　　　　　　　　　張　先
雪籠瓊苑梅花瘦外苑重扉聫寳獸海月新生上得髙
樓無限情　簾波不動銀缸小今夜夜長争得曉欲夢
髙唐恐覺來時添斷腸
　　前調　　　　　　　　　　　　張　先
畫橋淺映横塘路流水滔滔春共去目送斜暉燕子雙
髙蝶對飛　風花将盡持杯送往事只成清夜夢莫更
登樓坐想行思已自愁
　望漢月
　　(雙調五/十字)
　　望漢月　　　　　　　　　　　晏　殊
千縷萬條堪結占斷好風良月謝娘春晚已多愁更撩
亂絮如雪　短亭相送處長憶得醉中攀折年年嵗嵗
好時節怎奈有人離别
　　前調(又一/體)　　　　　　　　　　歐陽修
紅豔幾枝輕裊新被東風開了倚煙啼露為誰嬌故惹
蝶憐蜂惱　多情遊賞處留戀向緑叢千繞酒闌歌罷
不成歸腸斷月斜春老
　　前調(又一/體)　　　　　　　　　　栁　永
明月明月明月何事乍圓還缺恰如年少洞房人歡㑹
依前離别　小樓凭檻處正是去年時節千里清光又
依舊奈夜永厭厭人絶
　鹽角兒
　　(雙調五十字前段似/栁梢春後段全異)
　　鹽角兒(毫社/觀梅)　　　　　　　　　晁補之
開時似雪謝時似雪花中竒絶香非在蕊香非在蕚骨
中香徹　占溪風留溪月堪羞損山桃如血直饒更疎
疎淡淡終有一般情别
　　前調(春半/)　　　　　　　　　　馮鼎臣
春分過也小樓昨夜棠棃花謝章臺折栁西園拾翠暗
香随馬　午風輕鶯聲乍盈盈侣秋千初罷再相約黄
昏踏月牕下綠蛾重畫
　沙塞子
　　(又一體雙/調五十字)
　　沙塞子(中秋/無月)　　　　　　　　　周紫芝
秋雲微淡月微羞雲黯黯月彩難留只應是嫦娥心裏
也似人愁　幾時囘歩玉移鈎人共月同上南樓却重
聽畫闌西角月下輕謳
　鳳來朝
　　(雙調五/十字)
　　鳳來朝　　　　　　　　　　　周邦彦
逗曉看嬌靣小牕凉弄明未辨愛殘妝宿粉雲鬟亂最
好是帳中見　説夢雙蛾微斂錦衾温獸香未斷待起
難捨拚任日炙畫樓暖
　胡𢷬練
　　(又一體雙/調五十字)
　　胡𢷬練　　　　　　　　　　　杜安世
數枝半斂半開時洞閣曉妝新注寳香格豔姿天賦甘
被羣芳妒　狂風横雨且相饒又恐有采雲迎去牽破
少年心緒無計長為主
　憶故人
　　(一名燭影揺紅雙調五十字王詵因憶故人自度/此詞因以名其調宋徽宗又以其詞中首句為名)
　　憶故人　　　　　　　　　　　王　詵
燭影揺紅向夜闌乍酒醒心情嬾尊前誰為唱陽關離
恨天涯逺　無奈雲沉雨散凭闌干東風淚眼海棠開
後燕子來時黄昏庭院
　怨三三
　　(古詞有狂喚醉裏三三句/遂以名調雙調五十字)
　　怨三三(寄舊/遊)　　　　　　　　　李之儀
清溪一派瀉柔藍岸草毶毶記得黄鸝語畫簷喚狂裏
醉重三　春風不動垂簾似三五初圓素蟾鎮淚眼廉
纖何時歌舞再和池南
　歸田樂
　　(雙調五/十字)
　　歸田樂　　　　　　　　　　　晁補之
春又去似别佳人幽恨積閒庭院翠隂滿添晝寂一枝
梅最好至今憶　正夢斷爐煙裊參差疎簾隔為何事
年年春恨問花應㑹得
　　前調(又一/體)　　　　　　　　　　蔡　伸
風生蘋末蓮香細新浴晚凉天氣猶自倚朱闌波面雙
雙彩鴛戯　鸞釵委墜雲堆髻誰㑹此時情意冰簟玉
琴横還是月明人千里
　凉州令
　　(凉或作梁雙調五十字唐伊凉甘石渭氐六州皆/有歌曲總名曰六州歌頭此調耑以凉州名也)
　　凉州令　　　　　　　　　　　晏幾道
莫唱陽關曲淚濕當年金縷離歌自古最消魂於今更
在消魂䖏　南橋楊栁多情緒不繫行人住人情却似
飛絮悠揚便逐春風去
　慶金枝
　　(雙調五/十字)
　　慶金枝　　　　　　　　　　　張　先
青螺添逺山兩嬌靨笑時圓抱雲勾雪近燈看筭何䖏
不堪憐　今生但願無離别花月下繡屏前雙蠶成繭
共纒綿更重後生緣
　南歌子
　　(又一體雙/調五十字)
　　南歌子　　　　　　　　　　　張大烈
蛾眉羞自畫鸞臺嬾對勻羅衣不任帶寛裙孤擎玉盞
酒病厭沾脣　心去隨流水花開獨掩門陽臺何日駕
飛雲凄凄衾冷月初昏
　極相思
　　(又一體雙/調五十字)
　　極相思　　　　　　　　　　　吳子孝
邯鄲一夢歸来無意畫雲臺釣鰲滄海騎鯨碧落甚矣
吾衰　十年彩袖判長隱蘋供北澗蘭采南陔三間茅
屋一雙白鶴萬仞丹崖
　醉花間
　　(又一體雙/調五十字)
　　醉花間　　　　　　　　　　　馮延已
林雀歸棲撩亂語階前還日暮屏掩畫堂深簾巻瀟瀟
雨　玉人何䖏去鵲喜渾無據雙睂愁幾許漏聲看却
夜將闌㸃寒燈扄繡户
　　前調　　　　　　　　　　　　馮延已
獨立堦前星又月簾櫳偏皎潔霜樹盡空枝腸斷丁香
結　夜深寒不寐疑恨何曽歇凭闌干欲折兩條玉筯
為君垂此宵情誰共説
　　前調　　　　　　　　　　　　馮延巳
月落霜繁深院閉洞房人正睡桐樹倚雕簷金井臨瑶
砌　曉風寒不啻獨立成憔悴閒愁渾未已離人心緒
自無端莫思量休退悔
　城頭月
　　(雙調五十字與少年遊無異但係仄韻向來另有/調名以馬天驥詞中有城頭月色明如畫句也)
　　城頭月　　　　　　　　　　　無名氏
子規啼破黄昏冷澹月籠花影清露無聲殘霞斂盡天
外三星迥　輕紅衫子鴛鴦領繡閣妝重整半啟葳蕤
西廂密約侍立垂簾等
　一落索
　　(又一體雙/調五十字)
　　一落索　　　　　　　　　　　黄庭堅
誰道秋来烟景素任遊人不顧一番時態一番新到得
意皆歡慕　紫萸黄菊繁華䖏對月庭風露愁来即便
去㝷芳更作甚悲秋賦
　四犯令
　　(一名四和香/雙調五十字)
　　四犯令　　　　　　　　　　　侯　寘
月破輕雲天淡注夜悄花無語莫聽陽關牽離緒拚酩
酊花深䖏　明日江郊芳草路春逐行人去不似酴醿
開獨步能著意留春住
　　前調　　　　　　　　　　　　李䖏全
香雪漸苞偏勝韻領袖催花信華節良辰人有分看士
女幡垂鬢　莫向春風尋舊恨樂事隨方寸睂夀固應
天不吝浮大白吾無悶
　珍珠令
　　(雙調五/十字)
　　珍珠令　　　　　　　　　　　張　炎
桃花扇底歌聲杳愁多少便覺道花隂閒了因甚不歸
来甚歸来不早　滿院花飛休要掃待留與薄情知道
怕一似飛花和春都老
　桂華明
　　(關注因夢遇填詞名/桂花明雙調五十字)
　　桂華明　　　　　　　　　　　關　注
縹緲神仙開洞府遇廣寒宫女問我雙鬟梁漢舞還記
得當時否　碧玉詞章教仙侣為按歌宫羽皓月滿牕
人何䖏聲永斷瑶臺路
　醉太平
　　(雙調五/十字)
　　醉太平(賜學士/沈度)　　　　　　　　明宣宗
濃雲㪚雨收花苑内鳴鳩曉來喜見日光浮暖融融永
晝　麥苗潤澤懐清秀榴花濕映紅光溜田家歌舞盡
歌謳是䖏慶豐年醉酒
　促拍采桑子
　　(此就采桑子添促拍二字以/按歌得名也雙調五十字)
　　促拍采桑子　　　　　　　　　朱敦儒
清露濕幽香想瑶臺無語凄凉飄然欲去依然似夢雲
度銀潢　又是天風吹淡月佩丁東攜手西廂泠泠玉
磬沈沈素瑟舞徧霓長
　孤館深沈
　　(雙調五/十字)
　　孤館深沈(梅/)　　　　　　　　　權無染
瓊英雪豔嶺梅芳天付與清香向臘後春前解壓萬花
先占青陽　擬待折一枝相贈奈水逺山長對妝面忍
聽羌笛又還空斷人腸
　漁歌子
　　(又一體雙/調五十字)
　　漁歌子　　　　　　　　　　　顧　夐
晚風清幽沼緑倚闌凝望珍禽浴畫簾垂翠屏曲滿袖
荷香馥郁　好攄懐堪寓目身閒心静平生足酒杯深
光影促名利無心較逐
　　前調　　　　　　　　　　　　魏承班
栁如睂雲似髪鮫綃霧縠籠香雪夢魂驚鐘漏歇牕外
曉鶯殘月　幾多情無䖏説落花飛絮清明節少年郎
容易别一去音書斷絶
　　前調　　　　　　　　　　　　李　珣
楚山青湘水淥春風澹蕩看不足草芊芊花簇簇漁艇
棹歌相續　信浮沈無管束釣迴乘月歸灣曲酒盈樽
雲滿屋不見人間榮辱
　　前調　　　　　　　　　　　　李　珣
荻花秋瀟湘夜橘州佳景如屏畫碧煙中明月下小艇
垂綸初罷　水為鄉蓬作舍魚羮稻飯常餐也酒盈杯
書滿架名利不将心挂
　　前調　　　　　　　　　　　　李　珣
栁垂絲花滿樹鶯啼楚岸春天暮棹輕舟出深浦緩唱
漁歌歸去　罷垂綸還酌醑孤村遙指雲遮䖏下長汀
臨淺渡驚起一行沙鷺
　　前調　　　　　　　　　　　　李　珣
九疑山三湘水蘆花時節秋風起水雲間山月裏棹月
穿雲遊戲　鼓清琴傾綠蟻扁舟自得逍遙志任東西
無定止不議人間醒醉
　　前調(又一/體)　　　　　　　　　　孫光憲
草芊芊波漾漾湖邊草色連波漲沿蓼岸泊楓汀天際
玉輪初上　扣舷歌聊極望槳聲伊軋知何向黄鵠呌
白鷗眠誰似儂家疎曠
　　前調　　　　　　　　　　　　孫光憲
泛流螢明又滅夜凉水冷東灣濶風浩浩笛寥寥萬頃
金波重疉　杜若洲香郁烈一聲宿雁霜時節經霅水
過松江盡屬儂家日月
　少年遊
　　(又一體雙/調五十字)
　　少年遊　　　　　　　　　　　晏　殊
芙蓉花發去年枝雙燕欲歸飛蘭堂風軟金爐香煗新
曲動簾帷　佳人拜上千春夀深意滿瓊巵綠鬢朱顔
道家装束長似少年時
　　前調　　　　　　　　　　　　晏　殊
謝家庭檻曉無塵芳宴祝良辰風流妙舞櫻桃清唱依
約駐行雲　榴花一盞濃香滿為夀百千春嵗嵗年年
共歡同樂嘉慶與時新
　　前調　　　　　　　　　　　　歐陽修
玉壺冰瑩獸爐灰人起繡簾開春叢一夜六花開盡不
待翦刀催　洛陽城闕中天起髙下徧樓臺絮亂風輕
拂鞍沾袖歸路似章街
　　前調　　　　　　　　　　　　張　先
碎霞浮動曉朦朧春意與花通銀瓶素綆玉泉金甃真
色浸潮紅　花枝人面難常見青子小叢叢韶華長在
明年依舊相與笑春風
　　前調　　　　　　　　　　　　張　先
帽簷風細馬蹄塵常記探花人露英千樣粉香無盡秦
地酒初醇　探花人漸花前老花上舊時春行歌聲裏
靚妝叢裏須貴少年身
　　前調(渝川席/上和韻)　　　　　　　　　張　先
聽歌持酒且休行雲樹幾程程眼看簷牙手搓花蕊未
必兩無情　拓夫灘上聞新鴈離袖掩盈盈此恨無窮
逺如江水東去幾時平
　　前調　　　　　　　　　　　　栁　永
長安古道馬遲遲髙栁亂蟬嘶夕陽島外秋風原上目
斷四天垂　歸雲一去無踪跡何䖏是前期狎興生疎
酒徒蕭索不似少年時
　　前調(秋思/)　　　　　　　　　　栁　永
參差煙樹㶚陵橋風物盡前朝衰楊古栁幾經攀折憔
悴楚宫腰　夕陽閃澹秋光浄離思滿蘅皋一曲陽關
斷腸聲裏獨上木蘭橈
　　前調　　　　　　　　　　　　晁補之
廬山瑶草四時春煙鎖上宫門記得南遊偶㝷飛澗一
洗庾公塵　香爐髙詠君家事文采近前人他日騎􁯆
尚憐迷路與問衆仙真
　　前調　　　　　　　　　　　　毛　滂
遥山雪氣入疎簾羅幕曉寒添暖日騰波朝霞入户一
線過冰簷　緑尊香嫩葡萄㬉滿酌破冬嚴庭下早梅
巳含芳意春近痩枝南
　　前調　　　　　　　　　　　　周邦彦
簷牙縹緲小倡樓凉月挂銀鈎聒席笙歌透簾燈火風
景似揚州　當時面色欺春雪曽伴美人遊今日重來
更無人問獨自倚闌愁
　　前調(荆州/作)　　　　　　　　　　周邦彦
南都石黛埽晴山衣薄奈朝寒一夕東風海棠花謝樓
上捲簾看　今朝麗日明如洗南陌㬉雕鞍舊賞園林
喜無風雨春鳥報平安
　　前調(雨後/)　　　　　　　　　　周邦彦
朝雲漠漠㪚輕絲樓閣澹春姿栁泣花啼九街泥重門
外燕飛遲　而今麗日明金屋春色在桃枝不似當時
小樓衝雨幽恨兩人知
　　前調　　　　　　　　　　　　晁端禮
建溪靈草已先嘗歡意尚難忘未放笙歌暫留簪珮猶
有紫芝湯　醉中纖手慇懃捧欲去斷人腸絳蠟迎歸
繡鞍扶下笑語盡聞香
　　前調(梅/)　　　　　　　　　　　趙師俠
玉壺冰結暮天寒朔吹繞闌干雪破梢頭香傳花外春
信入江南　廵簷索笑情何限一㸃已微酸待得黄垂
冥冥煙雨緑樹裊金丸
　　前調　　　　　　　　　　　　趙師俠
冰霜凝凍臘殘時暖律漸推移綵勝羅幡土牛春仗和
氣與春囘　花心栁眼知時節凝露向陽枝喜入新春
稱心百事如意想都宜
　　前調　　　　　　　　　　　　方千里
丹青間展小屏山香燼一絲寒織錦迴文生綃紅淚不
語自羞看　相思念逺關河隔終日望征鞍不識单棲
忍教良夜魂夢覺長安
　　前調　　　　　　　　　　　　方千里
東風無力颺輕絲芳草雨餘姿淺緑還池輕黄歸栁老
去願春遲　闌干凭㬉慵囘首閒把小花枝怯酒情懐
惱人天氣清瘦有誰知
　　前調　　　　　　　　　　　　蒋　捷
棃邊風𦂳雪難晴千㸃照溪明吹絮簾低唾茸牕小人
隔翠隂行　而今白鳥横飛䖏煙樹渺鄉城兩袖春寒
一襟春恨斜日澹無情
　　前調　　　　　　　　　　　　蒋　捷
楓林紅透晚煙青客思滿鷗汀二十年來無家種竹猶
借竹為名　春風未了秋風到老去萬緣輕只把平生
閒吟閒咏譜作櫂歌聲
　　前調　　　　　　　　　　　　陳允平
斜陽冉冉栁邊樓珠箔水晶鈎拍㸃紅牙簫吹紫玉低
按小梁州　雙鸞已悮青樓約誰伴月中遊倦蝶殘花
寒螀落葉長是替人愁
　　前調　　　　　　　　　　　　陳允平
畫樓深映小屏山簾幙䕶輕寒比翼香囊合歡羅帊都
做薄情看　如今已過棃花雨何䖏殢歸鞍待約青鸞
采雲同去飛夢到長安
　　前調　　　　　　　　　　　　陳允平
翠羅裙解縷金絲羅扇掩芳姿栁色凝寒花情殢雨生
怕踏青遲　碧紗牕外鶯聲嫩春在海棠枝别後相思
許多憔悴惟有落紅知
　　前調　　　　　　　　　　　　趙孟頫
弄晴微雨細絲絲山色澹無姿栁絮飛殘荼䕷開罷青
杏已團枝　闌干倚徧人何䖏愁聽語黄鸝寳瑟塵生
翠綃香減天逺鴈書遲
　　前調(戯友/)　　　　　　　　　　吴可元
石榴花下薄羅衣睡起却㝷棋未省髙低被伊春笋拈
了白琉璃　釧脱釵斜渾不省意重子聲遲對面癡心
只愁收局腸斷欲輸時
　　前調　　　　　　　　　　　　薩都拉
去年人在鳯凰池銀燭夜彈絲沈水香消棃雲夢暖深
院繡簾垂　今年冷落江南夜心事有誰知楊栁風柔
海棠月澹獨自倚闌時
　　前調(春暮/)　　　　　　　　　　楊　慎
紅稠緑暗徧天涯春色在誰家花謝蝶稀栁濃鶯嬾煙
景屬蜂衙　日長睡起無情思簾外夕陽斜帶眼頻移
琴心慵理多病負年華
　　前調(約衡山/不至)　　　　　　　　　吳子孝
苑中日日見花開花下獨徘徊帽沾紅雨衣承香雪春
色似蓬萊　悵望髙軒終不到寂寞小池臺栁條盡緑
鶯聲漸老夜雨長新苔
　　前調(秋思/)　　　　　　　　　　張大烈
蕭瑟秋風古渡橋江風壮晚潮夕陽衰栁何堪輕折痩
損小蠻腰　碧雲澹逺澄波静慘怨散林皋山海情深
石尤風急留住逺征橈
　　前調(又一/體)　　　　　　　　　　張　耒
含羞倚醉不成歌纖手掩香羅偎花映燭偷傳深意酒
思入横波　看朱成碧心迷亂脉脉斂雙蛾相見時稀
隔别多又春盡奈愁何
　　前調　　　　　　　　　　　　向子諲
去年同醉酴醿下儘筆賦新詞今年君去酴醿欲破誰
與醉為期　舊曲重歌傾别酒風露泣花枝章水能長
湘水逺流不盡兩相思
　
　
　
　
　
　
　
　
　
　
　
　
　
　
　
御選厯代詩餘巻二十二
　欽定四庫全書
御選歴代詩餘巻二十三目録(起五十一字/至五十二字)
　　　謝新恩
　　　　南唐李煜
　　　瑶池燕
　　　　賀鑄
　　　　無名氏
　　　前調(又一體/)
　　　　沈宜修
　　　滴滴金(又一體/)
　　　　孫道絢
　　　河傳
　　　　張泌
　　　前調(又一體/)
　　　　張泌
　　　探春令
　　　宋徽宗
　　前調(又一體/)
　　　蔣㨗
　　少年遊(又一體/)
　　　歐陽修(二首/)
　　　柳　永(四首/)
　　前調(又一體/)
　　　晏殊(二首/)
　　　晏幾道(二首/)
　　前調(又一體/)
　　　周邦彦
　　　姜　䕫
　　　方千里
　　　楊澤民
　　前調(又一體/)
　　　歐陽修
　　前調(又一體/)
　　　蘇軾
　　前調(又一體/)
　　　柳永
　　思越人(又一體/)
　　　鹿䖍扆
　　　孫光憲(二首/)
　　　張　泌
　　前調(又一體/)
　　　趙長卿
　　燕歸梁(又一體/)
　　　晏殊(二首/)
　　　張先
　　　周邦彦
　　前調(又一體/)
　　　吕渭老
　　　史逹祖
　　　趙才卿
　　前調(又一體/)
　　　呉文英
　　秋夜雨
　　　蔣捷(四首/)
　　迎春樂
　　　秦觀
　　前調(又一體/)
　　　賀鑄(三首/)
　　滿宫花(又一體/)
　　　張泌
　　雨中花
　　　晏殊
　　思逺人(又一體/)
　　　晏幾道
　　凉州令(又一體/)
　　　晁補之
　　鳳來朝(又一體/)
　　　史逹祖
　　　陳允平
　　南歌子(又一體/)
　　　張大烈
　　迎春樂(又一體/)
　　　周邦彦
　　　方千里
　　　楊澤民
　　　陳允平(三首/)
　　探春令(又一體/)
　　　晏幾道
　　前調(又一體/)
　　　楊无咎
　　前調(又一體/)
　　　楊元咎
　　少年遊(又一體/)
　　　晏幾道(三首/)
　　　髙觀國
　　雨中花(又一體/)
　　　歐陽修
　　　毛滂(二首/)
　　　楊慎
　　靑門引
　　　張先
　　　劉基
　　醉紅妝
　　　張先
　　引駕行
　　　晁補之
　　慶同天
　　　張先
　　搗練子(又一體/)
　　　無名氏
　　凉州令(又一體/)
　　　歐陽修
　　前調(又一體/)
　　　劉基
　　恨來遲
　　　無名氏
　　惜雙雙令
　　　劉弇
　　鋸解令
　　　楊无咎
　　杏花天(又一體/)
　　　髙濂
　　夢仙郎
　　　張先
　　入塞
　　　程垓
　　燕歸梁(又一體/)
　　　蔣捷
　　留春令
　　　沈端節
　　玉團兒
　　　袁去華
　　傾杯令
　　　吕渭老
　　望江東
　　　黄庭堅
　　菊花新
　　　張先
　　歸去來(又一體/)
　　　柳永
　　朩蘭花
　　　毛熙震
　　酒泉子(又一體/)
　　　潘閬
　　醉花隂
　　　毛滂(二首/)
　　　舒亶(二首/)
　　　趙長卿
　　　楊无咎(三首/)
　　　辛棄疾
　　　張元幹
　　　李清照
　　　劉　基(三首/)
　　　呉子孝(二首/)
　　　　王肯堂
　　　　朱　灝
　　　　陳子龍
　　　　沈士銑
　　　　端淑卿
　
　
　
　
　
　
　
　
　
　
御選歴代詩餘巻二十三目録
　欽定四庫全書
衘選歴代詩餘巻二十三(起五十一字/至五十二字)
司經局洗馬掌局事兼翰林院修撰加二級(臣/)王奕清奉
㫖校刋
　　謝新恩
　　　(單調五十一字止李煜一/首不分前後段存以備體)
　　　謝新恩　　　　　　　　　　南唐李煜
　冉冉秋光留不住滿堦紅葉暮又是過重陽臺榭登臨
　處茱茰香墜紫菊氣飄庭户晩煙籠細雨雝雝新鴈咽
　寒聲愁恨年年長相侣
　　瑶池燕
　　　(本琴曲名燕有作讌作/宴者雙調五十一字)
　　　瑶池燕　　　　　　　　　　　賀　鑄
　瓊鈎褰幔秋風觀漫漫白雲聮度河漢長宵半參旗爛
　爛何時旦　命閨人金徽重按商歌怨依稀廣陵淸散
　低睂歎危絃未斷腸先斷
　　前調　　　　　　　　　　　　無名氏
飛花成陣春心困寸寸别腸多少愁悶無人問偷期自
揾殘妝粉　抱瑶琴尋出新韻玉纖趁南風未解幽愠
低雲鬢睂峰歛暈嬌和恨
　　前調(又一體和/君晦弟韻)　　　　　　(明媛/)沈宜修
輕寒陣陣欺花困半嫋垂楊乍籠餘恨藏微暈羅巾愁
濕妝前認　傍簾櫳花影堆悶香消損東風幾負春信
憑誰訊平波正逺憐雙鬢
　滴滴金
　　(又一體雙調/五十一字)
　　滴滴金　　　　　　　　　(宋媛/)孫道絢
月光飛入林前屋風策策度庭竹夜半江城擊柝聲動
寒梢棲宿　等閒老去年華促祗有江梅伴幽獨夢繞
夷門舊家山恨驚回難續
　河傳
　　(雙調五十一字此詞體製最多用韻各異皆按字/數分别其體隋製曲有名水調河傳蓋水調者古)
　　(樂府一部之名所統曲頗多河/傳其一也後人因以名詞調)
　　河傳　　　　　　　　　　　　張　泌
𣺌莽雲水惆悵暮帆去程迢遞夕陽芳草千里萬里鴈
聲無限起　夢魂悄斷煙波裏心如醉相見何處是錦
屛香冷無睡被頭多少淚
　　前調(又一體/)　　　　　　　　　張　泌
紅杏交枝相映密密濛濛一庭濃豔倚東風香融透簾
櫳　斜陽似共春光語蝶爭舞更引流鶯妒魂銷千片
玉尊前神仙瑶池醉暮天
　探春令
　　(雙調五十一字此調與留春令相似然末句不/同中間平仄亦異宋人原分二調不可渾一)
　　探春令　　　　　　　　　　　宋徽宗
簾旌微動悄寒天氣龍池冰泮杏花笑吐香猶淺又還
是春將半　清歌妙舞從頭按等芳時開宴記去年對
著東風曾許不負鶯花願
　　前調(又一/體)　　　　　　　　　　蔣　捷
玉牎蠅字記春寒滿茸絲紅處畫翠鴛雙展金蜩翅未
抵我愁紅膩　芳心一㸃天涯去絮濛濛遮住對花彈
阮纖瓊指為粉靨空彈淚
　少年遊
　　(又一體雙調/五十一字)
　　少年遊　　　　　　　　　　歐陽修
去年秋晩此園中攜手翫芳叢拈花嗅蕊惱煙撩霧拚
醉倚西風　今年重對芳叢處追往事又成空敲徧䦨
干向人無語惆悵滿枝紅
　　前調　　　　　　　　　　　　歐陽修
肉紅圓様淺心黄枝上巧如裝雨輕煙重無憀天氣啼
破曉來妝　寒輕貼體風頭冷忍抛棄向秋光不會深
心為誰惆悵回面恨斜陽
　　前調　　　　　　　　　　　　栁　永
日髙花榭嬾梳頭無語倚妝樓修眉歛黛遥山横翠相
對結春愁　王孫走馬長楸陌貪迷戀少年遊似恁疎
狂費人拘管爭似不風流
　　前調　　　　　　　　　　　　栁　永
鈴齋無訟宴遊頻羅綺簇簪紳施朱傳粉豐肌淸骨容
態盡天真　歌裀舞扇花光裏翻回雪駐行雲綺席䦨
珊鳳燈明滅誰是意中人
　　前調　　　　　　　　　　　　柳　永
簾垂深院冷蕭蕭花外漏聲遥靑燈未滅紅牎間臥逺
夢去迢迢　薄情漫有歸消息鴛鴦被半香銷試問伊
家阿誰心緒禁得恁無聊
　　前調　　　　　　　　　　　　柳　永
佳人巧笑值千金當日偶情深幾回飲散燈殘香暖好
事盡鴛衾　如今萬水千山隔魂杳杳信沉沉孤棹煙
波小樓風月兩處一般心
　　前調(又一/體)　　　　　　　　　　晏　殊
重陽過後西風漸𦂳庭樹葉紛紛朱䦨向曉芙蓉妖豔
特地鬭芳新　霜前月下斜紅澹蕊明媚欲回春莫將
瓊萼等閒分留贈意中人
　　前調　　　　　　　　　　　　晏　殊
霜華滿樹蘭彫蕙慘秋豔入芙蓉臙脂嫩臉金黄輕蕊
猶自怨西風　前歡往事當歌對酒無限到心中更凭
朱檻憶芳容腸斷一枝紅
　　前調　　　　　　　　　　　　晏幾道
西樓别後風髙露冷無奈月分明飛鴻影裏搗衣砧外
總是玉關情　王孫此際山重水逺何處賦西征金閨
魂夢枉叮嚀尋盡短長亭
　　前調　　　　　　　　　　　　晏幾道
雕梁燕去裁詩寄逺庭院舊風流黄花醉了碧梧題罷
閒臥對髙秋　繁雲破後分明素月凉影挂金鈎有人
凝澹倚西樓新様兩睂愁
　　前調(又一/體)　　　　　　　　　　周邦彦
并刀如水呉鹽勝雪纖指破新橙錦幄初温獸香不斷
相對坐吹笙　低聲問向誰行宿城上已三更馬滑霜
濃不如休去直是少人行
　　前調(戲張/斗甫)　　　　　　　　　　姜　䕫
雙螺未合雙蛾先斂家在碧雲西别母情懷隨郎滋味
桃葉渡江時　扁舟載了匆匆去今夜泊前溪楊柳津
頭棃花牆外心事兩人知
　　前調　　　　　　　　　　　　方千里
人如穠李香濛翠縷芳酒嫩於橙寶燭烘香珠簾閒夜
銀字理鸞笙　歸時醉面春風醒花霧隔疎更低輾雕
輪輕攏驕馬相待月中行
　　前調　　　　　　　　　　　　楊澤民
鸞胎麟角金盤玉筯芳果薦香橙洛浦佳人緱山仙子
髙會共吹笙　揮毫便埽千章曲一字不須更絳闕瑶
臺星橋雲帳全勝少年行
　　前調(又一/體)　　　　　　　　　　歐陽修
䦨干十二獨凭春晴碧逺連雲千里萬里二月三月行
色苦愁人　謝家池上江淹浦畔吟魄與離魂那堪疎
雨滴黄昏更特地憶王孫
　　前調(又一/體)　　　　　　　　　　蘇　軾
去年相送餘杭門外飛雪似楊花今年春盡楊花似雪
猶不見還家　對酒捲簾邀明月風露透牎紗却似嫦
娥憐雙燕分明照畫梁斜
　　前調(又一/體)　　　　　　　　　　栁　永
一生贏得淒凉追前事暗心傷好天凉夜深屛香閣爭
忍便相忘　王孫動是經年别貪迷戀有何常萬種千
般托伊情分顚倒盡猜量
　思越人
　　(又一體雙調/五十一字)
　　思越人　　　　　　　　　　　鹿䖍扆
翠屛欹銀燭背漏殘淸夜迢迢雙帶繡窠盤錦薦淚侵
花暗香銷　珊瑚枕膩鴉鬟亂玉纖慵整雲散苦是適
來新夢見離腸爭不千斷
　　前調　　　　　　　　　　　　孫光憲
古臺平芳草逺館娃宫外春深翠黛空留千載恨教人
何處相尋　綺羅無復當時事露花㸃滴香淚惆悵遥
天横緑水鴛鴦對對飛起
　　前調　　　　　　　　　　　　孫光憲
渚蓮枯宫樹老長洲廢苑蕭條想像玉人空處所月明
獨上溪橋　經春初敗秋風起紅蘭緑蕙愁死一片風
流傷心地魂消目斷西子
　　前調　　　　　　　　　　　　張　泌
燕雙飛鶯百囀越波堤下長橋鬬鈿花筐金匼匝舞衣
羅薄纖腰　東風澹蕩慵無力黛眉愁聚春碧滿地落
花無消息月明腸斷空憶
　　前調(又一/體)　　　　　　　　　　趙長卿
情難托離愁重悄然没處安著那堪更一葉知秋天色
兒漸冷落　馬上征衫頻裛淚一半斑斑汚却别來為
憶叮嚀話空贏得瘦如削
　燕歸梁
　　(又一體雙調/五十一字)
　　燕歸梁　　　　　　　　　　　晏　殊
雙燕歸飛繞畫堂似留戀虹梁淸風明月好時光更何
况綺筵張　雲衫侍女頻傾壽酒加意動笙簧人人心
在玉爐香慶佳會祝筵長
　　前調　　　　　　　　　　　　晏　殊
金鴨香爐起瑞煙呈妙舞開筵陽春一曲動朱絃斟美
酒泛觥船　中秋五日風淸露爽猶是早凉天蟠桃花
發一千年祝長壽比神仙
　　前調　　　　　　　　　　　　張　先
去歲中秋玩桂輪河漢淨無雲今年江上共瑶尊都不
是去年人　水精宫殿琉璃臺閣紅翠兩行分㸃脣微
破秀睂顰淸影外見歌塵
　　前調　　　　　　　　　　　　周邦彦
簾底新霜一夜濃短燭散飛蟲曽經洛浦見驚鴻關山
隔夢魂通　明星晃晃津迴路轉榆影歩花驄欲攀雲
駕倩西風吹清角寄玲瓏
　　前調(又一/體)　　　　　　　　　　吕渭老
樓外東風杜宇聲雙枕細睂顰女郎番馬小山屛金籠
冷夢魂驚　起來重綰雙羅髻無箇事淚盈盈楊花蝴
蝶亂分身飛不定暮雲晴
　　前調　　　　　　　　　　　　史達祖
獨臥秋牎桂未香怕雨㸃飄凉玉人只在楚雲傍也著
淚過昏黄　西風今夜梧桐冷斷無夢到鴛鴦秋鉦二
十五聲長請各自耐思量
　　前調(即席/送别)　　　　　　　　(宋妓/)趙才卿
細栁營中有亞夫華宴簇名姝雅歌長許佐投壺無一
日不歡娯　漢王拓境思名將捧飛詔欲登途從前密
約盡成虛空贏得淚如珠
　　前調(又一/體)　　　　　　　　　　呉文英
白玉搔頭墜髻鬆怯冷翠裙重當時離珮解丁東澹雲
低暮江空　靑絲結帶鴛鴦淺歲華晩又相逢緑塵湘
水避春風步歸來月宫中
　秋夜雨
　　(雙調五/十一字)
　　秋夜雨(春/)　　　　　　　　　　蔣　㨗
金衣露濕鶯喉咽春情不解分雪寶箏絃斷盡但萬縷
閒愁難撧　長紅小白誰亭館過禁煙彈指芳歇今夜
休要别且醉宿緗桃花月
　　前調(夏/)　　　　　　　　　　　蔣　㨗
髹車轉急風吹咽冰絲鬆藕新雪有人凉滿䄂怕汗濕
紅綃猶撧　三更夢斷敲荷雨細聽來疎㸃還歇茉莉
標致别占斷了紗幮香月
　　前調(秋/)　　　　　　　　　　　蔣　㨗
黄雲水驛秋笳咽吹人雙鬢如雪愁多無奈處漫碎把
寒花輕撧　紅雲轉入香心裏夜漸深人語初歇此際
愁更别鴈落影西牎殘月
　　前調(冬/)　　　　　　　　　　　蔣　㨗
紅麟不㬉缾笙咽爐灰一片晴雪醉無香嗅醒但手把
新橙閒撧　更深凍損梅花也聽畫堂簫鼔方歇想是
天氣别豫借與春風三月
　迎春樂
　　(雙調五/十一字)
　　迎春樂　　　　　　　　　　　秦　觀
菖蒲葉葉知多少惟有箇蜂兒妙雨晴紅粉齊開了露
一㸃嬌黄小　早是被曉風力暴更春共斜陽俱老怎
得花香深處作箇蜂兒抱
　　前調(又一/體)　　　　　　　　　　賀　鑄
瓊瓊絶藝真無價指尖纖態閒暇幾多方寸關情話都
付與絃聲寫　三月十三寒食夜映花月絮風臺榭明
月待歡來久背面秋千下
　　前調　　　　　　　　　　　　賀　鑄
逢迎一笑金難買小櫻脣淺蛾黛玉環風調依然在想
花下攀鞍態　竚倚碧雲如有待望新月為誰雙拜細
語人不聞微風動羅裙帶
　　前調　　　　　　　　　　　　賀　鑄
雲纖日嫩東風軟雪初融水淸淺粉容舞按迎春徧似
飛動釵頭燕　深折梅花曾寄遠問誰為倚樓凄怨身
伴未歸鴻猶顧戀江南暖
　滿宫花
　　(又一體雙調/五十一字)
　　滿宫花　　　　　　　　　　　張　泌
花正芳樓似綺寂寞上陽宫裏鈿籠金鏁睡鴛鴦簾冷
露華珠翠　嬌豔輕盈香雪膩細雨黄鶯雙起東風惆
悵欲淸明公子橋邊沉醉
　雨中花
　　(一名夜行船雙/調五十一字)
　　雨中花　　　　　　　　　　　晏　殊
剪翠妝紅欲就折得淸香滿袖一對鴛鴦眠未足葉下
長相守　莫傍細條尋嫩藕怕緑刺罥衣傷手可惜許
月明風露好恰在人歸後
　思逺人
　　(又一體雙調/五十一字)
　　思逺人　　　　　　　　　　　晏幾道
紅葉黄花秋意晩千里念行客飛雲過盡歸鴻無信何
處寄書得　淚彈不盡臨牎滴就硯旋硏墨漸寫到别
來此情深處紅箋為無色
　凉州令
　　(又一體雙調/五十一字)
　　凉州令　　　　　　　　　　　晁補之
二月春猶淺去年櫻桃開徧今年春色怪遲遲紅梅尚
早未露臙脂面　東君遣春來緩似會人深願蟠桃新
鏤雙盞相期似此春長逺
　鳳來朝
　　(又一體雙調/五十一字)
　　鳳來朝　　　　　　　　　　　史逹祖
暈粉就妝鏡掩金閨綵絲未整趁無人學黹鴛鴦頸恨
誰踏蘚花徑　一夢蒲香葵冷墮銀瓶脃繩挂井扇底
并團圎影只此是沈郎病
　　前調　　　　　　　　　　　　陳允平
百媚春風面鳳簫吹六么舞徧玉鸞釵半溜烏雲亂悄
疑是夢中見　曲歇弓彎袖歛繡芙蓉香塵未斷買一
笑千金拚共醉倚畫屛暖
　南歌子
　　(又一體雙調/五十一字)
　　南歌子　　　　　　　　　　　張大烈
艾符雲鬢颭蒲黄酒斚浮美人齊上望湖樓龍舟競渡
環繞百花洲　鸞笙鳴象板鳯管和淸謳㣲歌纖舞錦
纒頭香風吹韻去遏雲留
　迎春樂
　　(又一體雙調/五十二字)
　　迎春樂　　　　　　　　　　　周邦彦
淸池小圃開雲屋結春伴往來熟憶年時縱酒杯行速
看月上歸禽宿　牆裏修篁森似束記名字曾刋新緑
見説别來長冷翠蘚封寒玉
　　前調　　　　　　　　　　　　方千里
紅深緑暗春無跡芳心蕩冶遊客記揺鞭䟦馬銅駝陌
凝睇認珠簾側　絮滿愁城風捲白遞多少相思消息
何處約歡期芳草外髙樓北
　　前調　　　　　　　　　　　　楊澤民
沉吟暗想狂蹤跡親曾作燕臺客賞春風共醉垂楊陌
雲鬢嚲金釵側　對酒何曾辭大白十年後音塵俱息
今日走江西空悵望荆湖北
　　前調　　　　　　　　　　　　陳允平
垂楊影下黄金屋東風漸粉香熟恨當年有約驂鸞速
誤一枕紅雲宿　帶眼寛移腰似束怪何事褪紅銷緑
背面立秋千羞人問連環玉
　　前調　　　　　　　　　　　　陳允平
江湖十載疎狂跡紅塵裏倦遊客駐雕鞍問柳東風陌
花厎帽任欹側　斗酒百篇呼太白傲人世醉中一息
何日賦歸來水之南雲之北
　　前調　　　　　　　　　　　　陳允平
依依一樹多情柳都未識行人手對靑靑共結同心就
更共飲旗亭酒　褥上芙蓉鋪軟繡香不散綵雲春透
今歲又相逢是燕子歸來後
　探春令
　　(又一體雙調/五十二字)
　　探春令　　　　　　　　　　　晏幾道
緑楊枝上曉鶯啼報融和天氣被數聲吹入紗牎裏又
驚起嬌娥睡　緑雲斜嚲金釵墜惹芳心如醉為少年
濕了鮫鮹帊上都是相思淚
　　前調(又一/體)　　　　　　　　　　楊无咎
東風初到小梅枝上又驚春近料天台不比人間日月
桃萼紅英暈　劉郎浪跡憑誰問莫因詩痩損怕桑田
變海仙源重返老大無人認
　　前調(又一/體)　　　　　　　　　　楊无咎
梅英粉澹柳梢金軟蘭芽依舊見萬家燈火明如晝正
人月圎時候　挨香傍玉偷攜手儘輕衫寒透聽一聲
畫角催殘漏惜歸去頻回首
　少年遊
　　(又一體雙調/五十二字)
　　少年遊　　　　　　　　　　　晏幾道
緑勾䦨畔黄昏淡月攜手對殘紅紗牎影裏朦朧春睡
繁杏小屛風　須愁别後天髙海闊何處更相逢幸有
花前一杯芳酒歸計莫匆匆
　　前調　　　　　　　　　　　　晏幾道
西溪丹杏波前媚臉珠露與深勻南橋翠柳煙中愁黛
絲雨惱嬌顰　當年此處聞歌殢酒曾對可憐人今夜
相思山長水逺閒臥送殘春
　　前調　　　　　　　　　　　　晏幾道
離多最是東西流水終解兩相逢淺情長似行雲無定
猶到夢魂中　可憐人意薄於雲水佳會更難重細想
從來斷腸多處不與這番同
　　前調(草/)　　　　　　　　　　　髙觀國
春風吹碧春雲映緑夢曉入芳茵軟襯飛花逺連流水
一望隔香塵　萋萋多少江南舊恨翻憶翠羅裙冷落
閒門凄迷古道煙雨正愁人
　雨中花
　　(又一體雙調五十/二字亦名夜行船)
　　雨中花　　　　　　　　　　　歐陽修
千古都門行路能使離歌聲苦送盡行人花殘春曉又
别東君去　醉藉落花吹暖絮多少曲堤芳樹且攜手
流連良辰美景留作相思處
　　前調(月夜/下汴)　　　　　　　　　　毛　滂
寒浸東傾不定更奈櫓聲催𦂳堤樹朧明孤村月上澹
澹移船影　舊事十年愁未醒漸老可堪離恨今夜有
誰知風中露裏目斷雲空盡
　　前調(武康池/上秋雨)　　　　　　　　　毛　滂
池上水寒欲霧竹暗小牎低户數㸃秋聲來侵短夢簷
下芭蕉雨　白酒浮蛆雞啄黍陶令幾時歸去只溪月
嶺雲蘋汀蓼岸總是思量處
　　前調　　　　　　　　　　　　楊　慎
一搦纖腰清瘦六幅輕紗紅縐粉熟香生態濃妝淺正
是愁時候　蕭蕭風雨黄昏後雲濕仙衣寒透正簾悄
牎閒燈昏酒冷聽盡蓮花漏
　靑門引
　　(靑門長安城東門也見三輔黄/圗靑或作淸非雙調五十二字)
　　靑門引　　　　　　　　　　　張　先
乍暖還輕冷風雨晩來方定庭軒寂寞近清明殘花中
酒又是去年病　樓頭畫角風吹醒入夜重門靜那堪
更被明月隔牆送過秋千影
　　前調　　　　　　　　　　　　劉　基
采采黄金蕊遥見晩山横翠重門深掩一庭風沽來澹
酒能得幾回醉　草堂雲白鴻千里落日寒煙起相憐
自有明月照人肺腑淸如水
　醉紅妝
　　(一名醉紅樓一名雙/燕兒雙調五十二字)
　　醉紅妝　　　　　　　　　　　張　先
瓊林玉樹不相饒薄雲衣細柳腰一般妝様百般嬌媚
眼秀總如描　東風揺草雜花飄恨無計上青條更送
雙歌郎且飲郎未醉有金貂
　引駕行
　　(雙調五/十二字)
　　引駕行　　　　　　　　　　　晁補之
梅梢瓊綻東君次第開桃李怨年年好風景無事對花
垂淚　園裏舊賞處幽葩柔條一一動芳意恨心事春
來間阻憶年時把羅袂雅戯
　慶同天
　　(雙調五十二字格調與河傳怨/王孫相近但向立調名仍之)
　　慶同天　　　　　　　　　　　張　先
海宇稱慶誕生元聖風入南薫拜恩瑶闕衣上曉色猶
春望堯雲　遊鈞廣樂人疑夢仙聲共日轉旗光動無
疆聖算何待祝華封與天同
　搗練子
　　(又一體雙調/五十二字)
　　搗練子　　　　　　　　　　　無名氏
雲染幕緑堆煙霏霏細雨濕花鈿一片芳菲吹不起閒
愁損更啼鵑　人去後景依然畫堂誰復聽哀絃鸚鵡
不知情意嬾頻催我下犀簾
　凉州令
　　(又一體雙調/五十二字)
　　凉州令　　　　　　　　　　　歐陽修
翠樹芳條颭灼灼裙腰初染佳人攜手弄芳菲緑陰紅
影共展雙紋簟　插花照影窺鸞鑑只恐芳容減不堪
零落春晩靑苔雨後深紅㸃
　　前調(又一/體)　　　　　　　　　　劉　基
雨過羣山翠楊柳含煙如醉畫簷雙燕引雛飛風動榴
花㸃㸃猩紅碎　對花莫把䦨干倚心亂難為理夕陽
江上滿眼淸波總是愁人淚
　恨來遲
　　(一名恨歡遲雙/調五十二字)
　　恨來遲　　　　　　　　　　　無名氏
柳暗汀洲最春深處小宴初開似泛宅浮家水平風軟
咫尺蓬萊　更勸君吸盡紫霞杯醉看鸞鳳徘徊正洞
裏桃花盈盈一笑依舊憐才
　惜雙雙令
　　(雙調五十二字與惜分飛令又一體同/以前後段次句各多一字遂别立調名)
　　惜雙雙令　　　　　　　　　　劉　弇
風外橘花香暗度飛絮綰殘春歸去醖造黄梅雨冷煙
曉占横塘路　翠屛人在天低處驚夢斷行雲無據此
恨憑誰訴恁時却倩危絃語
　鋸解令
　　(雙調五/十二字)
　　鋸解令　　　　　　　　　　　楊无咎
送人歸後酒醒時睡不穩衾翻翠縷應將别淚灑西風
盡化作斷腸夜雨　卸帆浦溆一種悽惶兩處尋思却
是我無情便不解寄將夢去
　杏花天
　　(又一體雙調/五十二字)
　　杏花天(杏花/)　　　　　　　　　髙　濂
抹紅勻粉牆頭面輕煙混垂楊金線半落半開春眷戀
掩映春旗村店　透韶光初番嬌顫看上苑酒酣芳宴
不禁風翦翦雨帶花飛一片
　夢仙郎
　　(雙調五/十二字)
　　夢仙郎　　　　　　　　　　　張　先
江東蘇小夭斜窈窕都不勝綵鸞嬌妙春豔上新妝風
過著人香　佳樹隂隂池院華燈繡幔花月好豈能長
見離聚此生縁何計問髙天
　入塞
　　(雙調五/十二字)
　　入塞　　　　　　　　　　　　程　垓
好思量正秋風半夜長奈銀釭一㸃耿耿背西牎衾又
凉枕又凉　露華凄凄月半床照得人眞箇斷腸牎前
誰浸朩犀黄花也香夢也香
　燕歸梁
　　(又一體雙調/五十二字)
　　燕歸梁(風蓮/)　　　　　　　　　蔣　捷
我夢唐宫春晝遲正舞到曳裙時翠雲隊仗絳霞衣慢
騰騰手雙垂　忽然急鼓催將起似綵鳳亂驚飛夢回
不見萬瓊妃見荷花被風吹
　留春令
　　(又一體雙調/五十二字)
　　留春令　　　　　　　　　　　沈端節
舊家元夜追隨風月連宵歡宴被閒懣引得寸心裏一
似蛾兒轉　而今百事心情嬾燈下幾曾忺看筭靜中
惟有牎前梅影合是幽人伴
　玉團兒
　　(雙調五/十二字)
　　玉團兒　　　　　　　　　　　袁去華
呉江𣺌𣺌疑天接獨著我扁舟一葉歩韤凌波芙蓉仙
子緑蓋紅頰　登臨正要詩彈壓歎此去都忘句法劇
飲狂歌清風明月相應相答
　傾杯令
　　(雙調五/十二字)
　　傾杯令　　　　　　　　　　　吕渭老
隔座藏鈎分曹射覆燭豔漸催三鼓箏按敎坊新譜樓
外月上春浦　徘徊爭忍忙歸去怕明朝無情風雨珍
花美酒團坐且作尊前笑語
　望江東
　　(雙調五十二字此調若叶平韻與醉紅妝句法短/長無異但中間用字平仄不同未可混為一也)
　　望江東　　　　　　　　　　　黄庭堅
江水西頭隔煙樹望不見江東路思量只有夢來去更
不怕江攔住　燈前寫了書無數筭没箇人傳與直饒
尋得鴈分付又還是秋將暮
　菊花新
　　(以宋仙韶院中菊部頭/得名雙調五十二字)
　　菊花新　　　　　　　　　　　張　先
墮髻慵妝來日暮家在柳橋堤下住衣緩絳綃垂瓊樹
裊一枝紅霧　院深池靜花相妒粉牆低樂聲時度長
恐舞筵空輕化作彩雲飛去
　歸去來
　　(又一體雙調/五十二字)
　　歸去來　　　　　　　　　　　柳　永
一夜狂風雨花英墜碎紅無數垂楊漫結黄金縷儘春
殘縈不住　蝶稀蜂散知何處殢尊酒轉添愁緒多情
不慣相思苦休惆悵好歸去
　朩蘭花
　　(雙調五/十二字)
　　朩蘭花　　　　　　　　　　　毛熙震
掩朱扉鈎翠箔滿院鶯聲春寂寞勻粉淚恨檀郎一去
不歸花又落　對斜暉臨小閣前事豈堪重想著金帶
冷畫屛幽寳帳慵熏蘭麝薄
　酒泉子
　　(又一體雙調五十二字一名憶餘杭此調/始四十字止於此體按字分調各自有别)
　　酒泉子　　　　　　　　　　　潘　閬
長憶西湖湖水上盡日凭䦨樓上望三三兩兩釣魚舟
島嶼正淸秋　笛聲依約蘆花裏白鳥成行忽驚起别
來閒想整綸竿思入水雲寒
　醉花隂
　　(雙調五/十二字)
　　醉花隂　　　　　　　　　　　毛　滂
檀板一聲鶯起速山影穿疎朩人在翠陰中欲覓殘春
春在屛風曲　勸君對客杯須覆燈照瀛洲緑西去玉
堂深魄冷魂清獨引金蓮燭
　　前調　　　　　　　　　　　　毛　滂
金鴨猶温香未歇塵定歌初徹㬉透薄羅衣一霎淸風
人映團團月　持杯試聽留春闋此箇情腸别分付與
鶯兒助取東君停待芳菲節
　　前調(梅/)　　　　　　　　　　　舒　亶
月幌風簾香一陣正千山雲盡冷對酒尊傍無語含情
别是江南信　壽陽妝罷人微困更玉釵斜襯擬插一
枝歸只恐風流羞上潘郎鬢
　　前調(送陸/宣德)　　　　　　　　　　舒　亶
粉輕一捻和香聚教露華休妒今日在尊前只為情多
脉脉都無語　西湖雪過難留住指廣寒歸去去後又
明年人在江南夢到花深處
　　前調(建康/重九)　　　　　　　　　　趙長卿
老去悲秋人轉痩更異鄉重九人意自凄凉祗有茱茰
歲歲香依舊　登髙無奈空搔首落照歸鴉後六代舊
江山滿眼興衰一洗黄花酒
　　前調　　　　　　　　　　　　楊无咎
滿城風雨無端惡孤負登髙約佳節若為酬拚與歌呼
勝却秋蕭索　菊花旋摘揉靑萼滿滿浮杯酌老鬢未
侵霜醉裏烏紗不怕風吹落
　　前調　　　　　　　　　　　　楊无咎
楚鄉易得天時惡風雨長如約不道有幽人衣帶秋深
猶是懸鶉索　招呼朋侣如花萼有酒須同酌世態任
凋疎却愛黄花不似羣花落
　　前調　　　　　　　　　　　　楊无咎
淋漓盡日黄梅雨斷送春光暮目斷向髙樓持酒停歌
無計留春住　撲人飛絮渾無數總是添愁緒回首問
春風爭得春愁也解隨春去
　　前調　　　　　　　　　　　　辛棄疾
黄花漫説年年好也趁秋光老緑鬢不驚秋若鬬尊前
人好花堪笑　蟠桃結子知多少家住三山島何日跨
飛鸞滄海飛塵人丗因縁了
　　前調(咏朩/犀)　　　　　　　　　　張元幹
紅茰紫菊開還早獨占秋光老醖造一般清比著芝蘭
猶自爭多少　霜刀翦葉呈纖巧手撚迎人笑雲鬢一
枝斜小閣幽牎是處都香了
　　前調　　　　　　　　　　(宋媛/)李清照
薄霧濃雰愁永晝瑞腦銷金獸佳節又重陽玉枕紗幮
半夜凉初透　東籬把酒黄昏後有暗香盈袖莫道不
銷魂簾捲西風人似黄花瘦
　　前調　　　　　　　　　　　　劉　基
溽暑炊人肌骨軟夢繞南柯逺驚起却依然碧樹連天
風雨溪山晩　人間已自成疎懶事往誰能挽去去紫
芝翁白石淸泉日夜靑苔滿
　　前調　　　　　　　　　　　　劉　基
紅綴繁枝鶯語巧弱柳和煙裊玉勒漫尋芳踏徧東皋
滿眼靑靑草　逺岫重重霞氣表無數山花繞古寺梵
音深曲徑疎籬纔信郊居好
　　前調　　　　　　　　　　　　劉　基
樓外斜陽低半樹雖好難留住樹裏有鳴蟬似訴中情
哽咽風前語　碧雲不見蓬萊路青鳥今何處莫更倚
䦨干愁上心頭無計推他去
　　前調(次劉伯/温韻)　　　　　　　　　呉子孝
碧水縈迴堤畔樹風急雲難住日日倚孤舟枝上雙雙
愁聽黄鸝語　玉京借問無多路回首家何處記得别
時言莫忘深情愛向藍橋去
　　前調　　　　　　　　　　　　呉子孝
夜深虛館吹霜竹鼉鼓喧相逐仰看月華明未滿冰輪
萬頃鋪寒玉　筵前莫怪杯深屬酒映玻璃緑新恨别
離難遥睇天涯徙倚䦨干曲
　　前調　　　　　　　　　　　　王肯堂
柳花飛去分鸞恨一晌無音信馬識舊遊踪行過門前
佇立渾忘進　金籠鸚鵡呼聲近名姓猶相認侍女乍
傳言剗韤相迎不得撩雙鬢
　　前調　　　　　　　　　　　　朱　灝
楓色燃亭空漫醉溆複鷗能記雲葉下重崖風不鳴條
欲穩衰紅睡　驚秋絡緯聲無次螢學殘燈始凉夜水
爭天一段琉璃乍托銀蟾出
　　前調　　　　　　　　　　　　陳子龍
繡幕屛山紅影對兩㸃愁睂黛消息又黄昏立徧蒼苔
賺得心兒悔　一縷博山庭院内人在秋千背夜久落
春星幾陣東風殘月棃花碎
　　前調　　　　　　　　　　　　沈士銑
老盡芙蓉霜葉吼頓使人消瘦曳杖踏郊吟竹裏靑帘
髙凭疎堤柳　逺眺秋山懷故友淚落停杯酒况慘慘
　悽悽風雨三更獨自支僝僽
　　　前調　　　　　　　　　　(明媛/)端淑卿
　春到人間能幾月愁近清明節花柳正爭妍妒雨紛紛
　杜宇聲啼血　茫茫山水經年别感事歸心切無計可
　留春一片花飛兩鬢堆霜雪
　
　
　
　
　
　
　
　
　
　
御選歴代詩餘巻二十三
　欽定四庫全書
御選歴代詩餘巻二十四目録(五十/二字)
　　　南歌子(又一體/)
　　　　毛熙震
　　　　孫光憲
　　　　歐陽修
　　　　蘇軾(十一首/)
　　　　黄庭堅(二首/)
　　　　秦觀(四首/)
　　　　晁補之(二首/)
　　　　陳師道(二首/)
　　　　賀鑄(三首/)
　　　　毛滂(三首/)
　　　　周紫芝(三首/)
　　　　謝逸
　　　　周邦彦
　　　田不伐(二首/)
　　　李祁
　　　吕渭老(三首/)
　　　楊适
　　　向子諲(六首/)
　　　蔡伸(三首/)
　　　葉夢得
　　　徐俯
　　　趙師俠
　　　陳與義
　　　趙長卿(五首/)
　　　張元幹(三首/)
　　　吕本中
　　　鄧肅
　　　曾覿(二首/)
　　　楊无咎(二首/)
　　　侯寘
　　　辛棄疾(三首/)
　　　范成大(三首/)
　　　陳三聘(二首/)
　　　張孝祥(三首/)
　　　程垓(八首/)
　　　袁去華
　　　王千秋
　　　王炎(二首/)
　　　陸游
　　　嚴仁
　　　史達祖
　　　吳潛
　　　徐照
　　　洪瑹
　　　沈端節
　　　黄昇(二首/)
　　　張樞
　　　張炎
　　　石孝友(四首/)
　　　趙君舉
　　　僧揮
　　　李清照
　　　劉仲尹
　　　趙攄
　　　王從叔
　　　劉基(二首/)
　　　吳子孝
　　　王錫爵
　　　楊愼
　　　張大烈
　　　陳子龍
　　　　沈宗塙
　　　　葉小鸞(二首/)
　　　前調(又一體/)
　　　　石孝友
　
　
　
　
　
　
　
　
　
　
　
御選歴代詩餘巻二十四目録
　欽定四庫全書
御選歴代詩餘巻二十四(五十/二字)
司經局洗馬掌局事兼翰林院修撰加二級(臣/)王奕清奉
㫖校刋
　　南歌子
　　　(又一體一名風蝶令一名望秦/川歌亦作柯雙調五十二字)
　　　南歌子　　　　　　　　　　　毛熙震
　逺山愁黛碧横波慢臉明膩香紅玉茜羅輕深院晩堂
　人靜理銀筝　鬢動行雲影裙遮㸃屐聲嬌羞愛問曲
　中名楊柳杏花時節幾多情
　　　前調　　　　　　　　　　　　孫光憲
　豔冶青樓女風流似楚真驪珠美玉未為珍窈窕一枝
　芳柳入腰身　舞袖頻回雪歌聲幾動塵慢凝秋水顧
　情人祗為傾城著處覺生春
　　　前調　　　　　　　　　　　　歐陽修
　鳳髻金泥帶龍紋玉掌梳去來牎下笑相扶愛道畫睂
深淺入時無　弄筆偎人久描花試手初等閒妨了繡
工夫笑問雙鴛鴦字怎生書
　　前調　　　　　　　　　　　　蘇　軾
山與歌睂斂波同醉眼流遊人都上十三樓不羨竹西
歌吹古揚州　菰黍連昌歜瓊彛倒王舟誰家水調唱
歌頭聲繞碧山飛去晩雲留
　　前調　　　　　　　　　　　　蘇　軾
雨暗初疑夜風回忽報晴澹雲斜照著山明細草軟沙
溪路馬蹄輕　卯酒醒還困仙材夢不成藍橋何處覓
雲英只有多情流水伴人行
　　前調　　　　　　　　　　　　蘇　軾
日薄花房綻風和麥浪輕夜來微雨洗郊坰正是一年
春好近清明　已改煎茶火猶調入粥餳使君髙㑹有
餘清此樂無聲無味最難名
　　前調(觀潮/)　　　　　　　　　　蘇　軾
海上乘槎侣仙人萼緑華飛昇元不用丹砂住在潮頭
來處渺天涯　雷輥夫差國雲翻海若家座中安得弄
琴牙寫取餘聲歸向水仙誇
　　前調　　　　　　　　　　　　蘇　軾
師唱誰家曲宗風嗣阿誰借君拍板與門槌我也逢塲
作戲莫相疑　溪女方偷眼山僧莫貶睂却愁彌勒下
生遲不見老婆三五少年時
　　前調　　　　　　　　　　　　蘇　軾
欲執河梁手還升月旦堂酒䦨人散月侵廊北客明朝
歸去鴈南翔　窈窕髙唐玉風流鄭季莊一時分散水
雲鄉惟有落花芳草斷人腸
　　前調(湖州/)　　　　　　　　　　蘇　軾
山雨瀟瀟過溪橋瀏瀏清小園幽榭枕蘋汀門外月華
如水彩舟横　苕岸霜花盡江湖雪陣平兩山遥指海
門青回首水雲何處覓孤城
　　前調(臘八飲懷/民小閣)　　　　　　　　蘇　軾
衛霍元勲後韋平外族賢吹笙只合在緱山閒駕綵鸞
歸去趁新年　烘暖燒香閣輕寒浴佛天他時一醉畫
堂前莫忘故人憔悴老江邊
　　前調　　　　　　　　　　　　蘇　軾
笑怕薔薇罥行憂寶瑟僵美人依約在西廂只恐暗中
迷路認餘香　午夜風翻幔三更月到牀簟紋如水玉
肌凉何物與儂歸去有殘妝
　　前調　　　　　　　　　　　　蘇　軾
雲鬢裁新緑霞衣曳曉紅待歌凝立翠筵中一朶彩雲
何事下巫峰　趁拍鸞飛鏡回身燕颺空莫翻紅袖過
簾櫳怕被楊花勾引嫁東風
　　前調　　　　　　　　　　　　蘇　軾
見說東園好能消北客愁雖非吾土且登樓行盡江南
南岸此淹留　短日明楓纈清霜暗菊毬流年回首付
東流慿仗挽回潘鬢莫教秋
　　前調　　　　　　　　　　　　黄庭堅
槐緑低牎暗榴紅照眼明王人邀我少留行無奈一帆
煙雨畫船輕　柳葉隨歌皺梨花與淚傾别時不似見
時情今夜月明江上酒初醒
　　前調　　　　　　　　　　　　黄庭堅
詩有淵明語歌無子夜聲論文思見老彌明坐想羅浮
山下羽衣輕　何處黔中郡遥知隔晩晴雨餘風急斷
虹横應夢池塘春草若為情
　　前調(贈陶/心兒)　　　　　　　　　　秦　觀
玉漏迢迢盡銀潢澹澹横夢回宿酒未全醒已被鄰雞
催起怕天明　臂上妝猶在襟間涙尚盈水邊燈火漸
人行天外一鈎殘月帶三星
　　前調　　　　　　　　　　　　秦　觀
愁鬢香雲墜嬌眸冰雪裁月屏風幌為誰開天外不知
音耗百般猜　玉露沾庭砌金風動琯灰相看有似夢
初回只恐又抛人去幾時來
　　前調　　　　　　　　　　　　秦　觀
香墨彎彎畫臙脂澹澹匀揉藍衫子杏黄裙獨倚玉䦨
無語㸃檀脣　人去空流水花飛半掩門亂山何處覓
行雲又是一鈎新月照黄昏
　　前調　　　　　　　　　　　　秦　觀
樓迥迷雲日溪深漲曉沙年來憔悴費鉛華樓上一天
春思浩無涯　羅帶寛腰素真珠溜臉霞海棠開盡柳
飛花薄倖只知遊蕩不思家
　　前調(譙園/作)　　　　　　　　　　晁補之
霜細猶欺柳風柔已弄梅東園槌鼓賞新醅喚取舞裙
歌扇探春回　妙舞堪千盞長歌可百杯笑人將恨上
春臺勸我十分一舉兩睂開
　　前調　　　　　　　　　　　　晁補之
睡起臨牎坐妝成傍砌閒春來莫捲繡簾看嫌怕東風
吹恨在睂間　鸚鵡花前弄琵琶月下彈驀然收袖倚
闌干一晌思量何事㸃雲鬟
　　前調(賀友/堂成)　　　　　　　　　　陳師道
故國山河在新堂冰雪生萬家和氣賀初成人在笙歌
聲裏暗生春　今代無雙士當年第一人杯行到手莫
辭頻明日鳳池歸路隔清塵
　　前調(同王立/之督茶)　　　　　　　　　陳師道
天上雲為瑞人間睡作魔疎簾清簟汗成河酒醒夢回
眵眼費摩挲　但有寒暄問都無鳳鳥過塵生銅碾網
生羅一諾十年猶未意如何
　　前調　　　　　　　　　　　　賀　鑄
疎雨池塘見微風襟袖知陰陰夏朩囀黄鸝何處飛來
白鷺立移時　易醉扶頭酒難逢敵手棊日長偏與睡
相宜睡起芭蕉葉上自題詩
　　前調　　　　　　　　　　　　賀　鑄
境跨三千里樓侵尺五天碧鴛鴦瓦晝生煙未信西山
臺觀壓當年　野色分禾黍秋聲入管絃閒揮談麈襞
吟牋三十萬家風月共留連
　　前調(别思/)　　　　　　　　　　賀　鑄
斗酒才供淚扁舟只載愁畫橋青柳小朱樓猶記出城
車馬為遲留　有恨花空委無情水自流河陽新鬢儘
禁秋蕭散楚雲巫雨此生休
　　前調(定空寺/賞梅)　　　　　　　　　毛　滂
暮霰寒依樹嬌雲冷傍人江南誰寄一枝春何似瓏璁
十里更無塵　雨萼臙脂澹香鬚蝶子輕碧山歸路小
橋横誰見暗香今夜月朧明
　　前調(東堂賦/新月)　　　　　　　　　毛　滂
庭下新生月憑君把酒看不須直待素團團恰似那人
睂様秀彎環　冷射鴛鴦瓦清欺翡翠簾數枝煙竹小
橋寒漸見風吹疎影過䦨干
　　前調(和李/師文)　　　　　　　　　　毛　滂
緑暗藏城市香清撲酒尊淡煙疎雨冷黄昏零落酴醿
花片損春痕　潤入笙簫膩春餘笑語温更深不鎻醉
鄉門先教歌聲留住欲歸雲
　　前調(方錢唐/侍兒)　　　　　　　　　周紫芝
蟬薄輕梳鬢螺香淺畫睂西湖人道似西施人似西施
濃澹更相宜　畫燭催歌板飛花上舞衣殷勤猶勸玉
東西不道使君腸斷已多時
　　前調　　　　　　　　　　　　周紫芝
霧帳蘭衾暖熏爐寶篆濃眼波猶帶睡朦朧臥聽曉來
雙燕語春風　螺淺歡餘黛霞消枕處紅斷雲飛雨怕
匆匆欲去且留情緒兩忡忡
　　前調　　　　　　　　　　　　周紫芝
白羽傳觴急金鞍躍馬遲雲間彩鳳看雙飛飛去碧梧
枝上穩雙棲　林下風流女堂東坦腹兒此郎標韻世
間稀好為伯鸞舉案又齊睂
　　前調(春夜/)　　　　　　　　　　謝　逸
雨洗溪光淨風掀柳帶斜畫樓朱戸玉人家簾外一睂
新月浸梨花　金鴨香凝袖銅荷燭映紗鳳盤宫錦小
屏遮夜靜寒生春笋理琵琶
　　前調　　　　　　　　　　　　周邦彦
寶盒分時果金盤弄賜冰晩來堦下按新聲恰有一方
明月可中庭　露下天如水風來夜氣清嬌羞不肯傍
人行颺下扇兒拍手引流螢
　　前調　　　　　　　　　　　　田不伐
夢怕愁時斷春從醉裏回凄凉懷抱向誰開些子清明
時候被鶯催　柳外都成絮䦨邊半是苔多情簾燕獨
徘徊依舊滿身花雨又歸來
　　前調　　　　　　　　　　　　田不伐
團玉梅梢重香羅芰扇低簾風不動蝶交飛一様緑陰
庭院鎖斜暉　對月懷歌扇因風念舞衣何須惆悵惜
芳菲拚得一年憔悴待春歸
　　前調　　　　　　　　　　　　李　祁
嫋嫋秋風起蕭蕭敗葉聲岳陽樓上聽哀箏樓下凄凉
江月為誰明　霧雨沉雲夢煙波渺洞庭可憐無處問
湘靈只有無情江水繞孤城
　　前調　　　　　　　　　　　　呂渭老
䇿杖穿荒圃登臨嘯晩風無窮秋色蔽晴空遥見夕陽
江上捲飛篷　鴈過菰蒲逺山遥夢寐通一林楓葉墮
愁紅歸去暮煙深處聽疎鐘
　　前調　　　　　　　　　　　　呂渭老
逺色連朱閣寒鴉噪夕陽小爐温手酌鵞黄捲亂一枝
清影在寒牎　念逺歌聲小嗔歸淚眼長纖腰今屬冶
遊郎朝暮楚宫雲雨恨茫茫
　　前調　　　　　　　　　　　　呂渭老
片片雲藏雨重重霧隱山可憐新月似睂彎今夜斷腸
凝望小樓寒　夢斷雲房逺書長蠟炬殘夜妝應罷短
屏間都把一春心事付梅酸
　　前調　　　　　　　　　　　　楊　适
怨草迷南浦愁花傍短亭有情歌酒莫催行看取無情
花草也關情　舊日臨岐曲而今忍淚聽淮山何在暮
雲平待倩春風吹夢過江城
　　前調　　　　　　　　　　　　向子諲
柳眼風前動梅心雪後寒年光渾似霧中看報荅風光
無處可為歡　一曲聊收淚三杯強自寛新愁不耐上
睂端怕見長安歸路嬾凭䦨
　　前調　　　　　　　　　　　　向子諲
江左稱巖桂呉中說朩犀水沉為骨鬱金衣却恨疎梅
惱我得青遲　葉借山光潤花蒙水色竒年年勾引賦
新詩應笑薌林冷澹獨心知
　　前調　　　　　　　　　　　　向子諲
碧落飛明鏡晴煙羃逺山扁舟夜下廣陵灘照我白蘋
紅蓼一杯殘　初望同盟飲如何兩處看遥知香霧濕
雲鬟凭暖瓊樓十二玉䦨干
　　前調(郭小娘/道裝)　　　　　　　　　向子諲
縹緲雲間質輕盈波上身瑶林玉樹出風塵不是野花
凡草等閒春　翠羽雙垂珥烏紗巧製巾經珠不動兩
睂顰須信鉛華銷盡見天眞
　　前調　　　　　　　　　　　　向子諲
梁苑千花亂隋堤一水長眼前風物總悲凉何况睂頭
心上不相忘　因夢聊攜手憑書續斷腸已驚蝴蝶過
東牆更被風吹鴻鴈不成行
　　前調　　　　　　　　　　　　向子諲
雨過林巒靜風迴池閣凉窺人雙燕語雕梁笑看小荷
翻處戲鴛鴦　共飲菖蒲細同分綵線長今朝眞不負
風光絶勝幾年飛夢繞髙唐
　　前調　　　　　　　　　　　　蔡　伸
蕭寺疎鐘斷虛堂夜氣清凉蟾偏向水牎明露井碧梧
寒葉顫秋聲　幽恨人誰問孤衾淚獨横此時風月此
時情擬倩藍橋歸夢見雲英
　　前調　　　　　　　　　　　　蔡　伸
逺水澄明緑孤雲黯淡愁白蘋紅蓼滿汀洲腸斷圎蟾
空照朩蘭舟　節物傷羇旅歸程歎滯留佳期已誤小
紅樓賴得今年猶有閏中秋
　　前調　　　　　　　　　　　　蔡　伸
恨入睂峰翠寒生酒暈紅臨岐凝淚灑西風須信人間
無物似情濃　玉鐙敲霜月金鉦伴曉鐘凄凉古驛亂
山重今夜擁衾無寐與君同
　　前調　　　　　　　　　　　　葉夢得
雨惜山容斂雲矜棹影開忽看霧色射林隈為問空亭
清月為誰來　盡洗歸時路重傾醉後杯未應霜雪遽
相催留得佳期猶在共徘徊
　　前調(山礬/)　　　　　　　　　　徐　俯
細蕊黄金嫰繁花白雪香共誰連璧向河陽自是不須
湯餅試何郎　婀娜􁁉鬆髻輕盈淡薄妝莫令韓夀在
伊傍便逐遊蜂驚蝶過東牆
　　前調　　　　　　　　　　　　趙師俠
朩落千山痩風微一水澄清霜暖日快歸程喚渡沙頭
款款話離情　傍岸漁舟集横空鴈字輕凭䦨凝望眼
增明一片瀟湘眞箇畫難成
　　前調　　　　　　　　　　　　陳與義
矯矯千年鶴茫茫萬里風䦨干三面看秋空背插浮屠
千尺冷煙中　林塢村村暗溪流處處通此間何似玉
霄峰遥望蓬萊依約曉雲東
　　前調(早春/)　　　　　　　　　　趙長卿
春色烘衣暖宫梅破鼻香盡驅和氣入蘭堂又是輕雲
微雨下巫陽　酒帶歡情重醺醺氣味長晩來拂拭略
梳妝笑指一鈎新月上迴廊
　　前調(道中直/重九)　　　　　　　　　趙長卿
此日知何日他鄉憶故鄉亂山深處過重陽走馬吹花
無復少年狂　黄菊擎枝重紅茱濕露香扁舟隨鴈過
瀟湘遥想萊庭應恨不同觴
　　前調(夜坐/)　　　　　　　　　　趙長卿
霜結凝寒夜星輝識曉晴蘭膏重剔且教明為照梢頭
香縷一絲輕　坐久看看困新詞綴未成梅花熏得酒
初醒更向耳邊低道月三更
　　前調　　　　　　　　　　　　趙長卿
春思濃如酒離心亂似綿一川芳草緑生煙客裏因循
重過豔陽天　屈指歸期近愁睂淚灑然無端還被此
情牽為問桃源還有再逢縁
　　前調(暮春/值雨)　　　　　　　　　　趙長卿
黯靄陰雲覆滂沱急雨飛洗妝枝上亂紅稀恰是褪花
天氣困人時　向曉春酲重偎人起較遲薄羅初見試
輕衣笑拭新妝須要翦酴醿
　　前調　　　　　　　　　　　　張元幹
逺樹留殘雪寒江照晩晴分明江上數峰青倚檻舊愁
新恨一時生　春意來無際歸舟去有程道人元自没
心情楚夢只因沉醉等閒成
　　前調　　　　　　　　　　　　張元幹
玉露漙寒菊秋風入敗荷繚牆南畔曲池渦天迥遥岑
倒影落層波　月轉檐牙短更傳漏箭多醉來歸去意
如何只為地偏心逺慣絃歌
　　前調　　　　　　　　　　　　張元幹
凉月今宵滿晴空萬里寛素娥應念老夫閒特地中秋
著意照人間　香霧雲鬟濕清輝玉臂寒休教凝佇向
更䦨飄下桂花開早大家看
　　前調　　　　　　　　　　　　呂本中
驛路侵斜月溪橋度曉霜短籬殘菊一枝黄正是亂山
深處過重陽　旅枕原無夢寒更每自長只言江左好
風光不道中原歸思轉凄凉
　　前調　　　　　　　　　　　　鄧　肅
雲繞風前鬢春開鏡裏妝鳳屏清晝裊龍香淺畫蛾睂
新樣逺山長　比翼曾同夢雙魚隔異鄉玉樓依舊暗
垂楊樓下落花流水自斜陽
　　前調(元夜/書事)　　　　　　　　　　曾　覿
璧月窺紅粉金蓮映綵山東風絲管滿長安移下十洲
三島在人間　兩兩人初散厭厭夜向䦨倦妝殘醉怯
輕寒手撚玉梅無緒倚䦨干
　　前調　　　　　　　　　　　　曾　覿
粉黛娉婷豔芝蘭笑語香延平春色鬭芬芳不管清宵
更漏聽霓裳　燭暗人方醉杯傳意更長可堪羈客九
迴腸蕭瑟一簷風雨過横塘
　　前調　　　　　　　　　　　　楊无咎
笛噴風前曲歌翻意外聲年來老子厭風情可是於君
一見眼雙明　枕臂聽殘漏停杯對短檠直教筆底有
文星欲狀此時情味若為成
　　前調　　　　　　　　　　　　楊无咎
綵縷牽腸斷明珠暗滴圎從頭顆顆手親穿寄與仙卿
同結此生縁　和串攏瑜臂連雲墜雪肩循環密數對
沉煙似我真情不斷永相聨
　　前調(夀呂/聖俞)　　　　　　　　　　侯　寘
菊潤初經雨橙香獨占秋碧琳仙釀試新篘内集熙熙
共遣蟻浮甌　家世傳黄閣功名起黒頭雙鳬聊傍故
人舟咫尺青雲岐路看英遊
　　前調　　　　　　　　　　　　辛棄疾
世事從頭減秋懷徹底清夜深猶送枕邊聲試問清溪
底事未能平　月到愁邊白雞先逺處鳴是中無有利
和名因甚山前未曉有人行
　　前調(新開/池)　　　　　　　　　　辛棄疾
散髮披襟處浮𤓰沉李時涓涓流水細侵堦鑿箇池兒
喚箇月兒來　畫棟頻揺動紅蕖盡倒開鬬勻紅粉照
香顋有箇人兒把箇鏡兒猜
　　前調　　　　　　　　　　　　辛棄疾
妙入參同契禪依不二門細看斜日隙中塵始覺人間
何處不紛紛　病笑春先到閒知嬾是眞百般啼鳥苦
撩人除却提壺此外不堪聞
　　前調　　　　　　　　　　　　范成大
槁項詩餘瘦愁腸酒後柔晩凉團扇欲知秋臥看明河
銀影界天流　鶴警人初靜蟲吟夜更幽佳辰秪合筭
花籌除了一天風月更何求
　　前調　　　　　　　　　　　　范成大
悵望梅花驛凝情杜若洲香雲低處有髙樓可惜髙樓
不近朩蘭舟　緘素雙魚逺題紅片葉秋欲憑江水寄
離愁江已東流那肯更西流
　　前調(七夕/)　　　　　　　　　　范成大
銀渚盈盈渡金風緩緩吹晩香浮動五雲飛月姊妒人
顰畫一彎睂　短夜難留處斜河欲淡時半愁半喜是
佳期一度相逢添得兩相思
　　前調　　　　　　　　　　　　陳三聘
别後驚人逺歸心怯櫓柔晩天凉思冷於秋冷浸一溪
明月水瀰流　醉裏狂仍在吟餘趣極幽夜深何用數
更籌别有好風吹酒不須求
　　前調(七夕/)　　　　　　　　　　陳三聘
月傍雲頭吐風將雨脚吹夜深烏鵲向南飛應是星娥
顰恨入雙睂　舊怨垂千古新歡只片時一年屈指數
佳期到得佳期别了又相思
　　前調　　　　　　　　　　　　張孝祥
人物羲皇上詩名沈謝間漫郎元是漫為官醉眼瞢騰
只擬看湘山　小隱眞成趣鄰翁獨徃還野堂梅柳尚
春寒且趁華燈頻泛酒船寛
　　前調　　　　　　　　　　　　張孝祥
曾到蘄州否人人說使君使君才具合經綸小試邊城
早晩上星辰　佳節重陽近清歌午夜新舉杯相屬莫
辭頻後日相思我已是行人
　　前調(過嚴/關)　　　　　　　　　　張孝祥
路盡湘江水人行瘴霧間昏昏西日度嚴關天外一簪
初見嶺南山　北鴈連書斷秋霜㸃鬢斑此行休問幾
時還準擬桂林佳處過春殘
　　前調　　　　　　　　　　　　程　垓
雨燕翻新幙風鴉繞舊枝畫堂春盡日遲遲又是一番
平緑漲西池　病起尊難盡腰寛帶易垂不堪村落子
規啼問道行人一去幾時歸
　　前調　　　　　　　　　　　　程　垓
淡靄籠青瑣輕寒薄翠綃有人憔悴帶寛腰又見東風
不忍見柔條　悶酒尊難盡閒香篆易銷夜來溪雪巳
平橋溪上梅魂憑仗一相招
　　前調(早春/)　　　　　　　　　　程　垓
梅隖飛香定蘭牎翠色齊水邊沙際又春歸領略東風
能有幾人知　愛月眠須晩尋花去未遲誰家庭院更
芳菲費盡才情休負一春詩
　　前調　　　　　　　　　　　　程　垓
荷蓋傾新緑榴巾蹙舊紅水亭煙榭晩凉中又是一鈎
新月靜房櫳　絲藕清如雪㡡紗薄似空好懷今夜與
誰同喚取玉人來共一簾風
　　前調　　　　　　　　　　　　程　垓
野水尋溪路青山踏晩春偶來相值却鍾情一樹瓊瑶
洗盡客衣襟　曲沼通詩夢幽牎淨俗塵何時散髮伴
襜裙後夜相思生怕月愁人
　　前調(早春/感懷)　　　　　　　　　　程　垓
弱柳眠初醒殘梅舞尚癡春陰將冷傍簾幃又是東風
和恨向人歸　樂事燈前記愁腸酒後知老來無計遣
芳時只有閒情隨分品花枝
　　前調　　　　　　　　　　　　程　垓
竹粉翻新籜荷花拭靚妝斷雲侵晩度横塘小扇斜釵
依約傍牙牀　蘸蜜分紅荔傾筒瀉碧香醉時風雨醒
時凉明月多情依舊過西廂
　　前調　　　　　　　　　　　　程　垓
翠黛隨妝淺鉢衣稱體香好風偏與十分凉却扇含情
獨自繞池塘　碧藕絲絲嫩紅榴葉葉雙牽絲摘葉為
誰忙情到厭厭拚醉又何妨
　　前調　　　　　　　　　　　　袁去華
秋晩霜初肅江寒霧未收西風吹老白蘋洲長笛一聲
誰在水邊樓　帶緑橙新破眞醇酒旋篘簪花莫怪老
人羞直是黄花羞上老人頭
　　前調　　　　　　　　　　　　王千秋
鵲起驚紅雨潮生漲碧瀾水晶城館月方圓誰喚騎鯨
仙伯下三山　筆勢翔鸞媚詞鋒射斗寒向來文價重
賢關便令批風支月紫薇間
　　前調　　　　　　　　　　　　王　炎
天末家何許津頭客未歸柳梢緑暗早鶯啼蝴蝶不知
春去繞園飛　選勝多遊冶當壚有麗姝青翰載酒漾
晴暉不忍十分寥落負春時
　　前調　　　　　　　　　　　　王　炎
山暝雲陰重天寒雨意濃數枝幽豔濕啼紅莫為惜花
惆悵對東風　蓑笠朝朝出溝塍處處通人間辛苦是
三農要得一犂雨足望年豐
　　前調　　　　　　　　　　　　陸　游
異縣相逢晩中年作别難暮秋風雨客衣寒又向朝天
門外語悲歡　痩馬行霜棧輕舟下雪灘烏奴山下一
林丹為説三年常寄夢魂間
　　前調(憶舊/)　　　　　　　　　　嚴　仁
柳陌連雲徑瓊梳啓翠樓桃花紙薄漬冰油記得年時
詩句為君留　曉緑千層出春紅一半休門前溪水泛
花流流到西州猶是故家愁
　　前調　　　　　　　　　　　　史逹祖
采緑隨雙槳看山藉一笻關南桃樹幾番紅昨夜詩情
頻在雨聲中　花徑無雲隔苔垣只夢通舊歡一晌可
過從試覓鴛鴦新杏簡春風
　　前調　　　　　　　　　　　　吳　潛
池水凝新碧欄花駐老紅有人獨倚畫橋東手把一枝
楊柳繫春風　蝶絆遊絲墜蜂黏落蕊空鞦韆庭院小
簾櫳多少閒情閒緒雨聲中
　　前調　　　　　　　　　　　　徐　照
簾影篩金線爐煙裊翠絲菰芽新出滿盆池喚取玉瓶
添水買魚兒　意取金釵碧慵梳髻翅垂相思無處説
相思笑把畫羅小扇覓春詞
　　前調(新月/)　　　　　　　　　　洪　瑹
柳浪揺晴沼荷風度晩簷碧天如水印新蟾一罅清光
斜露玉纖纖　寶鏡微開匣金鈎半押簾西樓今夜有
人忺應傍妝臺低照畫睂尖
　　前調　　　　　　　　　　　　沈端節
逺樹昏鴉鬧衰蘆睡鴨雙雪篷煙棹炯寒光疑是楓林
纖月到船牎　時序驚心破江山引夢長思量也待不
思量淚濕羅巾猶帶舊時香
　　前調(清明/)　　　　　　　　　　黄　昇
天上傳新火人間試裌衣定巢新燕覓香泥不為繡簾
朱戸說相思　側帽吹飛絮憑䦨送落暉粉痕銷淡錦
書稀怕見山南山北子規啼
　　前調(重九/)　　　　　　　　　　黄　昇
蘭佩秋風冷茱囊曉露新多情多感怯芳辰強折黄花
來照碧粼粼　落帽參軍醉空尊靖節貧世間那復有
斯人目送歸鴻西去一傷神
　　前調　　　　　　　　　　　　張　樞
柳戸朝雲濕花牎午篆清東風未放十分晴留戀海棠
顔色過清明　壘潤棲新燕籠深鎖舊鶯琵琶可是不
堪聽無奈愁人把做斷腸聲
　　前調(燕喜/亭)　　　　　　　　　　張　炎
牎密春聲聚花多水影重只留一路過東風圍得生香
不斷錦熏籠　月地連金屋雲樓瞰翠蓬惺忪笑語隔
簾櫳知是誰調鸚鵡柳陰中
　　前調　　　　　　　　　　　　石孝友
蟻酒浮明月鯨波泛落星春花秋葉幾飄零只有廬山
君眼向人青　明日非今日長亭更短亭不辭一飲盡
雙瓶爭奈秋風江口酒初醒
　　前調　　　　　　　　　　　　石孝友
草色裙腰展冰容水鏡開又還春事破寒來一夜東風
吹綻後園梅　糯甕篘香釀熏爐續麝煤休驚節物暗
相催贏取大家沉醉探春杯
　　前調　　　　　　　　　　　　石孝友
疇昔飛鸞侣而今斷鴈行西風嶺外下斜陽無賴一鈎
新月挂人腸　雙淚沾襟袖孤燈對客牀枕餘衾剩只
殘香别得嬌癡不睡也思量
　　前調　　　　　　　　　　　　石孝友
亂絮飄晴雪殘花繡地衣西園歌舞驟然稀只有多情
蝴蝶作團飛　舊事深琴怨新愁減帶圍倚樓凝望更
依依怕見一天風雨捲春歸
　　前調　　　　　　　　　　　　趙君舉
天末疑無路波翻欲御風此身忽在玉壺中醉倒不知
南北與西東　獵獵遥鳴草颼颼靜打篷與君回棹碧
雲濃不是思歸只為酒船空
　　前調　　　　　　　　　　　　僧　揮
十里青山逺潮平路帶沙數聲啼鳥怨年華又是凄凉
時候在天涯　白露收殘月清風散曉霞緑楊堤畔鬧
荷花記得年時沽酒那人家
　　前調　　　　　　　　　　(宋媛/)李清照
天上星河轉人間翠幕垂凉生枕簟淚痕滋起解羅衣
聊問夜何其　翠貼蓮蓬小金銷藕葉稀舊時天氣舊
時衣只有情懷不似舊家時
　　前調　　　　　　　　　　　　劉仲尹
榴破猩肌血萱開鳳尾黄舊閒風簟雪膚凉一枕濃香
魂夢到巫陽　雲紵描瑶草蓮顋洗玉漿碧梧深院小
藤牀此意一江春水正難量
　　前調　　　　　　　　　　　　趙　攄
澗草萋萋緑林鶯恰恰啼沙汀過雨便無泥換得芒鞵
隨意到前溪　浦溆渾堪畫雲煙總是題江湖老伴一
蓑衣眞箇斜風細雨不須歸
　　前調(苦雨/)　　　　　　　　　　王從叔
碧樹留雲濕青山似笠低鷓鴣啼罷竹雞啼不曉天天
何意要梅肥　昨日穿青葛今朝御衲衣思家懷抱政
難為只恐歸來憔悴却羞歸
　　前調(詠蓼/花)　　　　　　　　　　劉　基
汀荇青絲盡紅蓮白羽空翠蕤丹粟炫芳叢總把秋光
管領屬西風　豔敵秦川錦鮮欺楚㟁楓鯉魚却下水
仙宫肯放斜陽更向若華東
　　前調(送别/)　　　　　　　　　　劉　基
送别滄江永傷心落日曛寶筝絃斷鴈離羣最苦愁濃
酒淡不成醺　黄葉凄凉月丹楓索漠雲重來此地却
思君但覺驪歌猶在耳中聞
　　前調　　　　　　　　　　　　呉子孝
月色明如水空山分外明一分尚缺不須盈已遣遊人
翹望不勝情　呉下雲巖好秋深玉宇清雲中如有歩
虛聲應念謫仙憔悴鬢星星
　　前調(遊仙/詞)　　　　　　　　　　王錫爵
月色依微照雲光淺淡流捲簾同上最髙樓試看海天
萬里好清秋　酌酒金螺小調笙玉指柔更深鶴背冷
颼颼勸我今宵且住莫歸休
　　前調(羈懷/)　　　　　　　　　　楊　愼
黄鶴蓬萊島青鳬杜若洲愁人寂夜夢仙遊不信一身
流落向南州　萬里家山路三更海月樓離懷脉脉思
悠悠何日錦江春水一扁舟
　　前調(夏景/)　　　　　　　　　　張大烈
櫻綴珊瑚赤梅懸金彈黄一簾槐影送微凉菡萏香生
風搧落斜陽　玉液龍泉色瓊漿雀舌香枕看新月映
紗牎忽聽數聲漁笛起滄浪
　　前調　　　　　　　　　　　　陳子龍
淡淡花梢去融融翠影流碧天無際迥含愁留得一庭
春露上簾鈎　風軟飛紅靜煙深嫩緑收為誰相送海
西頭應有玉簫吹斷鳳凰樓
　　前調(中秋/)　　　　　　　　　　沈宗塙
雲與山同潔溪將煙共澄嬋娟儘力稱人情欲照一天
美滿到微明　桂子開梁苑桐陰㸃楚萍誰家玉笛弄
秋聲一夜相思清影夢難成
　　前調(秋夜/)　　　　　　　　(明媛/)葉小鸞
門掩瑶琴靜牎消畫巻閒半庭香霧繞䦨干一帶澹煙
　紅樹隔樓看　雲散青天痩風來翠袖寒嫦娥睂又小
　檀彎照得滿堦花影只難攀
　　　前調　　　　　　　　　　　葉小鸞
　庭際花枝嫋簾前漢渚横斷腸何必問吹笙但見海棠
　葉上露星星　牆月深深照爐香細細零誰家閨婦又
　砧聲攪得夢魂無賴不堪情
　　　前調(又一/體)　　　　　　　　　　石孝友
　春淺梅紅小山寒嵐翠薄斜風吹雨入簾幙夢覺南樓
　嗚咽數聲角　歌酒工夫嬾别離情緒惡舞衫寛盡不
　堪著若比那回相見更消削
　
　
　
　
　
御選歴代詩餘巻二十四
　欽定四庫全書
御選歴代詩餘巻二十五目録(起五十三字/至五十四字)
　　　望逺行
　　　　李珣(二首/)
　　　紅牎聽
　　　　晏殊(二首/)
　　　東坡引
　　　　趙師俠(二首/)
　　　　袁去華
　　　河傳(又一體/)
　　　　韋莊(二首/)
　　　前調(又一體/)
　　　　閻選
　　　前調(又一體/)
　　　　顧夐
　　　前調(又一體/)
　　　辛棄疾
　　怨王孫
　　　韋莊
　　　張先
　　　張元幹(二首/)
　　　李清照(二首/)
　　　劉基(二首/)
　　迎春樂(又一體/)
　　　晏殊
　　菊花新(又一體/)
　　　杜安世
　　上林春令(又一體/)
　　　毛滂
　　紅羅襖
　　　周邦彦
　　折桂令
　　　倪瓚
　　戀繡衾
　　　蔣捷
　　夜行船
　　　趙長卿
　　天下樂
　　　楊无咎
　　鬢邊華
　　　無名氏
　　茶瓶兒
　　　梁意娘
　　恨懽遲
　　　無名氏
　　浪淘沙(又一體/)
　　　柳永
　　前調(又一體/)
　　　李之儀
　　望江南
　　　吕巖
　　　王琪(十首/)
　　　韓琦
　　　歐陽修
　　　張先
　　　蘇軾(二首/)
　　　謝逸(二首/)
　　　周邦彦(二首/)
　　　王安中(四首/)
　　　向子諲
　　　趙長卿
　　　李綱(六首/)
　　　楊无咎
　　　張孝祥
　　　程垓
　　　方千里
　　　楊澤民
　　　吳文英(三首/)
　　　陳允平(二首/)
　　　趙汝茪
　　　汪元量
　　　無名氏
　　　僧揮
　　　劉基
　　　吳子孝
　　　張大烈
　　河傳(又一體/)
　　　顧夐
　　前調(又一體/)
　　　顧夐
　　前調(又一體/)
　　　孫光憲
　　江月晃重山
　　　元好問
　　　楊愼(四首/)
　　　張大烈
　　南鄉子(又一體/)
　　　歐陽修(二首/)
　　　禇附鳳
　　　卓人月
　　　張大烈
　　前調(又一體/)
　　　張大烈
　　戀繡衾(又一體/)
　　　陸游
　　　史逹祖
　　　吳文英
　　　陳允平(二首/)
　　　張翥
　　月照棃花(又一體/)
　　　陸游(二首/)
　　摘紅英
　　　無名氏
　　　張翥
　　　李鄂
　　端正好
　　　杜安世(四首/)
　　　趙長卿
　　　朱敦儒
　　　楊无咎(二首/)
　　　辛棄疾(三首/)
　　　趙彦端
　　　　吳禮之
　　　　髙觀國(四首/)
　　　　史逹祖(二首/)
　　　　汪莘(二首/)
　　　　吳文英(二首/)
　　　　周密(三首/)
　　　　張炎
　　　　石孝友
　　　　江開
　　　　李萊老
　　　　楊宛
　
　
　
　
御選歴代詩餘巻二十五目録
　欽定四庫全書
御選歴代詩餘巻二十五(起五十三字/至五十四字)
司經局洗馬掌局事兼翰林院修撰加二級(臣/)王奕清奉
㫖校刋
　　望逺行
　　　(雙調五/十三字)
　　　望逺行　　　　　　　　　　　李　珣
　春日遲遲思寂寥行客關山路遥瓊牎時聽語鶯嬌柳
　絲牽恨一條條　休暈繡罷吹簫貌逐殘花暗凋同心
　猶結舊帬腰忍辜風月度良宵
　　　前調　　　　　　　　　　　　李　珣
　露滴幽庭落葉時愁聚蕭娘柳睂玉郎一去負佳期水
　雲迢遞鴈書遲　屛半掩枕斜攲蠟淚無言對垂吟蛩
　斷續漏頻移入牎明月鑒空帷
　　紅牎聽
　　　(聽或作睡雙調五十三字起七/字句叶仄韻或多一字者誤)
　　紅牎聽　　　　　　　　　　　晏　殊
澹薄梳妝輕結束天付與臉紅睂緑斷環書素傳情久
許雙飛同宿　一晌無端分比目誰知道風前月底相
看未足此心終擬覓鸞絃重續
　　前調　　　　　　　　　　　　晏　殊
記得香閨臨别語彼此有萬重心訴澹雲輕靄知多少
隔桃源無處　夢覺相思天欲曙依前是銀屛畫燭宵
長歳暮此時何計托鴛鴦飛去
　東坡引
　　(雙調五十三字結必/以疉句為正格也)
　　東坡引(别周/成可)　　　　　　　　　趙師俠
相看情未足離觴己催促停歌欲語睂先蹙何期歸太
速　如今去也無計追逐怎忍聽陽關曲扁舟後夜灘
頭宿愁隨煙樹簇愁隨煙樹簇
　　前調(癸巳/豫章)　　　　　　　　　　趙師俠
飛花紅不聚都因夜來雨枝頭冷落情如許東風誰是
主　看看滿地堆却香絮但目斷章臺路殘英剩蕊留
春住春歸何處去春歸何處去
　　前調　　　　　　　　　　　　袁去華
隴頭梅半吐江南歳將暮閒牎盡日將愁度黄昏愁更
苦　歸期望斷雙魚尺素念嘶騎到何處殘燈背壁三
更鼓斜風吹細雨斜風吹細雨
　河傳
　　(又一體雙調/五十三字)
　　河傳　　　　　　　　　　　　韋　莊
春晩風㬉錦城花滿狂煞遊人玉鞭金勒尋勝馳驟輕
塵惜良辰　翠娥爭勸臨邛酒纖纖手拂面垂絲柳歸
時煙裏鐘鼔正是黄昏暗銷魂
　　前調　　　　　　　　　　　　韋　莊
錦浦春女繡衣金縷霧薄雲輕花深柳暗時節正是清
明雨初晴　玉鞭魂斷煙霞路鶯鶯語一望巫山雨香
塵隱映遥望翠檻紅樓黛睂愁
　　前調(又一/體)　　　　　　　　　　閻　選
秋雨秋雨無晝無夜滴滴霏霏暗燈凉簟怨分離妖姬
不勝悲　西風稍急喧牎竹停又續膩臉懸雙玉幾迴
邀約鴈來時違期鴈歸人不歸
　　前調(又一/體)　　　　　　　　　　顧　夐
曲檻春晩碧流紋細緑楊絲軟露華鮮杏枝繁鶯囀野
蕪平似翦　直是人間到天上堪遊賞醉眼疑屛障對
池塘惜韶光斷腸為花須盡狂
　　前調(又一/體)　　　　　　　　　　辛棄疾
春水千里孤舟浪起夢攜西子覺來村巷夕陽斜幾家
短牆紅杏花　晩雲做造些兒雨折花去岸上誰家女
太狂顛那邊柳線被風吹上天
　怨王孫
　　(亦名月照棃花雙調五十三字與河/傳格調頗合向來另立一調仍分之)
　　怨王孫　　　　　　　　　　　韋　莊
錦里蠶市滿街珠翠千萬紅妝玉蟬金雀寳髻花簇鳴
璫繡衣長　日斜歸去人難見青樓逺隊隊行雲散不
知今夜何處深鎖蘭房隔仙鄉
　　前調　　　　　　　　　　　　張　先
花暮春去都門東路嘶馬將行江南江北十里五里郵
亭幾程程　髙城漸逺重凝睇煙容細晩碧空無際不
知今夜何處冷落衾幃欲眠時
　　前調　　　　　　　　　　　　張元幹
霽雨天逈平林煙暝燈閃沙汀水生釣艇樓外柳暗誰
家亂昏鴉　相思怪得今番甚寒食近小研魚箋信屛
山半掩微醉獨倚䦨干恨春寒
　　前調　　　　　　　　　　　　張元幹
小院春晝晴牎霞透著雨胭脂倚風翠袖芳意惱亂人
多暖金荷　多情不分羣葩後傷春痩淺黛睂尖秀紅
潮醉臉半掩花厎重門怨黄昏
　　前調　　　　　　　　　　(宋媛/)李清照
夢斷漏悄愁濃酒惱寳枕生寒翠屛向曉門外誰埽殘
紅夜來風　玉簫聲斷人何處春又去忍把歸期負此
情此恨此際擬托行雲問東君
　　前調　　　　　　　　　　　　李清照
帝里春晩重門深院草緑堦前暮天鴈斷樓上逺信誰
傳恨緜緜　多情自是多沾惹難拚捨又是寒食也秋
千巷陌人靜皎月初斜浸棃花
　　前調　　　　　　　　　　　　劉　基
翠被夜冷碧梧風勁蛩語將䦨鴉棲不定開戸月在枝
頭恰如鈎　煙波縹緲瑶臺路人何處黄葉連天雨夢
魂此際繞盡越水吳山白雲間
　　前調　　　　　　　　　　　　劉　基
漏悄人靜星稀雲澹煙柳成眠露華半頷何處月色飛
來滿樓臺　微風入袂還吹領愁都醒好箇清凉境紅
塵自逈河漢應有仙槎待還家
　迎春樂
　　(又一體雙調/五十三字)
　　迎春樂　　　　　　　　　　　晏　殊
長安紫陌春歸早嚲垂楊染芳草被啼鶯語燕催清曉
正好夢頻驚覺　當此際青樓臨大道幽㑹處兩情多
少莫惜明珠百琲占取年長少
　菊花新
　　(又一體雙調/五十三字)
　　菊花新　　　　　　　　　　　杜安世
怎奈花殘又鶯老檻裏青梅數枝小新荷長池沼當晴
晝燕子聲鬧　亭䦨花綻顔色好風雨催催等閒開了
酒醒暗思量無箇事恁生煩惱
　上林春令
　　(又一體雙調/五十三字)
　　上林春令　　　　　　　　　　毛　滂
蝴蝶初翻簾繡萬玉女齊回舞袖落花飛絮濛濛長憶
著㶚橋别後　濃香斗帳自永漏任滿地月深雲厚夜
寒不近流蘇祗憐他後庭梅痩
　紅羅襖
　　(雙調五十三字作者無多以周邦彦一/調為正格換頭乖字上或添懷字者誤)
　　紅羅襖　　　　　　　　　　　周邦彦
畫燭尋歡去羸馬載愁歸念取酒東壚罇壘雖近采花
南圃蜂蝶須知　自分袂天闊鴻稀空乖夢約心期楚
客憶江籬筭宋玉未必為秋悲
　折桂令
　　(郤詵對䇿東堂自云桂林一枝後遂以登科為折/桂唐人詩中多用之調名本此雙調五十三字)
　　折桂令　　　　　　　　　　　倪　瓚
片帆輕水逺山長鴻鴈將來菊蕊初黄碧海鯨鯢蘭苕
翡翠風露鴛鴦　問音信何人諦當想情懷舊日風光
楊柳池塘隨處凋零無限思量
　戀繡衾
　　(雙調五十三字起七字句必用抝體其中間字句/長短皆歌聲頓挫處不可游移然宋人巳有不盡)
　　(遵者論調格則/不可不知也)
　　戀繡衾　　　　　　　　　　　蔣　捷
蒨金小袖花下行過橋亭倚樹聽鶯被柳線低縈鬢紺
雲垂釵鳳半横　紅薇影轉晴牎畫漾蘭心未到繡屛
奈一㸃春恨在青蛾彎處又生
　夜行船
　　(雙調五十三字與雨中花之别/名者逈别此本調之正格也)
　　夜行船　　　　　　　　　　　趙長卿
龜甲爐煙輕裊簾櫳靜乳鶯啼曉拂掠新妝時宜頭面
繡草冠兒小　衫子揉藍初著了身材稱就中恰好手
撚雙紈菱花重照帶朶宜男草
　天下樂
　　(雙調五十三/字他無作者)
　　天下樂　　　　　　　　　　　楊无咎
雪後雨兒雨後雪鎮日價長不歇今番為寒忒太切和
天地也來厮彆　睡不著身心自暗攧况味憑誰説枕
衾冷得渾似鐵祗心頭些箇熱
　鬢邊華
　　(雙調五/十三字)
　　鬢邊華　　　　　　　　　　　無名氏
小梅香細豔淺過楚岸尊前偶見愛閒澹天與精神青
鬢開人醉眼　如今抛擲經春恨不見芳枝寄逺向心
上誰解相思頼長對妝樓粉面
　茶瓶兒
　　(雙調五/十三字)
　　茶瓶兒　　　　　　　　　(宋媛/)梁意娘
滿地落花鋪繡麗色著人如酒曉鶯牎外啼楊柳愁不
奈兩睂頻皺　關山杳音信悄那堪是當年時候盟言
辜負知多少對好景頓成消痩
　恨懽遲
　　(雙調五十三字較恨春遲既多一/字句法又别合為一體者誤也)
　　恨懽遲　　　　　　　　　　　無名氏
澹薄情懷淺綴臙脂獨占江梅最好是嚴凝苦寒天氣
却是開時　也不許桃杏鬭妍媸也不許霜雪相欺又
只恐誰家一聲長笛落盡南枝
　浪淘沙
　　(又一體或加令字/雙調五十三字)
　　浪淘沙　　　　　　　　　　　柳　永
有一箇人人飛燕精神急鏘環佩上華裀促拍盡隨紅
袖舉風柳腰身　簌簌輕裙妙盡尖新曲終獨立斂香
塵應是四肢嬌困也睂黛雙顰
　　前調(又一體/琴)　　　　　　　　　李之儀
霞巻雲舒月澹星疎摩徽轉軫不曾虚彈到當時留意
處誰是相如　魂斷酒家壚路隔雲衢舞鸞鏡裏早妝
初擬學畫睂張内史略借工夫
　望江南
　　(雙調五十四字即從單調加一疉也或合/李煜二詞上下分韻遂謂有又一體者非)
　　望江南　　　　　　　　　　　吕　巖
瑶池上瑞霧靄羣仙素練金童鏘鳳板青衣玉女嘯鸞
絃身在大羅天　沉醉處縹緲玉京山唱徹歩虚清燕
罷不知今夕是何年海水又桑田
　　前調　　　　　　　　　　　　王　琪
江南柳煙穗拂人輕愁黛空長描不似舞腰雖痩學難
成天意與風情　攀折處離恨幾時平已縱柔條縈客
棹更飛狂絮撲旗亭三月亂鶯聲
　　前調　　　　　　　　　　　　王　琪
江南雨風送滿長川碧瓦煙昏沉柳岸紅綃香潤入梅
天飄灑正瀟然　朝與暮長在楚峰前寒夜愁歌金帶
枕暮江深閉朩蘭船煙浪逺相連
　　前調　　　　　　　　　　　　王　琪
江南岸雲樹半晴陰帆去帆來天亦老潮生潮落日還
沉南北别離心　興廢事千古一沾襟山下孤煙漁市
曉柳邊疎雨酒家深行客莫登臨
　　前調　　　　　　　　　　　　王　琪
江南竹淸潤絶纖埃深徑欲留雙鳳宿後庭偏映小桃
開風月影徘徊　寒玉痩霜霰信相催粉涙空留妝㸃
在羊車曾傍翠枝來龍笛莫輕裁
　　前調　　　　　　　　　　　　王　琪
江南草如種復如描深映落花鶯舌亂緑迷南浦客魂
消日日鬭靑袍　風欲轉柔態不勝嬌逺翠天涯經夜
雨冷㾗沙上帶昏潮誰夢與蘭苕
　　前調　　　　　　　　　　　　王　琪
江南水江路轉平沙雨霽髙煙收素練風晴細浪吐寒
花迢遞送星槎　名利客飄泊未還家西塞山前漁唱
逺洞庭波上鴈行斜征棹宿天涯
　　前調　　　　　　　　　　　　王　琪
江南月淸夜滿西樓雲葉開時冰吐檻浪花深處玉沉
鈎圓缺幾時休　星漢迥風露入新秋丹桂不知揺落
恨素娥應信别離愁天上共悠悠
　　前調　　　　　　　　　　　　王　琪
江南酒何處味偏濃醉臥春風深巷裏曉尋香斾小橋
東竹葉滿金鍾　檀板奏人面粉生紅靑杏黄梅朱閣
上鰣魚苦笋玉盤中酩酊任愁攻
　　前調　　　　　　　　　　　　王　琪
江南雪輕素翦雲端瓊樹忽驚春意早梅花偏覺曉香
寒飛盞遞淸歡　蟾玉迥淸夜好重看謝女聮詩吟翠
幙子猷乘興泛平瀾空惜舞英殘
　　前調　　　　　　　　　　　　王　琪
江南燕輕颺繡簾風二月池塘新社過六朝宫殿舊巢
空頡頏恣西東　王謝宅曾入綺堂中煙徑落花飛逺
逺曉牎驚夢語匆匆偏占杏園紅
　　前調　　　　　　　　　　　　韓　琦
安陽好形勢魏西州曼衍山川環故國昇平歌吹沸南
樓和氣鎮飛浮　籠畫陌喬朩幾春秋花外軒牎排逺
岫竹間門巷帶長流風物更淸幽
　　前調　　　　　　　　　　　　歐陽修
江南蝶斜日一雙雙身似何郎曾傅粉心如韓壽愛偷
香天賦與輕狂　微雨後薄翅膩煙光纔伴遊蜂來小
院又隨飛絮過東牆長是為花忙
　　前調(與龍/靚)　　　　　　　　　　張　先
靑樓宴靚女薦瑶杯一曲白雲江月滿際天拖練夜潮
來人物悞瑶臺　醺醺酒輕拂上雙腮媚臉已非朱淡
粉香紅全勝雪籠梅標格外風埃
　　前調　　　　　　　　　　　　蘇　軾
春未老風細柳斜斜試上超然臺上㸔半壕春水一城
花煙雨暗千家　寒食後酒醒却咨嗟休對故人思故
國且將新火試新茶詩酒趁年華
　　前調　　　　　　　　　　　　蘇　軾
春巳老春服幾時成曲水浪低蕉葉穩舞雩風軟苧羅
輕酣咏樂昇平　微雨過何處不催耕百舌無言桃李
盡柘枝深處鵓鴣鳴春色屬蕪靑
　　前調　　　　　　　　　　　　謝　逸
臨川好柳岸轉平沙門外澄江丞相宅壇邊喬朩列仙
家春到滿城花　行樂處舞袖巻輕紗漫摘靑梅嘗煮
酒旋煎白雪試新茶明月上簷牙
　　前調　　　　　　　　　　　　謝　逸
臨川好山影碧波揺魚躍冰池飛玉尺雲横石嶺拂鮫
綃髙樹竹蕭蕭　寒食近湖水緑平橋繁杏梢頭張錦
斾垂楊陰裏繫蘭橈邀客解金貂
　　前調　　　　　　　　　　　　周邦彦
歌席上無頼是横波寳髻玲瓏欹玉燕繡巾柔膩掩香
羅人好自宜多　無箇事因甚歛雙蛾淺澹梳妝疑見
畫惺忪言語勝聞歌何况會婆娑
　　前調　　　　　　　　　　　　周邦彦
遊妓散獨自繞回堤芳草懷煙迷水曲密雲銜雨暗城
西九陌未霑泥　桃李下春晩自成蹊牆外見花尋路
轉柳隂行馬過鶯啼無處不悽悽
　　前調　　　　　　　　　　　　王安中
安陽好物外占天平疊疊挼藍煙岫色淙淙鳴玉曉溪
聲仙路馭風行　松徑轉丹碧照飛甍金界花開常爛
漫雲根石秀小崢嶸幽事不勝淸
　　前調　　　　　　　　　　　　王安中
安陽好負郭相君園緑野移春花自老平泉醒酒石空
存月館對風軒　人選勝幽徑破苔㾗擁砌翠筠侵坐
冷穿亭玉溜落池喧歸意黯重門
　　前調　　　　　　　　　　　　王安中
安陽好曲水似山陰咽咽淸泉岩溜細彎彎碧甃篆㾗
深永晝坐披襟　紅袖小歌扇畫泥金鴨緑波隨雙葉
轉鵝黄酒到十分斟重聽繞梁音
　　前調　　　　　　　　　　　　王安中
安陽好耆舊迹依然醉白垂楊低掠水延松髙桂老參
天曾映兩貂蟬　王謝族蘭玉秀當年畫隼朱輪人繼
踵丹臺碧落世多賢簪紱看家傳
　　前調　　　　　　　　　　　　向子諲
微雨過庭院靜無塵天上秋期明日是人間月影十分
淸真不負佳辰　稱壽處香霧繞花身玉兎已成千歳
藥桂花更與一枝新喜氣滿重闉
　　前調(霜天/有感)　　　　　　　　　　趙長卿
山又水雲岫插峰巒斷鴈飛時霜月冷亂鴉啼處日銜
山疑在畫圗間　金烏轉遊子損朱顏别淚盈襟雙袖
濕春心不放畫睂閒此去幾時還
　　前調(池陽/道中)　　　　　　　　　　李　綱
歸去好迂騎過江鄉茅店雞聲寒逗月板橋人跡曉凝
霜一望楚天長　春信早山路野梅香映水酒帘斜颺
日隔林漁艇靜鳴榔杳杳下殘陽
　　前調　　　　　　　　　　　　李　綱
新閣就向日借淸光廣厦生風非吾志小牎容膝正相
當聊此傲羲皇　狨尾拂髙掛朩繩牀老病維摩誰問
疾散花天女為焚香恰好細商量
　　前調(去沙陽過/分水嶺)　　　　　　　　李　綱
征騎逺千里别沙陽泛碧齋傍凝翠閣棲雲寺裏印心
堂回首意茫茫　分水嶺煙雨正凄凉南望甌閩連海
嶠北歸呉越過江鄉極目暮雲長
　　前調　　　　　　　　　　　　李　綱
雲棹逺南浦緑波春日暖風和初解凍餌香竿裊好垂
綸一釣得金鱗　風乍起吹皺碧淵淪紅鱠斫來鮮更
美白醪酤得㫖兼醇一醉武陵人
　　前調　　　　　　　　　　　　李　綱
淸晝永幽致夏來多逺岸參差風颺柳平湖清淺露翻
荷移棹釣煙波　凉一霎飛雨灑輕蓑滿眼生涯千頃
浪放懷樂事一聲歌不醉欲如何
　　前調　　　　　　　　　　　　李　綱
江上雪獨立釣魚翁箬笠但聞冰散響蓑衣時振玉花
空圗畫若為工　雲水暮歸去逺煙中茅舍竹籬依小
嶼縮鯿圓鯽入輕籠歡笑有兒童
　　前調(張莭使/生辰)　　　　　　　　　楊无咎
鍾陵好嘉節慶元正瑞色潛將春共到台星遥映月初
升賢帥為時生　人意樂天宇亦清明淡薄梅腮嬌倚
暖依微柳眼喜窺晴和氣滿江城
　　前調　　　　　　　　　　　　張孝祥
朝元去深殿扣瑶鐘天近月明黄道靜參回斗轉碧霄
空身在九光中　風露下環珮響丁東玉案燒香縈翠
鳳松壇移影動蒼龍歸路海霞紅
　　前調　　　　　　　　　　　　程　垓
篷上雨篷底有人愁身在漢江東畔去不知家在錦江
頭煙水兩悠悠　吾老矣心事幾時休沉水熨香年似
日薄雲垂帳夏如秋安得小書舟
　　前調　　　　　　　　　　　　方千里
春色暮短艇檥長堤飛絮空隨花上下啼鶯占斷水東
西來往燕爭泥　桑柘緑歸去覓前蹊夜瓮酒香從蟻
鬬曉牎眠足任雞啼猶勝旅情悽
　　前調　　　　　　　　　　　　楊澤民
尋勝去驅馬上南堤信脚不知人逺近醉眠猶勸玉東
西歸帽任衝泥　春雨過農事在􁂁蹊野卉無名隨路
滿山禽著意傍人啼鼓角已悲悽
　　前調(賦畫臨/照女)　　　　　　　　　呉文英
衣白苧雪面墮愁鬟不識朝雲行雨處空隨春夢到人
間留向畫圖看　慵臨鏡流水洗花顔自織蒼煙湘淚
冷誰撈明月海波寒天澹霧漫漫
　　前調(茶/)　　　　　　　　　　　呉文英
松風逺鶯燕靜幽芳妝褪官梅人倦繡夢回春草日初
長瓷盌試新湯　笙歌斷情與絮悠颺石乳飛時離鳯
怨玉纖分處露花香人去月侵廊
　　前調　　　　　　　　　　　　呉文英
三月暮花落更情濃人去鞦韆閒掛月馬停楊柳倦嘶
風堤畔畫船空　厭厭醉長日小簾櫳宿燕夜歸銀燭
外啼鶯聲在緑隂中無處覓殘紅
　　前調　　　　　　　　　　　　陳允平
嬌灼灼聰雋在秋波六幅香帬拖細縠一鈎塵韤翦輕
羅春意動人多　臨寳鑑石黛拂修蛾燕子樓頭蝴蝶
夢桃花扇底竹枝歌楊柳月婆娑
　　前調　　　　　　　　　　　　陳允平
煙漠漠湖外緑楊堤滿地落花春雨後一簾飛絮夕陽
西梁燕落香泥　流水恨和淚入桃蹊鸚鵡洲邊鸚鵡
恨杜䳌枝上杜䳌啼歸思越悽悽
　　前調　　　　　　　　　　　　趙汝茪
簾不捲細雨熟櫻桃數㸃霽霞天又曉一痕凉月酒初
消風𦂳絮花髙　蕭閒處磨盡少年豪昨夢醉來騎白
鹿滿湖春水段家橋濯髮聽吹簫
　　前調　　　　　　　　　　　　汪元量
官舎悄坐到月西斜永夜角聲悲自語客心愁破更思
家南北各天涯　腸斷裂搔首一長嗟綺席象床寒玉
枕美人何處醉黄花和淚撚琵琶
　　前調　　　　　　　　　　　　無名氏
梅花好依約透春光記得佳人初睡起巧臨鸞鑑試新
妝粉面鬬瓊芳　江亭上遶樹嗅淸香擬把一枝傳信
去不知何處是蘭房獨自暗凄凉
　　前調　　　　　　　　　　　　僧　揮
成都好蠶市趁遨遊夜放笙歌喧紫陌春邀燈火上紅
樓車馬隘瀛洲　人散後繭館喜綢繆柳葉已饒燈黛
細桑條何似玉纖柔立馬看風流
　　前調　　　　　　　　　　　　劉　基
黄昏雨滴瀝四簷聲陡為衾裯添宿潤都來肺腑作愁
城惟覺寐難成　單棲鳥幾度繞枝鳴金獸有煙飛不
起玉蟲無燄翳還明誰識此時情
　　前調(送王虞卿/之京師)　　　　　　　　呉子孝
春欲暮把酒送君行雲裏鵷鸞新振羽江南煙樹逺含
情花外忽啼鶯　年正少淸望與才名共道文章終有
用玉堂金馬待登瀛相憶鳯凰城
　　前調(夜泊漢/江口)　　　　　　　　　張大烈
吟眺處江雨正霏霏九疉雲華蒼巘秀一川煙浪白鷗
飛此景十分竒　吟眺罷客思正依依拄杖尋詩雙屐
履扁舟垂釣一蓑衣此趣幾人知
　河傳
　　(又一體雙調/五十四字)
　　河傳　　　　　　　　　　　　顧　夐
燕颺晴景小牎屛暖鴛鴦交頸菱花掩却翠鬟攲慵整
海棠簾外影　繡幃香斷金鸂鶒無消息心事空相憶
倚東風春正濃愁紅淚㾗衣上重
　　前調(又一/體)　　　　　　　　　　顧　夐
棹舉舟去波光渺渺不知何處岸花汀草共依依雨微
鷓鴣相逐飛　天涯離恨江聲咽啼猿切此意向誰説
倚蘭橈獨無憀魂消小爐香欲焦
　　前調(又一/體)　　　　　　　　　　孫光憲
花落煙薄謝家池閣寂寞春深翠蛾輕歛意沉吟沾襟
無人知此心　玉爐香斷霜灰冷簾鋪影梁燕歸紅杏
晩來天空悄然孤眠枕檀雲髻偏
　江月晃重山
　　(此用西江月小重山兩調句法串合因以名/調凡調之以犯名者即此義雙調五十四字)
　　江月晃重山(初到嵩/山作)　　　　　　元好問
塞上秋風鼔角城頭落日旌旗少年鞍馬適相宜從軍
樂莫問所從誰　候騎纔通冀北先聲已動遼西歸期
猶及柳依依春閨月紅袖不須啼
　　前調(立春/四首)　　　　　　　　　　楊　愼
臘尾金杯灩灩春頭綵勝翩翩裁紅暈碧動嫣然風日
好偷眼豔陽天　一曲玉簫明月幾絃錦瑟華年故鄉
迢遞水雲連歸未得思發在花前
　　前調　　　　　　　　　　　　楊　慎
金馬九重恩譴碧雞二十春風江花江草每年同君不
見憔悴已成翁　白髮戴花休笑紫髯説劒猶雄欲箋
心事向天公賖美酒長醉玉壺中
　　前調　　　　　　　　　　　　楊　愼
屏翳烘雲靺鞨羲和敲日玻瓈韶風麗景畫橋西春色
早南國思黄鸝　瀟灑蕙樓菌閣繁華杏塢桃溪多情
楊柳露新荑堪一醉騎馬欲雞棲
　　前調　　　　　　　　　　　　楊　愼
龍馬山前草長螳螂川上花開霜天曉角報春回傳菜
手先進盪寒杯　金線絲絲染柳玉英片片熏梅流光
容易把人催吾老矣何日賦歸來
　　前調(立春/)　　　　　　　　　　張大烈
新翦釵頭綵勝開先爆竹轟雷土牛鞭動報春囘椒花
宴祝頌紫霞杯　百舌調歌上柳羣蜂吸氣尋梅韶華
淑景序中催知春早芽茁襯鮮苔
　南鄉子
　　(又一體一名減字南/鄉子雙調五十四字)
　　南鄉子　　　　　　　　　　　歐陽修
翠密紅繁水國凉生未是寒雨打荷花珠不定輕翻冷
潑鴛鴦錦翅斑　盡日凭䦨弄蕊拈花仔細看偷得褭
蹄新鑄様無端藏在紅房豔粉間
　　前調　　　　　　　　　　　　歐陽修
雨後斜陽細細風來細細香風定波平花映水休藏照
出輕盈半面妝　路隔秋江蓮子深深隱翠房意在蓮
心無問處難忘淚裛紅腮不記行
　　前調(秋懷/寄友)　　　　　　　　　　禇附鳳
忽地秋催又見黄花滿徑開箕踞科頭無箇事三杯林
下清風亦壯哉　何必徘徊收拾天涯宦跡囘藝圃自
存經濟意歸來贏得先生五柳栽
　　前調(美人/曉妝)　　　　　　　　　　卓人月
花影分明闖入紗牎上翠屛籠内鸚哥春夢醒低聲却
向牀頭喚玉人　俏髻盤成縹緲虛無雲氣清旭日熏
人如卯酒微醒重倚瑶琴眼倦撑
　　前調(荷花/)　　　　　　　　　　張大烈
水殿風凉一陣飄颻一陣香翠衣緑蓋擁霞光中藏沼
底鮮浮百媚妝　露滴輕黄透濕蓮心潤秀房蒂欲並
頭根未藕難忘錦袖啼紅淚幾行
　　前調(又一/體)　　　　　　　　　　張大烈
小立露臺寛扇撲流螢興未䦨隔牆歌韻振瓊珊撩撥
離情悶倚䦨　月圎人影單擺動花枝魂欲殘遥憶雙
星何日渡貪觀隔斷銀河不忍看
　戀繡衾
　　(又一體雙調/五十四字)
　　戀繡衾　　　　　　　　　　　陸　游
不惜貂裘換釣篷嗟時人誰識放翁歸棹借風輕穩數
聲聞林外暮鐘　幽棲莫笑蝸廬小有雲山煙水萬重
半世向丹靑看喜如今身在畫中
　　前調　　　　　　　　　　　　史逹祖
呉梅初試澗谷春夜幽幽江鴈呌雲人正在孤牎厎被
濃愁醺破醉魂　雨牎只剰殘燈影伴羅衣無限淚㾗
瘦骨怕紅緜冷説年時斗帳夜分
　　前調　　　　　　　　　　　　呉文英
頻摩書眼怯細文小牎隂天氣似昏獸爐㬉慵添困帶
茶煙微潤寳熏　少年驕馬西風冷舊春衫猶涴酒痕
夢不到棃花路斷長橋無限暮雲
　　前調　　　　　　　　　　　　陳允平
緗桃紅淺柳褪黄燕初來宫漏漸長任日轉花梢也倚
蘭屛猶未試妝　秦鸞舊曲無心理憶年時相傍采桑
聽緑樹嬌鶯囀一聲聲都是斷腸
　　前調　　　　　　　　　　　　陳允平
多情無語歛黛睂寄相思偏仗柳枝待折向尊前唱奈
東風吹作絮飛　歸來醉抱琵琶睡正酒醒香盡漏移
無頼是棃花夢被月明偏照翠帷
　　前調　　　　　　　　　　　　張　翥
醉鄉殘夢鶯喚醒見柳梢日影弄晴又誤了尋芳伴減
東風庭院笑聲　玉兒扶起仍嬌困索櫻桃花露解酲
縱病也心情好比别離滋味較輕
　月照梨花
　　(又一體雙調/五十四字)
　　月照棃花　　　　　　　　　　陸　游
霽景風軟煙江春漲小閣無人繡簾半上花外姊妹相
呼約摴蒱　修蛾忘了章臺樣細思一晌感事添惆悵
胸酥臂玉消減擬覓雙魚倩傳書
　　前調　　　　　　　　　　　　陸　游
悶已縈損那堪多病幾曲屏山伴人書靜梁燕催起猶
慵換熏籠　新愁舊恨何時盡漸凋緑鬢小雨知花信
芳箋寄與何處繡閣珠櫳柳陰中
　摘紅英
　　(又名擷芳詞雙/調五十四字)
　　摘紅英　　　　　　　　　　　無名氏
風揺蕩雨濛茸翠條柔弱花頭重春衫窄香肌濕記得
年時共伊曾摘　都如夢何曾共可憐孤似釵頭鳳關
山隔晩雲碧燕兒來也又無消息
　　前調(惜花/)　　　　　　　　　　張　翥
鶯聲寂鳩聲急柳陰一片棃花濕驚人困教人恨待到
平明海棠應盡　靑無力紅無跡殘香剰粉那禁得天
難準晴難穩晩風又起倚䦨怎忍
　　前調(早春/)　　　　　　　　　　李　鄂
潮頭白峰頭碧落梅香暗漁翁笠西風透東風驟待得
晴明鶯花時候　鶯聲澀花枝寂春來已蠟看山屐山
如舊春如繡層樓望處蒼寒紅痩
　端正好
　　(一名於中好即杏花天之又一/體亦名杏花風雙調五十四字)
　　端正好　　　　　　　　　　　杜安世
檻菊愁煙霑秋露天微冷雙燕辭去月明空照别離苦
透素光穿朱戸　夜來西風彫寒樹凭䦨望迢遥長路
花箋寫就此情緒待寄與知何處
　　前調　　　　　　　　　　　　杜安世
毎遇春來長如病玉容痩薄妝相稱雙歡未久成孤冷
奈厚約全無定　衆禽啾唧聲愁聽相思事多少春恨
孤眠帳外銀釭耿透一㸃爐煙暝
　　前調　　　　　　　　　　　　杜安世
露落風髙桐葉墜小庭院秋凉佳氣蘭堂聚飲華筵啓
罷令曲呈珠綴　晩天行雨凝香袂新聲内分明心意
玉爐初噴檀煙起斂愁在雙蛾翠
　　前調　　　　　　　　　　　　杜安世
野禽林棲啾唧語閒庭院殘陽將暮蘭堂靜悄珠簾窣
想玉人歸何處　喜鵲幾回空無據愁都在雙睂頭聚
凄凉方感孤鴛侣對夜永成愁緒
　　前調　　　　　　　　　　　　趙長卿
乍凉淅淅風生幕人獨在朱䦨翠閣吹簫信杳爐香薄
睂上新愁又覺　從前事擬將拚却夢不斷花梢柳萼
一杯睡起誰同酌斜日陰陰轉角
　　前調　　　　　　　　　　　　朱敦儒
淺靑庭院東風曉細雨打鴛鴦寒峭花光望見秋千了
無路踏靑鬭草　人别後碧雲信杳對佳景愁多歡少
等他燕子傳音耗紅杏開時未到
　　前調　　　　　　　　　　　　楊无咎
牆頭豔杏花初試遶珍叢細挼紅蕊欲知占盡春明媚
悄無意看桃李　持杯準擬花前醉早一葉兩葉飛墜
晩來旋旋深無地更聽得東風起
　　前調　　　　　　　　　　　　楊无咎
濺濺不住淚流素憶曾記碧桃紅露别來寂寞朝還暮
恨遮斷當時路　仙家豈解空相誤嗟塵世自難知處
而今重與春為主儘浪蕊浮花妒
　　前調(清明/)　　　　　　　　　　辛棄疾
軟波拖碧蒲芽短畫樓外花晴柳暖今年自是淸明晩
便覺芳情較嬾　春衫痩東風翦翦過花塢香吹醉面
歸來立馬斜陽岸隔岸歌聲一片
　　前調　　　　　　　　　　　　辛棄疾
病來自是於春嬾但别院笙歌一片蛛絲網徧玻瓈盞
更問舞裙歌扇　有多少鶯愁蝶怨任夢裏春歸不管
楊花也笑人情淺故故沾衣撲面
　　前調　　　　　　　　　　　　辛棄疾
牡丹昨夜方開徧畢竟是今年春晩荼䕷付與薫風管
燕子忙時鶯嬾　多病起日長人倦不待到酒䦨歌散
甫能得見茶甌面却早安排腸斷
　　前調　　　　　　　　　　　　趙彦端
風韶雨潤催花候歎無限年年常有桃蹊杏陌相期久
一為東君試手　匆匆去那人信否襟淚漬粉香依舊
單衣煮酒重來後好與看承人痩
　　前調　　　　　　　　　　　　吳禮之
悶來凭得䦨干暖自手引朱簾髙捲桃花半露胭脂面
芳草如茵乍展　煙光散湖光瀲灩映緑柳黄鸝巧囀
遥山好似宫睂淺人比遥山更逺
　　前調　　　　　　　　　　　　髙觀國
霽煙消處寒猶嫰乍門巷愔愔晝永池塘夢草魂初醒
秀句吟春未穩　仙源阻春風痩損又燕子來無芳信
小桃也自知人恨滿面羞紅難問
　　前調　　　　　　　　　　　　髙觀國
逺山學得修睂翠看睂展春愁無際雨痕半濕東風外
不管棃花有淚　西園路靑鞵暗記怕行入秋千徑裏
一春多少相思意説與新來燕子
　　前調(題杏花春禽/扇面挂軸)　　　　　　　髙觀國
花凝露濕臙脂透是綵筆丹靑染就粉綃帊入班姬手
舒巻淸寒時候　春禽靜來窺晴晝閒冷落芳心知否
不愁院宇東風驟日日嬌紅如舊
　　前調(杏花/)　　　　　　　　　　髙觀國
玉壇消息春寒淺露紅玉嬌生靚豔小憐鬢濕臙脂染
只隔粉牆相見　花陰外故家夢逺想未識鶯鶯燕燕
飄零翠徑紅千㸃桃李春風已晩
　　前調(淸明/)　　　　　　　　　　史逹祖
細風微月垂楊院記年少春愁一㸃棲鶯未覺花梢顫
踏損殘紅幾片　長安共日邊近逺况老少芳情漸減
屛山幾夜春寒淺却怕因而夢見
　　前調　　　　　　　　　　　　史逹祖
古城官道花如霰便恰限花間再見雙睂最現愁深淺
隔雨春山兩㸃　回頭但垂楊帶苑想今夜銅駞夢逺
行人去了鶯聲怨此度關心未免
　　前調　　　　　　　　　　　　汪　莘
殘雪林塘春意淺倚碧玉䦨干日晩霞天五色明如翦
上有新蟾占斷　從别後水遥山逺倩説與天台劉阮
方壺只有梅花伴不似桃花庭院
　　前調　　　　　　　　　　　　汪　莘
美人家在東南住每惆悵江南日暮白蘋洲畔花無數
還憶瀟湘風度　幸自是斷腸無處怎強作鶯聲燕語
東風占斷秦箏柱也逐落花歸去
　　前調(詠湯/)　　　　　　　　　　吳文英
蠻薑荳䓻相思味筭却在春風舌厎江淸愛與消殘醉
憔悴文園病起　停嘶騎歌睂送意記曉色東城夢裏
紫檀暈淺香波細腸斷垂楊小市
　　前調　　　　　　　　　　　　吳文英
鬢稜初翦玉纖弱早春入屛山四角少年買困成歡謔
人在濃香繡幄　霜絲換梅殘夢覺夜寒重長安紫陌
東風入戸先情薄吹老燈花半萼
　　前調(莫愁/)　　　　　　　　　　周　密
瑞雲盤翠侵宫額睂柳嫩不禁愁積返魂誰染東風筆
寫出郢中春色　人去後垂楊自碧歌舞夢欲尋無迹
愁隨兩槳江南北日暮石城風急
　　前調(昭君/)　　　　　　　　　　周　密
漢宫乍出慵梳掠關月冷玉沙飛幕龍香繞指春風弱
一曲哀絃漫托　君恩重空憐命薄靑塜逺幾番花落
丹靑自是難描摸不是當年畫錯
　　前調　　　　　　　　　　　　周　密
金池瓊苑曾經醉是多少紅情緑意東風一枕遊仙去
換却鶯花人世　漸暮色鴉聲四起正愁滿香溝流水
一色柳煙三十里為問春歸那裏
　　前調(賦疎/杏)　　　　　　　　　　張　炎
湘羅幾翦黏新巧似過雨臙脂全少不教枝上春痕鬧
都被海棠分了　帶柳色愁睂暗惱漫遥指孤村路杳
深巷明朝休起早空等賣花人到
　　前調　　　　　　　　　　　　石孝友
把杯莫唱陽關曲行客去居人恨跼屛山似展江如簇
不見樽前醉玉　鵑啼處怨聲裂竹問後夜蘭舟那宿
帛書難繫征鴻足腸斷絃孤怎續
　　前調　　　　　　　　　　　　江　開
謝娘庭院通芳徑四無人花梢轉影幾番心事無憑準
等得青春過盡　秋千下佳期又近筭畢竟沉吟未穩
不成又是教人恨待倩楊花去問
　　前調　　　　　　　　　　　　李萊老
年時中酒風流病正雨暗蘼蕪深徑人家寒食煙初禁
狼藉棃花雪影　西湖夢紅沉翠冷記舞板歌裙厮趁
斜陽苦與黄昏近生怕畫船歸盡
　　前調(半硯/)　　　　　　　　(明妓/)楊　宛
　光凝棐几秋牎曉正墨影香浮繚繞天留一半心多少
　只恐文章懊惱　休回首玉樓信杳靈鬼笑頑仙怎了
　從今檢㸃中書考辜負銅臺人老
　
　
　
　
　
　
　
　
　
　
　
　
御選歴代詩餘巻二十五
　欽定四庫全書
御選歴代詩餘巻二十六目録(五十/四字)
　　　臨江仙
　　　　和凝
　　　留春令(又一體/)
　　　　黄庭堅
　　　朩蘭花(又一體/)
　　　　魏承班
　　　玊䦨干
　　　　杜安世
　　　惜雙雙
　　　　張先
　　　憶王孫(又一體/)
　　　　周紫芝
　　　茶瓶兒(又一體/)
　　　　趙彦端
　　三字令(又一體/)
　　　向子諲
　　紅牎睡(又一體/)
　　　無名氏
　　南鄉一翦梅
　　　虞集
　　鸚鵡曲
　　　馮子振(三首/)
　　金錯刀
　　　馮延巳
　　金鳳鈎
　　　晁補之
　　雨中花(又一體/)
　　　劉一止
　　　趙長卿
　　　程垓(二首/)
　　前調(又一體/)
　　　吳子孝
　　南歌子(又一體/)
　　　周邦彦
　　　楊元咎(二首/)
　　青門引(又一體/)
　　　吳子孝
　　浪淘沙(又一體/)
　　　南唐李煜(二首/)
　　　歐陽修(三首/)
　　　王安石
　　　晏幾道(四首/)
　　　張先
　　　賀鑄
　　　毛滂
　　　葛勝仲(二首/)
　　　周紫芝(二首/)
　　　謝逸
　　　呂渭老
　　　趙師侠(三首/)
　　　趙長卿
　　　朱敦儒
　　　康與之(二首/)
　　　曽覿
　　　侯寘
　　　辛棄疾(二首/)
　　　范成大
　　　陳三聘
　　　葛立方
　　　程垓
　　　吳琚
　　　陸游
　　　謝懋
　　　李洪
　　　王炎
　　　毛幵
　　　髙觀國
　　　史達祖(二首/)
　　　張榘(四首/)
　　　洪瑹
　　　黄昇(二首/)
　　　吳文英(二首/)
　　　蔣捷
　　　周密(二首/)
　　　張炎(六首/)
　　　韓疁(二首/)
　　　趙旭
　　　鄧剡
　　　李振祖
　　　李萊老(二首/)
　　　李彭老
　　　尚希尹
　　　僧徳洪
　　　李清照(二首/)
　　　鄭氏
　　　金淑柔
　　　幼卿
　　　玊英
　　　段成已
　　　元好問(二首/)
　　　白樸
　　　蕭漢傑
　　　張翥
　　　劉基(三首/)
　　　　吳子孝(四首/)
　　　　楊愼(二首/)
　　　　顧同應
　　　　李攀龍
　　　　錢繼章(二首/)
　　　　張大烈
　　　　陳子龍
　　　　王泰際
　　　　沈宗堢
　　　　劉氏
　　　　葉小鸞
　　　　端淑卿
　　　　楊宛
　
　
御選歴代詩餘巻二十六目録
　欽定四庫全書
御選歴代詩餘巻二十六(五十/四字)
司經局洗馬掌局事兼翰林院修撰加二級(臣/)王奕清奉
㫖校刋
　　臨江仙
　　　(雙調五/十四字)
　　　臨江仙　　　　　　　　　　　和　凝
　海棠香老春江晩小樓霧縠空濛翠鬟初出繡簾中麝
　煙鸞珮惹蘋風　碾玊釵揺鸂鶒顫雪肌雲鬢將融含
　情遥指碧波東越王臺殿蓼花紅
　　留春令
　　　(又一體雙調/五十四字)
　　　留春令　　　　　　　　　　　黄庭堅
　江南一鴈横秋水歎咫尺斷行千里回文機上字縱横
　欲寄逺憑誰是　謝客池塘春都未微微動短牆桃李
　半陰纔㬉却清寒是痩損人天氣
　朩蘭花
　　(又一體雙調/五十四字)
　　朩蘭花　　　　　　　　　　　魏承班
小芙蓉香旖旎碧玊堂深清似水閉寳匣掩金鋪倚屏
拖袖愁如醉　遲遲好景煙花媚曲渚鴛鴦眠錦翅凝
然愁望静相思一雙笑靨嚬香蕊
　玊䦨干
　　(雙調五/十四字)
　　玊䦨干　　　　　　　　　　　杜安丗
珠簾捲春殘景小雨牡丹零盡庭軒悄悄燕髙飛風飄
絮緑苔暗浸　欲將幽恨傳愁信想後期今無憑定幾
回獨睡不思量還悠悠夢裏尋趁
　惜雙雙
　　(雙調五十四字與惜分/飛又一體之別名不同)
　　惜雙雙　　　　　　　　　　　張　先
城上層樓天邊路殘照裏平蕪緑樹傷逺更惜春暮有
人還在髙髙處　斷夢歸雲經日去無計使哀絃寄語
相望恨不相遇倚橋臨水誰家住
　憶王孫
　　(又一體亦名怨王/孫雙調五十四字)
　　憶王孫　　　　　　　　　　　周紫芝
梅子青時春洊老紅滿地落花誰埽舊年池館不歸來
又緑盡今年草　思量千里鄉關道山共水幾時得到
杜鵑只解怨殘春也不管人煩惱
　茶瓶兒
　　(又一體雙調/五十四字)
　　茶瓶兒　　　　　　　　　　　趙彦端
淡月華燈春夜送東風柳煙梅麝寳釵宫髻連驕馬似
記得帝城遊冶　悦親戚之情話况溪山坐中如畫凌
波微步人歸也看酒醒鳳鸞誰跨
　三字令
　　(又一體雙調/五十四字)
　　三字令　　　　　　　　　　　向子諲
春盡日雨餘時紅簌簌緑漪漪花滿地水平池煙光裏
雲影上畫船移　文鴛並白鷺飛歌韻響酒行遲將我
意入新詩春欲去留且住莫敎歸
　紅牎睡
　　(又一體雙調/五十四字)
　　紅牎睡　　　　　　　　　　　無名氏
簾日烘花花影亂人未起戀鳳衾紅軟驚回香夢蘭情
倦怪金衣頻囀　玊笋芽挼雙媚眼尋釵股攲鬟淺攏
重袿正暖翡幃低揭漏篝煙一半
　南鄉一翦梅
　　(雙調五十四字亦是/合二調為一調也)
　　南鄉一翦梅　　　　　　　　　虞　集
南阜小亭臺薄有山花取次開寄語多情熊少府晴也
須來雨也須來　隨意且銜杯莫惜春衣坐緑苔若待
明朝風雨過人在天涯春在天涯
　鸚鵡曲
　　(雙調五十四字或以馮子振後二首另名黒漆弩/分二體今觀三詞止小有異同且皆和韻則知為)
　　(一調無/疑也)
　　鸚鵡曲(和白旡/咎韻)　　　　　　　　馮子振
巍峩峰頂移家住旦暮見上下樵父爛柯時樹老無花
葉葉枝枝風雨　故人曽喚我歸來却道不如休去指
門前萬疉青山是不費青蚨買處
　　前調(錢塘/初夏)　　　　　　　　　　馮子振
錢塘江上親曽住司馬槱不是村父縷金衣唱徹流年
幾陣紗牎梅雨　夢回時不見犀梳燕子又銜春去便
人間月缺花殘是小小香魂斷處
　　前調　　　　　　　　　　　　馮子振
長繩難繫虛名住傾濁酒好勸鄰父草庭前矮樹當門
畫出輕煙疎雨　看燕南陌上紅塵馬耳北風吹去一
年年月夜花朝自占取溪山好處
　金錯刀
　　(一名醉瑶瑟亦名步/虛詞雙調五十四字)
　　金錯刀　　　　　　　　　　　馮延已
日融融草芊芊黄鶯求友啼林前栁條裊裊拖金線花
蕊茸茸簇錦氊　鳩逐婦燕穿簾狂蜂浪蝶相翩翩春
光堪賞還堪玩惱煞東風悞少年
　金鳳鈎
　　(雙調五/十四字)
　　金鳳鈎　　　　　　　　　　　晁補之
雪晴閒步花畔試屈指早春將半櫻桃枝上最先到却
恨小梅芳淺　忽驚拂水雙來燕暗自憶故人猶逺一
分風雨占春愁一來又對花腸斷
　雨中花
　　(又一體或多令字雙調五十四字與五十四字夜/行船句法無殊平仄小別故亦名夜行船之又一)
　　(體/也)
　　雨中花　　　　　　　　　　　劉一止
十頃疎梅開半就折芳條嫩香滿袖今度何郎尊前疑
怪花共人俱痩　側側輕寒吹散酒髙城近怕聽更漏
可惜溪橋月明風露長是人歸後
　　前調　　　　　　　　　　　　趙長卿
短棹輕舟排辦了歌聲斷晩霞殘照紅蓼陂頭綠楊堤
外離恨知多少　别後莫敎音信杳歎光陰自來堪笑
畫角譙門槐溪歸路正是楚天曉
　　前調　　　　　　　　　　　　程　垓
聞説海棠開盡了怎生得夜來一笑顰緑枝頭落紅㸃
裏問有愁多少　小院閉門春悄悄禁不得痩腰如嫋
豆蔻濃時酴醿開處試把菱花照
　　前調　　　　　　　　　　　　程　垓
舊日愛花心未了緊消得花時一笑幾日春寒連宵雨
悶不道幽歡少　記得去年深院悄梁畔一枝香嫋嫋
説與西樓後來明月莫把棃花照
　　前調(又一/體)　　　　　　　　　　吳子孝
池上輕雷遥動埽炎暑天邊雲重蘭堂夜宴酒初斟雨
把新凉相送　檀板朱絃聊一弄聲窈窕塵飛髙棟須
㬰雨散風敲竹看玊盌蔗漿寒凍
　南歌子
　　(又一體雙調/五十四字)
　　南歌子　　　　　　　　　　　周邦彦
膩頸凝酥白輕衫淡粉紅碧油凉氣透簾櫳指㸃庭花
低影雲母屏風　恨逐瑶琴寫書勞玊指封等閒贏得
痩儀容何事不敎雲雨略下巫峰
　　前調　　　　　　　　　　　　楊无咎
小雨疎疎過長江滚滚流落霞殘照晩明樓又是一番
重午身寄南州　羅綺紛香陌魚龍漾彩舟不堪回首
鳳池頭誰道於今霜鬢猶自淹留
　　前調　　　　　　　　　　　　楊无咎
波静明如染山光翠欲流晩來乘興上妝樓樓外誰歌
新唱知有黄州　擬泛銀河浪聊乘藕葉舟蓬山應是
隱鰲頭借問謫仙何在今為誰留
　青門引
　　(又一體雙調/五十四字)
　　青門引　　　　　　　　　　　吳子孝
花發如花信不奈雨狂風横一枝紅色正鮮妍春容可
愛愛極翻成困　飄零容易添新恨對酒閒評論不如
松菊傲霜凌雪年年無恙留三徑
　浪淘沙
　　(又一體一名賣花聲一名過龍/門一名曲入冥雙調五十四字)
　　浪淘沙　　　　　　　　　　南唐李煜
簾外雨潺潺春意䦨珊羅衾不耐五更寒夢裏不知身
是客一晌貪歡　獨自莫凭䦨無限江山別時容易見
時難流水落花春去也天上人間
　　前調　　　　　　　　　　　南唐李煜
往事只堪哀對景難排秋風庭院蘚侵階一桁珠簾閒
不巻終日誰來　金劒已沉埋壯氣蒿萊晚凉天淨月
華開想得玊樓瑶殿影空照秦淮
　　前調　　　　　　　　　　　　歐陽修
把酒祝東風且共從容垂楊紫陌洛城東總是當時攜
手處遊徧芳叢　聚散苦匆匆此恨無窮今年花勝去
年紅料得明年花更好知與誰同
　　前調　　　　　　　　　　　　歐陽修
花外倒金翹飲散無憀柔桑蔽日柳迷條此地年時曽
一醉還是春朝　今日舉輕橈㠶影飄飄長亭回首短
亭遥過盡長亭人更逺特地魂消
　　前調　　　　　　　　　　　　歐陽修
萬恨共緜緜舊約前歡桃花溪畔柳陰間幾度日髙春
睡重繡户深關　樓外夕陽閒獨自凭䦨一重水隔一
重山水闊山髙人不見有淚無言
　　前調　　　　　　　　　　　　王安石
伊呂兩衰翁歴徧窮通一為釣叟一耕農假使當時俱
不遇老了英雄　湯武一相逢風虎雲龍興王只在笑
談中及至而今千載下誰與爭功
　　前調　　　　　　　　　　　　晏幾道
髙閣對横塘新燕年光柳花殘夢隔瀟湘緑浦歸㠶看
不見還是斜陽　一笑解愁腸人㑹蛾妝藕絲衫袖鬱
金香曵雪牽雲留客醉且伴春狂
　　前調　　　　　　　　　　　　晏幾道
小緑間長紅露蕊煙叢花開花落昔年同惟恨花前攜
手處往事成空　山逺水重重一笑難逢已拚長在别
離中霜鬢知他從此去幾度春風
　　前調　　　　　　　　　　　　晏幾道
麗曲醉思仙十二哀絃穠蛾疉柳臉紅蓮多少雨條煙
葉恨紅淚離筵　行子惜流年鶗鴂枝邊呉堤春水檥
蘭船南去北來今漸老難負尊前
　　前調　　　　　　　　　　　　晏幾道
翠幕綺筵張淑景難忘陽關聲巧遶雕梁美酒十分誰
與共玊指持觴　曉枕夢髙唐略話衷腸小山池院竹
風凉明夜月圓簾四捲今夜思量
　　前調　　　　　　　　　　　　張　先
腸斷送韶華為惜楊花雪毬揺曵逐風斜容易著人容
易去飛過誰家　聚散苦咨嗟無計留他行人灑淚滴
流霞今日畫堂歌舞地明日天涯
　　前調　　　　　　　　　　　　賀　鑄
一葉忽驚秋分付東流殷勤為過白蘋洲洲上小樓簾
半捲應認歸舟　回首戀朋游迹去心留歌塵蕭散楚
雲收惟有尊前曽見月相伴人愁
　　前調　　　　　　　　　　　　毛　滂
深院繡簾垂前日春歸畫橋楊柳弄煙霏池面東風先
解凍龜上漣漪　酒瀲玊東西香暖狻猊逺山鬱秀入
雙睂待看碧桃花爛漫春日遲遲
　　前調　　　　　　　　　　　　葛勝仲
步屧對東風細探春工百花堂下牡丹叢莫恨使君來
便去不見鞓紅　霧眼一衰翁無意芳穠年來結習已
成空寄語國香雕檻裏好為人容
　　前調(賞菊/)　　　　　　　　　　葛勝仲
我愛菊花枝浥露偏宜旋移佳種一年期照眼黄金三
徑爛可但東籬　秋老摘花吹敢恨開遲只愁一夜便
香衰待插滿頭年大也且泛芳巵
　　前調(除夜/)　　　　　　　　　　周紫芝
江上送年歸還似年時屠蘇休恨到君遲覓得醉鄉無
事處莫放愁知　紅灺一燈垂應笑人衰鶴長鳬短怨
他誰明日江樓春到也且醉南枝
　　前調　　　　　　　　　　　　周紫芝
落日在䦨干風滿晴川坐來髙浪擁銀山白鷺欲棲飛
不下却入蒼煙　千里水雲寒正繞煙鬟拍浮須要酒
杯寛天與吾曹供一醉不是人間
　　前調　　　　　　　　　　　　謝　逸
料峭小桃風凝淡春容寳燈山列半天中麗服靚妝攜
手處笑語匆匆　酒滴小槽紅一飲千鍾銅壺擎燭絳
紗籠歸去笙歌喧院落月照簾櫳
　　前調　　　　　　　　　　　　吕渭老
纖指捧琉璃莫惜重持自離閬苑失回期門掩東風桃
著子簾影遲遲　樓上正横箆荷氣沾衣誰將名玊碾
花枝不比尋常紅與紫取次芳菲
　　前調(杏花/)　　　　　　　　　　趙師俠
絳萼襯輕紅綴簇玲瓏夭桃繁李一時同獨向枝頭春
意鬧嬌倚東風　飛片入簾櫳粉淡香濃鳳簫聲斷月
明中只恐明朝風雨惡燕嘴泥融
　　前調(桃花/)　　　　　　　　　　趙師俠
桃萼正芳菲初占春時蒸霞燦錦望中迷斜出繁枝臨
曲沼鸞鑑妝遲　蜂蝶正相依天氣融怡空敎追憶武
陵溪片片漫隨流水去風暖煙霏
　　前調(栁/)　　　　　　　　　　　趙師俠
揺曵萬絲風輕染煙濃鵝黄初褪緑茸茸雨洗雲嬌春
向晩雪絮空濛　車馬灞橋中別緒匆匆只知攀折怨
西東不道曉風殘月岸離恨無窮
　　前調　　　　　　　　　　　　趙長卿
緑樹囀鳴禽已是春深楊花庭院日陰陰簾外飛來雙
語燕不寄歸音　舊事嬾追尋空惹芳心天涯消息逺
沉沉記得年時中酒後直至而今
　　前調　　　　　　　　　　　　朱敦儒
風約雨横江秋滿篷牎箇中物色儘凄凉更是行人行
未得猶繫歸艎　擁被換殘香黄巻堆牀開愁展恨翦
思量伊是浮雲儂是夢休問家鄉
　　前調　　　　　　　　　　　　康與之
蹙損逺山睂幽怨誰知羅衾滴盡淚臙脂夜過春寒愁
未起門外鴉啼　惆悵阻佳期人在天涯東風頻動小
桃枝正是銷魂時候也撩亂花飛
　　前調　　　　　　　　　　　　康與之
愁撚斷釵金逺信沉沉秦箏調怨不成音郎馬不知何
處也樓外春深　好夢已難尋夜夜餘衾目窮千里正
傷心記得當年郎去路緑樹陰陰
　　前調(觀潮/)　　　　　　　　　　曽　覿
一線海門來雪噴雲開崑山移玉下瑶臺捲地西風吹
不斷直到蓬萊　羯鼓噪春雷鼉舞蛟廻歌樓鼓吹夕
陽催今古清愁流不盡都入罇罍
　　前調　　　　　　　　　　　　侯　寘
曉日掠輕雲霜瓦鱗鱗六朝山色儼如新家在洞庭南
畔住身在江濵　華髮照烏巾無意尋春空將兩袖拂
飛塵可惜梅花開近路惱盡行人
　　前調(山寺夜/半聞鐘)　　　　　　　　　辛棄疾
身丗酒杯中萬事皆空古來三五箇英雄雨打風吹何
處是漢殿秦宫　夢入少年叢歌舞匆匆老僧夜半誤
鳴鐘驚起西牎眠不得捲地西風
　　前調(賦虞/美人)　　　　　　　　　　辛棄疾
不肯過江東玊帳匆匆只今草朩憶英雄唱著虞兮當
日曲便舞春風　兒女此情同往事朦朧湘娥竹上淚
痕濃舜目重瞳堪痛恨羽又重瞳
　　前調　　　　　　　　　　　　范成大
黯淡飬花天小雨能慳煙輕雲薄有無間官栁絲絲都
緑徧猶有春寒　空翠濕征鞍馬首千山多情若是肯
俱還别有玉杯承露冷留共君看
　　前調　　　　　　　　　　　　陳三聘
風雨晩春天芳興慵慳淺紅稠緑滿園間獨有棃花三
四朶留住春寒　年少躍金鞍咫尺關山倦飛如我已
知還灑向東風千㸃淚衣上重㸔
　　前調(新第落/成即席)　　　　　　　　　葛立方
休看輞川圖未是幽居何如雲水繞儲胥新濕青紅開
棟宇霧拱風疎　小圃秀郊墟花破平蕪五峰列影水
平鋪只欠五城樓十二便是蓬壺
　　前調　　　　　　　　　　　　程　垓
山盡兩溪頭水合天浮行人莫賦大江愁且是芙蓉城
下水還送歸舟　魚鴈兩悠悠煙斷雲收誰敎此水却
西流載我相思千㸃淚還與青樓
　　前調　　　　　　　　　　　　吳　琚
岸柳可藏鴉路轉溪斜忘機鷗鷺立汀沙咫尺鍾山迷
望眼一半雲遮　臨水整烏紗兩鬢蒼華故鄉心事在
天涯幾日不來春便了開盡桃花
　　前調(丹陽浮/玉亭)　　　　　　　　　陸　游
緑樹暗長亭幾把離尊陽關常恨不堪聞何况今朝秋
色裏身是行人　清淚浥羅巾各自銷魂一江離恨恰
平分安得千尋横鐵鎖截斷煙津
　　前調　　　　　　　　　　　　謝　懋
黄道雨初乾霽靄空蟠東風楊柳碧毿毿燕子不歸花
有恨小院春寒　倦客亦何堪塵滿征衫明朝野水幾
重山歸夢已隨芳草緑先到江南
　　前調(櫻桃/)　　　　　　　　　　李　洪
上苑又春殘櫻顆如丹明光宫裏水晶盤想得退朝花
底散宣賜千官　往事記金鑾茘子難攀多情更有酪
漿寒蜀客筠籠相贈處愁憶長安
　　前調　　　　　　　　　　　　王　炎
秋色滿東籬露滴風吹憑誰折取泛芳卮長是年年重
九日苦恨開遲　因記得當時共撚纖枝而今寂寞鳳
孤飛不似舊時心緒好惟有花知
　　前調　　　　　　　　　　　　毛　幵
簾幙燕雙飛春共人歸東風側側雨霏霏水隔西池花
滿地追惜芳菲　回首昔游非別夢依稀一成春痩不
勝衣無限樓前傷逺意芳草斜暉
　　前調(杜䳌/花)　　　　　　　　　　髙觀國
啼魄憶天涯怨入芳華可憐零血染煙霞記得西風秋
露冷曽凂司花　明月滿牎紗倦客思家故宫春事與
愁賒冉冉斷魂招不得翠冷紅斜
　　前調　　　　　　　　　　　　史達祖
醉月小紅樓錦瑟箜篌夜來風雨曉來收幾㸃落花饒
柳絮同為春愁　寄信問晴鷗誰在芳洲緑波迎處有
蘭舟獨對舊時攜手地情思悠悠
　　前調　　　　　　　　　　　　史達祖
一帶古苔牆多聽寒螿篋中鍼線早銷香燕尾寳刀牎
下夢誰翦秋裳　更漏莫添長空費思量鴛鴦難得再
成雙昨夜楚山花簟裏波影先凉
　　前調(和上元叙/別二首)　　　　　　　　張　榘
風色轉東南翠擁層巒杏花疎雨逗清寒鍾阜石城何
處是煙靄漫漫　行斾已西關一霎時間芳尊聊復挽
餘歡明日斷魂分付與萬疉雲山
　　前調　　　　　　　　　　　　張　榘
雨過暮天南髙下青巒小樓燕子話春寒多少夕陽芳
草地霧掩煙漫　别恨正相關心上睂間離歌一曲間
悲歡後夜月明何處夢鍾阜雲山
　　前調(次韻雨/中海棠)　　　　　　　　　張　榘
春夢草茸茸愁雨愁風對花須拚酒頻中莫遣枝頭銀
燭暗辜負嫣紅　推起簿書叢何苦匆匆慳吟却説少
陵公天定為花開一笑日上籬東
　　前調(訂出/郊)　　　　　　　　　　張　榘
煙縷暗蒙茸楊柳輕風雨聲多在夜牎中春水漸生春
事去流盡殘紅　新笋緑叢叢鶯語匆匆一尊同酹定
林公十里長松青未了山北山東
　　前調(别意/)　　　　　　　　　　洪　瑹
花霧漲冥冥欲雨還晴薄羅衫子正宜春無奈今宵鴛
帳裏身是行人　别酒不須斟難洗離情緑鞘如電紫
騮鳴腸斷畫橋芳草路月曉風清
　　前調　　　　　　　　　　　　黄　昇
鶯蝶太匆匆惱煞山翁牡丹開盡狀元紅俯仰之間増
感慨花事成空　垂柳緑陰中粉絮濛濛多情多病轉
疎慵不是東風辜負我我負東風
　　前調(憶舊/)　　　　　　　　　　黄　昇
秋色滿層霄翦翦寒飇一襟殘照兩無聊數盡歸鴉人
不見落朩蕭蕭　往事欲魂消夢想風標春江緑漲水
平橋側㡌停鞭沽酒處柳軟鶯嬌
　　前調(越中/楊梅)　　　　　　　　　　吳文英
緑樹越溪灣雨過雲殷西陵人去暮潮還鉛淚結成紅
粟顆封寄長安　别味帶生酸愁憶睂山小樓燈外楝
花寒衫袖醉痕花唾在猶染微丹
　　前調(九日/)　　　　　　　　　　吳文英
山逺翠睂長髙處凄凉菊花清痩杜秋孃淨洗緑杯牽
露井聊薦幽香　烏帽壓吳霜風力偏狂一年佳節過
西廂秋色鴈聲愁幾許都在斜陽
　　前調(重九/)　　　　　　　　　　蔣　捷
明露浴疎桐秋滿簾櫳揜琴無語意忡忡掐破東牎窺
皓月早上芙蓉　前事渺茫中煙水孤鴻一尊重九又
成空不解吹愁吹帽落恨煞西風
　　前調　　　　　　　　　　　　周　密
芳草碧茸茸染恨無窮一春心事雨聲中窄素宫羅寒
尚峭閒倚熏籠　猶記粉牆東同醉香叢金鞍何處驟
花驄裊裊緑牎殘夢斷紅杏東風
　　前調　　　　　　　　　　　　周　密
柳色淡如秋蝶嬾鶯羞十分春事九分休開盡楝花寒
尚在怕上簾鈎　京洛少年遊誰念淹留東風吹雨過
西樓殘夢宿酲相合就一段新愁
　　前調(秋江/)　　　　　　　　　　張　炎
萬里一飛蓬吟老丹楓潮生潮落海門東三兩㸃鷗沙
外月閒意誰同　一色與天通絶去塵紅漁歌忽斷荻
花風煙水自流心不競長笛霜空
　　前調(題許由擲/瓢手巻)　　　　　　　　張　炎
拂袖入山阿深隱松蘿掬流洗耳厭塵多石上一般清
意味不羡漁蓑　日月静中過俗慮消磨風瓢分付與
清波却笑唐求因厎事不奈詩何
　　前調　　　　　　　　　　　　張　炎
寒食不多時燕燕纔歸杏花零落水痕肥淺碧分山初
過雨一霎晴暉　閒折小桃枝蝶也相隨晚妝不合整
蛾睂驀忽思量張敞畫又被愁知
　　前調(墨水/仙)　　　　　　　　　　張　炎
回雪欲婆娑淡埽修蛾盈盈不語奈情何應恨梅兄礬
弟逺雲隔山阿　弱水夜寒多帶月曽過羽衣飛過染
餘波白鶴難招歸未得天闊星河
　　前調　　　　　　　　　　　　張　炎
玉立水雲鄉爾我相忘披離寒雨庇風霜不趁白鷗遊
海上靜看魚忙　應笑我凄凉客路何長猶將孤影侣
斜陽花底鵷行無認處却對秋塘
　　前調(作墨水仙/寄張伯雨)　　　　　　　　張　炎
香霧濕雲鬟蕊佩珊珊酒醒微步晩波寒金鼎尚存丹
已化雪冷虛壇　游冶未知還鶴怨空山瀟湘無夢繞
叢蘭碧海茫茫歸不去却在人間
　　前調　　　　　　　　　　　　韓　疁
莫上玉樓看花雨斑斑四垂羅幙䕶朝寒燕子不知春
去也飛認䦨干　回首幾關山後㑹應難相逢秪有夢
魂間可奈夢隨春漏短不到江南
　　前調(豐樂/樓)　　　　　　　　　　韓　疁
裙色草初青鴨緑波輕試花霏雨濕春晴三十六梯人
不到獨喚瑶箏　艇子憶逢迎依舊多情朱門只合鎖
娉婷却逐彩鸞歸去路香陌春城
　　前調　　　　　　　　　　　　趙　旭
握管淚盈眸欲寫還休人間情是阿誰留千丈游絲不
落地風外悠悠　煙雨晩山稠人在西樓幾行候鴈下
汀洲一箇思鄉寒夜客萬種離愁
　　前調　　　　　　　　　　　　鄧　剡
疎雨洗天清枕簟凉生井梧一葉做秋聲誰念客身輕
似葉千里飄零　夢斷古臺城月淡潮平便須攜酒訪
新亭不見當時王謝宅煙草青青
　　前調　　　　　　　　　　　　李振祖
春在畫橋西畫舫輕移粉香何處度漣漪認得一船楊
柳外簾影垂垂　誰倚碧䦨低酒暈雙睂鴛鴦並浴燕
交飛一片閒情春水隔斜日人歸
　　前調　　　　　　　　　　　　李萊老
榆火換新煙翠柳朱簷東風吹得落花顚簾影翠梭懸
繡帶人傍秋千　猶憶十年前西子湖邊斜陽催入畫
樓船歸醉夜堂歌舞月拚却春眠
　　前調　　　　　　　　　　　　李萊老
寶押繡簾斜鶯燕誰家銀箏初試合琵琶柳色春羅裁
袖小雙戴桃花　芳草滿天涯流水韶華晩風楊柳緑
交加閒倚䦨干無藉在數盡歸鴉
　　前調　　　　　　　　　　　　李彭老
潑火雨初晴草色青青傍檐垂柳賣春餳畫舫載花花
解語綰燕吟鶯　簫鼓入西泠一片煙輕鈿車羅蓋競
歸城别有水牎人喚酒弦月初生
　　前調　　　　　　　　　　　　尚希尹
結客去登樓誰繫蘭舟半篙清漲雨初收把酒留春春
不住柳暗江頭　老去怕閒愁莫莫休休晩來風惡下
簾鈎試問落花隨水去還解西流
　　前調(懷歸/)　　　　　　　　　　僧徳洪
城裏久偷閒塵涴雲衫此身已是再眠蠶隔岸有山歸
去好萬壑千巖　霜曉更凭䦨滅盡晴嵐微雲生處是
茅菴試問此身誰作伴彌勒同龕
　　前調　　　　　　　　　　(宋媛/)李清照
素約小腰身不耐傷春疎梅影下晩妝新裊裊婷婷何
様似一縷輕雲　歌巧動朱脣字字嬌嗔桃花深徑一
通津悵望瑶臺清夜月還照歸輪
　　前調　　　　　　　　　　　　李清照
簾外五更風吹夢無蹤畫樓重上與誰同記得玉釵斜
撥火寶篆成空　回首紫金峰雨潤雲濃一江春浪醉
醒中留得羅襟前日淚彈與征鴻
　　前調　　　　　　　　　　(宋媛/)鄭　氏
盡日倚危䦨觸目凄然乘髙望處是居延忍聽樓頭吹
畫角雪滿長川　荏苒又經年暗想梁園與民同樂五
門前僧院仍存宣政字不見鼇山
　　前調　　　　　　　　　　(宋媛/)金淑柔
雨溜和風鈴滴滴丁丁做成一枕别離情可是當年陶
學士辜負郵亭　過鴈帶邊聲音信無憑花鬚偷數卜
歸程料得到家秋正好菊滿寒城
　　前調　　　　　　　　　　(宋媛/)幼　卿
極目楚天空雲雨無蹤謾留遺恨鎖睂峰自是荷花開
較晩辜負東風　客館類飄蓬聚散匆匆揚鞭那忍驟
花驄望斷斜陽人不見滿袖啼紅
　　前調　　　　　　　　　　(女仙/)玉　英
塞上早春時煖律猶微柳拖金線水回堤料得江鄉應
更好開盡梅蹊　晝漏漸遲遲愁損香肌幾回無語斂
雙睂凭徧䦨干十二曲月下樓西
　　前調(惜花/)　　　　　　　　　　段成己
好箇杏花時只怕寒欺東君無意惜芳蕤雨横風狂都
不管儘得禁持　痩損一分肌著甚醫治一天春恨没
尋思怎得丁寧雙燕子説與春知
　　前調　　　　　　　　　　　　元好問
春痩怯春衣春思低迷雨聲偏與睡相宜惱懊離愁尋
殢酒已被愁知　煙樹望中低水繞山圍丁寧雙燕話
心期昨夜狂風花在否明日郎歸
　　前調　　　　　　　　　　　　元好問
金翠畫屏山萬髻千鬟桃源樓閣五雲間恨煞芙蓉城
下客不借青鸞　風雨杏花殘芳意都䦨一燈孤影小
牎間繡被熏來香欲盡只是春寒
　　前調　　　　　　　　　　　　白　樸
青鎖幾窺容帶結心同臨鸞誰與畫睂峰自恨尋芳來
較晩辜負春紅　無物比情濃無計相從殷勤心事若
為通留得青衫前日淚彈滿西風
　　前調(春雨/)　　　　　　　　　　蕭漢傑
濕逗晩香殘春淺春寒灑牎塡户著幽蘭慘慘悽悽仍
滴滴做出多般　和霰撒珠盤枕上更䦨芭蕉怨曲帶
愁彈緑徧堦前苔一片曉起誰看
　　前調(臨川文昌/樓望月)　　　　　　　　張　翥
醉眼望秋寒星斗䦨干小牎人影月明間客裏不知歸
是夢只在呉山　行路自來難長鋏休彈黄塵到厎涴
儒冠一片白鷗湖上水閒了漁竿
　　前調(秋感/)　　　　　　　　　　劉　基
江上晩來風煙靄濛濛白蘋吹盡到丹楓流水落霞衰
草外離恨無窮　極目楚雲東愁見歸鴻拒霜相倚夕
陽中露重月寒芳意歇知為誰紅
　　前調　　　　　　　　　　　　劉　基
門外緑楊堤有箇鶯啼聲聲傳恨入香閨閨裏佳人驚
睡起淚濕睂低　莫把此情提天也悲凄滄江東下夕
陽西芳草不知人别苦隨意萋萋
　　前調　　　　　　　　　　　　劉　基
樓上倚䦨干月在雲端輕煙飛盡碧綃寒腸斷夕陽芳
草外山海漫漫　柳嫩不勝攀欲寄應難盤龍塵匣怨
孤鸞可惜嬋娟今夜月好共誰看
　　前調(秋夜坐/潄雲臺)　　　　　　　　　吳子孝
山暝素煙凝新月初生珠簾倒影碧波明何處晩風凉
滿樹蓮動魚驚　絡緯奏秋聲花障閒庭金壺釀水玉
臺平繞徧䦨干還獨倚無限離情
　　前調　　　　　　　　　　　　吳子孝
牎外鳥聲嬌嘲哳春朝每思郊野騁鳴鑣小暖作風風
作雨興味無聊　午枕困新醪夢醒香消江南風景到
春饒十里西山芳草路目斷心揺
　　前調　　　　　　　　　　　　吳子孝
夜漏已三更露濕空庭名花爛漫異香生羅袖拂花花
拂面有恨無情　燈下認娉婷不住歌聲琵琶衮急酒
頻傾百歳光陰春有幾風雨剛晴
　　前調　　　　　　　　　　　　吳子孝
春去苦難留花落溪頭年年三月替花愁想到天涯青
草徧望斷吟眸　燕子已啁啾日暖風柔畫簾垂下雨
初收縱是明年春到也猶隔今秋
　　前調(别友/)　　　　　　　　　　楊　愼
驟雨打新河緑漲清波風蒲獵獵映金荷池上玉尊移
晚興共倚林柯　莫惜醉顔酡聽我離歌長亭回首碧
雲多千里懷人思命駕何日重過
　　前調(春情/)　　　　　　　　　　楊　愼
春夢似楊花繞徧天涯黄鶯啼過緑牎紗驚散香雲飛
不去篆縷煙斜　油壁小香車水渺雲賒青樓珠箔那
人家舊日羅巾今日淚濕盡韶華
　　前調　　　　　　　　　　　　顧同應
生小學詩篇嬌擘瑶牋春來獨自在花前謝女簾櫳飛
柳絮有句難傳　香夢逗春煙一晌留連吟情多半為
花牽還憶從郎徵險韻譜入冰絃
　　前調(汨羅/夜泊)　　　　　　　　　　李攀龍
風雨夜來多暗渡湘羅冷煙凝露蘸清波隔浦殘燈明
半滅滿地漁蓑　三載幾回過壯志消磨蘆花深處楚
人歌大半離騷經裏意音韻阿那
　　前調(聞春/榜)　　　　　　　　　　錢繼章
往事不堪談休更凭闌年華冉冉入吟髯且喜長安人
下第身在江南　何處較青藍夢裏邯鄲曲橋花影覆
澄潭一領煙蓑三尺釣滿眼春山
　　前調　　　　　　　　　　　　錢繼章
雲意壓山尖故故相黏繞籬敗葉夜重添不見黄花開
一㸃孤負陶潛　悶坐了無歡舊恨新拈西風一霎捲
茅簷欲買秋光無計可笑拾榆錢
　　前調　　　　　　　　　　　　張大烈
顦顇嬾妝睂對鏡方知愁腸難解膩如脂送過春華新
景換枝上鶯啼　人逺信難期夢繞天涯蝶魂常自戀
花枝正是困人天氣也鸂鶒雙飛
　　前調　　　　　　　　　　　　陳子龍
閣外曉雲生煙草初醒一番風雨一番晴幾度銷魂還
未了又到清明　偏是對娉婷特地飄零落花春夢兩
無憑滿眼離愁留不住悔我多情
　　前調　　　　　　　　　　　　王泰際
髙閣掩春殘香冷衾單滿城桃李盡朱顔自分與花同
福命長是心關　作客信郎難書杳平安多因身在翠
微間歸看雙鸞妝鏡裏亦有青山
　　前調　　　　　　　　　　　　沈宗堢
倦繡到如今睡思沉沉推琴罷阮怯繁音香夢不知何
處去簾月偏深　好㑹已難尋夜夜孤衾瑶階清影倍
傷心憶著初春伊未去月也殷勤
　　前調(新秋/)　　　　　　　　(明媛/)劉　氏
昨夜雨綿綿寒澀燈煙薄衾蕭索不成眠曉起牀頭看
厯日換了秋天　緑葉尚新鮮猶想爭妍敎他知道也
凄然眼厎韶光容易過樹且堪憐
　　前調　　　　　　　　　　(明媛/)葉小鸞
薄暮峭寒分羅簟香焚粉牆留影弄微曛一縷茶煙和
夢煮却又黄昏　曲曲畫湘紋靜掩巫雲花開花落負
東君賺取花開花又落都是東君
　　　前調(憶外/)　　　　　　　　(明媛/)端淑卿
　灑淚卜金錢爻象移遷荷筒折斷藕絲連夢裏還家愁
　裏語總是虛占　時事苦迍邅一别經年北堂萱草望
　懸懸雲樹參差山水逺魚鴈難傳
　　　前調(茉莉/)　　　　　　　　(明妓/)楊　宛
　盡日若含愁别樣嬌羞晩凉香散上簾鈎帶露摘來斜
　插鬢一夜風流　忒煞恁輕柔怎耐深秋相攜閒對小
　妝樓不忍凄凉伊似我我似伊不
　
　
　
　
　
　
　
御選歴代詩餘巻二十六
　欽定四庫全書
御選歴代詩餘巻二十七目録(五十/五字)
　　　鷓鴣天(上/)
　　　　宋祁
　　　　范純仁
　　　　晏幾道(十八首/)
　　　　蘇軾(三首/)
　　　　黄庭堅(三首/)
　　　　秦觀
　　　　晁補之(二首/)
　　　　李之儀(四首/)
　　　　賀鑄(三首/)
　　　　李元膺
　　　　趙令畤(二首/)
　　　　蘇庠(二首/)
　　　　葛勝仲(五首/)
　　　　周紫芝(十三首/)
　　　　謝逸(三首/)
　　　　葛郯(二首/)
　　　　晁端禮
　　　　曹組
　　　　吕渭老(四首/)
　　　　王安中
　　　　向子諲(九首/)
　　　　葉夢得(六首/)
　　　　趙師俠(五首/)
　　　　趙長鄉(十二首/)
　　　　朱敦儒
　　　　曽覿
　　　　侯寘(三首/)
　
御選歴代詩餘巻二十七目録
　欽定四庫全書
御選歴代詩餘巻二十七(五十/五字)
司經局洗馬掌局事兼翰林院修撰加二級(臣/)王奕清奉
㫖校刋
　　鷓鴣天(上/)
　　　(一名思佳客雙/調五十五字)
　　　鷓鴣天　　　　　　　　　　　宋　祁
　畫轂雕鞍狹路逢一春腸斷繡簾中身無彩鳳雙飛翼
　心有靈犀一㸃通　金作屋玉為櫳車如流水馬遊龍
　劉郎巳恨蓬山逺更隔蓬山幾萬重
　　　前調　　　　　　　　　　　　范純仁
　臘後春前暖律催日和風暖欲開梅公方結客尋佳景
　我亦忘形趁酒杯　添管籥續尊罍更䦨秉燭未能回
　清歌莫待相期約乘興來時便可來
　　　前調　　　　　　　　　　　　晏幾道
　碧藕花開水殿凉萬年枝外轉紅陽昇平歌管隨天仗
祥瑞封章滿御牀　金掌露玉爐香歲華方共聖恩長
皇州又奏圜扉靜十樣宫睂捧壽觴
　　前調　　　　　　　　　　　　晏幾道
彩袖殷勤捧玉鐘當年􁨣却醉顔紅舞低楊葉樓心月
歌盡桃花扇影風　從别後憶相逢幾回魂夢與君同
今宵剩把銀釭照猶恐相逢是夢中
　　前調　　　　　　　　　　　　晏幾道
一醉醒來春又殘野棠棃雨淚䦨干玉笙聲裏鶯空怨
羅幙香中燕未還　終易散且長閒莫敎離恨損朱顔
誰堪共展鴛鴦錦同過西樓此夜寒
　　前調　　　　　　　　　　　　晏幾道
梅蕊新妝桂葉睂小蓮風韻出瑶池雲隨緑水歌聲轉
雪繞紅綃舞袖垂　傷别易恨歡遲惜無紅錦為裁詩
行人莫便銷魂去漢渚星橋尚有期
　　前調　　　　　　　　　　　　晏幾道
守得蓮開結伴遊約開萍葉上蘭舟來時浦口雲隨棹
採罷江邊月滿樓　花不語水空流年年判得為花愁
明朝萬一西風勁爭上朱顔不奈秋
　　前調(七夕/)　　　　　　　　　　晏幾道
當日佳期鵲誤傳至今猶作斷腸仙橋成漢渚星波外
人在鸞歌鳳舞前　歡盡夜别經年别多歡少奈何天
情知此㑹無長計咫尺凉蟾亦未圓
　　前調　　　　　　　　　　　　晏幾道
題破香箋小砑紅詩多逺寄舊相逢西樓酒面垂垂雪
南苑春山細細風　花不盡柳無窮别來歡事少人同
憑誰問取歸雲信今在巫山第幾峰
　　前調　　　　　　　　　　　　晏幾道
清潁尊前酒滿衣十年風月舊相知憑誰細話當時事
腸斷山長水逺詩　金鳳闕玉龍墀看君來換錦袍時
姮娥已有殷勤約留著蟾宫第一枝
　　前調　　　　　　　　　　　　晏幾道
醉拍春衫惜舊香天將離恨惱疎狂年年陌上生秋草
日日樓中到夕陽　雲渺渺水茫茫征人歸路許多長
相思本是無憑語莫向花箋費淚行
　　前調　　　　　　　　　　　　晏幾道
楚女腰肢越女顋粉圎雙蕊髻中開朱絃曲怨愁春盡
緑酒杯寒記夜來　新擲果舊分釵冶遊音信隔章臺
花間錦字空頻寄月厎金鞍竟未回
　　前調　　　　　　　　　　　　晏幾道
十里樓臺倚翠微百花深處杜鵑啼殷勤自與行人語
不似流鶯取次飛　驚夢覺弄晴時聲聲只道不如歸
天涯豈是無歸意爭奈歸期未可期
　　前調　　　　　　　　　　　　晏幾道
陌上濛濛殘絮飛杜鵑花裏杜䳌啼年年厎事不歸去
怨月愁煙長為誰　梅雨細曉風微倚樓人聽欲沾衣
故園三度羣花謝曼倩天涯猶未歸
　　前調　　　　　　　　　　　　晏幾道
曉日迎長歳歳同太平簫鼓間歌鐘雲髙未有前村雪
梅小初開昨夜風　羅幕翠錦筵紅釵頭羅勝寫宜冬
從今屈指春期近莫使金尊對月空
　　前調　　　　　　　　　　　　晏幾道
小玉樓中月上時夜來惟許月華知重簾有意藏私語
雙燭無端惱暗期　傷别易恨歡遲歸來何處驗相思
沈郎春雪愁銷臂謝女香膏嬾畫睂
　　前調　　　　　　　　　　　　晏幾道
手撚香箋憶小蓮欲將遺恨倩誰傳歸來獨臥逍遥夜
夢裏相逢酩酊天　花易落月難圎只應花月似歡縁
秦箏若有心情在試寫離聲入舊絃
　　前調　　　　　　　　　　　　晏幾道
九日悲秋不到心鳳城歌管有新音風彫碧柳愁睂淡
露染黄花笑靨深　初見鴈已聞砧綺羅叢裏勝登臨
須敎月户纖纖玉細捧霞觴灩灩金
　　前調　　　　　　　　　　　　晏幾道
緑橘梢頭幾㸃春似留香蕊送行人明朝紫鳳朝天路
十二重城五碧雲　歌漸咽酒初醺儘將紅淚濕湘裙
贛江西畔從今日明月清風憶使君
　　前調　　　　　　　　　　　　晏幾道
小令尊前見玉簫銀燈一曲太妖嬈歌中醉倒誰能恨
唱罷歸來酒未消　春悄悄夜迢迢碧雲天共楚宫腰
夢魂慣得無拘檢又踏楊花過謝橋
　　前調　　　　　　　　　　　　蘇　軾
羅帶雙垂畫不成殢人嬌態最輕盈酥胸斜抱天邊月
玉手輕彈水面冰　無限事許多情四絃絲竹苦丁寧
饒君撥盡相思調待聽梧桐葉落聲
　　前調　　　　　　　　　　　　蘇　軾
林斷山明竹隱牆亂蟬衰草小池塘翻空白鳥時時見
照水紅蕖細細香　村舍外古城傍杖藜徐步轉斜陽
殷勤昨夜三更雨又得浮生一日凉
　　前調　　　　　　　　　　　　蘇　軾
笑撚紅牙嚲翠翹揚州十里最妖嬈夜來綺席親曽見
撮得精神滴滴嬌　尊後眼舞時腰劉郎幾度欲魂消
明朝酒醒知何處腸斷人間紫玉簫
　　前調　　　　　　　　　　　　黄庭堅
西塞山邊白鳥飛桃花流水鱖魚肥朝廷尚覓元眞子
何處如今更有詩　青箬笠緑蓑衣斜風細雨不須歸
人間底事風波險一日風波十二時
　　前調　　　　　　　　　　　　黄庭堅
塞鴈初來秋影寒霜林風過葉聲乾龍山落帽千年事
我對西風猶整冠　蘭委佩菊堪餐人情時事半悲歡
但將酩酊酬佳節更把茱茰仔細看
　　前調　　　　　　　　　　　　黄庭堅
黄菊枝頭生晩寒人生莫放酒杯乾風中横笛斜吹雨
醉裏簪花倒著冠　身健在且加餐舞裙歌板盡情歡
黄花白髮相牽挽付與傍人冷眼看
　　前調　　　　　　　　　　　　秦　觀
枕上流鶯和淚聞新啼痕間舊啼痕一春魚鳥無消息
千里關山勞夢魂　無一語對芳尊安排腸斷到黄昏
甫能炙得燈兒了雨打棃花深閉門
　　前調　　　　　　　　　　　　晁補之
欲上南湖綵舫嬉還思北渚與嵐漪圎荷蓋水垂楊岸
鸂鶒鴛鴦總下時　持此意遣誰知清波還照鬢間絲
西樓重唱池塘好應是紅妝斂翠睂
　　前調　　　　　　　　　　　　晁補之
繡幕低低拂地垂春風何事入羅幃胡麻好種無人種
正是歸時厎未歸　臨晚景憶當時愁心一動亂如絲
夕陽芳草本無恨才子佳人空自悲
　　前調　　　　　　　　　　　　李之儀
節是重陽却斗寒可堪風雨累尋歡雖辜早菊同髙柳
聊挹殘蕉共小䦨　浮蟻嫩炷煙盤恨無鶯唱舞催鸞
空驚絶韻天邊落不許韶顔夢裏看
　　前調　　　　　　　　　　　　李之儀
濃麗妖妍不是妝十分風豔奪韶光牡丹開就應難比
繁富猶疑過海棠　須仔細更端相爛霞流暈帶朝陽
千金未足酬眞賞一度相看一斷腸
　　前調　　　　　　　　　　　　李之儀
避暑佳人不著妝水晶冠子薄羅裳摩緜撲粉飛瓊屑
濾蜜調冰結絳霜　隨定我小蘭堂金盆盛水小牙牀
時時浸手心頭熨受盡無人知處凉
　　前調　　　　　　　　　　　　李之儀
收盡微風不見江分明天水共燈光由來好處輸閒地
堪歎人生有厎忙　心旣逺味偏長須知麤布勝無裳
從今認得歸田樂何必桃源是故鄉
　　前調　　　　　　　　　　　　賀　鑄
豆蔻梢頭莫謾誇春風十里舊繁華金樓玉蕊皆殊豔
别有傾城第一花　青雀舫紫雲車暗期歸路指煙霞
無端却似堂前燕飛入尋常百姓家
　　前調　　　　　　　　　　　　賀　鑄
怊悵離亭斷綵襟碧雲明月兩關心幾行書尾情何限
一尺裙腰痩不禁　遥夜半曲房深有時昵語話如今
侵牎冷雨燈生暈淚濕羅牋楚調吟
　　前調　　　　　　　　　　　　賀　鑄
紫府東風放夜時步蓮穠李伴人歸五更鐘動笙歌散
十里月明燈火稀　香冉冉夢依依天涯寒盡減春衣
鳳凰城闕知何處寥落星河一鴈飛
　　前調　　　　　　　　　　　　李元膺
寂寞秋千兩繡旗日長花影轉堦遲燕驚午夢周遮語
蝶困春遊落拓飛　思往事入顰睂柳梢陰重又當時
薄情風絮難拘束飛過東牆不肯歸
　　前調　　　　　　　　　　　　趙令畤
素玉朝來有好懷一枝梅粉照人開晴雲欲向杯中起
春色先從臉上來　深院落小樓臺玉盤香篆看徘徊
須知月色撩人恨數夜春寒不下堦
　　前調　　　　　　　　　　　　趙令畤
可是相逢意便深為郎巧笑不須金門前一尺春風髻
牎内三更夜雨衾　情渺渺信沉沉青鸞無路寄芳音
山城鐘鼓愁難聽不解襄王夢裏尋
　　前調　　　　　　　　　　　　蘇　庠
楓落河梁野水秋淡煙衰草接郊丘醉眠小塢黄茅店
夢倚髙城赤葉樓　天杳杳路悠悠鈿箏歌扇等閒休
灞橋楊柳年年恨鴛浦芙蕖葉葉愁
　　前調　　　　　　　　　　　　蘇　庠
秋入蒹葭小鴈行參差飛墮水雲鄉直須銀甲供春笋
且滴糟牀覆羽觴　風壓幕月侵廊江南江北夜茫茫
懸知馬上啼䳌夢一夜驚飛寳鴨香
　　前調(宴集夏/氏林亭)　　　　　　　　　葛勝仲
小榭幽園翠箔垂雲輕日薄淡秋暉菊英露浥淵明徑
藕葉風吹叔寳池　酬素景泥芳卮老人癡鈍强伸睂
讙譁莫遣笙歌散歸路從敎燈影稀
　　前調　　　　　　　　　　　　葛勝仲
婆律香濃氣味佳玻璃仙盌進流霞凝膏清滌髙陽醉
靈液甘和正焙芽　香染指浪浮花加籩禮盡客還家
買珠聲斷紅囊散踏影人歸素月斜
　　前調　　　　　　　　　　　　葛勝仲
玉琯還飛換歳灰定山新棹酒船廻年時梁燕雙雙在
肯為人愁便不來　衰意緒病情懷玉山今夜為誰頽
年時梅蕊垂垂破肯為人愁便不開
　　前調(賞菊/)　　　　　　　　　　葛勝仲
黄菊鮮鮮帶露濃小園開徧度香風自篘玉醖酬朝色
旋洗霜鬚對晚叢　香在手莫匆匆尋芳今夜有人同
黄金委地新收得莫道山翁到厎窮
　　前調　　　　　　　　　　　　葛勝仲
采采黄花鵠彩濃吹開一夜為霜風已邀騷客陶元亮
不用歌姬盛小叢　秋易老莫匆匆齊山髙興古今同
欲知此地花多少滿眼金英望不窮
　　前調　　　　　　　　　　　　周紫芝
荷氣吹凉到枕邊薄紗如霧亦如煙清泉浴後花垂雨
白酒傾時玉滿船　釵欲溜髻微偏却尋霜粉撲香緜
冰肌近著渾無暑小扇頻揺最可憐
　　前調(七夕/)　　　　　　　　　　周紫芝
烏鵲橋邊河漢流洗車微雨濕清秋紅蓮不似常相憶
一度相逢一度愁　雲却静月垂鉤金鍼穿得喜回頭
只因人倚䦨干處便似天孫梳洗樓
　　前調(李彦俠/生日)　　　　　　　　　周紫芝
尊酒年年樂事多古銅猶得幾摩挲他時人物君須記
玉笋班中李泰和　煩翠袖把金荷功名餘事且髙歌
新來學得長生訣寫就黄庭不換鵝
　　前調(沈彦述/生日)　　　　　　　　　周紫芝
名在休文季孟間一時風味更蕭然瓊林不逐春風老
安用丹砂巧駐顔　春入户酒吹瀾小桃枝上錦斕斑
明年欲與君為夀無路相從入道山
　　前調(有贈/)　　　　　　　　　　周紫芝
裊裊雲梳曉髻堆娟娟秋浄眼波囬舊家十二峰前住
偶為㐮王下楚臺　閒院静小桃開劉郎前度幾囘來
東風易得行雲散花裏傳觴莫漫催
　　前調(菊/)　　　　　　　　　　　周紫芝
晴日烘簾暖似春菊囘霜暈淺仍深誰知此地栽花手
便是當時齅蕊人　秋𣺌渺夜沉沉一聲清唱裊殘音
嬌癡應挽香羅比六幅雙裙染鬱金
　　前調　　　　　　　　　　　　周紫芝
一㸃殘紅欲盡時乍凉秋氣滿屏幃梧桐葉上三更雨
葉葉聲聲是别離　調寳瑟撥金猊那時同唱鷓鴣詞
如今風雨西樓夜不聽清歌也淚垂
　　前調　　　　　　　　　　　　周紫芝
年少登髙意氣多黄花壓帽醉嵯峨如今滿眼看華髪
強撚茱茰奈若何　千疉岫萬重波一時分付與秦娥
明年身健君休問且對秋風捲翠螺
　　前調　　　　　　　　　　　　周紫芝
終日看山不厭山尋思百計不如閒何時得到重陽日
醉把茱茰仔細看　敧皁帽倚雕欄偶然攜酒却成歡
籬邊黄菊關心事觸忤愁人到酒邊
　　前調　　　　　　　　　　　　周紫芝
讀盡牙籤玉軸書不知門外有園蔬借令未解鸞坡去
也合讐書在石渠　微雨後小寒初滿斟長壽碧琳腴
不須更問荆州路便上追鋒御府車
　　前調　　　　　　　　　　　　周紫芝
樓外緗桃一萼紅别來開謝幾東風武陵春盡無人處
猶是劉郎去後踪　香閣小翠簾重今宵何事偶相逢
行雲又被風吹散見了依前是夢中
　　前調　　　　　　　　　　　　周紫芝
彩鷁雙飛雪浪翻楚歌聲轉緑楊灣一川紅斾初銜日
兩岸朱樓不下簾　閒倚處玉垂纖白團扇厎藕絲衫
未成密約回秋水看得羞時隔畫簷
　　前調　　　　　　　　　　　　周紫芝
花褪殘紅緑滿枝嫩寒猶透薄羅衣池塘雨細雙鴛睡
楊柳風輕小燕飛　人别後酒醒時午牎殘夢子規啼
尊前心事人誰問花厎閒愁春又歸
　　前調　　　　　　　　　　　　謝　逸
桐葉成陰拂畫簷清風凉處巻疎簾紅綃舞袖縈腰柳
碧玉睂峰媚臉蓮　秋滿眼水連天香牋小字倩誰傳
梅黄楚岸垂垂雨草碧吳江淡淡煙
　　前調　　　　　　　　　　　　謝　逸
金節平分院落凉黄昏簾幙巻西廂冰輪碾破粼粼碧
玉斧修成練練光　低照户巧侵牀錦袍起舞謫仙狂
鵲飛影裏觥籌亂桂子風前笑語香
　　前調　　　　　　　　　　　　謝　逸
水闊天低鴈字横小春時節晩寒清梅梢月上紛紛白
竹塢風來冉冉輕　人似玉酒如澠入關意氣喜風生
坐中有客聮鑣去誰唱陽關第四聲
　　前調(野梅/二首)　　　　　　　　　　葛　郯
千樹家園鎖舊津誰移數㸃在孤村海山探蕊禽留影
楚客穿花蝶舞魂　橋斷巷水横門殘霞零落晩煙昏
只因留住三更月暗裏香來别是春
　　前調　　　　　　　　　　　　葛　郯
萬朩家園霧暗津不須踏影下前村須知苕霅水雲窟
自有羅浮冰雪魂　横水館倚山門參旗有約共黄昏
此中得句無人見誰在尊前領略春
　　前調(昇平/詞)　　　　　　　　　　晁端禮
霜壓天街不動塵千官環珮賀成禋三竿閶闔樓邊日
五色蓬萊頂上雲　隨步輦巻香裀六宫紅粉倍添春
樂章近與中聲合一片仙韶特地新
　　前調　　　　　　　　　　　　曹　組
輦路薫風起緑槐都人凝望滿天街雲韶杳杳鳴鞘肅
芝蓋亭亭障扇開　微雨過絶塵埃内家車子走晴雷
千門不敢垂簾看總上銀鈎等駕來
　　前調　　　　　　　　　　　　吕渭老
江上何人一笛横倚樓吹得月華生寒風墮指傾三弄
小市收燈欲二更　持蟹股破霜橙玉人水調品秦箏
細看桃李春時面共盡玻瓈酒一觥
　　前調　　　　　　　　　　　　吕渭老
微㸃臙脂暈淚痕更衣整髻立黄昏春風攪樹花如雨
夕靄迷空燕趁門　題往事錦廻文春心無定似行雲
深屏繡幌空愁獨明月棃花殢一尊
　　前調　　　　　　　　　　　　吕渭老
曽醉揚州十里樓竹西歌吹至今愁燕銜柳絮春山逺
思入晴江水自流　情渺渺夢悠悠重尋羅帶認銀鈎
挂㠶欲伴漁人去只恐桃花誤客舟
　　前調　　　　　　　　　　　　吕渭老
薄薄雲山欲濕花雙雙燕子入簾斜西樓尚記垂垂露
酌雪猶殘片片霞　人已逺鬢成華小樓疎竹定誰家
試憑去鴈通消息仙子常乘八月槎
　　前調　　　　　　　　　　　　王安中
蒨霧紅雲捧建章鳴珂星使渡銀潢親將聖主如絲語
傳與陪都振鷺行　香裊裊珮鏘鏘昇平歌管趁飛觴
明時玉帳恩相續清夜鈞天夢更長
　　前調(豫章郡/王席上)　　　　　　　　　向子諲
兩箇鴛鴦波上來一緺楊柳掌中廻已愁共雪因風去
更著繁絃急管催　含淺笑勸深杯桃花氣暖眼邊開
司空長見風流慣輸與山翁醉玉頺
　　前調(賞桂/)　　　　　　　　　　向子諲
露下風前處處幽官黄如染翠如流誰將天上蟾宫樹
散作人間水國秋　香郁郁思悠悠幾年魂夢繞江頭
今朝得到薌林醉白髮相看萬事休
　　前調(卜築楊遵/道故居)　　　　　　　　向子諲
莫問清陽與洛陽山林總是一般香兩家地占西南勝
可是前人例姓楊　石作枕醉為鄉藕花菱角滿池塘
雖無中島霓裳奏獨鶴隨人意自長
　　前調　　　　　　　　　　　　向子諲
只有梅花似玉容雲牎月户幾尊同見來怨眼明秋水
欲去愁睂淡逺峰　山萬疉水千重一雙蝴蝶夢能通
都將淚作梅黄雨盡把情為柳絮風
　　前調(咏紅/梅)　　　　　　　　　　向子諲
江北江南雪未彫此花獨步百花饒青枝可愛難為杏
緑葉初無不是桃　多態度足風標蕊珠仙子醉紅潮
絶憐墅外横斜處似與薌林慰寂寥
　　前調(中秋前數夕/待月新橋)　　　　　　　向子諲
駕月新成碧玉梁青天萬里瀉銀潢廣寒宫裏無雙樹
無熱池邊不盡香　承露液釀秋光直須一舉累千觴
不知丗路風波惡何似薌林氣味長
　　前調(閏中/秋)　　　　　　　　　　向子諲
明月光中與客期一年秋半兩圎時姮娥得意為長計
織女歡盟可恨遲　瞻玉兎倒瓊彛追懐往事記新詞
浩歌且入滄浪去醉裏歸來冷不知
　　前調(贈曹端伯/移守荆南)　　　　　　　　向子諲
贛上人人說故侯從來文采更風流題詩漫道三千號
别酒須􁨣一百籌　乘畫鷁衣輕裘又將春色過荆州
合江繞岸垂楊柳總學歌睂葉葉愁
　　前調　　　　　　　　　　　　向子諲
幾處秋千嬾不收花梢柳外出纖柔霞衣輕舉疑奔月
寳髻傾攲若墜樓　爭縹緲鬭風流蜂兒蛺蝶共嬉遊
朝朝暮暮春風裏驚落棃花未肯休
　　前調(梅/)　　　　　　　　　　　葉夢得
不怕微霜㸃玉肌恨無流水照冰姿與君著意從頭看
初見今年第一枝　人醉後雪消時江南春色寄來遲
使君盡是花前客莫怪殷勤為賦詩
　　前調(元夕/)　　　　　　　　　　葉夢得
夾路行歌盡落梅篆煙香細裊寒灰雲移碧海三山近
月破中天九陌開　追樂事惜多才車聲遥聽走隨雷
十年夢斷鈞天奏猶記流霞醉後杯
　　前調(雨後湖上/看落花)　　　　　　　　葉夢得
小雨初收報夕陽歸雲欲渡轉横塘空回羽蓋翻新影
不見瓊肌洗暗香　追落景弄微凉尚餘殘淚浥空牀
祗應自有東風恨長遣啼痕破晩妝
　　前調(次韻觀/太湖)　　　　　　　　　葉夢得
蘭􁈙空悲楚客秋旌旗誰見使君遊凌雲不隔三山路
破浪聊憑萬里舟　公欲去尚能留杯行到手未宜休
新詩無物堪倫比願探珊瑚出寳鈎
　　前調(晚雨/泛舟)　　　　　　　　　　葉夢得
天末殘霞巻暮紅波間時見没鳬翁斜風細雨家何在
老矣生涯盡箇中　惟此意與公同未須持酒祝牛宫
傍人不解青蓑意猶説黄金寳帶重
　　前調　　　　　　　　　　　　葉夢得
一曲青山映小池緑荷陰盡雨離披何人解識秋堪美
莫為悲秋浪賦詩　攜濁酒繞東籬菊殘猶有傲霜枝
一年好景君須記正是橙黄橘緑時
　　前調(豫章/大閲)　　　　　　　　　　趙師俠
玉帶紅鞾供奉班裹頭新樣總宜男鬧裝鞍轡青驄馬
貼體衣裳紫窄衫　雲鬢重黛睂彎内家妝束冠江南
輕裘緩帶風流帥錦繡叢中擁騎還
　　前調(揖翠/晚望)　　　　　　　　　　趙師俠
榕葉陰陰未著霜淺寒猶試夾衣裳霧濃煙重遥山暗
雲淡天低去水長　風淅瀝景凄凉亂鴉聲裏又斜陽
孤㠶落處驚鷗鷺飛映書空鴈字行
　　前調(七夕/)　　　　　　　　　　趙師俠
一葉驚秋風露清砌蟲初聽傍牎聲人逢役鵲飛烏夜
橋渡牽牛織女星　銀漢淡暮雲輕新蟾斜挂一鈎明
人間天上佳期處凉意還從過雨生
　　前調(湘江/舟中)　　　　　　　　　　趙師俠
風定江流似鏡平斜陽天外挂微明雲歸逺岫千山暝
霧映疎林一抹横　漁火細釣絲輕黄塵撲撲謾爭榮
何時了却人間事泛宅浮家過此生
　　前調(丁已/除夕)　　　　　　　　　　趙師俠
爆竹聲中歳又除頓回和氣滿寰區春風解綠江南樹
不與人間染白鬚　殘蠟燭舊桃符寧辭末後飲屠蘇
歸歟幸有園林勝次第花開可自娯
　　前調(咏荼䕷/三首)　　　　　　　　　趙長卿
弱質纖姿儷素妝水沉山麝鬱幽香直疑姑射來天上
要惱人間傅粉郎　簡釀酒枕為囊更將風味勝糖霜
肯如紅紫空妖冶謾惹遊蜂戲蝶忙
　　前調　　　　　　　　　　　　趙長卿
洗盡鉛華不著妝一般眞色自生香飄飄何處凌波女
故故相迎馬上郎　尋譜牒發詩囊絶勝梅萼嫁冰霜
故山寒食依然在勾引東坡旅興忙
　　前調　　　　　　　　　　　　趙長卿
鏤玉裁瓊學靚妝不須沉水自然香好隨梅蕊妝宫額
肯似桃花誤阮郎　羞傅粉薄香囊何勞傲雪與凌霜
新來勾引無情眼􁨣為東風一晌忙
　　前調(送春/)　　　　　　　　　　趙長卿
只慣嬌癡不慣愁離情渾不挂睂頭可憐惱盡尊前客
却趁東風上小舟　眞箇去不權留落花流水一春休
自憐不及春江水隨到滕王閣下流
　　前調　　　　　　　　　　　　趙長卿
新晴水暖藕花紅烘人暑氣晩來濃共攜纖手橋東路
楊柳青青一徑風　深翠裏豔香中雙鸞初下蕊珠宫
月籠粉面三更露凉透蕭蕭一夢中
　　前調(初夏試生衣/書婉鄉扇上)　　　　　　　趙長卿
牙領番騰一線紅花兒新樣喜相逢薄羅衫子輕籠雪
削玉身材痩怯風　人易老恨難窮翠屏羅幌兩心同
旣無閒事縈懷抱莫把雙蛾皺碧峰
　　前調(荼䕷/)　　　　　　　　　　趙長卿
鏤玉裁瓊莫比香娉婷枝上殢春光風流别有千般韻
割捨昏沉入醉鄉　蜂共蝶儘乾忙檀心知未肯尋常
從來詩苦人消痩乞與幽牎富錦囊
　　前調(春暮/)　　　　　　　　　　趙長卿
蜂蜜釀成花已飛海棠次第雨臙脂園林檢㸃春歸也
只有縈風柳帶垂　情黙黙恨依依可人天氣日長時
東風恰好尋芳去何事馳驅作别離
　　前調(對鏡/有感)　　　　　　　　　　趙長卿
睡覺扶頭聽曉鐘隔簾花霧濕香紅翠揺鈿砌梧桐影
暖透羅𥜗芍藥風　閒對影記曽逢畫睂臨鏡霎時同
相思己有無窮恨忍見孤鸞宿鏡中
　　前調　　　　　　　　　　　　趙長卿
緑水澄江得勝遊浪平風軟稱輕舟尊前我易傷前事
柳外人誰獨倚樓　空感慨惜風流風流贏得謾多愁
愁多著甚銷磨得莫怪安仁鬢早秋
　　前調　　　　　　　　　　　　趙長卿
一曲清歌金縷衣巧傳心事有誰知自從别後難相見
空解題紅寄好詩　憶攜手過堦墀月籠花影半明時
玉釵頭上輕輕顫揺落釵頭豆蔻枝
　　前調　　　　　　　　　　　　趙長卿
寳篆龍煤燒欲殘細聽銅漏已更䦨紗牎斜月移梅影
特地籠燈仔細看　幽夢斷舊盟寒那時屈曲小屏山
風光得似而今否肯把花枝作等閒
　　前調　　　　　　　　　　　　朱敦儒
檢盡厯頭冬又殘愛他風雪耐他寒拖條竹杖家家酒
上箇籃輿處處山　添老大轉癡頑謝天敎我老來閒
道人還了鴛鴦債紙帳梅花醉夢間
　　前調　　　　　　　　　　　　曽　覿
桃李飄零春已深可憐輕負惜花心尊前賴有紅千疉
牎外休驚緑滿林　燈灼灼醉沉沉笙歌叢裏酒頻斟
留歡且莫匆匆去悵望春歸何處尋
　　前調　　　　　　　　　　　　侯　寘
萬㸃臙脂落日烘坐間酒滿散微紅誰敎豔質撩潘鬢
生怕朝雲逐楚風　尋畫燭照芳容夜深兩行錦燈籠
朱脣翠袖休凝竚幾許春情睡思中
　　前調　　　　　　　　　　　　侯　寘
蜀錦吳綾翦染成東皇花令一番新風簾不礙尋巢燕
　雨葉偏禁鬬草人　非病酒不關春恨如芳草思連雲
　西樓角畔雙桃樹幾許濃苞等露匀
　　　前調(賞芍/藥)　　　　　　　　　　侯　寘
　夢想當年姚魏家尊前重見舊時花雙檠分焰交紅影
　四座春回粲晩霞　杯瀲灩帽攲斜夜深絶豔愈清佳
　天明肯逐行雲去更著重重翠幕遮
　
　
　
　
　
　
　
　
　
御選歴代詩餘巻二十七
　欽定四庫全書
御選歴代詩餘巻二十八目録(五十/五字)
　　　鷓鴣天(下/)
　　　　辛棄疾(三十首/)
　　　　范成大(三首/)
　　　　陳三聘(三首/)
　　　　張孝祥(七首/)
　　　　程垓
　　　　朱熹(二首/)
　　　　張震
　　　　趙彦端(四首/)
　　　　姜夔(二首/)
　　　　陸游(二首/)
　　　　陳亮
　　　　許棐
　　　　嚴仁(三首/)
　　　盧祖皋(二首/)
　　　髙觀國(二首/)
　　　史逹祖
　　　洪瑹
　　　盧炳(二首/)
　　　黄昇(二首/)
　　　吳文英(二首/)
　　　陳允平
　　　周密(二首/)
　　　張炎
　　　石孝友(七首/)
　　　李肩吾
　　　趙君舉
　　　汪元量
　　　葛長庚
　　　無名氏(二首/)
　　　李清照
　　　朱淑眞
　　　劉鼎臣妻
　　　聶勝瓊
　　　朱秋娘
　　　蔡松年(二首/)
　　　劉仲尹(三首/)
　　　趙可(二首/)
　　　韓玉
　　　党懷英
　　　劉著
　　　李宴
　　　段克已(二首/)
　　　段成已(二首/)
　　　元好問(十首/)
　　　李冶
　　　　馮子振
　　　　張翥
　　　　無名氏
　　　　吳子孝
　　　　沈周(二首/)
　　　　文徵明(五首/)
　　　　楊愼(二首/)
　　　　袁黄
　　　　俞彦
　　　　張綖(二首/)
　　　　楊宛
　
　
　
　
御選歴代詩餘巻二十八目録
　欽定四庫全書
御選歴代詩餘巻二十八(五十/五字)
司經局洗馬掌局事兼翰林院修撰加二級(臣/)王奕清奉
㫖校刋
　　鷓鴣天(下/)
　　　鷓鴣天(别司馬漢/章大監)　　　　　　　辛棄疾
　聚散匆匆不偶然三年歴徧楚山川但將痛飲酬風月
　莫放離歌入管絃　縈緑帶㸃青錢東湖春水碧連天
　明朝放我東歸去後夜相思月滿船
　　　前調　　　　　　　　　　　　辛棄疾
　晩日寒鴉一片愁柳塘新緑却温柔若敎眼厎無離恨
　不信人間有白頭　腸已斷淚難收相思重上小紅樓
　情知已被雲遮斷頻倚䦨干不自由
　　　前調　　　　　　　　　　　　辛棄疾
　陌上柔桑破嫩芽東鄰蠶種已生些平岡細草鳴黄犢
　斜日寒林㸃暮鴉　山逺近路横斜青旗沽酒有人家
城中桃李愁風雨春在溪頭薺菜花
　　前調　　　　　　　　　　　　辛棄疾
撲面征塵去路遥香篝漸覺水沉銷山無重數週遭碧
花不知名分外嬌　人歴歴馬蕭蕭旌旗又過小紅橋
愁邊剩有相思句揺斷吟鞭碧玉梢
　　前調　　　　　　　　　　　　辛棄疾
唱徹陽關淚未乾功名餘事且加餐浮天水送無窮樹
帶雨雲埋一半山　今古恨幾千般只今離合是悲歡
江頭未是風波惡别有人間行路難
　　前調(鵝湖/道中)　　　　　　　　　　辛棄疾
一榻清風殿影凉涓涓流水響回廊千章雲朩鈎輈叫
十里溪風䆉稏香　衝急雨趁斜陽山園細路轉微茫
倦途却被行人笑只為林泉有厎忙
　　前調(鵝湖歸/病起作)　　　　　　　　　辛棄疾
枕簟溪堂冷欲秋斷雲依水晩來收紅蓮相倚渾如醉
白鳥無言定自愁　書咄咄且休休一丘一壑也風流
不知筋力衰多少但覺新來嬾上樓
　　前調　　　　　　　　　　　　辛棄疾
指㸃芳尊特地開風㠶莫引酒船回方驚共折津頭柳
却喜重尋嶺上梅　催月上喚風來莫愁瓶罄恥金罍
只愁畫角樓頭起急管哀絃次第催
　　前調　　　　　　　　　　　　辛棄疾
翠木千尋上碧蘿東湖經雨又増波只因買得青山好
却恨歸來白髪多　明畫燭洗金荷主人起舞客髙歌
醉中只恨歡娛少無奈明朝酒醒何
　　前調(有所/贈)　　　　　　　　　　辛棄疾
趁得西風汗漫遊見他歌後怎生愁事如芳草春長在
人似浮雲影不留　睂黛斂眼波流十年薄倖説揚州
明朝短棹輕衫夢只在溪南罨畫樓
　　前調(和趙文/鼎賦雪)　　　　　　　　　辛棄疾
莫上扁舟訪剡溪淺斟低唱正相宜從敎犬吠千家白
且與梅成一段奇　香暖處酒醒時畫簷玉筯已偷垂
笑君解釋春風恨倩拂蠻牋只費詩
　　前調(重九/席上)　　　　　　　　　　辛棄疾
戲馬臺前秋鴈飛管絃歌舞更旌旗要知黄菊清髙處
不入當年二謝詩　傾白酒遶東籬只於陶令有心期
明朝九日渾瀟灑莫使尊前欠一枝
　　前調(送歐陽國/瑞入吳)　　　　　　　　辛棄疾
莫避春陰上馬遲春來未有不陰時人情輾轉閒中看
客路﨑嶇倦後知　梅似雪柳如絲試聽别語慰相思
短蓬炊飯鱸魚熟除却松江枉費詩
　　前調(石門/道中)　　　　　　　　　　辛棄疾
山上飛泉萬斛珠懸崖千丈落鼪鼯已通樵徑行還礙
似有人聲聽却無　閒略彴逺浮屠溪南修竹有茅廬
莫嫌杖履頻來徃此地偏宜著老夫
　　前調(黄沙/道中)　　　　　　　　　　辛棄疾
句裏春風正翦裁溪山一片畫圗開輕鷗自趁虛船去
荒犬還迎野婦回　松共竹翠成堆要擎殘雪鬬疎梅
亂鴉畢竟無才思時把瓊瑶蹴下來
　　前調(元溪不/見梅)　　　　　　　　　辛棄疾
千丈冰溪百步雷柴門都向水邊開亂雲剩帶炊煙去
野水閒將日影來　穿窈窕過崔嵬東林試問幾時栽
動揺意態雖多竹㸃綴風流却欠梅
　　前調(春日即事題/毛村酒壚)　　　　　　　辛棄疾
春日平原蒿菜花新耕雨後落羣鴉多情白髮春無奈
晚日青帘酒易賒　閒意態細生涯牛欄西畔有桑麻
青裙縞袂誰家女去趁蠶生看外家
　　前調　　　　　　　　　　　　辛棄疾
石壁虛雲積漸髙溪聲繞屋幾週遭自從一雨花零落
却愛微風草動揺　呼玉友薦溪毛殷勤野老著相邀
杖藜忽避行人去認是翁來却過橋
　　前調(席上/和韻)　　　　　　　　　　辛棄疾
翰墨諸公久擅塲胸中書傳許多香都無絲竹銜杯樂
却有龍蛇落筆忙　閒意思老風光酒徒今有幾髙陽
黄花不怯西風冷只怕詩人兩鬢霜
　　前調(梅/)　　　　　　　　　　　辛棄疾
桃李漫山過眼空也宜惱損杜陵翁若將玉骨冰姿比
李蔡為人在下中　尋驛使寄芳容隴頭休放馬蹄鬆
吾家籬落黄昏後剩有西湖處士風
　　前調(讀陶/詩)　　　　　　　　　　辛棄疾
晩歳躬耕不怨貧隻雞斗酒聚比鄰都無晉宋之間事
自是羲皇以上人　千歳後百篇存更無一字不清眞
若敎王謝諸郎在未抵柴桑陌上塵
　　前調(博山/寺作)　　　　　　　　　　辛棄疾
不向長安路上行却敎山寺厭逢迎味無味處求吾樂
材不村間過此生　寜作我豈其卿人間走徧却歸耕
一松一竹眞朋友山鳥山花好弟兄
　　前調(祝良顯家/牡丹二首)　　　　　　　　辛棄疾
占斷雕欄只一株春風費盡幾工夫天香夜染衣猶濕
國色朝酣醉未蘇　嬌欲語巧相扶不妨老幹自扶疎
恰如翠幙髙堂上來看紅衫百子圗
　　前調　　　　　　　　　　　　辛棄疾
濃紫深黄一畫圖中間更有玉盤盂先裁翡翠裝成蓋
更㸃臙脂染透酥　香瀲灩錦模糊主人長得醉工夫
莫攜弄玉䦨邊去羞得花枝一朶無
　　前調(送范先/之秋試)　　　　　　　　　辛棄疾
白苧新袍入嫩凉春蠶食葉響迴廊禹門已準桃花浪
月殿先收桂子香　鵬北海鳳朝陽又攜書劒路茫茫
明年此日青雲上笑看人間舉子忙
　　前調　　　　　　　　　　　　辛棄疾
去歳花枝把酒杯雪中曽見牡丹開而今紈扇薫風裏
又見疎枝月下梅　歡幾許醉方回明朝歸路有誰催
低聲待向他家道帶得歌聲滿耳來
　　前調　　　　　　　　　　　　辛棄疾
是處移花是處開古今興廢幾池臺背人翠羽偷魚去
抱蕊黄鬚趁蝶來　掀老甕撥新醅客來且盡兩三杯
日髙盤饌供何晩市逺魚鮭買未回
　　前調(山行/)　　　　　　　　　　辛棄疾
誰共春光管日華朱朱粉粉野蒿花閒愁投老無多子
酒病而今較減些　山逺近路横斜正無那處管絃譁
去年醉後猶能記細數溪邊第幾家
　　前調(吳子似/過秋水)　　　　　　　　　辛棄疾
秋水長廊水石間有誰來共聽潺潺羡君人物東西晉
分我詩名大小山　窮自樂晚方閒人間路窄酒杯寛
看君不了癡兒事又似風流靖長官
　　前調　　　　　　　　　　　　辛棄疾
萬事紛紛一笑中淵明把菊對秋風細看爽氣今猶在
惟有南山一似翁　情味好語言工三賢髙致古今同
誰知止酒停雲老獨立斜陽數過鴻
　　前調　　　　　　　　　　　　范成大
蕩漾西湖采緑蘋揚鞭南埭滚紅塵桃花暖日濃濃笑
楊柳光風淺淺顰　章貢水鬱孤雲多情爭似桂江春
崔徽巻袖瑶姬夢縱自相逢不是眞
　　前調　　　　　　　　　　　　范成大
嫩緑重重看漸成曲䦨幽檻小紅英酴醿架上蜂兒鬧
楊柳行間燕子輕　春婉娩客飄零殘花淺酒片時清
一杯且買明朝事送了斜陽月又生
　　前調(雪梅/)　　　　　　　　　　范成大
壓蕊拈鬚粉作團疎香辛苦顫朝寒須知風月尋常見
不似層層帶雪看　春髻重曉睂彎一枝斜並縷金旛
酒紅不解東風凍驚怪釵頭玉燕乾
　　前調　　　　　　　　　　　　陳三聘
酒暈從敎上臉丹春愁何事㸃睂山都將别後深深意
且向尊前細細看　多少恨説應難粉巾空染淚斕斑
熏猊箏鴈長閒却明月樓心夜正寒
　　前調(雪梅/次韻)　　　　　　　　　　陳三聘
翦碎霜綃巧作團玉纖特地破朝寒疎花好向釵横見
痩影難敲月墮看　將舊恨入睂彎不須多樣縷金旛
當時千㸃東風淚怪見妝成粉未乾
　　前調　　　　　　　　　　　　陳三聘
昨夜東風怨不成曉來猶自埽殘英半酸梅子連枝重
無力楊花到地輕　情易感淚先零玉虬香冷更凄清
事如芳草緜緜逺恨比浮雲冉冉生
　　前調　　　　　　　　　　　　張孝祥
可意黄花人不知黄花標格丗間稀園葵浥露迎朝日
檻菊經霜媚夕霏　芍藥好是金絲緑藤紅刺引薔薇
姚家别有神仙品似著天香染御衣
　　前調　　　　　　　　　　　　張孝祥
又向荆州住半年西風催放五湖船來時露菊團金顆
去日池荷翦緑錢　斟别酒扣離舷一時賔從最多賢
今宵拚醉花迷坐後夜相思月滿川
　　前調　　　　　　　　　　　　張孝祥
月地雲堦歡意䦨仙姿不合住人間驂鸞已恨車塵逺
泣鳳空餘燭影殘　情脉脉淚珊珊梅花音信隔關山
只因楚雨清留夢不耐吳霜緑易斑
　　前調(詠桃/菊花)　　　　　　　　　　張孝祥
桃換肌膚菊換妝只疑春色到重陽解將天上千年豔
翻作人間九日黄　新豔冶舊風光東籬却似武陵鄉
尊前醉眼偷相顧錯認陶潛是阮郎
　　前調(上元/啓醮)　　　　　　　　　　張孝祥
詠徹瓊章向夜䦨天移星斗下人間九光倒影騰香簡
一氣回春達絳檀　瞻北闕祝南山遥知仙仗簇清班
何人曽侍傳柑讌翡翠簾開識聖顔
　　前調(春情/)　　　　　　　　　　張孝祥
日日春樓醉夢中不知樓外已春濃杏花未遇疎疎雨
楊柳初揺短短風　扶畫鷁躍花驄湧金門外小橋東
行行又入笙歌裏人在珠簾第幾重
　　前調(餞劉/共甫)　　　　　　　　　　張孝祥
憶昔追遊翰墨塲武夷仙伯較文章琅函奏號銀臺省
氊筆書名御苑牆　經十載過三湘横睂麗錦照傳觴
醉餘吐出胸中墨只欠彭宣到後堂
　　前調(寄少/城)　　　　　　　　　　程　垓
淚濕芙蓉城上花片飛何事苦參差鎖深不奈鶯無語
巢穩爭如燕有家　情未老鬢先華可憐各自淡生涯
楊花不解知人意猶自沾泥也學他
　　前調(江檻/詞)　　　　　　　　　　朱　熹
暮雨朝雲不自憐放敎春漲緑浮天秖今畫閣臨無地
宿昔新詩滿繫船　青鳥外白鷗前幾生香火舊因縁
酒䦨山月移雕檻歌罷江風拂玳筵
　　前調　　　　　　　　　　　　朱　熹
已分江湖寄此生長蓑短笠任隂晴鳴橈細雨滄洲逺
繫舸斜陽畫閣明　竒絶處未忘情幾時還得去尋盟
江妃空許捐雙佩漁父何勞笑獨醒
　　前調　　　　　　　　　　　　張　震
横索橋邊景最佳緑波清淺見瓊沙銜泥燕子迎風絮
得食魚兒趁浪花　春已暮日初斜畫船簫鼔是誰家
蘭橈欲去空留戀醉倚䦨干看晩霞
　　前調(白鷺/亭作)　　　　　　　　　　趙彦端
天外秋雲四散飛波間風艇一時歸他年淮水東邊月
猶為登臨替落暉　誇客勝數星稀晩寒颯颯動青衣
酒行不盡清光意輸與漁舟睡釣磯
　　前調　　　　　　　　　　　　趙彦端
憶醉君家倚翠屏年年相喜鬢毛青誰知緩步從天下
猶許清彈此地聽　揮羽扇寫鵝經使星何似老人星
幾時一試薫風手今日桐隂又滿庭
　　前調(楊蘭/)　　　　　　　　　　趙彦端
兩兩青螺綰額傍彩雲齊㑹下巫陽俱飛蛺蝶元相逐
並蒂芙蓉本自雙　翻彩袖舞霓裳㸃風飛絮恣輕狂
花神只恐難留住早晩承恩入未央
　　前調　　　　　　　　　　　　趙彦端
寂寂深幃起暗塵清歌緩響自回春月和燈市雲間墜
人對梅花雪後新　仙掌露舞衣雲酒慵微覺醉鬟輕
洞房不厭陽臺雨乞與遊人弄晩晴
　　前調　　　　　　　　　　　　姜　夔
憶昨天街預賞時柳慳梅小未敎知而今正是歡遊夕
却怕春寒自掩扉　簾寂寂月低低舊情惟有絳都詞
芙蓉影暗三更後臥聽鄰娃笑語歸
　　前調(苕溪記/所見)　　　　　　　　　姜　䕫
京洛風流絶代人因何風絮落溪津籠鞵淺出鴉頭韈
知是凌波縹緲身　紅乍笑緑長顰與誰同度可憐春
鴛鴦獨宿何曽慣化作西樓一縷雲
　　前調　　　　　　　　　　　　陸　游
梳髮金盤剩一窩畫睂鸞鏡暈雙蛾人間何處無春到
只有伊家獨占多　微步處奈嬌何春衫初換麴塵羅
東鄰鬭草歸來晩忘却新傳子夜歌
　　前調(薛公肅/席上作)　　　　　　　　　陸　游
南浦聲中兩玉人誰知重見楚江濵憑敎後苑紅牙板
引上西川緑錦茵　纔淺笑却輕顰淡黄楊柳又催春
情知言語難傳恨不似琵琶道得眞
　　前調　　　　　　　　　　　　陳　亮
花拂䦨干柳拂空花枝綽約柳鬟鬆蝶翻淡碧低邊影
鶯囀濃香杪處風　深院落小簾櫳尋芳猶憶舊相逢
橋邊攜手歸來路踏皺殘花幾片紅
　　前調　　　　　　　　　　　　許　棐
翠鳳金鸞繡欲成沉香亭下款新晴緑隨楊柳陰邊去
紅踏桃花片上行　鶯意緒蝶心情一時分付小銀箏
歸來欲醉花柔困月濾紗牎約半更
　　前調　　　　　　　　　　　　嚴　仁
行盡春山春事空别愁離恨滿江東三更鼓潤官樓雨
五夜燈殘客舎風　寒淡淡曉朧朧黄雞催斷丑時鐘
紫騮嚼勒金銜響衝破飛花一道紅
　　前調　　　　　　　　　　　　嚴　仁
一曲危絃斷客腸津橋捩柁轉牙檣江心雲帶蒲㠶重
樓上風吹粉淚香　瑶草碧柳芽黄載將離恨過瀟湘
請君看取東流水方識人間别意長
　　前調　　　　　　　　　　　　嚴　仁
多病春來事事慵偶因撲蝶到庭中落紅萬疊花經雨
斜碧千條柳困風　深院宇小簾櫳幾年離别惜相逢
擎觴未飲心先醉為有春愁似酒濃
　　前調　　　　　　　　　　　　盧祖皋
纖指輕拈小砑紅自調宫羽按歌重寒餘芍藥欄邊雨
香落荼䕷架厎風　閒意態小房櫳丁寧須滿玉西東
一春醉得鶯花老不似年時怨玉容
　　前調　　　　　　　　　　　　盧祖皋
庭緑初圓結䕃濃香溝收拾樹梢紅池塘少歇鳴蛙雨
簾幙輕廻舞燕風　春又老笑誰同淡煙斜日小樓東
相思一曲臨風笛吹過雲山第幾重
　　前調　　　　　　　　　　　　髙觀國
有約湖山却解襟書眠占得一庭深樹邊風色寒滋味
愁裏年華鴈信音　驚楚夢聽瑶琴黄花尚可伴孤斟
斷雲萬一成疎雨却向湖邊看晩陰
　　前調　　　　　　　　　　　　髙觀國
翦翠衫兒穩四停最憐一曲鳳簫吟同心羅帕輕藏素
合字香囊半影金　春思悄畫牎深誰能拘束少年心
鶯來驚碎風流膽踏動櫻桃葉厎鈴
　　前調(衞縣道/中有懷)　　　　　　　　　史達祖
鴈足無書古塞幽一程煙草一程愁帽簷塵重風吹野
帳角香銷月滿樓　情思亂夢魂浮緗裙多憶敝貂裘
官河水靜䦨干暖徙倚斜陽怨晚秋
　　前調　　　　　　　　　　　　洪　瑹
意態嬋姢畫不如瑩然初日照芙蕖笑捐瓊珮遺交甫
肯把文梭擲幼輿　花上蝶水中鳬芳心密意兩相於
情知不作庭前柳到得秋來日日疎
　　前調　　　　　　　　　　　　盧　炳
秋月明眸兩鬢濃衫兒貼體縐輕紅清聲宛轉歌金縷
纖手殷勤捧玉鍾　嬌婭姹語惺忪酒香微度透羞容
劉郎莫恨相逢晩且喜桃源路已通
　　前調(題廣文舍/竹外梅花)　　　　　　　　盧　炳
閣雨浮雲寒尚輕商量雪意未全成莫嫌竹外蕭然處
忽有幽香透鼻清　詩興逸酒魂醒主人留客更多情
不辭滿引成癡客且為梅花醉一觥
　　前調(暮春/)　　　　　　　　　　黄　昇
沉水香消夢半醒斜陽恰照竹間亭戲臨小草書團扇
自揀殘花插淨瓶　鶯宛轉燕丁寧晴波不動晩山青
玉人只怨春歸去不道槐雲緑滿庭
　　前調(張園/)　　　　　　　　　　黄　昇
雨過芙蕖葉葉凉摩挲短髮照横塘一行歸鷺拖秋色
幾樹鳴蟬餞夕陽　花影畔柳陰傍微雲淡月又昏黄
風流不在談鋒勝袖手無言味最長
　　前調(化度/寺)　　　　　　　　　　吳文英
池上紅衣伴倚䦨棲鴉常帶夕陽還微雲度雨疎桐落
明月生凉寳扇閒　卿夢窄水天寛小牎愁黛淡秋山
吳鴻好為傳歸信楊柳閶門屋數間
　　前調(閏中/秋)　　　　　　　　　　吳文英
丹桂花開第二番東籬展却宴期寛人間寳鏡離仍合
海上仙槎去復還　分不盡半凉天可憐閒剩此嬋娟
素娥未隔三秋夢贏得今宵又倚䦨
　　前調　　　　　　　　　　　　陳允平
錦幄沉沉寳篆殘惜春無語倚闌干庭前芳草空惆悵
簾外飛花自往還　金屋靜玉簫閒一尊芳酒駐紅顔
東風落盡酴醿雪滿地清香夜不寒
　　前調(清明/二首)　　　　　　　　　　周　密
燕子時時度翠簾柳眠猶未褪香緜落花門巷家家雨
新火樓臺處處煙　情脉脉恨厭厭東風吹動畫秋千
刺桐開盡鶯聲老無奈春風祗醉眠
　　前調　　　　　　　　　　　　周　密
相傍清明情更慳閉門空自惜花殘海棠半坼難禁雨
燕子初歸不奈寒　金鴨冷錦鴛閒銀釭空照小屏山
翠羅袖薄東風峭獨倚西樓第幾䦨
　　前調　　　　　　　　　　　　張　炎
樓上誰將玉笛吹山前水闊暝雲低勞勞燕子人千里
落落棃花雨一枝　修褉節賣餳時故鄉惟有夢相隨
夜來折得江頭柳不是蘇堤也皺睂
　　前調　　　　　　　　　　　　石孝友
别後應憐信息疎西風幾度到庭梧夜來縱有鴛鴦夢
春去空餘蛺蝶圗　煙樹逺塞鴻孤垂垂天影帶平蕪
憑誰寫取相思曲寄與馮川鄭小奴
　　前調　　　　　　　　　　　　石孝友
玉燭調元黍律均迎長嘉節屬芳辰雲如惜雨鈎牽雪
梅不禁風漏洩春　天意好物華新偷閒贏取酒邊身
太平朝野都無事且與鶯花作主人
　　前調　　　　　　　　　　　　石孝友
一别音塵兩杳然不堪虛度菊花天驚秋逺鴈横斜字
噪晚哀蟬斷續絃　好消息惡姻緑凉宵如水復如年
夢魂不怕風波險飛過江西阿那邊
　　前調　　　　　　　　　　　　石孝友
收拾睂尖眼尾情夜來眞箇夢傾城鴛鴦有厎情難盡
蝴蝶無端夢易驚　愁一掬月三更緑幃應好睡輕盈
知他莫有相憐分輾轉尋思直到明
　　前調　　　　　　　　　　　　石孝友
花漏聲乾月隱牆琯灰迎曉透新陽物情漸逐雲容好
歡意偏隨日脚長　山作鼎玉為漿壽杯叢處豔梅妝
醉鄉路接華胥國應夢朝天侍赭黄
　　前調　　　　　　　　　　　　石孝友
一夜冰澌滿玉壺五更喜氣動洪爐門前桃李如鱗集
庭下芝蘭看鯉趨　泉脉動草心蘇日長添得繡工夫
試探補衮彌縫手眞箇曽増一線無
　　前調(中秋/夜)　　　　　　　　　　石孝友
霜葉披殘露顆傳明星著地月流天不辭獨賞窮今夜
應為相逢憶去年　辜窈窕負嬋娟誰知兩處照孤眠
姮娥不怕離人怨有甚心情獨自圓
　　前調　　　　　　　　　　　　李肩吾
緑色吳牋覆古苔濡毫重擬賦幽懷杏花簾外鶯將老
楊柳樓前燕不來　倚玉枕墜瑶釵午牎輕夢遶秦淮
玉鞭何處貪遊冶尋徧春風十二街
　　前調　　　　　　　　　　　　趙君舉
約略應飛白玉盤明樓漸放滿輪寒天垂萬丈清光外
人在三秋爽氣間　聞葉吹想風鬟浮空彷彿女乘鸞
此時不合人間有盡入嵩山靜夜看
　　前調　　　　　　　　　　　　汪元量
瀲灩湖光緑正肥蘇堤十里柳絲飛輕便燕子低低舞
小巧鶯兒恰恰啼　花似錦酒成池對花對酒兩相宜
水邊莫話長安事夢斷蘭亭修褉時
　　前調　　　　　　　　　　　　葛長庚
雨過山花向晩香煙絲空翠柳微茫舊家丹竈何人葛
今日簾泉阿老黄　犀角枕象牙牀椰心織簟晝生凉
杯行無筭何曽醉不覺羅浮日月長
　　前調　　　　　　　　　　　　無名氏
擬上髙樓欲散愁奈愁隨我上髙樓經行眼厎青山徧
檢㸃簪邊白髪稠　歸去去去休休劉伶應是醉鄉侯
蒼煙起處孤雲白人若如雲儘自由
　　前調(佳人/)　　　　　　　　　　無名氏
全似丹青揾染成更將何物比輕盈雪因舞態羞頻下
雲為歌聲不忍行　螺髻小鳳鞵輕天邊斗柄又斜横
水晶庭柱琉璃帳客去誰同看月明
　　前調　　　　　　　　　　(宋媛/)李清照
盡日蕭蕭上瑣牎梧桐應恨夜來霜酒䦨更喜團茶苦
夢斷偏宜瑞腦香　秋已盡日猶長仲宣懷逺更凄凉
不如隨分尊前醉莫負東籬菊蕊黄
　　前調　　　　　　　　　　(宋媛/)朱淑眞
獨倚䦨干晝日長紛紛蜂蝶鬬輕狂一天飛絮東風惡
滿路桃花春雨香　當此際意偏傷萋萋芳草傍池塘
千鍾尚欲偕春醉幸有荼䕷與海棠
　　前調　　　　　　　　　　　劉鼎臣妻
金屋無人夜翦繒寳釵翻過齒痕輕臨風執手殷勤贈
襯與蕭郎兩鬢青　聽囑付好看承千金不抵一時情
明年宴罷瓊林晩酒面微紅相映明
　　前調(寄别/李生)　　　　　　　　(宋妓/)聶勝瓊
玉慘花愁出鳳城蓮花樓下柳青青清尊一曲陽關後
别箇人人第五程　尋好夢夢難成有誰知我此時情
枕邊淚共階前雨隔箇牎兒滴到明
　　前調　　　　　　　　　　(宋妓/)朱秋娘
梅妒疎香雪妒輕逺山長共畫睂青尊前無復歌金縷
夢覺惟餘月半明　魚與鴈兩浮沉淺顰低笑總關心
相思恰似江南柳一夜東風一夜深
　　前調　　　　　　　　　　　　蔡松年
解語宫花出畫簷酒尊風味為花甜誰憐夢好春如水
可奈香餘月入簾　春漫漫酒厭厭曲終新恨到睂尖
此生願化雙瓊柱得近春風暖玉纖
　　前調　　　　　　　　　　　　蔡松年
秀樾横塘十里香水花曉色靜年芳臙脂雪痩熏沉水
翡翠盤髙走夜光　山黛逺月波長暮雲秋影蘸瀟湘
醉魂應逐凌波夢分付西風此夜凉
　　前調　　　　　　　　　　　　劉仲尹
騎鶴峰前第一人不應著意怨王孫當年豔態題詩處
好在香痕與淚痕　調鴈柱引蛾顰緑牎絃索合秦箏
砌臺歌舞陽春後明日朱扉幾斷魂
　　前調　　　　　　　　　　　　劉仲尹
樓宇沉沉翠幾重轆轤亭下落梧桐川光帶晩虹垂雨
樹影涵秋鵲喚風　人不見思何窮斷腸今古夕陽中
碧雲猶作山頭恨一片西飛一片東
　　前調　　　　　　　　　　　　劉仲尹
璧月池南翦朩樨六朝宫袖窄中宜新聲蹙巧蛾顰黛
纖指移箏鴈著絲　朱户小畫簾低細香輕夢隔涪溪
西風只道悲秋痩却是西風未得知
　　前調　　　　　　　　　　　　趙　可
金絡閒穿御路楊青旗遥認醉中鄉可人自有迎門笑
下馬何妨索酒嘗　春正好日初長一尊容我駐風光
歸來想像行雲處薄雨霏霏灑面凉
　　前調(集句/)　　　　　　　　　　趙　可
十頃平波溢岸青草香沙暖水雲晴輕衫短帽垂楊裏
楚閏相看別有情　揮彩筆倒銀瓶花枝照眼句還成
老來漸減金釵興回施春光與後生
　　前調　　　　　　　　　　　　韓　玉
披拂芝蘭便斷金頓成南北豈勝任三年尊酒半生話
千里雲山一寸心　休悵望莫登臨夢魂何處不相尋
愁腸欲問愁多少未比湘江煙水深
　　前調(七夕/)　　　　　　　　　　党懷英
雲步淩波小鳳鈎年年星漢踏清秋只縁巧極稀相見
厎用人間乞巧樓　天外事兩悠悠不應也作可憐愁
開簾放入窺牎月且盡新凉睡未休
　　前調　　　　　　　　　　　　劉　著
雪照山城玉指寒一聲羌管怨樓間江南幾度梅花發
人在天涯鬢已斑　星㸃㸃月團團倒流河漢入杯盤
翰林風月三千首寄與吳姬忍淚看
　　前調　　　　　　　　　　　　李　宴
苒苒萋萋雨後村芳塵不到五侯門曽隨曉淚撩詩思
又向春風入燒痕　春去後憶王孫啼紅南浦記芳温
夕陽樓外連天逺乞與騷人怨楚魂
　　前調(九日寄友/兼簡二弟)　　　　　　　　段克已
㸃檢笙歌上小樓西風簾幙巻清秋緑醅輕泛紅茰好
黄菊羞簪白髮稠　今古恨去悠悠無情汾水自西流
澹煙衰草斜陽外并作登臨一段愁
　　前調　　　　　　　　　　　　段克已
颭颭輕舟送上溪何時柳樹已成圍貪看歸鳥投林急
不覺殘花入座飛　蘭櫂舉麴塵霏新荷挽斷有餘絲
酒酣却對青山笑面目蒼然不入時
　　前調　　　　　　　　　　　　段成已
行徹南溪到北溪山廻萬馬合長圍花如有舊迎人笑
雲自無心出岫飛　揮醉墨帶煙霏婆娑醉舞拂青絲
昔時心賞今猶在但恐風流異昔時
　　前調　　　　　　　　　　　　段成己
瀑布巖前水滿溪青陽廟下四山圍歌殘白雪雲猶佇
舞落烏紗鳥忽飛　迷晩色鎖晴霏野花如綺柳如絲
一尊不惜頹然醉明日重來已後時
　　前調(隆德/故宫)　　　　　　　　　　元好問
臨錦堂前春水波蘭皋亭下落梅多三山宫闕空銀海
萬里風埃暗綺羅　雲子酒雪兒歌留連風月共婆娑
人間更有傷心處奈得劉伶醉後何
　　前調(蓮/)　　　　　　　　　　　元好問
痩緑愁紅倚暮烟露華凉冷洗嬋娟含情脉脉知誰怨
顧影依依意自憐　風送雨水連天凌波無夢夜如年
何時北渚亭邊月狼藉秋香拂畫船
　　前調(與欽叔京/甫夜飲)　　　　　　　　元好問
樓上歌呼倒接䍦樓前分手却相攜雨前雨後花枝減
州北州南酒價低　憐木鴈笑醯雞鶴長鳬短幾時齊
醉來門外三竿日臥聽春泥過馬蹄
　　前調(中秋飲/蓮花白)　　　　　　　　　元好問
月窟秋清桂葉丹仙家釀熟水芝殘香來寳地三千界
露入金莖十二盤　天澹澹夜漫漫五湖豪客酒腸寛
醉來獨跨蒼鸞去太華峰前玉井寒
　　前調　　　　　　　　　　　　元好問
候館燈昏雨送凉小樓人靜月侵牀多情却被無情惱
今夜還如昨夜長　金屋暖玉爐香春風都屬富家郎
西園何限相思樹辛苦梅花候海棠
　　前調　　　　　　　　　　　　元好問
翡翠鴛鴦不自由鏡中鸞舞只堪愁庭前花是同心樹
山際泉分兩下流　金絡馬朩犀舟誰家紅袖水西樓
春風殢笑官橋柳吹盡香緜不放休
　　前調　　　　　　　　　　　　元好問
小字繚綾寫欲成印來睂黛緑分明水流刻漏何曽住
玉作彈棊儘未平　愁易積夢頻驚閒衾攲枕覺霜清
月明不放寒林穩夜夜烏啼徹五更
　　前調　　　　　　　　　　　　元好問
天上腰肢説館娃眼中金翠有芳華行雲著意留歌扇
逺柳無情隔鈿車　周昉畫洛陽花一枝濃豔落誰家
春風恨煞如年夜庭樹陰陰欲暮鴉
　　前調(讀李崖州/詩有感)　　　　　　　　元好問
姚宋明光到此家爭敎老作賈長沙碧山也要崖州住
百匝千遭遶郡衙　南苑月曲江花青雲軒蓋滿京華
新生黄雀君休笑占了春光却被他
　　前調　　　　　　　　　　　　元好問
百囀流鶯出畫籠一雙蝴蝶殢芳叢葱蘢花透纖纖月
暗淡香揺細細風　情不盡夢還空歡縁心事淚痕中
長安西望堪腸斷霧閣雲牎又幾重
　　前調(飲蓮/花白)　　　　　　　　　　李　冶
太乙滄波下酒星露􁘜秘訣出仙扃情知天上蓮花白
壓盡人間竹葉青　迷曉色散秋馨兵㕑曉溜玉泠泠
楚江雲錦三千頃笑煞靈均語獨醒
　　前調(贈妓珠/簾秀)　　　　　　　　　馮子振
十二䦨干映逺眸醉鄉空斷楚天秋鰕鬚影薄微微見
龜背紋輕細細浮　香霧斂翠雲收海霞為帶月為鈎
夜來捲盡西山雨不著人間半㸃愁
　　前調　　　　　　　　　　　　張　翥
乍學琵琶已斷腸錦縧銀甲玉懸璫春風瓊樹聲逾穩
秋水芙蓉字亦香　微斂笑淺勻妝何須重覓杜韋娘
休敎月厎清歌去怕趁行雲上鳳凰
　　前調(聽楊玉娥唱/故人撰曲)　　　　　　　無名氏
煙柳風花錦簇筵霜芽露葉玉裝船誰知皓齒纖腰㑹
只在輕衫短帽邊　啼粉靨咽冰絃舊遊一去更無傳
詞人彩筆佳人口再喚春風到眼前
　　前調　　　　　　　　　　　　吳子孝
客館蹉跎歳已殘擁爐還覺敝裘寒茅齋霜濯松千尺
漁浦波環竹萬竿　嗟暮景守微官時時歸夢到吳關
石湖爛漫梅花發雪後何人載酒看
　　前調　　　　　　　　　　　　沈　周
頭髮鬖鬖積漸彫詩逋畫欠未勾消大都敎我生勞碌
一半因他解寂寥　山淡淡水迢迢門前秋色自天描
清風儘許奚囊括明月還憑拄杖挑
　　前調(春柳/)　　　　　　　　　　沈　周
媚在輕柔嫋娜中幾枝斜映驛亭紅微煙啅雀金猶嫩
細雨藏鴉緑未濃　攀傍岸折隨風管人離别有何功
開花更是無聊賴一朶西飛一朶東
　　前調(秋鴈/)　　　　　　　　　　文徵明
萬里南來道路長更將秋色到衡陽江湖滿地皆矰繳
何處西風有稻粱　隨落日渡清湘晩鴉衝突不成行
相呼莫向南樓過應有佳人惱夜凉
　　前調(秋風/)　　　　　　　　　　文徵明
拂草揚波復振條白雲千里鴈行髙時飄墜葉驚寒雨
還入長松捲夜濤　情漠漠意蕭蕭縑帷紈扇總無聊
潘郎愁鬢添清雪滿鏡蕭疎怕見搔
　　前調(秋月/)　　　　　　　　　　文徵明
灩灩溶溶缺又盈秋清寒重轉分明玉關羈鴈年年度
桂殿寒潮夜夜生　積玉氣溢金精照人離别更多情
長風不斷吹秋至何處江樓有笛聲
　　前調(芙蓉/)　　　　　　　　　　文徵明
抹雨凝脂洗玉翹幽芳偏向曲池坳錦城月落春常在
仙掌風微露未消　揚桂楫倚蘭橈涉江無那美人遥
自家閒澹甘遲暮不逐東風一樣飄
　　前調(秋蟬/)　　　　　　　　　　文徵明
抱葉清吟玉宇凉微風吹起暮聲長九秋服食空寒露
萬木陰森自夕陽　藏密蔭引圎吭不知身後有螳螂
蜕來却是清虛體相伴文貂沐寵光
　　前調(元宵後/獨酌)　　　　　　　　　楊　愼
千㸃寒梅曉角中一番春信畫樓東收燈庭院遲遲月
落索秋千翦翦風　魚鴈杳水雲重異鄉節序恨匆匆
當歌幸有金陵子翠斚清尊莫放空
　　前調(西莊/)　　　　　　　　　　楊　愼
秋水澄清勝酒醅野煙籠樹似樓臺彈聲林鳥山和尚
寫字寒蟲水秀才　乘興去興䦨回夕陽影裏記徘徊
正思修褉明年約無奈鳴騶得得催
　　前調(題村叟/屋壁)　　　　　　　　　袁　黄
袖手春林散翠鬟莫嫌此地少青山酒逢社日添酬應
花到開時費往還　松老大竹平安柴荆雖設不長關
旁人方訝茅齋窄鴿户蜂房去半間
　　前調(瓶梅/)　　　　　　　　　　俞　彦
淺渚明沙聚碧流依然春信鎖枝頭金徽昨夜初賡曲
羌笛何人更倚樓　朝露重晩煙浮幾回花外月如鈎
　而今貯向紗牎裏㸃㸃寒香入夢愁
　　前調　　　　　　　　　　　　　張　綖
　山路﨑嶇照葦叢朱光隨地散金蟲霑衣暗濕霏霏霧
　捲幔凉生細細風　登虎豹度蒙茸泉聲幾處響玲瓏
　却思睡熟松牎月敧枕聽殘逺寺鐘
　　　前調　　　　　　　　　　　　張　綖
　雨過鳴蟬斷續聞石梁秋水漲溪痕秋風銀鹿無來信
　落日金牛銷旅魂　登小閣倒孤尊故山回首暮煙昏
　令人苦憶湖邊舎緑蔓黄花正繞門
　　　前調(七夕後一/日詠織女)　　　　　　(明妓/)楊　宛
　迢遞佳期又早休鵲橋無計為遲留臨風吹散鴛鴦侣
　對月空思鸞鳳儔　從别後兩悠悠封題錦字倩誰投
　金梭慵整添愁緒淚逐銀河不斷流
　
　
御選歴代詩餘巻二十八
　欽定四庫全書
御選歴代詩餘巻二十九目録(起五十五字/至五十六字)
　　　河傳(又一體/)
　　　　温庭筠
　　　前調(又一體/)
　　　　温庭筠(二首/)
　　　前調(又一體/)
　　　　李珣
　　　前調(又一體/)
　　　　李珣
　　　前調(又一體/)
　　　　孫光憲
　　　前調(又一體/)
　　　　劉基
　　　徧地花
　　　　毛滂
　　品令(又一體/)
　　　周邦彦
　　　方千里
　　　楊澤民
　　　陳允平
　　睿恩新
　　　晏殊(二首/)
　　亭前柳
　　　朱雍(二首/)
　　雨中花(又一體/)
　　　劉基
　　　張大烈
　　夜行船(又一體/)
　　　謝絳
　　　歐陽修
　　　毛滂(二首/)
　　前調(又一體/)
　　　孫浩然
　　醉落魄
　　　戴復古
　　芳草渡
　　　馮延已
　　望逺行(又一體/)
　　　南唐李煜
　　金鳳鈎(又一體/)
　　　晁補之
　　朩蘭花(又一體/)
　　　韋莊
　　步蟾宫
　　　汪存
　　杏花天(又一體/)
　　　侯寘
　　玉樓人
　　　晏殊
　　金蓮繞鳳樓
　　　宋徽宗
　　徵招調中腔
　　　王安中
　　鼓笛令
　　　黄庭堅
　　浪淘沙(又一體/)
　　　杜安丗
　　前調(又一體/)
　　　杜安世
　　凉州令(又一體/)
　　　柳永
　　思歸樂
　　　柳永
　　憶人人
　　　晏殊(二首/)
　　怨王孫(又一體/)
　　　李清照
　　一七令
　　　魏扶
　　　楊愼(二首/)
　　月照棃花(又一體/)
　　　黄昇
　　鵲橋仙
　　　歐陽修
　　　張先
　　　蘇軾(二首/)
　　　黄庭堅
　　　秦觀
　　　李之儀
　　　毛滂(二首/)
　　　杜安丗
　　　舒亶
　　　葛勝仲(二首/)
　　　謝逸
　　　周邦彦
　　　李祁
　　　吕渭老
　　　向子諲(二首/)
　　　趙長卿
　　　辛棄疾(三首/)
　　　范成大
　　　張孝祥(二首/)
　　　趙彦端(四首/)
　　　管鑑
　　　張鎡
　　　陸游(三首/)
　　　楊炎(二首/)
　　　張輯
　　　謝懋
　　　黄機(二首/)
　　　劉光祖
　　　史達祖
　　　吳潛
　　　趙以夫
　　　盧炳
　　　沈端節
　　　潘牥
　　　蘇氏
　　　嚴蘂
　　　元好問
　　　劉因
　　　　曹伯啓
　　　　張埜
　　　　滕賔
　　　　周用(二首/)
　　　　董斯張
　　　　沈士鑛
　　　　項蘭貞
　　　　王微
　
　
　
　
　
　
　
御選歴代詩餘卷二十九目録
　欽定四庫全書
御選歴代詩餘卷二十九(起五十五字/至五十六字)
司經局洗馬掌局事兼翰林院修撰加二級(臣/)王奕清奉
㫖校刋
　　河傳
　　　(又一體雙調/五十五字)
　　　河傳　　　　　　　　　　　　温庭筠
　湖上閒望雨蕭蕭煙浦花橋路遥謝娘翠蛾愁不銷終
　朝夢魂迷晩潮　蕩子天涯歸棹逺春已晩鶯語空腸
　斷若耶溪溪水西柳堤不聞郎馬嘶
　　　前調(又一/體)　　　　　　　　　　温庭筠
　江畔相喚曉妝鮮仙景箇女採蓮請君莫向那岸邊少
　年好花新滿船　紅袖揺曳逐風㬉垂玉腕腸向柳絲
　斷浦南歸浦北歸莫知晩來人已稀
　　　前調　　　　　　　　　　　　温庭筠
　同伴相喚杏花稀夢裏每愁依違仙客一去燕已飛不
歸淚痕空滿衣　天際雲鳥引情逺春已晩煙靄度南
苑雪梅香柳帶長小娘轉令人意傷
　　前調(又一/體)　　　　　　　　　　李　珣
去去何處迢迢巴楚山水相連朝雲暮雨依舊十二峰
前猿聲到客船　愁腸豈異丁香結因離别故國音書
絶想佳人花下對明月春風恨應同
　　前調(又一/體)　　　　　　　　　　李　珣
春暮微雨送君南浦愁斂雙蛾落花深處啼鳥似逐離
歌粉檀珠淚和　臨流更把同心結情哽咽後㑹何時
節不堪回首相望已隔汀洲艣聲幽
　　前調(又一/體)　　　　　　　　　　孫光憲
風颭波斂團荷閃閃珠傾露㸃木蘭舟上何處吳娃越
豔藕花紅照臉　大堤狂煞襄陽客煙波隔渺渺湖光
白身巳歸心不歸斜暉逺汀鸂鶒飛
　　前調(又一/體)　　　　　　　　　　劉　基
江風吹過水生紋煙裏斜陽半曛雨聲不堪客耳聞紛
紛夢魂迷斷雲　夢斷天涯歸路杳天欲曉殘月窺牎
小朩蘭舟蘆葦秋汀洲岸花相伴愁
　徧地花
　　(雙調五/十五字)
　　徧地花　　　　　　　　　　　毛　滂
白玉䦨邊自凝佇滿枝頭彩雲雕霧甚芳菲繡得成團
砌合出韶華好處　暖風一笑盈盈吐檀心向誰分付
莫與他西子精神不枉了東君雨露
　品令
　　(又一體雙調/五十五字)
　　品令(梅/)　　　　　　　　　　　周邦彦
夜䦨人靜月痕寄梅梢疎影簾外曲角䦨干近舊攜手
處花霧寒成陣　應是不禁愁與恨縱相逢難問黛睂
曽把春衫印後期無定腸斷香消盡
　　前調　　　　　　　　　　　　方千里
露晞煙靜寂寥轉梧桐寒影天際歴歴征鴻近被風吹
散聲斷無行陣　秋思客懷多少恨漫厭厭誰問暈殘
蘭灺香銷印夢魂長定愁伴更籌盡
　　前調(詠棊/)　　　　　　　　　　楊澤民
日長風靜濃香在珠簾花影茶具對著明牎近未排角
勢鴉鷺先分陣　雙疉逺山非有恨正藏機休問便如
喝采爭堂印局翻無定有倖君須盡
　　前調　　　　　　　　　　　　陳允平
玉壺塵靜蟾光透一簾疎影偏愛水月樓臺近畫簾獨
倚風度寒香陣　猶記曲江煙水恨歎凄凉誰問夜深
沙觜霜痕印嚼花拚醉枝上春無盡
　睿恩新
　　(雙調五/十五字)
　　睿恩新　　　　　　　　　　　晏　殊
芙蓉一朶霜秋色迎曉露依依先拆似佳人獨立傾城
傍朱檻暗傳消息　靜對西風脉脉金蕊綻粉紅如滴
向蘭堂莫厭重新免清夜微寒漸逼
　　前調　　　　　　　　　　　　晏　殊
紅絲一曲傍堦砌珠露下獨呈纖麗翦鮫綃碎作香英
分綵線簇成嬌蕊　向晩羣花新醉放朶朶似延秋意
待佳人插向釵頭更裊裊低臨鳳髻
　亭前柳
　　(雙調五/十五字)
　　亭前柳(梅二/首)　　　　　　　　　朱　雍
拜月南樓上面嬋娟恰對新妝誰凭䦨干處笛聲長追
往事徧凄凉　看素質臨風消痩盡粉痕輕依舊眞香
瀟灑春塵境過横塘度清影在回廊
　　前調　　　　　　　　　　　　朱　雍
竚立東風裏放纖手淨試梅妝睂暈輕輕畫逺山長添
新恨更凄凉　嘗憶得驛亭人別後尋春去盡是幽香
歸路臨清淺在寒塘同水月照虛廊
　雨中花
　　(又一體雙調/五十五字)
　　雨中花(旅懐/)　　　　　　　　　劉　基
月入疎松光的皪淡煙鎖江城夜寂問何處無愁人間
今古莫作他鄉客　月裏青鸞空有翼杳不見嫦娥消
息北斗縱横銀河清淺重露成涓滴
　　前調(夏景/)　　　　　　　　　　張大烈
春光流去新光續景推遷嫩槐新竹看雨漲溪流髙懸
瀑布千尺寒飛玊　試對青山迎翠色見萬嶂樹陰濃
緑畫舫迎風紅妝調管嬌奏雲和曲
　夜行船
　　(又一體雙調五十五/字中間平仄小異)
　　夜行船　　　　　　　　　　　謝　絳
昨夜佳期初共鬢雲低翠翹金鳳尊前和笑不成歌意
偷傳眼波微送　草草不容成楚夢漸寒深翠簾霜重
相看送到斷腸時月西斜畫樓鐘動
　　前調　　　　　　　　　　　　歐陽修
滿眼東風飛絮催行色短亭春暮落花流水草連雲看
看是斷腸南浦　檀板未終人去去扁舟在緑楊深處
手把金尊難為别更那聽亂鶯疎雨
　　前調(雨夜泊/吳江)　　　　　　　　　毛　滂
寒滿一衾誰共夜沉沉醉魂朦鬆雨呼煙喚付凄凉又
不成那些好夢　忽明日煙江暝曚扁舟繫一行蝃蝀
季鷹生事水瀰漫過鱸船再三目送
　　前調(餘英溪/泛舟)　　　　　　　　　毛　滂
弄水餘英溪畔綺羅香日遲風慢桃花春浸一篙深畫
橋東柳低煙逺　漲緑流紅空滿眼倚蘭橈舊愁無限
莫把鴛鴦驚飛去要歌時少低檀板
　　前調(又一/體)　　　　　　　　　　孫浩然
何處采菱歸暮隔宵煙菱歌輕舉白蘋風浸月華寒影
朦朧半和梅雨　脉脉相逢心似許扶蘭棹黯然凝竚
遥指前村隱隱煙樹含情背人歸去
　醉落魄
　　(雙調五/十五字)
　　醉落魄(九日黄鶴/山登髙)　　　　　　　戴復古
龍山行樂何如今日登黄鶴風光正要人酬酢欲賦歸
來莫問淵明錯　江山登覽長如昨飛鴻影裏秋光薄
祗有黄花覺牢裹烏紗一任西風作
　芳草渡
　　(雙調五/十五字)
　　芳草渡　　　　　　　　　　　馮延已
梧桐落蓼花秋煙初冷雨纔收蕭條風物正堪愁人去
後多少恨在心頭　燕鴻逺羌笛怨渺渺澄波一片山
如黛月如鈎笙歌散夢魂斷倚髙樓
　望逺行
　　(又一體雙調/五十五字)
　　望逺行　　　　　　　　　　南唐李煜
碧砌花光照眼明朱扉長日鎭長扃餘寒欲去夢難成
爐香煙冷自亭亭　遼陽月秣陵砧不傳消息但傳情
黄金臺下忽然驚征人歸日二毛生
　金鳳鈎
　　(又一體雙調/五十五字)
　　金鳳鈎(送春/)　　　　　　　　　晁補之
春辭我向何處怪草草夜來風雨一簪華髮少歡饒恨
無計殢春且住　春回常恨尋無路試向我小園徐步
一䦨紅藥倚風含露春自未曽歸去
　朩蘭花
　　(又一體雙調/五十五字)
　　朩蘭花　　　　　　　　　　　韋　莊
獨上小樓春欲暮愁望玉關芳草路消息斷不逢人却
斂細睂歸繡户　坐看落花空歎息羅袂濕斑紅淚滴
千山萬水不曽行魂夢欲敎何處覓
　步蟾宫
　　(一名折月桂雙/調五十五字)
　　步蟾宫　　　　　　　　　　　汪　存
玊京此去春猶淺正雪絮馬頭零亂姮娥翦就緑雲裳
待來步蟾宫與換　明年二月桃花岸雙槳浪平煙暖
楊州十里小紅樓盡巻上珠簾一半
　杏花天
　　(又一體雙調/五十五字)
　　杏花天(豫章/重午)　　　　　　　　　侯　寘
寶釵整鬢雙鸞鬬睡初醒薰風襟袖綵絲皓腕宜清晝
更艾虎衫兒新就　玉杯共飲菖蒲酒願耐夏宜春厮
守榴花故意添紅皺映得人來越痩
　玉樓人
　　(雙調五/十五字)
　　玊樓人　　　　　　　　　　　晏　殊
去年尋處曽持酒又還是向南枝見後宜霜宜雪精神
没些兒風味減舊　先春似與羣芳鬪度暗香不待頻
齅有人笑折歸來玊纖長儘露羅袖
　金蓮繞鳳樓
　　(雙調五/十五字)
　　金蓮繞鳳樓　　　　　　　　　宋徽宗
絳燭朱籠相隨映馳繡轂塵清香襯萬金光射龍軒瑩
繞端門瑞雷輕振　元宵為開勝景嚴黼座觀燈錫慶
帝家華燕乘春興褰珠簾望堯瞻舜
　徵招調中腔
　　(雙調五/十五字)
　　徵招調中腔(天寜/節)　　　　　　　王安中
紅雲蒨霧籠金闕聖運叶星虹佳節紫禁曉風馥天香
奏九韶帝心悦　瑶階萬歳蟠桃結睿筭永壺天風月
日觀幾時六龍來金鏤玉牒告功業
　鼓笛令
　　(雙調五/十五字)
　　鼓笛令　　　　　　　　　　　黄庭堅
寶犀未解心先透惱煞人逺山微皺意淡言疎情最厚
枉敎作著行官柳　小雨勒花時候抱琵琶為誰清痩
翡翠金籠思珍偶忽拚與山雞僝僽
　浪淘沙
　　(又一體雙調/五十五字)
　　浪淘沙　　　　　　　　　　　杜安世
又是春暮落花飛絮子規啼盡㫁腸聲秋千庭院紅旗
彩索淡煙疎雨　念念相思苦黛睂長聚碧池驚散睡
鴛鴦當初容易分飛去恨孤負歡侣
　　前調(又一/體)　　　　　　　　　　杜安世
簾外微風雲雨回蹤銀釭燼冷錦幃中舊日深盟當年
心事陡頓成空　嶺外白頭翁更没由逢一牀鴛被疉
香紅明月滿庭花似繡悶不見蟲蟲
　凉州令
　　(又一體雙調/五十五字)
　　凉州令　　　　　　　　　　　柳　永
夢覺紗牎曉殘燈闇然空照因思人事苦縈牽離愁别
恨無限何時了　憐深定是心腸小往往成煩惱一生
惆悵情多感月不長圎春色易為老
　思歸樂
　　(雙調五/十五字)
　　思歸樂　　　　　　　　　　　柳　永
天幕清和堪宴聚相對盡髙陽儔侣皓齒善歌長袖舞
漸引入醉鄉深處　晚歳光陰能幾許這薄宦不須多
取共君把酒聽杜宇再三勸人歸去
　憶人人
　　(雙調五/十五字)
　　憶人人(梅二/首)　　　　　　　　　晏　殊
密傳春信微裝曉豔淡泞香苞欲綻臨風雖未吐芳心
奈暗露盈盈粉面　何人月下一聲長笛即是飛英亂
憑䦨莫惜賞芳姿更莫待傾筐已滿
　　前調　　　　　　　　　　　　晏　殊
前村滿雪難尋幽豔無奈清香漏綻煙梢霜萼出牆時
似暗妒壽陽妝面　幽香浮動無縁攀賞但只心魂亂
不辭他日醉瓊姿又只恐陰成子滿
　怨王孫
　　(又一體雙調/五十五字)
　　怨王孫(賞荷/)　　　　　　　(宋媛/)李清照
湖上風來波浩渺秋已暮紅稀香少水光山色與人親
説不盡無窮好　蓮子已成荷葉老清露洗蘋花汀草
眼沙鷗鷺不回頭應也恨人歸早
　一七令
　　(從一字至七字成調一字則單句二字至七字皆/雙句即以起一字為本意而詠之單調五十五字)
　　一七令　　　　　　　　　　　魏　扶
愁迥野深秋生枕上起睂頭閨閣危坐風塵逺遊巴猿
啼不住谷水咽還流送客泊舟入浦思鄉望月登樓煙
波早晚長羇旅絃管終年樂五侯
　　前調　　　　　　　　　　　　楊　愼
花摛錦鋪霞邀蝶隊聚蜂衙金瓔漢女寶髻吳娃風前
香掩冉月下影交加曲水名園幾簇宜春下苑千家謝
傳金屏成坐笑陳朝瓊樹不須誇
　　前調　　　　　　　　　　　　楊　愼
風偃草飄蓬過竹院拂蘭叢柳堤揺緑花徑飛紅青釭
殘焰滅碧幌嫩凉通莊叟篇中竽籟蘭臺賦裏雌雄無
影迥隨仙客馭有情還與故人同
　月照棃花
　　(又一體雙調/五十五字)
　　月照棃花　　　　　　　　　　黄　昇
晝景方永重簾花影好夢猶酣鶯聲喚醒門外風絮交
飛送春歸　修蛾畫了無人問幾多别恨淚洗殘妝粉
不知郎馬何處嘶煙草凄迷鷓鴣啼
　鵲橋仙
　　(或加令字詞詠本意居多雙調五十六字又名廣/寒秋取張輯詞中語也起句換頭亦有用韻者向)
　　(不分/體)
　　鵲橋仙　　　　　　　　　　　歐陽修
月波清霽煙容明淡靈漢舊期還至鵲迎橋路接天津
映夾岸星榆㸃綴　雲屏未巻仙雞催曉腸斷去年情
味多應天意不敎長恁恐把歡娛容易
　　前調　　　　　　　　　　　　張　先
星橋火樹長安一夜開徧紅蓮萬蕊綺羅能借日中春
風露細天清似水　重城閉月青樓誇樂人在銀潢影
裏畫屏期約近收燈歸步急雙鴛欲起
　　前調　　　　　　　　　　　　蘇　軾
緱山仙子髙情雲渺不學癡牛騃女鳳簫聲斷月明中
舉手謝時人欲去　客星曽犯銀河微浪尚帶天風海
雨相逢一醉是前縁風雨散飄然何處
　　前調　　　　　　　　　　　　蘇　軾
乘槎歸去成都何在萬里江沱漢漾與君各賦一篇詩
留織女鴛鴦機上　還將舊曲重賡新韻須信吾儕天
放人生何處不兒嬉看乞巧朱樓綵舫
　　前調　　　　　　　　　　　　黄庭堅
朱樓綵舫浮𤓰沉李報答春風幾許一年尊酒暫時同
别淚作人間曉雨　鴛鴦機綜能令儂巧也侍乘槎仙
去若逢海上白頭翁共一訪癡牛騃女
　　前調　　　　　　　　　　　　秦　觀
纖雲弄巧飛星傳恨銀漢迢迢暗度金風玊露一相逢
便勝却人間無數　柔情似水佳期如夢忍顧鵲橋歸
路兩情若是久長時又豈在朝朝暮暮
　　前調　　　　　　　　　　　　李之儀
宿雲收盡纖塵不警萬里銀河低挂青㝠風露不勝寒
無計學雙鸞並駕　玊徽聲斷寳釵香逺空賦紅綾小
砑庾郎知有幾多愁怎奈向月明今夜
　　前調　　　　　　　　　　　　毛　滂
紅摧緑挫鶯愁蝶怨滿院落花風緊醉鄉好夢却懵騰
又冷落一時吹醒　柔紅不奈暗香猶好覰著翻成不
忍春心減盡眼常閒更肯被遊絲牽引
　　前調　　　　　　　　　　　　毛　滂
水精簾下沉香閣畔新下紅油畫幕百花何處避芳塵
便獨自將春占却　月華淡淡夜寒淼淼猶把紅燈照
著醉時從醉不歸家緊守定不敎冷落
　　前調　　　　　　　　　　　　杜安世
日長天氣深深庭院又是春愁滋味池邊昨夜雨兼風
戰紅杏餘香亂墜　隂隂亭榭㬉煙輕柳萬縷黄金窣
地一雙新燕却重來但暗抱羅巾掩淚
　　前調(餞㑹/)　　　　　　　　　　舒　亶
敎來歌舞接成桃李盡是使君指顧如今装就滿城春
忍便擁雙旌歸去　鶯聲巧囀花心争吐無計可留君
住兩堤芳草一江雲早晚是西樓望處
　　前調　　　　　　　　　　　　葛勝仲
鵲橋仙偶天津輕渡却笑嫦娥孤皎平時五夜似經年
問何事今宵便曉　雲車將駕神夫留戀更吐心期多
少支機休浪與閒人莫倚賴芳心素巧
　　前調　　　　　　　　　　　　葛勝仲
凉飇破暑清歌縈座缺月稀星庭户𤓰華草草具杯盤
喜共浥初筵清露　天孫東處牽牛西望勸汝一杯清
醑精靈何必待秋通為一洗朦朧今古
　　前調　　　　　　　　　　　　謝　逸
蝶飛煙草鶯啼雲樹滿院垂楊隂緑輕風飄散杏梢紅
更吹皺池波如縠　珠簾日晚銀屏人散樓上醉横霜
竹一春若道不相思縁厎事紅綃褪玊
　　前調　　　　　　　　　　　　周邦彦
浮花浪蕊人間無數開徧朱朱白白瑶池一朶玉芙蓉
秋露洗丹砂眞色　晩凉拜月六銖衣動應被姮娥認
得翩然欲上廣寒宫横玊度一聲天碧
　　前調　　　　　　　　　　　　李　祁
春隂淡淡春波渺渺簾捲花梢香霧小舟誰在落梅村
正夢繞清溪煙雨　碧山學士雲房嬌小須要五湖同
去桃花流水鱖魚肥却趁得江天佳處
　　前調　　　　　　　　　　　　吕渭老
西風木落薄衾孤枕記起花時些箇宿愁新恨兩關心
説道理分疏不可　别愁如絮佳期何在古屋蕭蕭燈
火打牎風雨又何消夢未就依前驚破
　　前調　　　　　　　　　　　　向子諲
澄江如練逺山横翠一段風煙如畫層樓傑閣倚晴空
疑便是支機石下　寳匳瓊鑑淡匀輕埽纖手弄妝初
罷擬将心事問天公與牛女平分今夜
　　前調　　　　　　　　　　　　向子諲
飛雲多態凉颸微度都到酒邊歌處冰肌玊骨照人寒
更做弄一簾風雨　同槃風味合歡情思不管星娥猜
妒桃花溪水接銀河與占㫁鵲橋歸路
　　前調(寒梅/)　　　　　　　　　　趙長卿
溪清水淺霜明月淡玊破梅梢未徧寒枝纖瘦乃如無
但空裏飛花數片　乘風欲去凌波難駐惟見紅愁粉
怨夜深青女濕霓裳暗香在廣寒宫殿
　　前調　　　　　　　　　　　　辛棄疾
小牎風雨從今便憶中夜笑談清軟啼鴉衰栁自無聊
更管得離人腸㫁　詩書事業青氊猶在頭上貂蟬㑹
見莫貪風月臥江湖道日近長安路逺
　　前調(山行書/所見)　　　　　　　　　辛棄疾
松岡避暑茅簷避雨閒去閒來幾度醉扶怪石看飛泉
又却是前回醒處　東家娶婦西家歸女燈火門前笑
語釀成千頃稻花香夜夜費一天風露
　　前調(贈鷺/鷥)　　　　　　　　　　辛棄疾
溪邊白鷺來吾告汝溪裏魚兒堪數主憐汝汝又憐魚
要物我欣然一處　白沙逺浦青泥别渚剩有鰕跳鰍
舞聽君飛去飽時來看頭上風吹一縷
　　前調　　　　　　　　　　　　范成大
雙星良夜耕慵織嬾應被羣仙相妒娟娟月姊滿睂顰
更無奈風姨吹雨　相逢草草爭如休見重攪别離心
緒新歡不抵舊愁多倒添了新愁歸去
　　前調　　　　　　　　　　　　張孝祥
黄陵廟下送君歸去水上船兒一隻離歌聲斷酒杯空
容易裏東西南北　重湖風月九秋天氣冉冉新愁如
織我家住在楚江濵為頻寄雙魚素尺
　　前調(梅/)　　　　　　　　　　　張孝祥
吹香成陣飛花如雪不那朝來風雨可憐無處避春寒
但玉立仙衣數縷　清愁萬斛柔腸千結醉裏一時分
付勸君不用歎飄零待結子成隂歸去
　　前調　　　　　　　　　　　　趙彦端
來時夾道紅羅步障已換青絲翠羽春愁元自逐春來
却不肯隨春歸去　千觴美酒十分幽事歸到只愁風
雨憑誰傳語牡丹花為做取東君些主
　　前調(秀野/堂作)　　　　　　　　　　趙彦端
江梅仙去蠟梅風化只有緗梅呈秀不知春在阿誰邊
試與問青青楊柳　小園幽事中都風味鬭草分香如
舊東風莫漫送扁舟為管取輕寒羅袖
　　前調(送路勉道/赴長樂)　　　　　　　　趙彦端
留花翠幕添香紅袖常恨情長春淺南風吹酒玊缸翻
便忍聽離絃聲斷　乘鸞寳扇凌波微步好在清池凉
館直饒書與茘枝來問纖手誰傳冰盌
　　前調(紅白/蓮)　　　　　　　　　　趙彦端
藕花塘上無塵無暑灩灩一池秋淨緑羅寳蓋碧瓊竿
翠浪裏亭亭月影　一家姊妹兩般梳洗濃淡施朱傅
粉夜深風露逼人寒問誰在牙牀酒醒
　　前調　　　　　　　　　　　　管　鑑
中秋過了重陽將近正是一年佳處橙黄橘緑總尋常
看丹桂餘香再吐　胸中星斗筆端風雨定約蟾宫髙
步賜袍賜帶玊爐熏共歳歳斑衣戲舞
　　前調(菱/)　　　　　　　　　　　張　鎡
連汀接漵縈蒲帶藻萬鏡香浮光滿濕煙吹霽朩蘭輕
照波底紅嬌翠婉　玊纖採罷銀籠攜去一曲山長水
逺綵鴛雙慣貼人飛恨南浦離多夢短
　　前調　　　　　　　　　　　　陸　游
華燈縱博雕鞍馳射誰記當年豪舉酒徒一半取封侯
獨去作江邊漁父　輕舟八尺低篷三扇占斷蘋洲煙
雨鏡湖元自屬閒人又何必官家賜與
　　前調　　　　　　　　　　　　陸　游
一竿風月一蓑煙雨家在釣臺西住賣魚生怕近城門
况肯到紅塵深處　潮生理櫂潮平繫䌫潮落浩歌歸
去時人錯把比嚴光我自是無名漁父
　　前調(夜聞/杜䳌)　　　　　　　　　　陸　游
茅簷人靜蓬牎燈暗春晩連江風雨林鶯巢燕總無聲
但月夜常啼杜宇　催成清淚驚殘孤夢又揀深枝飛
去故山猶自不堪聽况半世飄然羈旅
　　前調　　　　　　　　　　　　楊　炎
思歸時節乍寒天氣總是離人愁緒夜來無奈被西風
更吹做一簾秋雨　征衫拂淚䦨干倚醉羞對黄花無
語寄書除是鴈來時又只恐書成鴈去
　　前調(壽稼/軒)　　　　　　　　　　楊　炎
築成臺榭種成花柳更又敎成歌舞不知誰為帶湖仙
收拾盡壺天風露　閒中得味酒中得趣只恐天還也
妒青山縱買萬千重遮不斷詔書來路
　　前調　　　　　　　　　　　　張　輯
杯行將半月來猶未瀟灑水亭無暑清宵數客一欄秋
對冰雪荷花似語　雄邊臺上文遊臺上咫尺紅雲容
與天風吹送廣寒秋正畫舸湖光佳處
　　前調　　　　　　　　　　　　謝　懋
鈎簾借月染雲為幌花面玊枝交映凉生河漢一天秋
問此㑹今宵孰勝　銅壺尚滴燭龍已駕淚浥西風不
盡明朝烏鵲到人間試説向青樓薄倖
　　前調(湖上/次韻)　　　　　　　　　　黄　機
黄花似鈿芙蓉如面秋事凄然向晩風流從古記登髙
又處處悲絲急管　有愁萬斛有才八斗慷慨時驚俗
眼明年一笑復誰同料天逺爭如人逺
　　前調　　　　　　　　　　　　黄　機
一番雨過江頭緑漲催喚扁舟解去重來言語縱堪憑
怎得似而今且住　陽關聲斷同心未綰簌簌淚珠無
數秋鴻春燕往還時莫忘了錦牋分付
　　前調(留别/)　　　　　　　　　　劉光祖
相逢一笑又成相背南鴈歸時霜透明朝人在短亭西
看舞袖雙雙行酒　歌聲此處秋聲何處幾度亂愁搔
首如何不寄一行書有萬緒千端别後
　　前調(七夕/舟中)　　　　　　　　　　史達祖
河深鵲冷雲髙鸞逺水珮風裳縹緲却推離恨下人間
第一箇黄昏過了　舟行有限愁來無限去去長安漸
杳應將巧思入相思覺淚比銀灣較少
　　前調　　　　　　　　　　　　吳　潛
扁舟乍泊危亭孤嘯目斷閒雲千里前山急雨過溪來
盡洗却人間暑氣　暮鴉木末落鳬天際都是一番秋
意癡兒騃女賀新凉也不道西風又起
　　前調　　　　　　　　　　　　趙以夫
翠鈿心事紅樓歡宴深夜沉沉無暑竹邊荷外再相逢
又還逐浮雲飛去　錦箋尚濕珠香未歇空惹閒愁千
縷尋思不似鵲橋人猶自得一年一度
　　前調　　　　　　　　　　　　盧　炳
餘霞散綺明河翻雪隱隱鵲橋初結牛郎織女乍逢迎
却勝似人間歡悦　一宵相㑹經年離别此語眞成浪
説細思怎得似嫦娥常獨宿廣寒宫闕
　　前調　　　　　　　　　　　　沈端節
懐人意思悲秋情緒長是文園病後蛛絲輕裊玉釵風
想花貌參差依舊　無窮往事一襟新恨老淚淋浪卮
酒天涯相對話平生悵南北還如箕斗
　　前調　　　　　　　　　　　　潘　牥
青林雨歇珠簾風細人在緑隂庭院夜來能有幾多寒
已痩了棃花一半　寳釵無據玊琴難托合造一襟幽
怨雲牎霧閣事茫茫試與問杏梁雙燕
　　前調(寄妹/)　　　　　　　　(宋媛/)蘇　氏
星移斗轉玊蟾西下漸覺東郊向曉馬嘶人語發霜林
望千里長安古道　珠宫姊妹相逢方信别後十分痩
了上林歸去正花時爭奈向花前又老
　　前調(郡齋席/上賦)　　　　　　　(宋妓/)嚴　蘂
碧梧初墜桂香才吐池上水花微謝穿針人在合歡樓
正月露玊盤髙瀉　蛛忙鵲嬾耕傭織倦空作古今佳
話人間剛道隔年期怕天上方纔隔夜
　　前調　　　　　　　　　　　　元好問
棃花春暮垂楊秋晩歸袖無人重挽浮雲流水十年間
筭只有青山在眼　風臺月榭朱脣檀板多病全疎酒
盞劉郎爭得似當年比前度心情更減
　　前調(喜雨/)　　　　　　　　　　劉　因
紇干生處幾時飛去欲去被天留住野人得飽更無求
滿意看一犂春雨　田家作苦濁醪釀黍准備歳時歌
舞不妨分我一豚蹄更試聽今秋社鼔
　　前調　　　　　　　　　　　　曹伯啓
杜䳌聲訴鷓鴣聲助催上黔陽歸路輕舟短棹泛滄浪
霑兩袖夜郎煙霧　雲山如暮灘流如怒石齒嶄然無
數天涯愁緒不堪論這光景能消幾度
　　前調(詠梅/贈人)　　　　　　　　　　張　埜
瓊枝纖弱瑶英嬌小占得江南春早前村雪裏欲開時
料未必東風知道　芳心一㸃幽香多少幾度被花相
惱隴頭人去早歸來莫直待春殘鶯老
　　前調　　　　　　　　　　　　滕　賔
斜陽一抹青山數㸃萬里澄江如練蕭風吹落櫓聲遥
又喚起寒雲片片　殘鴉古渡痩驢村店漸覺樓頭人
逺桃花流水小橋東是那箇柴門半掩
　　前調　　　　　　　　　　　　周　用
清淮擊楫海潮傳信天末長風初起中宵戍鼓聽鳴鼉
問候吏郵籖報水　計程南北天涯歸夢枕上迢迢千
里青綾坐擁奈風寒消不得鬢絲千縷
　　前調　　　　　　　　　　　　周　用
聞香妙語心清無限更惹御爐香暖登登寳殿許瞻天
來供奉玊皇香案　細滴銅壺響傳銀箭一夜五更將
半雲屏起攬薄羅衣秋影轉鵲橋星漢
　　前調(感悟/)　　　　　　　　　　董斯張
輕暖輕寒不晴不雨辜負韶光九十落花飛絮兩無情
仗千尺遊絲作合　塗抹東西飄零南北從此扁舟一
葉夢回始覺未歸休恨一㸃窺人明月
　　前調(漁父/)　　　　　　　　　　沈士鑛
澄潭集網寒江垂線雪白鱸魚成串西風吹送酒花香
促步向壚頭索換　竹篙枕月蓑衣遮面一曲滄浪天
半乾坤水上最清閒也自分煙波占斷
　　前調　　　　　　　　　　(明媛/)項蘭貞
秋葉辭桐虛庭受月漫道雙星踐約人間離合總難憑
空對景靜占靈鵲　遥想停梭此時相晤可把别愁訴
却瑶堦獨立且微吟覩痩影薄羅輕綽
　　前調　　　　　　　　　　(明妓/)王　微
菡萏開霞輜軿蔽月曽赴書生密約人間較得合歡頻
又何事凌波盼鵲　一隻鳴機千年舊樣也合從新換
　却織成綃素不裁襦愛鄰近霓裳袖綽
　
　
　
　
　
　
　
　
　
　
　
　
　
　
御選歴代詩餘巻二十九
　欽定四庫全書
御選歴代詩餘巻三十目錄(五十/六字)
　　　虞美人
　　　　南唐李煜(二首/)
　　　　馮延已(二首/)
　　　　晏㡬道(八首/)
　　　　張　先(二首/)
　　　　蘇　軾(六首/)
　　　　黄庭堅(二首/)
　　　　秦　觀(三首/)
　　　　晁補之(三首/)
　　　　陳師道
　　　　李豸
　　　　毛　滂(三首/)
　　　　舒　亶(三首/)
　　　　趙令畤
　　　蘇　庠
　　　葛勝仲
　　　周紫芝(三首/)
　　　謝　逸(三首/)
　　　周邦彦(六首/)
　　　陳　克(二首/)
　　　何　􁎓
　　　王安中(二首/)
　　　向子諲(四首/)
　　　蔡　伸(二首/)
　　　葉夢得(二首/)
　　　徐　俯
　　　陳與義
　　　趙長卿
　　　吕本中
　　　曽　覿
　　　范成大(二首/)
　　　陳三聘(四首/)
　　　程　垓
　　　洪　适
　　　吳　儆(三首/)
　　　趙彦端(三首/)
　　　王千秋(三首/)
　　　陳　亮
　　　張　榘(三首/)
　　　方千里(二首/)
　　　楊澤民(二首/)
　　　沈端節(三首/)
　　　蔣　㨗(二首/)
　　　吳文英
　　　張　炎(二首/)
　　　石孝友
　　　趙君舉
　　　王文甫
　　　林正大
　　　葛長庾
　　　趙　攄
　　　李　宴
　　　元好問
　　　趙孟頫(二首/)
　　　蕭允之
　　　劉天迪
　　　張　翥
　　　王　行(二首/)
　　　劉　基
　　　吳子孝
　　　周　用
　　　王錫爵
　　　　王世貞
　　　　吳鼎芳
　　　　陳子龍
　　　　沈鍾鶴
　　　　沈宜修
　　　　葉小鸞
　
　
　
　
　
　
　
　
　
御選歴代詩餘巻三十目録
　欽定四庫全書
御選歴代詩餘巻三十(五十/六字)
司經局洗馬掌局事兼翰林院修撰加二級(臣/)王奕清奉
㫖校刋
　　虞美人
　　　(䨇調五十六字與桃源憶故/人之别名虞美人影者無渉)
　　　虞美人　　　　　　　　　　南唐李煜
　風迴小院庭蕪緑栁眼春相續凭䦨半日獨無言依舊
　竹聲新月似當年　笙歌未散尊罍在池面冰初解燭
　明香暗畫樓深滿鬢清霜殘雪思難任
　　　前調　　　　　　　　　　　南唐李煜
　春花秋月何時了往事知多少小樓昨夜又東風故國
　不堪回首月明中　雕䦨玉砌應猶在只是朱顔改問
　君能有㡬多愁恰似一江春水向東流
　　　前調　　　　　　　　　　　　馮延已
　玉鈎鸞柱調鸚鵡宛轉留春語雲屏冷落畫堂空薄晚
春寒無奈落花風　搴簾燕子低飛去拂鏡塵鸞舞不
知今夜月睂彎誰佩同心䨇結倚䦨干
　　前調　　　　　　　　　　　　馮延已
春山淡淡横秋水掩映遥相對秪知長作碧牎期誰信
東風吹散彩雲飛　銀屏夢與飛鸞逺祗有珠簾捲楊
花零落月溶溶塵掩玉筝絃柱畫堂空
　　前調　　　　　　　　　　　　晏幾道
閒敲玉鐙隨堤路一笑開朱户素雲凝淡月嬋娟門外
鴨頭春水朩蘭船　吹花拾蕊嬉遊慣天與相逢晚一
聲長笛倚樓時應恨不題紅葉寄相思
　　前調　　　　　　　　　　　　晏幾道
飛花自有牽情地不向枝邉墜隨風飄蕩已堪愁更伴
東溪流水過秦樓　樓中翠黛含春怨閒倚䦨干徧自
彈䨇淚惜香紅暗恨玉顔光景與花同
　　前調　　　　　　　　　　　　晏㡬道
曲䦨干外天如水昨夜還曽倚初將明月比佳期長向
月圎時候望人歸　羅衣著破前香在舊意誰敎改一
春離恨嬾調絃猶有兩行閒淚寳筝前
　　前調　　　　　　　　　　　　晏幾道
疎梅月下歌金縷憶共文君語更誰情淺似春風一夜
滿枝新緑替殘紅　蘋香已有蓮開信兩槳佳期近採
蓮時節定來無醉後滿身花影倩人扶
　　前調　　　　　　　　　　　　晏幾道
玉簫吹徧烟花路小謝經年去更敎誰畫逺山睂又似
陌頭風細惱人時　時光不解年年好葉上秋聲早可
憐蝴蝶易分飛只有杏梁䨇燕每來歸
　　前調　　　　　　　　　　　　晏幾道
秋風不似春風好一夜金英老更誰來凭曲䦨干惟有
鴈邉斜月照關山　䨇星舊約年年在笑盡人情改有
期無定是無期説與小雲新恨也低睂
　　前調　　　　　　　　　　　　晏㡬道
濕紅箋紙迴文字多少柔腸事去年䨇燕欲歸時還是
碧雲千里錦書遲　南樓風月長依舊别恨無端有倩
誰横笛倚危䦨今夜落梅聲裏怨關山
　　前調　　　　　　　　　　　　晏幾道
一絃彈盡仙韶樂曽破千金學玉樓銀燭夜深深愁見
曲中䨇淚落千金　從來不奈離聲怨㡬度朱絃斷未
知誰解賞新音長是好風明月暗知心
　　前調(述古移/南郡)　　　　　　　　　張　先
恩如明月家家到無處無清照一㠶秋色共雲遥眼力
不知人逺上江橋　願君書札來䨇鯉古汴東流水宋
王臺畔楚宫西正是節趨歸路近沙堤
　　前調　　　　　　　　　　　　張　先
苕花落盡汀風定苕水天揺影畫船羅綺滿溪春一曲
石城清響入髙雲　壺觴昔嵗同歌笑今日無年少南
園花少故人稀月照玉樓依舊似當時
　　前調(琵琶/)　　　　　　　　　　蘇　軾
定場賀老今何在㡬度新聲改新聲坐使舊聲䦨俗耳
只知繁手不須彈　斷絃試問誰能曉七嵗文姬小試
敎彈作輥雷聲應有開元遺老淚縱横
　　前調(陳述古將/代席上)　　　　　　　　蘇　軾
湖山信是東南美一望須千里使君能得㡬回來便使
尊前醉倒且徘徊　沙河塘裏燈初上水調誰家唱夜
䦨風靜欲歸時惟有一江明月碧琉璃
　　前調(揚州别/少游)　　　　　　　　　蘇　軾
波聲拍枕長淮曉隙月窺人小無情汴水自東流只載
一船離恨向西州　竹溪花浦曽同醉酒味多於淚誰
敎風鑑在塵埃醖造一場煩惱向人來
　　前調　　　　　　　　　　　　蘇　軾
落花已作風前舞又送黄昏雨曉來庭院半殘紅惟有
遊絲千丈裊晴空　殷勤花下重㩦手更盡杯中酒美
人不用斂歌睂我亦多情無奈酒䦨時
　　前調　　　　　　　　　　　　蘇　軾
深深庭院清明過桃李初紅破柳絲搭在玉䦨干簾外
瀟瀟微雨做輕寒　晚晴臺榭増明媚已判花前醉更
䦨人靜月侵廊獨自行來行去好思量
　　前調　　　　　　　　　　　　蘇　軾
持杯遥勸天邊月願月圓無缺持杯更復勸花枝且願
花枝長在莫離披　持杯月下花前醉休問榮枯事此
歡能有㡬人知對月逢花不飲待何時
　　前調(至當塗呈/郭功甫)　　　　　　　　黄庭堅
平生本愛江湖住鷗鷺無人處江南江北水雲連莫笑
醯雞歌舞甕中天　當塗檥棹蒹葭外頼有賔朋在此
身無路入修門慚愧詩翁清些與招魂
　　前調(宜州見/梅作)　　　　　　　　　黄庭堅
天涯也有江南信梅破知春近夜䦨風細得香遲不道
曉來開徧向南枝　玉臺弄粉花應妒飄到睂心住平
生箇裏願杯深去國十年老盡少年心
　　前調　　　　　　　　　　　　秦　觀
髙城望斷塵如霧不見聮驂處夕陽村外小灣頭只有
栁花無數送歸舟　瓊枝玉樹頻相見只恨離人逺欲
將幽恨寄青樓爭奈無情江水不西流
　　前調　　　　　　　　　　　　秦　觀
碧桃天上栽和露不是凡花數亂山深處水瀠洄可惜
一枝如畫為誰開　輕寒細雨情何限不道春難管為
君沉醉又何妨祗怕酒醒時候斷人腸
　　前調　　　　　　　　　　　　秦　觀
行行信馬横塘畔煙水秋平岸緑荷多少夕陽中知為
阿誰凝恨背西風　紅妝艇子來何處蕩槳偷相顧鴛
鴦驚起不無愁栁外一䨇飛去却回頭
　　前調(廣陵/留别)　　　　　　　　　　晁補之
江南載酒平生事遊宦如萍寄蓬山歸路傍銀臺還是
揚州一夢却驚回　年年后土春來早不負金尊倒明
年朱履賞春時應寄瓊花一朶慰相思
　　前調(荅秦/令)　　　　　　　　　　晁補之
荒城又見重陽到狂醉還吹帽人生開口笑難逢何況
良辰一半别離中　平臺朱履登髙處猶自懐人否且
簪黄菊滿頭歸惟有此花風韻似年時
　　前調(代内/)　　　　　　　　　　晁補之
梅花時候君輕去曽寄紅牋與胡麻好種少人知正是
歸時何處悞芳期　誰敎又作狂遊逺歸路楊花滿當
年不負瑣牎春老向長楸走馬更愁人
　　前調　　　　　　　　　　　　陳師道
城南觀閣連雲起形像丹青裏使君笳鼓渡江來盡帶
江南春色放春回　青春欲住風催去流水花無數尊
前獨自一番新只有玉樓明月記遊人
　　前調　　　　　　　　　　　　李　豸
玉䦨干外清江浦𣺌𣺌天涯雨好風如扇雨如簾時見
岸花汀草漲痕添　青林枕上關山路卧想乘鸞處碧
蕪千里思悠悠惟有霎時春夢到南州
　　前調(東園/賞花)　　　　　　　　　　毛　滂
遊人莫笑東園小莫問花多少一枝半朶惱人腸無限
姿姿媚媚倚斜陽　二分春去知何處賴是無風雨更
將繡幕宻遮花任是東風急性不由他
　　前調　　　　　　　　　　　　毛　滂
百花趕定東君去知與花何處陽春但更買花栽留住
蜂兒蝶子等君來　翠輕緑嫩庭隂好醉便眠芳草春
波如酒不曽空誰見東堂日日自春風
　　前調　　　　　　　　　　　　毛　滂
栁枝却學腰肢裊好似江東小春風吹緑上睂峰秀色
欲流不斷眼波融　簷前月上燈花墮風遞餘香過小
歡雲散已難收到處冷煙寒雨為伊愁
　　前調(寄公/度)　　　　　　　　　　舒　亶
芙蓉落盡天涵水日暮滄波起背飛䨇燕貼雲寒獨向
小樓東畔倚䦨看　浮生只合尊前老雪滿長安道故
人早晚上髙臺贈我江南春色一枝梅
　　前調(欲雪/)　　　　　　　　　　舒　亶
酒邉陡覺羅衣暖獨倚黄昏看寒鴉兩兩下樓東著處
暗雲垂地一重重　紅爐歡坐誰能醉多少看花意謝
娘也擬殢春風便送無端栁絮逼簾櫳
　　前調(蔣園/醉歸)　　　　　　　　　　舒　亶
重簾小閣香雲暖黛拂梳妝淺玉簫一曲杜韋娘誰是
蘇州刺史斷人腸　醉歸旋撥紅爐火却倚屏山坐銀
釭明滅月横斜還是畫樓角送小梅花
　　前調　　　　　　　　　　　　趙令畤
畫船穩泛春波𣺌夕雨寒聲小紫煙深處數峰横驚起
一灘鷗鷺照川明　西樓今夜歸期悞恨入䦨干暮可
堪春事滿春懐不似珠簾新燕早歸來
　　前調(次俞仲/登韻)　　　　　　　　　蘇　庠
軍書未息梅仍破穿市溪流過閒來無處不關情一夜
鳴榔急雨雜灘聲　飄零無復還山夢雲屋春寒重山
連積水水連空溪上青蒲短短栁重重
　　前調(酬衛/卿)　　　　　　　　　　葛勝仲
三年曽不窺園樹辛苦螢牎暮怪來文譽滿清時柿葉
書殘猶自日臨池　春秋新學卑繁露黄巻聊堪語家
人不用寄龜詩行看昇平樓外化龍歸
　　前調(西池見/梅作)　　　　　　　　　周紫芝
短牆梅粉香初透削約寒枝痩惱人知為阿誰開還伴
冷煙疎雨做愁媒　飄零苦恨春情薄不管花開落小
池疎影弄寒沙何似玉樓鸞鏡對横斜
　　前調(食𤓰/)　　　　　　　　　　周紫芝
西園摘處香和露洗盡南軒暑莫嫌座上適來蠅只恐
怕寒難近玉壺冰　井花浮翠金盆小午夢初回了詩
翁自是不歸來不是青門無地可移栽
　　前調　　　　　　　　　　　　周紫芝
癡雲壓地風塵捲雪共春寒淺山城寒夜不燒燈時見
竹籬茅舍兩三星　九衢風裏香塵擁十載鼇山夢如
今獨自倚冰檐落盡短檠紅灺不成眠
　　前調　　　　　　　　　　　　謝　逸
碧梧翠竹交加影角簟紗㡡冷疎雲淡月媚横塘一陣
荷花風起隔簾香　鴈横天末無消息水濶吳山碧刺
桐花上蝶翩翩惟有夜深清夢到郎邉
　　前調　　　　　　　　　　　　謝　逸
角聲吹散梅梢雪疎影黄昏月落英㸃㸃拂䦨干風送
清香滿院作輕寒　花甆羯鼓催行酒紅袖摻摻手曲
聲未徹寳杯空飲罷香熏翠被錦屏中
　　前調　　　　　　　　　　　　謝　逸
風前玉樹鏘金韻碧落佳期近疎雲影裏鵲橋低簷外
一彎新月印修睂　星河漸曉銅壺咽又是經年别此
情曽與玉人知引起舊家離恨淚珠垂
　　前調　　　　　　　　　　　　周邦彦
燈前影去仍留戀腸斷朱扉逺不須紅雨洗香顋待得
薔薇花謝便歸來　舞腰歌板閒時按一任傍人看金
爐應見舊殘煤曽遣恩情容易似寒灰
　　前調　　　　　　　　　　　　周邦彦
廉纖小雨池塘徧細㸃開萍面一䨇燕子守朱門比似
尋常時候易黄昏　宜城酒泛浮春絮細作更䦨語相
看羇思亂如雲又是一牎燈影兩愁人
　　前調　　　　　　　　　　　　周邦彦
疎籬曲徑田家小雲樹開秋曉天寒山色有無中野外
一聲鐘起送孤篷　添衣䇿馬尋亭堠愁抱惟宜酒菰
蒲睡鴨占陂塘縱被行人驚散又成䨇
　　前調　　　　　　　　　　　　周邦彦
淡雲籠月松溪路長記分攜處夢魂連夜遶松溪此夜
相逢恰似夢中時　海山陡覺風光好莫惜金尊倒栁
花吹雪燕飛忙生怕扁舟歸去斷人腸
　　前調　　　　　　　　　　　　周邦彦
玉觴纔掩朱絃悄彈指壺天曉回頭猶認倚墻花只向
小橋南畔便天涯　銀蟾依舊當牎滿顧影魂先斷凄
風休颭半殘燈擬倩今宵歸夢到雲屏
　　前調　　　　　　　　　　　　周邦彦
金閨平帖春雲㬉晝漏花前短玉顔酒解豔紅消一晌
捧心啼困不成嬌　别來新翠迷行徑牎鎖玲瓏影砑
綾小字夜來封斜倚曲䦨凝睇數歸鴻
　　前調　　　　　　　　　　　　陳　克
小山戢戢盆池淺芳樹隂隂轉紅䦨干上刺薔薇蝴蝶
飛來飛去兩三枝　繡裙斜立腰肢困翠黛縈新恨風
流蹤跡使人猜過了鬬雞時節合歸來
　　前調　　　　　　　　　　　　陳　克
緑隂滿院簾垂地落絮縈香砌池光不定藥欄低閒並
一䨇鸂鶒没人時　舊歡黯黯成香夢帳冷金泥重日
虹斜處暗塵飛脉脉小牎孤枕鏡花移
　　前調　　　　　　　　　　　　何　􁎓
分香帊子揉藍膩欲去殷勤恵重來約在牡丹時只恐
花枝相妒故開遲　别來看盡閒桃李日日䦨干倚催
花無計問東風夢作一䨇蝴蝶繞芳叢
　　前調(贈李/士美)　　　　　　　　　　王安中
清商初入昭華琯宫葉秋聲滿草麻初罷月嬋娟想見
明朝喜色動天顔　持杯滿勸龍頭客榮遇時方得詞
源三峽瀉瞿塘便是醉中宣去也無妨
　　前調(送權/朝美)　　　　　　　　　　王安中
文昌郎自文無比風露行千里試尋天上使星看却見
錦衣白晝過鄉關　邊城落照孤鴻外聨璧人相對應
吟紅葉送清秋向我舊題詩處更重遊
　　前調(梅花/)　　　　　　　　　　向子諲
江頭苦被梅花惱一夜霜須老誰將冰玉比精神除是
凌波却月見天真　情髙意逺仍多思只有人相似滿
城桃李不能春獨向雪花深處露花身
　　前調　　　　　　　　　　　　向子諲
濛濛煙樹無重數不礙相思路晚雲分外欲増愁更那
堪聽疎雨送歸舟　雨來還被風吹去隕淚多如雨擬
題䨇葉問離憂怎得水隨人意肯西流
　　前調　　　　　　　　　　　　向子諲
去年不到瓊花底蝶夢空相倚今年特地趁花來因甚
不敎同醉過花開　花知此恨年年有閒伴人春痩一
枝和淚寄春風應把舊愁新怨入睂峰
　　前調　　　　　　　　　　　　向子諲
去年雪滿長安樹坐斷揚州路今年看雪在揚州人在
蓬萊深處若為愁　而今不恨伊相悞自恨來何暮平
山堂下舊嬉遊只有舞春楊栁似風流
　　前調　　　　　　　　　　　　蔡　伸
瑶琴一弄清商怨樓外桐隂轉月華澄淡露華濃寂寞
小池煙水冷芙蓉　攀花擷翠當時事緑葉同心字有
人還解憶人無過盡寒沙新鴈甚無書
　　前調　　　　　　　　　　　　蔡　伸
飛梁石徑關山路慘淡秋容暮一行新鴈破寒空腸斷
碧雲千里水溶溶　鸞衾欲展誰堪共簾幙霜華重鴨
爐香盡錦屏中幽夢今宵何許與君同
　　前調(上已/)　　　　　　　　　　葉夢得
一聲鶗鴂催春晚芳草連空逺年年餘恨怨殘紅可是
無情容易愛隨風　茂林修竹山隂道千載誰重到半
湖流水夕陽前猶有一觴一詠似當年
　　前調　　　　　　　　　　　　葉夢得
數聲㣲雨風驚曉燭影敧斜照客愁不奈五更寒明日
棃花開盡有誰看　追尋猶記清明近為向花前問東
風正使解欺儂不道花應有恨也匆匆
　　前調　　　　　　　　　　　　徐　俯
梅花元自江南得還醉江南客雲中雨裏為誰香聞道
數枝清笑出東牆　多情宋玉還知否梁苑無尋處臙
脂為萼玉為肌却恨惱人桃杏不同時
　　前調　　　　　　　　　　　　陳與義
張帆欲去仍搔首更醉君家酒吟詩日日待春風及至
桃花開後却匆匆　歌聲頻為行人咽記著尊前雪明
朝酒醒大江流滿載一船離恨向衡州
　　前調(江鄉/)　　　　　　　　　　趙長卿
雨聲破曉催行槳拍拍溪流長緑楊遶岸水痕斜恰似
畫橋西畔那人家　人家樓閣臨江渚應是停歌舞珠
簾整日不閒鈎目斷征帆猶未識歸舟
　　前調　　　　　　　　　　　　吕本中
梅花自是於春嬾不是春來晚看伊開在衆花前便道
與春無分結因縁　風前月下頻相就笑我如伊痩㡬
回衝雨過疎籬已見一番青子綴殘枝
　　前調　　　　　　　　　　　　曽　覿
芙蓉池畔都開徧又是西風晚霽天碧淨暝雲收漸看
一輪冰魄冷懸秋　閩山層疊迷歸路把酒寛愁緒舊
歡新恨㡬凄凉暗想瀛洲何處夢悠揚
　　前調　　　　　　　　　　　　范成大
玉簫驚報同雲重仍怪金瓶凍清眀將近雪花翻不道
海棠消痩栁絲寒　王孫沉醉狨氊幕誰怕羅衣薄燭
燈香霧兩厭厭彷彿有人愁損兩睂尖
　　前調(紅朩/犀)　　　　　　　　　　范成大
誰將擊碎珊瑚玉裝上交枝粟恰如嬌小萬瓊妃塗罷
額黄嫌怕汚臙脂　日深未覺清香絶風露溶溶月滿
身花影弄凄凉無限月和風露一齊香
　　前調　　　　　　　　　　　　陳三聘
融融睡覺東風息行到溪亭側一枝梅玉似人人索笑
依然消痩不禁春　相逢試問情多少應怪山翁老翠
蘿髙䕶結花鄰一任餘芳爭學捧心顰
　　前調　　　　　　　　　　　　陳三聘
天公意向人情滿燈月人同看中秋雖是十分明不比
今宵處處有華燈　豔桃穠李歌䦨後更醉青樓酒不
妨飲盡玉東西横笛聲中春色要君知
　　前調　　　　　　　　　　　　陳三聘
飛瓊曉壓梅枝重酒面羊羔凍誰將縞帶逐車翻明月
秦樓昨夜不勝寒　何湏捲起重簾幕愁怕春羅薄玉
杯持勸醉厭厭無奈有人籠袖出香尖
　　前調(紅朩/犀)　　　　　　　　　　陳三聘
亂紅翦碎煩纖玉相並黄金粟漢宫素面説明妃馬上
秋風應解著臙脂　黄昏小樹堪愁絶不比梅花月滿
天風露透肌凉挿取䨇枝歸去是誰香
　　前調　　　　　　　　　　　　程　垓
輕紅短白東城路憶得分襟處桞絲無賴舞春柔不繫
離人只解繫離愁　如今花謝春將老栁下無人到月
明門外子規啼喚得人愁爭似喚人歸
　　前調　　　　　　　　　　　　洪　适
芭蕉滴滴牎前雨望斷江南路亂雲重疊㡬多山不似
倦飛鷗鳥便知還　角聲更聽譙門弄夜夜思歸夢鄱
江樓下水含漪孤負釣灘煙艇緑蓑衣
　　前調(送兄益/章赴試)　　　　　　　　　吳　儆
銀屏一夜金風細便作中秋意碧天如水月如睂已有
征鴻摩月向南飛　金尊滿酌蟾宫客莫促陽關拍須
知丹桂擅秋天千里嬋娟指日十分圓
　　前調(七夕/)　　　　　　　　　　吳　儆
飛橋駕鵲天津濶雲馭看看發相思惟恨不相逢及至
相逢還是去匆匆　垂絲揷竹真堪笑欲乞天孫巧天
孫多巧漫多愁巧得千般爭解勸郎留
　　前調　　　　　　　　　　　　吳　儆
䨇眸翦水團香雪雲際看新月生綃籠粉倚牎紗全似
瑶池疎影浸梅花　金翹翠靨䨇蛾淺斂袂低歌扇羞
紅膩臉語聲低想見流蘓帳掩燭明時
　　前調(九月飲/乗風亭)　　　　　　　　　趙彦端
煙空磴盡長松語佳處遺基古道人乘月又乘風未用
秋衣沉水换熏籠　兩峰千澗依稀是想像詩翁醉莫
驚青蕊後時開笑倒江南陶令未歸來
　　前調(置酒舟/中作)　　　　　　　　　趙彦端
蘭畦梅徑香雲繞長恨相從少相從雖少却情親不道
頻相從後是行人　行人來去猶清痩想見相分後書
來梅子定嘗新記取江東日暮雨還雲
　　前調(夀劉/帥)　　　　　　　　　　趙彦端
疎梅淡月年年好春意今年早迎長時節近佳辰看取
衮衣黄髪畫麒麟　酒中倒卧南山緑起舞人如玉風
流椿樹可憐生長與栁枝桃葉共青青
　　前調(寄李/公定)　　　　　　　　　　王千秋
流蘇斗帳泥金額我亦花前客謫仙標韻勝瓊枝一詠
一觴常是得追隨　自從風借雲帆便冷落青樓宴石
橋風月也應猜過盡中秋不見晚歸來
　　前調　　　　　　　　　　　　王千秋
琵琶絃畔春風面曽向尊前見彩雲初散燕空樓蕭寺
相逢各認兩睂愁　舊時曲譜曽翻否好在曹剛手老
來心緒怯么絃出塞移船莫遣到愁邉
　　前調(和姚/伯和)　　　　　　　　　　王千秋
風花南北知何據常是將春負海棠開盡野棠開疋馬
﨑嶇還入亂山來　尊前人物勝前度誰記桃花句老
來情事不禁濃玉珮行雲切莫易丁東
　　前調　　　　　　　　　　　　陳　亮
東風蕩颺輕雲縷時送蕭蕭雨水邉臺榭燕新歸一口
香泥濕帶落花飛　海棠糝徑鋪香繡依舊成春痩黄
昏庭院栁啼鴉記得那人和月折棃花
　　前調(和催梅/韻三首)　　　　　　　　　張　榘
金爐鈒就裙紋摺香燼低雲月玉鈿黏唾上睂心不似
壽陽簷下六花清　翠禽飛起南枝動驚破西湖夢仗
誰為作水龍聲吹綻寒葩詩眼為君青
　　前調　　　　　　　　　　　　張　榘
小蠻纔把鴛衾摺妝就梳横月探梅不似舊年心却愛
牎前紙帳十分清　朔風吹起寒雲動午寢都無夢黄
昏更被竹枝聲唤起惺惺相對一燈青
　　前調　　　　　　　　　　　　張　榘
龍香淺漬羅屏摺睡思低睂月閒愁閒悶不關心心似
牎前梅影一般清　繡幃交掩流蘓動一覺瞢騰夢枕
山輕戛寳釵聲粉褪香顋零亂鬢鴉青
　　前調　　　　　　　　　　　　方千里
花臺響徹歌聲㬉白日林中短春心揺蕩客魂消搓粉
揉香排比一團嬌　重來猶自尋芳徑吹鬢東風影歩
金蓮處緑苔封不見彩雲䨇袖舞驚鴻
　　前調　　　　　　　　　　　　方千里
髙樓逺閣花飛徧急雨捎池面翛翛楊栁不知門多少
亂鶯啼處暮煙昏　銀鈎小字題芳絮宛轉迴文語可
憐單枕夢行雲腸斷江南千里未歸人
　　前調　　　　　　　　　　　　楊澤民
層層樓閣薫風㬉花裏香苞短清芬不逐火雲消看了
一重姿媚一重嬌　㡬回池上尋芳徑驚見波中影似
將千葉再包封腸斷昭陽一笑付飛鴻
　　前調(紅蓮/)　　　　　　　　　　楊澤民
小池芳蕊初開徧恰似新妝面扁舟一葉過吳門只向
花間髙卧度朝昏　浮萍㸃綴因風絮更共鴛鴦語花
間有女恰如雲不惜一生常作採花人
　　前調　　　　　　　　　　　　沈端節
去年寒食初相見花上䨇飛燕今年寒食又花開垂下
重簾不許燕歸來　隔簾聼燕呢喃語似説相思苦東
君都不管閒愁一任落花飛絮兩悠悠
　　前調　　　　　　　　　　　　沈端節
卧紅堆碧紛無數春事知何許斑斑小雨裛棃花又是
清明時候不歸家　傷春減盡東陽帶人道多情態青
春留下許多愁分付與君今夜一停休
　　前調　　　　　　　　　　　　沈端節
暮雲衰草連天逺不記離人怨可憐無處不關情夢斷
孤鴻哀怨兩三聲　恨君醉眼何時見夜夜相思徧梧
桐葉落候蛩秋惟有一江煙雨替人愁
　　前調　　　　　　　　　　　　蔣　㨗
絲絲楊栁絲絲雨春在冥濛處樓兒忒小不藏愁㡬度
和雲飛去覔歸舟　天憐客子鄉關逺借與花消遣海
棠紅近緑䦨干纔捲珠簾却又晚風寒
　　前調(聽雨/)　　　　　　　　　　蔣　㨗
少年聽雨歌樓上紅燭昏羅帳壯年聽雨客舟中江濶
雲低斷鴈呌西風　而今聽雨僧廬下鬢已星星也悲
歡離合總無情一任堦前㸃滴到天明
　　前調　　　　　　　　　　　　吳文英
背庭緣恐花羞墜心事遥山裏小簾愁捲月籠明一寸
秋懐禁得㡬蛩聲　井梧不放西風起供與離人睡夢
和新月未圎時起看檐蛛結網又尋思
　　前調(憶栁/)　　　　　　　　　　張　炎
修睂刷翠春痕聚難翦愁來處斷絲無力挽韶華也學
落紅流水到天涯　那回錯認章臺下却是陽闗也待
將新恨趁楊花不識相思一㸃在誰家
　　前調(題陳公/明藏冊)　　　　　　　　　張　炎
黄金誰解敎歌舞留得當時譜斷情殘意落人間漢上
行雲迷却舊巫山　妝樓何處尋樊素空悞周郎顧一
簾秋雨翦燈看無限羇愁分付玊笙寒
　　前調　　　　　　　　　　　　石孝友
醉尋芳草城頭路厎事頻凝竚麗譙直下小層樓鴛瓦
重重匀砌㡬重愁　睡紅顰翠春風面咫尺無由見從
敎笑語落檐楹圖得香閨依約認郎聲
　　前調　　　　　　　　　　　　趙君舉
飛雲流水來無信花發年年恨小桃如臉栁如睂記得
那人模樣舊家時樓髙映歩拖金縷香濕黄昏雨如
今不見欲憑書門外水平波暖一雙魚
　　前調(迴文/)　　　　　　　　　　王文甫
黄金嫩栁揺絲軟永日堂空掩捲簾飛燕未歸來客去
醉眠敧枕殢殘杯　睂山淺拂青螺黛整整埀䨇帶水
沉香熨窄衫輕瑩玉碧溪春溜眼波横
　　前調(括劉禹錫武/昌説笛歌)　　　　　　　林正大
武昌七十龎睂叟學笛從年少蕭蕭笛竹楚山秋當日
買材曽典黒貂裘　一聲占盡秋江月天外行雲絶如
今老去興猶遲尚想時時一曲夢中吹
　　前調　　　　　　　　　　　　葛長庚
蘋花零亂秋亭暮籬落江村路櫂歌揺曳釣船歸攪碎
清風千頃翠琉璃　山銜初月明疎栁平野垂星斗莫
辭沉醉伴孤吟他日江南江北兩關心
　　前調(同孟利/器尋春)　　　　　　　　　趙　攄
春來日日風成陣桃李飄零盡樹頭樹厎覓殘紅只有
郭西棃雪照晴空　酬春湏得如川酒酒債尋常有葛
巾敧側倩人扶大似浣紗溪上醉騎驢
　　前調　　　　　　　　　　　　李　宴
佳人酒暈潮生頬灎灎霞千疊雨餘紅淚濕黄昏誤認
當年人面倚朱門　飄零又送青春暮悵望劉郎去敎
人不恨五更風只恨馬蹄無處避殘紅
　　前調　　　　　　　　　　　　元好問
槐隂别院宜清晝入坐春風透美人圗子阿誰留都是
宣和名筆内家收　鶯鶯燕燕分飛後粉淡棃花痩只
除蘇小不風流斜挿一枝萱草鳳釵頭
　　前調(浙江舟/中作)　　　　　　　　　趙孟頫
潮生潮落何時了斷送行人老消沉萬古意無窮盡在
長空淡淡鳥飛中　海門㡬㸃青山小望極煙波𣺌何
當駕我以長風便欲乗桴浮到日華東
　　前調　　　　　　　　　　　　趙孟頫
池塘處處生春草芳思紛繚繞醉中時作短歌行無奈
夕陽偏傍小牎明　故園荒徑迷行跡只有山仍碧及
今作樂送春歸莫待春歸去後始知非
　　前調　　　　　　　　　　　　蕭允之
朱樓曽記回嬌盼滿座春風轉紅潮生面酒㣲醺一曲
清歌留住半牎雲　大都咫尺無消息望斷青鸞翼夜
長香短燭花紅多少思量只在雨聲中
　　前調　　　　　　　　　　　　劉天廸
子規解勸春歸去春亦無心住江南風景正堪憐到得
而今不去待何年　無端往事縈心曲兩鬢先驚緑薔
薇花發望春歸謝了薔薇又見棟花飛
　　前調　　　　　　　　　　　　張　翥
千林白雪花間譜價重黄金縷尊前自聽斷腸詞正是
江南風景落花時　紅樓翠舫西湖路好寫新聲去為
憑宫羽敎歌兒不道居然才子鬢如絲
　　前調(顧氏/隱居)　　　　　　　　　　王　行
黄花翠竹臨溪處正是幽人住不嫌拄杖破蒼苔便道
有時隂雨也須來　隔簾塵土紛紛起乆厭襄陽市若
能招我作西隣從此一溪春水兩家分
　　前調(鄒氏/隱居)　　　　　　　　　　王　行
白雲紅樹秋山下一片江南畫門前流水帶晴沙更是
繞籬寒菊正開花　如何眼厎逢佳處偏許幽人住也
須來此結茅茨莫待有人相寄草堂資
　　前調　　　　　　　　　　　　劉　基
秋來日日煙含雨不肯收殘暑小桃錯認是春回盡把
枝頭紅緑向人開　白雲流水青山逺門掩蒼苔晚草
間蜂蝶未須忙後夜雲英和月結成霜
　　前調(秋月/下作)　　　　　　　　　　吳子孝
輕雲不掩清秋月冷浸冰壺徹明輝相對且婆娑無奈
漏深人醉興還多　風吹庭竹飄香露露濕寒蛩語十
分桂影漸團圎莫怪髙歌狂舞不成眠
　　前調　　　　　　　　　　　　周　用
先生何事先歸去獨卧雲深處縱然談笑有鴻儒敢忘
野人芹曝効區區　不來舊雨來今雨由我還由汝逢
人莫問九遷官惟有衰顔欲付紫金丹
　　前調　　　　　　　　　　　　王錫爵
四山染徧青青黛一水中間界撑篙直入上流頭未到
桃花盡處莫回舟　鶴聲鹿跡沿溪滿深樹開樓館洞
門何事静無人但有石牀殘奕子縱横
　　前調　　　　　　　　　　　　王世貞
浮萍只待楊花去况更亷纖雨鴨頭虛染最長條醖造
離亭清淚㡬時消　珊瑚翠色新豐酒解醉愁人否薄
寒攛送汝南雞偏向碧紗㡡畔醒時啼
　　前調　　　　　　　　　　　　吳鼎芳
海棠不礙牎紗影鬢嚲鴛鴦領繡棚吹落唾花紅但見
餘香一㸃裊晴風　栁眠無力輕煙惹春色撩人也舞
衫閒搭畫䦨邉日暖融融好箇洗頭天
　　前調(桃杏/)　　　　　　　　　　陳子龍
夭桃紅杏春初半總被薫風换王孫芳草路㣲茫只有
青山依舊對斜陽　綺羅如在無人到明月空相照夢
中樓閣水潺潺撇下一天星露在江南
　　前調(春雨/)　　　　　　　　　　沈鍾鶴
春光九十誰分取斷送晨昏雨桃花和淚濕臙脂檢㸃
殘紅一半未開時　長竿擬把愁雲埽天夢渾難曉柔
腸不斷却迴環咫尺相思人隔萬重山
　　前調(瓶中/臘梅)　　　　　　　　(明媛/)沈宜修
生香素面檀融暈嬾傅何郎粉膽瓶折取貯仙葩試看
漸將春色逗些些　纖枝不闘東風巧耐雪衝寒早鏡
前新寫漢宫妝却把玉顔淡淡拂輕黄
　　前調(看花/)　　　　　　　　(明媛/)葉小鸞
䦨干曲䕶閒庭小猶恐春寒悄隔牆影送一枝紅却是
　杏花消痩舊東風　海棠睡去棃花褪欲語渾難問只
　知婀娜共爭妍不道有人為你惜流年
　
　
　
　
　
　
　
　
　
　
　
　
　
御選歴代詩餘巻三十
　欽定四庫全書
御選歴代詩餘巻三十一目録(五十/六字)
　　　玉樓春(上/)
　　　　南唐李煜
　　　　韋　莊
　　　　歐陽炯
　　　　顧　夐(二首/)
　　　　魏承班(二首/)
　　　　馮延巳
　　　　庾傳素
　　　　徐昌圗
　　　　錢惟演(二首/)
　　　　晏　殊(九首/)
　　　　賈昌朝
　　　　宋　祁
　　　　歐陽修(二十三首/)
　　　　晏㡬道(十九首/)
　　　　張　先(八首/)
　　　　栁　永(五首/)
　　　　蘓　軾(六首/)
　　　　黄庭堅(五首/)
　　　　秦　觀
　　　　陳師道(三首/)
　　　　賀　鑄(五首/)
　　　　毛　滂(八首/)
　　　　杜安世(五首/)
　
　
　
　
　
御選歴代詩餘巻三十一目録
　欽定四庫全書
御選歴代詩餘巻三十一(五十/六字)
司經局洗馬掌局事兼翰林院修撰加二級(臣/)王奕清奉
㫖校刋
　　玉樓春(上/)
　　　(䨇調五十六字即朩蘭花之又一體唐詞無此名/五代始有之别名春曉曲與二十七字者不同又)
　　　(名惜春容亦有以别名另立調者止中/間平仄畧異故皆入之又一體内也)
　　　玉樓春　　　　　　　　　　南唐李煜
　晚妝初了明肌雪春殿嬪娥魚貫列笙簫吹斷水雲閒
　重按霓裳歌徧徹　臨春誰更飄香屑醉拍䦨干情味
　切歸時休放燭花紅待蹋馬蹄清夜月
　　　前調　　　　　　　　　　　　韋　莊
　日照玉樓花似錦樓上醉和春色寢緑楊風送小鶯聲
　殘夢不成離玉枕　堪愛晚來韶景甚寳柱秦箏方再
　品青娥紅臉笑來迎又向海棠花下飲
　　　前調　　　　　　　　　　　　歐陽炯
春早玉樓煙雨夜簾外櫻桃花半謝錦屏香冷繡衾寒
怊悵憶君無計捨　侵曉鵲聲來砌下鸞鏡殘妝紅粉
罷黛眉雙㸃不能描留待玉郎歸日畫
　　前調　　　　　　　　　　　　顧　夐
拂水䨇飛來去燕曲檻小屏山六扇春愁凝思結眉心
緑綺嬾調紅錦薦　話别情多聲欲顫玉筯痕留紅粉
面鎮長獨立到黄昏却怕良宵頻夢見
　　前調　　　　　　　　　　　　顧　敻
月皎露華忩影細風送菊香黏繡袂博山爐冷水沉㣲
惆悵金閨終日閉　嬾展羅衾垂玉筯羞對菱花篸寳
髻良宵好事枉敎休無計奈他狂耍壻
　　前調　　　　　　　　　　　　魏承班
寂寂畫堂梁上燕髙巻翠簾横數扇一庭春色惱人來
滿地落花紅㡬片　愁倚錦屏低雪面淚滴繡羅金縷
線好天凉月盡傷心為是玉郎長不見
　　前調　　　　　　　　　　　　魏承班
輕斂翠蛾呈皓齒鶯囀一枝花影裏聲聲清迥遏行雲
寂寂畫梁塵暗起　玉斚滿斟情未已促坐王孫公子
醉春風筵上貫珠匀豔色韶顔嬌旖旎
　　前調　　　　　　　　　　　　馮延巳
雪雲乍變春雲簇慚覺年華堪縱目北枝梅蕊犯寒開
南浦波紋如酒緑　芳菲次第長相續自是情多無處
足尊前百計得春歸莫為傷春眉黛蹙
　　前調　　　　　　　　　　　　庾傳素
朩蘭紅豔多情態不似凡花人不愛移來孔雀檻邉栽
折向鳳凰釵上戴　是何芍藥爭風彩自共牡丹長作
對若教為女嫁東風除却黄鶯難匹配
　　前調　　　　　　　　　　　　徐昌圖
沉檀煙起盤紅霧一箭霜風吹繡户漢宫花面學梅妝
謝女雪詩裁栁絮　長垂夾幕孤鸞舞旋炙銀笙䨇鳳
語紅牎酒病嚼寒冰冰損相思無夢處
　　前調　　　　　　　　　　　　錢惟演
城上風光鶯語亂城下煙波春拍岸緑楊芳草㡬時休
淚眼愁腸先已斷　情懐漸變成衰晚鸞鏡朱顔驚暗
换昔年多病厭芳尊今日芳尊惟恐淺
　　前調(筍/)　　　　　　　　　　　錢惟演
錦籜參差朱檻曲露濯文犀和粉緑未容濃翠伴桃紅
已許纖枝留鳳宿　嫩似春荑眀似玉一寸芳心誰管
束勸君速喫莫踟蹰看被南風吹作竹
　　前調　　　　　　　　　　　　晏　殊
東風昨夜回梁苑日脚依稀添一線旋開楊栁緑蛾眉
暗拆海棠紅粉面　無情一去雲中鴈有意歸來梁上
燕無情有意且休論莫向酒杯容易散
　　前調　　　　　　　　　　　　晏　殊
緑楊芳草長亭路年少抛人容易去樓頭殘夢五更鐘
花外離愁三月雨　無情不似多情苦一寸還成千萬
縷天涯地角有窮時只有相思無盡處
　　前調　　　　　　　　　　　　晏　殊
簾旌浪捲金泥鳳宿醉醒來長瞢鬆海棠開後曉寒輕
栁絮飛時春睡重　美酒一杯誰與共往事舊歡時節
動不如憐取眼前人免使勞魂兼役夢
　　前調　　　　　　　　　　　　晏　殊
池塘水緑風㣲㬉記得玉真初見面重頭歌韻響錚鏦
入破舞腰紅亂旋　玉鈎䦨下香階畔醉後不知斜日
晚當時共我賞花人㸃檢如今無一半
　　前調　　　　　　　　　　　　晏　殊
玉樓朱閣黄金鎻寒食清眀春欲破牎間斜月両眉愁
簾外落花雙淚墮　朝雲聚散真無那百嵗相看能㡬
箇别來將謂不牽情萬轉千回思想過
　　前調　　　　　　　　　　　　晏　殊
朱簾半下香銷印二月東風催栁信琵琶旁畔且尋思
鸚鵡前頭休借問　驚鴻去後生離恨紅日長時添酒
困未知心在阿誰邉滿眼淚珠言不盡
　　前調　　　　　　　　　　　　晏　殊
紫薇朱槿繁開後枕簟㣲凉生玉漏玳筵初啟日穿簾
檀板欲開香滿袖　紅衫侍女頻傾酒龜鶴仙人來獻
夀歡聲喜氣逐時新青鬢玉顔長似舊
　　前調　　　　　　　　　　　　晏　殊
春葱指甲輕攏撚五彩縧垂雙袖捲雪香濃透紫檀槽
梵語急隨紅玉腕　當頭一曲情無限入破錚鏦金鳳
戰百分芳酒祝長春再拜斂容擡粉面
　　前調　　　　　　　　　　　　晏　殊
紅縧約束瓊肌穩拍碎香檀催急滚隴頭嗚咽水聲繁
葉下間關鶯語近　美人才子傳芳信明月清風傷别
恨未知何處有知音長為此情言不盡
　　前調　　　　　　　　　　　　賈昌朝
都城水緑嬉遊處仙棹往來人笑語紅隨逺浪泛桃花
雪散平堤飛栁絮　東君欲共春歸去一陣狂風和驟
雨碧油紅斾錦障泥斜日畫橋芳草路
　　前調　　　　　　　　　　　　宋　祁
東城漸覺風光好縠皺波紋迎客棹緑楊煙外曉寒輕
紅杏枝頭春意閙　浮生常恨歡娯少肯愛千金輕一
笑為君持酒勸斜陽且向花間留晚照
　　前調　　　　　　　　　　　　歐陽修
風遲日媚煙光好緑樹依依芳意早年華容易即凋零
春色只宜長恨少　池塘隱隱驚雷曉栁眼未開梅萼
小尊前貪愛物華新不道物新人漸老
　　前調　　　　　　　　　　　　歐陽修
西亭飲散清歌闋花外遲遲宫漏發塗金燭引紫騮嘶
栁曲西頭歸路别　佳辰只恐幽期濶宻贈殷勤衣上
結翠屏魂夢莫相尋禁斷六街清夜月
　　前調　　　　　　　　　　　　歐陽修
春山斂黛低歌扇暫解吳鈎登祖宴畫樓鐘動已魂銷
何况馬嘶芳草岸　青門栁色隨人逺望欲斷時腸已
斷洛陽春色待君來莫到落花飛似霰
　　前調　　　　　　　　　　　　歐陽修
尊前擬把歸期説未語春容先慘咽人生自是有情癡
此恨不關風與月　離歌且莫翻新闋一曲能教腸寸
結直須看盡洛城花始共春風容易别
　　前調　　　　　　　　　　　　歐陽修
洛陽正值芳菲節穠豔清香相間發遊絲有意苦相縈
垂栁無端爭贈别　杏花紅處青山缺山畔行人山下
歇今宵誰肯逺相隨惟有寂寥孤館月
　　前調　　　　　　　　　　　　歐陽修
殘春一夜狂風雨斷送紅飛花落樹人心花意待留春
春色無情容易去　髙樓把酒愁無語欲問春歸何處
所暮雲空濶不知音惟有緑楊芳草路
　　前調　　　　　　　　　　　　歐陽修
常憶洛陽風景媚煙㬉風和添酒味鶯啼宴席似留人
花出牆頭如有意　别來已隔千山翠望斷危樓斜日
墜關心只為牡丹紅一片春愁來夢裏
　　前調　　　　　　　　　　　　歐陽修
别後不知君逺近觸目凄凉多少悶漸行漸逺漸無情
水濶魚沉何處問　夜深風竹敲秋韻萬葉千聲皆是
恨故敧單枕夢中尋夢又不成燈又燼
　　前調　　　　　　　　　　　　歐陽修
西湖南北煙波濶風裏絲簧聲韻咽舞餘裙帶緑雙垂
酒入香腮紅一抹　杯深不覺琉璃滑貪看六么花十
八眀朝車馬各東西惆悵畫橋風與月
　　前調　　　　　　　　　　　　歐陽修
燕鴻過後春歸去細算浮生千萬緒來如春夢㡬多時
去似朝雲無覓處　聞琴解珮神仙侣挽斷羅衣留不
住勸君莫作獨醒人爛醉花間應有數
　　前調　　　　　　　　　　　　歐陽修
蝶飛芳草花飛路把酒已嗟春色暮當時枝上落殘花
今日水流何處去　樓前獨遶鳴蟬樹憶把芳條吹㬉
絮紅蓮緑芰亦芳菲不奈金風兼玉露
　　前調　　　　　　　　　　　　歐陽修
檀槽碎響金絲撥露濕潯陽江上月不知商婦為誰愁
一曲行人留夜發　畫堂花月新聲别紅蕊調長彈未
徹暗將深意祝膠絃惟願絃絃無斷絶
　　前調　　　　　　　　　　　　歐陽修
金花盞面紅煙透舞急香茵隨歩皺青春才子有新詞
紅粉佳人重勸酒　也知自為傷春痩歸騎休交銀燭
候擬將沉醉為清歡無奈醒來還感舊
　　前調(桞/)　　　　　　　　　　　歐陽修
黄金弄色輕於粉濯濯春條如水嫩為縁力薄未禁風
不奈多嬌長似困　腰柔乍怯人相近眉小未知春有
恨勸君著意惜芳菲莫待行人攀折盡
　　前調　　　　　　　　　　　　歐陽修
沉沉庭院鶯吟弄日㬉煙和春氣重緑楊嬌眼為誰回
芳草深心空自動　倚䦨無語傷離鳯一片風情無處
用尋思還有舊家心蝴蝶時時來役夢
　　前調　　　　　　　　　　　　歐陽修
去時梅萼初凝粉不覺小桃風力損棃花最晚又凋零
何事歸期無定準　䦨干倚徧重來凭淚粉偷將紅袖
印蜘蛛喜鵲誤人多似此無憑安足信
　　前調　　　　　　　　　　　　歐陽修
酒美春濃花世界得意人人千萬態莫教辜負豔陽天
過了堆金何處買　已去少年無計奈且願芳心長恁
在閒愁一㸃上心來算得東風吹不解
　　前調　　　　　　　　　　　　歐陽修
湖邉栁外樓髙處望斷雲山多少路䦨干倚徧使人愁
又是天涯初日暮　輕無管繫狂無數水畔花飛風裏
絮算伊渾是薄情郎去便不來來便去
　　前調　　　　　　　　　　　　歐陽修
南園粉蝶能無數度翠穿紅來復去倡條冶葉恣留連
飄蕩輕於花上絮　朱䦨夜夜風兼露宿粉棲香無定
所多情翻却似無情贏得百花無限妒
　　前調(子規/)　　　　　　　　　　歐陽修
江南三月春光老月落禽啼天未曉露和啼血染花紅
恨過千家煙樹杪　雲垂玉枕屏山小夢欲成時驚覺
了人心應不似伊心若解思歸歸合早
　　前調　　　　　　　　　　　　歐陽修
東風本是開花信及至花時風更緊吹開吹謝苦匆匆
春意到頭無處問　把酒臨風千萬恨欲埽殘紅猶未
忍夜來風雨轉離披滿眼凄凉愁不盡
　　前調　　　　　　　　　　　　歐陽修
隂隂樹色籠晴晝清澹園林春過後杏腮輕粉日催紅
池面緑羅風巻皺　佳人向晚新妝就圎膩歌㗋珠欲
溜當筵莫放酒杯遲樂事良辰難入手
　　前調　　　　　　　　　　　　歐陽修
芙蓉闘暈胭脂淺留著晚花開小宴畫船紅日水風清
桞色溪光晴照㬉　美人爭勸棃花盞舞困玉腰裙縷
慢莫教銀燭促歸期已祝斜陽休便晚
　　前調　　　　　　　　　　　　晏㡬道
秋千院落重簾暮彩筆閒來題繡户牆頭丹杏雨餘花
門外緑楊風後絮　朝雲信斷知何處應作襄王春夢
去紫騮認得舊游踪嘶過畫橋東畔路
　　前調　　　　　　　　　　　　晏㡬道
小顰若解愁春暮一笑留春春也住晚紅初減謝池花
新翠已遮瓊苑路　湔裙曲水曽相遇挽斷羅巾容易
去啼珠彈盡又成行畢竟心情無㑹處
　　前調　　　　　　　　　　　　晏㡬道
小蓮未解論心素狂似鈿箏絃厎柱臉邉霞散酒初醒
眉上月殘人欲去　舊時家近章臺住盡日東風吹栁
絮生憎繁杏緑隂時正礙粉牆偷眼覷
　　前調　　　　　　　　　　　　晏㡬道
風簾向曉寒成陣未報東風消息近試從梅蔕紫邉尋
更遶栁枝柔處問　來遲不是春無信開晚却疑花有
恨又應添得㡬分愁二十五絃彈未盡
　　前調　　　　　　　　　　　　晏㡬道
念奴初唱離亭宴㑹作離聲勾别怨當時垂淚憶西樓
濕盡羅衫歌未徧　難逢最是身強健無定莫如人聚
散已拚歸袖醉相扶更惱香檀珍重勸
　　前調　　　　　　　　　　　　晏㡬道
玉真能唱朱簾靜憶上雙蓮池上聽百分蕉葉醉如泥
却向斷腸聲裏醒　夜凉水月鋪眀鏡更有嬌花閒弄
影曲終人意似流波休問心期何處定
　　前調　　　　　　　　　　　　晏㡬道
阿茸十五腰肢好天與懐春風味早畫眉勻臉不知愁
殢酒熏香偏稱小　東城楊栁西城草㑹合難期如意
少思量心事薄輕雲緑鏡臺前還自笑
　　前調　　　　　　　　　　　　晏㡬道
瓊酥酒面風吹醒一縷斜紅臨晚鏡小顰㣲笑盡妖嬈
淺注輕勻長澹淨　手挼梅蕊尋香徑正是佳期期未
定春來還為箇般愁痩損宫腰羅帶剰
　　前調　　　　　　　　　　　　晏㡬道
青娥學得秦娥似金屋瑶臺知姓氏可憐春恨一生心
長帶粉痕雙袖淚　從來嬾話低眉事今日新聲誰㑹
意坐中應有賞音人試問回腸曽斷未
　　前調　　　　　　　　　　　　晏㡬道
旗亭西畔朝雲住沉水香煙長滿路栁隂分到畫眉邊
花片飛來垂手處　妝成儘任秋娘妒裊裊盈盈當繡
户臨風一曲醉騰騰陌上行人凝恨去
　　前調　　　　　　　　　　　　晏㡬道
離鸞照罷塵生鏡㡬㸃吳霜侵緑鬢琵琶絃上語無憑
荳䓻梢頭春有信　相思拚損朱顔盡天若多情終欲
問雪牎休記夜來寒桂酒已銷人去恨
　　前調　　　　　　　　　　　　晏㡬道
初心已恨花期晚别後相思長在眼蘭衾猶有舊時香
毎到夢回珠淚滿　多應不信人腸斷㡬夜夜寒誰共
暖欲將恩愛結來生只恐來生縁又短
　　前調　　　　　　　　　　　　晏㡬道
東風又作無情計豔粉嬌紅吹滿地碧樓簾影不遮愁
還似去年今日意　誰知錯管春殘事到處登臨曽費
淚此時金盞直須深看盡落花能㡬醉
　　前調　　　　　　　　　　　　晏幾道
雕鞍好為鶯花住占取東城南陌路儘教春思亂如雲
莫管世情輕似絮　古來多被虛名誤寧負虚名身莫
負勸君頻入醉鄉來此是無愁無恨處
　　前調　　　　　　　　　　　　晏㡬道
斑騅路與陽臺近前度無題初借問㬉風鞭袖儘閒垂
㣲月簾櫳曽暗認　梅花未足憑芳信絃語豈堪傳素
恨翠眉饒似逺山長寄與此愁顰不盡
　　前調　　　　　　　　　　　　晏㡬道
當年信道情無價桃葉尊前論别夜臉紅心緒學梅妝
眉翠工夫如月畫　來時醉倒旗亭下知是阿誰扶上
馬憶曽挑盡五更燈不記臨分多少話
　　前調　　　　　　　　　　　　晏幾道
採蓮時候慵歌舞永日間從花裏度暗隨蘋末曉風來
直待栁梢斜月去　停橈共説江頭路臨水樓臺蘓小
住細思巫峡夢回時不減秦源腸斷處
　　前調　　　　　　　　　　　　晏㡬道
輕風拂栁冰初綻細雨銷塵雲未散紅牎青鏡待妝梅
緑陌髙樓催送鴈　畫羅歌扇金蕉醆記得尋芳心緒
慣鳳城寒盡又飛花嵗嵗春光常有限
　　前調　　　　　　　　　　　　晏㡬道
紅綃學舞腰肢軟巧織舞衣宫樣染織成雲外鴈行斜
染作江南春水淺　露桃宫裏隨歌管一曲霓裳紅日
晚歸來雙袖酒成痕小字香牋無意展
　　前調　　　　　　　　　　　　張　先
人意共憐花月滿花好月圎人又散歡情去逐逺雲空
往事過如幽夢斷　草樹爭春紅影亂一唱雞聲千萬
怨任教遲日更添長能得㡬時擡眼看
　　前調　　　　　　　　　　　　張　先
相離徒有相逢夢門外馬蹄塵已動怨歌留待醉時聽
逺目不堪空際送　今宵風月知誰共聲咽琵琶槽上
鳳人生無物比多情江水不深山不重
　　前調(邠州/作)　　　　　　　　　　張　先
青銅貼水萍無數臨曉西湖春漲雨泥新輕燕面前飛
風慢落花衣上住　紅裙空解煙蛾聚雲月却能隨馬
去眀朝何處上髙臺回認玉峰山下路
　　前調　　　　　　　　　　　　張　先
西湖楊栁風流絶滿縷青春看贈别牆頭簌簌暗飛花
山外隂隂初落月　秦姬穠麗雲梳髪持酒聽歌留晚
發驪駒應亦解人情欲出重城嘶不歇
　　前調(送張/中行)　　　　　　　　　　張　先
揷花勸酒鹽橋館召節促行龍闕逺吳船漸近晚潮生
蠻榼未空寒日短　慶門奕世隆宸睠歸到月陂梅已
綻有情願寄向南枝圖得洛陽春色看
　　前調　　　　　　　　　　　　張　先
去年春日芳菲國青蕊如梅終忍摘闌邉縱欲説相思
緑蠟宻緘朱粉飾　歸來故苑重尋覓花滿舊枝心更
惜鴛鴦從小自相䨇若不多情頭不白
　　前調(乙夘吳/興寒食)　　　　　　　　　張　先
龍頭舴艋吳兒競筍柱秋千游女並芳洲拾翠暮忘歸
秀野踏青來不定　行雲去後遥山暝已放笙歌池院
静中庭月色上清眀無數楊花過無影
　　前調(贈周邵/二生)　　　　　　　　　張　先
輕牙低掌隨聲聽合調破宫雲自凝珠娘翠黛有人描
瓊女分鬟待誰併　弄妝俱學閒心性故向鸞臺同照
影雙頭蓮子一時花天碧秋池水如鏡
　　前調　　　　　　　　　　　　栁　永
皇都今夕知何夕特地風光盈綺陌金絲玉管咽春空
蠟炬蘭燈燒夜色　鳳樓十二神仙宅珠履三千鵷鷺
客金吾不禁六街遊狂煞雲踪并雨跡
　　前調　　　　　　　　　　　　栁　永
蟲娘舉措皆淹潤每到婆娑偏逞俊香檀敲緩玉纎遲
畫鼔聲喧蓮歩緊　貪為顧盼誇風韻往往曲終情未
盡坐中年少暗銷魂爭問青鸞家逺近
　　前調(杏花/)　　　　　　　　　　栁　永
翦裁用盡春工意淺蘸朝霞千萬蕊天然澹泞好精神
洗盡嚴妝方見媚　風亭月榭閒相倚紫玉枝梢紅蠟
蔕假饒花落未銷愁煑酒杯盤催結子
　　前調(海棠/)　　　　　　　　　　栁　永
東風催露千嬌面欲綻紅深開處淺日髙梳洗甚時忺
㸃滴臙脂勻未徧　霏㣲雨罷殘陽院洗出都城新錦
段美人纎手摘芳枝挿在釵頭和鳳顫
　　前調(栁/)　　　　　　　　　　　栁　永
黄金萬縷風牽細寒食初頭春有味殢煙尤雨索春饒
一日三眠誇得意　章街隋岸歡遊地髙拂樓臺低映
水楚王空待學風流餓損宫腰終不似
　　前調　　　　　　　　　　　　蘇　軾
知君仙骨無寒暑千載相逢猶旦暮故將别語惱佳人
要看棃花枝上雨　落花已逐回風去花本無心鶯自
訴眀朝歸路下塘西不見鶯啼花落處
　　前調　　　　　　　　　　　　蘇　軾
元宵似是歡逰好何况公庭民訟少百家逰賞上春臺
千里神仙迷海島　平原不似髙陽傲促席雍容陪語
笑座中有客最多情不惜玉山拚醉倒
　　前調(夜雨/寄弟)　　　　　　　　　　蘇　軾
梧桐葉上三更雨驚破夢魂無覔處夜凉枕簟已知秋
更聽寒蛩促機杼　夢中歴歴來時路猶在江亭醉歌
舞尊前必有問君人為道别來心與緒
　　前調　　　　　　　　　　　　蘇　軾
經旬未識東君信一夕薫風來觧愠紅綃衣薄麥秋寒
緑綺韻低梅雨潤　𤓰頭緑染山光嫩弄色金桃新傅
粉日髙慵捲水晶簾猶帶春醪紅玉困
　　前調(秋晚次/歐公韻)　　　　　　　　　蘇　軾
霜餘已失長淮濶空聽潺潺清潁咽佳人猶唱醉翁詞
四十三年如電抹　草頭秋露流珠滑三五盈盈還二
八與余同是識翁人惟有西湖波底月
　　前調　　　　　　　　　　　　蘇　軾
髙平四面開雄壘三月風光初覺媚園中桃李使君家
城上亭臺逰客醉　歌翻楊栁金尊沸飲散凭䦨無限
意雲深不見玉關遥草細山重殘照裏
　　前調　　　　　　　　　　　　黄庭堅
翰林本是神仙謫落帽風流傾坐席座中還有賞音人
能岸烏紗浮大白　江山依舊雲横碧昨日主人今日
客誰分賔主強惺惺問取磯頭新婦石
　　前調　　　　　　　　　　　　黄庭堅
風開冰面魚紋皺暖入芳心犀㸃透乍看晴日弄柔條
憶得章臺人姓栁　心情老大癡成就不復淋浪沾翠
袖早梅獻笑尚窺隣小蜜竊香如遺夀
　　前調　　　　　　　　　　　　黄庭堅
東君未試雷霆手洒雪開春春鎻透帝臺應㸃萬年枝
窮巷偏欺三徑栁　峰排羣玉森相就中有摩圍為領
袖凝香牎下與誰看一曲琵琶千萬夀
　　前調　　　　　　　　　　　　黄庭堅
新年何許春光漏小苑閒門風日透酥花入座頗欺梅
雪絮因風全是栁　使君落筆春詞就應唤歌檀催舞
袖得開眉處且開眉人世可能金石夀
　　前調　　　　　　　　　　　　黄庭堅
黔中士女逰晴晝花信輕寒羅綺透爭尋穿石道宜男
更買江魚雙貫栁　竹枝歌好移船就依倚風光垂翠
袖滿傾蘆酒指摩圍相守與郎如許夀
　　前調　　　　　　　　　　　　秦　觀
秋容老盡芙蓉院草上霜花勻似翦西樓促坐酒杯深
風壓繡簾香不巻　玉纎慵整銀筝鴈紅袖時籠金鴨
㬉嵗華一任委西風獨有春紅留醉臉
　　前調　　　　　　　　　　　　陳師道
隂隂雲日江城晚小院回廊春已滿誰家言語似黄鸝
深閉玉籠千萬囀　蓬萊易到人難見香火無憑空有
怨不辭歌裏斷人腸只怕有腸無處斷
　　前調(汝隂湖上/同東坡)　　　　　　　　陳師道
湖平朩落揺空濶葉底流泉鳴復咽酒邊清漏往時同
花裏朱絃纎手抹　風光過手春冰滑十事違人常七
八不將白髪並黄花擬下清流攬眀月
　　前調　　　　　　　　　　　　陳師道
榮光休氣天為瑞道祖當天傳寳裔千年昌運此時逢
四海歡聲今日沸　濛濛香霧沾衣膩漠漠輕寒梅栁
細封人長有祝堯心從此年年并嵗嵗
　　前調　　　　　　　　　　　　賀　鑄
秦絲絡絡呈纎手寳鴈斜飛三十九徵招新譜日邊來
傾耳吳娃驚未有　文園老大難堪酒蜜炬垂花知夜
乆更須嫵媚做腰肢細學永豐坊畔栁
　　前調　　　　　　　　　　　　賀　鑄
張燈結綺籠馳道六六洞天連夜到昭華吹斷紫雲迴
悵望人間新夢覺　傾城猶記東隣妙尊酒相逢留一
笑盧郎任老儘多才不數五陵狂俠少
　　前調　　　　　　　　　　　　賀　鑄
清琴再鼓求凰弄紫陌屢盤驕馬鞚逺山眉樣認心期
流水車音牽目送　歸來翠被和衣擁醉觧寒生鐘鼓
動此情只許夢相親每向夢中還説夢
　　前調　　　　　　　　　　　　賀　鑄
珮環聲認腰肢軟風裏麝薫知近逺此生常羡玉妝臺
得見曉來梳畫面　回廊㡬歩通深院一行繡衣簾不
巻酒䦨歌罷欲黄昏腸斷歸巢䨇燕燕
　　前調　　　　　　　　　　　　賀　鑄
銀簧鴈柱香檀撥鏤板三聲催細抹舞腰輕怯絳裙長
羞按築毬花十八　東城栁岸匆匆發畫舫一篙煙水
闊可憐單枕欲眠時還見尊前前夜月
　　前調(戊寅重/陽不飲)　　　　　　　　　毛　滂
西風吹冷沉香篆門掩小牎紅葉院卧看黄菊送重陽
露重煙寒花未徧　山翁病怯琉璃簟日日愁侵霜鬢
短一杯菊葉小雲團滿眼蕭蕭松竹晚
　　前調(庚辰重九/客東都)　　　　　　　　毛　滂
泥銀四壁蝸盤篆眀月一庭秋滿院不知陶菊緫開無
但見杜苔新雨徧　去年醉倒雲為簟未盡百壺驚日
短小雲今夜伴牢愁好在鳳城春未晚
　　前調(元日/)　　　　　　　　　　毛　滂
一年滴盡蓮花漏碧井屠蘇沉凍酒曉寒料峭尚欺人
春態苖條先到栁　佳人重勸千長夀栢葉椒花芬翠
袖醉鄉深處少相知秖與東君偏故舊
　　前調(賞梅/)　　　　　　　　　　毛　滂
蕊珠宫裏三千女滴粉為春塵不住月華冷處欲迎人
七里香風生滿路　一枝誰寄長安去想得韶光能㡬
許醉翁滿眼玉玲瓏直到煙空雲盡處
　　前調(立春/日)　　　　　　　　　　毛　滂
小園半夜東風轉吹皺冰池雲母面曉披閶闔見朝陽
知向碧堦添㡬線　嫩煙弄栁晴先暖殘雪禁梅香尚
淺殷勤洗拂舊東君多少韶華聊借看
　　前調(至盱/眙)　　　　　　　　　　毛　滂
長安回首空雲霧春夢覺來無覓處冷煙寒雨又黄昏
數盡一堤楊栁樹　楚山照眼青無數淮口潮生催曉
渡西風吹面立蒼茫欲寄此情無鴈去
　　前調(春雨/夜)　　　　　　　　　　毛　滂
一春花事今宵了㸃檢落紅都已少阿誰追路問東君
祇有青青河畔草　尊前不信韶華老酒意韶光相借
好簷前暮雨亦多情未做朝雲容易曉
　　前調　　　　　　　　　　　　毛　滂
壓玉為漿麟作䏑珠樹瓊葩長不謝翠簾繡㬉燕歸來
寳鴨花香蜂上下　沙堤珮馬催公駕月白風清天不
夜重來赫赫照嵒廊不動堂堂凝太華
　　前調　　　　　　　　　　　　杜安世
玉燭光眀正旦好斗柄東回春太早嶺寒猶鏁去年梅
江㬉新催今嵗草　蜀國熙熙冬令杪更喜壽陽新夢
覺玉杯齊舉樂音諧遥想金階天仗曉
　　前調　　　　　　　　　　　　杜安世
晴景融融春色淺落盡梅花千萬片小池冰觧水紋生
消息未聞梁上燕　樓倚輕寒風力軟目斷孤雲天自
逺又還依舊去年時寂寞痩容人怪見
　　前調　　　　　　　　　　　　杜安世
綸命忽從天上至便綰兵符辭漕計漢庭起草舊郎官
蜀部坐籌新將帥　紅斾碧幢春色裏驕馬嘶風花片
墜送行今日短亭中惱殺故人湏盡醉
　　前調　　　　　　　　　　　　杜安世
春景抛人無處問多謝石榴花又噴茜羅揉出碎英繁
紅蠟鏤成香萼潤　血色新裙羞莫近宻葉柔條相間
襯雨餘寂寞假山傍鄉國尚遥西海信
　　前調　　　　　　　　　　　　杜安世
　三月初三春漸老徧地殘花風暗埽命儔嘯侣擁笙歌
　臨水汎觴逰宴好　浮利浮名何足道麗景芳時湏笑
　傲今年不似去年懽雲海路長天杳杳
　
　
　
　
　
　
　
　
　
　
　
　
御選歴代詩餘巻三十一
　欽定四庫全書
御選歴代詩餘巻三十二目録(五十/六字)
　　　玉樓春(下/)
　　　　舒　亶(三首/)
　　　　王　詵
　　　　王　觀
　　　　蘇　庠
　　　　葛勝仲
　　　　周紫芝
　　　　謝　逸(四首/)
　　　　周邦彦(五首/)
　　　　王　采
　　　　王安中(二首/)
　　　　向子諲
　　　　蔡　伸
　　　　葉夢得
　　　陳與義
　　　趙長卿
　　　康與之
　　　侯　寘(二首/)
　　　辛棄疾(七首/)
　　　程　垓(二首/)
　　　劉克莊
　　　李　石
　　　陸　游
　　　劉圻父
　　　劉　鎭
　　　嚴　仁
　　　毛　幵
　　　郭應祥
　　　髙觀國(四首/)
　　　史達祖(二首/)
　　　汪　莘
　　　方千里(二首/)
　　　楊澤民
　　　吳文英
　　　陳允平(五首/)
　　　石孝友(四首/)
　　　周端臣
　　　王武子
　　　莫　崙
　　　樓　采
　　　無名氏
　　　僧　揮
　　　李清照
　　　盼　盼
　　　馮延登
　　　劉　因(四首/)
　　　劉景翔
　　　劉　基
　　　駱文盛
　　　吳子孝(二首/)
　　　楊　慎
　　　王錫爵
　　　沈自炳
　　　郭　㻬
　　前調(又一體/)
　　　孟　㫤
　　前調(又一體/)
　　　温庭筠
　　　顧　敻(二首/)
　　前調(又一體/)
　　　牛　嶠
　　瑞鷓鴣
　　　馮延已
　　　歐陽修
　　　蘇　軾
　　　賀　鑄
　　　杜安世
　　　葛勝仲
　　　趙師俠
　　　張元幹(二首/)
　　　侯　寘
　　　辛棄疾
　　　程　垓(二首/)
　　　尤　袤
　　　盧　炳
　　　郭從範
　　　陳彭年
　　　詹　正(二首/)
　　　　京師妓
　　　　楊　愼
　　　　卓人月
　
　
　
　
　
　
　
　
　
　
　
　
御選歴代詩餘巻三十二目錄
　欽定四庫全書
御選歴代詩餘巻三十二(五十/六字)
司經局洗馬掌局事兼翰林院修撰加二級(臣/)王奕清奉
㫖校刋
　　玉樓春(下/)
　　　玉樓春　　　　　　　　　　　舒　亶
　金絲絡馬青錢路笑指玉皇香案去㸃衣柳陌度殘紅
　拂面風橋吹細雨　曉釵壓鬢頭慵舉恨裏歌聲兼别
　苦西湖一頃白菱花惆悵行雲無覓處
　　　前調(贈歌/者)　　　　　　　　　　舒　亶
　十二䦨干褰畫箔取次穿花成小酌綵鸞舞罷鳳孤飛
　回首東風空院落　杳杳桃源仙路邈晴日曉牎紅薄
　薄傷春還是嬾梳妝想見綠雲垂鬢脚
　　　前調(蔣園/)　　　　　　　　　　舒　亶
　瑠璃一片春湖面畫舫遊人簾外見水邊風嬾柳低眠
　花厎雨乾鶯細囀　秋千寂寂垂楊㟁芳草綠隨人漸
逺一番樂事又春深金盞莫辭紅䄂勸
　　前調　　　　　　　　　　　　王　詵
錦城春色花無數排比笙歌留客住輕寒輕暖袷衣天
乍雨乍晴寒食路　花雖不語鶯能語莫放韶光容易
去海棠開後月明前縱有千金無買處
　　前調　　　　　　　　　　　　王　觀
銅駝陌上新正後第一風流除是栁勾牽春事不如梅
斷送離人强似酒　東君有意偏撋就慣得腰肢眞箇
痩阿誰道你不思量因甚睂頭長恁皺
　　前調　　　　　　　　　　　　蘇　庠
江雲疊疊遮鴛浦江水無情流薄暮歸帆初張葦邊風
客夢不禁篷背雨　渚花不觧留人住只作深愁無盡
處白沙煙樹有無中鴈蕩滄州何處所
　　前調(泛溪/)　　　　　　　　　　葛勝仲
朩䦨干外池光闊午夜喬林迷㟁樾掠船凉吹起青蘋
縈水歌聲欺白雪　檀槽響趂紅牙節私語嘈嘈還切
切人生何樂似同襟莫待驪駒聲慘咽
　　前調　　　　　　　　　　　　周紫芝
江頭雨後山如髻催送新凉風有意月來楊栁綠隂中
秋在梧桐疎影裏　小牎紋簟凉如水歳歳年年同此
味眼前不忍對西風夢後更堪追往事
　　前調(寒食/)　　　　　　　　　　謝　逸
弄晴數㸃棃花雨門外畫橋寒食路杜鵑飛破草間煙
蛺蝶惹殘花底霧　東君著意憐樊素一段韶華天付
與妝成不管露桃嗔舞罷從教風柳妒
　　前調　　　　　　　　　　　　謝　逸
横塘淺暈琉璃瑩綠葉陰濃庭院靜櫻桃熟後麥秋凉
芍藥開時槐夏永　蓬萊閣下紅塵境青羽扇低揺鳳
影庭前玉樹一枝春香霧和煙新月冷
　　前調　　　　　　　　　　　　謝　逸
箇中懐抱誰排遣側側輕寒風翦翦細看梅蕊晩香濃
爭似栁梢春色淺　嬌譌道字歌聲軟醉後㣲渦回笑
靨更無卓氏白頭吟只有盧郎年少感
　　前調　　　　　　　　　　　　謝　逸
青錢㸃水圓荷綠觧籜新篁森嫩玉輕風冉冉楝花香
小雨絲絲梅子熟　華堂燭燼零金粟人在洞天三十
六昭華吹徹琯聲寒聲入壽觴紅浪蹙
　　前調　　　　　　　　　　　　周邦彦
當時攜手城東道月墮簷牙人睡了酒邊誰使客愁輕
帳底不敎春夢到　别來人事如秋草應有吳霜侵翠
葆夕陽深鎖綠楊門一任盧郎愁裏老
　　前調　　　　　　　　　　　　周邦彦
大堤花艶驚郎目秀色穠光看不足休將寳瑟寫幽懐
座上有人能顧曲　平波落照涵頳玉畫舸亭亭浮澹
淥臨分何以祝深情只有别愁三萬斛
　　前調　　　　　　　　　　　　周邦彦
玉匳收起新妝了鬢畔斜枝紅裊裊淺顰輕笑百般宜
試著春衫應更好　裁金簇翠天機巧不稱野人篸破
帽滿頭聊作片時狂頓減十年塵土貌
　　前調　　　　　　　　　　　　周邦彦
桃溪不作從容住秋藕絶來無續處當時相候赤欄橋
今日獨尋黃葉路　煙中列岫青無數鴈背斜陽紅欲
暮人如風後入江雲情似雨餘黏地絮
　　前調　　　　　　　　　　　　周邦彦
郊原雨過金英秀風埽霜威寒入褏感君一曲斷腸歌
送我十分和淚酒　古道塵清榆柳痩繫馬郵亭人散
後今宵燈盡酒醒時可惜朱顔成皓首
　　前調　　　　　　　　　　　　王　采
秋閨思入江南逺簾幙低垂閒不捲玉珂聲斷曉屏空
好夢驚回還起嬾　風輕只覺香煙短陰重不知天地
晚隔牎人語退朝歸旋整宿妝勻睡臉
　　前調　　　　　　　　　　　　王安中
秋鴻只向秦箏住終寄青樓書不去手因春夢有攜時
眼到花開無著處　泥金小字蠻牋句翠袖紅裙今在
否欲尋巫峽舊時雲問取陽闗西去路
　　前調　　　　　　　　　　　　王安中
堯天雨露承新詔珂馬風生趨急召玉符曽將虎牙軍
金殿還陞龍尾道　征西鎭北功成早仗鉞登壇今未
老尊前休更說燕然且聽陽闗三疊了
　　前調(見梅/對雪)　　　　　　　　　　向子諲
記得江城春意動兩行疎梅龍腦凍佳人不用辟寒犀
踏雪穿花雲鬢重　眞珠旋滴留人共更爇沉香煖金
鳳只今梅雪可憐時都是綠窗前日夢
　　前調　　　　　　　　　　　　蔡　伸
星河風露經年别月照離亭花似雪寳釵鸞鏡㑹重逢
花裏同眠今夜月　月華依舊當時節細把離腸和淚
說人生只合鎮長圓休似月圓圓又缺
　　前調(晚雨集/客湖上)　　　　　　　　　葉夢得
花殘却似春留戀幾日餘香吹酒面濕煙不隔栁條青
小雨池塘初有燕　波光縱使明如練可奈落紅紛似
霰觧將心事訴東風只有啼鶯千萬囀
　　前調(青墩/僧舍)　　　　　　　　　　陳與義
山人本合居巖嶺聊問支郎分半境殘年藜杖與綸巾
八尺庭中時弄影　呼兒汲水添茶鼎甘勝吳山山下
井一甌清露一爐雲偏覺平生今日永
　　前調(春半/)　　　　　　　　　　趙長卿
江邨百六春强半拍拍池塘春水滿風團柳絮舞如狂
雨壓橘花香不散　隂隂巷陌閒庭院小立危欄羞燕
燕不知何事未還鄉除却青春誰作伴
　　前調　　　　　　　　　　　　康與之
青牋後約無憑據誤我碧桃花下語誰將消息問劉郎
悵望玉溪溪上路　春來無限傷情緒擬欲題紅都寄
與東風吹落一庭花手把新愁無寫處
　　前調　　　　　　　　　　　　侯　寘
市橋燈火春星碎街鼓催歸人未醉半嗔還笑眼回波
欲去更留睂斂翠　歸來短燭餘紅淚月澹天髙梅影
細北風休遣鴈南來斷送不成今夜睡
　　前調(中秋/閠月)　　　　　　　　　　侯　寘
今秋仲月逢餘閏月姊重來風露靜未勞玉斧整蟾宮
又見冰輪浮桂影　尋常經歳暌佳景閱月那知還賞
詠庾樓江闊碧天髙遥想飛觴清夜永
　　前調　　　　　　　　　　　　辛棄疾
人間反覆成隂雨鳬鴈江湖來又去十千一斗飲中仙
一百八盤天上路　舊時楓落吳江句今日錦囊無著
處看封闗外水雲侯剰按山中詩酒部
　　前調(戯賦/雲山)　　　　　　　　　　辛棄疾
何人半夜推山去四面浮雲猜是汝當時相對兩三峰
走徧溪頭無覓處　西風瞥起雲橫度忽見東南天一
柱老僧拍手笑相誇且喜青山依舊住
　　前調　　　　　　　　　　　　辛棄疾
痩笻倦作登髙去却把黃花相爾汝嶺頭拭目望龍山
更在雲煙遮斷處　思量落帽人風度休說當年功紀
柱謝公直是愛東山畢竟東山留不住
　　前調　　　　　　　　　　　　辛棄疾
風前欲勸春光住春在城南芳草路未隨流落水邊花
且作飄零泥上絮　鏡中已有星星誤人不負春春自
負夢回人逺許多愁只在棃花風雨處
　　前調(隐湖/戯作)　　　　　　　　　　辛棄疾
客來底事逢迎晚竹裏鳴禽尋未見日髙猶苦聖賢心
門外誰酣蠻觸戰　多方為渴泉尋徧何日成隂松種
滿不辭長向水雲來只怕頻頻魚鳥倦
　　前調(奉祠西歸將/至仙人磯)　　　　　　　辛棄疾
江頭一帶斜陽樹緫是六朝人住處悠悠興廢不闗心
惟有沙洲雙白鷺　仙人磯下多風雨好卸征帆留不
住直須抖擻盡塵埃却趂新凉秋水去
　　前調　　　　　　　　　　　　辛棄疾
狂歌擊碎邨醪醆欲舞還憐衫袖短心如溪上釣磯閒
身似道旁官堠嬾　山中有酒提壺勸好語憐君堪鮓
飯至今有句落人間渭水秋風黄葉滿
　　前調　　　　　　　　　　　　程　垓
疎枝半作窺牎老又是一年春意早風低小院得香遲
月傍女牆和影好　去年苦被離情惱今日逢花休草
草後時花落盡從他且趂先春􁨣醉倒
　　前調(得書/)　　　　　　　　　　程　垓
别時已有重來願誰料情多天不管分明咫尺是青樓
抵死濃雲遮得半　寄聲只倚西風鴈鴈荅書回空是
怨領愁歸去有誰知水又茫茫山又斷
　　前調　　　　　　　　　　　　劉克莊
年年躍馬長安市客裏似家家似寄青錢換酒日無何
紅燭呼盧宵不寐　易挑錦婦機中字難得玉人心下
事男兒西北有神州莫滴水西橋畔淚
　　前調　　　　　　　　　　　　李　石
轆轤軛軛門前井不道隔牎人睡醒柔絲無力玉琴寒
殘麝徹心金鴨冷　一鶯啼破簾櫳靜紅日漸髙花轉
影起來情緒寄遊絲飛絆翠翹風不定
　　前調(立春/日作)　　　　　　　　　　陸　游
三年流落巴山道破盡青衫塵滿帽身如西瀼渡頭雲
愁抵瞿塘闗上草　春盤春酒年年好試戴銀旛判醉
倒今朝一歳大家添不是人間偏我老
　　前調　　　　　　　　　　　　劉圻父
今來古往長安道歳歳榮枯原上草行人幾度到江濵
不覺身隨楓樹老　蒲花昜晚蘆花早客裏光隂如過
鳥一般垂柳短長亭去路不如歸路好
　　前調(東山/探梅)　　　　　　　　　　劉　鎭
泠泠水向橋東去漠漠雲歸溪上住疎風澹月有來時
流水行雲無覓處　佳人獨立相思苦薄袖欺寒修竹
暮白頭空負雪邊春著意問春春不語
　　前調　　　　　　　　　　　　嚴　仁
春風只在西園畔薺菜花繁蝴蝶亂冰池晴綠照還空
香徑落紅吹已斷　意長翻恨遊絲短盡日相思羅帯
緩寳匳如月不欺人明日歸來君試看
　　前調　　　　　　　　　　　　毛　幵
日長澹澹光風轉小尾黃蜂隨早燕行尋香逕不逢人
惟有落紅千萬片　酒成憔悴花成怨閒煞羽觴難㑹
面可堪春事已無多新筍遮牆苔滿院
　　前調　　　　　　　　　　　　郭應祥
匆匆相遇匆匆去恰似當初元未遇生憎黃土嶺頭塵
強學章臺街裏絮　雨荒三徑雲迷路緫是離人堪恨
處從今對酒與當歌空惹離情千萬緒
　　前調　　　　　　　　　　　　髙觀國
幾雙海燕來金屋香滿離宫三十六春風翦草碧纖纖
春雨浥花紅撲撲　衛姫鄭女腰如束齊唱陽春新製
曲曲終移宴起笙歌花下晚寒生翠縠
　　前調(題畫海/棠花)　　　　　　　　　髙觀國
胭脂染出春風錦生怕黃昏人有恨雨難揩淚玉環嬌
煙不遮愁紅袖冷　醉魂吹斷香魂靜拂拂翠睂羞帶
粉最憐新燕識風流只為春寒消痩損
　　前調　　　　　　　　　　　　髙觀國
多時不踏章臺路依舊東風芳草渡鶯聲喚起水邊情
日影炙開花上霧　謝娘不信佳期悞認得馬嘶迎繡
戸今宵翠被不春寒只恐香濃春又去
　　前調　　　　　　　　　　　　髙觀國
春煙澹澹生春水曽記芳洲蘭棹檥㟁花香到舞衣邊
汀草色分歌扇底　棹沉雲出情千里愁壓雙鴛飛不
起十年春事十年心怕說湔裙當日意
　　前調(社前/一日)　　　　　　　　　　史達祖
遊人等得春晴也處處旗亭咸繫馬雨前穠杏尚娉婷
風裏殘梅無顧藉　忌拈鍼指還逢社鬬草贏多裙欲
卸明朝新燕定歸來叮囑重簾休放下
　　前調(棃花/)　　　　　　　　　　史達祖
玉容寂寞誰為主寒食心情愁幾許前身清淡似梅妝
遥夜依㣲留月住　香迷蝴蝶飛時路雪在秋千來徃
處黃昏著了素衣裳深閉重門聽夜雨
　　前調　　　　　　　　　　　　汪　莘
一片江南春色晩牡丹花謝鶯聲嬾問君離恨幾多長
芳草連天猶覺短　昨夜溪頭新溜滿尊前自起噴龍
管明朝飛棹下錢塘心共白蘋香不斷
　　前調　　　　　　　　　　　　方千里
華堂銀燭堆紅淚觧說離人多少意恨從别後更無窮
愁到窮時惟一味　江南渭北三千里憔悴相思何日
已馬蹄清曉草黏天庭院黃昏花滿地
　　前調　　　　　　　　　　　　方千里
溶溶水映娟娟秀淺約宮妝籠翠袖舞餘楊柳乍縈風
睡起海棠猶帶酒　憔悴蕭郎緣底痩那日花前相見
後西牎疑是故人來費得羅箋詩幾首
　　前調　　　　　　　　　　　　楊澤民
奇容壓盡羣芳秀枕臂濃香猶在袖自從草草為傳杯
但覺厭厭常病酒　堤上路長官栁痩愁在月明霜落
後須知斗帳夜寒多早趂西風迴鷁首
　　前調　　　　　　　　　　　　吳文英
茸茸貍帽遮梅額金蟬羅翦胡衫窄垂肩爭看小腰身
倦態强隨閒鼓笛　問稱家住城東陌欲買千金應不
惜歸來困頓殢春眠猶夢婆娑斜趂拍
　　前調　　　　　　　　　　　　陳允平
東風躍馬長安道一樹櫻桃花謝了别來千里夢頻歸
醉裏五更愁不到　江南兩㟁無名草雨過莓苔生嫩
葆玉樓人逺六么閒簾幙深沉雙燕老
　　前調　　　　　　　　　　　　陳允平
粉銷香減紅蘭淚緫是文君初别意春風織就悶情懐
夜月砌成愁况味　迢迢歸夢頻東里堪恨洛陽花漸
已斜陽日日自相思三十六陂芳草地
　　前調　　　　　　　　　　　　陳允平
西園鬬結秋千了日漾游絲煙外裊小橋楊柳色初濃
别院海棠花正好　粉牆低度鶯聲巧薄薄輕衫宜短
帽便􁨣日日醉芳菲未必春風留玉貌
　　前調　　　　　　　　　　　　陳允平
柳絲挽得秋光住腸斷驛亭離别處斜陽一片水邊樓
紅葉滿天江上路　來鴻去鴈知何數欲問歸期朝復
暮晩風亭院倚闌干兩㟁蘆花飛雪絮
　　前調　　　　　　　　　　　　陳允平
長江浩渺山明秀宛轉西風驚客袖相逢纔繫栁邊舟
相别又傾花下酒　怪得新來詩骨痩都在秋娘相識
後一天明月照相思蘆荻汀洲霜滿首
　　前調　　　　　　　　　　　　石孝友
小桃破盡風前萼草草年華閒過却十分清痩有誰知
一㸃相思無處著　書憑鴈字應難托花與淚珠相對
落萬紅千翠儘春光若比此情猶自薄
　　前調　　　　　　　　　　　　石孝友
扁舟破浪鳴雙櫓歳晚客心紛萬緒香紅漠漠落梅邨
愁翠萋萋芳草渡　漢皋珮失誠相誤楚峽雲歸無覓
處一天明月缺還圓千里伴人來又去
　　前調(送别/)　　　　　　　　　　石孝友
陽闗聲裏催行色馬惜離羣人惜别入懐風月記銜杯
迎歩溪山供散䇿　陰飇斷渡江吹白晴壑吞雲天放
碧懸知詩興滿歸途三四野梅開的皪
　　前調　　　　　　　　　　　　石孝友
尋春誤入桃源洞草草幽歡聊與共牢籠風月此時情
做造溪山今夜夢　柳蹊未放金絲弄梅徑已經香雪
凍春愁離恨重於山不信馬兒駝不動
　　前調　　　　　　　　　　　　周端臣
華堂簾幙飄香霧一搦楚腰輕束素翩躚舞態燕還驚
綽約妝容花盡妒　尊前謾詠髙唐賦巫峽雲深留不
住重來花畔倚䦨干愁滿䦨干無倚處
　　前調(聞笛/)　　　　　　　　　　王武子
紅樓十二春寒側樓角何人吹玉笛天津橋上舊曽聽
三十六宮秋草碧　昭華人去無消息江上青山空晚
色一聲落盡短亭花無數行人歸未得
　　前調　　　　　　　　　　　　莫　崙
緑楊芳徑鶯聲小簾幙烘香桃杏曉餘寒猶峭雨疎疎
好夢自驚人悄悄　憑君莫問愁多少門外江流羅帶
繞直饒明日便相逢已是一春閒過了
　　前調　　　　　　　　　　　　樓　采
東風破曉寒成陣曲鎖沉香簧語嫩鳳釵敲枕玉聲圓
羅袖拂屏金縷褪　雲頭鴈影占來信歌底睂尖縈淺
暈澹煙疎柳一簾春細雨遥山千疊恨
　　前調(題鉛山/驛壁)　　　　　　　　　無名氏
東風楊柳門前路畢竟雕鞍留不住柔情勝似嶺頭雲
别淚多於花上雨　青樓畫幕無重數聽得樓邊車馬
去若將睂黛染情深直到丹青難畫處
　　前調(芭蕉/)　　　　　　　　　　僧　揮
飛香漠漠簾幃暖一線水沉煙未斷紅樓西畔小䦨干
盡日倚䦨人已逺　黃梅雨過芭蕉晚鳳尾翠揺雙葉
短舊年顔色舊年心留到如今春不管
　　前調(紅梅/)　　　　　　　　(宋媛/)李清照
紅酥肯放瓊瑶碎探著南枝開徧未不知藴藉幾多時
但見包藏無限意　道人憔悴春牎厎閒拍䦨干愁不
倚要來小看便來休未必明朝風不起
　　前調(侑涪/翁)　　　　　　　　(宋妓/)盼　盼
少年看花雙鬢綠走馬章臺絃管逐而今老更惜花深
終日看花看不足　坐中美女顔如玉為我同歌金縷
曲歸時壓得帽簷攲頭上春風紅簌簌
　　前調(宴河中/瑞雪亭)　　　　　　　　　馮延登
長原迤邐孤麋臥野色㣲茫河界破草縈繩屨綠雲深
花觸飛丸紅雨妥　髙亭初試煎茶火醉玉漸譁春滿
座行杯莫厭轉籌頻佳節等閒飛鳥過
　　前調　　　　　　　　　　　　劉　因
未開常探花開未又恐纔開風雨至花開風雨不相妨
為甚不來花下醉　今年休作明年計明日已非今日
事春風欲勸座中人一片落紅當眼墜
　　前調　　　　　　　　　　　　劉　因
柳梢綠小梅如印乍暖還寒猶未定惜花長是為花愁
殢酒却嫌添酒病　蠅頭蝸角都休競萬古豪華同一
盡東君曉夜促歸期三十六番花遞信
　　前調　　　　　　　　　　　　劉　因
西山不似龎公傲城府有樓山便到欲將華髪染晴嵐
千里青青濃可埽　人言華髪因愁早勸我消愁惟酒
好夜來一飲盡千鍾今日醒來依舊老
　　前調　　　　　　　　　　　　劉　因
錦雲十里川妃共一棹晚凉風款送只愁無處著清香
滿載月明船已重　冰壺水鑑元空洞天意似嫌紅翠
擁􁨣教風露入銀尊不惜秋光渾減動
　　前調　　　　　　　　　　　　劉景翔
可憐又誤江南景雨膩風喧愁入暝依稀碧玉水邊魂
憔悴綠珠樓外影　㸃㸃隨人飛逺近薄倖相逢情怎
忍年年三月化香塵天上人間看夢醒
　　前調　　　　　　　　　　　　劉　基
江城雨熟黃梅後樓閣青髙虚永晝階前玉露寳珠呈
葉底夜蟬金石奏　蒼苔不覺殘紅覆匝徑沿牆欺組
綬老來於物緫忘情漫為青山開北牖
　　前調　　　　　　　　　　　　駱文盛
風雨夜來驚枕上春寒曉入梅花帳下牀日午未梳頭
坐看南溪新水漲　一尊誰與移新釀匆匆慰我花間
望清歌時對碧山傾谷口閒雲恁無恙
　　前調(秋夜聞吹/簫次韻)　　　　　　　　吳子孝
芳筵初奉千金壽妙舞髙歌都未有飛仙却送玉簫聲
如君宜坐相如右　銀蟾光映松杉秀萬頃玻瓈雲不
厚名山佳客兩相遭知音况遇調元手
　　前調(陽山/題壁)　　　　　　　　　　吳子孝
憐春常恐春歸去剛到清明花似霧青山處處可尋春
况對山光湖影聚　幾宵雨細泥沾絮十里月明鴉滿
樹美人傾蓋即知心銀燭金杯休記數
　　前調　　　　　　　　　　　　楊　慎
小寒倦倚相思枕絲雨織愁愁欲稔綠楊橋畔見誰家
油壁香車迎阿沈　莫教錯送迴文錦密地重將青鳥
審流鶯庭户嫩凉天月許再圓花再品
　　前調(燕來/)　　　　　　　　　　王錫爵
簷鈴忽報新賓拜千里烏衣知已憊畫簾低掠語聲輕
一種風流還自賣　依舊香巢無敢壊花底迎遲君莫
怪清明時節雨風多珍重梁間休出外
　　前調　　　　　　　　　　　　沈自炳
盼定玉郎離别處空剰紫騮芳草路年年同嫁與東風
只有小樓紅杏樹　愁病懨懨魂欲去一霎芭蕉寒響
聚空嗟薄命玉容人值得數聲秋夜雨
　　前調(晚春中/橋看月)　　　　　　　(明媛/)郭　㻬
花飛錦帶春波簇殘月流輝明水縠萬珠的皪照新妝
故向嫦娥纖手掬　柳線牽煙輕重綠漁燈髙下鴛鴦
宿無情花柳送春歸不管離人腸斷續
　　前調(又一體夜/起避暑)　　　　　　　　孟　㫤
冰肌玉骨清無汗水殿風來暗香滿繡簾一㸃月窺人
攲枕釵橫雲鬢亂　起來瓊户悄無聲時見疎星渡河
漢屈指西風幾時來只恐流年暗中換
　　前調(又一/體)　　　　　　　　　　温庭筠
家臨長信往來道乳燕雙雙掠煙草油壁車輕金犢肥
流蘇帳曉春雞早　籠中嬌鳥暖猶睡簾外落花閒不
埽衰桃一樹近前池似惜紅顔鏡中老
　　前調　　　　　　　　　　　　顧　夐
月照玉樓春漏促颯颯風揺庭砌竹夢驚鴛被覺來時
何處管絃聲斷續　惆悵少年遊冶去枕上兩蛾攢細
綠曉鶯簾外語花枝背帳猶殘紅蠟燭
　　前調　　　　　　　　　　　　顧　夐
栁映玉樓春日晚雨細風輕煙草輭畫堂鸚鵡語雕籠
金粉小屏猶半掩　香滅繡幃人寂寂倚檻無言愁思
逺恨郎何處縱疎狂長使含啼睂不展
　　前調(又一/體)　　　　　　　　　　牛　嶠
春入橫塘揺淺浪花落小園空惆悵此情誰信為狂夫
恨翠愁紅流枕上　小玉牎前嗔燕語紅淚滴穿金線
縷鴈歸不見報郎歸織成錦字封過與
　瑞鷓鴣
　　(雙調五十六字一名舞春風一名鷓鴣詞通首皆/平韻與七言近體詩無異若用仄韻即係玉樓春)
　　(朩蘭花/調也)
　　瑞鷓鴣　　　　　　　　　　　馮延已
嚴妝纔罷怨春風粉牆畫壁宋家東蕙蘭有恨枝猶綠
桃李無言花自紅　燕燕巢時羅幕巻鶯鶯啼處鳳臺
空少年薄倖知何處每夜歸來春夢中
　　前調　　　　　　　　　　　　歐陽修
楚王臺上一神仙眼色相看意不傳見了又休還似夢
坐來雖近逺如天　隴禽有恨猶能說江月無情也觧
圓更被春風送惆悵落花飛絮兩翩翩
　　前調(觀潮/)　　　　　　　　　　蘇　軾
碧山影裏小紅旗儂是江南踏浪兒拍手欲嘲山簡醉
齊聲爭唱浪婆詞　西興渡口帆初落漁浦山頭日未
攲儂欲送潮歌底曲尊前還唱使君詩
　　前調　　　　　　　　　　　　賀　鑄
月痕依約到西廂曽羡花枝拂短牆初未識愁那得淚
每渾疑夢奈餘香　歌逢嫋處睂先嫵酒半酣時眼更
狂閒倚繡簾吹柳絮問人何似冶遊郎
　　前調　　　　　　　　　　　　杜安世
夜來風雨損餘芳數片衰紅落檻傍媚景背人容易去
半軒飛絮日空長　從來不信相思切及至如今信感
傷獨立黃昏繡簾外可堪新月露圓光
　　前調(送别/)　　　　　　　　　　葛勝仲
兩年人住豈無情别乗辭華似水清何事千鍾勤飲餞
故知一别未能輕　觧龜雖幸樊籠出挂席還愁海汐
平江草江花都是淚驪駒休作斷腸聲
　　前調　　　　　　　　　　　　趙師俠
榴花五月眼邊明角簟流冰午夢清江上扁舟停畫槳
雲間一笑濯塵纓　主人杯酒流連意倦客闗河去住
情都付郵亭今日水伴人東去到江城
　　前調　　　　　　　　　　　　張元幹
雛鶯初囀鬬尖新雙蕊花嬌掌上身緫觧滿斟偏勸客
多生俱是綺羅人　回波偷顧輕招拍方響低敲更合
􁐼豈䓻梢頭春欲透情知巫峽待為雲
　　前調　　　　　　　　　　　　張元幹
香佩潛分紫繡囊野塘波急拆鴛鴦春風灞㟁空回首
落日西陵更斷腸　雪下哦詩憐謝女花間為令勝潘
郎從今千里同明月再約圓時拜夜香
　　前調　　　　　　　　　　　　侯　寘
遥天拍水共空明玉鏡開匳特地晴極目秋容無限好
舉頭醉眼暫須醒　白睂公子催行急碧落仙人著句
清後夜蕭蕭葭葦㟁一尊獨酌見離情
　　前調(京口懐山/中故人)　　　　　　　　辛棄疾
暮年不賦短長詞和得淵明數首詩君自不歸歸甚易
今猶未足足何時　偷閒定向山中老此意須敎鶴輩
知聞道只今秋水上故人曽牓北山移
　　前調(瑞香/)　　　　　　　　　　程　垓
東風冷落舊梅臺猶喜山花拂面開紺色染衣春意淨
水沉熏骨晚風來　柔條不學丁香結矮樹仍參茉莉
栽安得方盆載幽植道人隨處作香材
　　前調　　　　　　　　　　　　程　垓
門前楊柳綠成陰翠塢籠香徑自深遲日煖熏芳草眼
好風輕撼落花心　無多春恨鶯難語最晩朝眠蝶易
尋惟有狂酲不相貸釀成憔悴到如今
　　前調(詠落/梅)　　　　　　　　　　尤　袤
清溪西畔小橋東落月紛紛水映空五夜客愁花片裏
一年春事雨聲中　歌殘玉樹人何在舞破山香曲未
終却憶孤山醉歸路馬蹄香雪襯東風
　　前調(逆旅除/夜大雨)　　　　　　　　　盧　炳
客裏驚嗟又歳除蕭蕭寒雨滴茆廬山深溪轉泉聲碎
夜永風揺燭影孤　冷甚只多燒朩葉詩成無處寫桃
符强酬節物聊清酌今歳屠蘇自取疎
　　前調　　　　　　　　　　　郭從範
傾城一笑得人留舞罷嬌娥斂黛愁明月寶鞲金絡背
翠瓊花珥碧搔頭　晴雲片雪腰肢嫋晚吹㣲波眼色
秋清露亭皋芳草綠輕綃軟掛玉簾鈎
　　前調(歌妓入/空門)　　　　　　　　　陳彭年
盡出花鈿三寶津雲鬟初翦向殘春因驚風燭難留世
遂作池蓮不染身　貝葉乍翻疑錦軸梵聲纔學誤梁
塵從兹艶質歸空後湘浦應無觧珮人
　　前調　　　　　　　　　　　　詹　正
背人西去一鶯啼拍手還驚百舌飛淺雨㣲寒春有思
宿妝殘酒欲忺詩　鵁鶄浪起蒲茸暖翡翠風來柳絮
低故遣蒼頭尋杏子凭肩小語只心知
　　前調　　　　　　　　　　　　詹　正
東洲遊伴寄蘭苕人日晴時不用招㣲雨來看楊柳色
故人相遇浴龍橋　愁如春水年年長老共東風日日
消幾欲作牋無可寄雙魚猶自等歸潮
　　前調　　　　　　　　　　　　京師妓
昔時曽侍漢梁王濯錦江邊醉幾塲拂石坐來衫袖冷
踏花歸去馬蹄香　當初酒醆寜辭醉今日愁懐不易
當暗想舊遊渾似夢芙蓉城下水茫茫
　　前調　　　　　　　　　　　　楊　愼
垂楊垂柳管芳年飛絮飛花媚逺天金繭抱春寒食後
玉蛾翻雪暖風前　别離河上還江上抛擲橋邊共路
邊遊子魂消青塞月美人腸斷碧樓煙
　　前調(湖上/上元)　　　　　　　　　　卓人月
城中火樹落金錢城外湖波起碧煙夜夜夜深歌子夜
年年年節度丁年　琉璃一段湖稱聖琥珀千鍾酒號
賢自分嬾追兒女隊玉梅花下拾花鈿
　
　
　
　
　
　
　
　
　
　
　
　
　
　
　
御選歴代詩餘巻三十二
　欽定四庫全書
御選歴代詩餘巻三十三目錄(五十/六字)
　　　南鄉子(又一體/)
　　　　馮延已
　　　前調(又一體/)
　　　　馮延已
　　　　晏幾道(四首/)
　　　　張　先(三首/)
　　　　蘇　軾(十一首/)
　　　　黃庭堅(三首/)
　　　　秦　觀
　　　　陳師道(四首/)
　　　　李之儀(四首/)
　　　　葛勝仲(三首/)
　　　　謝　逸
　　　　周邦彦(五首/)
　　　呂渭老(二首/)
　　　向子諲
　　　蔡　伸
　　　葉夢得(二首/)
　　　趙師俠
　　　吳　億
　　　曽　覿
　　　程　垓
　　　辛棄疾(四首/)
　　　朱　熹
　　　趙彦端(三首/)
　　　陸　游(二首/)
　　　陳　亮
　　　黃　機
　　　王　炎
　　　洪咨夔
　　　汪　莘
　　　方千里
　　　楊澤民
　　　黄　昇(二首/)
　　　潘　牥
　　　蔣　捷(二首/)
　　　張　炎(四首/)
　　　孫惟信
　　　葛長庚(二首/)
　　　鄭文妻
　　　張𢎞範
　　　趙孟頫
　　　劉　因
　　　曹伯啓
　　　張　翥(二首/)
　　　倪　瓚
　　　　張　埜
　　　　劉　基
　　　　楊　基
　　　　駱文盛
　　　　吳子孝(六首/)
　　　　文徵明
　　　　沈　周
　　　　黃正色
　　　　王　衡
　　　　顧士林
　　　　張　草
　　　　馮鼎位
　
　
　
御選歴代詩餘巻三十三目錄
　欽定四庫全書
御選歴代詩餘巻三十三(五十/六字)
司經局洗馬掌局事兼翰林院修撰加二級(臣/)王奕清奉
旨校刋
　　南鄉子
　　　(又一體雙調/五十六字)
　　　南鄉子　　　　　　　　　　　馮延已
　細雨泣被風金鳳花殘滿地紅閒蹙黛睂慵不語情緒
　寂寞相思知幾許　玉枕擁孤衾挹恨還聞歳月深簾
　巻曲房誰共醉顦顇惆悵秦樓彈粉淚
　　　前調(又一/體)　　　　　　　　　　馮延巳
　細雨濕流光芳草年年與恨長煙鎖鳳樓無限事茫茫
　鸞鏡鴛衾兩斷腸　魂夢任悠揚睡起楊花滿繡牀薄
　倖不來門半掩斜陽負你殘春淚幾行
　　　前調　　　　　　　　　　　　晏幾道
　淥水帶春潮水上朱䦨小渡橋橋上女兒雙笑靨妖嬈
倚著䦨干弄柳條　月夜落花朝減字偷聲按玉簫柳
外行人回首處迢迢若比銀河路更遥
　　前調　　　　　　　　　　　　晏幾道
小蕊愛春風日日宮花花樹中恰向柳緜撩亂處相逢
笑靨旁邊心事濃　歸路草茸茸家在秦樓更近東醒
去醉來無限事誰同說著西池滿面紅
　　前調　　　　　　　　　　　　晏幾道
花落未須悲紅蕊明年又滿枝惟有花間人别後無期
水闊山長鴈字遲　今日最相思記得攀條話别離共
說春來春去事多時一㸃愁心入翠睂
　　前調　　　　　　　　　　　　晏幾道
新月又如睂長笛誰教月下吹樓倚暮雲初見鴈南飛
謾道行人鴈後歸　意欲夢佳期夢裏關山路不知却
待短書來破恨應遲還是凉生玉枕時
　　前調(南徐/中秋)　　　　　　　　　　張　先
湖上水清渾棹影輕於水厎雲去意徘徊無奈淚衣巾
猶有當時粉黛痕　海近古城昏暮角寒沙鴈隊分今
夜相思應看月無人露冷依前獨倚門
　　前調　　　　　　　　　　　　張　先
何處可魂銷京口終朝兩信潮不管離心千疊恨滔滔
催促行人動去橈　記得舊江皋綠楊輕絮幾條條春
水一篙殘照闊遥遥有箇多情立畫橋
　　前調　　　　　　　　　　　　張　先
相並細腰身時樣宮妝一樣新曲項胡琴魚尾撥離人
入塞絃聲水上聞　天碧染衣巾血色輕羅碎摺裙百
卉已隨霜女妒東君暗折雙花惜小春
　　前調　　　　　　　　　　　　蘇　軾
晩景落瓊杯照眼雲山翠作堆認得岷峨春雪浪初來
萬頃蒲萄漲綠醅　暮雨暗陽臺亂灑髙樓濕粉腮一
陣東風來捲地吹迴落照江天一半開
　　前調(梅/)　　　　　　　　　　　蘇　軾
寒雀滿疎籬爭抱寒柯看玉蕤忽見客來花下坐驚飛
踏散芳英落酒卮　痛飲又能詩坐客無氊醉不知花
盡酒䦨春到也離離一㸃㣲酸已著枝
　　前調(勸李公/擇酒)　　　　　　　　　蘇　軾
不到謝公臺明月清風好在哉舊日髯孫何處去重來
短李風流更上才　秋色漸摧頺滿院黃英映酒杯看
取桃花春二月爭開盡是劉郎去後栽
　　前調(重九涵/輝樓)　　　　　　　　　蘇　軾
霜降水痕收淺碧鱗鱗露逺洲酒力漸消風力軟颼颼
破帽多情却戀頭　佳節若為酬但把清尊斷送秋萬
事到頭都是夢休休明日黃花蝶也愁
　　前調　　　　　　　　　　　　蘇　軾
回首亂山橫不見居人只見城誰似臨平山上塔亭亭
迎客西來送客行　臨路晩風清一枕初寒夢不成今
夜殘燈斜照處熒熒秋雨晴時淚不晴
　　前調　　　　　　　　　　　　蘇　軾
冰雪透香肌姑射仙人不似伊濯錦江頭新樣錦非宜
故著尋常澹薄衣　暖日下重幃春睡香凝索起遲曼
倩風流縁厎事當時愛被西眞喚作兒
　　前調　　　　　　　　　　　　蘇　軾
旌斾滿江湖詔發樓船萬舳艫投筆將軍應笑我癡愚
帊首腰刀是丈夫　粉涙怨離居喜子垂窗報捷書試
問伏波三萬語何如一斛明珠換綠珠
　　前調　　　　　　　　　　　　蘇　軾
未倦長卿遊漫舞夭歌爛不收不是使君能矯世誰留
教有瓊梳脫麝油　香粉縷金毬花豔紅箋筆欲流從
此丹脣并皓齒清柔唱徧山東一百州
　　前調(贈田叔通/家舞鬟)　　　　　　　　蘇　軾
繡鞅玉鐶遊燈晃疎簾笑却収久立香車催欲上還留
更且檀脣㸃杏油　花徧六么毬面旋迴風帶雪流春
入腰肢金縷細輕柔種柳應須柳柳州
　　前調(集句/二首)　　　　　　　　　　蘇　軾
悵望送春杯漸老逢春能幾回花滿楚城愁逺别傷懐
何况清絲急管催　吟斷望郷臺萬里歸心獨上來景
物登臨閒始見徘徊一寸相思一寸灰
　　前調　　　　　　　　　　　　蘇　軾
何處倚䦨干絃管髙樓月正圓蝴蝶夢中家萬里依然
老去愁來强自寛　明鏡借紅顔須著人間比夢間蠟
燭半籠金翡翠更䦨繡被焚香獨自眠
　　前調(九日寄/彭道㣲)　　　　　　　　　黃庭堅
臥稻雨餘收處處游人簇逺洲白髪又挨紅袖醉戎州
亂摘黄花插滿頭　青眼想風流畫出當時一㡧秋却
憶去年歡意舞梁州塞鴈西來特地愁
　　前調(九日宜/州城樓)　　　　　　　　　黃庭堅
諸將說封侯短笛長歌獨倚樓萬事盡隨風雨去休休
戲馬臺南金絡頭　催酒莫遲留酒味今秋似去秋花
向老人頭上笑羞羞白髪簪花不觧愁
　　前調(集句/)　　　　　　　　　　黃庭堅
黃菊滿東籬與客攜壺上翠㣲已是有花兼有酒良期
不用登臨怨落暉　滿酌不須辭莫待無花空折枝寂
寞酒醒人散後堪悲節去蜂愁蝶未知
　　前調　　　　　　　　　　　　秦　觀
妙手寫徽眞水翦雙眸㸃絳脣疑是昔年窺宋玉東鄰
只露牆頭一半身　往事已酸辛誰記當時翠黛顰盡
道有些堪恨處無情任是無情也動人
　　前調(九日次/東坡韻)　　　　　　　　　陳師道
晴野下田收照影寒江落鴈洲禪榻茶爐深閉閣颼颼
橫雨旁風不到頭　登覽却輕酬回鴈峰南未得秋喚
取佳人聽舊曲休休瘴雨蠻花孰與愁
　　前調　　　　　　　　　　　　陳師道
風絮落東鄰㸃綴繁枝旋化塵闗鎖玉樓巢燕子冥冥
桃李摧殘不見春　流轉到如今翡翠生兒翠作衿花
樣腰身宮樣立婷婷困倚䦨干一欠伸
　　前調(詠棣/棠菊)　　　　　　　　　　陳師道
亂蕊壓枝繁堆積金錢閙作團曉起塗黃仍帶酒看看
衣賸腰肢故著單　薄痩却禁寒牽引人心不放䦨擬
折一枝遮老眼難難蝶橫蜂爭只倚欄
　　前調　　　　　　　　　　　　陳師道
急雨打寒牎雨氣侵燈暗壁釭窗下有人挑錦字行行
淚濕紅綃減舊香　往事最難忘更著秋聲說斷腸曲
渚圓沙風葉厎藏藏誰使鴛鴦故作雙
　　前調　　　　　　　　　　　　李之儀
春後雨餘天婭姹黃鸝勝管絃榴葉千燈初報暑階前
祗有茶甌味最便　身世幾蹁躚自覺年來更可憐欲
問此情何所似延緣看取牎間墜柳緜
　　前調　　　　　　　　　　　　李之儀
綠水滿池塘㸃水蜻蜓避燕忙杏子壓枝黃半熟鄰牆
風送荷花幾陣香　角簟襯牙牀汗透鮫綃晝影長㸃
滴芭蕉疎雨過㣲凉畫角悠悠送夕陽
　　前調　　　　　　　　　　　　李之儀
睡起繞回塘不見銜泥燕子忙前圃花梢都綠徧西牆
猶有輕風遞暗香　歩嬾恰尋牀臥看游絲到地長自
恨無聊常病酒凄凉豈有才情似沈陽
　　前調(端午/)　　　　　　　　　　李之儀
小雨濕黃昏重午佳辰獨掩門巢燕引雛渾去盡銷魂
空向梁間覓宿痕　客舍宛如邨好事無人載一尊唯
有鶯聲知此恨殷勤恰似當時枕上聞
　　前調(與文中諸/公泛南溪)　　　　　　　　葛勝仲
柳㟁正飛緜選勝齎輕漾碧漣笑語忘懷機事盡鷗邊
萬頃溪光上下天　菰葦久延縁不覺遥峰靄暮煙對
酒莫嫌紅粉陋嬋娟自有孤髙月裏仙
　　前調(九日次/東坡韻)　　　　　　　　　葛勝仲
晴日亂雲收人在蘋香柳惲洲溪上清風樓上醉颼颼
共折黃花插滿頭　佳客獻還酬不負山城九日秋苕
碧卞青供酩酊休休楚客當年浪自愁
　　前調　　　　　　　　　　　　葛勝仲
拂檻曉雲鮮銷暑樓危竦半天曽是攜賔當薦九開筵
度水縈山奏管絃　黃菊映華顚千騎重來已六年樓
下東流當日水依然更對周旋舊七賢
　　前調　　　　　　　　　　　　謝　逸
淺色染春衣衣上雙雙小燕飛袖巻藕絲寒玉痩彈棊
贏得尊前酒一巵　冰雪拂胭脂絳蠟香融落日西唱
徹陽闗人欲去依依醉眼横波翠黛低
　　前調　　　　　　　　　　　　周邦彦
晨色動妝樓短蠟熒熒悄未收自在開簾風不定颼颼
池面冰澌趁水流　早起怯梳頭欲綰雲鬟又却休不
㑹沉吟思厎事凝眸兩㸃春山滿鏡愁
　　前調　　　　　　　　　　　　周邦彥
秋氣遶城闉暮角寒鴉未掩門記得佳人衝雨别吟兮
别緒多於雨後雲　小棹碧溪津恰是江南第一春應
是採蓮閒伴侶相尋收到蓮心與舊人
　　前調　　　　　　　　　　　　周邦彥
寒夜夢初醒行盡江南萬里程早是愁來無㑹處時聽
敗葉相傳細雨聲　書信也無憑萬事由他别後情誰
信歸來須及早長亭短帽輕衫走馬迎
　　前調　　　　　　　　　　　　周邦彦
户外井桐飄澹月疎星共寂寥恐怕霜寒初索被中宵
已覺秋聲引鴈髙　羅帶束纖腰自翦燈花試彩毫收
起一封江北信明朝為問江頭早晩潮
　　前調　　　　　　　　　　　　周邦彦
夜闊夢難收宋玉多情我結儔千㸃漏聲萬㸃淚悠悠
霜月雞聲幾段愁　難展皺睂頭怨句哀吟送客秋蟋
蟀牀頭調夜曲啾啾又聽驚人鴈過樓
　　前調　　　　　　　　　　　　呂渭老
小雨阻行舟人在煙林古渡頭欲挈一尊相就醉無由
惟見橫波入鬢流　百計不遲留明月他時獨上樓水
盡又山山又水夷猶占斷江南萬斛愁
　　前調　　　　　　　　　　　　呂渭老
燕子喚春歸夢逐楊花滿院飛吹過西家人不見依依
萍㸃荷錢又滿池　屈指數佳期何日憑肩對展睂傾
盡十分應不醉遲遲可惜櫻桃杏子時
　　前調(大雪/)　　　　　　　　　　向子諲
梅與雪爭姝試問春風管得無除却箇人多樣態誰如
細把冰姿比玉膚　一面倒金壺旣醉仍煩翠袖扶同
向凌風臺上看何如且與薌林作畫圖
　　前調　　　　　　　　　　　　蔡　伸
朩落鴈南翔錦鯉殷勤為渡江淚墨銀鈎相憶字成行
滴損雲箋小鳳凰　陳事費思量回首煙波巻夕陽儘
道憑書聊破恨難忘及至書來更斷腸
　　前調(池亭新/成晚歩)　　　　　　　　　葉夢得
淺碧蘸鱗鱗照眼全無一㸃塵百草千花都過了初新
翠竹髙槐不占春　歌笑墮綸巾午睡醒來尚欠伸待
得月明歸去也香蘋更有凉風解送人
　　前調(自後圃晚/歩湖上)　　　　　　　　　葉夢得
小院雨新晴初聽黃鸝第一聲滿地綠隂人不到盈盈
一㸃孤花尚有情　却傍水邊行葉厎跳魚浪自驚日
暮小舟何處去斜橫衝破波痕久未平
　　前調　　　　　　　　　　　　趙師俠
月轉水晶盤樓上初聞一鼓殘又是去年天氣好欄干
風動梅梢玉鬬寒　無奈壯情䦨對酒如何欲强歡誰
道破愁須仗酒君看酒到愁多破亦難
　　前調　　　　　　　　　　　　吳　億
江上雪初消暖日晴煙弄柳條認得裙腰芳草綠魂消
曽折梅花過斷橋　蟬鬢為誰凋長恨含嬌那處嬌遥
想晚妝呵手罷無聊更傍朱脣暖玉簫
　　前調(席上/)　　　　　　　　　　曽　覿
霜月曉雲收蕭瑟西風滿院秋雅㑹難期嗟易散遲留
把酒聽歌且勸酬　萬事拚悠悠只有情親意未休後
夜扁舟煙浪裏回頭葉葉丹楓緫是愁
　　前調　　　　　　　　　　　　程　垓
幾日訴離尊歌盡陽闗不忍分此度天涯眞箇去銷魂
相送黃花落葉邨　斜日又黃昏蕭寺無人半掩門今
夜粉香明月淚休論只要羅巾記舊痕
　　前調　　　　　　　　　　　　辛棄疾
隔户語春鶯纔掛簾兒歛袂行漸見凌波羅韤歩盈盈
隨笑隨顰百媚生　著意聽新聲盡是司空自教成今
夜酒腸難道窄多情莫放紗籠蠟炬明
　　前調(舟中/記夢)　　　　　　　　　　辛棄疾
敧枕櫓聲邊貪聽吚啞聒醉眠夢裏笙歌花厎去依然
翠袖盈盈在眼前　别後兩睂尖欲說還休夢已䦨只
怪無情前夜月相看不管人愁獨自圓
　　前調(送友赴髙/安户曹)　　　　　　　　辛棄疾
日日老萊衣更觧風流蠟鳳嬉膝上放教文度去須知
要使人看玉樹枝　剰記乃翁詩綠水紅蓮覓舊題歸
騎春山花滿路相期來歳流觴曲水時
　　前調(登京口北/固亭冇懐)　　　　　　　　辛棄疾
何處望神州滿眼風光北固樓千古興亡多少事悠悠
不盡長江滚滚流　年少萬兜鍪坐斷東南戰未休天
下英雄誰敵手曹劉生子當如孫仲謀
　　前調(次張安/國韻)　　　　　　　　　朱　熹
落日照樓船穩過澄江一片天珍重使君留客意依然
風月從今别一川　離緒悄危絃永夜清霜透幕氊明
日回頭江樹逺懐賢目斷晴空鴈字連
　　前調(同韓子東飲/汪徳召新樓)　　　　　　　趙彦端
風露晩珊珊洛下湘中接珮環急把一杯相勞苦雲端
只恐冰肌亦自寒　二客共䦨干瀲瀲鯨波吸未乾待
得月華移十丈乗懽更上層樓極處看
　　前調　　　　　　　　　　　　趙彦端
濃綠暗芳洲春事都隨芍藥休風雨只愁梅子熟颼颼
却送行人一夜秋　新月幸如鈎三五還催玉鑑浮一
段離愁溪樣逺悠悠只是溪流淺似愁
　　前調(集句/)　　　　　　　　　　趙彦端
牎户映朝光花氣渾如百和香即遣花飛深造次茫茫
曲渚飄成錦一張　相憶莫相忘並蔕芙蓉本自雙草
色連雲人去住堪傷海上尖峰似劒鋩
　　前調　　　　　　　　　　　　陸　游
歸夢寄吳檣水驛江程去路長想見芳洲初繫纜斜陽
煙樹參差認武昌　愁鬢㸃新霜曽是朝衣染御香重
到故鄉交舊少凄凉却恐他鄉勝故鄉
　　前調　　　　　　　　　　　　陸　游
早歳入皇州尊酒相逢盡勝流三十年來眞一夢堪愁
客路蕭蕭兩鬢秋　蓬嶠偶重遊不待人嘲我自羞看
鏡倚樓俱已矣扁舟月笛煙蓑萬事休
　　前調(謝永嘉諸/友相餞)　　　　　　　　陳　亮
人物滿東甌别我江心識俊遊北盡平蕪南似畫中流
誰繫龍驤萬斛舟　去去幾時休猶是潮來更上頭醉
墨淋漓人感舊離愁一夜西風似夏不
　　前調　　　　　　　　　　　　黃　機
簾幙閟深沉燈暗香銷夜正深花落畫簷鳴細雨涔涔
滴破相思萬里心　曉色未平分翠被寒生不自禁待
得夢成翻惡况堪顰飛鴈新來也誤人
　　前調　　　　　　　　　　　　王　炎
雲澹日曨明久雨潺潺乍得晴社近東皋農務急催耕
又見菖蒲出水青　池面縠紋平掠水迎風燕羽輕試
出訪尋春色看相迎巧笑花枝似有情
　　前調(徳清舟/中和韻)　　　　　　　　　洪咨夔
霜月冷婷婷夾㟁蘆花雪㸃成短艇水晶宮裏繫閒情
誰道芙蓉更有城　阿鵲數歸程人倚低牎小畫屏莫
恨年華飛上鬢堪憑一度春風一度鶯
　　前調　　　　　　　　　　　　汪　莘
茅舍起疎煙家在寒谿阿那邊修竹當籬梅當戸蕭然
問是堯天是葛天　風雨入新年惟恐春隂咽管絃綠
酒一尊歌一曲人傳不屬天仙屬散仙
　　前調　　　　　　　　　　　　方千里
西北有髙樓澹靄殘煙漸漸收幾陣凉風生客袖颼颼
心逐年華衮衮流　花卉滿前頭疎嬾心情百事休閒
倚䦨干無一語回眸鼓角聲中喚起愁
　　前調　　　　　　　　　　　　楊澤民
乗月上髙樓一片清光浩莫收簾巻西風知客意颼颼
山自縱橫水自流　却遶古城頭塵事匆匆得少休遥
送征鴻千里外明眸消盡人間萬種愁
　　前調　　　　　　　　　　　　黃　昇
多病帶圍寛未到衰年已鮮歡夢破小樓風馬響珊珊
缺月無情轉畫欄　凉入苧衾單起剔燈花夜欲䦨書
册滿牀空伴睡慵觀拈得漁樵笛譜看
　　前調(冬夜/)　　　　　　　　　　黃　昇
萬籟寂無聲衾鐵稜稜近五更香斷燈昏吟未穩凄清
只有霜華伴月明　應是夜寒凝惱得梅花睡不成我
念梅花花念我闗情起看清冰滿玉瓶
　　前調　　　　　　　　　　　　潘　牥
生怕倚䦨干閣下溪聲閣外山空有舊時山共水依然
暮雨朝雲去不還　想見躡飛鸞月下時時認珮環月
又漸低霜又下更䦨折得梅花獨自看
　　前調　　　　　　　　　　　　蔣　捷
泊鴈下汀洲冷澹湔裙水漫流裙上唾花無覓處重遊
隔柳惟存月半鈎　準擬架層樓望得伊家見始休還
怕粉雲天末起悠悠化作相思一片愁
　　前調(元夕/)　　　　　　　　　　蔣　捷
翠幰夜游車不到山邊與水涯隨分紙燈三四盞鄰家
便做元宵好景誇　誰觧倚梅花思想燈毬墜絳紗舊
說夢華猶未了堪嗟纔百餘年又夢華
　　前調(憶春/)　　　　　　　　　　張　炎
歌扇錦連枝問著東風已不知怪厎樓前多種柳相思
那葉渾如舊樣睂　醉裏眼都迷遮莫東牆帶笑窺行
到尋常遊冶處慵歸只道看花似向時
　　前調　　　　　　　　　　　　張　炎
風月似孤山千樹斜橫水一環天與清香心獨領怡顔
冰雪中間屋數間　庭户隔塵寰自有雲封厎用闗却
笑桃源深處隱躋攀引得漁翁見不難
　　前調(杜陵醉/歸手巻)　　　　　　　　　張　炎
晴野事春遊老去尋詩苦未休一似浣花溪上路清幽
煙草纖纖水自流　何處偶遲留猶未忘情是酒籌童
子䇿驢人已醉知不醉裏睂橫萬疊愁
　　前調(竹居/)　　　　　　　　　　張　炎
愛此碧相依卜築西園隱逸時三徑成陰門可欵幽棲
蒼雪紛紛冷不飛　青眼舊心知痩節終堪歳晩期人
在清風來徃處吟詩更好梅花看一枝
　　前調　　　　　　　　　　　　孫惟信
璧月小紅樓聽得吹簫憶舊遊霜冷䦨干天似水揚州
薄倖聲名緫是愁　塵暗鷫鸘裘裁翦曽勞玉指柔一
夢覺來三十載風流空對梅花白了頭
　　前調(愛閣/賦别)　　　　　　　　　　葛長庚
夜月照千峰影滿荷池靜裊風明日今宵還感慨梧桐
葉葉隨風颺碧空　聚散與誰同野鶴孤雲有厎踪别
後要知相憶處無窮緫在青山夕照中
　　前調　　　　　　　　　　　　葛長庚
前度幾相逢日日從遊樂不同竹閣荷亭歡聚處雍容
如在蓬萊第一宫　夜半月朦朧秉燭東園風露中明
日匆匆還入淛沖沖却把音書寄逺鴻
　　前調　　　　　　　　　　　　鄭文妻
曉日壓重簷斗帳春寒起未忺天氣困人梳洗嬾睂尖
淡畫春山不喜添　閒把繡絲撏認得金鍼又倒拈陌
上遊人歸也未厭厭滿院楊花不捲簾
　　前調　　　　　　　　　　　　張𢎞範
煙草入重城馬首闗山接去程幾度留君留不住傷情
一片秋蟬雨後聲　無語淚縱橫别酒和愁且强傾後
㑹有期須記取叮嚀莫負中秋夜月明
　　前調(歌妓/)　　　　　　　　　　趙孟頫
雲擁髻鬟愁好在張家燕子樓稀翠疎紅春欲透温柔
多少閒情不自由　歌罷錦纒頭山下清波左右流曲
裏吳音嬌未改障羞一朶芙蓉兩扇秋
　　前調(張彦/通壽)　　　　　　　　　　劉　因
窗下絡車聲牎畔兒童課六經自種牆東新菜莢青青
隨分杯盤老幼情　千古董生行雞犬昇平畫不成應
笑東家劉孝子無能縱飲狂歌不治生
　　前調(四川道/中作)　　　　　　　　　曹伯啓
蜀道古來難數日馳驅興已䦨石棧天梯三百尺危欄
應被旁人畫裏看　兩握不曽乾俯瞰飛流過石灘到
晩纔知身是我平安孤館青燈夜更寒
　　前調(驛夫夜/唱孤鴈)　　　　　　　　　張　翥
野唱自凄凉一曲孤鴻欲斷腸恰似竹枝哀怨處瀟湘
月冷雲昏覓斷行　離思楚天長風閃青燈雨打牎驚
起小紅樓上夢悠揚只在佳人錦瑟傍
　　前調(賞朩/芙蓉)　　　　　　　　　　張　翥
秋色照波明夾㟁芙蓉似錦城罨畫樓臺紅粉面輕盈
未許黃徐寫得成　一舸載楊瓊共醉花前玉笛聲記
得青鸞和月跨三生我是仙家石曼卿
　　前調　　　　　　　　　　　　倪　瓚
篷上雨潺潺篷厎離人夢故山磵户林扉元不閉蕭閒
只有飛雲可往還　波冷玉珊珊一壑松風引珮環詠
得池塘青草句更䦨行盡千峰一霎間
　　前調(贈歌者/怡雲)　　　　　　　　　張　埜
靄靄度南空花影長如月影中曽為清歌還少駐匆匆
變作尊前喜氣濃　一笑為誰容只許幽人出處同却
恐等閒為雨後東風吹過巫山第幾峰
　　前調(八詠/樓作)　　　　　　　　　　劉　基
鳴雨過庭除病骨崚嶒不自扶强倚䦨干成小立蕭疎
立困依然作宰予　驚覺失華胥樓外青山落照餘誰
似莊周能化蝶蘧蘧心上閒愁一㸃無
　　前調(詠鷗/)　　　　　　　　　　楊　基
春水綠迢迢長與鳬鷖㸃翠苖一向逐波浮不定飄飄
又逐東風下晩潮　閒倚朩䦨橈相近相親不用招今
夜月明何處覓遥遥兩㟁蘆花雪未消
　　前調(夏日遊/竹隱寺)　　　　　　　　　駱文盛
雨洗碧山頭藹藹巒光翠欲流歸騎不妨苔徑滑颼颼
竹下凉生暗入秋　緩歩出林丘何日重來續勝遊佳
思却憑清夢逺悠悠騎鶴還尋海上洲
　　前調(同友汎/北溪)　　　　　　　　　吳子孝
畫舫却如梭城下秋光染翠波齊女門前衰柳暮煙和
萬井人家笑語多　隔水奏笙歌來往帆檣載綺羅最
是江南豐樂地如何一夜西風老芰荷
　　前調　　　　　　　　　　　　吳子孝
金顆一林黃橘實纍纍未著霜纖手試開秋色裏瓊漿
小迸羅衣滿袖香　樓角盼斜陽簾巻橫溪怯晩凉新
月如睂溪水上彎長閒客閒情欲斷腸
　　前調(效馮延已/作四首)　　　　　　　　吳子孝
細雨濕輕煙煙外鳩聲欲暮天望斷天涯人不見緜緜
淚盡殘釭只自眠　芳草碧凄然憔悴心情減去年欲
遣閒愁那可得花前忍見長空片月圓
　　前調　　　　　　　　　　　　吳子孝
細雨濕山嵐强對菱花思不堪幽院寂寥鶯語急江南
輕煖輕寒未易諳　新酒最難酣獨坐尋思理翠簪鴈
素不來門半掩鬖鬖楊柳如絲覆碧潭
　　前調　　　　　　　　　　　　吳子孝
細雨濕斜陽花壓䦨干盡試芳畫夢尋君遊冶處茫茫
水逺山遥夢已忘　翠枕倚籠香雨歇楊花又滿塘春
色歸來人不到愁腸一日千迴繞越鄉
　　前調　　　　　　　　　　　　吳子孝
細雨濕東風後苑花開又滿叢纖手弄花愁不語匆匆
妾貌如花得久紅　揾淚祝天公願得長年託化工花
不飄零人不老相同花美人歡百歳中
　　前調　　　　　　　　　　　　文徵明
雨過綠陰稠燕子飛來特地遊日暮重重簾幙閉悠悠
殘夢闗心嬾下樓　芳草弄春柔欲下晴絲不自由青
粉牆西人獨自休休花自紛紛水自流
　　前調　　　　　　　　　　　　沈　周
天地一癡仙寫畫題詩不換錢畫債詩逋忙到老堪憐
白作人情白結緣　無興最今年浪拍茅堂水浸田筆
硯只冝收拾起休言但說移家上釣船
　　前調(遼陽/作)　　　　　　　　　　黄正色
清世愧無能竊得㣲階正不勝天地包容投逺塞相應
投杼慈親本愛曽　靜坐讀伽楞百念幾同二月冰朔
漠清寒雖特甚休憎古訓從來只自懲
　　前調(牆外/春)　　　　　　　　　　王　衡
午日暈紅椒流白天絲任意飄酒幕香車東去了聊蕭
燕子銜花坐淺巢　茂苑更春饒柳葉蘆芽月滿橋席
厎人人應念道櫻桃剰得鶯殘雨又敲
　　前調　　　　　　　　　　　　顧士林
風雨上孤舟滿目帆檣帶急流酒界詩懷無冷煖優游
　一任凉飇發素秋　何事愧金裘痛讀離騷伴客遊逆
　數歸期歸未得淹留千頃煙波天際頭
　　　前調　　　　　　　　　　　　張　草
　芳草翠煙濃蕉葉零零夜雨中無數浮萍風皺轉情同
　殘夢天涯斷逺鐘　獨立在簾櫳雙燕新扶柳岸風鶗
　鴂衝寒花事晚繁紅滴濕胭脂落幾叢
　　　前調　　　　　　　　　　　　馮鼎位
　銀蒜押輕簾滿眼寒光耀玉蟾偏是垂楊揺曳處纖纖
　睂黛春深凍不拈　飛絮滿雕簷半入江潮錦浪添攜
　伴捲簾新釀好厭厭莫管東風分外尖
　
　
　
　
　
御選歴代詩餘巻三十三
　欽定四庫全書
御選歴代詩餘巻三十四目録(起五十六字/至五十七字)
　　　步蟾宫(又一體/)
　　　　鍾過
　　　　蔣捷(三首/)
　　　　無名氏
　　　夜行船(又一體/)
　　　　趙長卿
　　　　楊无咎(二首/)
　　　　黄機
　　　　許棐
　　　　高觀國
　　　　史達祖
　　　　吳文英(三首/)
　　　　周宻(二首/)
　　　前調(又一體/)
　　　歐陽修
　　前調(又一體/)
　　　楊无咎
　　送將歸
　　　王觀
　　鳳銜杯
　　　晏殊
　　前調(又一體/)
　　　晏殊(二首/)
　　卓牌兒
　　　楊无咎
　　戀繡衾
　　　趙汝茪
　　樓上曲
　　　張元幹(二首/)
　　臨江仙(又一體/)
　　　趙長卿
　　西江月(又一體/)
　　　趙與仁
　　錦帳春
　　　戴復古
　　㕔前栁
　　　無名氏
　　柳搖金
　　　無名氏
　　茶瓶兒(又一體/)
　　　李元膺
　　清江曲
　　　蘇庠
　　翻香令
　　　蘇軾
　　市橋柳
　　　蜀中妓
　　河傳(又一體/)
　　　葉小鸞
　　梅花引
　　　王特起(二首/)
　　　趙秉文
　　　高憲
　　前調(又一體/)
　　　万俟雅言
　　一斛珠
　　　南唐李煜
　　　晏幾道(四首/)
　　　張先(二首/)
　　　蘇軾(三首/)
　　　黄庭堅
　　　晁補之
　　　周紫芝(二首/)
　　　謝逸
　　　周邦彦
　　　趙長卿
　　　張元幹
　　　張掄(二首/)
　　　侯寘(二首/)
　　　范成大
　　　程垓(二首/)
　　　周必大
　　　管鑑
　　　王千秋
　　　陸游
　　　黄機
　　　劉光祖
　　　毛幵
　　　高觀國
　　　史達祖
　　　張榘
　　　沈端節
　　　吳文英
　　　周宻(三首/)
　　　王沂孫
　　　張炎(二首/)
　　　石孝友(三首/)
　　　薛夢桂
　　　王坊
　　　陳繼儒
　　　陳子龍
　　夜遊宫
　　　秦觀
　　　賀鑄
　　　　毛滂
　　　　周邦彦(三首/)
　　　　吕渭老
　　　　張孝祥
　　　　方千里
　　　　楊澤民
　　　　吳文英(二首/)
　
　
　
　
　
　
　
　
御選歴代詩餘巻三十四目錄
　欽定四庫全書
御選歴代詩餘巻三十四(起五十六字/至五十七字)
司經局洗馬掌局事兼翰林院修撰加二級(臣/)王奕清奉
㫖校刋
　　步蟾宫
　　　(又一體雙調/五十六字)
　　　步蟾宫　　　　　　　　　　　鍾　過
　東風又送酴醿信早吹得愁成潘鬢花開猶似十年前
　人不似十年前俊　水邉珠翠香成陣也消得燕窺鶯
　認歸來沉醉月朦朧覺花氣滿襟猶潤
　　　前調(中秋/)　　　　　　　　　　蔣　捷
　去年雲掩冰輪皎喜今嵗㣲雲俱埽乾坤一片玉琉璃
　怎算得清光多少　無歌無酒癡頑老對愁影翻嫌分
　曉天公原不負中秋我自把中秋負了
　　　前調(朩樨/)　　　　　　　　　　蔣　捷
　緑華翦碎嬌雲痩賸妝㸃菊前蓉後娟娟月也染成香
又何况纎羅襟袖　秋忩一夜西風驟翠匳鎻瓊珠花
鏤人間富貴總腥羶且和露攀花三嗅
　　前調　　　　　　　　　　　　蔣　捷
玉牕掣鎻香雲漲喚緑袖低敲方響流蘇拂處字㣲譌
但斜倚紅梅一晌　濛濛月在簾衣上做池館春陰模
様春陰模様不如晴這催雪曲兒休唱
　　前調　　　　　　　　　　　　無名氏
東風揑就腰肢細繫六幅裙兒不起從來只慣掌中行
怎忍在燭花影裡　酒紅應是鉛華退暗蹙損眉峰雙
翠夜深著緉小鞵兒靠那箇屛風立地
　夜行船
　　(又一體一名雨中花令一名/明月棹孤舟雙調五十六字)
　　夜行船　　　　　　　　　　　趙長卿
緑鎻牕紗梧葉底麥秋時曉寒慵起宿酒厭厭殘香冉
冉渾是那時天氣　别日不堪頻屈指回頭早一年不
啻搔首無言䦨干十二倚了又還重倚
　　前調　　　　　　　　　　　　楊无咎
翠袖輕籠檀板轉聽聲聲曉鶯初囀花落江南栁青客
舍多少舊愁新怨　我也尋常聽見慣渾不似這番撩
亂調少情多語嬌聲咽曲與寸腸俱斷
　　前調　　　　　　　　　　　　楊无咎
怪被東風相錯誤落輕帆暫停烟渚桐樹陰森茒簷瀟
灑元是那回来處　相與狂朋沽緑醑聽仙姬隔牕言
語我既癡迷卿還留戀明月慢移船去
　　前調(京口/南園)　　　　　　　　　　黄　機
紅濺羅裙三月二露桃開栁緜又起百尺遊絲罥鶯留
燕判與南園一醉　歴歴斜陽明野水倚危欄暮雲千
里説與遊人直須燒燭早晚緑陰青子
　　前調　　　　　　　　　　　　許　棐
一轡東風留不住離歌㫁日斜春暮多事啼鶯妬情飛
燕一路送人歸去　文君自被琴心誤却惆悵落花飛
絮錦字機寒玉爐烟冷門外亂山無數
　　前調　　　　　　　　　　　　髙觀國
翦水天風吹醉醒髙樓外凍雲愁凝袖口香寒歌喉春
暖不管鴈邉寒緊　瓊屑瑶花飛碎影應須待玉田千
頃小約梅英教吟桞絮春在繡紅鴛錦
　　前調(聞賣杏/花有感)　　　　　　　　　史達祖
不翦春衫愁意態過收燈有些寒在小雨空簾無人深
巷早已杏花先賣　白髪潘郎寛沈帶怕看山憶他眉
黛草色拖裙煙光惹鬢常記故園挑菜
　　前調(贈趙/梅壑)　　　　　　　　　　吳文英
碧甃清漪方鏡小綺疏淨半塵不到古鬲香深宫壺花
換留取四時春好　樓上眉山雲窈窕香衾夢鎮疎清
曉並蒂蓮開合歡屏暖玉漏又催朝早
　　前調(寓化/度寺)　　　　　　　　　　吳文英
鴉帶斜陽歸逺樹無人聽數聲鐘暮日與愁長心灰香
斷月冷竹房扄戸　畫扇青山吳苑路傍懐袖夢飛不
去憶别西池紅綃感淚腸㫁粉蓮啼露
　　前調　　　　　　　　　　　　吳文英
逗曉䦨干霑露水歸期杳畫簷鵲喜粉汗餘香傷秋中
酒月落桂花影裏　幾曲屏山和夢倚行雲重夢飛不
起紅葉中庭緑塵斜桂應是寳筝慵理
　　前調　　　　　　　　　　　　周　宻
蛩老無聲深夜靜新霜燦一簾燈影妒夢鴻髙借愁月
淺縈亂恨絲難整　笙譜字嬌譌誰靚香襟冷懶看妝
印繡閣藏春海棠偷暖還似去年風景
　　前調　　　　　　　　　　　　周　宻
寒菊凄風栖小葉簾櫳静半規凉月夢不分明恨無憑
據腸斷錦箋盈篋　哀角吹霜寒正怯倚瑶筝暗愁難
説寳獸頻添玉蟲暗翦長記舊家時節
　　前調(又一/體)　　　　　　　　　　歐陽修
憶昔西都歡縱自别後有誰能共伊川山水洛川花細
尋思舊遊如夢　記今日相逢情愈重愁聞唱畫樓鐘
動白髪天涯逢此景倒金尊殢誰相送
　　前調(又一/體)　　　　　　　　　　楊无咎
夾㟁綺羅歡聚看喧喧彩舟来去晴放湖光雨添山色
誰識總相宜處　輸與騷人却知勝趣醉臨流戲評坡
句若把西湖比西子這東湖似東鄰女
　送將歸
　　(即雨中花之又一/體雙調五十六字)
　　送將歸　　　　　　　　　　　王　觀
百尺清泉聲陸續映瀟湘碧梧翠竹面千步回廊重重
簾幕小枕欹寒玉　試展鮫綃看畫軸見一𣲖瀟湘凝
緑待玉漏穿花銀河垂地月上䦨干曲
　鳳銜杯
　　(雙調五/十六字)
　　鳳銜杯　　　　　　　　　　　晏　殊
青蘋昨夜秋風起無限箇露蓮相倚獨凭朱䦨愁放晴
天際空目斷遙山翠　彩箋長錦書細誰信道兩情難
寄可惜良辰好景歡娛地只恁空顦悴
　　前調(又一/體)　　　　　　　　　　晏　殊
留花不住怨花飛向南園情緒依依可惜欹紅斜白一
枝枝經宿雨又離披　凭朱檻把金巵對芳叢惆悵多
時何况舊歡新恨阻心期滿眼是相思
　　前調　　　　　　　　　　　　晏　殊
栁條花纇惱青春更那堪飛緑紛紛一曲細絲青脆倚
朱脣斟緑酒掩紅巾　追徃事惜芳辰暫時間留住行
雲端的自家心下眼中人到處覺尖新
　卓牌兒
　　(兒或作子亦名卓牌/兒慢雙調五十六字)
　　卓牌兒　　　　　　　　　　　楊无咎
西樓天將晚流素月寒光正滿樓上笑揖姮娥似看羅
韤塵生鬢雲風亂　珠簾終夕捲判不寐䦨干凭煖好
在影落清尊冷侵香幄歡餘未教人散
　戀繡衾
　　(雙調五/十六字)
　　戀繡衾　　　　　　　　　　　趙汝茪
栁絲空有萬千條繫不住溪頭畫橈想今宵也對新月
過輕寒何處小橋　玉簫䑓榭春多少溜啼痕盈臉未
消怪别来臙脂慵傅被東風偷在杏梢
　樓上曲
　　(雙調五/十六字)
　　樓上曲　　　　　　　　　　　張元幹
樓外夕陽明逺水樓中人倚東風裏何事有情怨别離
低鬟背立君應知　東望雲山君去路羊腸迢逓盡愁
處明朝不忍見雲山從今休傍曲䦨干
　　前調　　　　　　　　　　　　張元幹
清夜燈前花報喜心隨社燕凉風起雲路修成寳月時
東樓悵望君先期　沆瀣秋香生玉井畫檐深轉梧桐
影看君西去侍明光杯中丹桂一枝芳
　臨江仙
　　(又一體雙調/五十六字)
　　臨江仙　　　　　　　　　　　趙長卿
夜久笙簫吹徹更深星斗還稀醉拈裙帶寫新詩瑣􁦷
風露燭炧月明時　水調悠揚聲美幽情彼此心知古
香煙斷彩雲歸滿傾雀葉髙唱轉花枝
　西江月
　　(又一體雙調/五十六字)
　　西江月　　　　　　　　　　　趙與仁
夜半河痕依約雨餘天氣冥濛起行㣲月徧池東水影
浮花花影動簾櫳　量減難追醉白恨長莫盡啼紅鴈
聲能到畫樓中也要玉人知道有秋風
　錦帳春
　　(雙調五/十六字)
　　錦帳春(贈陳提舉/奉母出京)　　　　　　　戴復古
處處逢花家家挿栁正寒食清明時候奉板輿行樂使
星隨後人間稀有　出郭尋仙繡衣春晝馬上列兩行
紅袖對韶華一笑勸夫人酒百千長夀
　㕔前栁
　　(雙調五/十六字)
　　㕔前栁　　　　　　　　　　　無名氏
景清佳正倦客凝秋思浩無涯逓千里香芬馥桂初華
向碧葉露芳葩　為粟粒鵝兒情澹薄倩西風染就丹
砂不比黄金雨燦餘霞送幽夢到仙家
　栁揺金
　　(雙調五十六字/亦名思歸樂)
　　栁揺金　　　　　　　　　　　無名氏
相將初下蕊珠殿似醉粉生香未徧愛惜嬌心春不管
被東風賺開一半　中黄宫裏賜仙衣鬬淺深妝成笑
面放出嬌嬈難繫管笑東君自家腸斷
　茶瓶兒
　　(又一體雙調/五十六字)
　　茶瓶兒　　　　　　　　　　　李元膺
去嵗相逢深院宇海棠下曾歌金縷歌罷花如雨翠羅
衫上㸃㸃紅無數　今嵗重尋攜手處空物是人非春
暮回首青門路亂英飛絮相逐東風去
　清江曲
　　(雙調五/十六字)
　　清江曲　　　　　　　　　　　蘇　庠
屬玉雙飛水滿塘菰蒲深處浴鴛鴦白蘋滿棹歸来晚
秋著蘆花一㟁霜　扁舟繫㟁依林樾蕭蕭兩鬢吹華
髪萬事不理醉復醒長占煙波弄明月
　翻香令
　　(雙調五十六字/以蘓軾詞名)
　　翻香令　　　　　　　　　　　蘇　軾
金爐猶暖麝煤殘惜香更把寳釵翻重聞處餘熏在這
一般氣味勝從前　背人偷蓋小蓬山更將沉水與同
燃且圖得氤氲久為情深嫌怕斷頭煙
　市橋栁
　　(本蜀妓送行詞因以詞内/句名調雙調五十六字)
　　市橋栁　　　　　　　　　　　蜀中妓
欲寄意渾無所有折盡市橋官栁看君著上春衫又相
將放船楚江口　後㑹不知何日又是男兒休要鎮長
相守茍富貴無相忘若相忘有如此酒
　河傳
　　(又一體雙調/五十六字)
　　河傳(七夕/)　　　　　　　　(明媛/)葉小鸞
橋畔鸞扇星鈿霞釧暫撇殘機歩移思量少年今夕時
凄其未期先慘離　借得姮娥初月鏡窺瘦影拂拭翠
睂整駕雲蜺河漢西凄迷只愁雞暗啼
　梅花引
　　(本笛曲也亦名小梅/花雙調五十七字)
　　梅花引　　　　　　　　　　　王特起
山之麓河之曲一灣秀色盤虚谷水溶溶雨濛濛有人
行李蕭蕭落葉中　人家籬落炊煙濕天外雲峰迷澹
碧野雲昏失前村溪橋路滑平沙没舊痕
　　前調　　　　　　　　　　　　王特起
丹楓下瀟湘夜横披省見王維畫畫無聲慘經營何如
幻我清寒此道行　馬頭風急催行色疑是山靈嫌俗
客釣魚磯緑蓑衣有人坐弄滄浪獨未歸
　　前調(過天門/關作)　　　　　　　　　趙秉文
山如峽天如席石顛樹老冰崖坼雪霏霏水洄洄先生
此道胡為乎来哉　石頭路滑馬啼蹶昻頭貪看山竒
絶短童隨皺雙眉休説清寒形容想更饑
　　前調　　　　　　　　　　　　髙　憲
城下路凄風露今人犁田昔人墓㟁頭沙帶蒹葭漫漫
昔時流水今人家　黄埃赤日長安道倦客無漿馬無
草開函關閉函關千古如何不見一人閒
　　前調(又一/體)　　　　　　　　　万俟雅言
曉風酸曉霜乾一鴈南飛人渡關客衣單客衣單千里
斷魂空歌行路難　寒梅驚破前村雪寒雞啼破西樓
月酒腸寛酒腸寛家在客邉不堪頻倚闌
　一斛珠
　　(本唐樂府新聲後遂以名調/人名醉落魄雙調五十七字)
　　一斛珠(詠美/人口)　　　　　　　　南唐李煜
晚妝初過沉檀輕注些兒箇向人㣲露丁香顆一曲清
歌蹔引櫻桃破　羅袖裛殘殷色可杯深旋被香醪涴
繡牀斜凭嬌無那爛嚼紅茸笑向檀郎唾
　　前調　　　　　　　　　　　　晏幾道
滿街斜月垂鞭自唱陽關徹斷盡柔腸歸思切都為人
人不許多時别　南橋昨夜風吹雪短長亭下征塵歇
歸時定有梅堪折欲把離愁細撚花枝説
　　前調　　　　　　　　　　　　晏幾道
鸞孤月缺兩春惆悵音塵絶如今若負當時節信道歡
緣枉向衣襟結　若問相思何處歇相逢便是相思徹
儘饒别後留心别也待相逢細把相思説
　　前調　　　　　　　　　　　　晏幾道
天教命薄青樓占得聲名惡對酒當歌尋思著月户星
牎多少舊期約　相逢細語初心錯兩行紅淚尊前落
霞觴且共深深酌惱亂春宵翠被都閒却
　　前調　　　　　　　　　　　　晏幾道
休休莫莫離多還是因緣惡有情無奈思量著月夜佳
期近寫香箋約　心心口口長恨昨分飛容易當時錯
後期休似前歡薄買斷青樓莫放春閒却
　　前調(美人/吹笛)　　　　　　　　　　張　先
雲輕栁弱内家髻子新梳掠生香真色人難學横管孤
吹月澹天垂幕　朱脣淺破桃花萼倚樓誰在䦨干角
夜寒手冷春衣薄聲入霜林簌簌驚梅落
　　前調(吴興莘/老席上)　　　　　　　　　張　先
山圍畫障風溪弄月清溶漾玉樓苕館人相望下若醲
醅競欲金釵當　使君勸醉青娥唱分明仙曲雲中響
南園百卉千家賞和氣兼来不獨花枝上
　　前調　　　　　　　　　　　　蘓　軾
洛城春晩垂楊亂掩紅樓半小池輕浪紋如篆燭下花
前曾醉離歌宴　自惜風流雲雨散關山有限情無限
待君重見尋芳伴為説相思目斷西樓燕
　　前調(閶門/留别)　　　　　　　　　　蘓　軾
蒼顔華髪故山歸計何時决舊交新貴音書絶惟有佳
人猶作殷勤别　離亭欲去歌聲咽瀟瀟細雨凉生頰
淚珠不用羅巾裛彈在羅衣圖得見時説
　　前調(離京/口作)　　　　　　　　　　蘓　軾
輕雲㣲月三更酒醒船初發孤城回望蒼煙合公子佳
人不記歸時節　巾偏扇墜藤牀滑覺来幽夢無人説
此生飄蕩何時歇家在西南長作東南别
　　前調　　　　　　　　　　　　黄庭堅
紅牙板歇韶聲斷六么初徹小槽酒滴真珠竭紫玉甌
圓淺浪浮春雪　香芽嫩蕊清心骨醉中襟量與天濶
夜䦨似覺歸仙闕走馬章䑓踏碎滿街月
　　前調(泊山/口)　　　　　　　　　　晁補之
髙鴻逺鶩溪山一帶人煙簇知君船近漁磯宿輕素横
溪天澹垂寒玉　誰家紅袖䦨干曲南陵風軟波平綠
幽吟無伴芳尊獨清瘦休文一夜傷單縠
　　前調　　　　　　　　　　　　周紫芝
栁邉池閣晚来巻盡東風惡人生不觧頻行樂昨夜花
開今日風吹落　楊花却似人飄泊春雲更似人情薄
如今始信從前錯為箇蠅頭輕負青山約
　　前調　　　　　　　　　　　　周紫芝
薰風池閣小紅橋下荷花薄沙平水淺山如削水上鴛
鴦何處風吹落　今朝端午新梳掠錦絲圍腕花柔弱
人生只有尊前樂前度劉郎莫負重来約
　　前調　　　　　　　　　　　　謝　逸
霜砧聲急瀟瀟疎雨梧桐濕無言獨倚闌干立簾捲黄
昏一陣西風入　年時畫閣佳賔集玉人檀板當筵執
銀瓶已斷絲繩汲莫話前歡忍對屏山泣
　　前調　　　　　　　　　　　　周邦彥
茸金細弱秋風嫩桂花初著蕊珠宫裏人難學花染嬌
荑羞映翠雲幄　清香不與蘭蓀約一枝雲鬢巧梳掠
夜深輕撼薔薇萼香滿衣襟月在鳳凰閣
　　前調(重午/)　　　　　　　　　　趙長卿
澹妝濃抹西湖人面兩竒絶菖蒲角黍家家節水戲魚
龍十里畫簾揭　凌波無限生塵襪氷肌瑩徹香羅雪
遊船且莫催歸楫遮莫黄昏天外有新月
　　前調　　　　　　　　　　　　張元幹
綠枝紅萼江南芳信年年約竹轝路轉溪橋角晴日烘
香的皪疎籬落　玉䑓粉面鉛華薄畫堂長記深羅幕
惜花老去情猶著客裏驚春生怕東風惡
　　前調(中秋/月)　　　　　　　　　　張　掄
光輝皎潔古今但賞中秋月尋思豈是月華别都為人
間天上氣清徹　廣寒想望峩瓊闕琤琤玉杵聲竒絶
何時賜我長生訣飛入蟾宫折桂餌丹雪
　　前調(芙蕖/)　　　　　　　　　　張　掄
湖光湛碧亭亭照水芙蕖坼綠羅蓋底争紅白恍若凌
波仙子歩羅韤　如今霜落枯荷折清香無處重尋覓
浮生似此初無别及取身強一笑對風月
　　前調　　　　　　　　　　　　侯　寘
梅花似雪雪花却似梅清絶小牎低映梅梢月常記良
宵吹酒共攀折　如今客裏都休説瀟瀟灑灑情懐别
夜䦨火冷孤燈滅雪意梅情分付漆園蝶
　　前調　　　　　　　　　　　　侯　寘
玉鈎珠箔夜凉庭院天垂幕好風吹動綸巾角羽扇休
揮已怯絺衣薄　扁舟明日清溪泊歸来依舊情懐惡
為君喚月驂鸞鶴天近多寒滿飲金鑿落
　　前調　　　　　　　　　　　　范成大
棲鳥飛絶絳河綠霧星明滅燒香曵簟眠清樾花影吹
簾滿地澹黄月　好風碎竹聲如雪韶華三弄臨風咽
鬢絲撩亂綸巾折凉滿北牎休共軟紅説
　　前調(賦石/榴花)　　　　　　　　　　程　垓
夏園初結緑深深處紅千疊杜䳌過盡芳菲歇只道無
春滿意春猶愜　折来一㸃如猩血透明冠子輕盈帖
芳心蹙破情尤切不管花殘猶自揀雙葉
　　前調　　　　　　　　　　　　程　垓
晩凉時節翠梧風定蟬聲歇有人睡起香浮頰倚著䦨
干笑揀青荷葉　如今徃事愁難説曲池依舊閒風月
田田翠蓋香羅疊留得露痕都是淚珠結
　　前調(次江西帥/呉明可韻)　　　　　　　　周必大
才髙句傑飛黄却應鸞和節新詞聊巻波瀾闊泉玉淙
淙猶不比清切　相逢未稳愁相别南園煙草南樓月
陽關西出重吹徹垂栁新栽寧忍便攀折
　　前調(賞海/棠)　　　　　　　　　　管　鑑
春陰漠漠海棠花底東風惡人情不似春情薄守定花
枝不放花零落　綠春細細供春酌酒醒無奈愁如昨
殷勤待與東風約莫苦吹花何似吹愁却
　　前調　　　　　　　　　　　　王千秋
驚鷗撲簌蕭蕭卧聽鳴幽屋牎明怪得雞鳴速牆角斕
斑一半露松緑　歌樓絲管誰翻曲丹脣氷面噴餘馥
遺珠滿地無人掬歸著紅鞾踏碎閒街玉
　　前調　　　　　　　　　　　　陸　游
江湖醉客投杯起舞遺烏幘三更冷翠霑衣濕嫋嫋菱
歌吹落半川月　空花昨夢休尋覓雲䑓麟閣俱陳跡
元来只有閒難得青史功名天却無心惜
　　前調　　　　　　　　　　　　黄　機
藕花初發薫風庭院凉成霎碧紗金縷籠香雪記得年
時心事凭䦨説　如今陡頓音書絶夜牎羞見團團月
錦囊塵暗黄金玦留取多情歸趁好時節
　　前調　　　　　　　　　　　　劉光祖
春風開者一時還共春風謝栁條送我今槐夏不飲香
醪孤負人生也　曲塘泉細幽琴冩交牀滑簟應無價
日遲睡起疎簾挂何不歸歟花竹秀而野
　　前調(梅/)　　　　　　　　　　　毛　幵
暮寒凄冽春風探繞南枝發更無人處增清絶冷蕊孤
香竹外朦朧月　西洲昨夢憑誰説折殘剩憶經年别
新愁悵望催華髪雀啅江頭一樹垂垂雪
　　前調　　　　　　　　　　　　髙觀國
鈎簾翠濕寒江上雨晴風急亂峰低處明殘日鴈字成
行界破暮天碧　故人天外長為客倚䦨一望情何極
新来得箇歸消息去棹回舟數過幾千隻
　　前調　　　　　　　　　　　　史逹祖
鴛鴦意愜空分付有情眉㫸齊家蓮子黄金葉爭比秋
苔鞾鳳幾番躡　牆陰月白花重疊匆匆軟語屢驚怯
宫香錦字將盈箧雨長新寒今夜夢魂接
　　前調　　　　　　　　　　　　張　榘
瑶姫妙格冰姿㣲帶露痕拆一般惱殺多情客風弄横
枝殘月半牎白　孤山仙種曾移得結根久傍王猷宅
欲牋心事呼雲翮為報年芳萍梗正南北
　　前調　　　　　　　　　　　　沈端節
紅嬌翠弱春寒睡起慵勻掠些兒心事誰能學深院無
人時有燕穿幕　漏聲滴盡蓮花萼静看月轉西䦨角
世情一任浮雲薄花與東君却解慰流落
　　前調　　　　　　　　　　　　呉文英
春雲紅玉纎衣學翦嬌鴉綠夜香燒短銀屏燭偷擲金
錢重把寸心卜　翠深不礙鴛鴦宿採菱誰記當時曲
青山南畔紅雲北一葉波心明滅澹妝束
　　前調(送洪仲魯/之江西)　　　　　　　　周　宻
寒侵徑葉鴈飛擊碎珊瑚屑硯凉閒試霜晴帖頌菊騷
蘭秋事正奇絶　故人又作江西别畫樓虚度中秋節
碧䦨倚徧誰人説愁是新愁月是舊時月
　　前調(擬參/晦)　　　　　　　　　　周　宻
憶憶憶憶官羅摺摺銷紅色吹花有盡情無極淚滴空
簾香潤栁枝濕　春愁浩蕩湘波窄紅蘭夢繞江南北
燕鶯都是東風客移盡庭陰春老杏花白
　　前調(擬二/隐)　　　　　　　　　　周　宻
餘寒正怯金釵影卸東風揭舞衣綠損愁千摺一縷楊
絲猶是去年折　臨牎擁髻愁難説花庭一寸臙脂雪
春花似舊心情别待摘玫瑰飛下粉黄蝶
　　前調　　　　　　　　　　　　王沂孫
小牎銀燭輕鬢半擁釵横玉數聲春調清真曲低拂朱
簾殘影亂紅撲　垂楊學畫蛾眉綠年年芳草迷金谷
如今休把佳期卜一掬春情斜月杏花屋
　　前調　　　　　　　　　　　　張　炎
栁侵䦨角畫簾風軟紅香落引人蝴蝶翻輕薄巳自關
情和夢近来惡　眉梢輕把閒愁著如今愁重眉梢弱
雙眉不畫愁消却不道愁痕来傍眼邉覺
　　前調　　　　　　　　　　　　張　炎
鏤花鐫葉滿枝風露和香擷引將芳思歸吟箧夢與魂
消閒了弄香蝶　小樓簾捲歌聲歇幽篁獨處泉嗚咽
錦箋空徃愁難説畫角寒梅吹碎半江月
　　前調　　　　　　　　　　　　石孝友
友鶯夢蝶尋花問栁深相結教春去後尋芳歇零落朋
遊辜負好時節　眼邉愁緒多於髪迢迢一水通呉越
舊歡新恨都休説坐暖殘紅沉醉碧天闊
　　前調　　　　　　　　　　　　石孝友
空庭草積吹花風去春無跡鎻鸞深處應相憶紅染羅
巾顰損眉山碧　曲屏塵暗雙􁬫鶒醉衾不暖爐煙濕
一簾暝色人孤寂夢裏燈殘心上雨聲滴
　　前調　　　　　　　　　　　　石孝友
紅嬌翠弱怨人珠淚頻偷落歸期莫負香牋約雨斷雲
消緫是初情薄　夜深秋氣生簾幙半衾依舊空閒却
故人何處孤舟泊兩㟁秋聲一夜風濤惡
　　前調　　　　　　　　　　　　薛夢桂
單衣乍著殢寒更傍東風作珠簾壓定銀鈎索雨弄新
晴輕旋玉塵落　花脣巧借妝紅約嬌羞暫放三分萼
尊前不用多評泊春淺春深都向杏梢覺
　　前調(落花/)　　　　　　　　　　王　坊
翻空紅雨多隨春信紛紛去萬千綠葉無情緒連夜生
新占盡花開處　一霎辭根無定所傷心今古成黄土
憐香只有鶯啼樹似勸東風畧做些兒主
　　前調(葛實甫/見訪)　　　　　　　　　陳繼儒
笋兒初出閉門愁見遊人入是誰剥啄柴門急帶水拖
泥花瓣埋雙屐　草堂幽靜桐陰碧定巢燕子曽相識
酒槽紅串珍珠滴不飲何為空笑髯如㦸
　　前調　　　　　　　　　　　　陳子龍
青樓繡甸韶華一半無人見海棠夢斷前春怨幾處垂
楊不耐東風捲　飛花狼藉深深院滿簾風雨爐烟篆
黄昏相對殘燈面聽徹三更玉枕歌將徧
　夜遊宫
　　(雙調五/十七字)
　　夜遊宫　　　　　　　　　　　秦　觀
何事東君又去滿空院落花飛絮巧燕呢喃向人語何
曾解説伊家些子苦　况是傷心緒念箇人久成暌阻
一覺相思夢囘處連宵雨更那堪聞杜宇
　　前調　　　　　　　　　　　　賀　鑄
湖上蘭舟暮發揚州夢斷燈明滅想見瓊花開似雪帽
簷香玉纎纎曾為折　溪管吹還咽問何意煎人愁絶
江北江南新念别掩芳尊與誰同今夜月
　　前調(陽春亭成/因友寄鶴)　　　　　　　　毛　滂
長記勞君送逺栁煙重桃花波暖花外溪城望不見古
槐邉故人稀秋鬢晩　我有凌霄伴在何處山寒雲亂
何不隨君弄清淺見伊時話陽春山數㸃
　　前調　　　　　　　　　　　　周邦彦
客去車塵未斂空堦暗雨苔千㸃月皎風清在處見奈
今宵照初弦吹一箭　池曲河聲轉念歸計眼迷魂亂
明日前邨更荒逺且開尊任紅鱗生酒面
　　前調　　　　　　　　　　　　周邦彦
葉下斜陽照水捲輕浪沉沉千里橋上酸風射眸子立
多時看黄昏燈火市　古屋寒牎底聽幾片井桐飛墜
不戀單衾再三起有誰知為蕭娘書一紙
　　前調　　　　　　　　　　　　周邦彦
一陣斜風横雨薄衣潤新添金縷不謝鉛華更清素倚
筠牎弄么絃嬌欲語　小閣横香霧正年少小娥愁緒
莫是栽花被花妒甚春来病懨懨無㑹處
　　前調　　　　　　　　　　　　吕渭老
半吐寒梅未拆雙魚沉水澌初結户外明簾風任揭擁
紅爐灑牎間惟積雪　比去年時節這心事有人忺説
斗帳薰薰鴛被疊酒㣲醺管燈花今夜别
　　前調(句景/亭)　　　　　　　　　　張孝祥
聽話危亭句景芳郊迥草長川永不待崇岡與峻嶺倚
䦨干望無窮心巳領　萬事浮雲影最曠闊鷺閒鷗靜
好是炎天煙雨醒栁陰濃芰荷香風日冷
　　前調　　　　　　　　　　　　方干里
城上昏煙四斂畫樓外陡聽更㸃千里相思夢中見恨
年華逐東流隨急箭　簾影參差轉夜初過水沉煙亂
賸枕餘衾故人逺憶閒忩嚲雲鬟低粉面
　　　前調　　　　　　　　　　　　楊澤民
　一葉翻然下水船頭轉巳行千里冷落杯盤薦梅子又
　經過嶺邉村江上市　那更輕㠶底一路上翠飄紅墜
　深夜方眠五更起説相思試揮毫還滿紙
　　　前調　　　　　　　　　　　　呉文英
　春語鶯迷翠栁煙隔斷晴波逺岫寒壓重簾幔拖繡袖
　爐香倩東風與吹透　花信催時候舊相思偏供閒晝
　春澹情濃半中酒玉痕消似梅花更清瘦
　　　前調　　　　　　　　　　　　呉文英
　人去西樓鴈杳叙别夢揚州一覺雲澹星疎楚山曉聽
　啼烏立河橋話未了　雨外蛩聲早細織就霜絲多少
　説與蕭娘未知道向長安對秋燈令人老
　
　
　
御選歴代詩餘巻三十四
　欽定四庫全書
御選歴代詩餘巻三十五目録(起五十七字/至五十八字)
　　　謝新恩
　　　　南唐李煜
　　　陽䑓夢(又一體/)
　　　　觧昉
　　　鵲橋仙(又一體/)
　　　　黄庭堅
　　　倚西樓
　　　　無名氏
　　　荷葉鋪水面
　　　　康與之
　　　家山好
　　　　無名氏
　　　河傳(又一體/)
　　　　栁永
　　前調(又一體/)
　　　栁永
　　小重山
　　　劉景翔
　　　楊基
　　　周用
　　芳草渡(又一體/)
　　　張先(二首/)
　　宜男草
　　　陳三聘
　　小重山(又一體/)
　　　和凝(二首/)
　　　薛昭藴(二首/)
　　　賀鑄(三首/)
　　　毛滂(四首/)
　　　吕渭老(二首/)
　　　沈㑹宗(三首/)
　　　蔡伸
　　　汪藻
　　　趙師俠
　　　趙長卿(二首/)
　　　岳飛
　　　辛棄疾(二首/)
　　　姜䕫
　　　黄機
　　　許棐
　　　章穎
　　　韓淲(二首/)
　　　汪莘
　　　盧炳
　　　蔣捷
　　　陳允平
　　　張炎(二首/)
　　　何夢桂
　　　李萊老
　　　僧祖可
　　　李清照
　　　呉淑姬
　　　元好問
　　　劉秉忠(二首/)
　　　劉基
　　　呉子孝(二首/)
　　　裘昌今
　　前調(又一體/)
　　　黄子行
　　臨江仙(又一體/)
　　　毛文錫
　　　牛希濟(六首/)
　　　閻選(二首/)
　　　李珣(二首/)
　　前調(又一體/)
　　　南唐李煜
　　　顧夐
　　　鹿䖍扆
　　　尹鶚
　　　毛熙震
　　　孫光憲(二首/)
　　　張泌
　　　歐陽修(二首/)
　　　許庭(四首/)
　　　謝逸
　　　蔡伸(二首/)
　　　趙彦端
　　　劉光祖
　　　吳子孝(三首/)
　　前調(又一體/)
　　　南唐李煜
　　　馮延巳
　　前調(又一體/)
　　　徐昌圖
　　　晏幾道(七首/)
　　　陳師道
　　　　趙長卿(二首/)
　　　　陸㳺
　　　　髙觀國
　　　　史逹祖
　　　　趙溍
　　　　詹正
　　　　錢光繡
　　　鵲橋仙(又一體/)
　　　　韓淲
　　　惜分釵
　　　　吕渭老(二首/)
　　　七娘子
　　　　蔡伸
　　　夜行船(又一體/)
　　　　　趙長卿
　　　前調(又一體/)
　　　王嵎
　　河傳(又一體/)
　　　徐昌圖
　　恨春遲
　　　　張先
　　花上月令
　　　　吳文英
　　　玊碾萼
　　　　無名氏
　
　
　
　
　
　
　
　
　
　
　
　
　
　
御選歴代詩餘巻三十五目錄
　欽定四庫全書
御選歴代詩餘巻三十五(起五十七字/至五十八字)
司經局洗馬掌局事兼翰林院修撰加二級(臣/)王奕清奉
㫖校刋
　　謝新恩
　　　(雙調五/十七字)
　　　謝新恩　　　　　　　　　　南唐李煜
　秦樓不見吹簫女空餘上苑風光粉英金蕊自低昂東
　風惱我纔發一衿香　瓊忩夢留殘日當年得恨何長
　碧䦨干外映垂楊暫時相見如夢嬾思量
　　陽䑓夢
　　　(又一體雙調/五十七字)
　　　陽䑓夢　　　　　　　　　　　解　昉
　仙姿本寓十二峰前住千里行雲行雨偶因鶴馭過巫
　陽邂逅他楚襄王　無端宋玉誇才賦誣誕人心素至
　今狂客到陽䑓也有癡心望妾入夢中來
　鵲橋仙
　　(又一體雙調/五十七字)
　　鵲橋仙(次東坡/七夕韻)　　　　　　　　黄庭堅
八年不見清都絳闕望銀漢溶溶漾漾年年牛女恨風
波算此事人間天上　野麋豐草江鷗逺水老大惟便
疎放百錢端徃問君平早晚具歸田小舫
　倚西樓
　　(雙調五/十七字)
　　倚西樓　　　　　　　　　　　無名氏
禁鼓初傳時下打虚過清風明月夜眼如魚目幾時乾
心似酒旗終日挂　銀漢低垂星斗斜院宇空寥燭卸
西樓瀟灑有誰知教我獨自上來獨自下
　荷葉鋪水面
　　(雙調五/十七字)
　　荷葉鋪水面　　　　　　　　　康與之
春光艷冶遊人踏綠苔千紅萬紫競香開煙風拂鼻籟
驀地暗香透滿懐　荼䕷似錦裁嬌紅間嫩白只怕迅
速春回誤落在塵埃折向鬢雲邉金鳯釵
　家山好
　　(雙調五/十七字)
　　家山好　　　　　　　　　　　無名氏
挂冠歸去舊烟蘿閒身健飬天和功名富貴非由我莫
貪他者岐路足風波　水晶宫裏家山好物外勝遊多
晴谿短棹時時醉唱捚梭羅天公奈我何
　河傳
　　(又一體雙調/五十七字)
　　河傳　　　　　　　　　　　　栁　永
翠深紅淺愁蛾黛蹙嬌波刀翦竒容妙技互逞舞裀歌
扇妝光生粉面　坐中醉客風流慣尊前見特地驚狂
眼不似少年時節千金爭選相逢何太晩
　　前調(又一/體)　　　　　　　　　　栁　永
淮岸向晚團荷向背芙蓉深淺仙娥畫舸露影紅芳交
亂難分花與面　采多漸覺輕船滿呼歸伴急槳煙波
逺隱隱棹歌漸被蒹葭遮斷曲終人不見
　小重山
　　(重或作冲一名枕屏/風雙調五十七字)
　　小重山　　　　　　　　　　　劉景翔
山翠晴嵐曲曲隈紅香浮玉醉容頽不煩人築避風䑓
瀟湘路隨意自徘徊　春倦怕頻催琵琶私語近問誰
來春風那隔錦雲堆夢中蝶飛去又飛回
　　前調(初陽道/中聞蛙)　　　　　　　　　楊　基
纍纍湘雲帶晚霞東風吹絮落晴沙夢魂今夜繞天涯
春暮也芳草亂鳴蛙　獨自莫咨嗟青煙飛颺處有人
家且分新火試新茶新竹裏無数朩蘭花
　　前調　　　　　　　　　　　　周　用
江上雙峰擁翠鬟新詞合賦小重山芳泉斜逗玉龍灣
清鏡裏和影弄潺湲　蹤跡落人間眼中知巳少且偷
閒憂來陡覺帶圍寛分付我髙卧且加餐
　芳草渡
　　(又一體雙調/五十七字)
　　芳草渡　　　　　　　　　　　張　先
雙門曉鎻響朱扉千騎擁萬人隨風烏弄影畫船移歌
時淚和别怨作秋悲　寒潮小渡淮遲呉越路漸天涯
宋王䑓上為相思江雲下日西盡鴈南飛
　　前調　　　　　　　　　　　　張　先
主人宴客玉樓西風飄忽雪雰霏唐昌花蕊漸平枝浮
光裏寒聲聚隊禽棲　驚曉日喜春遲野橋時伴梅飛
山明日逺霽雲披溪上月堂下水併春暉
　宜男草
　　(雙調五/十七字)
　　宜男草　　　　　　　　　　　陳三聘
緑水黏天浄無浪轉東風縠紋㣲漲箇中趣莫遣人知
容日日扁舟獨徃　平生書癖已無恙觧名韁更逃羈
網春近也梅栁頻看上玉蕊金絲暗長
　小重山
　　(又一體雙調/五十八字)
　　小重山　　　　　　　　　　　和　凝
春入神京萬朩芳禁林鸎語滑蝶飛狂曉花擎露妒啼
妝紅日永風和百花香　煙鏁栁絲長御溝澄碧水轉
池塘時時微雨洗風光天衢逺到處引笙簧
　　前調　　　　　　　　　　　　和　凝
正是神京爛漫時羣仙初折得郄詵枝烏犀白紵最相
宜精神出御陌袖鞭垂　栁色展愁眉管絃分響亮探
花期光隂占斷曲江池新牓上名姓徹丹墀
　　前調　　　　　　　　　　　　薛昭藴
春到長門春草青紫堦華露滴月朧明東風吹斷玉簫
聲宫漏促簾外曉啼鸎　愁起夢難成紅妝流宿淚不
勝情手挼裙帯遶花行思君切羅幌暗塵生
　　前調　　　　　　　　　　　　薛昭藴
秋到長門秋草黄畫梁雙燕去出宫牆玉簫無復理霓
裳金蟬墜鸞鏡掩休妝　憶昔在昭陽舞衣紅綬帯繡
鴛鴦至今猶惹御爐香魂夢斷愁聽漏更長
　　前調　　　　　　　　　　　　賀　鑄
夢草池南璧月堂緑隂深蔽日轉鸝黄澹蛾輕鬢似宜
妝歌扇小煙雨畫瀟湘　薄晩具蘭湯雪肌英粉膩更
生香簟紋如水竟檀牀雕文枕並得兩鴛鴦
　　前調　　　　　　　　　　　　賀　鑄
花院深疑無路通碧紗牕影下玉芙蓉當時偏恨五更
鐘分攜處斜月小簾櫳　楚夢冷沉踪一雙金縷枕半
牀空畫樓臨水鳯城東樓前栁憔悴幾秋風
　　前調　　　　　　　　　　　　賀　鑄
飄徑梅英雪未融芳菲消息到杏梢紅隔年歡事水西
東凝思乆不語坐書空　回想夾城中綵山簫鼔沸綺
羅叢鈿車珠網玉花騘香陌上誰與鬬春風
　　前調(宴張/守)　　　　　　　　　　毛　滂
碧瓦朱甍紫翠明玻璃屏幛裏錦為城子胥英爽海濤
横玉堂客於此勸春耕　五月政當成巖廊將去路肯
留行江山形勝為公傾公惜醉風月若為情
　　前調(立春日/欲雪)　　　　　　　　　毛　滂
誰勸東風臘裏來不知天待雪惱江梅東郊寒色尚徘
徊雙彩燕飛傍鬢雲堆　玉冷曉妝䑓宜春金縷字拂
香腮紅羅先繡踏青鞵春猶淺花信更須催
　　前調　　　　　　　　　　　　毛　滂
門外東風糝玉塵曲房花氣靄博山春小槽珠滴桂椒
芬臘梅蕊誰共醉中聞　睡起靜無人曲屏横逺翠錦
為鱗十年舊事夢如新紅蕤枕猶㬉楚峰雲
　　前調　　　　　　　　　　　　毛　滂
鶴舞青青雪裏松冰開龜在藻緑蒙茸一成不記蕊珠
宫蟠桃熟應待幾東風　玉酒紫金鐘非煙羅幕㬉寳
熏濃贈君春色臘寒中君留取長伴臉邉紅
　　前調　　　　　　　　　　　　吕渭老
半夜燈殘鼠上檠小牎風動竹月微明夢魂偏記水西
亭琅玕碧花影弄蜻蜓　千里暮雲平南樓催上燭晩
來晴酒闌人散斗西傾天如水團扇撲流螢
　　前調　　　　　　　　　　　　吕渭老
雲䕶柔條雪壓枝斜風吹絳蠟㸃胭脂薔薇揉水麝分
臍園林晚脈脈帯斜暉　深閣繡簾低寳匳勻淚粉晚
妝遲一枝屏外對依依清宵永誰伴破寒巵
　　前調　　　　　　　　　　　　沈㑹宗
花過園林清䕃濃琅玕新脫筍緑成叢雨聲只在小樓
東閒欹枕敵面芰荷風　長日蔽簾櫳輕塵飛不到畫
堂空一尊今夜與誰同人如玉相對月明中
　　前調　　　　　　　　　　　　沈㑹宗
椽燭垂珠清漏長酒黏衫袖濕有餘香紅牙雙捧旋排
行將歌處相向更勻妝　明月映東牆海棠花逕密迸
流光遲留春筍緩催觴蘭堂静人巳候虚廊
　　前調　　　　　　　　　　　　沈㑹宗
碧藕花風入袖香涓涓清露浥玉肌凉折花無語傍横
塘隨折處一寸萬絲長　還更擘蓮房蓮心真箇苦似
離腸凌波新恨儘難忘分攜也觸事著思量
　　前調　　　　　　　　　　　　蔡　伸
樓上風髙翠袖寒碧雲籠澹日照闌干緑楊芳草恨緜
緜長亭路何處認征鞍　曉鏡嬾重看鬢雲堆鳯髻任
闌珊鸞衾鴛枕小屏山人如玉忍負一春閒
　　前調　　　　　　　　　　　　汪　藻
月下潮生紅蓼汀淺霞都歛盡四山青栁梢風急墮流
螢隨波去㸃㸃亂寒星　别語寄叮嚀如今能間隔幾
長亭夜來秋氣入銀屏梧桐雨還恨不同聽
　　前調　　　　　　　　　　　　趙師俠
樂嵗農家喜夜春朝來收宿霧快新晴雲移日轉午風
輕香羅薄暄暖困遊人　積水滿春塍緑波翻鬱鬱露
秧鍼幸無離緒苦牽情煙林外時聽杜鵑聲
　　前調　　　　　　　　　　　　趙長卿
緑樹隂隂春巳休羣花飄盡也不勝愁遊絲飛絮兩悠
悠迷芳草日暖雨初收　深院小遲留好香燒一炷細
煙浮更聽羯鼓打梁州惱人處宿酒尚扶頭
　　前調(楊花/)　　　　　　　　　　趙長卿
枝上楊花糝玉塵晚風扶起處雪輕盈撲人㸃㸃細無
聲誰能惜撩亂滿江城　忍淚未須傾十年追徃事歎
流鶯曉来雨過轉傷情鋪池緑遺恨寄浮萍
　　前調　　　　　　　　　　　　岳　飛
昨夜寒蛩不住鳴驚回千里夢巳三更起來獨自遶階
行人悄悄簾外月朧明　白首為功名舊山松竹老阻
歸程欲將心事付瑤琴知音少絃斷有誰聽
　　前調　　　　　　　　　　　　辛棄疾
旋製離歌唱未成陽闗先畫出栁邊亭中年懐抱管絃
聲難忘處風月此時情　夜雨共誰聽儘教清夢去兩
三程商量詩價重連城相如老漢殿舊知名
　　前調(三山與客/泛西湖)　　　　　　　　辛棄疾
緑漲連雲翠拂空十分風月處著山翁垂楊影斷岸西
東君恩重教且種芙蓉　十里水晶宫有時騎馬去笑
兒童殷勤却謝打頭風船兒住且醉浪花中
　　前調(潭州/紅梅)　　　　　　　　　　姜　夔
人繞湘皋月墜時斜横花樹小浸愁漪一春幽事有誰
知東風冷香逺茜裙歸　鷗去昔遊非遙憐花可可夢
依依九疑雲杳斷魂啼相思血都沁緑筠枝
　　前調　　　　　　　　　　　　黄　機
梧竹因依山盡頭蕭蕭踈雨後幾分秋輕涼無數入西
樓凭闌乆滿眼動離愁　飛鶩下汀洲怕知鴻雁到帯
書不詩􁡂酒戲一時休人如削身在水邊洲
　　前調　　　　　　　　　　　　許　棐
正是拈芳采艷時連朝風雨裏掩朱扉强排春恨剪新
詞詞未就鶯唱縷金衣　雲薄弄晴暉試穿花徑去揀
雙枝紫香紅膩鬢邊宜簪不盡瓶裏頓將歸
　　前調　　　　　　　　　　　　章　頴
栁暗花明春事深小闌紅芍藥已抽簪雨餘風軟碎鳴
琴遲遲日猶帯一分隂　把酒莫沈吟身閒無箇事且
登臨舊遊何處不堪尋無尋處惟有少年心
　　前調　　　　　　　　　　　　韓　淲
雲影收晴雨外明碧溪春灔灔落花平鶯聲催我過橋
行人何在詩酒澹心情　閒裏興還生錦鱗題尺素有
誰能草邊芳徑栁邉城歸来也清夢繞山屏
　　前調　　　　　　　　　　　　韓　淲
㸃染煙濃栁色新小桃紅映水日初勻露收芳逕草鋪
茵凝情久風澹起輕塵　梁燕已爭春折花閒伴酒試
濡脣流鶯何處語聲頻闌干曲蜂蝶更隨人
　　前調　　　　　　　　　　　　汪　莘
居士情懐愛小春恰如重㑹面舊時人東君輕笑又輕
顰知道我春去却傷心　青鳥下紅巾瑶池春信早莫
因循栁絲黄日牡丹辰相隨逐春淺到春深
　　前調　　　　　　　　　　　　盧　炳
一見情懐便雅投尊前成宻約意綢繆巳成行計里歸
舟空相憶無計為伊留　執别話離愁縈牽滋味惡在
心頭而今無奈阻歡遊些子事此恨两悠悠
　　前調　　　　　　　　　　　　蔣　捷
晴浦溶溶明斷霞樓䑓搖影處是誰家銀紅裙襇皺宫
紗風前坐閒鬬鬱金芽　人散樹啼鴉粉團黏不住舊
繁華雙龍尾上月㾗斜而今照冷澹向菱花
　　前調　　　　　　　　　　　　陳允平
岸栁黄深緑漸饒林塘初雨過漲蒲萄秋千亭榭彩旗
交鶯聲裏春在杏花梢　慵整翠雲翹眉尖愁兩㸃倩
誰描斜陽芳草暗魂消東風逺猶凭赤䦨橋
　　前調(題曉/竹圖)　　　　　　　　　　張　炎
澹色分山曉氣浮疎林猶剩葉不多秋林深髣髴昔曾
遊頻喚酒漁屋㟁西頭　不礙此凝眸朦朧清影裏過
扁舟行行應到白蘋洲煙水冷傳語舊沙鷗
　　前調(題煙/竹圖)　　　　　　　　　　張　炎
隂過雲根冷不移古林疎又密色依依何須噴飯笑當
時篔簹谷盈尺小鵝溪　展翫似堪疑楚山從此去望
中迷不知何處倚湘妃空江晚長笛一聲吹
　　前調　　　　　　　　　　　　何夢桂
吹斷笙簫春夢寒倚樓思徃事淚偷彈别時容易見時
難相看處惟有玉連環　人在萬重山近来應不似舊
時顔重門深院栁隂閒曾攜手休去凭危欄
　　前調　　　　　　　　　　　　李萊老
畫簷簪栁碧如城一簾風雨裏過清明吹簫門巷冷無
聲棃花月今夜負中庭　逺岫歛修顰春愁吟入譜付
鶯鶯紅塵没馬翠埋輪西泠曲歡夢絮飄零
　　前調　　　　　　　　　　　　僧祖可
誰向江頭遣恨濃碧波流不斷楚山重栁煙和雨隔疎
鐘黄昏後羅幙更朦朧　桃李小園空阿誰猶笑語拾
殘紅珠簾巻盡夜来風人不見春在緑蕪中
　　前調　　　　　　　　　　(宋媛/)李清照
春到長門春草青江梅些子破未開勻碧雲籠碾玉成
塵留晚夢驚破一甌雲　花影壓重門疎簾鋪淡月好
黄昏二年三度負東君歸來也著意過今春
　　前調　　　　　　　　　　(宋媛/)吳淑姬
謝了荼䕷春事休無多花片子綴枝頭庭槐影碎被風
揉鶯雖老聲尚帯嬌羞　獨自倚妝樓一川煙草浪襯
雲浮不如歸去下簾鈎心兒小難著許多愁
　　前調　　　　　　　　　　　　元好問
酒冷燈青夜不眠寸腸千萬縷两相牽鴛鴦秋雨半池
蓮分飛苦紅淚曉風前　天逺鴈翩翩鴈來人去也逺
如天安排心事待明年無情月看待幾時圓
　　前調　　　　　　　　　　　　劉秉忠
詩酒休驚誤一生黄塵南北路幾功名枝頭烏鵲夢頻
驚西州月夜夜照人明　枕上數寒更西風殘漏滴兩
三聲客中新感故園情音書斷天曉鴈孤鳴
　　前調　　　　　　　　　　　　劉秉忠
一片殘陽樹上明百禽爭啅噪雨初晴西風鴻鴈落沙
汀扁舟逺漁笛兩三聲　煙草逐人行前山青未了後
山横山川人物鬬峥嶸黄塵路鞍馬笑平生
　　前調(詠月/)　　　　　　　　　　劉　基
始映西軒似玉鈎想應容不得一些愁娟娟斜倚鳯凰
樓窺朱户應自半含羞　今夜正悠悠玉池金㟁側是
瀛洲人間天上一般秋銀潢水何事獨西流
　　前調(與客遊西山/雨作登虎邱)　　　　　　　吳子孝
江上垂楊緑似煙杏桃初破萼鬭紅鮮輕風徐引朩蘭
船羅袂薄春水碧浮天　寒重雨絲懸西山看咫尺去
無縁回橈剛聽暮鐘傳雲慘淡蘭葉滿春田
　　前調　　　　　　　　　　　　吳子孝
池面新荷散緑鮮燕仍歸畫棟兩翩翩䦨干閒倚小山
前薫風細度處響冰絃　垂手弄清泉荷珠元不定碎
還圓輕雲盡斂月初懸簾櫳静金鼎試沈煙
　　前調(湖上/春遊)　　　　　　　　　　裘昌今
山遶平湖寺遶山堤邉千樹栁緑絲繁杏花嬌倚玉闌
干秦樓畔小鳥語緜蠻　紅粉試輕紈笙歌吹畫舫漾
飛鸞酒旗撩亂繫雕鞍春色暖芳草弄晴灣
　　前調(又一/體)　　　　　　　　　　黄子行
一㸃斜陽紅欲滴白鷗飛不盡楚天碧漁歌聲斷晚風
急攬蘆花飛雪滿林濕　孤館百憂集家山千里逺夢
難覓江湖風月好收拾故溪雲深處著蓑笠
　臨江仙
　　(又一體雙調/五十八字)
　　臨江仙　　　　　　　　　　　毛文錫
暮蟬聲盡落斜陽銀蟾影挂瀟湘黄陵廟側水茫茫楚
山紅樹煙雨隔高唐　㟁泊漁燈風颭碎白蘋逺散濃
香靈娥鼓瑟韻清商朱絃淒切雲㪚碧天長
　　前調　　　　　　　　　　　　牛希濟
謝家仙觀寄雲岑巖蘿拂地成隂洞房不閉白雲深當
時丹竈一粒化黄金　石壁霞衣猶半挂松風長似鳴
琴時聞鶴唳起前林十洲髙㑹何處許相尋
　　前調　　　　　　　　　　　　牛希濟
渭闕宫城秦樹凋玉樓獨上無憀含情不語自吹簫調
清和恨天路逐風飄　何事乘龍人忽降似知深意相
招三清攜手路非遥世間屏障彩筆畫嬌嬈
　　前調　　　　　　　　　　　　牛希濟
素洛春光瀲灔平千重媚臉初生凌波羅韤試輕輕煙
籠日照珠翠半分明　風引寶衣疑欲舞鸞迴鳯翥堪
驚也知心許恐無成陳王辭賦千載有聲名
　　前調　　　　　　　　　　　　牛希濟
栁帯搖風漢水濵平蕪兩岸爭勻鴛鴦對浴浪痕新弄
珠遊女微笑自含春　輕歩暗移蟬鬢動羅裙風惹輕
塵水精宫殿豈無因空勞纎手觧珮贈情人
　　前調　　　　　　　　　　　　牛希濟
洞庭波浪颭晴天君山一㸃凝煙此中真境屬神仙玉
樓珠殿相映月輪邊　萬里平湖秋色冷星辰垂影森
然橘林霜重更紅鮮羅浮山下有路暗相連
　　前調　　　　　　　　　　　　牛希濟
峭碧參差十二峰冷煙寒樹重重瑶姬宫殿是仙蹤金
爐珠帳香靄晝偏濃　一自楚王驚夢斷人間無路相
逢至今雲雨帯愁容月斜江上征棹動晨鐘
　　前調　　　　　　　　　　　　閻　選
雨停荷芰逗濃香㟁邊蟬噪垂楊物華空有舊池塘不
逢仙子何處夢襄王　珍簟對攲鴛枕冷此來塵暗淒
凉欲慿危檻恨偏長藕花珠綴猶似汗凝妝
　　前調　　　　　　　　　　　　閻　選
十二髙峰天外寒竹梢輕拂仙壇寶衣行雨在雲端晝
簾深殿香霧冷風殘　欲問楚王何處去翠屏猶掩金
鑾猿啼明月照空灘孤舟行客驚夢亦艱難
　　前調　　　　　　　　　　　　李　珣
簾捲池心小閣虗暫凉閒歩徐徐芰荷經雨半凋疎拂
堤垂栁蟬噪夕陽餘　不語低鬟幽思逺玉釵斜墜雙
魚幾迴偷看寄來書離情别恨相隔欲何如
　　前調　　　　　　　　　　　　李　珣
鸎報簾前暖日紅玉爐殘麝猶濃起來閨思尚疎慵別
愁春夢誰觧此情悰　强整嬌姿臨寶鏡小池一朶芙
蓉舊歡無處再尋蹤更堪迴顧屏畫九疑峰
　　前調(又一/體)　　　　　　　　　南唐李煜
櫻桃落盡春歸去蜨翻輕粉雙飛子規啼月小樓西玉
鈎羅幕惆悵暮煙垂　别巷寂寥人散後望殘煙草低
迷爐香閒裊鳯凰兒空持羅帯回首恨依依
　　前調　　　　　　　　　　　　顧　夐
幽閨小檻春光晩栁濃花淡鸎稀舊懽思想尚依依翠
顰紅斂終日損芳菲　何事狂夫音信斷不如梁燕猶
歸畫堂深處麝煙微屏虚枕冷風細雨霏霏
　　前調　　　　　　　　　　　　鹿䖍扆
無頼曉鶯驚夢斷起來殘酒初醒映牎緑栁裊煙青翠
簾慵巻約砌杏花零　一自玉郎遊冶去蓮凋月慘儀
形暮天微雨灑閒庭手挼裙帯無語倚雲屏
　　前調　　　　　　　　　　　　尹　鶚
深秋寒夜銀河静月明小院中庭西牎幽夢等閒成逡
巡覺後特地恨難平　紅燭半條殘燄短依稀暗背銀
屏枕前何事最傷情梧桐葉上㸃㸃露珠零
　　前調　　　　　　　　　　　　毛熙震
幽閨欲曙聞鶯囀紅牎月影微明好風頻謝落花聲隔
幃殘燭猶照綺屏筝　繡被錦茵眠玉暖炷香斜裊煙
輕澹蛾羞歛不勝情暗思閒夢何處逐雲行
　　前調　　　　　　　　　　　　孫光憲
霜拍井梧乾葉墮翠帷雕檻初寒薄鉛淺黛稱花冠含
情無語延佇倚闌干　杳杳征輪何處去離愁别恨千
般不堪心緒正多端鏡匳長掩無意對孤鸞
　　前調　　　　　　　　　　　　孫光憲
暮雨淒淒深院閉燈前凝坐初更玉釵低壓鬢雲横半
垂羅幙相映燭光明　終是有心投漢珮低頭但理秦
筝燕雙鸞耦不勝情只愁明發將逐楚雲行
　　前調　　　　　　　　　　　　張　泌
煙收湘渚秋江静蕉花露泣愁紅五雲雙鶴去無蹤幾
回魂斷凝望向長空　翠竹暗留珠淚怨閒調寳瑟波
中花鬟月鬢緑雲重古祠深殿香冷雨和風
　　前調　　　　　　　　　　　　歐陽修
記得金鑾同唱第春風上國繁華如今薄宦老天涯十
年岐路空負曲江花　聞説閬山通閬苑樓髙不見君
家孤城寒日等閒斜離愁難盡紅樹逺連霞
　　前調　　　　　　　　　　　　歐陽修
栁外輕雷池上雨雨聲滴碎荷聲小樓西角斷虹明闌
干倚處待得月華生　燕子飛來窺畫棟玉鈎垂下簾
旌凉波不動簟紋平水精雙枕傍有墮釵橫
　　前調(詠栁/四首)　　　　　　　　　　許　庭
不見灞陵原上栁徃來過盡蹄輪朝離南楚暮西秦不
成名利贏得鬢毛新　莫怪枝條憔悴損一生惟苦征
塵兩三煙樹倚孤村夕陽影裏愁絶宦遊人
　　前調　　　　　　　　　　　　許　庭
不見昭陽宫内栁黄金齊撚輕柔東君昨夜到皇州玉
階金井無處不風流　悵望翠華春欲暮六宫都鎖春
愁暖風吹動繡簾鈎飛花委地時轉玉香毬
　　前調　　　　　　　　　　　　許　庭
不見陶家門外栁柴扉一徑遙通閒門終日掩清風感
君髙節緑䕃向人濃　籬落蕭疎雞犬静日長飛絮濛
濛先生一醉萬縁空時經髙卧不到翠隂中
　　前調　　　　　　　　　　　　許　庭
不見都門亭畔栁春來緑盡長條栁邉行色馬蕭蕭一
枝折贈相見又何朝　酒盡曲終人去也風前亦自無
聊祇應於我恨偏饒東君特地付與沈郎腰
　　前調(重九/)　　　　　　　　　　謝　逸
朩落江寒秋色晚颼颼吹帽風清丹楓樓外𢷬衣聲望
髙懐逺山影雁邊橫　露染宫黃庭菊淺茱萸煙拂紅
輕尊前誰整醉冠傾酒香熏臉落日斷霞明
　　前調　　　　　　　　　　　　蔡　伸
繁杏枝頭蜂蝶亂香風闔坐微聞靚妝濃艶任東君無
情風雨春事巳平分　珍重主人留客意夜闌秉燭開
尊何須歌韻遏行雲羽觴交勸揮麈細論文
　　前調(朩樨/)　　　　　　　　　　蔡　伸
仙品不同桃李艶移來月窟雲鄉幽姿綽約道家妝緑
雲堆髻嬌額半塗黄　可但乍凉風月下饒伊獨占秋
光雨中别有惱人香錯教蕭史膓斷憶巫陽
　　前調　　　　　　　　　　　　趙彦端
十載長安桃李夢年來鏡浄塵空忽傳彩筆小牋紅滿
懷秋思傾倒為芙蓉　莫恨霜濃開較晚尊前元有春
風酣嬌肯為别人容試攜銀燭斜照緑波中
　　前調　　　　　　　　　　　　劉光祖
小院回廊春寂寂晩來獨自閒行畫簾東畔碧雲生也
知無雨空滴枕邊聲　一簇小桃開又落低頭拾取紅
英東風相送忘相迎棃花寒食到得錦官城
　　前調　　　　　　　　　　　　吳子孝
嶺上桂花開萬斛輕風吹散天香枝枝金粟映鵝黄神
清興逸起舞勸霞觴　恍入廣寒宫殿裏花隂如奏霓
裳姮娥不見倚新妝緑雲歩幛容我醉吳剛
　　前調　　　　　　　　　　　　吳子孝
乍暖小園開晩宴單衣初試輕羅蝶慵蜂嬾落花多珠
簾半捲微月映清波　雲澹烟濃池島静梧桐影薄髙
柯共瞻霖雨灑松蘿望窮霄漢誰為挽銀河
　　前調　　　　　　　　　　　　吳子孝
芳草滿庭渾似罽鵲來競報歡聲垂楊雨後緑尤明湘
簾試巻風細晚凉生　深巷地幽人不到門前空植雙
旌小池魚静玉波平朱闌閒凭天外夏雲横
　　前調(又一/體)　　　　　　　　　南唐李煜
庭空客散人歸後畫堂半掩珠簾林風淅淅夜厭厭小
樓新月回首自纎纎　春光鎮在人空老新愁徃恨何
窮金牎力困起還慵一聲羌笛驚起醉怡容
　　前調　　　　　　　　　　　　馮延巳
冷紅飄起桃花片青春意緒䦨珊髙樓簾幕捲輕寒酒
餘人散獨自倚䦨干　夕陽千里連芳草風光愁煞王
孫徘徊飛盡碧天雲鳳城何處明月照黄昏
　　前調(又一/體)　　　　　　　　　　徐昌圖
飲散離亭西去浮生常恨飄蓬回頭煙栁漸重重澹雲
孤鴈逺寒日暮天紅　今夜畫船何處潮平淮月朦朧
酒醒人静奈愁濃殘燈孤枕夢輕浪五更風
　　前調　　　　　　　　　　　　晏幾道
鬬草堦前初見穿鍼樓上曾逢羅裙香露玉釵風靚妝
睂沁緑羞艶粉生紅　流水便隨春逺行雲終與誰同
酒醒常恨錦屏空相尋夢裏路飛雨落花中
　　前調　　　　　　　　　　　　晏幾道
身外閒愁空滿眼中歡事常稀明年應賦送君詩細從
今夜數相㑹幾多時　淺酒欲邀誰勸深情惟有君知
東溪春近好同歸栁垂江上影梅謝雪中枝
　　前調　　　　　　　　　　　　晏幾道
淡水三年歡意危絃幾夜離情曉霜紅葉舞歸程客情
今古道秋夢短長亭　緑酒尊前清淚陽關疊裏離聲
少陵詩思舊才名雲鴻相約處煙霧九重城
　　前調　　　　　　　　　　　　晏幾道
淺淺餘寒春半雪銷蕙草初長煙迷栁岸舊池塘風吹
梅蕊閉雨細杏花香　月墜枝頭懽意從前虚夢髙唐
覺來何處放思量如今不是夢真箇到伊行
　　前調　　　　　　　　　　　　晏幾道
長愛碧䦨干影芙蓉秋水開時臉紅凝露學嬌啼霞觴
熏冷艶雲髻裊纎枝　煙雨依前時候霜叢如舊芳菲
與誰同醉采香歸去年花下客今似蝶分飛
　　前調　　　　　　　　　　　　晏幾道
旖旎仙花觧語輕盈春栁能眠玉樓深處綺牎前夢回
芳草夜歌罷落梅天　沈水濃薰繡被流霞淺酌金船
緑嬌紅小正堪憐莫如雲易散須似月頻圓
　　前調　　　　　　　　　　　　晏幾道
夢後樓臺髙鎖酒醒簾幕低垂去年春恨却來時落花
人獨立微雨燕雙飛　記得小蘋初見兩重心字羅衣
琵琶絃上說相思當時明月在曾照彩雲歸
　　前調　　　　　　　　　　　　陳師道
曲巷斜街信馬小橋流水誰家淺妝深態倚門斜只縁
些子意消得百般誇　粉面初生明月酒容欲退朝霞
春風還觧染霜華肯持鴛綺被來伴杜陵花
　　前調　　　　　　　　　　　　趙長卿
春事猶餘十日吳蠶早已三眠多情忍對落花前荼蘼
飄暖雪荷葉媚晴天　香淡無心浸酒緑浮可意邀船
時光堪恨也堪憐單衣三月暮歌扇一番圓
　　前調　　　　　　　　　　　　趙長卿
逺岫螺頭濕翠流霞赬尾疎明斷虹斜界雨新晴煙村
燈火晩江浦畫難成　我向其間泛葉終朝露渚風汀
近來心事最關情不堪三弄笛吹作斷腸聲
　　前調　　　　　　　　　　　　陸　㳺
鳩雨催成新緑燕泥收盡殘紅春光還與美人同論心
空眷眷分袂却匆匆　只道真情易寫那知怨句難工
水流雲散各西東半廊花院月一帽栁橋風
　　前調　　　　　　　　　　　　髙觀國
風月生來人世夢魂飛墮仙津青春日日醉芳塵一鞭
花陌曉雙槳栁橋春　前度詩留醉袖昨宵香浥羅巾
小姬飛燕是前身歌隨流水咽眉學逺山顰
　　前調　　　　　　　　　　　　史達祖
草脚青回細膩栁梢緑轉條苖舊遊重到合魂銷棹橫
春水渡人凭赤闌橋　歸夢有時曾見新愁未肯相饒
酒香紅被夜迢迢莫教無用月來照可憐宵
　　前調　　　　　　　　　　　　史達祖
倦客如今老矣舊時不奈春何幾曾湖上不經過看花
南陌醉駐馬翠樓歌　逺眼愁隨芳草湘裙憶著春羅
枉教裝得舊時多向來簫鼓地猶見栁婆娑
　　前調　　　　　　　　　　　　趙　溍
堤曲朱牆近逺山明碧瓦髙低好風二十四歸期驕騘
穿栁去文鷁挾春飛　簫鼓晴雷殷殷笑歌香霧霏霏
閒情不受酒禁持斷橋無立處斜日欲歸時
　　前調　　　　　　　　　　　　詹　正
自結牀頭麈尾角巾坐枕孤松片雲承日過山東起聽
荷葉雨行受芷花風　無客同羮蓴菜有人為剥蓮蓬
東牆年少未從容何因知我意吹笛月明中
　　前調　　　　　　　　　　　　錢光繡
酒谷頽然便醉硯田荒矣慵耕不堪落葉兩三聲病從
秋後减愁向雨中生　拊劔還歌白石焚香復展黃庭
徘徊山寺又鐘鳴鴉啼歸曉樹蛩語伴疎燈
　鵲橋仙
　　(又一體雙調/五十八字)
　　鵲橋仙　　　　　　　　　　　韓　淲
雨意生凉雲容催暮畫樓人倚䦨干處栁邊新月巳微
明銀潢隱隱疎星渡　今古佳期漫傳牛女一杯試與
尋新句幽懐冷眼是青山舊懽徃恨渾無據
　惜分釵
　　(雙調五/十八字)
　　惜分釵　　　　　　　　　　　吕渭老
春將半鶯聲亂栁絲拂馬花迎面小堂風暮樓鐘草色
連雲瞑色連空重重　秋千畔何人見寳釵斜照春妝
淺酒霞紅與誰同試問别來近日情悰忡忡
　　前調　　　　　　　　　　　　吕渭老
重簷掛微燈下背䦨同説春風話月盈樓淚盈眸覷著
紅茵無計遲留休休　鶯花謝春殘也等閒泣損香羅
帊見無由恨難收夢短屏深清夜濃愁悠悠
　七娘子
　　(雙調五/十八字)
　　七娘子　　　　　　　　　　　蔡　伸
天涯極目傷離緒登臨况值秋光暮手撚黃花憑誰分
付雝雝鴈落蒹葭浦　憑髙目斷桃溪路屏山樓外青
無數緑水紅橋瑣牎朱户如今緫是銷魂處
　夜行船
　　(又一體雙調/五十八字)
　　夜行船　　　　　　　　　　　趙長卿
緑蓋紅幢籠碧水魚眺處浪痕勻碎惜别慇懃留連無
計歌聲與淚和柔脆　一葉扁舟烟浪裏曲灘頭此情
無際窈窕眉山暮霞紅處雨雲想翠峰十二
　　前調(又一/體)　　　　　　　　　　王　嵎
曲水湔裠三月二馬如龍鈿車如水風颺㳺絲日烘晴
晝人共海棠俱醉　客裏光隂難可意埽芳塵舊遊誰
記午夢醒來不覺小牎人静春在賣花聲裏
　河傳
　　(又一體雙調/五十八字)
　　河傳　　　　　　　　　　　　徐昌圖
秋光滿目風清露白蓮紅水綠何處夢回弄珠拾翠蓋
盈倚蘭橈眉黛蹙　採蓮調穏吳侣聲相續倚棹吳江
曲驚起暮天幾雙交頸鴛鴦入蘆花深處宿
　恨春遲
　　(雙調五/十八字)
　　恨春遲　　　　　　　　　　　張　先
好夢才成成又斷晩起雲朶疏鬟秀臉拂新紅滴入嬌
眉眼薄衣减春寒　短柱溪橋波平岸畫閣外落日西
山不忍閒花並蔕秋藕同根何時重得雙蓮
　花上月令
　　(雙調五/十八字)
　　花上月令　　　　　　　　　　呉文英
文園消渇愛江清酒觴怯怕深觥玉舟曾洗芙蓉水瀉
清氷秋夢淺醉雲輕　庭竹不收簾影去人睡起自空
明瓦瓶汲井和秋葉薦吟醒夜深重怨遥更
　玉碾萼
　　(雙調五/十八字)
　　　玉碾萼　　　　　　　　　　　無名氏
　酥㸃萼玉碾萼㸃時碾時香雪薄才折得春力弱半掩
　朱扉垂繡幕怕吹落　撚一晌嗅一晌撚時嗅時宿酒
　惡春笋上不忍放待對菱花斜揷向寶釵上
　
　
　
　
　
　
　
　
　
　
　
御選歴代詩餘巻三十五
　欽定四庫全書
御選歴代詩餘巻三十六目録(五十/八字)
　　　踏莎行
　　　　冦準
　　　　晏殊(五首/)
　　　　陳堯佐
　　　　歐陽修
　　　　晏幾道(四首/)
　　　　張先
　　　　蘓軾
　　　　黄庭堅(二首/)
　　　　秦觀
　　　　陳師道
　　　　李之儀(二首/)
　　　　賀鑄(五首/)
　　　　毛滂(八首/)
　　　杜安世(四首/)
　　　周紫芝(四首/)
　　　謝逸
　　　向子諲
　　　蔡伸
　　　趙師俠
　　　趙長卿
　　　張元幹
　　　侯寘(二首/)
　　　辛棄疾(二首/)
　　　姚寛
　　　洪邁
　　　袁去華
　　　劉克荘
　　　姜夔
　　　黃機
　　　劉光祖
　　　李浙
　　　髙觀國(二首/)
　　　楊伯嵒
　　　洪瑹
　　　盧炳(二首/)
　　　吳文英
　　　周密(二首/)
　　　王沂孫
　　　張炎(四首/)
　　　石孝友(二首/)
　　　毛珝
　　　何夢桂
　　　李彭老
　　　無名氏
　　　蘓氏
　　　紫竹
　　　無名氏(四首/)
　　　張翥
　　　沈禧
　　　倪瓉
　　　王行
　　　王徳璉(四首/)
　　　無名氏
　　　劉基(二首/)
　　　楊基(二首/)
　　　邉貢
　　　吳子孝
　　　王衡
　　　董斯張
　　　沈龍
　　　卓人月
　　　　錢棻
　　　　陳子龍
　　　　梁雲構
　　　　沈宜修
　　　　葉小鸞(三首/)
　
　
　
　
　
　
　
　
　
　
御選歴代詩餘巻三十六目錄
　欽定四庫全書
御選歴代詩餘巻三十六(五十/八字)
司經局洗馬掌局事兼翰林院修撰加二級(臣/)王奕清奉
㫖校刋
　　踏莎行
　　　(一名桞長春䨇/調五十八字)
　　　踏莎行　　　　　　　　　　　冦　準
　春色将闌鶯聲漸老紅英落盡青梅小畫堂人静雨濛
　濛屏山半掩餘香裊　密約沈沈離情杳杳菱花塵滿
　慵将照倚樓無語欲銷魂長空黯澹連芳草
　　　前調　　　　　　　　　　　　晏　殊
　細草愁煙幽花怯露凭䦨總是銷魂處日髙深院静無
　人時時海燕䨇飛去　帶緩羅衣香殘蕙炷天長不禁
　迢迢路垂楊只觧惹春風何曾繋得行人住
　　　前調　　　　　　　　　　　　晏　殊
　祖席離歌長亭别宴香塵已隔猶迴面居人匹馬映林
嘶行人去棹依波轉　畫閣魂消髙樓目斷斜陽只送
平波逺無窮無盡是離愁天涯地角尋思徧
　　前調　　　　　　　　　　　　晏　殊
碧海無波瑶䑓有路思量便合䨇飛去當時輕别意中
人山長水逺知何處　綺席凝塵香閨掩霧紅箋小字
憑誰附髙樓目盡欲黄昏梧桐葉上蕭蕭雨
　　前調　　　　　　　　　　　　晏　殊
緑樹歸鶯雕梁别燕春光一去如流電當歌對酒莫沉
吟人生有限情無限　弱袂縈春修蛾寫怨秦筝寳柱
頻移鴈尊中緑醑意中人花朝月下長相見
　　前調　　　　　　　　　　　　晏　殊
小徑紅稀芳郊綠徧高䑓樹色陰陰見春風不觧禁楊
花濛濛亂撲行人面　翠葉藏鸎朱簾隔燕爐香静逐
遊絲轉一塲愁夢酒醒時斜陽却照深深院
　　前調　　　　　　　　　　　　陳堯佐
二社良辰千家庭院翩翩又覩䨇飛燕鳯凰巢稳許為
鄰瀟湘煙暝来何晚　亂入紅樓低飛緑岸畫梁輕拂
歌塵轉為誰歸去為誰来主人恩重珠簾捲
　　前調　　　　　　　　　　　　歐陽修
候館梅殘溪橋栁細草薰風暖揺征轡離愁漸逺漸無
窮迢迢不㫁如春水　寸寸柔腸盈盈粉淚樓髙莫近
危闌倚平蕪盡處是春山行人更在春山外
　　前調　　　　　　　　　　　　晏幾道
桞上煙歸池南雪盡東風漸有繁華信花開花謝蝶應
知春来春去鸎能問　夢意猶疑心期欲近雲箋字字
縈方寸宿妝曾比杏顋紅憶人細把香英認
　　前調　　　　　　　　　　　　晏幾道
宿雨收塵朝霞破暝風光暗許花期定玉人呵手試妝
時粉香簾幙陰隂静　斜鴈朱絃孤鸞緑鏡傷春誤了
尋芳信去年今日杏牆西啼鸎喚得閒愁醒
　　前調　　　　　　　　　　　　晏幾道
緑徑穿花紅樓壓水尋芳誤到蓬莱地玉顔人是蕊珠
仙相逢展盡䨇蛾翠　夢草閒眠流觴淺醉一春總見
瀛洲事别来䨇燕又西飛無端不寄相思字
　　前調　　　　　　　　　　　　晏幾道
雪盡寒輕月斜煙重清歡猶計前時共迎風朱户背燈
開拂簷花影侵簾動　繡枕䨇鴛香苞翠鳳從来徃事
都如夢傷心最是醉歸時眼前少箇人人送
　　前調　　　　　　　　　　　　張　先
衾鳳猶温籠鸚尚睡宿妝稀澹睂成字映花避月上迴
廊珠裙摺摺輕垂地　翠幙成波新荷貼水紛紛煙絮
低還起重牆遶院更重門春風無路通深意
　　前調　　　　　　　　　　　　蘇　軾
山秀芙蓉溪明罨畫真遊洞穴滄波下臨風慨想斬蛟
人長橋千載猶横跨　觧珮投簮求田問舍黄雞白酒
漁樵社元龍非復少時豪耳邉洗盡功名話
　　前調(茶/)　　　　　　　　　　　黄庭堅
畫鼔催春蠻歌走餉火前一倍争春長低株摘盡到髙
株髙株别是閩溪様　碾破春風香凝午帳銀瓶雪滚
翻池浪今宵無睡酒醒時摩圍影在秋江上
　　前調　　　　　　　　　　　　黄庭堅
臨水夭桃倚牆繁李長楊風掉青騘尾尊中有酒且酬
春更尋何處無愁地　明日重来落花如綺芭蕉洊展
山公啓欲箋心事寄天公教人長夀花前醉
　　前調　　　　　　　　　　　　秦　觀
霧失樓䑓月迷津渡桃源望斷無尋處可堪孤館閉春
寒杜䳌聲裏斜陽暮　驛寄梅花魚傳尺素砌成此恨
無重數郴江幸自繞郴山為誰流下瀟湘去
　　前調　　　　　　　　　　　　陳師道
紅上花梢風傳梅信青春欲動羣芳競林聲鳥語帶餘
寒江光野色閒遊徑　乍雨還晴暄寒不定重門深院
簾帷静又還日日喚愁生阿誰準擬風流病
　　前調　　　　　　　　　　　　李之儀
緑徧東山寒歸西渡分明認得香風處風輕雨細更愁
人髙唐何在空朝暮　離恨相尋酒狂無素桞條又折
年時數一番情味有誰知斷魂還送征帆去
　　前調　　　　　　　　　　　　李之儀
還是歸来依前問渡好風引到經行處幾聲啼鳥又催
耕草長桞暗春将暮　潦倒無成疎慵有素且陪野老
酬天數多情惟有面前山不隨流水来還去
　　前調　　　　　　　　　　　　賀　鑄
急雨收春斜風約水浮紅漲緑魚紋起年年遊子惜餘
春春歸不觧招遊子　留恨城隅闗情紙尾䦨干長對
西風倚鴛鴦俱是白頭時江南渭北三千里
　　前調　　　　　　　　　　　　賀　鑄
淺黛宜顰明波欲溜逢迎宛似生平舊低鬟促坐認絃
聲霞觴灧灧持為夀　濃染吟毫偷題翠袖寸心百意
分攜後不勝風月兩懨懨年来一様傷春痩
　　前調　　　　　　　　　　　　賀　鑄
楊桞迴塘鴛鴦别浦緑萍漲斷蓮舟路㫁無蜂蝶慕幽
香紅衣脱盡芳心苦　返照迎潮行雲帶雨依依似與
騷人語當年不肯嫁東風無端却被西風誤
　　前調　　　　　　　　　　　　賀　鑄
凉葉翻風流雲捲雨寥寥夜色沉鐘鼓誰調清管度新
聲有人髙卧平陽塢　草暖滄洲潮平别浦雙鳬乗鴈
方容與深藏華屋鎖雕籠此生乍可輸鸚鵡
　　前調　　　　　　　　　　　　賀　鑄
鏡暈山眉囊熏冰麝凝然風度長閒暇歸来定觧鷫鸘
裘換時應倍驊騮價　殢酒傷春添香惜夜依稀待月
西廂下棃花庭院雪􁫧瓏㣲吟獨倚秋千架
　　前調(陳興宋/夜集)　　　　　　　　　毛　滂
天質嬋姢妝光蕩漾御酥做出花模様夭桃繁杏本妖
妍文鴛彩鳳能偎傍　艾緑濃香鵝黄新釀緣雲清切
歌聲上夜寒不近繡芙蓉醉中祗覺春相向
　　前調(㑹寳園/初見梅)　　　　　　　　　毛　滂
映竹幽妍臨池娟靚芳苞先暖香初娠南枝微弄雪精
神東君早寄春音信　奔月仙摽乗煙逺韻玉䑓粉㸃
和酥凝從来清痩可禁寒為誰早把霞衣褪
　　前調(蠟梅/)　　　　　　　　　　毛　滂
栗玉􁫧瓏雍酥浮動芳姿染得胭脂重風前蘭麝作香
寒枝頭煙雪和春凍　蜂翅初開蜜房香弄佳人寒睡
愁如夢鵝黄衫子茜羅裙風流不與江梅共
　　前調(定空寺/觀梅)　　　　　　　　　毛　滂
景泮冰簷晴回瑶草剛能守得春来到管曽獨自索春
憐而今覷著東風笑　粉凝酥寒雲房睡覺胭脂也不
添些小天真要與此花争是伊占得春多少
　　前調(元夕/)　　　　　　　　　　毛　滂
撥雪尋春燒燈續晝暗香院落梅開後無端夜色欲遮
春天教月上官橋桞　花市無塵朱門如繡嬌雲瑞霧
籠星斗沉香火冷小妝殘半衾輕夢濃於酒
　　前調(早春/)　　　　　　　　　　毛　滂
堦影紅遲桞苞黄徧纎雲弄日陰晴半重簾不捲篆香
横小花初破春叢淺　鳳繡猶重鴨爐常暖屏山翠入
江南逺醉輕夢短枕閒欹緑牎窈窕風光轉
　　前調(追徃/事)　　　　　　　　　　毛　滂
芳氣霏微薄寒料峭何人正倚桃花笑流紅不出武陵
溪這囬空與春風到　樽俎全稀風情終較安仁老也
誰知道碧雲無信失秦樓舊時明月猶相照
　　前調(中秋/)　　　　　　　　　　毛　滂
碧樹陰圎綠堦露滿金波瀲灩堆瑶盞行雲㑹事不飛
来長空一片琉璃淺　玉燕釵寒藕絲䄂短只應未倚
朱闌徧隨人全不似嬋娟桂花影裏年年見
　　前調　　　　　　　　　　　　杜安世
雨霽風光春分天氣千花百草争明媚畫梁新燕一雙
雙玉籠鸚鵡嫌孤睡　薜荔依牆莓苔滿地青樓幾處
歌聲麗驀然舊事上心頭無言斂皺眉山翠
　　前調　　　　　　　　　　　　杜安世
夜雨朝晴東風㣲冷雕梁燕子閒相並後園次第數芳
菲千香百豔年年定　歩險樓高人賒途迥煙蕪冉冉
斜陽暝紅牋寫盡寄無因想伊不信人成病
　　前調　　　　　　　　　　　　杜安世
嫩桞成陰殘花雙舞塵銷院落新經雨洞房深掩日長
天珠簾時有沈煙度　夜夢凄凉晨妝薄注香肌痩盡
寛金縷到頭終是惡因緣當初只被多情悞
　　前調　　　　　　　　　　　　杜安世
閒院秋千又還拆了緑苔徧地青春老畫樓日晚燕歸
巢紅稀翠密梅初小　窈窕身輕怎禁煩惱羅衣漸減
愁風峭韶華好景想多才懨懨只為音書少
　　前調(賦雙/魚花)　　　　　　　　　　周紫芝
風翠輕翻霧紅深注鴛鴦池畔雙魚樹合歡鳳子也多
情飛来連理枝頭住　欲付濃愁深憑尺素戲魚波上
無尋處教誰試與問花看如何寄得香牋去
　　前調　　　　　　　　　　　　周紫芝
燕子歸来梅花又落緗桃雨後臙脂薄眼前先自許多
愁斜陽更在春池閣　夢裏新歡年時舊約日長院静
空簾幙幾囬猛待不思量擡頭又是思量著
　　前調(謝人寄/梅花)　　　　　　　　　周紫芝
鵲報寒枝魚傳尺素晴香暗與風微度故人還寄隴頭
春憑誰為作梅花賦　桞外朱橋竹邉深塢何時却向
君家去便須倩月與徘徊無人留得花常住
　　前調　　　　　　　　　　　　周紫芝
情似遊絲人如飛絮淚珠閣定空相覷一溪煙栁萬絲
垂無因繋得蘭舟住　鴈過斜陽草迷煙渚如今已是
愁無數明朝且做莫思量如何過得今宵去
　　前調　　　　　　　　　　　　謝　逸
栁絮風輕棃花雨細春陰院落簾垂地碧溪影裏小橋
横青帘市上孤煙起　鏡約闗情琴心破睡輕寒漠漠
侵鴛被酒醒霞散臉邉紅夢囘山蹙眉間翠
　　前調(九江/道中)　　　　　　　　　　向子諲
靄靄朝雲飄春態度楚中夢㫁尋無路欲将尊酒遣新
愁誰知引到愁深處　不盡江山無邉細雨只疑都把
愁来做西山總不觧遮䦨隨春直過東湖去
　　前調(題團/扇)　　　　　　　　　　蔡　伸
落日歸雲寒空斷鴈吳波淺澹山平逺丹青寫出在霜
縑佳人特地裁團扇　漁艇孤煙酒旗幽院些兒景趣
君休羡五湖歸去共扁舟何如早早酬深願
　　前調　　　　　　　　　　　　趙師俠
白雪開殘紅雲吹盡園林新緑迷芳徑榆錢不觧買青
春隨風亂㸃蒼苔暈　紫燕飛忙黄鸝聲嫩日長煙暖
游蜂困憑髙念逺思無窮那堪宿酒懨懨病
　　前調(夜凉/)　　　　　　　　　　趙長卿
樹影將圎林梢不動汗珠裛透紗衣重薄風忽送雨飛
来晚凉習習生幽夢　珠箔高鈎瑶琴閒弄移尊邀取
嬋姢共今宵􁨣著醉眠呵夜香聞早添金鳳
　　前調　　　　　　　　　　　　張元幹
芳草平沙斜陽逺樹無情桃葉江頭渡醉来扶上朩蘭
舟將愁不去将人去　薄劣東風夭斜飛絮明朝重覔
吹笙路碧雲香雨小樓空春光巳到銷魂處
　　前調(元宵/)　　　　　　　　　　侯　寘
元夕風光中興時候東風著意催梅桞誰家銀字小笙
簧倚䦨度曲黄昏後　撥雪張燈觧衣貰酒觚稜金碧
聞依舊明年何處看昇平景龍門下燈如晝
　　前調(約友/看梅)　　　　　　　　　　侯　寘
雪意初濃雲情巳厚黄昏散盡扶頭酒不知牆外夜来
梅忍寒添得疎花否　休更熏香且同攜手從敎側側
輕寒透亭兒直下玉生煙暗香歸去沾襟袖
　　前調　　　　　　　　　　　　辛棄疾
夜月樓䑓秋香院宇笑吟吟地人来去是誰秋到便凄
凉當年宋玉悲如許　隨分杯盤等閒歌舞問他有甚
堪悲處思量却也有悲時重陽節近多風雨
　　前調(朩犀/)　　　　　　　　　　辛棄疾
弄影闌干吹香巖谷枝枝㸃㸃黄金粟未堪收拾付熏
爐牎前且把離騷讀　奴僕葵花兒曹金菊一枝風露
清凉足傍邉只是欠姮娥分明身在蟾宫宿
　　前調　　　　　　　　　　　　姚　寛
蘋葉煙深荷花露濕碧蘆紅蓼秋風急採菱渡口日將
沉飛鴻樓上人空立　彩鳳難雙紅綃暗泣回紋未翦
吳刀澀夢雲歸處不留蹤厭厭一夜凉蟾入
　　前調　　　　　　　　　　　　洪　邁
院落深沉池塘寂静簾鈎捲上梨花影寳筝拈得鴈難
尋篆香消盡山空冷　釵鳳斜欹鬢蟬不整殘紅立褪
慵看鏡杜䳌啼月一聲聲無端又是三更盡
　　前調　　　　　　　　　　　　袁去華
醉撚黄花笑持白羽秋江綠漲迷平楚燕鴻曾寄去年
書漢皋不記来時路　天際歸舟雲中煙樹蘭成憔悴
愁難賦香囊鈿合忍重看風裳水珮尋無處
　　前調(重九/牛山)　　　　　　　　　　劉克荘
日月跳丸光陰脱兎登臨不用深懐古向来吹㡌插花
人盡隨殘照西風去　老矣征衫飄然客路炊煙三兩
人家住欲攜斗酒荅秋光山深無覓黄花處
　　前調(金陵/感夢)　　　　　　　　　　姜夔
燕燕輕盈鶯鶯嬌軟分明又向華胥見夜長争得薄情
知春初早被相思染　别後書詞别時鍼線離魂暗逐
郎行逺淮南皓月冷千山冥冥歸去無人管
　　前調　　　　　　　　　　　　黃機
雲樹參差煙蕪平逺沙頭只欠飛来鴈西風方做一分
秋凄凉巳覺難消遣　牎底燈寒帳前香暖囘腸偏學
車輪轉剰衾閒枕自無眠譙門更著梅花怨
　　前調　　　　　　　　　　　　劉光祖
埽徑花零閉門春晚恨長無奈東風短起来消息探荼
䕷雪條玉蕊都開徧　晚月魂清夕陽香逺故山别後
誰拘管多情於此更情多一枝齅罷還重撚
　　前調(送新城交/代李逹善)　　　　　　　　李浙
紅藥香殘緑筠粉嫩春歸何處尋春信繡鞍初上馬蹄
輕舉頭便覺長安近　别酒無情啼妝有恨山城向晚
斜陽褪清江極目帶寒煙錦鱗去後憑誰問
　　前調　　　　　　　　　　　　髙觀國
花染煙香桞揺風翠春工寫出清明意碧灣還向畫船
開粉牆到處驕騘繋　歌換紅裙酒招青斾吟情又許
東風醉何妨日日爛芳遊今宵先向西城睡
　　前調(九日/西山)　　　　　　　　　　髙觀國
水減堤痕秋生屐齒痩笻換起登髙意翠微煙冷夢凄
凉黃花香晚人憔悴　懐古風流悲秋情味紫萸勸入
旗亭醉玉人相見説新愁可憐又濕西風淚
　　前調(雪中借/閣帖)　　　　　　　　　楊伯嵒
梅觀初花蕙庭殘葉當時慣聽山陰雪東風吹夢到清
都今年雪比前年别　重釀宫醪雙鈎官帖伴翁一笑
成三絶夜深何用對青藜牎前一片蓬莱月
　　前調(别意/)　　　　　　　　　　洪　瑹
滿滿金杯重重玉筯離歌不放行人去醉中扶上朩蘭
船醒来忘却桃源路　帶綰同心釵分一股斷魂空草
髙唐賦秋山萬疊水雲深茫茫無著相思處
　　前調　　　　　　　　　　　　盧　炳
秋色人家夕陽洲渚西風催過黄花渡江煙引素忽飛
来水禽破暝雙雙去　奔走紅塵棲遲羈旅斷腸猶憶
江南句白雲低處鴈囬峰明朝便踏瀟湘路
　　前調　　　　　　　　　　　　盧　炳
獵獵霜風濛濛曉霧歸来喜踏江南路千林翠幄半紅
黄試看青女工夫做　茅舍疎籬竹邉低户誰家酒滴
真珠露旋沽一盞破清寒趁晴同過黄花渡
　　前調　　　　　　　　　　　　吳文英
潤玉籠綃檀櫻倚扇繡圏猶帶脂香淺榴心空疊舞裙
紅艾枝應壓愁鬟亂　午夢千山牎陰一箭香瘢新褪
紅絲腕隔江人在雨聲中晚風菰葉生秋怨
　　前調(題中仙/詞巻)　　　　　　　　　周　密
結客千金醉春雙玉舊遊宫桞藏仙屋白頭吟老茂陵
西清平夢繞沉香北　玉篴天津錦囊昌谷春紅轉眼
成秋綠重翻花外侍兒歌休聽酒邉供奉曲
　　前調(與莫兩山談/䢴城舊事)　　　　　　　周　密
逺草情鍾孤花韻勝一樓聳翠生秋暝十年二十四橋
春轉頭明月簫聲冷　賦藥才高題壇語俊蒸香壓酒
芙蓉頂景留人去怕思量桂牎風露秋眠醒
　　前調(題草牎/詞巻)　　　　　　　　　王沂孫
白石飛仙紫霞凄調新歌舊恨知音少沉沉幽夢小池
荒依依芳草閒庭悄　風月交遊山川懐抱憑誰説與
春知道空留遺恨滿江南相思一夜蘋花老
　　前調　　　　　　　　　　　　張　炎
桞未三眠風纔一信催人歩屧吹笙徑可曾中酒似當
時如今都是看花病　老願春遲愁嫌晝靜秋千院落
寒猶剰捲簾休問海棠開相傳燕子歸来近
　　前調(題盧仝啜/茶手巻)　　　　　　　　張　炎
清氣厓深斜陽朩末松風泉水聲相答光浮椀面啜先
春何須美酒吳姬壓　頭上烏巾鬢邉白髪數間破屋
從蕪没山中有此玉川人相思一夜梅花發
　　前調(詠湯/)　　　　　　　　　　張　炎
瑶草收香琪花采汞冰輪碾處芳塵動竹爐湯暖火初
紅玉􁅰調罷歌聲送　麾去茶經襲藏酒頌一杯清味
佳賓共從来采藥得長生藍橋休被瓊漿弄
　　前調　　　　　　　　　　　　張　炎
花引春来手擎春住芳心一㸃誰分付㣲歌㣲笑驀思
量瞥然抛與東流去　帶潤偷拈和香密䕶歸時自有
流連處不隨煙水不隨風不教輕把劉郎悞
　　前調　　　　　　　　　　　　石孝友
釵鳳揺金髻螺分翠銖衣稳束宫腰細綠柔紅小不禁
風海棠無力貪春睡　翦水精神怯春情意霓裳一曲
當時事五陵年少本多情為何特地添顦顇
　　前調　　　　　　　　　　　　石孝友
沉水銷紅屏山掩素瑣牎醉枕驚眠處芰荷香裏散秋
風芭蕉葉上鳴秋雨　飛閣愁登倚䦨凝竚孤鴻影没
江天暮行雲嬾寄好音来斷霞暗逐斜陽去
　　前調(題草牎/詞巻)　　　　　　　　　毛　珝
顧曲多情尋芳未老一庭風日知音少夢隨蝶去恨牆
髙醉聽鸚語嫌籠小　紅燭呼盧黄金買笑彈絲跕躧
長安道彩箋拈起錦囊花綠牎留得羅裙草
　　前調　　　　　　　　　　　　何夢桂
夜月樓䑓夕陽庭院都将心事思量徧當初識面待尋
常爭知識後情如線　只怕梅梢參横斗轉催人歸去
天涯逺斷腸多在别離時未曾説著腸先斷
　　前調(題草牎/十擬後)　　　　　　　　　李彭老
紫曲迷香綠牎夢月芳心如對春風説鸞箋象管寫新
聲幾番曾試瓊壺缺　庾信書愁江淹賦别桃花紅雨
棃花雪周郎先自足風流何須更擬秦笙咽
　　前調　　　　　　　　　　　　無名氏
碧蘚迴廊綠楊深院花期夜入簾猶捲照人無奈月華
明潛身却恨花隂淺　密約難憑幽歡未展看看滴盡
銅壺箭䦨干敲徧不應人分明燭下聞刀翦
　　前調　　　　　　　　　　(宋媛/)蘇　氏
孤館深沉曉寒天氣觧鞍獨自䦨干倚暗香浮動月黄
昏落梅風送沾衣袂　待寫紅箋憑誰與寄先教覓取
嬉遊地到家正是晚春時小桃花下􁨣沉醉
　　前調　　　　　　　　　　(宋媛/)紫　竹
醉桞迷鶯嬾風熨草約郎暫㑹閒門道粉牆隂下待郎
来蘚痕印得鞵痕小　花月移隂簾香失裊望郎不到
心如搗避人愁入倚屏山斷魂還向牆陰遶
　　前調(閨情/四首)　　　　　　　　(宋媛/)無名氏
玉臂寛環紗衫緩鈕繡牎鍼線無心久豹頭枕冷麝蘭
輕蝦鬚簾静塵埃厚　紫燕風頭黄梅雨後桞條亂拂
長江口但言羃䍥桞如煙誰知揺曵愁如桞
　　前調　　　　　　　　　　　　無名氏
紅葉空傳朱繩未綰天涯可見人難見綠牎病起落梅
繁玉簫夢斷行雲短　波眼將穿桞腰似剗寂寥偏與
東風管水仙愁絶翠圍寒春雲空谷蘭香逺
　　前調　　　　　　　　　　　　無名氏
香罷宵熏花孤晝賞粉牆一丈愁千丈多情春夢苦抛
人尋郎夜夜離羅幌　好句刋心佳期束想甫愁春到
還愁徃銷魂細桞一時垂斷腸芳草連天長
　　前調　　　　　　　　　　　　無名氏
佳約易乖韶光難駐桞絲飛盡江頭樹朝来為甚不鈎
簾殘花正滿簾前路　春賞未䦨春歸何遽問春歸向
何方去有情燕子不同歸呢喃獨伴春愁住
　　前調(題三/友圖)　　　　　　　　　　張　翥
兩澗天寒孤山雪後美人空谷誰為友香林有路玉煙
深瀛洲無夢朝雲痩　照影冰壺含情翠袖寫生合在
徐黄手仙家花月鎮長春與君嵗晚同三夀
　　前調　　　　　　　　　　　　沈　禧
雜組香絨錯綜紋理倚牀脉脈如春醉沉吟暗想玉京
人雕鞍何處鳴珂里　無限離愁誰知就裡滔滔比似
西江水無情日夜向東流一緘好寄相思淚
　　前調　　　　　　　　　　　　倪　瓚
春渚芹蒲秋郊棃棗東風沃野收紅稻擔前炙背媚晴
陽天涯轉瞬萋芳草　魯望漁邨陶朱煙島髙風峻節
如今少黄雞啄黍濁醪香開門迎笑東隣老
　　前調　　　　　　　　　　　　王　行
塵路風花暖空晴絮遊絲賸有縈牽處客懐幸自不縈
愁啼䳌又恁催歸去　細草春沙垂楊古渡忘機可得
如鷗鷺平湖却也慰人心片帆不礙煙中樹
　　前調(啼痕/)　　　　　　　　　　王德璉
粉結紅冰香銷獺髓鏡鸞影裏人憔悴棃花帶雨不禁
愁玉纎彈破真珠淚　恨鎖春山嬌横秋水臉桃零落
胭脂碎故将羅帊揾啼痕寄情欲比相思字
　　前調(眉/)　　　　　　　　　　　王徳璉
澹埽春痕輕籠芳靨捧心不效吳宫怨楚梅酸蹙翠尖
纖湘煙碧聚愁萋蒨　紺羽寒凝月鈎金灩鶯吭咽處
微偷斂新翻舞態太嬌嬈鏡中蛾綠如香㸃
　　前調(塵跡/)　　　　　　　　　　王德璉
金谷遊情消磨不盡軟紅香裏雙鴛印蘭皋歩滑翠生
痕金蓮脱落凌波影　蝶徑遺蹤鴈沙凝潤為誰留下
東風恨玉兒飛化夢中雲青蘋流水空仙詠
　　前調(秋夢/)　　　　　　　　　　王徳璉
煙冷瑶櫺神遊貝闕芙蓉城裏花如雪仙郎同躡鳳凰
翎千門萬戸皆明月　地老天荒山青海碧滿身風露
飄環玦髙樓簾角苦無情一聲吹散雙飛蝶
　　前調　　　　　　　　　　　　無名氏
花徑争穿珠簾屢認正逢梅雨芹泥潤畫梁何處可安
巢玉纎為把花枝襯　社日纔来端陽巳近尋巢為甚
偏遲鈍筭来一似鳳鸞期蹉跎漸覺無真信
　　前調(詠遊/絲)　　　　　　　　　　劉　基
弱不勝煙嬌難著雨如何綰得春光住甫能振迅入雲
霄又還旖旎隨風去　髙拂樓䑓低黏花絮如狂似醉
無歸處黄蜂粉蝶漫輕盈也應未敢窺芳樹
　　前調　　　　　　　　　　　　劉　基
雨過山明煙生川媚佳人初把羅衫試玉騘嘶入桞陰
中濛濛澹日蒸花氣　簾幙低垂䦨干獨倚一池春浪
魚鱗起暮雲寂寞掩重門怕人問道歸期未
　　前調　　　　　　　　　　　　楊　基
淺碧凝䰅輕紅染瓣東風著意催初綻不須抵死恨開
遲遲開却得遲遲看　醉眼微醒羈魂欲斷斜陽流水
東西㟁只知人有萬千愁花枝更有愁千萬
　　前調　　　　　　　　　　　　楊　基
白皺沾苔紅輕惹絮落花堆積無層數當時開拆賴東
風飄零還是東風妒　宿雨初晴低煙欲暮綿綿芳草
迢迢路綠煙深處聼啼鶯鶯聲更在深深處
　　前調　　　　　　　　　　　　邉　貢
露濕春莎草生芳甸漁舟迤邐依山轉斜光明滅照邨
虚綠槐深䕶幽人院　小柵鳴雞古梁巢燕柴門不鎖
蓬蒿徧問渠莫是武陵源一溪流水桃花亂
　　前調(三月十/四夜作)　　　　　　　　　吳子孝
天上浮雲山前驟雨月明只在雲深處試憑雕檻待須
臾清光果向金尊住　玉蕊都飛朱絃觧語月將圎也
春将去風流人伴可憐宵千金一刻休虚度
　　前調　　　　　　　　　　　　王　衡
公子閒居花奴告老䰐鬖沙雨和風埽青天酒幔石榴
紅大堤紈扇蒲葵小　待可重来向誰尋討䦨干盡日
歸黄鳥兒童鄭重數榆錢一囘不見春光好
　　前調　　　　　　　　　　　　董斯張
游歇甜鄉簟紋冰皺摩挲眼角呼泉潄蕉牎一帶碧空
青如逢故客湘川舊　瓦銚鳴秋密龍烹就清凉福聚
閒人受溪邉小歩闘風斜桞絲碧罩漁汀痩
　　前調(施公闇邨/居九日)　　　　　　　　沈　龍
水滿江天一痕釣艇空邨客逺風煙冷丹楓消翠草堂
開天晴襯出重陽景　竹埽篆烟鶴窺茶鼎芙蓉照面
潮紅醒天西澹月正蛾眉松䑓人散烏紗影
　　前調　　　　　　　　　　　　卓人月
雨宿髙峰煙拖逺沚山川一似相思矣情懐蕭索怕聞
秋梧桐故遣秋風起　悶送飛鴻閒猜雙鯉想来只恨
長江耳徐吹玉笛破寒雲喚將月色来窓裏
　　前調(園居/)　　　　　　　　　　錢　棻
萬巻徒空一邱儘足寒園但種千竿竹蒼隂深處掩髙
齋黄鸝呌過山頭屋　壁掛嵇琴邨疑阮曲白雲邀我
同歌宿幽花遶砌不知名柴門秋水添新綠
　　前調　　　　　　　　　　　　陳子龍
牆栁黄深庭蘭紅吐東風著意催寒去廻廊寂寂繡簾
垂殘梅落盡青苔路　綺閣焚香閒階微歩羅衣料峭
鶯啼暮幾番冰雪待春来春来又是愁人處
　　前調　　　　　　　　　　　　梁雲構
煙鎖朱樓雲鋪白屋牆邉透出東籬菊荷池尚見瀉殘
紅芳郊猶喜堆餘綠　天外鴻孤燈前影獨月明常把
金錢卜蛩吟錯認報佳音芙蓉笑倚䦨干曲
　　前調　　　　　　　　　　(明媛/)沈宜修
芳草青歸棃花白潤春風又入昭陽鬢繡牎日靜綺羅
閒金鈿二八人如蕣　碧字題睂紅香寫暈青鸞玉線
裠榴襯若敎阿母不須疑妝䑓試向飛瓊問
　　前調(過芳雪軒/憶昭齊姊)　　　　　　　　葉小鸞
芳草雨乾垂楊烟結䳌聲又過清明節空梁燕子不歸
来梨花零落如殘雪　春事䦨珊春愁重疊篆煙一縷
銷金鴨憑欄寂寂對東風十年離恨和天說
　　前調　　　　　　　　　　　　葉小鸞
萱草緣堦桐花垂户陰陰綠映清凉宇輕風揺曵繡簾
斜畫屏難掩愁来路　世事浮雲人情飛絮懨懨愁緒
絲千縷無聊常自鎖牎紗嬌鶯百囀知何處
　　前調　　　　　　　　　　　　葉小鸞
憔悴零愁清香入繡小山叢桂塗黄就畫樓日影上簾
　鈎松風一枕消清晝　片雨凉生小風波皺疎疎碎玉
　琅玕逗斷雲飛盡碧天長數枝煙栁斜陽痩
　
　
　
　
　
　
　
　
　
　
　
　
　
御選歴代詩餘巻三十六
　欽定四庫全書
御選歴代詩餘巻三十七目錄(起五十八字/至六十字)
　　　虞美人(又一體/)
　　　　毛文錫(二首/)
　　　　顧夐(四首/)
　　　　鹿䖍扆
　　　　閻選(二首/)
　　　　孫光憲(二首/)
　　　　馮延巳(二首/)
　　　　李珣
　　　　無名氏
　　　　歐陽修
　　　　吳邦楨
　　　前調(又一體/)
　　　　晁補之
　　　　杜安世
　　前調(又一體/)
　　　顧夐
　　前調(又一體/)
　　　顧夐
　　臨江仙(又一體/)
　　　馮延巳
　　　王觀
　　前調(又一體/)
　　　張孝祥
　　　吳子孝(二首/)
　　望江南(又一體/)
　　　馮延巳(二首/)
　　接賢賔
　　　毛文錫
　　東坡引(又一體/)
　　　辛棄疾
　　前調(又一體/)
　　　辛棄疾
　　錦堂春(又一體/)
　　　程珌
　　朝玉階
　　　杜安世
　　惜瓊花
　　　張先
　　冉冉雲
　　　盧炳
　　　韓淲
　　一剪梅
　　　李清照
　　唐多令
　　　劉過(二首/)
　　　尹煥
　　　陳允平(二首/)
　　　蔣㨗
　　　周密(五首/)
　　　張炎(七首/)
　　　張林
　　　汪元量
　　　鄧剡
　　　張翥
　　　楊慎
　　一剪梅(又/)　(體/)
　　　周紫芝
　　　周邦彦
　　　辛棄疾
　　　黄公度
　　　劉儗
　　　周文璞
　　　史逹祖(二首/)
　　　韓淲(二首/)
　　　方岳
　　　盧炳
　　　吳文英(三首/)
　　　蒋㨗(二首/)
　　　歐良
　　　石孝友
　　　汪元量
　　　王瑩卿
　　　韓玉
　　　吳山
　　　周用
　　　吳易
　　荷華媚
　　　蘓軾
　　七娘子(又一體/)
　　　賀鑄
　　　毛滂(二首/)
　　　謝逸
　　　向子諲
　　感皇恩
　　　張先(二首/)
　　釵頭鳯(又一體/)
　　　程垓
　　　陸游
　　　史逹祖
　　　無名氏
　　朝玉階(又一體/)
　　　杜安世
　　望逺行(又一體/)
　　　韋荘
　　遐方怨(又一體/)
　　　顧夐
　　　孫光憲
　　撥棹子
　　　尹鶚
　　鞓紅
　　　毛文錫
　　定風波
　　　李泳
　　前調(又一體/)
　　　陳允平
　　　吳洪
　　散天花
　　　舒亶
　　秋蕊香引
　　　桞永
　　　錦帳春(又一體/)
　　　　無名氏
　　　後庭宴
　　　　無名氏
　　　夀山曲
　　　　馮延巳
　　　尋梅
　　　　沈㑹宗
　
　
　
　
　
　
　
御選歴代詩餘巻三十七目錄
　欽定四庫全書
御選歴代詩餘巻三十七(起五十八字/至六十字)
司經局洗馬掌局事兼翰林院修撰加二級(臣/)王奕清奉
㫖校刋
　　虞美人
　　　(又一體雙調/五十八字)
　　　虞美人　　　　　　　　　　　毛文鍚
　鴛鴦對浴銀塘暖水靣蒲梢短垂楊低拂麴塵波蛛絲
　結網露珠多滴圎荷　遥思桃葉吳江碧便是天河隔
　錦鱗紅鬛影沉沉相思空有夢相尋意難任
　　　前調　　　　　　　　　　　　毛文鍚
　寳檀金縷鴛鴦枕綬帶盤宫錦夕陽低映小牕明南園
　緑樹語鸎鸎夢難成　玉鑪香暖頻添炷滿地飄輕絮
　珠簾不捲度沉煙庭前閒立晝秋千艷陽天
　　　前調　　　　　　　　　　　　顧　夐
　曉鶯啼破相思夢簾巻金泥鳯宿妆猶在酒初醒翠翹
慵整倚雲屏轉娉婷　香檀細畫侵桃臉羅袂輕輕歛
佳期堪恨再難尋綠蕪滿院桞成隂負春心
　　前調　　　　　　　　　　　　顧　夐
碧梧桐映紗窓晚花謝鶯聲懶小屏屈曲掩青山翠幃
香粉玉爐寒兩蛾攢　顛狂年少輕離别辜負春時節
畫羅紅袂有啼痕魂銷無語倚閨門欲黄昏
　　前調　　　　　　　　　　　　顧　夐
深閨春色勞思想恨共春蕪長黄鸝嬌囀泥芳姸杏枝
如畫倚輕煙瑣忩前　凭䦨愁立雙蛾細桞影斜揺砌
玉郎還是不還家教人魂夢逐楊花繞天涯
　　前調　　　　　　　　　　　　顧　夐
翠屏閒掩垂珠箔絲雨籠池閣露黏紅藕咽清香謝娘
嬌極不成狂罷朝妝　小金鸂鶒沉煙細膩枕堆雲髻
淺睂㣲歛注檀輕舊歡時有夢魂驚悔多情
　　前調　　　　　　　　　　　　鹿䖍扆
巻荷香澹浮煙渚緑嫩擎新雨璅牎疎透曉風清象牀
珍簟冷光輕水紋平　九疑黛色屏斜掩枕上眉心歛
不堪相望病將成鈿昏檀粉淚縱横不勝情
　　前調　　　　　　　　　　　　閻　選
粉融紅膩蓮房綻臉動雙波慢小魚銜玉鬢釵横石榴
裙染象紗輕轉娉婷　偷期錦浪荷深處一夢雲兼雨
臂留檀印齒痕香深秋不寐漏初長儘思量
　　前調　　　　　　　　　　　　閻　選
楚腰蠐領團香玉鬢疊深深綠月蛾星眼笑微顰柳天
桃豔不勝春晚妝勻　水紋簟映青紗帳霧罩秋波上
一枝嬌卧醉芙蓉良宵不得與君同恨忡忡
　　前調　　　　　　　　　　　　孫光憲
好風㣲揭簾旌起金翼鸞相倚翠簷愁聽乳禽聲此時
春態暗闗情獨難平　畫堂流水空相翳一穗香揺曵
教人無處寄相思落花芳草過前期沒人知
　　前調　　　　　　　　　　　　孫光憲
紅牎寂寂無人語暗澹棃花雨繡羅紋地粉新描博山
香炷旋抽條睡魂銷　天涯一去無消息終日長相憶
教人相憶幾時休不堪掁觸别離愁涙還流
　　前調　　　　　　　　　　　　馮延巳
碧波簾幙垂朱户簾下鶯鶯語薄羅依舊泣青春野花
芳草逐年新事難論　鳯笙何處高樓月幽怨憑誰説
須臾殘照上梧桐一時彈涙與東風恨重重
　　前調　　　　　　　　　　　　馮延巳
畫堂新霽情蕭索深夜垂珠箔洞房人睡月嬋姢梧桐
雙影上朱軒立階前　高樓何處連宵宴塞管吹幽怨
一聲已㫁别離心舊歡抛棄杳難尋恨沉沉
　　前調　　　　　　　　　　　　李　珣
金籠鶯報天將曙驚起分飛處夜来濳與玉郎期多情
不覺酒醒遲失歸期　映花避月遥相送膩髻偏垂鳯
郤回嬌歩入香閨倚屏無語撚雲箆翠睂低
　　前調　　　　　　　　　　　　無名氏
帳中草草軍情變月下旌旗亂褫衣推枕愴離情逺風
吹下楚歌聲正三更　撫騅欲下重相顧豔態花無主
手中蓮鍔凛秋霜九泉歸去是仙鄉恨茫茫
　　前調　　　　　　　　　　　　歐陽修
爐香晝永龍煙白風動金鸞額畫屏寒掩小山川睡容
初起枕痕圎墜花鈿　樓高不及煙霄半望盡相思眼
豔陽剛愛挫愁人故生芳草碧連雲怨王孫
　　前調(憶梅/)　　　　　　　　　　吳邦楨
西溪十里漁村路猶記看梅處暗香疎影最關情更憐
雪外一枝横雨初晴　而今别去梅花久梅好應如舊
風霜愧我漸蒼顔長教老鶴怨空山幾時還
　　前調(又一體/餞别)　　　　　　　　　晁補之
原桑飛盡霜空杳霜夜愁難曉油燈野店怯黄昏窮途
不減酒杯深故人心　羊山故道行人少也送行人老
一般别語重千金明年過我小園林話如今
　　前調　　　　　　　　　　　　杜安世
江亭春晚芳菲盡行色青天近畫橋楊柳也多情暗抛
飛絮惹前行路塵清　彤庭早晚瞻虞舜遥聽恩遷峻
二年歌宴綺羅人片雲疎雨忍漂淪淚沾巾
　　前調(又一/體)　　　　　　　　　　顧　夐
觸簾風送景陽鐘鴛被繡花重曉幃初卷冷烟濃翠勻
粉黛好儀容思嬌慵　起来無語理朝妝寳匣鏡凝光
綠荷相倚滿池塘露清枕簟藕花香恨悠揚
　　前調(又一/體)　　　　　　　　　　顧　夐
少年豔質勝瓊英早晚别三清蓮冠稳篸鈿箆横飄飄
羅袖碧雲輕畫難成　遲遲少轉腰身裊翠靨睂心小
醮壇風急杏枝香此時恨不駕鸞凰訪劉郎
　臨江仙
　　(又一體雙調/五十九字)
　　臨江仙　　　　　　　　　　　馮延巳
秣陵江上多離别雨晴芳草煙深路遥人去馬嘶沉青
帘斜掛裏新桞萬枝金　隔江何處吹横笛沙頭驚起
雙禽徘徊一晌幾般心天長煙逺凝恨獨沾襟
　　前調　　　　　　　　　　　　王　觀
别浦相逢何草草扁舟兩岸垂楊繡屏珠箔綺空囊酒
深歌拍緩愁入翠睂長　燕子歸来人去也此時無奈
昏黄桃花應似我心腸不禁㣲雨流淚濕紅妝
　　前調(又一/體)　　　　　　　　　　張孝祥
罨畫樓前初立馬隔簾笑語相親鉛華洗盡見天真衫
兒輕罩霧髻子直梳雲　翠葉銀絲茉莉櫻桃淡注香
脣見人不語觧留人數杯愁裏酒兩眼醉時春
　　前調(次韻答楊逺/林見賀歸養)　　　　　　　吳子孝
喜奉一封丹鳳詔扁舟東下如飛淚澘終日果成歸爐
煙違畫省宫錦試春衣　堂上老人無恙承歡愛日長
輝傳家清白勝珠璣從今山共水杖屨肯相違
　　前調　　　　　　　　　　　　吳子孝
玉阜金陵非逺别夢魂兩地常飛故園猿鶴待来歸柔
絃酣倚曲稚子笑牽衣　處處良朋為伴竹林蓮社增
輝揮毫對客散珠璣願君長好在慰我久暌違
　望江南
　　(又一體雙調五十/九字亦名憶江南)
　　望江南　　　　　　　　　　　馮延巳
去嵗迎春樓上月正是西忩夜凉時節玉人貪睡墜釵
雲粉消妝薄見天真　人非風月長休舊破鏡塵筝一
夢經年痩今宵簾幙颺花隂空餘枕淚獨傷心
　　前調
今日相逢花未發正是去年别離時節東風次第有花
開恁時須約却重来　重来不怕花堪折祗怕明年花
發人離别别離若向百花時東風彈淚有誰知
　接賢賔
　　(雙調五十九字唐詞也宋詞百十六字者號/集賢賔接集音相近有互用者義亦同也)
　　接賢賔　　　　　　　　　　　毛文錫
香韀鏤䄡五色騘值春景初融流珠噴沫蹀躞汗血流
紅　少年公子能乗馭金鑣玉轡瓏璁為惜珊瑚鞭不
下驕生百歩千蹤信穿花從拂栁向九陌追風
　東坡引
　　(又一體雙調/五十九字)
　　東坡引　　　　　　　　　　　辛棄疾
玉纎彈舊怨還敲繡屏面清歌自送西風鴈鴈行吹字
㫁鴈行吹字㫁　夜深拜半月瑣牎西畔但桂影空堦
滿翠帷自掩無人見羅衣寛一半羅衣寛一半
　　前調(又一/體)　　　　　　　　　　辛棄疾
花梢紅未足條破驚新綠重簾下徧䦨干曲有人春睡
熟有人春睡熟　鳴禽破夢雲偏目蹙起来香顋褪紅
玉花時愛與愁相續羅裙過半幅羅裙過半幅
　錦堂春
　　(又一體雙調/五十九字)
　　錦堂春(留春/)　　　　　　　　　程　珌
最是春来苦多風雨只恁匆匆歸去看游絲都不恨恨
秦淮新漲向人東注　醉裏仙人惜春曾賦却不觧留
春且住問何人留得住怕小山更有碧蕪春句
　朝玉階
　　(雙調五/十九字)
　　朝玉階　　　　　　　　　　　杜安世
春色欺人拂眼青桞條綠絲軟雪花輕黄金纔鎻掩銀
屏隂沈深院静語嬌鶯　美人春困寳釵横惜花芳態
淚盈盈風流何處最多情千金一笑須信傾城
　惜瓊花
　　(雙調五/十九字)
　　惜瓊花　　　　　　　　　　　張　先
汀蘋白苕水碧毎逢花駐樂隨處歡席别時㩦手看春
色螢火而今飛破秋夕　河流如帶窄任輕舟似葉何
計歸得㫁雲孤鶩青山極樓上徘徊無限相憶
　冉冉雲
　　(雙調五十九字/一名弄花雨)
　　冉冉雲　　　　　　　　　　　盧　炳
雨洗千紅又春晚留牡丹倚䦨初綻嬌婭姹偏賦精神
君看筭費盡工夫㸃染　帶露天香最清逺太眞妃曉
妝體段􁨣對花滿把流霞頻勸怕逐東風零亂
　　前調　　　　　　　　　　　　韓　淲
倚徧闌干㺯花雨卷朱簾草迷芳樹山崦裏幾許雲煙
来去畫不就人家院宇　社寒梁燕呢喃舞小桃紅海
棠初吐誰信道午醉醒時情緒閒整春衫自語
　一翦梅
　　(雙調五十九字以李清照詞為格人以月滿/樓句添一西字入六十字内今按本集正之)
　　一翦梅　　　　　　　　　(宋媛/)李清照
紅藕香殘玉簟秋輕觧羅裳獨上蘭舟雲中誰寄錦書
来鴈字回時月滿樓　花自飄零水自流一種相思兩
處閒愁此情無計可消除纔下睂頭却上心頭
　唐多令
　　(唐或作糖一名南/樓令雙調六十字)
　　唐多令(重過/武昌)　　　　　　　　　劉　過
蘆葉滿汀洲寒沙帶淺流二十年重到南樓柳下繫舟
猶未稳能幾日又中秋　黄鶴㫁磯頭故人今在不舊
江山總是新愁欲買桂花重載酒終不似少年遊
　　前調(梅/)　　　　　　　　　　　劉　過
解䌫蓼花灣好風吹去帆二十年重過新灘洛浦凌波
人去後空夢繞翠屏間　飛霧濕征衫蒼蒼煙樹寒望
星河低處長安綺陌紅樓應笑我為花事過江南
　　前調(吳興/席上)　　　　　　　　　　尹　煥
蘋末轉清商溪聲供夕凉緩傳杯催喚紅妝斜挽烏雲
新浴罷裙拂地水沉香　歌短舊情長重来驚鬢霜悵
綠隂青子成雙説著前歡佯不倸颺蓮子打鴛鴦
　　前調(吳江道上/寄鄭可大)　　　　　　　　陳允平
何處是秋風月明霜露中筭凄凉未到梧桐曾向垂虹
橋上看有幾樹水邉楓　客路怕相逢酒濃愁更濃數
歸期猶是初冬欲寄相思無好句聊折贈鴈来紅
　　前調　　　　　　　　　　　　陳允平
休去採芙蓉秋江煙水空帶斜陽一片征鴻欲頓閒愁
無頓處都著在兩眉峰　心事寄題紅畫橋流水東㫁
腸人無奈秋濃囘首層樓歸去嬾早新月挂梧桐
　　前調(夀東/軒)　　　　　　　　　　蔣　㨗
秋碧瀉晴灣樓䑓雲影間記仙家元在蓬山飛到鴈峰
塵更少三萬頃玉無邊　金醆倒垂蓮歌搖香霧鬟任
芙蓉月轉朱䦨天氣巳凉猶未冷重九後小春前
　　前調　　　　　　　　　　　　周　密
絲雨織鶯梭浮錢㸃翠荷燕風庭宇正清和苔面唾茸
堆繡逕春去也奈春何　宫柳老青蛾題紅隔翠波扇
鸞塵暗合歡羅門外綠隂深似海應未比舊愁多
　　前調　　　　　　　　　　　　周　密
桂影滿空庭秋宵宵五更一聲聲都是消凝新鴈舊蛩
相應和禁不過冷清清　酒與夢皆醒病因愁做成展
紅綃猶有餘馨暗想芙蓉城下路花可可霧冥冥
　　前調　　　　　　　　　　　　周　密
敧枕聽西風蛩階月正中弄秋聲金井梧桐閒憶十年
吳下路船幾度繋江風　輦路又迎逢秋如歸興濃歎
淹留還見新冬湖外霜林秋似錦一片片認題紅
　　前調　　　　　　　　　　　　周　密
開了朩芙蓉一年秋巳空送新愁千里孤鴻搖落江籬
多少恨吟不盡楚雲峰　往事夕陽紅故人江水東翠
衾寒幾夜霜濃夢㫁屏山飛不去隨夜鵲遶疎桐
　　前調　　　　　　　　　　　　周　密
好夢不分明楚雲千萬層帶圍寛愁損蘭成玉杵𤣥霜
無咫尺青羽信更沉沉　水調夜凄清清宵誰共聽砑
牋紅空賦傾城幾度欲吟吟不得可煞是没心情
　　前調(送韓竹/澗歸杭)　　　　　　　　　張　炎
一見又天涯人生可歎嗟想難忘江上琵琶詩酒一瓢
風雨外都莫問是誰家　憐我鬢先華何愁歸路賖向
西湖重隐烟霞說與山童休放鶴最零落是梅花
　　前調　　　　　　　　　　　　張　炎
雲冷未全開簷冰雨沍苔入花根暖意先回一夜綠房
迎曉白空憶徧嶺頭梅　如幻舊情懷尋春上吹臺正
泥深十二香街且問謝家池畔草春必定幾時來
　　前調(懷西/湖)　　　　　　　　　　張　炎
湖上景消磨飄零有夢過問堤邊春事如何可是而今
張緒老見說道桞無多　客裏醉時過尋思安樂窩買
扁舟重緝漁蓑欲趂桃花流水去又却怕有風波
　　前調(送杭/友)　　　　　　　　　　張　炎
聚首不多時煙波又别離有黄金應鑄相思折得梅花
先寄我山正在裏湖西　風雪脆荷衣休敎鷗鷺知惜
絲絲猶混塵泥何日束書歸舊隱還只怕種𤓰遲
　　前調(題聚/仙圗)　　　　　　　　　　張　炎
曽記宴蓬壺尋思認得無醉歸來事巳模糊忽對畫圗
如夢寐又因甚下清都　拍手笑相呼應書縮地符想
人間天上同途隔水一聲何處笛正月滿洞庭湖
　　前調(夀月/溪)　　　　　　　　　　張　炎
天淨雨初晴秋清人更清滿吟牎桞思周情一片香來
松桂下長聽得讀書聲　閒處卷黄庭年年两鬢青佩
芳蘭嬾繫塵纓傍取溪邊端正月對玉兎話長生
　　前調　　　　　　　　　　　　張　炎
風雨客殊鄊梧桐傍小牎甚秋聲今夜偏長憶著舊時
歌舞地誰得似牧之狂　茉莉擁釵梁雲窩一枕香醉
瞢騰多少思量明月半牀人睡覺聽說道夜深涼
　　前調　　　　　　　　　　　　張　林
金勒控花騘故山雲霧中翠蘋洲先有西風可惜嫩凉
時枕簟都付與舊山翁　雙翠合眉峰淚華分臉紅向
尊前何太匆匆纔是别離情便苦都莫問澹和濃
　　前調(吳江/中秋)　　　　　　　　　　汪元量
莎草被長洲吳江拍岸流憶故家西北高樓十載客牎
憔悴損搔短鬢獨悲秋　人在塞邊頭㫁鴻書寄不記
當年一片閒愁舞罷羽衣塵滿面誰伴我廣寒逰
　　前調　　　　　　　　　　　　鄧　刊
雨過水明霞潮回岸帶沙葉聲寒飛透牎紗懊恨西風
催世换更隨我落天涯　寂寞古豪華烏衣日又斜問
堂前燕入誰家只有南來無數鴈和明月宿蘆花
　　前調　　　　　　　　　　　　張　翥
花下鈿箜篌尊前白雪謳記懷中朱李曽投鏡約釵盟
心巳許詩寫在小紅樓　忍淚上雲兜㫁魂隨綵舟等
閒間惹得離愁欲寄長河魚信去流不到白蘋洲
　　前調(中秋與二/客泛舟)　　　　　　　　楊　愼
飛鏡露雲頭金波水面浮水晶宫今夜中秋唤取官奴
吹玉笛香霧濕錦雲留　二客亦風流蜋川泛小舟問
何如赤壁黄州坡老有靈應鼓掌天地裏寄蜉蝣
　一翦梅
　　(又一體雙/調六十字)
　　一翦梅(送楊/師醇)　　　　　　　　　周紫芝
無限江山無限愁两岸斜陽人上扁舟闌干吹浪不多
時酒在離尊情滿滄洲　早是霜華两鬢秋目送飛鴻
那更難留問君尺素幾時來莫道長江不觧西流
　　前調　　　　　　　　　　　　周邦彦
一翦梅花萬様嬌斜插疎枝略㸃睂梢輕盈微笑舞低
徊何事尊前拍手相招　夜漸寒深酒漸消袖裏時聞
玉釧輕敲城頭誰恁促殘更銀漏何如且慢明朝
　　前調　　　　　　　　　　　　黄公度
冷豔幽香冰玉姿占㫁孤高壓盡芳菲東君先暖向南
枝要使天涯管領春歸　不受人間鶯蝶知長是年年
雪約霜期嫣然一笑百花遲調鼎行看結子黄時
　　前調　　　　　　　　　　　　劉　儗
唱到陽闗第四聲香帶輕分羅帶輕分杏花時節雨紛
紛山遶孤邨水遶孤邨　更没心情共酒尊春山香滿
空有啼痕一般離思两消魂馬上黄昏樓上黄昏
　　前調　　　　　　　　　　　　周文璞
風韻蕭疎玉一團更著梅花輕裊雲鬟這回不是戀江
南只為温柔天上人間　賦罷閒情共倚闌江月庭蕪
緫是銷魂流蘇斜掩燭花寒一様睂尖两處闗山
　　前調　　　　　　　　　　　　史達祖
誰寫梅溪字字香沙邊幽夢常恁芬芳不如花酒伴昏
黄只怕東風吹㫁人腸　小閣無燈月浸牎香吹羅袖
酒映宫妝如今竹外怕思量谷裏佳人一片冰霜
　　前調　　　　　　　　　　　　史達祖
秦客當樓泣鳯簫宫衣香㫁不見纎腰隔年心事又今
宵折盡冰絃何用鸞膠　些子輕魂幾度銷蘭騷蕙些
無計重招東牎一夢月華嬌也帶春愁飛上梅梢
　　前調　　　　　　　　　　　　韓　淲
縹緲神仙雲霧牎説與蘇州未㫁人腸帶湖煙月墮蒼
茫喚醒嫦娥春筍纖長　馬上琵琶半額妝撥盡相思
十二巫陽疎簾清簟入瀟湘佩玉鳴鸞吹下天香
　　前調　　　　　　　　　　　　韓　淲
一朶梅花為和香淺色春風别樣宫妝西湖佳處更難
忘雪意江天渾㫁人腸　清夜横斜竹影牎贏得相思
魂夢悠揚玉溪山外水雲鄉茅舎疎籬不換金章
　　前調(客中/新雪)　　　　　　　　　　方　岳
誰翦輕瓊做物華春遶天涯水遶天涯園林曉樹恁横
斜道是梅花不是梅花　宿鷺聮拳倚㫁槎昨夜寒些
今夜寒些孤舟箬笠釣煙沙待不思家怎不思家
　　前調(元宵/)　　　　　　　　　　盧　炳
燈火樓臺萬斛蓮千門喜笑素月嬋娟幾多急管與繁
絃巷陌駢闐畢獻芳筵　樂與民偕五馬賢綺羅叢裏
一簇神仙傳柑雅宴約明年盡夕留連滿泛金船
　　前調(贈友/)　　　　　　　　　　吳文英
逺目傷心樓上山愁裏長睂别後蛾鬟暮雲低壓小闌
干敎問孤鴻因甚先還　痩倚溪橋梅夜寒雪欲消時
淚不禁彈翦成釵勝待歸看春在西牎燈火更闌
　　前調　　　　　　　　　　　　吳文英
老色頻生玉鏡塵雪澹春姿越看精神溪橋人去幾黄
昏流水泠泠都是啼痕　細雨輕寒暮掩門萼綠燈前
酒帶香温風情誰道不因春春到一分花痩一分
　　前調　　　　　　　　　　　　吳文英
悶蕊驚寒減豔痕蜂也消魂蜨也消魂醉歸無月傍黄
昏知是花邨知是前邨　留得閒枝葉半存好似桃根
不是桃根小樓昨夜雨聲渾春到三分秋到三分
　　前調　　　　　　　　　　　　蔣　㨗
小巧樓臺眼界寛朝卷簾看暮卷簾看故鄉一望一心
酸雲又迷漫水又迷漫　天不教人客夢安昨夜春寒
今夜春寒梨花月底两睂攢倚徧闌干拍徧闌干
　　前調(舟過/吳江)　　　　　　　　　　蔣　捷
一片春愁待酒澆江上舟揺樓上帘招秋娘渡與泰娘
橋風又飄飄雨又蕭蕭　何日歸家洗客袍銀字笙調
心字香燒流光容易把人抛紅了櫻桃綠了芭蕉
　　前調　　　　　　　　　　　　歐　良
漠漠春隂酒半酣風透春衫雨透春衫人家蠶事欲眠
三桑滿筐籃柘滿筐籃　先自離懐百不堪檣燕呢喃
梁燕呢喃篝燈強把錦書看人在江南心在江南
　　前調(送晁/駒父)　　　　　　　　　　石孝友
萍水相逢無定居同在他鄉又問征途離歌聲裏客心
孤花盡園林水滿江湖　煙樹微茫帶㟁蒲何處長沙
何處洪都要知安穩到家無千里征鴻一紙來書
　　前調　　　　　　　　　　　　汪元量
十年舊事謾咨嗟今日思家明日思家一輪燕月照牎
紗樓上征笳塞上征笳　玉人勸我酌流霞急撚琵琶
緩撚琵琶一從别後各天涯欲寄梅花莫寄梅花
　　前調　　　　　　　　　　(宋媛/)王瑩卿
荳蔲梢頭春意闌風滿前山雨滿前山杜䳌啼血五更
殘花不禁寒人不禁寒　離合悲懽事幾般離有悲懽
合有悲懽别時容易見時難怕唱陽闗莫唱陽闗
　　前調　　　　　　　　　　　　韓　玉
鏡裏新妝鏡外情小睂幽恨淺綠低横只疑閒縱繡鞍
塵不道天涯縈絆歸程　夢裏蘭閨相見驚玉香花瘦
春豔盈盈覺來欹枕轉愁人門外瀟瀟風月三更
　　前調(出巡駐/贛州)　　　　　　　　　吳　山
玉帳牙旗控上㳺粤嶠煙収閩橋煙収毬門鐃吹轉山
陬昨日汀州今日䖍州　鬱孤臺上試凝眸章水分流
貢水分流滄江如練鴈横秋欲辦歸舟難辦歸舟
　　前調(中秋/)　　　　　　　　　　周　用
畫船鐃吹下揚州十里回頭千里回頭燕山迢遞百花
洲一度中秋幾度中秋　遥天今夜片雲収風也無愁
雨也無愁慿高不減少年遊酒滿南樓月滿南樓
　　前調　　　　　　　　　　　　吳　易
紅染青楓白露霏江上鴻棲城上烏棲扁舟野客倒金
卮霜下花稀月下星稀　舊事紛紛總奕棋顰也西施
笑也西施英䧺心事緫成癡俊煞鴟夷惱煞鴟夷
　荷華媚
　　(䨇調六/十字)
　　荷華媚　　　　　　　　　　　蘇　軾
霞苞露荷碧天然地别是風流標格重重青蓋下千嬌
照水好紅紅白白　每悵望明月清風夜甚低迷不語
夭邪無力終須放船兒去清香深處住看伊顔色
　七娘子
　　(又一體雙/調六十字)
　　七娘子　　　　　　　　　　　賀　鑄
京江抵海邊吳楚鐡甕城形勝無今古北固凌高西津
横渡幾人㩦手分襟處　凄涼淥水橋南路奈玉壺難
叩鴛鴦語行雨行雲非花非霧為誰來為誰還去
　　前調(舟中/早秋)　　　　　　　　　　毛　滂
山屏霧帳玲瓏碧更綺牎臨水新凉入雨短煙長桞橋
蕭瑟這番一日涼一日　離多綠鬢多時白這離情不
似而今惜雲外長安斜暉脈脈西風吹夢來無迹
　　前調(和方回登/月波樓)　　　　　　　　毛　滂
月光波影寒相向借團團與做長壕様此老南樓風流
可想殷勤冰彩隨人上　欲同次道傾家醸有兵厨玉
盎金波漲雲外歸鴻煙中飛槳五湖秋興心先往
　　前調　　　　　　　　　　　　謝　逸
風翦冰花飛零亂映梅花素影揺清淺繡幄寒輕蘭熏
煙暖豔歌催得金荷卷　㳺梁巳覺相如倦憶去年舟
渡淮南㟁别後銷魂冷猿寒鴈角聲只送黄昏怨
　　前調　　　　　　　　　　　　向子諲
山圍水繞高唐路恨宻雲不下陽臺雨霧閣雲牎風亭
月户分明㩦手同行處　而今不見生塵歩但長江無
語東流去滿地落花漫天飛絮誰知緫是離愁做
　感皇恩
　　(雙調六/十字)
　　感皇恩　　　　　　　　　　　張　先
廊廟當時共代工睢陵千里約逺相從欲知賓主與誰
同宗支内黄閣舊有三公　廣樂起雲中湖山看畫軸
两仙翁武陵佳話幾時窮元豐際徳星聚照江東
　　前調　　　　　　　　　　　　張　先
延壽芸香七世孫華軒承大對見經綸溟魚一息化天
津袍如草三百騎從清塵　玉樹瑩風神同時棠棣萼
一家春十年身是鳯池人蓬萊闕黄閣主遲談賓
　釵頭鳯
　　(又一體雙調六十字一/名玉瓏璁亦名折紅英)
　　釵頭鳯　　　　　　　　　　　程　垓
桃花暖楊花亂可憐朱戸春強半長記憶探芳日笑凭
郎肩殢紅偎碧惜惜惜　春宵短離腸㫁淚痕長向東
風滿慿青翼問消息花謝春歸幾時來得憶憶憶
　　前調　　　　　　　　　　　　陸　游
紅酥手黄縢酒滿城春色宫牆桞東風惡歡情薄一懷
愁緒幾年離索錯錯錯　春如舊人空痩淚痕紅濕鮫
綃透桃花落閒池閣山盟雖在錦書難托莫莫莫
　　前調(寒食飲/綠亭)　　　　　　　　　史達祖
春愁逺春夢亂鳯釵一股輕塵滿江煙白江波碧桞戸
清明燕簾寒食憶憶憶　鶯聲暖簫聲短落花不許春
拘管新相識休相失翠陌吹衣畫樓横笛得得得
　　前調　　　　　　　　　　　　無名氏
城南路橋南樹玉鈎簾卷香横霧新相識舊相識淺顰
低笑嫩紅輕碧惜惜惜　劉郎去阮郎住為雲為雨朝
還暮心相憶空相憶露荷心性桞花蹤跡得得得
　朝玉階
　　(又一體䨇/調六十字)
　　朝玉階　　　　　　　　　　　杜安世
簾捲春寒小雨天牡丹花落盡悄庭軒高空雙燕舞翩
翩無風輕絮墜暗苔錢　擬將幽怨寫香箋中心多少
事語難傳思量真箇惡因緣那堪長夢見在伊邊
　望逺行
　　(又一體䨇/調六十字)
　　望逺行　　　　　　　　　　　韋　莊
欲别無言倚畫屏含恨暗傷情謝家庭樹錦雞鳴殘月
落邊城　人欲别馬頻嘶綠槐千里長堤出門芳草路
萋萋雲雨别來易東西不忍别君後却入舊香閨
　遐方怨
　　(又一體雙調六十字孫光/憲一首第五句向遺一字)
　　遐方怨　　　　　　　　　　　顧　夐
簾影細簟紋平象紗籠玉指鏤金羅扇輕嫩紅雙臉似
花明兩條睂黛逺山横　鳯簫歇鏡塵生遼塞音書絶
夢魂長暗驚玉郎經嵗負娉婷敎人怎不恨無情
　　前調　　　　　　　　　　　　孫光憲
紅綬帶錦香嚢為表花前意殷勤贈玉郎此時更覺役
心腸轉添秋夜夢魂狂　思豔質想嬌妝願早傳金盞
同歡臥醉鄉任人猜妒惡猜防到頭須使似鴛鴦
　撥棹子
　　(雙調六/十字)
　　撥棹子　　　　　　　　　　　尹　鶚
風切切深秋月千朶芙蓉繁豔歇小檻細腰無力空贏
得目㫁魂飛何處説　寸心恰似丁香結看看痩盡胸
前雪偏掛恨少年抛擲羞覩見繡被堆紅閒不撤
　鞓紅
　　(雙調六/十字)
　　鞓紅　　　　　　　　　　　　毛文錫
粉香尤嫩霜寒可慣怎奈向春心巳轉玉容别是一般
閒婉悄不管桃紅杏淺　月影簾櫳金堤波面漸細細
香風滿院一枝折寄故人雖逺莫輙使江南信㫁
　定風波
　　(本唐敎坊樂名為詞調亦/名定風波雙調六十字)
　　定風波　　　　　　　　　　　李　泳
㸃㸃行人趂落暉揺揺煙艇出漁磯一路水香流不㫁
零亂春潮綠浸野薔薇　南去北來愁幾許登臨懷古
欲沾衣試問越王歌舞地佳麗只今惟有鷓鴣啼
　　前調(又一/體)　　　　　　　　　　陳允平
慵拂妝臺嬾畫睂此情惟有落花知流水悠悠春脈脈
閒倚繡屏獨自立多時　有約莫敎鶯解語多愁却妒
燕于飛一笑薔薇辜舊約載酒尋懽因甚嬾支持
　　前調(寄史/明古)　　　　　　　　　　吳　洪
抖擻初衣未化緇此心只有故人知却悔溪堂分袂易
悞我軟紅塵裏去多時　八測塘前沽酒店三高祠下
釣魚磯便與先生尋舊社北郭西邨有約莫遲疑
　散天花
　　(雙調六十字此調絶似朝玉階亦與小重/山相近第以換頭結尾稍異叧立調名也)
　　散天花　　　　　　　　　　　舒　亶
雲㫁長空葉落秋寒江煙浪盡日隨舟西風偏解送離
愁聲聲南去鴈下汀洲　無奈多情去復留驪歌齊唱
罷淚争流悠悠别恨幾時休不堪殘酒醒凭危樓
　秋蕊香引
　　(雙調六/十字)
　　秋蕊香引　　　　　　　　　　桞　永
留不得光隂催促奈芳蘭歇好花謝惟頃刻彩雲易㪚
琉璃脆驗前事端的　風月夜幾處前蹤舊跡忍思憶
這回望㫁永作天涯隔向仙島歸宴兩路無消息
　錦帳春
　　(又一體雙/調六十字)
　　錦帳春　　　　　　　　　　　無名氏
春色難留酒懐常淺更舊恨新愁相間五更風千里夢
看飛紅幾片這般庭院　幾許風流幾般嬌嬾問相見
如何不見燕飛忙鶯語亂恨重簾不卷翠屏天逺
　後庭宴
　　(雙調六十字宋宣和間掘地得石刻載唐人詞/本無調名後人以後庭宴名之與後庭花無渉)
　　後庭宴　　　　　　　　　　　無名氏
千里故鄉十年華屋亂雲飛過屏山簇眼重睂褪不勝
春菱花知我消香玉　雙雙燕子歸來應解笑人幽獨
㫁歌零舞遺恨清江曲萬樹綠低迷一庭紅撲簌
　壽山曲
　　(六言十句不分前後/段作單調六十字)
　　壽山曲　　　　　　　　　　　馮延已
銅壺滴漏初盡高閣雞鳴半空催啓五門金鎖猶垂三
　殿簾櫳階前御桞揺綠仗下宫花散紅鴛瓦數行曉日
　鸞旂百尺春風侍臣舞蹈重拜聖壽南山永同
　　尋梅
　　　(雙調六/十字)
　　　尋梅　　　　　　　　　　　　沈㑹宗
　幽香淺淺濕未透認雪底思來始有翦裁尚覺瓊瑶皺
　苦寒中越恁骨清肌瘦　東風氣象園林舊又去年而
　今時候急宜小摘當尊酒選一枝且付玉人纖手
　
　
　
　
　
　
　
御選歴代詩餘巻三十七
　欽定四庫全書
御選歴代詩餘巻三十八目録(六十/字)
　　　臨江仙(又一體/)
　　　　蘇軾(十二首/)
　　　　秦觀
　　　　晁補之(十一首/)
　　　　陳師道
　　　　李之儀(二首/)
　　　　賀鑄
　　　　毛滂(三首/)
　　　　杜安世
　　　　舒亶
　　　　趙令畤
　　　　晁冲之(二首/)
　　　　滕宗諒
　　　　蘇庠(二首/)
　　　葛勝仲(六首/)
　　　周紫芝(二首/)
　　　謝逸
　　　廖行之
　　　曹組
　　　葉夢得(五首/)
　　　陳與義
　　　趙長卿(四首/)
　　　張元幹
　　　張掄(二首/)
　　　辛棄疾(三首/)
　　　吕勝巳
　　　劉克莊(三首/)
　　　李石
　　　王干秋
　　　黄機
　　　劉鎭
　　　馬莊父
　　　王炎
　　　髙觀國
　　　史逹祖
　　　韓淲(三首/)
　　　張炎
　　　石孝友(三首/)
　　　李清照(二首/)
　　　劉鼎臣妻(二首/)
　　　蘇氏
　　　完顔璹
　　　韓玉
　　　段成巳
　　　元好問(三首/)
　　　張𢎞範
　　　劉因
　　　詹正
　　　蒲道源
　　　張翥(三首/)
　　　張埜
　　　無名氏
　　　劉基
　　　吳子孝
　　　楊愼
　　　吳洪
　　　張綖
　　　陳子龍
　　　王鳳嫺
　　　葉小鸞
　　前調(又一體/)
　　　顧夐
　
　
　
　
　
　
　
　
　
　
　
　
　
　
　
御選歴代詩餘巻三十八目録
　欽定四庫全書
御選歴代詩餘巻三十八(六十/字)
司經局洗馬掌局事兼翰林院修撰加二級(臣/)王奕清奉
㫖校刋
　　臨江仙
　　　(又一體䨇/調六十字)
　　　臨江仙(黄岡贈/龍丘子)　　　　　　　　蘇　軾
　細馬逺䭾雙侍女青巾玉帯紅鞾溪山好處便為家誰
　知巴峽路却見洛陽花　面旋落英飛玉蕊人間春日
　初斜十年不見紫雲車龍丘新洞府鉛鼎養丹砂
　　　前調　　　　　　　　　　　　蘇　軾
　詩句端來磨我鈍鈍錐不解生鋩歡顔為我解冰霜酒
　闌清夢覺春草滿池塘　應念雪堂坡下老昔年共采
　芸香功名成遂早還鄉回車來過我喬朩擁千章
　　　前調(離杭至潤/别張秉道)　　　　　　　　蘇　軾
　我勸髯張歸去好從來巳自忘情塵心消盡道心平江
南與塞北何處不堪行　俎豆庚桑眞過矣憑君說與
南榮願聞吳越報豐登君王如有問結襪頼王生
　　前調(送王/緘)　　　　　　　　　　蘇　軾
忘却成都來十載因君未免思量憑將清淚灑江陽故
山知好在孤客自悲凉　座上别愁君未見歸來欲斷
無腸殷勤且更盡離觴此身如傳舍何處是吾鄉
　　前調(夜到/揚州)　　　　　　　　　　蘇　軾
尊酒何人懐李白草堂遥指江東珠簾十里捲香風花
開花又謝離恨幾千重　輕舸渡江連夜到一時驚笑
衰容語音猶自帯吳儂夜闌相對處依舊夢魂中
　　前調　　　　　　　　　　　　蘇　軾
九十日春都過了貪忙何處追遊三分春色一分愁雨
翻榆莢陣風轉柳花毬　閬苑先生須自責蟠桃動是
千秋不知人世苦厭求東皇不拘束肯為使君留
　　前調(風水/洞作)　　　　　　　　　　蘇　軾
四大從來都徧滿此間風水何疑故應為我發新詩幽
化香澗谷寒藻舞淪漪　借與玉川生兩液天仙未必
相思還憑流水送人歸層巔餘落日草露巳沾衣
　　前調　　　　　　　　　　　　蘇　軾
一别都門三改火天涯踏盡紅塵依然一笑作春温無
波眞古井有節是秋筠　惆悵孤帆連夜發送行澹月
微雲尊前不用翠眉顰人生如逆旅我亦是行人
　　前調(登望/湖樓)　　　　　　　　　　蘇　軾
多病休文都痩損不堪金帯垂腰望湖樓上暗香飄和
風春弄笛明月夜聞簫　酒醒夢囘清漏永殷牀無限
更潮佳人不見董嬌嬈徘徊花上月空度可憐宵
　　前調　　　　　　　　　　　　蘇　軾
夜飲東坡醒復醉歸來髣髴三更家僮鼻息已雷鳴敲
門都不應倚杖聽江聲　長恨此身非我有何曾忘却
營營夜闌風静縠紋平小舟從此逝江海寄餘生
　　前調(贈王/友道)　　　　　　　　　　蘇　軾
誰道東陽都痩損凝然㸃漆精神瑶林終自隔風塵試
看披鶴氅仍是謫仙人　省可清言揮玉麈直須保器
全眞風流何似道家純不應同蜀客惟愛卓文君
　　前調　　　　　　　　　　　　蘇　軾
冬夜夜寒冰合井畫堂明月侵幃青釭明滅照悲啼燈
花挑欲盡粉淚浥還垂　未盡一尊先掩淚歌聲半帯
清悲情聲兩盡莫相違欲知腸斷處梁上暗塵飛
　　前調　　　　　　　　　　　　秦　觀
千里瀟湘挼藍浦蘭橈昔日曾經月髙風定露華清㣲
波澄不動冷浸一天星　獨倚危樓情悄悄遥聞妃瑟
泠泠新聲含盡古今情曲終人不見江上數峰青
　　前調　　　　　　　　　　　　晁補之
緑暗汀洲三月暮落花風静帆收垂楊低映朩蘭舟半
篙春水滑一段夕陽愁　㶚水橋東回首處美人親上
簾鈎青鸞無計入紅樓行雲歸楚峽飛夢到揚州
　　前調　　　　　　　　　　　　晁補之
盡說彭門新半刺昆吾剸玉如泥功名餘事不須為才
情詩裏見風味酒邉知　好在阿咸同老也青雲往歳
心期千鍾百首興來時伯倫從婦勸元亮信兒癡
　　前調　　　　　　　　　　　　晁補之
十歳兒曹同硯席華居織翠如葱一生心事醉吟中相
逢俱白首無語對西風　莫道尊前情調減衰顔得酒
能紅可憐此㑹意無窮夜闌人緫睡獨遶菊花叢
　　前調(南都/留别)　　　　　　　　　　晁補之
曾唱牡丹留客飲明年何處相逢忽驚鵲起落梧桐綠
荷多少恨回首背西風　莫歎今宵身是客一尊未曉
猶同此身應似去來鴻江湖春水闊歸夢故園中
　　前調　　　　　　　　　　　　晁補之
常記河陽花縣裏恰如飯顆山逢春城何處滿絲桐綸
巾并羽扇君有古人風　重向梁王臺畔見黄花綠酒
誰同新詩别後寄南鴻回頭思照碧人在白雲中
　　前調(信州/作)　　　　　　　　　　晁補之
謫宦江城無屋買殘僧野寺相依松間藥臼竹間衣水
窮行到處雲起坐看時　一箇幽禽縁底事苦來醉耳
邉啼月斜西院愈聲悲青山無限好猶道不如歸
　　前調　　　　　　　　　　　　晁補之
身外閒愁空滿眼就中歡事常稀明年應賦送春詩試
從今夜數相㑹幾多時　淺酒欲邀誰共勸深情惟有
君知東溪春近好同歸柳垂江上影梅謝雪中枝
　　前調　　　　　　　　　　　　晁補之
自古齊山重九勝登臨夢想依依偶來恰值菊花時難
逢開口笑須插滿頭歸　昨夜一江風色好平明秋浦
帆飛可憐如赴使君期且當酬令節不用歎斜暉
　　前調　　　　　　　　　　　　晁補之
馬上匆匆聽鵲喜朦朧月淡黄昏碧羅雙扇曉光分鉛
華先辨臉朱色怎分脣　暫别寶匳蛛網徧春風淚汚
榴裙香箋小字寄行雲纎腰非學楚寛帯為思君
　　前調　　　　　　　　　　　　晁補之
離别尋常今白首更須竹雨蕭蕭不應都占世間豪清
風居士手楊柳洛城腰　文字功名真自誤從今好月
良宵只須憐取董嬌嬈修門君自到不用我詞招
　　前調　　　　　　　　　　　　晁補之
君似蒼崕千仞竹一枝孤映蒿蕭簞瓢不減萬鍾豪閒
情搔短髪佳句詠纎腰　罷酒蘭舟回楚柁相思何處
今宵淮南幽桂水雲饒他年春草恨應有小山招
　　前調(送疊羅菊/與趙使君)　　　　　　　　陳師道
宫樣初黄過九日鮮妍時更宜寒挽回人意不成闌香
羅堆葉宻芳意著心單　過與後房歌舞手輕盈喜色
生顔墮釵擁髻與垂鬟欲知誰稱面偏插一枝看
　　前調　　　　　　　　　　　　李之儀
知有閬風花解語從來祗許傳聞光明休詠漢宫新擁
身疑有月襯歩恨無雲　莫把金尊容易勸坐來幾度
銷魂不知仙骨在何人好將千歳日占斷四時春
　　前調　　　　　　　　　　　　李之儀
九十日春都過了尋常偶到江皋水容山態兩相饒草
平天一色風暖燕雙髙　酒病厭厭何計那飛紅更送
無聊鶯聲猶似耳邉嬌難回巫峽夢空恨武陵桃
　　前調(立春/)　　　　　　　　　　賀　鑄
巧翦合歡羅勝子釵頭春意翩翩豔歌淺笑拜嫣然願
郎宜此酒行樂駐華年　未老文園多病客幽襟悽斷
堪憐舊逰夢掛碧雲邉人歸落鴈後思發在花前
　　前調　　　　　　　　　　　　毛　滂
古寺長廊清夜美風松煙檜蕭然石闌干外上疎簾遏
雲閒窈窕斜月静嬋娟　獨自徘徊無箇事瑶琴試奏
流泉曲終誰見枕琴眠香箋虯尾細燈燼玉蟲偏
　　前調　　　　　　　　　　　　毛　滂
莫恨那回容易别不妨久逺情腸為人留下舊風光花
枝常自好馥馥十年香　便是舊時簾外月却來小檻
低牎朦朧影裏淡梳妝相看如夢寐回首怎思量
　　前調(都城/元夕)　　　　　　　　　　毛　滂
聞道長安燈夜好雕輪寶馬如雲蓬萊清淺對觚稜玉
皇開碧落銀界失黄昏　誰見江南顦顇客端憂嬾歩
芳塵小屏風畔冷香凝酒濃春入夢牎破月尋人
　　前調　　　　　　　　　　　　杜安世
徧地殘花庭院静流鶯對對相過萬條風柳間婆娑櫻
桃初弄色萱草自成窠　早是芳菲時節晩追逰期㑹
無多睂山歛翠近秋波日長初睡起愁與病相和
　　前調(送李/易初)　　　　　　　　　　舒　亶
折柳門前鸚鵡緑河梁小駐歸船不堪華髪對離筵孤
邨啼鴂日深院落花天　文采弟兄真疊玉赤霄去路
誰先明朝便恐各風煙江山如有恨桃李自無言
　　前調　　　　　　　　　　　　趙令畤
枝上粉香吹欲盡依前庭院春風更誰同遶摘芳叢漏
殘金獸冷信斷錦屏空　看結燈花愁不睡酒闌無夢
相逢凄凉長判一生中不如雲外月永夜在房櫳
　　前調　　　　　　　　　　　　晁冲之
憶昔西池池上飲年年多少歡娯别來不寄一行書尋
常相見了猶道不如初　安穏錦屏今夜夢月明好渡
江湖相思休問定何如情知春去後管得落花無
　　前調　　　　　　　　　　　　晁冲之
雙舸亭亭横晩渚城中飛觀嵯峨畫橋燈火照清波玉
鉤平浸水金鎖半沉河　試問無情堤上柳也應厭聽
驪歌人生無柰别離何夜長嫌夢短淚少恨愁多
　　前調(巴陵/)　　　　　　　　　　滕宗諒
湖水連天天連水秋來分外澄清君山自是小蓬瀛氣
蒸雲夢澤波撼岳陽城　帝子有靈能鼓瑟凄然依舊
傷情微聞蘭芷動芳馨曲終人不見江上數峰青
　　前調(荷花/)　　　　　　　　　　蘇　庠
獵獵風蒲初暑過蕭然庭户秋清野航渡口帯煙横晩
山千萬㸃别鶴兩三聲　秋水芙蕖聊蕩槳一尊同破
愁城蓼花灘上白鷗明暮雲連極浦急雨暗長汀
　　前調(贈張/建康)　　　　　　　　　　蘇　庠
本是白蘋洲畔客虎符卧鎮江城歸來猶得趁鷗盟柳
絲揺曉市杜若徧芳汀　莫惜飛觴仍墮幘柳邉依約
鶯聲水秋鱸熟正闗情只愁宣室召未許釣船輕
　　前調(姜尉/託疾)　　　　　　　　　　葛勝仲
郊外黄埃端可厭歸來移病香閨象牀珍簟共委蛇耆
婆尋草盡天女散花遲　小雨作寒秋意晩簷聲與夢
相宜冷侵羅幌篆煙微試評書五朶何似畫雙睂
　　前調(上巳九曲/池流杯)　　　　　　　　葛勝仲
小様洪河分九曲飛泉環繞粼粼青蓮往事巳成塵羽
觴浮碧甃寶劍捧金人　綠綺且依流水調逢逢撾鼓
催廵玉堂詞客是嘉賓茂林脩竹地大勝永和春
　　前調(上巳海昌/王氏園)　　　　　　　　葛勝仲
倦客身同舟不繫輕帆來訪儒仙春風上巳豔陽天夭
桃方散錦髙柳欲飛緜　千古海昌佳絶地雙鳬暫此
留連通宵娯客破芳筵蘭亭脩禊事梓澤醉名園
　　前調(章圃賞/瑞香)　　　　　　　　　葛勝仲
二月風光濃似酒小樓新濕青紅碧琉璃色映羣峰更
攜金鑿落來賞錦熏籠　詞客舊留花月旦此葩清軟
纎穠未饒蘭蕙轉光風赤䦨呈雅豔翠幙䕶芳叢
　　前調　　　　　　　　　　　　葛勝仲
雪壁歌詞題尚濕春風又見輕紅一枝斜插映睂峰不
辭連夜賞銀燭透紗籠　白髪欺人今老矣尊前羞見
繁穠清香猶嫪虎溪風海棠須避席佳種謾蠶叢
　　前調(錦熏閣/賞花)　　　　　　　　　葛勝仲
檻外竒葩江外種嬌春未減鞓紅畫樓晴日斂雲峰佛
香來海㟁蜀錦薦燈籠　今夜那憂煞風景酒花來鬬
妖穠江梅冷澹避春風明朝來縱賞應醉綺羅叢
　　前調　　　　　　　　　　　　周紫芝
水逺山長何處去欲行人似孤雲十分痩損沈休文忍
將秋水鏡容易與君分　試問棃花枝上雨為誰彈滿
清尊一江風月黯離魂平波催短棹小立送黄昏
　　前調(送曾/光州)　　　　　　　　　　周紫芝
記得武陵相見日六年往事堪驚回頭雙鬢巳星星誰
知江上酒還與故人傾　鐵馬紅旗寒日暮使君猶寄
邉城只愁飛詔下青冥不應霜塞晩横槊看詩成
　　前調　　　　　　　　　　　　謝　逸
玉樹臨風賓欲散黄昏鐵馬嘶庭幽歡未盡有餘清瓊
糜方一啜銀燭巳雙檠　坐久香津生齒頰何須五斗
消酲豔歌聲裏醉魂醒明年思此㑹旌斾想登瀛
　　前調(元宵/)　　　　　　　　　　廖行之
春意忙忙春色裏又還幾度花期澹晴時候儘融怡梅
顋翻白後柳眼弄青時　正是江城天氣好樓臺燈火
星移相逢無處不相宜輕狂行樂去明月夜深歸
　　前調　　　　　　　　　　　　曹　組
青瑣牎深紅獸暖燈前共倒金尊數枝梅浸玉壺春雪
明渾似曉香意欲成雲　户外馬嘶催客起席間歡意
留人從他微霰落紛紛不妨吹酒面歸去醒餘醺
　　前調　　　　　　　　　　　　葉夢得
不見跳魚翻曲港湖邉特地經過蕭蕭踈雨亂風荷微
雲吹盡散明月墮平波　白酒一杯還徑醉歸來散髪
婆娑無人能唱採菱歌小軒敧枕簟簷影挂星河
　　前調　　　　　　　　　　　　葉夢得
自笑天涯無定準飄然到處遲留興闌却上五湖舟鱸
蓴新有味碧樹巳驚秋　臺上微凉初過雨一尊聊記
同遊寄聲時為到滄洲遥知敧枕處萬壑看交流
　　前調(南山臺成/與客看月)　　　　　　　　葉夢得
絶頂參差千嶂外不知空水相浮下臨湖海見三洲落
霞横暮景為客小遲留　巻盡微雲天更闊此行不負
清秋忽驚河漢近人流青霄元有路一笑倚瓊樓
　　前調　　　　　　　　　　　　葉夢得
碧瓦新霜侵曉夢黄花巳過清秋風帆何處挂扁舟故
人歸欲盡斜日更回頭　樂圃橋邉煩借問有人髙臥
江樓寄聲聊為訴離憂桂叢應巳老何事久淹留
　　前調(席上/梅花)　　　　　　　　　　葉夢得
不與羣芳争豔豔化工自許寒梅一枝臨晩照歌臺眼
明渾未見絃管莫驚催　記取劉郎歸去路千年應話
天台酒䦨不惜更重陪夜寒衣袂薄猶有暗香回
　　前調(夜登小閣憶/洛中舊遊)　　　　　　　陳與義
憶昔午橋橋上飲坐中多是豪英長溝流月去無聲杏
花疎影裏吹笛到天明　二十餘年如一夢此身雖在
堪驚閒登小閣看新晴古今多少事漁唱起三更
　　前調　　　　　　　　　　　　趙長卿
天外濃雲雲外雨雨聲初上簷牙紅蕖應褪洗妝花晚
凉如有意習習到山家　為喚山童多索酒金鍾細酌
流霞暈生玉頰酒潮斜閒中無寵辱醉裏是生涯
　　前調　　　　　　　　　　　　趙長卿
過盡征鴻來盡燕故園消息茫然一春憔悴有人憐懐
家寒食夜中酒落花天　見說江頭春浪𣺌殷勤欲送
歸船别來此處最縈牽短篷南浦雨疎柳斷橋煙
　　前調　　　　　　　　　　　　趙長卿
日欲低時江景好暮山紫翠重重釣筒收盡碧潭空一
船霜夜月兩㟁荻花風　遥憶暖春新向火黄昏下了
簾櫳水邨漁浦檥孤篷單衾愁夢斷無夢轉愁濃
　　前調　　　　　　　　　　　　趙長卿
人在夢雲樓上别殘燈影裏遲留依稀綠慘更紅羞露
痕雙臉濕山様兩睂愁　幾幅片帆天際去雲濤煙浪
悠悠今宵獨立古江頭水腥魚菜市風碎荻花洲
　　前調(荼䕷/)　　　　　　　　　　張元幹
鶯喚屏山驚睡起嬌多須要郎扶荼䕷斗帳罷熏爐翠
穿珠落索香泛玉流蘇　長記枕痕銷醉色日髙猶倦
妝梳一枝春痩想如初夢迷芳草路望斷素鱗書
　　前調　　　　　　　　　　　　張　掄
聞道彤庭森寳仗霜風逐雨驅雲六龍扶輦下青冥香
隨鸞扇逺日射赭袍明　簾捲天街人隘路滿城喜望
清塵歡聲催起嶺梅春欲知天意好昨夜月華新
　　前調(禁中/丹桂)　　　　　　　　　　張　掄
玉宇凉生清禁曉丹葩色照晴空珊瑚敲碎小玲瓏人
間無此種來自廣寒宫　雕玉闌干深院靜嫣然凝笑
西風曲屏須占一枝紅且圖欹醉枕香到夢魂中
　　前調(探梅/)　　　　　　　　　　辛棄疾
老去惜花心已嬾愛梅猶遶江邨一枝先破玉溪春更
無花態度全是雪精神　賸向青山餐秀色為渠著句
清新竹根流水帯溪雲醉中渾不覺歸路月黄昏
　　前調　　　　　　　　　　　　辛棄疾
風雨催春寒食近平原一片丹青溪頭喚渡柳邉行花
飛蝴蝶亂桑嫩野蠶生　綠野先生閒袖手却尋詩酒
功名未知明日定隂晴今宵成獨醉却笑衆人醒
　　前調(簮花屢/墮戲作)　　　　　　　　　辛棄疾
鼔子花開春爛漫荒園無限思量今朝拄杖過西鄉急
呼桃葉渡為看牡丹忙　不管昨宵風雨横依然紅紫
成行白頭陪奉少年塲一枝簮不住推道帽簷長
　　前調　　　　　　　　　　　　吕勝巳
忽憶裴公臺上去逺空秋氣稜稜萬山一水秀還明此
時三楚客何意續騷經　愛竹子猷參杖履能詩侯喜
同登𢋫酬不盡古今情清風生白麈側月照疎星
　　前調(種海/棠作)　　　　　　　　　　劉克莊
落魄長官江海客少年萬里尋春而今憔悴向溪濵斷
無觴詠興惟有簿書塵　手插海棠三百本等閒妝㸃
芳辰他年絳雪映紅雲叮嚀風與月記取種花人
　　前調(潮恵/道中)　　　　　　　　　　劉克莊
不見仙湖能幾日塵沙變盡形容夜來月冷露華濃都
忘茆屋下但記畫船中　兩㟁綠隂猶未合更須補竹
添松最憐幾樹朩芙蓉手栽纔數尺别後為誰紅
　　前調(巳酉和實/之燈夕)　　　　　　　　劉克莊
玉篴鈿車當日事東塗西抹都曾等閒曲子壓和凝縱
遊非草草巳醉強惺惺　今向三家邨送老身如罷講
吳僧髙樓百尺不須登半爐燒葉火一盞勘書燈
　　前調　　　　　　　　　　　　李　石
煙柳疎疎人悄悄畫樓風外吹笙倚䦨聞喚小紅聲熏
香臨欲睡玉漏巳三更　坐待不來來又去一方明月
中庭粉牆東畔小橋横起來花影下扇子撲流螢
　　前調　　　　　　　　　　　　王千秋
柳巷鶯啼春未曉畫堂環珮珊珊熏爐烘暖鷓鴣斑壽
杯須斗酌舞袖正弓彎　未說珥貂横玉事勲名且勒
燕然歸來方卜五湖閒年年花月夜沉醉綺羅間
　　前調　　　　　　　　　　　　黄　機
上巳清明都過了客愁惟有心知子規昨夜忽催歸驛
程那復記魂夢巳先飛　回首故園花與柳枝枝葉葉
相思歸來拚得典春衣綠隂幽䆳處不管盡情啼
　　前調　　　　　　　　　　　　劉　鎭
蕩紫飄紅芳信斷都無人問穠纖吟鞭倚醉問凉蟾香
消金縷篆塵壓寳妝匳　夢峽朝雲飛不到一春離緒
厭厭却疑歸燕礙重簾心期花底誤睂眼柳邉添
　　前調　　　　　　　　　　　　馬莊父
人意舒閒春事到徐徐弄日微雲翠鬟飛繞閙蛾羣煙
横沽酒市風轉落梅邨　歳事一新人半舊相逢際晩
醺醺花間亭館柳間門尅除風雨外排日醉紅裙
　　前調　　　　　　　　　　　　王　炎
鶗鴂一聲春事了不知苦勸誰歸花梢香露染薔薇小
梅酸著齒酒榼正堪攜　鴨綠一篙新雨過逺山半出
脩睂仙翁理棹欲來時遶簷烏鵲喜報與主人知
　　前調　　　　　　　　　　　　髙觀國
俱是洛陽年少客才華迥出天眞青衫慣拂軟紅塵酒
狂因月舞詩俊為梅新　寄語長安風月道鸎花緩作
青春披風沐露問前津客中春不當歸去倍還人
　　前調　　　　　　　　　　　　史逹祖
愁與西風應有約年年同赴清秋舊遊簾幙記揚州一
燈人著夢雙鴈月當樓　羅帯鴛鴦塵暗澹更須整頓
風流天涯萬一見温柔痩應因此痩羞亦為郎羞
　　前調　　　　　　　　　　　　韓　淲
脆管繁絃無覓處小樓空掩遥山柳絲直下曲闌干海
棠紅欲褪玉釧怯春衫　殢酒不成芳信斷社寒新燕
呢喃雕盤慵整寳香殘綺疏明薄暮簾外雨潺潺
　　前調　　　　　　　　　　　　韓　淲
羅帳畫屏新夢悄綠牎慵起香殘重簾生怕倚闌干春
風吹玉水春雪滿靈山　梁燕未來歸鴈動海棠纔帯
紅酣酒愁花恨霎時間煙雲催薄暮絲雨濕輕寒
　　前調　　　　　　　　　　　　韓　淲
竹樹隂隂流澗水黄鸝飛去飛還蓬門籬落小橋灣更
無塵跡到我自愛其間　雨又隨風催薄暮輕雷時動
雲班歸來凉意一牎閒病餘眞倦矣睡熟簟紋寛
　　前調(墨水/仙)　　　　　　　　　　張　炎
翦翦春冰出萬壑和春帯出芳叢誰分弱水洗塵紅低
回金鑿落約略玉玲瓏　昨夜洞庭雲一片朗吟飛過
天風戲將瑶草散虛空靈根何處覓只在此山中
　　前調　　　　　　　　　　　　石孝友
醉袖吟鞭竹色裏帽簷低處風斜晩山一半被雲遮殘
陽明逺水古朩集棲鴉　暮去朝來緣底事不如早早
還家曲屏深幌小牎紗翠沾睂上柳紅揾臉邉花
　　前調　　　　　　　　　　　　石孝友
買笑當歌何處好小樓四面江山玉梅枝上卸餘寒雨
隨春到急風向晚來顚　任自腰圍都痩損肯敎懽意
闌珊引杯相屬莫留殘花和人競好人與月爭圓
　　前調　　　　　　　　　　　　石孝友
枕上鶯聲初破睡悄寒輕透簾幃起來惆悵有誰知雨
狂風轉急揉損好花枝　薄倖别來春又老等閒誤却
佳期斜陽影裏立多時逺山何事翠相對蹙脩睂
　　前調　　　　　　　　　　(宋媛/)李清照
庭院深深深幾許雲牎霧閣春遲為誰憔悴痩芳姿夜
來清夢好應是發南枝　玉痩檀輕無限恨南樓羌管
休吹濃香開盡有誰知暖風遲日也别到杏花時
　　前調　　　　　　　　　　　　李清照
庭院深深深幾許雲牎霧閣常扄柳梢梅萼漸分明春
歸秣陵樹人客建安城　感月吟風多少事如今老去
無成誰憐憔悴更凋零燈花空結蕊離别共傷情
　　前調　　　　　　　　　　　劉鼎臣妻
何處甘泉來席上嫩黄初瀉銀瓶月團嘗罷有餘清惠
山名品好歌舞暫留停　欲賞霍源新氣味不應兼進
狶苓此中端有澹交情相如方病酒一飲骨毛輕
　　前調　　　　　　　　　　　劉鼎臣妻
記得髙堂同飲散一杯湯罷分攜絳紗籠影簇行旗更
殘銀漏急天澹玉繩低　只恐曲終人不見歌聲且為
遲遲如今車馬各東西畫堂攜手處疑夢又疑非
　　前調(立春寄/季順妹)　　　　　　　(宋媛/)蘇　氏
一夜東風穿繡户融融暖應佳時春來何處最相知平
明堤上柳染徧鬱金枝　姊妹嬉遊時節近今朝應怨
來遲憑誰說與到家期玉釵頭上勝留待逺人歸
　　前調　　　　　　　　　　　　完顔璹
倦客更遭塵事冗故尋閒地婆娑一尊芳草一聲歌盧
郎心未老潘令鬢先皤　醉向繁臺臺上問滿川細柳
新荷薰風樓閣夕陽多倚䦨凝思久漁笛起煙波
　　前調(梅花/)　　　　　　　　　　韓　玉
月是銀釭溪是鏡雲霓與作衣裳夜寒獨立竹籬傍妝
成那待粉笑罷自生香　自古佳人多薄命枉敎傲雪
凌霜從來林下異閨房何須三弄笛方斷九廻腸
　　前調　　　　　　　　　　　　段成巳
走徧人間無一事十年歸夢悠悠行藏休更倚危樓亂
山明月曉滄海冷雲秋　詩酒功名殊不惡箇中未減
風流西風吹散兩睂愁一聲長嘯罷煙雨暗汀洲
　　前調　　　　　　　　　　　　元好問
昨夜半山亭下醉窪尊今日留題放船直到浙江西玉
壺天上下雲錦樹髙低　世上紅塵爭白日山中太古
熙熙外人初到故應迷桃花三百里渾是武陵溪
　　前調　　　　　　　　　　　　元好問
自笑此身無定在北州又復南州買田何日遂歸休向
來元落落此去亦悠悠　赤日黄塵三百里嵩丘幾度
登樓故人多在玉溪頭清泉明月曉髙樹亂蟬秋
　　前調　　　　　　　　　　　　元好問
夏館秋林山水窟家家林影湖光三年閒為一官忙簿
書愁裏過筍蕨夢中香　父老書來招我隱臨流巳蓋
茅堂白頭兄弟共論量山田尋二頃他日作桐鄉
　　前調　　　　　　　　　　　　張𢎞範
千古武陵溪上路桃源流水潺潺可憐仙侣剰濃歡黄
鸝驚夢破青鳥喚春還　回首舊遊渾不見蒼煙一片
荒山玉人何處倚闌干紫簫明月底翠袖暮雲寒
　　前調　　　　　　　　　　　　劉　因
行色匆匆緣底事山陽梅信相催梅花香底有新醅南
州今樂土得意且銜杯　君見太行憑寄語雲間蒼壁
崔嵬平生遮眼厭黄埃髙樓吾有興無惜送青來
　　前調　　　　　　　　　　　　詹　正
白髪壯心還未減春風夢遶揚州青山隱隱水悠悠征
帆從蕩漾行李亦風流　向日侍郎今右相元龍豪氣
横秋月明千里鎮淮樓依然青眼舊應不負依劉
　　前調(詠梅/)　　　　　　　　　　蒲道源
聞說東庵梅最好何須逺訪西湖金衣相映玉肌膚幽
香俱可愛顔色不妨殊　花主惜春仍好事賞花清似
林逋冰蕤雪萼正敷腴只愁無客至那怕酒頻沽
　　前調(賦柳/)　　　　　　　　　　張　翥
揺蕩春光湖上路多情偏識倡條畫船繫在赤闌橋花
飛人别處綠暗雨休朝　惱亂東風扶不起空憐燕婉
鶯嬌舞衣香冷董嬌嬈相思無限恨猶似舊宫腰
　　前調　　　　　　　　　　　　張　翥
羨殺漁家生處樂隔灣數㸃青燈蓑衣忘在石磯層蓼
花秋釀酒楓葉晩垂罾　時向瓦甌篷底醉往來鷺侣
鷗朋老翁倚棹坐瞢騰有魚吾欲買揺手不能應
　　前調　　　　　　　　　　　　張　翥
羨殺漁邨無畔㟁茫茫楊柳蒹葭雨餘水漲沒汀沙驚
鴻投别浦浴鳥坐沉槎　殘日籬頭閒曬網垂髫來買
魚蝦得錢沽酒徑歸家一聲横笛外煙火隔蘆花
　　前調　　　　　　　　　　　　張　埜
蓮幕酒䦨人散後滿庭松竹蕭森搗殘秋思是鄰砧翠
屏驚舊夢白髮入新吟　蓋世勲名將厎用悠悠往古
來今一燈孤恨夜牎深箏閒纖筍玉杯冷軟橙金
　　前調　　　　　　　　　　　　無名氏
昨夜驚眠梅雨大枕前牎上頻敲天明翻覺夢魂遥起
來看女伴熏袖巳香消　雲鎖房櫳煙鎖竹捲簾水濕
鮫綃菱花低照拂睂梢玉梳雲髪潤不喜上蘭膏
　　前調　　　　　　　　　　　　劉　基
街鼓無聲更漏咽不知殘夜如何玉繩歴亂耿銀河鵲
驚穿暗樹露墜滴寒莎　夢裏相逢還共說五湖煙水
漁蓑鏡中綠髪漸無多淚如霜後葉摵摵下庭柯
　　前調(題畫/荷花)　　　　　　　　　　吳子孝
寂寞小池凉雨後美人團扇知秋玉容紅沁見時羞倚
風如解佩映水怕擡頭　隔浦天香如裊裊多情欲去
還留月明波冷不勝愁采芳何處唱試聽朩蘭舟
　　前調(江陵/别内)　　　　　　　　　　楊　愼
楚塞巴山横渡口行人莫上江樓征驂去棹兩悠悠相
看臨逺水獨自上孤舟　却羡多情沙上鳥雙飛雙宿
河洲今宵明月為誰留團團清影好偏照别離愁
　　前調(虎丘同/濟之作)　　　　　　　　　吳　洪
愛此雲巖林壑美椶鞵藤杖追遊生公臺下鶴泉浮與
君成二老譚笑亦風流　臺閣功名歸去好便應醉枕
糟丘不須含笑看吳鈎苔花還繡壁波冷蟄龍湫
　　前調　　　　　　　　　　　　張　綖
十里紅樓依綠水當年多少風流髙城重上使人愁逺
山將落日依舊上簾鉤　一曲琵琶思往事青衫淚滿
江州訪鄰休問杜家秋寒煙沙外鳥殘雪渡傍舟
　　前調(小春/)　　　　　　　　　　陳子龍
西風料峭黄花暮斜陽一角紅樓羅衣添得又還休銀
　蟬寒約指寶鴨暖藏鉤　忽憶軟金杯自捧重攜殘燭
　淹留於今玉漏更悠悠不知千里夢無奈五更愁
　　　前調　　　　　　　　　　(明媛/)王鳳􁋯
　珠簾不捲銀蟾透夜凉獨自凭闌瑶琴欲整指生寒鶴
　歸松露冷人静井梧殘　天際一聲新度鴈翱翔似覓
　回灘浮生幾見幾悲歡三秋今巳半楓葉醉林丹
　　　前調(端午/)　　　　　　　　(明媛/)葉小鸞
　團扇新裁明月影珠簾半上瓊鈎榴花紅到玉釵頭綵
　絲宜續命綠砌繞忘憂　酒泛菖蒲香玉碎嫩紅雙壓
　横秋畫船盡日鬧芳洲蕭蕭煙雨外還鎖楚江愁
　　　前調(又一/體)　　　　　　　　　　顧　夐
　碧染長空池似鏡倚樓閒望凝情滿衣紅藕細香清象
　牀珍簟山幛掩玉琴横　暗想昔時歡笑事如今贏得
　愁生博山爐暖澹煙輕蟬吟人靜殘日傍小牎明
　
御選歴代詩餘巻三十八
　欽定四庫全書
御選歴代詩餘卷三十九目錄(六十/字)
　　　蝶戀花(上/)
　　　　南唐李煜
　　　　馮延巳(十二首/)
　　　　丁謂(二首/)
　　　　晏殊(六首/)
　　　　宋祁
　　　　歐陽修(十四首/)
　　　　晏幾道(十三首/)
　　　　張先(二首/)
　　　　柳永(二首/)
　　　　蘇軾(十三首/)
　　　　秦觀
　　　　陳師道
　　　　李之儀(三首/)
　　　　賀鑄(四首/)
　　　　毛滂(八首/)
　　　　杜安世(四首/)
　　　　王詵
　　　　舒亶(二首/)
　　　　趙令畤
　　　　秦覯
　　　　葛勝仲(三首/)
　　　　周紫芝
　　　　謝逸
　　　　周邦彦(十首/)
　　　　曹組
　
　
　
御選歴代詩餘卷三十九目錄
　欽定四庫全書
御選歴代詩餘卷三十九(六十/字)
司經局洗馬掌局事兼翰林院修撰加二級(臣/)王奕清奉
㫖校刋
　　蝶戀花(上/)
　　　(雙調六十字一名黄金縷一名鳯棲梧一名鵲踏/枝一名一籮金一名魚水同歡一名捲珠簾一名)
　　　(明月生/南浦)
　　　蝶戀花　　　　　　　　　　南唐李煜
　遥夜亭皋閒信歩纔過清明漸覺傷春暮數㸃雨聲風
　約住朦朧澹月雲来去　桃李依依香暗度誰在秋千
　笑裏輕輕語一片芳心千萬緒人間沒箇安排處
　　　前調　　　　　　　　　　　　馮延巳
　梅落繁枝千萬片猶自多情學雪隨風轉昨夜笙歌容
　易散酒醒添得愁無限　樓上春寒山四面過盡征鴻
　暮景煙深淺一晌凭闌人不見紅綃掩淚思量徧
　　　前調　　　　　　　　　　　　馮延已
秋入蠻蕉風半裂狼藉池塘雨打疎荷折遶砌蛩聲芳
草歇愁腸學盡丁香結　回首西南看晚月孤鴈来時
塞管聲嗚咽歴歴前歡無處説闗山何日休離别
　　前調　　　　　　　　　　　　馮延巳
牕外寒雞天欲曙香印成灰起坐渾無緒簷際髙梧凝
宿霧捲簾雙鵲驚飛去　屏上羅衣閒繡縷一晌闗情
憶徧江南路夜夜夢魂休謾語巳知前事無尋處
　　前調　　　　　　　　　　　　馮延已
蕭索清秋珠淚墜枕簟微凉展轉渾無寐殘酒欲醒中
夜起月明如練天如水　階下寒聲啼絡緯庭樹金風
悄悄重門閉可惜舊歡攜手地思量一夕成憔悴
　　前調　　　　　　　　　　　　馮延巳
煩惱韶光能幾許腸斷魂銷看却春還去祇喜牆頭靈
鵲語不知青鳥全相誤　心若垂楊千萬縷水闊花飛
夢斷巫山路開眼新愁無問處珠簾錦帳相思否
　　前調　　　　　　　　　　　　馮延已
霜落小園瑶草短痩葉和風惆悵芳時換舊恨年年愁
不管朦朧如夢空腸斷　獨立荒池斜日岸牆外遥山
隱隱連天漢忽憶當年歌舞伴晚来雙臉啼痕滿
　　前調　　　　　　　　　　　　馮延巳
芳草滿園花滿目簾外微微細雨籠庭竹楊柳千條珠
􁁉􁮚碧池波皺鴛鴦浴　窈窕人家顔似玉絃管泠泠
齊奏雲和曲公子歡筵猶未足斜陽不用相催促
　　前調　　　　　　　　　　　　馮延巳
幾度鳯樓同飲宴此夕相逢却勝當時見低語前歡頻
轉面雙眉斂恨春山逺　蠟燭淚流羌笛怨偷整羅衣
欲唱情猶嬾醉裏不辭金盞滿陽闗一曲腸千斷
　　前調　　　　　　　　　　　　馮延已
幾日行雲何處去忘了歸来不道春將暮百草千花寒
食路香車繋在誰家樹　淚眼倚樓頻獨語雙燕飛来
陌上相逢否撩亂春愁如柳絮悠悠夢裏無尋處
　　前調　　　　　　　　　　　　馮延已
粉映牆頭寒欲盡宫漏長時酒醒人猶困一㸃春心無
限恨羅衣印滿啼妝粉　柳暗花飛寒食近陌上行人
杳不傳芳信樓上重簷山隱隱東風盡日吹蟬鬢
　　前調　　　　　　　　　　　　馮延巳
六曲䦨干偎碧樹楊柳風輕展盡黄金縷誰把鈿筝移
玊柱穿簾海燕雙飛去　滿眼游絲兼落絮紅杏開時
一霎清明雨濃睡覺来鶯亂語驚殘好夢無尋處
　　前調　　　　　　　　　　　　馮延已
誰道閒情抛棄久每到春来惆悵還依舊日日花前常
病酒不辭鏡裏朱顔瘦　河畔青蕪堤上栁為問新愁
何事年年有獨立小橋風滿袖平林新月人歸後
　　前調　　　　　　　　　　　　丁　謂
十二層樓春色早三殿笙歌九陌風光好堤栁岸花連
複道玊梯相對開蓬島　鶯囀喬林魚在藻太液微波
綠鬭王孫草南闕萬人瞻羽葆後天祝聖天難老
　　前調　　　　　　　　　　　　丁　謂
朱闕玊城通閬苑月桂星榆春色無深淺簫瑟篌笙仙
客宴蟠桃花滿蓬莱殿　九色明霞裁羽扇雲霧為車
鸞鶴驂雕輦路指瑶池歸去晚壺中日月如天逺
　　前調　　　　　　　　　　　　晏　殊
一霎秋風驚畫扇豔粉嬌紅尚拆荷花面草際露垂蟲
響徧珠簾不下留歸燕　埽掠亭臺開小院四座清歡
莫放金杯淺龜鶴命長松夀逺陽春一曲情千萬
　　前調　　　　　　　　　　　　晏　殊
紫菊初生朱槿墜月好風清漸有中秋意更漏乍長天
似水銀屏展盡遥山翠　繡幕卷波香引穂急管繁絃
共愛人間瑞滿酌玊杯縈舞袂長春祝夀千千嵗
　　前調　　　　　　　　　　　　晏　殊
南鴈依稀廻側陣雪霽牆陰偏覺蘭芽嫩中夜夢餘消
酒困爐香卷穂燈生暈　急景流年都一瞬往事前歡
未免縈方寸臘後花期知漸近寒梅巳作東風信
　　前調　　　　　　　　　　　　晏　殊
檻菊愁煙蘭泣露羅幙輕寒燕子雙飛去明月不諳離
恨苦斜光到曉穿朱户　昨夜西風凋碧樹獨上髙樓
望盡天涯路欲寄彩鸞無尺素山長水濶知何處
　　前調　　　　　　　　　　　　晏　殊
簾幕風輕雙語燕午睡醒来栁絮飛撩亂心事一春猶
未見餘花落盡青苔院　百尺朱樓閒倚徧薄雨濃雲
底事遮人面消息未知歸早晩斜陽只送平波逺
　　前調　　　　　　　　　　　　晏　殊
紫府羣仙名籍秘五色斑龍蹔降人間媚海變桑田都
不記蟠桃一熟三千嵗　露滴彩旌雲遶袂誰信壺中
别有笙歌地門外落花隨水逝相看莫惜尊前醉
　　前調　　　　　　　　　　　　宋　祁
繡幕茫茫羅帳捲春睡騰騰困入嬌波慢隱隱枕痕留
玊臉膩雲斜溜釵頭燕　逺夢無端歡又散淚落臙脂
界破蜂黄淺整了翠鬟勻了面芳心一寸情何限
　　前調　　　　　　　　　　　　歐陽修
簾幕東風寒料峭雪裏梅香先報春来早紅蠟枝頭雙
燕小金刀翦綵呈纎巧　旋暖金爐熏蕙藻酒入横波
困不禁煩惱繡被五更春睡好羅幃不覺紗牕曉
　　前調　　　　　　　　　　　　歐陽修
庭院深深深幾許楊栁堆煙簾幕無量數玊勒雕鞍遊
冶處樓髙不見章臺路　雨横風狂三月暮門掩黄昏
無計留春住淚眼問花花不語亂紅飛過秋千去
　　前調　　　　　　　　　　　　歐陽修
臘雪初消梅蕊綻梅雪相和喜鵲穿花囀睡起夕陽迷
醉眼新愁長向東風亂　瘦覺玊肌羅帶緩紅杏梢頭
二月春猶淺望極不来芳信斷音書縱有争如見
　　前調　　　　　　　　　　　　歐陽修
海燕雙来歸畫棟簾影無風花影頻移動半醉騰騰春
睡重綠鬟堆枕香雲擁　翠被雙盤金縷鳯憶得前春
有箇人人共花裏黄鶯時一哢日斜驚起相思夢
　　前調　　　　　　　　　　　　歐陽修
面旋落花風蕩漾栁重煙深雪絮飛来往雨後輕寒猶
未放春愁酒病成惆悵　枕畔屏山圍碧浪翠被華燈
夜夜空相向寂寞起来褰繡幌月明正在棃花上
　　前調　　　　　　　　　　　　歐陽修
永日環堤乗綵舫煙草蕭疎恰似晴江上水浸碧天風
皺浪菱花荇蔓隨雙槳　紅粉佳人翻麗唱驚起鴛鴦
兩兩飛相向且把金尊傾美釀休思往事成惆悵
　　前調　　　　　　　　　　　　歐陽修
越女採蓮秋水畔窄袖輕羅暗露雙金釧照影摘花花
似面芳心只共絲爭亂　鸂鶒灘頭風浪晚霧重煙輕
不見来時伴隱隱歌聲歸棹逺離愁引著江南岸
　　前調　　　　　　　　　　　　歐陽修
水浸秋天風皺浪縹緲仙舟只似秋天上和露採蓮愁
一晌看花却是啼妝樣　折得蓮莖絲未放蓮斷絲牽
特地成惆悵歸棹莫愁花蕩漾江頭有箇人相望
　　前調　　　　　　　　　　　　歐陽修
棃葉初紅蟬韻歇銀漢風髙玊管聲凄切枕簟乍凉銅
漏徹誰教社燕輕離别　草際蟲吟秋露結宿酒醒来
不記歸時節多少衷腸猶未説珠簾夜夜朦朧月
　　前調　　　　　　　　　　　　歐陽修
翠苑紅芳晴滿目綺席流鶯上下長相逐紫陌閒隨金
轣轆馬蹄踏徧春郊綠　一覺年華春夢促往事悠悠
百種尋思足煙雨滿樓山斷續人間倚徧闌干曲
　　前調　　　　　　　　　　　　歐陽修
小院深深門掩亞寂寞珠簾畫閣重重下欲近禁煙微
雨罷綠楊深處秋千挂　傅粉狂遊猶未捨不念芳時
眉黛無人畫薄倖未歸春去也杏花零落香紅謝
　　前調　　　　　　　　　　　　歐陽修
欲過清明煙雨細小檻臨牕㸃㸃殘花墜梁燕語多驚
曉睡銀屏一半堆香被　新嵗風光如舊嵗所恨征輪
漸漸程迢遞縱有逺情難寫寄何妨解有相思淚
　　前調　　　　　　　　　　　　歐陽修
畫閣歸来春又晚燕子雙飛栁軟桃花淺細雨滿天風
滿院愁眉斂盡無人見　獨倚䦨干心緒亂芳草芊緜
尚憶江南岸風月無情人暗換舊遊如夢空腸斷
　　前調　　　　　　　　　　　　歐陽修
甞愛西湖春色早臘雪方銷巳見桃開小頃刻光陰都
過了如今綠暗紅英少　且趁餘花謀一笑况有笙歌
豔態相縈繞老去風情應不到慿君剰把芳尊倒
　　前調　　　　　　　　　　　　晏幾道
卷絮風頭寒欲盡墜粉飄紅日日香成陣新酒又添殘
酒困今春不減前春恨　蝶去鶯飛無處問隔水髙樓
望斷雙魚信惱亂横波秋一寸斜陽只與黄昏近
　　前調　　　　　　　　　　　　晏幾道
初撚霜紈生悵望隔葉鶯聲似學秦娥唱午睡醒来慵
一晌雙紋翠簟鋪寒浪　雨罷蘋風吹碧漲脈脈荷花
淚臉紅相向斜貼綠雲新月上彎環正是愁眉樣
　　前調　　　　　　　　　　　　晏幾道
庭院碧苔紅葉徧金菊開時巳近登髙宴日日露荷凋
綠扇粉塘煙水澄如練　試倚凉風醒酒面鴈字来時
恰向層樓見幾㸃護霜雲影轉誰家蘆管吹秋怨
　　前調　　　　　　　　　　　　晏幾道
喜鵲橋成催鳯駕天為歡遲乞與初凉夜乞巧雙蛾如
意畫玊鈎斜傍西南挂　分鈿擘釵凉葉下香袖凭肩
誰記當時話路隔銀河猶可借世間離恨何年罷
　　前調　　　　　　　　　　　　晏幾道
碧草池塘春又晚小葉風嬌尚學娥妝淺雙燕来時還
念逺珠簾繡户楊花滿　綠柱頻移絃易斷細看秦筝
正似人情短一曲啼烏心緒亂紅顔暗與流年換
　　前調　　　　　　　　　　　　晏幾道
夢入江南煙水路行盡江南不與離人遇睡裏銷魂無
説處覺来惆悵佳期誤　欲盡此情書尺素浮鴈沉魚
終了無憑據却倚鵾絃歌别緒斷腸移破秦筝柱
　　前調　　　　　　　　　　　　晏幾道
醉别西樓醒不記春夢秋雲聚散真容易斜月半牕還
少睡畫屏閒展吳山翠　衣上酒痕詩裏字㸃㸃行行
總是凄凉意紅燭自憐無好計夜寒空替人垂淚
　　前調　　　　　　　　　　　　晏幾道
千葉早梅誇百媚笑面凌寒内樣妝先試月臉冰肌香
細膩風流新稱東君意　一稔年光春有味江北江南
更有誰相比横玊聲中吹滿地好枝長恨無人寄
　　前調　　　　　　　　　　　　晏幾道
金翦刀頭芳意動綵蕊開時不怕朝寒重晴雪半消花
䰒總曉妝呵盡香酥凍　十二樓中雙翠鳯緲緲歌聲
記得江南弄醉舞春風誰可共秦雲巳有鴛屏夢
　　前調　　　　　　　　　　　　晏幾道
笑豔秋蓮生綠浦紅臉青腰舊識凌波女照影弄妝嬌
欲語西風豈是繁華主　可恨良辰天不與纔過斜陽
又值黄昏雨朝落暮開空自許竟無人解知心苦
　　前調　　　　　　　　　　　　晏幾道
碧落秋風吹玊樹翠節紅旌晩過銀河路休笑星機停
弄杼鳯幃巳在雲深處　樓上金鍼穿繡縷誰管天邊
隔嵗分飛苦試等夜䦨尋别緒淚痕千㸃羅衣露
　　前調　　　　　　　　　　　　晏幾道
碧玊髙樓臨水住紅杏開時花底曽相遇一曲陽春春
已暮曉鶯聲斷朝雲去　逺水来從樓下路過盡流波
未得魚中素月細風尖垂栁渡夢魂長在分襟處
　　前調　　　　　　　　　　　　晏幾道
黄菊開時傷聚散曽記花前共説深深願重見金英人
未見相思一夜天涯逺　羅袖同心閒結徧帶易成雙
人恨成雙晚欲寫彩箋書别怨淚痕早巳先書滿
　　前調　　　　　　　　　　　　張　先
移得綠楊栽後院學舞宫腰二月青猶短不比灞陵多
送逺殘絲亂絮東西岸　幾葉小眉寒不展莫唱陽闗
真箇無腸斷分付與春春細看條條盡是離人怨
　　前調　　　　　　　　　　　　張　先
宻宴未休池館暮天漢沉沉借得春光住紅翠鬭為長
袖舞香檀拍過驚鴻翥　明日不知花在否今夜圓蟾
後夜憂風雨可惜歌雲容易去東城楊栁来時路
　　前調　　　　　　　　　　　　栁　永
簾下清歌簾外宴雖愛新聲不見如花面牙板數敲珠
一丳梁塵暗落琉瓈盞　桐樹流聲孤鳯怨漸遏遥天
不放行雲散座上少年聽未慣玊山將倒腸先斷
　　前調　　　　　　　　　　　　栁　永
獨倚危樓風細細望極離愁黯黯生天際草色山光殘
照裏無人㑹得凭欄意　也擬疎狂圖一醉對酒當歌
彊樂還無味衣帶漸寛終不悔為伊消得人憔悴
　　前調　　　　　　　　　　　　蘇　軾
花褪殘紅青杏小燕子飛時綠水人家遶枝上栁緜吹
又少天涯何處無芳草　牆裏秋千牆外道牆外行人
牆裏佳人笑笑漸不聞聲漸悄多情却被無情惱
　　前調　　　　　　　　　　　　蘇　軾
一顆櫻桃樊素口不愛黄金只愛人長久學畫鴉兒猶
未就眉尖已作傷春皺　撲蝶西園隨伴走花落花開
漸解相思痩破鏡重圓人在否章臺折盡青青栁
　　前調　　　　　　　　　　　　蘇　軾
雨過春容清更麗只有離人幽恨終難洗北固山前三
面水碧瓊梳擁青螺髻　一紙鄉書来萬里問我何年
真箇成歸計白首送春拚一醉東風吹破千行淚
　　前調(暮春别/李公擇)　　　　　　　　　蘇　軾
簌簌無風花自妥寂寞園林栁老櫻桃過落日多情還
照座山青一㸃横雲破　路盡河廻千轉柁繫纜漁邨
月暗孤燈火憑仗飛魂招楚些我思君處君思我
　　前調(宻州/上元)　　　　　　　　　　蘇　軾
燈火錢塘三五夜明月如霜照見人如畫帳底吹笙香
吐麝此般風味應無價　寂寞山城人老也擊鼔吹簫
乍入農桑社火冷燈稀霜露下昏昏雪意雲垂野
　　前調(宻州文安/國席上)　　　　　　　　蘇　軾
簾外東風交雨霰簾裏佳人笑語如鶯燕深惜今年正
月暖燈光酒色揺金盞　摻鼔漁陽撾未徧舞褪瓊釵
汗濕香羅軟今夜何人吟古怨清詩未就冰生研
　　前調(過漣水贈/趙晦之)　　　　　　　　蘇　軾
自古漣漪佳絶地遶郭荷花欲把吳興比倦客塵埃何
處洗真君堂下寒泉水　左海門前酤酒市夜半潮来
月下孤舟起傾蓋相逢拚一醉雙鳬飛去人千里
　　前調　　　　　　　　　　　　蘇　軾
春事䦨珊芳草歇客裏風光又過清明節小院黄昏人
憶别落紅處處聞啼鴂　咫尺江山分楚越目斷魂消
應是音塵絶夢破五更心欲折角聲吹落梅花月
　　前調　　　　　　　　　　　　蘇　軾
記得畫堂初㑹遇好夢驚廻望斷髙唐路燕子雙飛来
又去紗牕幾度春光暮　那日繡簾相見處低眼佯行
笑整香雲縷斂盡春山羞不語人前深意難輕訴
　　前調　　　　　　　　　　　　蘇　軾
昨夜秋風来萬里月上屏幃冷透人衣袂有客抱衾愁
不寐那堪玊漏長如嵗　羈舎留連歸計未夢斷魂消
一枕相思淚衣帶漸寛無别意新書報我添憔悴
　　前調　　　　　　　　　　　　蘇　軾
玊枕冰寒消暑氣碧簟紗㡡向午朦朧睡鶯舌惺忪如
㑹意無端畫扇驚飛起　雨後初凉生水際人面桃花
的的遥相似眼看紅芳猶抱蕊叢中巳結新蓮子
　　前調　　　　　　　　　　　　蘇　軾
雨霰疎疎經潑火巷陌秋千猶未清明過杏子梢頭香
蕾破澹紅褪白臙脂涴　苦被多情相折挫病緒厭厭
渾似年時箇遶徧廻廊還獨坐月籠雲暗重門鎖
　　前調　　　　　　　　　　　　蘇　軾
蝶嬾鶯慵春過半花落狂風小院殘紅滿午醉未醒紅
日晩黄昏簾幙無人卷　雲鬢鬅䯳眉黛淺總是愁媒
欲訴誰消遣未信此情難繫絆楊花猶有東風管
　　前調　　　　　　　　　　　　秦　觀
曉日窺軒雙燕語似與佳人共惜春將暮屈指豔陽都
幾許可無時霎間風雨　流水落花無問處只有飛雲
冉冉来還去持酒勸雲雲且住憑君礙斷春歸路
　　前調(送彭舎人/罷徐州)　　　　　　　　陳師道
九里山前千里路流水無情只送行人去路轉河廻寒
日暮連峯不許重回顧　水解隨人花却住衾冷香銷
但有殘妝汚淚入長江空幾許雙鴻一抹無尋處
　　前調　　　　　　　　　　　　李之儀
天澹雲閒晴晝永庭户深沉滿地梧桐影骨冷魂清如
夢醒夢回猶是前時景　取次杯盤催酩酊醉帽頻欹
又被風吹正踏月歸来人巳静恍疑身在蓬莱頂
　　前調　　　　　　　　　　　　李之儀
玊骨冰肌天所賦似與神仙来作煙霞侣枕畔拈来親
手付書牕終日常相顧　幾度離披留不住依舊清香
只欠能言語再送神仙須愛護他時却待親来取
　　前調　　　　　　　　　　　　李之儀
為愛梅花如粉面天與工夫不似人間見幾度拈来親
比看工夫却是花枝淺　見得歸来臨几硯盡日相看
黙黙情無限更不齅時須百徧分明銷得人腸斷
　　前調　　　　　　　　　　　　賀　鑄
桃葉園林風日好曲逕珍叢處處聞啼鳥翠珥金丸委
芳草韤羅塵動香裙埽　片帆乗興来須早每話長安
引領猶西笑離索年多故人少江南有鴈無書到
　　前調　　　　　　　　　　　　賀　鑄
排辦張燈春事早十二都門物色宜新曉金犢車輕玊
騘小拂頭楊栁穿馳道　蓴羮鱸鱠非吾好去國謳吟
半落江南調滿眼青山恨西照長安不見令人老
　　前調　　　　　　　　　　　　賀　鑄
睡鴨爐寒熏麝煎寂寂歌梁無計留歸燕十二曲欄閒
倚徧一杯長待何人勸　不識當年桃葉面吟詠佳詞
想像猶曽見兩槳往東風與便潮平月上江如練
　　前調　　　　　　　　　　　　賀　鑄
小院朱扉開一扇内様新妝鏡裏分明見眉暈半深脣
注淺朶雲冠子偏宜面　被掩芙蓉熏麝煎簾影沉沉
祇有雙飛燕心事向人猶靦腆强来牕下尋紅綫
　　前調(聽周生/鼔琵琶)　　　　　　　　　毛　滂
聞説君家傳窈窕秀色天真更奪丹青妙細意端相都
總好春愁春媚生顰笑　璚玊風前金鳯小那事殷勤
總托琵琶道十二峰雲遮醉倒華燈翠帳花相照
　　前調(秋晩東歸/留吳甚久)　　　　　　　　毛　滂
江接寒溪家巳近想見秋来松菊荒三徑自送吳山秋
色盡星星却入雙蓬鬢　鳬短鶴長真箇定勛業来遲
不用頻看鏡嬾出問人人不問綠尊倒盡横書枕
　　前調(寒秀/亭梅)　　　　　　　　　　毛　滂
相見江南情不少爾許多時怪得無消耗澹日暖雲勾
引到闌干寂寞憐春小　宫面可忺勻畫了粉痩酥寒
一段天真好喚起玊兒嬌睡覺半山殘月南枝曉
　　前調(寒食/)　　　　　　　　　　毛　滂
紅杏梢頭寒食雨燕子泥新不住飛来去行傍栁陰聞
好語鶯兒穿過黄金縷　桑落酒寒杯嬾舉總被多情
做的無情緒春過二分能幾許銀臺新火重簾暮
　　前調(東堂手栽/牡丹見花)　　　　　　　　毛　滂
三疊闌干鋪碧甃小雨新晴纔過清明後初見花王披
衮繡嬌雲瑞日明春晝　彩女朝真天質秀寳髻微偏
風捲霞衣皺莫道東君情最厚韶光半在東堂手
　　前調(春夜/不寐)　　　　　　　　　　毛　滂
紅影斑斑吹錦片露葉煙梢寒月娟娟滿更起遶庭行
百徧無人祇有棲鶯見　覓箇薄情心對換愁緒偏長
不信春宵短正是碧雲音信斷半衾猶頼香熏暖
　　前調(和孫/使君)　　　　　　　　　　毛　滂
城上春雲低閣雨漸覺春隨一片花飛去素頸圓吭鶯
燕語不妨緩緩歌金縷　墮紀頺綱公已舉但見清風
蕭瑟隨談麈借㓂假饒天不許未須忙遣韶華暮
　　前調(敧枕/)　　　　　　　　　　毛　滂
不雨不晴秋氣味酒病秋懷不做惺忪地初換夾衣圍
翠被薔薇水潤衙香膩　旋折秋英餐露蕊金縷虯團
更試簾泉水幽夢不来尋小睡無言劃盡屏山翠
　　前調　　　　　　　　　　　　杜安世
整頓雲鬟初睡起庭院無風盡日簾垂地書閣巢新燕
聲喜楊花狂散無拘繫　近来早是添憔悴金縷衣寛
賽過宫腰細冉冉光隂似流水春殘鶯老人千里
　　前調　　　　　　　　　　　　杜安世
池上新秋簾幙卷菡萏嬌紅鏡裏西施面衰柳揺風尚
柔軟眠沙鸂鶒臨清淺　新翻歸翅雲間燕滿地槐花
盡日蟬聲亂獨倚闌干暮山逺一塲寂寞無人見
　　前調　　　　　　　　　　　　杜安世
籬落繁枝千萬片猶自多情似雪隨風轉昨夜笙歌容
易散酒醒添得愁無限　樓上春雲山四面過盡征鴻
暮景煙深淺一晌凭闌人未見紅綃掩淚思量徧
　　前調　　　　　　　　　　　　杜安世
惆悵留春留不住欲到清和背我堂堂去飛絮落花和
細雨凄凉庭院流鶯度　更被閒愁相賺誤夢斷髙唐
回首桃源路一晌沈吟無意緒分明往事今何處
　　前調　　　　　　　　　　　　王　詵
鐘送黄昏雞報曉昏曉相催世事何時了萬苦千愁人
自老春来依舊生芳草　忙處人多閒處少閒處光陰
幾箇人知道獨上髙樓雲杳杳天涯一㸃青山小
　　前調(賦梅别/公度)　　　　　　　　　舒　亶
雪後江城紅日晚暖入香梢漸覺􁫧瓏滿髣髴臨風妝
半面水晶斜卷誰庭院　折向尊前君細看便是江南
寄我人還逺手把北枝多少怨小樓横笛吹腸斷
　　前調　　　　　　　　　　　　舒　亶
深炷熏爐扄小院手撚黄花尚覺金猶淺回首畫堂雙
語燕無情漸漸看人逺　相見爭如初不見短鬢潘郎
陡覺年華換最是西風吹不斷心頭往事歌中怨
　　前調　　　　　　　　　　　　趙令畤
欲減羅衣寒未去不卷珠簾人在深深處殘杏枝頭花
幾許啼紅止恨清明雨　盡日水沉香一縷宿酒醒遲
惱破春情緒飛燕又將歸信誤小屏風上西江路
　　前調(足司馬才/仲夢中詞)　　　　　　　　秦　覯
妾本錢塘江上住花落花開不管流年度燕子銜將春
色去紗牕幾陣黄梅雨　斜插犀梳雲半吐檀板輕敲
唱徹黄金縷夢斷彩雲無覓處夜凉明月生南浦
　　前調(和王/㢘訪)　　　　　　　　　　葛勝仲
風過漣漪紋縠細十指香檀驚破交禽睡野蔌溪毛真
易致風流未減蘭亭㑹　擊汰千艘供洛禊映水垂楊
萬縷拖濃翠小海一聲波上戲殷勤留客千金意
　　前調(照花/)　　　　　　　　　　葛勝仲
二月春遊須爛漫秉燭看花只為晨曦短髙舉蠟薪通
夕看紅光萬丈騰天半　寄語平時遊冶伴不負分隂
勝事輸今段燈火休催歸小院殷勤更照桃花面
　　前調　　　　　　　　　　　　葛勝仲
巳過春分春欲去千炬花間作意留春住一曲清歌無
誤顧繞梁餘韻歸何處　盡日勸春春不語紅氣蒸霞
且看桃千樹才子霏譚更五鼔剰看走筆揮風雨
　　前調　　　　　　　　　　　　周紫芝
天意纔晴風又雨催得風前日日吹輕絮燕子不飛鶯
不語滿庭芳草空無數　春去可堪人也去枝上殘紅
不忍擡頭覰假使留春春肯住喚誰相伴春同處
　　前調　　　　　　　　　　　　謝　逸
豆蔻梢頭春色淺新試紗衣拂袖東風軟紅日三竿簾
幙卷畫樓影裏雙飛燕　攏鬢歩揺青玊碾缺樣花枝
葉葉蜂兒顫獨倚闌干凝望逺一川煙草平如翦
　　前調(柳五/首)　　　　　　　　　　周邦彦
愛日輕明新雪後柳眼星星漸欲穿牕牖不待長亭傾
別酒一枝巳入騷人手　淺淺柔黄輕蠟透過盡冰霜
便與春爭秀强對青銅簪白首老来風味難依舊
　　前調　　　　　　　　　　　　周邦彦
桃萼新香梅落後葉暗藏鴉冉冉垂亭牖舞困低迷如
著酒亂絲偏近遊人手　雨過朦朧斜日透客舎青青
特地添明秀莫話揚鞭回別首渭城荒逺無交舊
　　前調　　　　　　　　　　　　周邦彦
小閣陰陰人寂後翠幙褰風燭影揺踈牖夜半霜寒初
索酒金刀正在柔荑手　粉薄絲輕光欲透小葉尖新
未放雙眉秀記得長條垂鷁首别離情味還依舊
　　前調　　　　　　　　　　　　周邦彦
蠢蠢黄金初脱後暖日飛緜取次黏牕牖不見長條低
拂酒贈行應巳輸先手　鶯擲金梭飛不透小榭危樓
處處添竒秀何日隋堤縈馬首路長人倦空思舊
　　前調　　　　　　　　　　　　周邦彦
晚歩芳塘新霽後春意潛来迤邐通牕牖午睡漸多濃
似酒韶華已入東君手　嫩綠輕黄成染透燭下工夫
漏洩章臺秀擬插芳條須滿首管教風味還勝舊
　　前調(早行/)　　　　　　　　　　周邦彦
月皎驚烏棲不定更漏將闌轣轆牽金井喚起兩眸清
炯炯淚花落枕紅緜冷　執手霜風吹鬢影去意徘徊
别語愁難聽樓上闌干横斗柄露寒人逺雞相應
　　前調　　　　　　　　　　　　周邦彦
魚尾霞生明逺樹翠壁黏天玊葉迎風舉一笑相逢蓬
海路人間風月如塵土　翦水雙眸雲半吐醉倒天瓢
笑語生青霧此㑹未闌須記取桃花幾度吹紅雨
　　前調　　　　　　　　　　　　周邦彦
美盼低迷情宛轉愛雨憐雲漸覺寛金釧桃李香苞秋
不展深心黯黯誰能見　宋玊牆頭纔一覘絮亂絲繁
苦隔春風面歌板未終風色便夢為蝴蝶留芳甸
　　前調　　　　　　　　　　　　周邦彦
葉底尋花春欲暮折徧柔枝滿手珍珠露不見舊人空
舊處對花惹起愁無數　却倚䦨干吹栁絮粉蝶多情
飛上釵頭住若遣郎身如蝶羽芳時爭肯抛人去
　　前調　　　　　　　　　　　　周邦彦
　酒熟微紅生眼尾半額龍香冉冉飄衣袂雲壓寳釵撩
　不起黄金心字雙垂耳　愁入眉痕添秀美無限柔情
　分付西流水忽被驚風吹别淚只應天也知人意
　　　前調　　　　　　　　　　　　曹　組
　簾卷真珠深院静滿地槐陰鏤日如雲影午枕花前情
　思凝象牀冰簟光相映　過面風清知酒醒沉水缾寒
　帶綆来金井滌盡煩襟無睡興闌干六曲還重凭
　
　
　
　
　
　
　
　
御選歴代詩餘卷三十九
　欽定四庫全書
御選歴代詩餘卷四十目録(六十/字)
　　　蝶戀花(下/)
　　　　王采
　　　　王安中(三首/)
　　　　向子諲
　　　　王庭珪
　　　　趙師俠(二首/)
　　　　趙鼎
　　　　曽覿
　　　　楊无咎
　　　　侯寘
　　　　辛棄疾(三首/)
　　　　張孝祥
　　　　程垓(二首/)
　　　　真徳秀
　　　袁去華
　　　張震
　　　趙彦端
　　　劉儗
　　　陸游(三首/)
　　　楊炎(三首/)
　　　黄機
　　　劉鎮
　　　呉禮之
　　　王炎
　　　嚴仁(二首/)
　　　毛幵
　　　高觀國(三首/)
　　　史達祖
　　　韓淲(二首/)
　　　方岳(三首/)
　　　趙崇磻
　　　方千里(四首/)
　　　楊澤民(四首/)
　　　汪晫
　　　馮取洽
　　　盧炳(二首/)
　　　劉翰
　　　黄昇
　　　吳文英(四首/)
　　　蔣捷
　　　陳允平(五首/)
　　　周密
　　　張炎(五首/)
　　　石孝友(二首/)
　　　何夢桂
　　　于真人
　　　葛長庚
　　　盧氏
　　　李清照(三首/)
　　　朱淑真
　　　王庭筠
　　　趙可
　　　景覃
　　　段克已
　　　元好問(二首/)
　　　盧摯
　　　趙孟頫
　　　汪宗臣
　　　姚雲文
　　　詹正(二首/)
　　　吳元可
　　　蕭允之
　　　劉天迪
　　　周孚先
　　　張翥
　　　張埜
　　　倪瓚
　　　汪斌
　　　凌雲翰
　　　張雨
　　　明仁宗
　　　楊基(二首/)
　　　莫璠(十首/)
　　　吳子孝(七首/)
　　　薛廷寵
　　　吳鼎芳
　　　陳子龍
　　　孫茂芝
　　　　朱盛藻(三首/)
　　　　張倩倩
　　　　沈静專(二首/)
　
　
　
　
　
　
　
　
　
　
　
　
御選歴代詩餘卷四十目錄
　欽定四庫全書
御選歴代詩餘卷四十(六十/字)
司經局洗馬掌局事兼翰林院修撰加二級(臣/)王奕清奉
㫖校刋
　　蝶戀花(下/)
　　　蝶戀花(棃花/)　　　　　　　　　王　采
　鏤雪成花檀作蕊愛伴鞦韆搖曳東風裏翠袖年年寒
　食淚為伊牽惹愁無際　幽豔偏宜春雨細紅粉闌干
　有箇人相似鈿合金釵誰與寄丹青傳得凄涼意
　　　前調(長春/花)　　　　　　　　　　王安中
　曲徑深叢枝裊裊暈粉柔緜破蕊烘清曉十二番開寒
　最好此花不惜春歸早　青女飛來紅翠少特地芳菲
　絶豔驚衰草只滯東風終甚了久長欲伴姮娥老
　　　前調(山茶/花)　　　　　　　　　　王安中
　巧翦明霞成片片欲笑還顰金蕊依稀見拾翠人寒妝
　易淺濃香别注脣膏點　竹雀喧喧煙岫逺晩色溟濛
六出花飛徧此際一枝紅緑眩畫工誰寫銀屏面
　　前調(紅梅/花)　　　　　　　　　　王安中
青玉一枝紅顆吐粉頰愁寒濃與臙脂傅辨杏猜桃君
莫悞天姿不到風塵處　雲破月來花下住要伴佳人
弄影參差舞只有暗香穿繡户昭華一曲驚吹去
　　前調　　　　　　　　　　　　向子諲
洲上百花如錦繡水滿池塘更作濺濺溜斷送風光惟
有酒苦吟不怕因詩痩　尋壑經丘長是久晩晩歸來
稚子柴門候萬事付之醒夢後睂頭不為閒愁皺
　　前調　　　　　　　　　　　　王庭珪
瓊海無邊銀浪捲畫㦸朱樓縹緲雲間見當日使君曽
擁傳海霞光裏時開讌　翠斚紅鱗吹酒面莫謂今朝
人在天涯逺彩鳳銜書應不晚願公難老身長健
　　前調　　　　　　　　　　　　趙師俠
栁眼窺春春漸吐又是東風搖曳黄金樹宜入新春聞
好語一犂處處催耕雨　未有花鬚金縷縷醉夢悠揚
似蝶翩躚舞一枕仙遊何處去覺來依舊江南住
　　前調(臨安道/中賦梅)　　　　　　　　　趙師俠
翦水凌虚飛雪片認得清香雪樹深深見傅粉凝酥明
玉豔含章簷下春風面　照影溪橋情不淺羌管聲中
疊恨傳幽怨隴首人歸芳信斷萬重雲水江南逺
　　前調　　　　　　　　　　　　趙　鼎
盡日東風吹緑樹向晩輕寒數點催花雨年少凄涼天
付與更堪春思縈離緒　臨水高樓攜酒處曽倚哀絃
歌斷黄金縷樓下水流何處去凭闌目送蒼煙暮
　　前調　　　　　　　　　　　　曽　覿
御栁風柔春正暖紫殿朱樓赫奕祥光逺十二玉龍迎
鳳輦香騰錦繡聞絃管　扇却雙鸞開寳宴緑遶紅圍
宣勸金巵滿萬嵗千秋流寵眷此身欲備昭陽燕
　　前調　　　　　　　　　　　　楊无咎
萬里無雲秋色凈上下天光共水交輝映坐對氷輪心
目瑩此身不在塵寰境　撲漉文禽飛不定勾引離人
分外添歸興來往悠悠重記省夜闌人散花移影
　　前調(尋梅/)　　　　　　　　　　侯　寘
雪壓小橋溪路斷獨立無言霧鬢風鬟亂拂拭氷霜君
試看一枝堪寄天涯逺　擬向南鄰尋酒伴折得花歸
醉著歌聲緩姑射夢回星斗轉依然月下重相見
　　前調　　　　　　　　　　　　辛棄疾
燕語鶯啼人乍逺却恨西園依舊鶯和燕笑語十分愁
一半翠圍特地春光暖　只道書來無過雁不道柔腸
近日無腸斷柄玉莫搖湘淚點怕君喚作秋風扇
　　前調(元日/立春)　　　　　　　　　　辛棄疾
誰向椒盤簪綵勝整整韶華爭上春風鬢往日不堪重
記省為花常把新春恨　春未來時先借問晩恨開遲
早又飄零近今嵗花期消息定只愁風雨無憑凖
　　前調　　　　　　　　　　　　辛棄疾
九畹芳菲蘭佩好空谷無人自怨蛾睂巧寳瑟泠泠千
古調朱絲絃斷知音少　冉冉年華吾自老水滿汀洲
何處尋芳草喚起湘纍歌未了石龍舞罷松風曉
　　前調　　　　　　　　　　　　張孝祥
漠漠飛來雙屬玉一片秋光染就瀟湘緑雪轉寒蘆花
簌簌晚風細起波紋縠　落日孤雲歸意促小倚篷牎
寫作思歸曲過盡碧灣三十六扁舟只在灘頭宿
　　前調　　　　　　　　　　　　程　垓
小院秋光濃欲滴獨自鈎簾細數歸鴻翼鴻斷天高無
處覓矮牎催暝蛩催織　涼月去人纔數尺短髮蕭騷
醉傍西風立愁眼望天收不得露華衣上三更濕
　　前調(新栁/)　　　　　　　　　　程　垓
寒意勒花春未足只有東風不管春拘束楊栁滿城吹
又緑可人青眼還相屬　小葉星星眠未熟看盡行人
唱徹陽闗曲心事一春何計續芳條未展睂先蹙
　　前調(紅梅/)　　　　　　　　　　真徳秀
兩岸月橋花半吐紅透肌香暗把遊人誤盡道武陵溪
上路不知迷入江南去　先自冰霜真態度何事枝頭
點點臙脂汚莫是東君嫌澹素問花花又嬌無語
　　前調　　　　　　　　　　　　袁去華
細雨斜風催日暮一夢華胥記得驚人句霧閣雲牎歌
舞處翠峰青嶂無重數　解珮江頭元有路流水茫茫
盡日無人度一點相思愁萬縷幾時却跨青鸞去
　　前調　　　　　　　　　　　　張　震
梅子初青春巳暮芳草連雲緑徧西池路小院繡簾纔
半舉銜泥紫燕雙飛去　人在赤欄橋畔住不解傷心
還解相思否清夢欲尋猶間阻紗牎一夜瀟瀟雨
　　前調(贈别趙邦/才席上作)　　　　　　　　趙彦端
堂外溪橋楊栁畔滿樹東風更若流鶯喚時節清明寒
暖半秦箏欲妒歌珠貫　一寸離腸無可斷舊管新收
盡把雙帷卷賴得今年春較晩送人猶有餘紅亂
　　前調　　　　　　　　　　　　劉　儗
小立東風誰共語碧盡行雲依約蘭皋暮誰問離懐知
幾許一溪流水和煙雨　飄蕩楊花無著處纔伴春來
忙底隨春去只恐遊蜂黏得住斜陽芳草江頭路
　　前調　　　　　　　　　　　　陸　游
陌上簫聲寒食近雨過園林花氣浮芳潤千里斜陽鐘
欲暝憑高望斷南樓信　海角天涯行略盡三十年間
無處無遺恨天若有情終欲問忍教霜點相思鬢
　　前調　　　　　　　　　　　　陸　游
水漾萍根風巻絮倩笑嬌顰忍記逢迎處只有夢魂能
再遇堪嗟夢不由人做　夢若由人何處去短帽輕衫
夜夜睂州路不怕銀釭深繡户只愁風斷青衣渡
　　前調　　　　　　　　　　　　陸　游
禹廟蘭亭今古路一夜清霜染盡湖邊樹鸚鵡杯深君
莫訴他時相遇知何處　冉冉年華留不住鏡裏朱顔
畢竟消磨去一句叮嚀君記取神仙須是閒人做
　　前調(别范/南伯)　　　　　　　　　　楊　炎
離恨做成春夜雨添得春江剗地東流去弱栁繫船都
不住為君愁絶聽鳴櫓　君到南徐芳草渡想得尋春
依舊當年路後夜獨憐回首處亂山遮隔無重數
　　前調(稼軒坐/間作)　　　　　　　　　楊　炎
點檢笙歌多釀酒不放東風獨自迷楊栁院院翠隂停
永晝曲欄隨處堪垂手　昨日解酲今夕又消得情懐
長被春僝僽門外馬嘶人去後亂紅不管花消痩
　　前調　　　　　　　　　　　　楊　炎
萬點飛花愁似雨峭殺春寒不㑹留春住滿地亂紅風
埽聚只教燕子銜將去　獨倚闌干閒自覻深院無人
行到無情處簾外絲絲楊栁舞又還裝點人情緒
　　前調　　　　　　　　　　　　黄　機
碧樹涼颸驚畫扇牎戸齊開秋意參差滿先自離愁裁
不斷蛩螿更作聲聲怨　山遶千重溪百轉隔了溪山
夢也無由見歸計憑誰占近逺銀釭昨夜如花糝
　　前調(七夕/)　　　　　　　　　　劉　鎮
誰送涼蟾消夜暑河漢迢迢牛女何曽渡乞得巧來無
用處世間枉費閒鍼縷　人在江南煙水路頭白鴛鴦
不道分飛苦信逺翻嗔烏鵲誤屛山暗鎖巫陽雨
　　前調　　　　　　　　　　　呉禮之
滿地落紅初過雨緑樹成隂紫燕風前舞煙草低迷縈
小路晝長人静扃朱户　沈水香銷新翦苧欹枕朦朧
花底聞鶯語春夢又還隨栁絮等閒飛過東牆去
　　前調(崇陽縣/圃夜飲)　　　　　　　　　王　炎
纖手行杯紅玉潤滿眼花枝雨過臙脂嫩新月一睂生
淺暈酒闌無奈添春困　喚起醉魂君莫問憔悴容顔
羞與花相近人自無情花自韻風光易老何須恨
　　前調(快閣/)　　　　　　　　　　嚴　仁
傑閣青紅天半倚萬里歸舟更近闌干檥木落山寒鳬
雁起一聲漁笛滄洲尾　千古文章黄太史捫蝨高風
長照冰壺裏何以薦君秋玉蕊癭瓢為酌西江水
　　前調　　　　　　　　　　　　嚴　仁
院静日長花氣暖一簇嬌紅得見春深淺風送生香來
近逺笑聲只在鞦韆畔　目力未窮腸巳斷一寸芳心
更逐游絲亂朱户對開簾巻半日斜江上春風晩
　　前調　　　　　　　　　　　　毛　幵
羅韤匆匆曽一過烏鵲歸來怨感流年度别袖空看啼
粉汚相思待倩誰分付　殘雪江邨迴馬路嫋嫋春寒
簾幕空凝佇人在梅花深處住梅花落盡愁無數
　　前調　　　　　　　　　　　　高觀國
雲喚隂來鳩喚雨謝了紅梅可踏江頭路拚却一番花
信阻不成日日春寒去　見説東風桃葉渡隔㟁青山
依舊修睂嫵歸燕不如箏上柱一行常見相思苦
　　前調(題巖/室)　　　　　　　　　　高觀國
巖室歸來非待聘渺渺千崕漠漠江千頃明月清風休
弄影只愁踏破蒼苔徑　摘取香芝醫鶴病正要臞仙
相伴清閒性朝市不聞心耳静一聲長嘯煙霞冷
　　前調(湖頭/即席)　　　　　　　　　　高觀國
西子湖邊睂翠嫵魂冷孤山誰是風煙主相喚吟詩天
欲雨嫩涼不隔鷗飛處　移下天孫雲錦渚翠蓋牽風
綽約凌波女清約已成君記取月明夜半魚龍舞
　　前調　　　　　　　　　　　　史達祖
二月東風吹客袂蘇小門前楊栁如腰細蝴蝶識人遊
冶地舊曽來處花開未　幾夜湖山生夢寐評泊尋芳
只怕春寒裏今嵗清明逢上巳相思先到前裙水
　　前調　　　　　　　　　　　　韓　淲
盡道今年梅較早梅與人情覺得梅偏好一樹南豅香
未老春風巳自生芳草　來自城中猶帶曉行到君家
細雨吹池沼悵望沙坑須㑹到玉溪此意年時少
　　前調　　　　　　　　　　　　韓　淲
道上疎梅花一樹人去人來不管流年度閒過南豅同
散步東風為我吹香去　試問青春今幾許明日新正
溪影横山暮遮莫攀翻君且住心兒却在題詩處
　　前調　　　　　　　　　　　　方　岳
山抹修睂横緑凈浦溆生寒立盡梧桐影香灺未銷簾
幙静醉紅如洗風吹醒　一夜秋聲連玉井夢落孤篷
巳盡山隂興戍角淒涼清漏永江南煙雨何堪省
　　前調　　　　　　　　　　　　方　岳
秋水涵空如鏡凈滿鏡清寒倒碧搖山影葯户誰抨圓
玉靜碧紗人怯黄昏醒　叢桂小山寒井井喚起江南
一葉蓴鱸興先自新愁愁夜永不堪宋玉重提省
　　前調(秋懐/)　　　　　　　　　　方　岳
鴈落寒沙秋惻惻明月黄花共是江南客騎鶴樓高邊
羽急柔情不盡淮山碧　世路只催雙鬢白菰米蓴羮
正是令人憶歸夢不知江水隔煙帆飛過平如席
　　前調　　　　　　　　　　　　趙崇磻
一翦微寒禁翠袂花下重開舊燕添新壘風旋落紅香
匝地海棠枝上鶯飛起　薄霧籠春天欲醉碧草澄波
的的情如水料想紅樓挑錦字輕雲澹月人憔悴
　　前調(栁四首次/周美成韻)　　　　　　　　方千里
漏洩東風消息後短葉長條著意遮牎牖嫩比鵝黄初
熟酒染勻却費春風手　萬縷篩金新月透入夜柔情
還勝朝來秀綵筆雕章知幾首可人襟韻無新舊
　　前調　　　　　　　　　　　　方千里
一搦腰支初見後恰似娉婷十五藏朱牖春色惱人濃
抵酒風前脈脈如招手　黛染修睂蛾緑透態婉儀閒
自是芳閨秀堪惜年華同轉首女郎臺畔春依舊
　　前調　　　　　　　　　　　　方千里
碎玉飛花寒食後薄影行風終日穿疎牖有客思歸還
把酒閒吹倦絮輕黏手　雪滿愁城寒欲透飄盡殘英
翠幄成穠秀張緒風流今白首少年襟度難如舊
　　前調　　　　　　　　　　　　方千里
翠浪藍光新雨後整整斜斜高下籠牎牖萬斛深傾重
碧酒量愁知落何人手　攏霧梳煙晴色透照影回風
一段嫣然秀白下門東空引首藏鴉枝葉長懐舊
　　前調(栁四首次/周美成韻)　　　　　　　　楊澤民
臘盡江南梅發後萬點黄金嬌眼初穿牖曽見渭城人
勸酒嫩條輕拂傳杯手　料峭東風寒欲透暗點輕煙
便覺添疎秀莫道故人今白首人雖有故心無舊
　　前調　　　　　　　　　　　　楊澤民
初過元宵三五後曲檻依依終日搖金牖痩損舞腰非
為酒長條聊贈垂鞭手　幾葉小梅春已透信是風流
占盡人間秀走馬章臺還舉首可人標韻彊如舊
　　前調　　　　　　　　　　　　楊澤民
寂寞春殘花謝後花絮輕盈點點穿風牖穠緑隂中人
賣酒涼生午扇都停手　葉密啼鶯飛不透要詠清姿
除是憑才秀往日周郎為唱首今將高韻重翻舊
　　前調　　　　　　　　　　　　楊澤民
百卉千花都綻後浥露依風翠影籠芳牖杏臉桃腮勻
著酒青紅相映如攜手　一段簾絲風約透高下亭臺
表裏俱清秀幾度長堤頻矯首青青顔色新於舊
　　前調(秋夜簡/趙尉)　　　　　　　　　汪　晫
午夜涼生風小住銀漢無聲雲約疎星度佳客欲眠知
未去對牀只欠瀟瀟雨　素月四更山外吐酒醒衾寒
消盡沈煙縷料想玉樓人倚處歸帆目佇煙中浦
　　前調　　　　　　　　　　　　馮取洽
秋到雙溪溪上樹葉葉涼聲未省來何許盡拓溪樓牎
與戸倚闌清夜窺河鼓　那得吟朋同此住獨對秋芳
欲寄花無處杖屨相從曽有語未來先自愁君去
　　前調　　　　　　　　　　　　盧　炳
滿架冰蕤開徧了試問花神留得春多少清勝荀香嬌
韻好謝庭風月應難到　酒釀新醅名不老醉倒花前
真箇無煩惱滿座清歡供一笑春酲拚却明牎曉
　　前調(和人/探梅)　　　　　　　　　　盧　炳
羅幙䕶寒遮曉霧愛日烘晴又是年華暮瀟灑江梅爭
欲吐暗香洩漏春來處　何日尋芳溪畔路挈榼攜筇
寫景論心素千里相逢真㑹遇羨君解道江南句
　　前調　　　　　　　　　　　　劉　翰
團扇題詩春又晩小夢驚殘碧草池塘滿一曲銀鈎簾
半捲緑牎睡足鶯聲軟　痩損衣圍羅帶減前度風流
陡覺心情嬾誰品新腔拈翠管畫樓吹徹江南怨
　　前調　　　　　　　　　　　　黄　昇
百計留春春不住褪粉吹香日日催教去心事欲憑鶯
語訴流鶯剗地無憑據　緑玉闌干圍綺户一點柔紅
應在深深處想倚翠簾吹栁絮淺顰惆悵芳期悞
　　前調　　　　　　　　　　　　呉文英
明月枝頭香滿路幾日西風落盡花如雨倒照秦睂天
鏡古秋明白鷺雙飛舞　自摘霜葱宜薦俎可惜重陽
不把黄花與帽墮笑憑纖手取清歌莫送秋聲去
　　前調(題華山/道女扇)　　　　　　　　　呉文英
北斗秋横雲髻影鶯羽衣輕腰減青絲剰一曲游仙聞
玉磬月華深院人初定　十二闌干和笑凭風露生寒
人在蓮花頂睡重不知殘酒醒覺來幾度啼鴉暝
　　前調(七夕/)　　　　　　　　　　呉文英
開過南枝花滿院新月西樓相約同鍼線高樹數聲蟬
送晩歸家夢向斜陽斷　夜色銀河清一片輕帳偷歡
銀燭羅屏怨陳迹曉風吹霧散簾鈎空帶蛛絲捲
　　前調(化度寺晚/蓮有感)　　　　　　　　呉文英
湘水煙中相見早羅蓋低籠紅拂猶嬌小籹鏡明星爭
晚照西風目送凌波杳　惆悵來遲羞窈窕一霎留連
相伴闌干悄今夜西池明月到餘香翠被空秋曉
　　前調風蓮　　　　　　　　　　蔣　捷
我愛荷花花最軟錦拶雲挨朶朶嬌如顫一陣微風來
自逺紅低欲蘸涼波淺　莫是羊家張静婉抱月飄煙
舞得腰肢倦偷把翠羅香被展無眠却又頻翻轉
　　前調(栁四首次/周美成韻)　　　　　　　　陳允平
謝了棃花寒食後翦翦輕寒曉色侵書牖寂寞情懐如
中酒攀條恨結東風手　淺黛嬌黄春色透薄霧輕煙
逺映蘇堤秀目斷章臺愁舉首故人應似青青舊
　　前調　　　　　　　　　　　　陳允平
牆外鞦韆花影後環獸金懸暗緑籠朱牖為怯輕寒猶
殢酒同心共結懐纖手　粉袖盈盈香淚透蹙損雙眉
嬾畫遙山秀柔弱風條低拂首渭城歌舞春如舊
　　前調　　　　　　　　　　　　陳允平
寂寞長亭人别後一把垂絲亂拂閒軒牖三月春光濃
似酒傳杯莫放纖纖手　金縷依依紅日透舞徹春風
不減蠻腰秀撲鬢楊花如白首少年張緒心如舊
　　前調　　　　　　　　　　　　陳允平
落盡櫻桃春去後舞絮飛緜撲簌穿簾牖惜别情懐愁
對酒翠條折贈勞纖手　繡幕深沈寒尚透雨雨晴晴
裝點西湖秀悵望章臺愁轉首畫闌十二東風舊
　　前調(次周美/成韻)　　　　　　　　　陳允平
樓上鐘殘人漸定庭戸沈沈月落梧桐井悶倚瑣牎燈
炯炯獸香閒伴銀屏冷　淅瀝西風吹鴈影一曲秋笳
别後誰堪聽誓海盟山虚話柄憑書問著無言應
　　前調(生香/亭)　　　　　　　　　　周　密
竹窈花深連别墅曲曲迴廊小小閒庭宇忽地香來無
覔處杖藜閒趁游蜂去　老桂凝秋森玉樹澗底孤芳
苒苒吹詩句一掬幽情知幾許鈎簾半畝藤花雨
　　前調(贈楊/柔卿)　　　　　　　　　　張　炎
頗愛楊瓊妝澹注猶理螺鬟擾擾䯳雲聚雨翦秋痕流
不去佯羞却把周郎顧　欲訴閒愁無説處幾過鶯簾
聽得間闗語昨夜月明香暗度相思忽到梅花樹
　　前調(飲杏/花下)　　　　　　　　　　張　炎
仙子鋤雲親手種春鬧枝頭消得微霜凍可是東風吹
不動金鈴懸網珊瑚重　社燕盟鷗詩酒共未足游情
剛把斜陽送今夜定應歸去夢青蘋流水簫聲弄
　　前調(賦艾/花)　　　　　　　　　　張　炎
巧結八刀枝黏翠艾翦翦香痕細把泥金界小簇葵榴芳
錦隘紅妝人見應須愛　午鏡將拈開鳳蓋倚醉凝嬌
欲戴還慵戴約臂猶餘朱索在梢頭添掛朱符袋
　　前調(山茶/)　　　　　　　　　　張　炎
花占枝頭忺日焙金汞初抽火鼎鉛華退還似瘢痕塗
獺髓臙脂澹抹微酣醉　數朶折來春檻外欲染清香
只許梅相對不是臨風珠蓓蕾山童隔竹休敲碎
　　前調(秋鶯/)　　　　　　　　　　張　炎
求友林泉深密處弄舌調簧如問春何許燕子先將雛
燕去淒涼可是歌來暮　喬木蕭蕭梧葉雨不似尋芳
翻落花心露認取門前楊栁樹數聲須入新年語
　　前調　　　　　　　　　　　　石孝友
寒卸園林春已透紅著溪梅緑染前堤栁見箇人人今
感舊引杯相屬蒲塘酒　金縷歌中睂黛皺多少閒愁
惜與傷春痩明日馬蹄浮野秀栁顰梅慘空回首
　　前調　　　　　　　　　　　　石孝友
薄倖人人留不住楊栁花時還是成虚度一枕夢回春
又去海棠吹落胭脂雨　金鴨未消香篆吐斷盡柔腸
看取沈煙縷獨上危樓凝望處西山暝色連南浦
　　前調　　　　　　　　　　　　何夢桂
風信花殘吹栁絮栁外池塘乳燕時飛度漠漠輕雲山
約住半邨煙樹鳩呼雨　竹院深深深幾許深處人閒
誰識閒中趣彈徹瑤琴移玉柱蒼苔滿地花隂午
　　前調　　　　　　　　　　　　于真人
緑暗紅稀春巳暮燕子銜泥飛入垂楊處栁絮欲停風
不住杜鵑聲裏山無數　竹杖芒鞵無定據穿過溪南
獨木横橋路樵子漁師來又去一川風月誰為主
　　前調(題愛/閣)　　　　　　　　　　葛長庚
冷雨疎風涼漠漠雲去雲來萬里秋隂薄笑倚玉闌呼
白鶴煙籠素月青天角　竹影松聲渾似昨醉膽如天
誰道詞源涸滿地蒼苔霜葉落今宵不飲何時樂
　　前調　　　　　　　　　　(宋媛/)盧　氏
蜀道青天煙霧翳帝里繁華迢遞何時至回望錦川揮
粉淚鳳釵斜嚲烏雲膩　綬帶雙垂金縷細玉珮珠璫
露滴寒如水從此鸞妝添逺意畫睂學得遙山翠
　　前調　　　　　　　　　　(宋媛/)李清照
淚揾征衣脂粉暖四疊陽闗聽了千千徧人到山長水
又斷蕭蕭微雨聞孤館　惜别傷離方寸亂忘了臨行
酒盞深和淺若有音書憑過鴈東萊不似蓬萊逺
　　前調　　　　　　　　　　　　李清照
永夜厭厭歡意少空夢長安認取長安道為報今年春
色好花光月影宜相照　隨意杯盤雖草草酒美梅酸
恰稱人懐抱醉莫插花花莫笑可憐春似人將老
　　前調　　　　　　　　　　　　李清照
暖雨和風初破凍栁眼梅腮已覺春心動酒意詩情誰
與共淚融殘粉花鈿重　乍試夾衣金縷縫山枕敧斜
枕損釵頭鳳獨抱濃愁無好夢夜闌猶翦燈花弄
　　前調(送春/)　　　　　　　　(宋媛/)朱淑真
樓外垂梅千萬縷欲繫青春少住春還去猶自風前飄
栁絮隨春且看歸何處　滿目山川聞杜宇便做無情
莫也愁人意把酒送春春不語黄昏却下瀟瀟雨
　　前調　　　　　　　　　　　　王庭筠
衰栁踈踈苔滿地十二闌千故國三千里南去北來人
老矣短亭依舊殘陽裏　紫蟹黄柑真解事似倩西風
勸我歸歟未王粲登臨寥落際雁飛不斷天連水
　　前調　　　　　　　　　　　　趙　可
霜樹重重青嶂小高棟飛雲正在霜林杪九日黄花纔
過了一尊聊慰秋容老　翠色有無睂澹埽身在西山
却愛東山好流水極天横晚照酒闌望斷西河道
　　前調　　　　　　　　　　　　景　覃
倦客情悰紛似縷深院無人臥聽秋蟲語歸意巳攙新
鴈去晩涼更作瀟瀟雨　架上秋衣蠅㸃素冷菊殘妝
尚被春花妒别有溪山容杖履等閒不許人知處
　　前調(聞鶯/有感)　　　　　　　　　　段克已
鶗鴂一聲春巳曉蝴蝶雙飛暖日明花草花底笙歌猶
未了流鶯又復催春老　早是殘紅枝上少飛絮無情
更把人相惱老檜獨含氷雪操春來悄莫人知道
　　前調(戊辰嵗/長安作)　　　　　　　　　元好問
一片花飛春意減雨雨風風常恨尋芳晚若箇花枝偏
入眼尊前細向春風揀　醉裏看花雲錦爛只記鶯聲
不記紅牙板留住佳人鸚鵡盞明朝剰把長條挽
　　前調(白鹿原/新齋作)　　　　　　　　　元好問
負郭桑麻秋果重十角呉牛分得山田種鄉社雞豚人
與共春風漸入浮蛆瓮　遶屋清溪醒午夢一榻翛然
坐受雲山供四海虚名將底用一聲啼鳥巗花動
　　前調　　　　　　　　　　　　盧　摯
越水涵秋光似鏡泛我扁舟照我綸巾影野鶴閒雲知
此興無人説與沙鷗省　回首天涯江路永逺樹孤村
數㸃青山暝夢過煮茶巖下聽石泉嗚咽松風冷
　　前調　　　　　　　　　　　　趙孟頫
儂是江南遊治子烏帽青鞵行樂東風裏落盡楊花春
滿地萋萋芳草愁千里　扶上蘭舟人欲醉日暮青山
相映雙蛾翠萬頃湖光歌扇底一聲吹下相思淚
　　前調(清明前兩/日聞燕)　　　　　　　　汪宗臣
年去年來來去早怪底不來庭院春光老知向誰家翻
别調家家望斷飛蹤杳　千里瀟湘煙渺渺不記雕梁
舊日恩多少逼近清明纔一到故巢猶在朱檐曉
　　前調　　　　　　　　　　　　姚雲文
春到海棠花幾信候館餘寒欲雨征衣潤燕認杏梁棲
未穏牡丹忽報清明近　恨入青山連曉鏡香雪柔酥
應被春消盡繡閣深深人半醒燭花貼在金釵影
　　前調　　　　　　　　　　　　詹　正
微雨燒香餘潤氣新緑愔愔乳燕相依睡無復卷簾知
客意楊花更欲因風起　舊夢蒼茫雲海際彊作歡娛
不覺當年似曾笑浮花并浪蕊如今更惜棠梨子
　　前調　　　　　　　　　　　　詹　正
日晩㳺人酥粉涴四雨亭前面面看花坐扇拂遊蜂青
杏墮新紅一路秋千過　簾外清歌簾底和自理琵琶
不用笙簧佐八摺香羅餘碧唾露花㸃筆輕題破
　　前調　　　　　　　　　　　　吳元可
人自憐春春未去萱草石榴也解留春住只到送春無
送處山花落得紅成路　高處鶯啼低蝶舞何况日長
燕子能言語付與光隂相客主晴雲又卷西邊雨
　　前調(舟行/懐舊)　　　　　　　　　　蕭允之
十幅歸帆風力滿記得來時買酒朱橋畔逺樹平蕪空
目斷亂山惟見斜陽半　誰把新聲翻玉管吹過滄浪
多少傷春怨巳是客懐如絮亂畫樓人更回頭看
　　前調　　　　　　　　　　　　劉天迪
一翦清波嬌欲溜緑怨紅愁長為春風痩舞罷金杯睂
黛皺背人倦倚晴牎繡　臉暈潮生微帶酒催唱新詞
不應頻搖手閒把琵琶調未就羞郎還又垂紅袖
　　前調　　　　　　　　　　　　周孚先
舟檥津亭何處樹曉起瓏璁回首迷煙樹江上離人來
又去飄零只似風前絮　倦倚篷牎誰共語野草閒花
一一傷離緒明日重來須記取緑楊門巷深深處
　　前調　　　　　　　　　　　　張　翥
陌上垂楊吹絮罷愁殺行人又是春歸也點點飛來珠
淚灑多情解逐章臺馬　痩盡柔絲無一把細葉青蘋
閒却當時畫惆悵此時何處寫黄昏澹月疎簾下
　　前調　　　　　　　　　　　　張　埜
狼藉春衫愁萬點半是征塵半是啼痕染别久流光空
冉冉料應病頰成雙靨　羅帶同心香未歛甚日蘭舟
重把歸妝檢極目畫樓雲樹掩憑誰翦却吳江險
　　前調　　　　　　　　　　　　倪　瓚
夜永愁人偏起早容鬢蕭蕭鏡裏看枯槁雨葉鋪庭風
為埽閒門寂寞生秋草　行路難行悲逺道説著征途
著處皆煩惱久客還家貧亦好無家漫自傷懐抱
　　前調(送春/)　　　　　　　　　　汪　斌
芳草天涯猶未歇暗緑稀紅栁絮纔飄雪有意送春還
惜别杜鵑爭奈催歸切　繡閣無人簾半揭苦憶邊城
十載音書絶惟有東風無異説年年來趁梅花月
　　前調　　　　　　　　　　　　凌雲翰
過雨春波浮鴨緑草閣三間人住清溪曲舊種小桃多
映竹亂紅遮斷松邊屋　有客抱琴穿翠麓隔水呼舟
應是憐幽獨歴歴武陵如在目幾時同借仙源宿
　　前調(新栁/)　　　　　　　　　　張　雨
誰道鵞兒黄似酒對酒新鵞得似垂絲桞鉛粉泥金初
染就年年春雪消時候　一縷柔情能斷否雨重煙輕
無力縈牎牖試看溪南隂十畝落花都聚紅雲帚
　　前調(題九月/海棠)　　　　　　　　　明仁宗
煙抹霜林秋欲困吹破臙脂便覺西風潤翠袖怯寒愁
一寸誰家庭院黄昏信　明月修容生逺恨旋摘餘嬌
簪滿佳人鬢醉倚小闌花影近不應先有春風分
　　前調(閨情/)　　　　　　　　　　楊　基
淨洗臙脂輕掃黛鬭草庭邊自拗棃花戴一段心情空
自愛風流那得時常在　屈指春光歸巳快不捲珠簾
又恐東風怪花影低將新月礙小闌干外深深拜
　　前調(卜居/)　　　　　　　　　　楊　基
人間何處宜閒住除却桃源便向瀟湘去楊栁桃花千
萬樹不須更覔深深處　白鷺輕鷗為伴侣女嫁漁郎
男娶漁翁女巳辦緑簔眠細雨料應天意還相許
　　前調(蘇堤/春曉)　　　　　　　　　　莫　璠
十里樓臺花霧繞宜雨宜晴山色籠春曉楊栁梢頭殘
月小海棠枝上猶眠鳥　蘭帳玉人初睡覺試問樓前
畫舫開多少報道尋芳人起早紫騶嘶過香塵道
　　前調(平湖/秋月)　　　　　　　　　　莫　璠
璧月沈輝湖渌靚一色琉璃倒湛山河影貝闕琳宫明
愈瑩人間無此清涼境　笑擷芙蓉垂舴艋醉掬文漪
搖動金千頃欲喚坡仙同賦詠桂花露濕衣襟冷
　　前調(栁浪/聞鶯)　　　　　　　　　　莫　璠
西子湖頭春過半萬樹垂楊洶似波紋亂黄褪緑勻誰
暗換駿遊來繫花騘慣　紅喙嬌鶯啼緩緩韻叶笙簧
幾被風吹斷惱亂佳人停鳳管背花偷把春纖按
　　前調(花港/觀魚)　　　　　　　　　　莫　璠
杜若浮香春霽雨浪暖桃花錦漲鴛鴦渚碧藻叢深菱
葉底纖鱗吹沫搖頳尾　戲把金鈎垂緑水却憶雕闌
翠袖人同倚腸斷蕭娘無一紙相思欲報憑雙鯉
　　前調(南屏/曉鐘)　　　　　　　　　　莫　璠
翠巘深深深幾許佛閣華鐘鯨吼西風裏回首南莊行
樂地暝煙隔斷青蓮宇　宴飲芳園人散去金鑰嚴城
次第催將閉一望長橋燈火起絳紗影裏聯歸騎
　　前調(斷橋/殘雪)　　　　　　　　　　莫　璠
快雪時晴寒尚沍玉屑銀沙紛滿湖南路一道垂虹如
約素裙腰草色非前度　斷玦遺環愁日暮想像凌波
羅韤應難步欲探梅花何處所山童指點逋仙墓
　　前調(雷峰/夕照)　　　　　　　　　　莫　璠
古塔斜陽紅欲暝西崦人家半在桑榆影水映殘霞如
濯錦煙花佛國非凡境　十里畫船歸欲盡漁唱菱歌
别是湖中景待月有人樓上等珠簾半巻闌重凭
　　前調(麴院/荷風)　　　　　　　　　　莫　璠
五月涼風來麯院緑水芙蕖紅白都開徧風遞荷香清
不斷採蓮舟過歌聲緩　醉折碧筒供笑翫翠蓋紅綃
高下翻零亂向晚新涼生酒面六銖衣薄停紈扇
　　前調(兩峰/插雲)　　　　　　　　　　莫　璠
南北雙峰雲氣繞玉削芙蓉迥出青天表金碧浮圖瞻
縹緲朱甍繡檻臨黄道　下界紅塵飛不到東望彤庭
日出扶桑曉願借謫仙希有鳥瑤笙吹上蓬萊島
　　前調(三潭/印月)　　　　　　　　　　莫　璠
秋靜寒潭澄見底玉色蟾蜍飛入清泠水睡熟驪龍呼
不起頷珠光照冰壺裏　讌賞此時能有幾遙憶同歡
今夜人千里試問龍淵深幾許騎鯨欲共姮娥語
　　前調(對月獨/酌二首)　　　　　　　　　吳子孝
雲細晚來翻作雨皎月初升誰埽雲飛去寒露漸零蟲
夜語珠簾捲却香消縷　獨坐獨吟杯獨舉寂寞茅堂
無限秋情緒丘壑風流吾自許舉杯邀月天應與
　　前調　　　　　　　　　　　　吳子孝
雲妒中天離海月巧掩横遮雲裏還如雪無客向雲天
上説廣寒常在雲須滅　桂子飄香香未歇萬里清輝
共仰琉瓈闕畫鼔春雷秋後發玲瓏石畔歌清絶
　　前調　　　　　　　　　　　　吳子孝
繍幕玲瓏花影碎好鳥花間報道春光媚紅錦地衣拖
舞袂畫堂日日笙歌沸　年少潘郎長得意羅綺生香
坐擁神仙麗萬紫千紅花富貴肯教容易春歸去
　　前調　　　　　　　　　　　　吳子孝
菡萏花香來别館華屋巢成高下飛銀翦冰李金盤傳
玉腕瀟湘煙遶屏山逺　牎下榴花紅照眼閒並瑤笙
坐對雙蛾淺小院雨餘明月滿良宵不覺更籌短
　　前調　　　　　　　　　　　　吳子孝
庭下碧梧飄一葉瀟灑新秋瓊砌鳴蛩切殘暑漸抛團
扇月西風巻盡雲千疊　鴈字樓前明又滅滿院天香
是處飛丹雪小苑曉來風景别溪山相映冰壺徹
　　前調　　　　　　　　　　　　吳子孝
天氣初寒梅萼小畫閣春多金獸添沈腦錦帳淺斟低
唱好紅顔依舊人難老　雪意方濃風料峭百尺瑤臺
雙鶴來蓬島一㸃陽和傳蕙草玉山愛向金尊倒
　　前調　　　　　　　　　　　　呉子孝
畫閣黄昏聞燕語池上風來涼度芭蕉樹可惜閒心無
伴侣美人門外來雙屨　血色生綃籠蠟炬酒瀉新荷
便當瓊杯舉滿口清寒流玉縷緑莖香勝金莖露
　　前調　　　　　　　　　　　　薛廷寵
緑楊枝上黄鸝小長路闗情花鳥三春了雲水迢迢鄉
夢杳夭桃穠李空開笑　江笛一聲天正曉雨色愁人
征騎忙多少紫荇風牽羅帶繞晩來頓覺輕寒峭
　　前調　　　　　　　　　　　　呉鼎芳
簾外遊絲飛去了打疊閒愁斷送啼鶯曉一曲畫闌銀
月小玳牀人倦殘香杳　生怕金鈴催宿鳥叫過三更
月與花都少斜倚博山幽恨悄雙睂做就堆煩惱
　　前調(春日/)　　　　　　　　　　陳子龍
雨外黄昏花外曉催得流年有恨何時了燕子又來春
漸老亂紅相對愁睂埽　午夢闌珊歸路杳醒後思量
踏徧閒庭草幾度東風人意惱深深院落芳心小
　　前調(二月晦遊/東郊松林)　　　　　　　　孫茂芝
落盡棠棃春巳暮芳草多情纔過濛䯳雨栁絮顛狂飛
不住秋千正在濃隂處　廟口神絃初罷舞畫扇輕衫
隨意城東步笑逐鈿車歸去路酒香一行青松樹
　　前調(桂影/)　　　　　　　　(明媛/)朱盛藻
寳魄初臨青玉樹萬疊濃隂一點窺人處笑印參差睂
黛譜暈灰學畫檀深注　庭轉金波疑漸曙鸞尾偏棲
乍怯霓裳露待到深秋金粟吐輕裾又襲幽芬暮
　　前調(栁影/)　　　　　　　　　　朱盛藻
永日三眠顰較嫵困態初舒莫遣紅妝妒自有明珠生
逺浦舞低恍向樓心覷　拂地長條誰是主露下芙蓉
只恐難留住好趁煙光凝地䕶交枝漫鎖長門路
　　前調(薇影/)　　　　　　　　　　朱盛藻
亞朶蒙茸聞暮雨池水空明倒寫如紅霧百日芳菲香
漸布三番屈指看三五　禁院仙郎傳伴侣瞥覩如花
　省識難憑據綺閣輕隂須記取玉纖指處篩金縷
　　　前調　　　　　　　　　　(明媛/)張倩倩
　漠漠輕隂籠竹院細雨無情淚濕霜花面落葉西風吹
　不斷長溝流盡殘紅片　千徧相思纔夜半又聽樓前
　叫過傷心鴈不恨天涯人去逺三生縁薄吹簫伴
　　　前調(詠蝶/)　　　　　　　　(明媛/)沈静専
　舞向低檐依嫩緑翠冷天涯影斷吹愁續幻就雲衣飛
　態足粉煙浥露枝頭浴　風動猶疑翻紫玉引得佳人
　悞入花隂撲静歛香鬚還自宿蜂媒覔伴仍相促
　　　前調　　　　　　　　　　　　沈静専
　逺樹披煙翻翠縷繡粉生香寒月梨花露栁蕩雲輕春
　半暮殘陽流影低花塢　枝上嬌鶯猶解愬草緑簾隂
　生啓愁歸路摶就芳華天可悞悲歌又把年光度
　
　
御選歴代詩餘巻四十
　欽定四庫全書
御選歴代詩餘巻四十一目錄(起六十一字/至六十二字)
　　　賀聖朝(又一體/)
　　　　歐陽炯
　　　前調(又一體/)
　　　　歐陽炯
　　　玉堂春
　　　　晏殊(三首/)
　　　南樓令(又一體/)
　　　　呉文英
　　　繫裙腰(又一體/)
　　　　張先
　　　撥棹子(又一體/)
　　　　黄庭堅
　　　前調(又一體/)
　　　　黄庭堅
　　河傳(又一體/)
　　　黄庭堅
　　好女兒(又一體/)
　　　楊愼
　　定風波(又一體/)
　　　歐陽炯
　　　閻選
　　　李珣(五首/)
　　　歐陽修(六首/)
　　　張先(五首/)
　　　蘇軾(八首/)
　　　黄庭堅(五首/)
　　　葛勝仲
　　　葉夢得(四首/)
　　　陳與義
　　　曽覿
　　　辛棄疾(二首/)
　　　張孝祥
　　　陸游
　　　趙君舉
　　　吳子孝
　　前調(又一體/)
　　　蘇軾
　　十拍子
　　　晏殊(五首/)
　　　晏幾道
　　　蘇軾
　　　辛棄疾
　　　程垓
　　　陸游
　　　趙善扛
　　　吳子孝
　　蘇幕遮
　　　范仲淹
　　　梅堯臣
　　　張先
　　　蘇軾
　　　王觀
　　　周紫芝(二首/)
　　　周邦彦(三首/)
　　　方千里
　　　楊澤民
　　　劉基
　　明月逐人來
　　　李持正
　　　張元幹
　　臨江仙(又一體/)
　　　晏幾道
　　　贊成功
　　　　毛文錫
　　　攤破南鄉子
　　　　程垓
　　　　趙長卿
　　　　趙秉文
　　　　劉基
　　　金蕉葉(又一體/)
　　　　柳永
　　　好女兒(又一體/)
　　　　晏㡬道(二首/)
　　　　賀鑄(三首/)
　　　落燈風
　　　　楊慎
　
御選歴代詩餘巻四十一目錄
　欽定四庫全書
御選歴代詩餘巻四十一(起六十一字/至六十二字)
司經局洗馬掌局事兼翰林院修撰加二級(臣/)王奕清奉
旨校刋
　　賀聖朝
　　　(又一體雙調/六十一字)
　　　賀聖朝　　　　　　　　　　　歐陽炯
　憶昔花間初識面紅袖半遮妝臉輕轉石榴裙帶故將
　纎纎玉指偷撚雙鳳金線　碧梧桐鏁深深院誰料得
　兩情何日教繾綣羡春來雙燕飛到玉樓朝暮相見
　　　前調(又一/體)　　　　　　　　　　歐陽炯
　憶昔花間相見後只憑纎手暗抛紅豆人前不觧巧傳
　心事别來依舊辜負春晝　碧羅衣上蹙金繡覩對對
　鴛鴦空裛淚痕透想韶顔非乆終是為伊只恁偷痩
　　玉堂春
　　　(雙調六/十一字)
　　玉堂春　　　　　　　　　　　晏　殊
帝城春暖御柳暗遮空苑海燕雙雙拂颺簾櫳女伴相
攜共繞林間路折得櫻桃插髻紅　昨夜臨明㣲雨新
英徧舊叢寳馬香車欲傍西池看觸處楊花滿袖風
　　前調　　　　　　　　　　　　晏　殊
後園春早殘雪尚濛煙草數樹寒梅欲綻香英小妹無
端折盡釵頭朶滿把金尊細細傾　憶得往年同伴沉
吟無限情惱亂東風莫便吹零落惜取芳菲眼下明
　　前調　　　　　　　　　　　　晏　殊
斗城池館二月風和煙暖繡户珠簾日影初長玉轡金
鞍繚繞沙堤路幾處行人映綠楊　小檻朱欄回倚千
花濃露香脃管清絃欲奏新翻曲依約林間坐夕陽
　南樓令
　　(又一體即唐多令/雙調六十一字)
　　南樓令　　　　　　　　　　　吳文英
何處合成愁離人心上秋縱芭蕉不雨也颼颼却道晩
凉天氣好有明月怕登樓　年事夢中休花空煙水流
燕辭歸客尚淹留垂栁不縈裙帶住謾長是繫行舟
　繫裙腰
　　(又一體雙調/六十一字)
　　繫裙腰　　　　　　　　　　　張　先
清霜蟾照夜雲天朦朧影畫勾欄人情縱似長情月算
一年年又能得幾番圎　欲寄西江題葉字流不到五
亭前東池始有荷新綠尚小如錢問何日藕幾時蓮
　撥棹子
　　(又一體雙調/六十一字)
　　撥棹子　　　　　　　　　　　黄庭堅
歸去來歸去來攜手舊山歸去來有人共對月尊罍横
一琴甚處逍遥不自在　閒世界無利害何必向世間
甘幻愛與君釣晩煙寒籟蒸白魚稻飯溪童供筍菜
　　前調(又一/體)　　　　　　　　　　黄庭堅
煙姿媚氷容薄芳蕖嫩隱映新萍池閣擷英人去後清
香㣲綻透真珠簾幕　似無語含情垂綵佩戲芳陰洊
許纎鱗相託西風直須愛惜看看濃艶伴秋光零落
　河傳
　　(又一體雙調六十一字自五十一字始體各/参差不同唐五代詞為多此則始於宋人也)
　　河傳(戲易少/游作)　　　　　　　　　黄庭堅
心情老嬾對歌對舞猶是當時眼巧笑靚妝近我衰容
華鬢似扶著賣卜算　思量好箇當年見催酒催更只
怕歸期短飲散燈稀背鎖落花深院好煞人天不管
　好女兒
　　(又一體雙調六十一字/與别名繡帶兒者迥别)
　　好女兒　　　　　　　　　　　楊　愼
柳似腰肢月似蛾眉看千嬌百媚堪憐處有紅拂當筵
金蓮襯歩玉筍彈棊　心事一春誰問同心結斷腸詞
歎雙魚不見征鴻逺蕉心綠展櫻脣紅滿梅子黄時
　定風波
　　(又一體雙調/六十二字)
　　定風波　　　　　　　　　　　歐陽炯
暖日閒窓映碧紗小池春水浸晴霞數樹海棠紅欲盡
争忍玉閨深掩過年華　獨凭繡牀方寸亂腸斷淚珠
穿破臉邊花鄰舍女郎相借問音信教人羞道未還家
　　前調　　　　　　　　　　　　閻　選
江水沉沉帆影過遊魚到晩透寒波渡口雙雙飛白鳥
煙裊蘆花深處隠漁歌　扁舟短棹歸蘭浦人去蕭蕭
竹徑透青莎深夜無風新雨歇凉月露凝珠顆入圎荷
　　前調　　　　　　　　　　　　李　珣
志在煙霞慕隠淪功成歸看五湖春一葉舟中吟復醉
雲水此時方認自由身　花島為鄰鷗作侣深處經年
不見市朝人巳得希夷㣲妙旨潜喜荷衣蕙帶絶纎塵
　　前調　　　　　　　　　　　　李　珣
十載逍遥物外居白雲流水似相於乘興有時攜短棹
江島誰知求道不求魚　到處等閒邀鶴伴春岸野花
香氣撲琴書更飲一杯紅霞酒回首半鈎新月貼清虚
　　前調　　　　　　　　　　　　李　珣
又見辭巢燕子歸阮郎何事絶音徽簾外西風黄葉落
池閣隠莎蛩呌雨霏霏　愁坐算程千萬里頻跂等閒
經歳兩心違聽鵲憑龜無定意不至淚痕流在畫羅衣
　　前調　　　　　　　　　　　　李　珣
簾外煙和月滿庭此時閒坐若為情小閣擁衾殘酒醒
愁聽寒風落葉一聲聲　惟恨玉人芳信阻雲雨屏帷
寂寞夢難成斗轉更䦨心杳杳将曉銀釭斜照綺琴横
　　前調　　　　　　　　　　　　李　珣
鴈過秋空夜未央隔窓煙月鏁蓮塘徃事豈堪容易想
惆悵故人迢逓在瀟湘　縱有廻文重疊意誰寄觧鬟
臨鏡泣殘妝沉水香消金鴨冷愁永候蟲聲接杵聲長
　　前調　　　　　　　　　　　　歐陽修
把酒花前欲問他對花何恡醉顔􁉦春到㡬人能爛賞
何况無情風雨等閒多　艶樹香叢都㡬許朝暮惜紅
愁粉奈情何好是金船浮玉浪相向十分深送一聲歌
　　前調　　　　　　　　　　　　歐陽修
把酒花前欲問伊忍嫌金盞負春時紅艶不能旬日看
宜算須知開謝只相隨　蝶去蝶來猶解戀難見回頭
還是度年期莫候飲䦨花巳盡方信無人堪與補殘枝
　　前調　　　　　　　　　　　　歐陽修
把酒花前欲問公對花何事訴金鍾為甚去年春盛處
虚度鶯聲撩亂一場空　今嵗春來須愛惜難得須知
花面不長紅待得酒醒君不見千片不隨流水即隨風
　　前調　　　　　　　　　　　　歐陽修
把酒花前欲問君世間何計可留春縱使青春留得住
虛語無情花對有情人　任是好花須落去自古紅顔
能得㡬時新暗想浮生何事好惟有清歌一曲倒金尊
　　前調　　　　　　　　　　　　歐陽修
過盡韶華不可添小樓紅日下層簷春睡覺來情緒惡
寂寞楊花撩亂拂珠簾　早是閒愁依舊在無奈那堪
更被宿酲兼把酒送春惆悵甚長恁年年三月病懨懨
　　前調　　　　　　　　　　　　歐陽修
對酒追歡莫負春春光歸去可饒人昨日紅芳今綠樹
巳暮殘花飛絮兩紛紛　粉面麗姝歌窈窕清妙尊前
一任醉醺醺不是狂心貪燕樂自覺年來白髪滿頭新
　　前調　　　　　　　　　　　　張　先
素藕抽條未放蓮晚蠶将繭不成眠若比相思如亂緒
何異兩心俱被暗絲牽　暫見欲歸皆是恨莫問有情
誰信道無緣正是中秋雲外月皎潔不團圎待㡬時圓
　　前調　　　　　　　　　　　　張　先
碧玉箆扶墜髻雲杏黄衫子退紅裙妝様巧将花草競
相並要教人意勝於春　酒眼茸茸香拂面乍見丹青
寕是鏡中真自是有情偏小小向道江東誰信更無人
　　前調(贈楊内/翰元素)　　　　　　　　　張　先
浴殿詞臣亦議兵禁中頗牧党羌平詔巻促歸難自緩
溪館綵花千數酒泉清　春草未青秋葉暮客去一家
行色萬家情可恨黄鶯相識晩望斷湖邊亭上不聞聲
　　前調(送子/瞻)　　　　　　　　　　張　先
談辨纔踈堂上兵畫船齊岸暗潮平萬乘鞾袍曽好問
須信文章傳口齒牙清　三百寺應遊未徧還算湖山
風物豈無情不獨渠丘歌叔度行路吳謡終日有餘聲
　　前調(霅溪/席上)　　　　　　　　　　張　先
西閣名臣奉詔行南牀吏部錦衣榮中有瀛仙賔與主
相遇平津選首更神清　溪上玉樓同宴喜歡醉對堤
杯葉惜秋英盡道賢人聚呉分試問也應傍有老人星
　　前調　　　　　　　　　　　　蘇　軾
兩兩輕紅半暈腮依依獨為使君回若道使君無此意
何為雙花不向别人開　但看低昂煙雨裏不巳勸君
休訴十分杯更問尊前狂副使來嵗花開時節與誰來
　　前調(沙湖道/中遇雨)　　　　　　　　　蘇　軾
莫聽穿林打葉聲何妨吟嘯且徐行竹杖芒鞵輕勝馬
誰怕一蓑煙雨任平生　料峭春風吹酒醒㣲冷山頭
斜照却相迎回首向來瀟灑處歸去也無風雨也無晴
　　前調(括杜/牧詩)　　　　　　　　　　蘇　軾
與客攜壺上翠㣲江涵秋影鴈初飛塵世難逢開口笑
年少菊花須插滿頭歸　酩酊但酬佳節了雲嶠登臨
不用怨斜暉古徃今來誰不老多少牛山何必淚沾衣
　　前調　　　　　　　　　　　　蘇　軾
莫怪鴛鴦繡帶長腰輕不勝舞衣裳薄倖只貪遊冶去
何處垂楊繫馬恣輕狂　花謝絮飛春又盡堪恨斷絃
塵管伴啼妝不信歸來但自看怕見為郎憔悴却羞郎
　　前調(送元/素)　　　　　　　　　　蘇　軾
千古風流阮歩兵平生遊宦愛東平千里逺來還不住
歸去空留風月照人清　紅粉尊前深懊惱知道怎生
留得許多情記得明年花絮亂須看泛西湖是斷腸聲
　　前調(墨竹/)　　　　　　　　　　蘇　軾
雨洗娟娟嫩葉光風吹細細綠筠香秀色亂侵書幌晩
簾巻清陰㣲過酒尊凉　人畫竹身肥擁腫何用先生
落筆勝蕭郎記得小軒岑寂夜廊下月和踈影上東牆
　　前調(後六/客詞)　　　　　　　　　　蘇　軾
月滿苕溪照夜堂五星一老闘光芒十五年間真夢裏
何事長庚對月獨凄凉　綠鬢蒼顔同一醉還是六人
吟嘯水雲鄉賔主談鋒誰得似看取曹劉今對兩蘇張
　　前調(王定國/歌兒)　　　　　　　　　蘓　軾
常羡人間琢玉郎天教分付㸃酥娘自作清歌傳皓齒
風起雪飛炎海變清凉　萬里歸來顔愈少㣲笑時時
猶帶嶺梅香試問嶺南應不好却道此心安處是吾鄉
　　前調(次髙左/藏韻)　　　　　　　　　黄庭堅
萬里黔中一漏天屋居終日似乘船及至重陽天也霽
催醉鬼門闗近蜀江前　莫笑老翁猶氣岸君看㡬人
白髪上華顛戲馬臺前追兩謝馳射風情猶拍古人肩
　　前調　　　　　　　　　　　　黄庭堅
把酒花前欲問溪問溪何事晩聲悲名利徃來人盡老
誰道溪聲千古有休時　且共玉人斟玉醑休訴笙歌
一曲黛眉低情似長溪長不斷君看水聲東去月輪西
　　前調　　　　　　　　　　　　黄庭堅
小院難圖暮雨期清歡渾待賞花時到得春來君却去
相誤不須言語淚雙垂　宻約尊前難囑付偷顧手搓
金橘歛雙眉庭榭清風明月媚須記歸時莫待杏花飛
　　前調　　　　　　　　　　　　黄庭堅
歌舞䦨珊褪晩妝主人情重更留湯冠帽欹斜辭醉去
還住玉人纎手自磨香　又得尊前聊笑語如許短歌
宜舞小紅裳寶馬促歸朱户閉人睡夜來應恨月侵牀
　　前調　　　　　　　　　　　　黄庭堅
墻上夭桃簌簌紅巧隨輕絮入簾櫳自是芳心貪結子
翻使惜花人恨五更風　露萼鮮濃妝臉靚相映隔年
情事此門中粉面不知何處在無奈武陵流水捲春空
　　前調　　　　　　　　　　　　葛勝仲
共喜新凉大火流一聲水調聽歌頭况有修蛾兼粉領
佳景謝公興不礙清遊　平昔短檠真浪漫氣岸老來
都向酒杯収雲水光中修禊事猶記轉頭不覺巳三秋
　　前調(始見/青梅)　　　　　　　　　　葉夢得
破萼初驚一㸃紅又看青子映簾櫳氷雪肌膚誰復見
清淺尚餘踈影照晴空　惆悵年年桃李伴腸斷秪應
芳信負東風待得㣲黄春亦暮煙雨半和飛絮作濛濛
　　前調　　　　　　　　　　　　葉夢得
渺渺空波下夕陽睡痕初破水風凉過雨歸雲留不住
何處逺村煙樹半㣲茫　莫笑經年人老矣歸計得遲
留處也何妨老子興來殊不淺簾捲更邀明月坐空牀
　　前調　　　　　　　　　　　　葉夢得
千歩長虹跨碧流両山浮影轉螭頭付與詩人都緫領
風景更逢仙客下瀛洲　嫋嫋凉風吹汗漫平岸遥空
新巻絳河收却怪嫦娥真好事須記探支明月作中秋
　　前調　　　　　　　　　　　　葉夢得
斜漢初看素月流坐驚金餅出雲頭華髪蕭然吹素領
光景何妨分付屬滄洲　莫待霜花飄爛漫蘋岸更憑
佳句盡拘收觧與破除消萬事猶記一尊同得二年秋
　　前調(重陽/)　　　　　　　　　　陳與義
九日登髙有故常隨晴隨雨一傳觴多病題詩無好句
孤負黄花今日十分黄　記得眉山文翰老曽道四時
佳節是重陽江海滿前懐古意誰㑹闌干三撫獨凄凉
　　前調(賞牡丹席/上走筆)　　　　　　　　曽　覿
上苑穠芳初雨晴香風嫋嫋泛軒楹猶記洛陽開小宴
嬌面粉光依約認傾城　流落江南重此㑹相對金蕉
蘸甲十分傾怕見人間春更好向道如今老此尚多情
　　前調(暮春/漫興)　　　　　　　　　　辛棄疾
少日春懐似酒濃插花走馬醉千鍾老去逢春如病酒
惟有茶甌香篆小簾櫳　巻盡殘花風未定休恨花開
原自要春風試問春歸誰得見飛燕來時相遇夕陽中
　　前調(賦杜/鵑花)　　　　　　　　　　辛棄疾
百紫千紅過了春杜鵑聲苦不堪聞却觧啼教春小住
風雨空山招得海棠魂　恰似蜀宮當日女無數猩猩
血染赭羅巾畢竟花開誰作主記取大都花屬惜花人
　　前調　　　　　　　　　　　　張孝祥
鈴索收聲夜未央起尋花影歩廻廊莫道嶺南春更暖
君看梅花如雪月如霜　見說墻西歌吹好窈窕玉人
遶座勸飛觴老子婆娑成獨冷誰省自挑寒灺自添香
　　前調(進賢道上見/梅贈王伯夀)　　　　　　　陸　游
欹帽垂鞭送客回小橋流水一枝梅忙裏逢春都不記
誰謂幽香却解逐人來　安得身閒頻置酒擕手與君
看到十分開少壯相從今雪鬢因甚流年羈恨両相催
　　前調　　　　　　　　　　　　趙君舉
不是無心惜落花落花無意戀春華昨日盈盈枝上笑
誰道今朝吹去落誰家　把酒臨風千種恨難問夢回
雲散見無涯妙舞清歌誰是主回顧髙城不見夕陽斜
　　前調　　　　　　　　　　　　吳子孝
陣陣東風變物華小園春色爛無涯二月巳深纔有杏
相映一枝紅艶插烏紗　花遇開時堪宴樂滿酌祇因
花好早還家世上浮雲皆是累何事平章長負一欄花
　　前調(又一/體)　　　　　　　　　　蘇　軾
好睡慵開莫厭遲自憐氷臉不宜時偶作小紅桃杏色
閒雅尚餘孤痩雪霜姿　休把閒心隨物態何事酒生
㣲暈隠瑶肌詩老不知梅骨在吟詠更看緑葉與青枝
　十拍子
　　(一名破陣子本唐教坊樂以此詞一/唱十拍因以名調雙調六十二字)
　　十拍子　　　　　　　　　　　晏　殊
燕子來時新社梨花落後清明池上碧苔三四㸃葉底
黄鸝一兩聲日長飛絮輕　巧笑東鄰女伴采桑徑裏
逢迎疑怪昨宵春夢好元是今朝闘草贏笑從雙臉生
　　前調　　　　　　　　　　　　晏　殊
海上蟠桃易熟人間好月長圓惟有擘釵分鈿侣離别
長多㑹面難此情須問天　蠟燭到明垂淚熏爐盡日
生煙一㸃凄凉愁絶意謾道秦筝有賸絃何曽為細傳
　　前調　　　　　　　　　　　　晏　殊
燕子欲歸時節髙樓昨夜西風求得人間成小㑹試把
金尊傍菊叢歌長粉面紅　斜日更穿簾幕㣲凉漸入
梧桐多少襟懐言不盡寫向蠻箋曲調中此情千萬重
　　前調　　　　　　　　　　　　晏　殊
憶得去年今日黄花巳滿東籬曽與玉人臨小檻共折
香英泛酒卮長條插鬢垂　人貌不應遷換珍叢又覩
芳菲重把一尊尋舊徑所惜光陰去似飛風飄露冷時
　　前調　　　　　　　　　　　　晏　殊
湖上西風斜日荷花落盡紅英金菊滿叢珠顆細海燕
辭巢翅羽輕年年嵗嵗情　美酒一杯新熟髙歌數闋
堪聽不向尊前同一醉可奈光陰似水聲迢迢去未停
　　前調　　　　　　　　　　　　晏㡬道
柳下笙歌庭院花間姊妹秋千記得青樓當日事冩向
紅牎夜月前憑誰寄小蓮　絳蠟等閒陪淚呉蠶到了
纒綿綠鬢能供多少恨未肯無情比斷絃今年老去年
　　前調　　　　　　　　　　　　蘇　軾
白酒新開九醖黄花巳過重陽身外儻來都似夢醉裏
無何即是鄉東坡日月長　玉粉旋烹茶乳金虀新𢷬
橙香強染霜髭扶翠袖莫道狂夫不觧狂狂夫老更狂
　　前調　　　　　　　　　　　　辛棄疾
宿麥畦中雉雊柔桑陌上蠶生騎火湏防花月暗玉兔
長攜彩筆行隔墻人笑聲　莫說弓刀事業依然詩酒
功名千載圖中今古事萬石溪頭長短亭小塘風浪平
　　前調　　　　　　　　　　　　程　垓
小小紅泥院宇深深翠色屏幃簇定熏爐酥酒軟門外
東風寒不知恰疑三月時　釵影半欹綠子歌聲輕度
紅兒醉裏不愁更漏斷更要梅花看㡬枝起來霜月低
　　前調　　　　　　　　　　　　陸　游
看破空花塵世放教昨夢浮名蠟屐登山真率飲笻杖
穿林自在行身閒心太平　料峭餘寒猶力廉纎細雨
初晴苔紙閒題溪上句菱唱遥聞煙外聲與君同醉醒
　　前調　　　　　　　　　　　　趙善扛
柳絮飛時綠暗荼䕷開後春酣花外青帘迷酒思陌上
晴光收翠嵐佳辰三月三　解珮人逢遊女踏青草闘
宜男醉倚畫欄欄檻北夢遶清江江水南飛鸞與共驂
　　前調　　　　　　　　　　　　吳子孝
莎徑都無塵土槐池小學蓬瀛畫閣簾垂修竹映翠岫
雲迷曲澗縈香燒聞玉笙　雨霽雲翻花影月明鶴和
泉聲水隔塵凡千尺碧天付清閒兩鬢青釣臺人不争
　蘇幕遮
　　(一名鬢雲鬆雙調六十二字蘇幕遮本西域婦人/飾唐吕元濟言渾脫駿馬胡服名曰蘇幕遮張說)
　　(有蘇幕遮詩云是海西歌舞盖本其國/舞人之飾後𨽻教坊因以名詞調也)
　　蘇幕遮　　　　　　　　　　　范仲淹
碧雲天紅葉地秋色連波波上寒煙翠山映夕陽天接
水芳草無情更在斜陽外　黯鄉魂追旅思夜夜除非
好夢留人睡明月樓髙休獨倚酒入愁膓化作相思淚
　　前調　　　　　　　　　　　　梅堯臣
露堤平煙墅杳亂碧萋萋雨後江天曉獨有庾郎年最
少窣地春袍嫩色宜相照　接長亭迷逺道堪怨王孫
不記歸期早落盡梨花春又了滿地殘陽翠色和煙老
　　前調　　　　　　　　　　　　張　先
柳飛緜花萼少鏤板音清淺發江南調斜日两竿留碧
草馬足重重又近青門道　去塵濃人散了回首旗亭
漸漸紅裳小莫訝安仁頭白早天若有情天也終須老
　　前調(詠選/仙圖)　　　　　　　　　　蘇　軾
暑籠晴風解愠雨後餘清暗襲衣裾潤一局選仙逃暑
困笑指尊前誰向清霄近　整金杯輪玉筍鳯駕鸞車
誰敢争先進重五休言陞最緊縱有碧油到了輸堂印
　　前調　　　　　　　　　　　　王　觀
儘思量還尀耐為甚當時故故相招買早是幽歡多障
礙更遣分飛脉脉如天外　有心憐無計奈兩處厭厭
一㸃虚恩愛獨上小樓臨暮靄凭暖朱䦨此意無人㑹
　　前調　　　　　　　　　　　　周紫芝
水傍邊山盡處喚取雲來共我山頭住分得一江風共
雨滿院芙蓉更聽紅妝舞　趁霜晴閒獨歩那裏煙邨
有箇梅花樹小徑斜穿來又去醉後知他有甚青雲路
　　前調　　　　　　　　　　　　周紫芝
老相邀山作伴千里西來始識廬山面愛酒揚雄渾不
管天與鄰翁來慰窮愁眼　似驚鴻吹又散畫舸横江
望斷江南岸地角天涯無近逺一闋清歌且放梨花滿
　　前調　　　　　　　　　　　　周邦彦
隴雲沉新月小楊柳梢頭能有春多少試著羅裳寒尚
峭簾捲青樓占得東風早　翠屏深香篆裊流水落花
不管劉郎到三疊陽闗聲漸杳斷雨殘雲只怕巫山曉
　　前調　　　　　　　　　　　　周邦彦
鬢雲鬆眉葉聚一闋離歌不為行人駐檀板停時君看
取數尺鮫綃半是梨花雨　鷺飛遥天尺五鳳閣鸞坡
看即飛騰去今夜長亭臨别處斷梗飛雲盡是傷情緒
　　前調　　　　　　　　　　　　周邦彦
燎沉香銷溽暑鳥雀呼晴侵曉窺檐語葉上初陽乾宿
雨水面青圓一一風荷舉　故鄉遥何日去家住呉門
乆作長安旅五月漁郎相憶否小楫輕舟夢入芙蓉浦
　　前調　　　　　　　　　　　　方千里
扇留風氷却暑夏木陰陰相對黄鸝語薄晚輕陰還閣
雨逺岸煙深彷彿菱歌舉　燕歸來花落去㡬度逢迎
㡬度傷羇旅油壁西陵人識否好約追凉小檥蒹葭浦
　　前調　　　　　　　　　　　　楊澤民
日烘晴風却暑簾幕中間紫燕呢喃語嫩竹新荷初沐
雨曲檻幽軒四面明牎舉　夏初臨春又去不願封侯
祇怕為羇旅溪上故人無恙否欲唱菱歌發棹歸南浦
　　前調　　　　　　　　　　　　劉　基
雨蕭蕭風嫋嫋柔夢相牽不覺春牎曉鴈到衡陽回去
了鏡裏離鸞獨對琴臺老　楚天長秦樹杳山蹙愁眉
江學廻腸繞滿地蒼煙連碧草弱水三千人隔蓬萊島
　明月逐人來
　　(雙調六/十二字)
　　明月逐人來　　　　　　　　　李持正
星河明澹春來深淺紅蓮正滿城開徧禁街行樂暗塵
香拂面皓月隨人近逺　天半鼇山光動鳳樓西觀東
風静珠簾不捲玉輦待歸雲外聞絃管認得宫花影轉
　　前調　　　　　　　　　　　　張元幹
花迷珠翠香飄羅綺簾旌外月華如水暖紅影裏誰㑹
王孫意最樂昇平景致　長記宫中五夜春風鼓吹遊
仙夢輕寒半醉鳳幃未暖歸去濃熏被更問陰晴天氣
　臨江仙
　　(又一體雙調/六十二字)
　　臨江仙　　　　　　　　　　　晏㡬道
東野亡來無麗句于君去後少交親近思往事好沾巾
白頭王建在猶見詠詩人　學道深山空自老留名千
載不干身酒筵歌席莫辭頻争如南陌上占取一年春
　賛成功
　　(雙調六/十二字)
　　賛成功　　　　　　　　　　　毛文錫
海棠未拆萬㸃深紅香包緘結一重重似含羞態邀勒
春風蜂來蝶去任遶芳叢　昨夜㣲雨飄灑庭中忽聞
聲滴井邊桐美人驚起坐聽晨鐘快教折取戴玉瓏璁
　攤破南鄉子
　　(雙調六十二字一名青杏兒一/名似娘兒亦名促拍山花子)
　　攤破南鄉子　　　　　　　　　程　垓
休賦惜春詩留春住說與人知一年巳負東風痩說愁
說恨數時數刻只望歸期　莫怪杜鵑啼真箇也喚得
人歸歸來休恨花開了梁間燕子且教知道人也雙飛
　　前調　　　　　　　　　　　　趙長卿
橘綠與橙黄近小春巳過重陽晚來一霎霏㣲雨單衣
漸覺西風冷也無限情傷　孤館最凄凉天色兒不耐
恓惶離愁一枕燈殘後睡來不是行行坐坐月在廻廊
　　前調　　　　　　　　　　　　趙秉文
風雨替花愁風雨罷花也應休勸伊莫惜花前醉今年
花謝明年花謝白了人頭　乘興兩山甌揀溪山好處
追遊但教有酒身無事有花也好無花也好選甚春秋
　　前調　　　　　　　　　　　　劉　基
獨自倚䦨干西風起玉宇清寒夜深月轉長河曲踈螢
度竹吟蛩依草凉露漙漙　閒把素琴彈氷絃上商冷
宫殘萬牛不挽東流水悠悠碧落茫茫雲海疊疊憂端
　金蕉葉
　　(又一體雙調/六十二字)
　　金蕉葉　　　　　　　　　　　柳　永
厭厭夜飲平陽第添銀燭旋呼佳麗巧笑難禁艶歌無
間聲相繼凖擬幕天席地　金蕉葉泛金波霽未更闌
巳盡狂醉就中有箇風流暗向燈光底惱徧两行珠翠
　好女兒
　　(又一體雙調/六十二字)
　　好女兒　　　　　　　　　　　晏㡬道
緑徧西池梅子青時儘無端盡日東風惡更霏㣲細雨
惱人離恨滿路春泥　應是行雲歸路有閒淚灑相思
想旗亭望斷黄昏月又依前誤了紅箋香信翠袖歡期
　　前調　　　　　　　　　　　　晏㡬道
酌酒殷勤儘更留春忍無情便賦餘花落待花前細把
一春心事問箇人人　莫似花開還謝願芳意且常新
倚嬌紅待得歡期定向水沉煙底金蓮影下睡過佳辰
　　前調　　　　　　　　　　　　賀　鑄
車馬匆匆㑹國門東信人間自古銷魂處指紅塵此道
碧波南浦黄葉西風　候館娟娟新月從今夜與誰同
想深閨獨守空牀思但憑占鏡鵲悔分釵燕長望書鴻
　　前調　　　　　　　　　　　　賀　鑄
才色相憐難偶當年屢逢迎㡬許纒綿意記秋千架底
摴蒱局上祓禊池邉　收貯一春幽恨細書徧砑綾箋
算蓬山未抵屏山逺奈碧雲易合彩霞深閉明月光圓
　　前調　　　　　　　　　　　　賀　鑄
綺繡張筵粉黛爭妍記六朝舊數閨房秀有長圎璧月
永新瓊樹隨歩金蓮　不減麗華標韻更能唱想夫憐
　認情通色授纒綿處似靈犀一㸃呉蠶八繭漢栁三眠
　　落燈風
　　　(調始於楊慎以詞中首句/名之也雙調六十二字)
　　　落燈風　　　　　　　　　　　楊　愼
　柳外落燈風乍起杏靨梅鈿紛墮蕊彩架閣秋千紅繩
　緊香塵滿地春一分休矣　銀塘初暖湔裙水催莫愁
　蘭舟遥檥沽酒趁梨花聽雙歌温柔鄉裏且住為佳耳
　
　
　
　
　
　
　
　
御選歴代詩餘巻四十一
　欽定四庫全書
御選歴代詩餘巻四十二目録(六十/二字)
　　　漁家傲
　　　　晏殊(十三首/)
　　　　范仲淹
　　　　歐陽修(二十七首/)
　　　　王安石(二首/)
　　　　張先
　　　　蘇軾(五首/)
　　　　蘇轍
　　　　陳師道
　　　　李之儀
　　　　毛滂(三首/)
　　　　朱服
　　　　晁沖之
　　　　葛勝仲(二首/)
　　　周紫芝(五首/)
　　　謝逸
　　　周邦彦(二首/)
　　　曹組
　　　吕渭老
　　　陳與義
　　　張元幹(三首/)
　　　張鎡
　　　程垓
　　　李石
　　　王千秋
　　　陸游
　　　危稹
　　　黄銖
　　　毛幵(二首/)
　　　盧祖皋
　　　李昴英
　　　方千里(二首/)
　　　陳允平
　　　張炎(二首/)
　　　石孝友(二首/)
　　　陳襲善
　　　丁羲叟
　　　李清照(二首/)
　　　段克已(四首/)
　　　歐陽元功(十二首/)
　　　楊愼
　　　吳子孝(三首/)
　　　張綖
　　　周用
　　　王錫爵
　　　張大烈
　　　　吳易
　　　　徐媛
　　　前調(又一體/)
　　　　杜安世
　
　
　
　
　
　
　
　
　
　
　
御選歴代詩餘巻四十二目録
　欽定四庫全書
御選歴代詩餘巻四十二(六十/二字)
司經局洗馬掌局事兼翰林院修撰加二級(臣/)王奕清奉
旨校刋
　　漁家傲
　　　(一名緑蓑令雙/調六十二字)
　　　漁家傲　　　　　　　　　　　晏　殊
　畫角聲中昏又曉時光只解催人老求得淺歡風日好
　齊揭調神仙一曲漁家傲　緑水悠悠天杳杳浮生豈
　得長年少莫惜醉來開口笑須信道人間萬事何時了
　　　前調(荷花詞/十二首)　　　　　　　　　晏　殊
　荷葉荷花相間鬭紅嬌綠掩新妝就昨日小池疎雨後
　鋪錦繡行人過去頻回首　倚徧朱䦨凝望久鴛鴦浴
　處波紋皺誰喚謝孃斟美酒縈舞袖當筵勸我千長壽
　　　前調　　　　　　　　　　　　晏　殊
　荷葉初開猶半巻荷花欲折鬚微綻此葉此花眞可羨
秋水畔青涼繖映紅妝面　美酒一杯留客宴拈花摘
葉情無限爭奈世人多聚散頻祝願如花似葉長相見
　　前調　　　　　　　　　　　　晏　殊
楊柳風前香百步盤心碎㸃眞珠露疑是水仙開洞府
妝景趣紅幢綠盖朝天路　小鴨飛來稠閙處三三兩
兩能言語飲散短亭人欲去留不住黄昏更下蕭蕭雨
　　前調　　　　　　　　　　　　晏　殊
葉下鵁鶄眠未穩風翻露颭香成陣仙女出遊知逺近
羞借問饒將緑扇遮紅粉　一掬蕊黄霑雨潤天人乞
與金英嫩試折亂條醒酒困應有恨芳心易盡情無盡
　　前調　　　　　　　　　　　　晏　殊
罨畫溪邊停彩舫仙娥繡被呈新様颯颯風聲來一晌
愁四望殘紅片片隨波浪　瓊臉麗人青步障風牽一
袖低相向應有錦鱗閒倚傍秋水上時時緑柄輕揺颺
　　前調　　　　　　　　　　　　晏　殊
宿蕊鬭攅金粉閙青房暗結蜂兒小斂面似啼還似笑
天與貌人間不是鉛華少　葉軟香清無限好風頭日
脚乾催老待得玉京仙子到剛向道紅顔只合長年少
　　前調　　　　　　　　　　　　晏　殊
臉傅朝霞衣翦翠重重占斷秋江水一曲採蓮風細細
人未醉鴛鴦不合驚飛起　欲摘嫩條嫌緑刺閒敲畫
扇偷金蕊半夜月明珠露墜多少意紅腮㸃㸃相思淚
　　前調　　　　　　　　　　　　晏　殊
越女採蓮江北岸輕橈短櫂隨風便人貌與花相鬭豔
流水慢時時照影看妝面　蓮葉層層張緑繖蓮房箇
箇垂金盞一把藕絲牽不斷紅日晩回頭欲去心撩亂
　　前調　　　　　　　　　　　　晏　殊
粉面啼紅腰束素當年拾翠曽相遇密意深情誰與訴
空怨慕西池夜夜風兼露　池上夕陽籠碧樹池中短
櫂驚微雨水泛落英何處去人不悟東流到了無停住
　　前調　　　　　　　　　　　　晏　殊
幽鷺慢來窺品格雙魚豈解傳消息緑柄嫩香頻采摘
心似織條條不斷誰牽役　粉淚暗和清露滴羅衣染
就秋江色對面不言情脈脈煙水隔無人說似長相憶
　　前調　　　　　　　　　　　　晏　殊
楚國細腰元自痩文君膩臉誰描就日夜鼔聲催箭漏
昏復晝紅顔豈得長依舊　醉折嫩房和蕊齅天絲不
斷清香透却傍小䦨凝望久風滿袖西池月上人歸後
　　前調　　　　　　　　　　　　晏　殊
嫩緑堪裁紅欲綻蜻蜓㸃水魚游畔一霎雨聲香四散
風颭亂髙低掩映千千萬　緫是彫零終有限能無眼
下生留戀何似折來妝粉面勤看翫勝如落盡秋江岸
　　前調　　　　　　　　　　　　范仲淹
塞下秋來風景異衡陽鴈去無留意四面邊聲連角起
千嶂裏長煙落日孤城閉　濁酒一杯家萬里燕然未
勒歸無計羌管悠悠霜滿地人不寐將軍白髮征夫淚
　　前調　　　　　　　　　　　　歐陽修
一派潺湲流碧漲新亭四面山相向翠竹嶺頭明月上
迷俯仰月輪正在泉中漾　更待髙秋天氣爽菊花香
裏開新釀酒美賔嘉眞勝賞紅粉唱山深分外歌聲響
　　前調　　　　　　　　　　　　歐陽修
四紀才名天下重三朝構厦為梁棟定䇿功成身退勇
辭榮寵歸來白首笙歌擁　顧我薄才無可用君恩近
許歸田壠今日一觴難得共聊對捧官奴為我髙歌送
　　前調　　　　　　　　　　　　歐陽修
紅粉牆頭花幾樹落花片片和驚絮牆外有樓花有主
尋花去隔墻遥見鞦韆侣　緑索紅旗雙彩柱行人只
得偷回顧腸斷樓南金鎻户天欲暮流鶯飛到鞦韆處
　　前調(采蓮詞/五首)　　　　　　　　　歐陽修
妾本錢塘蘇小妹芙蓉花共門相對昨日為逢青傘蓋
慵不採今朝斗覺彫零煞　愁倚畫樓無計奈亂紅飄
過秋塘外料得明年秋色在香可愛其如鏡裏花顔改
　　前調　　　　　　　　　　　　歐陽修
花底忽聞敲兩槳逡廵女伴來尋訪酒盞旋將荷葉當
蓮舟蕩時時盞裏生紅浪　花氣酒香清厮釀花顋酒
面紅相向醉倚緑隂眠一晌驚起望船頭閣在沙灘上
　　前調　　　　　　　　　　　　歐陽修
葉有清風花有露葉籠花罩鴛鴦侣白錦頂絲紅錦羽
蓮女妒驚飛不許長相聚　日脚沉紅天色暮青凉繖
上微微雨早是水寒無宿處須廻步枉教雨裏分飛去
　　前調　　　　　　　　　　　　歐陽修
荷葉田田青照水孤舟挽在花隂底昨夜蕭蕭疎雨墜
愁不寐朝來又覺西風起　雨擺風揺金蕊碎合歡枝
上香房翠蓮子與人長厮類無好意年年苦在中心裏
　　前調　　　　　　　　　　　　歐陽修
粉蕊丹青描不得金鍼線線功難敵誰傍暗香輕采摘
風淅淅船頭觸散雙鸂鶒　夜雨染成天水碧朝陽借
出臙脂色欲落又開人共惜秋氣逼盤中已見新荷菂
　　前調(七夕/三首)　　　　　　　　　　歐陽修
喜鵲塡河仙浪淺雲輧早在星橋畔街鼔黄昏霞尾暗
炎光斂金鈎側倒天西面　一别經年今始見新歡往
恨知何限天上佳期貪眷戀良宵短人間不合催銀箭
　　前調　　　　　　　　　　　　歐陽修
乞巧樓頭雲幔巻浮花催洗嚴妝面花上蛛絲尋得徧
顰笑淺雙眸望月牽紅線　奕奕天河光不斷有人正
在長生殿暗付金釵清夜半千秋願年年此㑹長相見
　　前調　　　　　　　　　　　　歐陽修
别恨長長歡計短疎鐘促漏眞堪怨此㑹此情都未半
星初轉鸞琴鳯管匆匆巻　河鼔無言西北眄香蛾有
恨東南逺脈脈横波珠淚滿歸心亂離腸便逐星橋斷
　　前調(菊花/四首)　　　　　　　　　　歐陽修
九日歡游何處好黄花萬蕊雕䦨遶通體清香無俗調
天氣好煙滋露結功多少　日脚清寒髙下照寳釘密
綴圓斜小落葉西園風嫋嫋催秋老叢邊莫厭金尊倒
　　前調　　　　　　　　　　　　歐陽修
青女霜前催得綻金鈿亂散枝頭徧落帽臺髙開雅宴
芳尊滿挼花吹在流霞面　桃李三春雖可羡鶯來蝶
去芳心亂爭似仙潭秋水岸香不斷年年自作茱茰伴
　　前調　　　　　　　　　　　　歐陽修
露裛嬌黄風擺翠人間晩秀非無意仙格淡妝天與麗
誰可比女眞裝束眞相似　筵上佳人牽翠袂纖纖玉
手挼新蕊美酒一杯花影膩邀客醉紅瓊共作熏熏媚
　　前調　　　　　　　　　　　　歐陽修
對酒當歌勞客勸惜花只惜年華晩寒豔冷香秋不管
情眷眷凭闌盡日愁無限　思抱芳期隨塞鴈悔無深
意傳雙燕悵望一枝難寄逺人不見樓頭望斷相思眼
　　前調　　　　　　　　　　　　歐陽修
正月斗杓初轉勢金刀翦綵功夫異稱慶髙堂歡幼穉
看柳意偏從東面春風至　十四新蟾圓尚未樓前乍
看紅燈試氷散緑池泉細細魚欲戲園林已是花天氣
　　前調　　　　　　　　　　　　歐陽修
二月春耕菖杏密百花次第爭先出惟有海棠棃第一
深淺拂天生紅粉眞無匹　畫棟歸來巢未失雙雙款
語憐飛乙留客醉花迎曉日金盞溢却憂風雨飄零疾
　　前調　　　　　　　　　　　　歐陽修
三月清明天婉娩晴川袚褉歸來晩况是踏青來處逺
猶不倦秋千别閉深庭院　更值牡丹開欲徧酴醿壓
架清香散花厎一尊誰解勸増眷戀東風向晩無情絆
　　前調　　　　　　　　　　　　歐陽修
四月園林春去後深深密幄隂初茂折得花枝猶在手
香滿䄂葉間梅子靑如豆　風雨時時添氣候成行新
筍霜筠厚題就送春詩幾首聊對酒櫻桃色照銀盤溜
　　前調　　　　　　　　　　　　歐陽修
五月榴花妖豔烘緑楊帶雨垂垂重五色新絲纒角糉
金盤送生綃畫扇蟠雙鳯　正是浴蘭時節動菖蒲酒
美清尊共葉裏黄鸝時一哢猶􁁉䯳等間驚破紗牎夢
　　前調　　　　　　　　　　　　歐陽修
六月炎天時霎雨行雲涌出竒峰露沼上嫩蓮腰束素
風兼露梁王宫闕無煩暑　畏日亭亭殘蕙炷傍簾乳
燕雙飛去碧盌敲氷傾玉處朝與暮故人風快凉輕度
　　前調　　　　　　　　　　　　歐陽修
七月新秋風露早渚蓮尚拆庭梧老是處𤓰華時節好
金尊倒人間綵縷爭祈巧　萬葉敲聲凉乍到百蟲啼
晩煙如埽箭漏初長天杳杳人語悄那堪夜雨催清曉
　　前調　　　　　　　　　　　　歐陽修
八月秋髙風歴亂衰蘭敗芷紅蓮岸皓月十分光正滿
淸光畔年年常願瓊筵看　社近愁看歸去燕江天空
闊雲容漫宋玉當時情不淺成幽怨鄉關千里危腸斷
　　前調　　　　　　　　　　　　歐陽修
九月霜秋秋已盡烘林敗葉紅相映惟有東籬黄菊盛
遺金粉人家簾幕重陽近　曉日隂陰晴未定授衣時
節輕寒嫩新鴈一聲風又勁雲欲凝鴈來應有吾鄉信
　　前調　　　　　　　　　　　　歐陽修
十月小春梅蕊綻紅樓畫閣新妝徧鴛帳美人貪睡暖
羞起嬾玉壺一夜氷澌滿　樓上四垂簾不捲天寒山
色偏宜逺風急鴈行吹字斷紅日晩江天雪意雲撩亂
　　前調　　　　　　　　　　　　歐陽修
子月新陽排壽宴黄鍾應管添宫線獵獵寒威雲不巻
風頭轉時㸔雪霰吹人面　南至迎長知漏箭書雲紀
候氷生研臘近探春春尚逺閒亭院梅花落盡千千片
　　前調　　　　　　　　　　　　歐陽修
臘月嚴凝天地閉莫嫌臺榭無花卉惟有酒能欺雪意
増豪氣直教耳熱笙歌沸　隴上雕鞍惟數騎獵圍半
合新霜裏霜重鼓寒聲不起千人指馬前一鴈寒空墜
　　前調　　　　　　　　　　　　王安石
平岸小橋千嶂抱柔藍一水縈花草茅屋數間牎窈窕
塵不到時時自有清風埽　午枕覺來聞語鳥敧眠似
聽朝雞早忽憶故人今緫老貪夢好茫茫忘了邯鄲道
　　前調　　　　　　　　　　　　王安石
燈火已收正月半山南山北花撩亂聞說游亭新水漫
騎款段穿雲入塢尋幽伴　却拂僧牀褰素幔千巖萬
壑春風滿一弄松聲悲急管驚夢斷西牎看日猶嫌短
　　前調　　　　　　　　　　　　張　先
巴子城頭青草暮巴山重疊相逢處燕子占巢花脫樹
杯且舉瞿塘水闊舟難渡　天外吳門清霅路君家正
在吳門住贈我柳枝情幾許春滿縷為君將入江南去
　　前調(賞心亭/送客)　　　　　　　　　蘇　軾
千古龍蟠并虎踞從公一弔興亡處渺渺斜風吹細雨
芳草渡江南父老留公住　公駕飛車凌彩霧紅鸞驂
乘青鸞馭却訝此洲名白鷺非吾侣翻然欲下還飛去
　　前調(送台/守)　　　　　　　　　　蘇　軾
送客歸來燈火盡西樓淡月凉生暈明日潮來無定準
風未穩舟横渡口重城近　江水似知孤客恨南風為
解佳人愠莫學時流輕久困頻寄問錢塘江上須忠信
　　前調　　　　　　　　　　　　蘇　軾
皎皎牽牛河漢女盈盈流水無由語望斷碧雲空日暮
無尋處夢回芳草生春浦　鳥散餘花紛似雨汀洲蘋
老香風度明月多情來照户但攬取清光長送人歸去
　　前調(張元唐省/親秦州)　　　　　　　　蘇　軾
一曲陽關情幾許知君欲向秦川去白馬皁貂留不住
回首處孤城不見天霖霧　到日長安花似雨故關楊
柳初飛絮漸見鞾刀迎夾路誰得似風流膝上王文度
　　前調　　　　　　　　　　　　蘇　軾
臨水縱横回晩鞚歸來轉覺情懐動梅笛煙中聞幾弄
秋陰重西山雪淡雲凝凍　美酒一杯誰與共尊前舞
雪狂歌送腰跨金魚旌斾擁將何用祗堪妝㸃浮生夢
　　前調　　　　　　　　　　　　蘇　轍
七十餘年眞一夢朝來壽斚兒孫奉憂患已空無復痛
心不動此間自有千鈞重　早歲文章供世用中年禪
味疑天縱石塔成時無一縫誰與共人間天上隨他送
　　前調(從叔父乞/溼紅牋)　　　　　　　　陳師道
一舸姑蘇風雨疾吳牋滿載紅猶濕色鬭朝花光觸日
人未識街南小阮應先得　青入柳條初著色溪梅已
露春消息擬作新詞酬帝力輕落筆秦黄去後無強敵
　　前調　　　　　　　　　　　　李之儀
洗盡秋容天似瑩星稀月淡人初靜策杖縈紆尋逺徑
披昏暝堤邊犢母閒相並　遥想去舟魂欲凝一番佳
思從誰詠顦顇歸來如獨醒知何境沉沉但覺煙村迥
　　前調　　　　　　　　　　　　毛　滂
年少莫尋潛玉老無才無藝煩君笑暖過茅檐霜日曉
休起早竹間盡日無人到　别徑小峰孤碧峭曲溝淺
滿寒清繞此老相看情不少渾忘了渾然忘了長安道
　　前調　　　　　　　　　　　　毛　滂
恰則小菴貪睡著不知風撼梅花落一㸃兒春吹去却
香約略黄蜂猶抱紅酥萼　遶徧寒枝添索莫却穿竹
徑尋孤鶴守定微官眞箇錯從今莫從今莫負雲山約
　　前調　　　　　　　　　　　　毛　滂
鬢厎青春留不住功名薄似風前絮何似甕頭春沒數
都占取祇消一紙長門賦　寒日半牎桑柘暮倚闌目
送繁雲去却欲載書尋舊路煙深處杏花菖葉耕春雨
　　前調(東陽郡/齋作)　　　　　　　　　朱　服
小雨纖纖風細細萬家楊柳青煙裏戀樹濕花飛不起
愁無際和春付與東流水　九十光陰能有幾金龜解
盡留無計寄語東陽沽酒市􁨣一醉而今樂事他年淚
　　前調　　　　　　　　　　　　晁沖之
浦口潮來沙尾漲危檣半落帆游漾水調不知何處唱
風澹蕩鱖魚吹起桃花浪　雪盡小橋梅緫放層樓一
任愁人上萬里長安回首望山四向澄江日色如春釀
　　前調(初創南溪/眞意亭)　　　　　　　　葛勝仲
巖壑縈廻雲水窟林深路斷迷煙客茆屋數椽攜杖舄
人寂寂傍簷萬箇琅玕碧　倦客羇懐清似滌更無一
㸃飛埃迹溪漲漫流過几席寒湜湜鳬鷖㸃破琉璃色
　　前調　　　　　　　　　　　　葛勝仲
疊疊雲山供四顧簿書忙裏偷閒去心逺地偏陶令趣
登覽處清幽疑是斜川路　野蔌溪毛供飲其此身甘
被煙霞痼興盡碧雲催日暮招晩渡遥遥一葉隨鷗鷺
　　前調　　　　　　　　　　　　周紫芝
遇坎乘流隨分了雞蟲得失能多少兒輩雌黄堪一笑
堪一笑鶴長鳬短從他道　幾度秋風吹夢到花姑溪
上人空老喚取扁舟歸去好歸去好孤篷一枕秋江曉
　　前調(阻風/長蘆)　　　　　　　　　　周紫芝
月黑波翻江浩渺扁舟繫纜垂楊杪漁網横江燈火閙
紅影照分明赤壁回驚櫂　風靜雲收天似埽夢疑身
在三山島浮世功名何日了從醉倒柁樓紅日千巖曉
　　前調(送李彦恢/宰旌徳)　　　　　　　　周紫芝
休惜騎鯨人已逺風流都被雲孫占腰下錦絛纒寳劔
光燄閃人間莫作牛刀看　見說河陽花滿縣相邀更
約疎狂伴幸有小蠻開小讌須少款玉堂此去知非晩
　　前調(游眞如廣/孝二寺)　　　　　　　　周紫芝
路入雲巖山窈窕巖花滴露花頭小香共西風吹得到
秋欲杪天還未放秋容老　誰道水南花不好猶勝金
蕊渾如埽留取光陰重一笑須是早黄花更惜重陽帽
　　前調(夜飲朩/芙蓉下)　　　　　　　　　周紫芝
月黑天寒花欲睡移燈影落清尊裏喚醒妖紅明晩翠
如有意嫣然一笑知誰㑹　露濕桑柯紅壓地羞容似
替人垂淚著意西風吹不起空遶砌明年花共誰同醉
　　前調(漁父/)　　　　　　　　　　謝　逸
秋水無痕清見底蓼花汀上西風起一葉小舟煙霧裏
蘭櫂檥柳條帶雨穿雙鯉　自歎直鈎無處使笛聲吹
徹雲山翠鱠落霜刀紅縷細新酒美醉來獨枕蓑衣睡
　　前調　　　　　　　　　　　　周邦彦
灰暖香融消永晝蒲萄上架春藤秀曲角䦨干羣雀鬬
清明後風梳萬縷亭前柳　日照釵梁光欲溜循堦竹
粉沾衣袖灩灩面紅新著酒沉吟久昨宵正是來時候
　　前調　　　　　　　　　　　　周邦彦
幾日輕隂寒側側東風急處花成積醉踏陽春懐故國
歸未得黄鸝久住如相識　賴有蛾睂能煗客長歌屢
勸金杯仄歌罷月痕來照席貪歡適簾前重露成涓滴
　　前調　　　　　　　　　　　　曹　組
水上落紅時片片江頭雪絮飛撩亂渺渺碧波天樣逺
平沙㬉花風一陣蘋香滿　晩來醉著無人喚殘陽巳
在青山半睡覺只驚花改岸擡頭看元來弱纜風吹斷
　　前調　　　　　　　　　　　　呂渭老
落月杜鵑啼未了粥魚忽報千山曉笠子蓋頭衣鉢少
穿林表回頭髙刹空中小　官路舊多林朩遶露濃花
蕊皆顚倒渡水登山排草草廬山好香爐峰下湖波渺
　　前調(福建/道中)　　　　　　　　　　陳與義
今日山頭雲欲舉青蛟素鳯移時舞行到石橋聞細雨
聽還住風吹却過溪西去　我欲尋詩寛久旅桃花落
盡春無數渺渺籃輿穿翠楚悠然處髙林忽送黄鸝語
　　前調(題畫/)　　　　　　　　　　張元幹
釣笠披雲青障繞緑蓑雨細春江渺白鳥飛來風滿櫂
收綸了漁童拍手樵青笑　明月太虗同一照浮家泛
宅忘昏曉醉眼冷看城市閙煙波老誰能惹得閒煩惱
　　前調　　　　　　　　　　　　張元幹
寒食西郊湖畔路天低野闊山無數路轉岡斜花滿樹
絲吹雨南枝占得春光住　藉草攜壺花厎去花飛酒
面香浮處老子調羮當獨步須記取坐中都是芳菲侶
　　前調　　　　　　　　　　　　張元幹
樓外天寒山欲暮溪邊雪後藏雲樹小艇風斜沙觜露
流年度春光巳向梅梢住　短夢今宵還到否葦村四
望知何處客裏從來無意緒催歸去故園正要鶯花主
　　前調　　　　　　　　　　　　張　鎡
拂拂春風生草際新晴萬景供游戲鷗鷺飛來斜照裏
金和翠分明畫出眞山水　遮箇漁翁無愠喜乾坤都
在孤篷底一曲髙歌千古意閒來睡從教月到花汀外
　　前調　　　　　　　　　　　　程　垓
獨木小橋煙雨濕燕兒亂㸃春江碧江上青山隨意覓
人寂寂落花芳草催寒食　昨夜青樓今日客吹愁不
得東風力細拾殘紅書怨泣流水急不知那箇傳消息
　　前調(贈鼎湖/官妓)　　　　　　　　　李　石
西去征鴻東去水幾重别恨千山裏夢繞緑牎書半紙
何處是桃花溪畔人千里　痩玉倚香愁黛翠勸人須
要人先醉問道明朝行也未猶自記燈前背立偷彈淚
　　前調　　　　　　　　　　　　王千秋
黄栗留鳴春巳暮西園無著清隂處昨日驟寒風又雨
花良苦信縁吹落誰家去　病起日長無意緒等閒還
與春相負魏紫姚黄無恙否栽培取開時我欲聽金縷
　　前調(寄友/)　　　　　　　　　　陸　游
東望山陰何處是往來一萬三千里寫得家書空滿紙
流清淚書回巳是明年事　寄語紅橋橋下水扁舟何
日尋兄弟行徧天涯眞老矣愁無寐鬢絲幾縷茶煙裏
　　前調　　　　　　　　　　　　危　稹
老去諸餘情味淺詩情不上閒釵釧寳幌有人紅兩靨
簾間見紫雲元在深深院　十四條絃音調逺柳絲不
隔芙蓉面秋入西牎風露晩歸去嬾酒酣一任烏巾岸
　　前調(朱晦翁示歐/陽鼓子詞)　　　　　　　黄　銖
永日離憂千萬緒雪舟逺汎清漳浦珍重故人寒夜語
揮玉麈沉沉畫閣凝香霧　風砌落花留不住紅蜂翠
蜨閒飛舞明日柳隂江上路雲起處蒼山萬疊人歸去
　　前調　　　　　　　　　　　　毛　幵
極目丹楓迎霽曉山明水淨新霜早燕去鴻歸無事了
天渺渺風吹平野低寒草　漸過初冬時節好尋梅踏
雪城南道追憶舊游人已老懽更少孤懐擬共誰傾倒
　　前調(次丹陽/憶故人)　　　　　　　　　毛　幵
揚子津頭風色暮孤舟渺渺江南去憶得佳人臨别處
愁返顧青山幾㸃斜陽樹　可忍歸期無定據天涯巳
聽邊鴻度昨夜鄉心留不住無驛數夢中行了來時路
　　前調(壽白/石)　　　　　　　　　　盧祖皋
白石山中風景異先生日日懐歸計何事黄岡飛雪地
偏著意畫堂却為東坡起　人說前身坡老是文章氣
節渾相似只待鼎彞勲業遂梅花外歸來長向山中醉
　　前調　　　　　　　　　　　　李昴英
重著夾羅猶怯冷隔簾拜祝團圓鏡取片龍涎安古鼎
香閤靜横牎寫出梅花影　寒鵲顫枝飛不定回紋刺
就更籌永小玉忺眠呼不醒霜氣緊麗譙吹動梅花引
　　前調　　　　　　　　　　　　方千里
燭彩花光明似晝羅幃夜出傾城秀紅錦紋茵雙鳯鬬
看舞後腰支宛勝章臺柳　眼尾春嬌波態溜金尊笑
捧纖纖袖一陣粉香吹散酒更漏久消魂獨自歸時候
　　前調　　　　　　　　　　　　方千里
冷葉啼螿寒側側銀牀曉起清霜積魂斷江南煙水國
書難得相思此意無人識　緑鬢金釵年少客愁來嬾
傍菱花仄霧閣雲牎閒枕席情何適杯盈珠淚還偷滴
　　前調　　　　　　　　　　　　陳允平
日轉花梢春已晝雙蛾曲理遥山秀百草偏輸羞不鬬
隨人後無情自折金絲柳　秋水盈盈嬌欲溜六么倦
舞弓彎袖偷摘青梅推病酒徘徊久一雙燕子歸時候
　　前調　　　　　　　　　　　　張　炎
門掩新隂孤館靜楊花却解來相趁幾日方知因酒病
無憀甚脫巾挂壁將書枕　見說落紅堆滿徑不知何
處游人盛自笑扁舟猶未定清和近尋詩巳約蘭陵令
　　前調　　　　　　　　　　　　張　炎
辛苦移家聊處静埽除花徑歌聲趁也學維摩閒示病
迂疎甚松風兩耳和衣枕　頗倦扶筇尋捷徑東牆藹
藹紅香盛少待揺人波自定蓬壺近且呼白鶴招韓令
　　前調(送友赴/試南宫)　　　　　　　　　石孝友
射虎將軍搴繡帽西園公子南山豹共跨龍媒銜鳯詔
風色好宫花御柳迎人笑　劒履森森天日表集英殿
下春來早雙鶚盤空擎百鳥歸來了藍袍錦水光相照
　　前調(潮/)　　　　　　　　　　　石孝友
夜半潮聲來枕上擊殘夢破驚魂蕩見說錢塘雄氣象
披衣望碧波堆裏排銀浪　月影徘徊天滉漾金戈鐵
馬森相向洗盡塵根捐翳障増豪放從公筆力詩詞壯
　　前調(有憶/)　　　　　　　　　　陳襲善
鷲嶺峰前䦨獨倚愁睂蹙損愁膓碎紅粉佳人傷别袂
情何已登山臨水年年是　長記同來今獨至孤舟晩
漾湖光裏􁔾草斜陽無限意誰與寄西湖水是相思淚
　　前調　　　　　　　　　　　　丁羲叟
十里寒塘初過雨采蓮舟上誰家女秋水接雲迷逺樹
天光暮船頭忘了回來路　却繫蘭舟深處住歌聲驚
散鴛鴦侶波上清風花上露無計去月眀膓斷雙棲羽
　　前調　　　　　　　　　　(宋媛/)李清照
天接雲濤連曉霧星河欲曙千帆舞髣髴夢魂歸帝所
聞天語殷勤問我歸何處　我報路長嗟日暮學詩復
有驚人句九萬里風鵬正舉風休住篷舟吹取三山去
　　前調　　　　　　　　　　　　李清照
雪裏已知春信至寒梅㸃綴瓊枝膩香臉半開嬌旖旎
當庭際玉人浴出新妝洗　造化可能偏有意故教明
月玲瓏地共賞金尊沉綠蟻莫辭醉此花不與羣花比
　　前調(送春/四首)　　　　　　　　　　段克已
詩句一春渾漫與紛紛紅紫俱塵土樓外垂楊千萬縷
風落絮䦨干倚徧空無語　畢竟春歸何處所樹頭樹
底無尋處惟有閒愁將不去依舊住伴人直到黄昏雨
　　前調　　　　　　　　　　　　段克已
不是花開常殢酒只愁花盡春將暮把酒酬春無好句
春且住尊前聽我歌金縷　醉眼看花如隔霧明朝酒
醒那堪覰早是閒愁無着處雲不去黄昏更下廉纖雨
　　前調　　　　　　　　　　　　段克巳
龍尾溝邊飛柳絮虎頭山下花無數花底醉眠留杖屨
花上露隨風散漫飄香霧　老去逢春能幾度不妨且
作風光主明日不知風共雨回首處夕陽又下西山去
　　前調　　　　　　　　　　　　段克已
一片飛花春已暮那堪萬㸃飄紅雨白髮送春情最苦
愁幾許滿川煙草和風絮　常記解鞍沽酒處而今緑
暗旗亭路怪底春歸留不住鶯作馭朝來引過西園去
　　前調　　　　　　　　　　　歐陽元功
正月都城寒料峭除非上苑春光到元日班行相見了
朝回早闕前褫帊懽相抱　漢女姝娥金搭腦國人姬
侍金貂帽繡轂雕鞍來往閙閒馳驟拜年直過燒燈後
　　前調　　　　　　　　　　　歐陽元功
二月都城春動野引龍灰向銀牀畫士女城西爭買架
看馳馬官家迎佛官蘭若　水暖天鵞紛欲下鷹房奏
獵催車駕却道海青逢燕怕纔過社柳林飛放相歸罷
　　前調　　　　　　　　　　　歐陽元功
三月都城游賞競宫牆官柳青相映十一門頭車馬並
清明近豪家寒具金盤飣　墦祭留連芳草徑歸來風
送棃花信向晩輕寒添酒病春煙暝深深院落千秋迥
　　前調　　　　　　　　　　　歐陽元功
四月都城氷盌凍含桃初薦瑛盤貢南寺新開羅漢洞
伊蒲供楊花滿院鶯聲哢　歳幸上京車駕動近臣準
備鑾輿從健德門前飛玉鞚爭持送蒲萄馬乳歸銀甕
　　前調　　　　　　　　　　　歐陽元功
五月都城猶衣裌端陽蒲酒新開臘月傍西山青一掐
荷花夾西湖近歳過苕霅　血色金羅輕汗搨宫中畫
扇傳油法雪腕綵絲紅玉甲添香鴨凉餻時候秋生榻
　　前調　　　　　　　　　　　歐陽元功
六月都城偏晝永轆轤聲斷浮𤓰井海上紅樓欹扇影
河朔飲碧蓮花肺槐芽瀋　緑鬢親王初守省乗輿出
後嚴廵警太液池心波萬頃閒芳景埽宫人户撈魚艇
　　前調　　　　　　　　　　　歐陽元功
七月都城爭乞巧荷衣旖旎新棚笊龍袖嬌民兒女狡
偏相攪穿鍼月下濃妝佼　碧玉蓮房和柄拗晡時飲
酒醒時卯淋罷麻稭秋雨飽新凉稍夜燈叫買雞頭炒
　　前調　　　　　　　　　　　歐陽元功
八月都城新過鴈西風偏解驚游宦十載辭家衣線綻
清宵半家家擣練砧聲亂　等待中秋明月翫客中只
作家中看秋草牆頭螢火爛疎鐘斷中心臺畔流河漢
　　前調　　　　　　　　　　　歐陽元功
九月都城秋日亢馬頭白露迎朝爽曽上西山觀蒼莽
川原廣千林紅葉同春賞　一本黄花金十鏹冨家菊
譜籤銀榜龍虎臺前鼉鼓響擎仙掌千官𤓰果迎鑾仗
　　前調　　　　　　　　　　　歐陽元功
十月都城家百蓄霜菘雪韭氷蘆菔煖炕煤爐香豆熟
燔獐鹿髙昌家賽羊頭福　貂袖豹袪銀鼠襮美人來
往氊車續花户油牎通曉旭回寒燠梅花一夜開金屋
　　前調　　　　　　　　　　　歐陽元功
子月都人居煖閣吴中雪紙明如堊錦帳豪家深夜酌
金雞喔東家撤宴西家噱　纖指柔長宫線弱陽回九
九宫氷鑿盡道今冬氷不薄都人樂官家喜受新年朔
　　前調　　　　　　　　　　　歐陽元功
臘月都人供煖箑宫中障面霜風獵甲第藏鈎環侍妾
紅袖壓笑歌聲送金焦葉　倦客玉堂寒正怯曉洮金
井氷生鬛凍合竈觚餳一楪吳霜鑷換年嬾寫宜春帖
　　前調(秋雨/)　　　　　　　　　　楊　慎
雲掩遥山山掩翠雨聲急戰荷聲碎緑錦離披紅錦墜
花葉背波間驚起鴛鴦睡　瀲灩芳尊人共對碧筒凉
沁初消醉濕煙香霧籠歸袂揺玉轡南風馬上聞蛙吹
　　前調(冬雪/)　　　　　　　　　　吳子孝
日暖雪花飛片片幻成六出如鋪練庭下早梅香自獻
寒灩瀲仙姿欲鬭瓊瑶蒨　薄酒一卮聊獨勸貂裘坐
擁紅爐豔城裏人家都十萬風滿院祗愁破屋饑寒徧
　　前調　　　　　　　　　　　　吳子孝
江上雪花如落絮山前釣艇還歸去林鳥不啼村市暮
人踽踽板橋路滑驢難度　詩興滿懐誰共賦吟肩痩
聳尋梅隖擁袖撚鬚成妙句寒不語氷澌聲遶沙堤樹
　　前調(壽顔惟清/母八十)　　　　　　　　吳子孝
簫鼔門䦨人競羡髙堂耆母身偏健家圃潘輿游不厭
斑衣絢老萊得侍春風面　五十兒年烏鬢豔兒啼母
笑歡無限桂實蓀枝香滿院分甘偏年年共醉長安宴
　　前調(秋日泊/漢江口)　　　　　　　　　張　綖
江上凉颸清緒燠片雲消盡明團玉水色山光相與緑
煙樹簇移舟旋傍漁燈宿　風外何人吹紫竹夢中聽
是飛鸞曲葉落楓林聲簌簌幽興觸明朝相約騎黄鵠
　　前調　　　　　　　　　　　　周　用
冷薄衣羅官署曉絲絲雨脚青梅小黒髮鏡中知漸少
漁家傲江湖白浪迷鷗鳥　借問天公何太巧暗將歳
月催人老厎事放衙今日早人傳道家鄉三月書來了
　　前調　　　　　　　　　　　　王錫爵
蘆荻蕭蕭秋正晩小舟移處沙汀淺藕嫩魚肥蓴更軟
新酒煖妻兒列坐週船板　明月滿江風似翦夜寒添
著蓑衣短漫酌緩斟知幾盌星斗轉一聲横笛青山逺
　　前調(漁父/)　　　　　　　　　　張大烈
碧峰聳翠清江繞一縷垂絲天際渺覓得鱸魚隨返櫂
　歸來了穉子收竿開口笑　擎杯明月來相照水光映
　徹黄昏曉醉眠忽聽飛鴻嘹清夢窕明朝依舊滄浪釣
　　　前調　　　　　　　　　　　　吳　易
　鸚鵡洲前天似水鳯凰池上山横翠短艇輕綸隨處檥
　秋似洗玉醅金蕊銀絲鱠　澤畔三閭醒與醉蘆漪伍
　子歌和淚苦恨英雄成底事煙月裏笛聲吹徹鰲魚睡
　　前調　　　　　　　　　　　(明媛/)徐　媛
　板扉小隱青溪曲夜月羅浮花覆屋木籠戛戛揺生穀
　莊田熟桔槹懸向茅簷宿　青山一片芙蓉簇林皋逸
　韻飄横竹逺浦輕帆低幾幅濃睡足笑看小婦瓊鬟緑
　　　前調(又一體/)　　　　　　　　　杜安世
　疎雨纔収淡淨天微雲綻處月嬋娟寒鴈一聲人正逺
　添幽怨那堪往事思量徧　誰道綢繆兩意堅水萍風
　絮不相縁舞鑑鸞膓虗寸斷芳容變好將憔悴教伊見
　
御選歴代詩餘巻四十二
　欽定四庫全書
御選歴代詩餘巻四十三目錄(起六十三字/至六十六字)
　　　鳯銜杯(又一體/)
　　　　柳永(二首/)
　　　别怨
　　　　趙長卿
　　　憐薄命
　　　　戴復古妻
　　　定風波(又一體/)
　　　　孫光憲
　　　甘州徧
　　　　毛文錫
　　　青玉案
　　　　李孝光
　　　風中柳
　　　　劉因
　　　陳繼儒
　　　錢繼章
　　行香子
　　　許古
　　侍香金童
　　　蔡伸
　　　趙長卿
　　前調(又一體/)
　　　梁寅
　　鈿帶長中腔
　　　万俟雅言
　　輥繡毬
　　　趙長卿
　　黄鍾樂
　　　魏承班
　　瑞鷓鴣(又一體/)
　　　晏殊(二首/)
　　　柳永(二首/)
　　握金釵
　　　吕渭老(二首/)
　　品令(又一體/)
　　　周紫芝
　　　呂渭老
　　獻衷心
　　　歐陽炯
　　醉春風
　　　趙鼎
　　　趙與仁
　　　王微
　　緱山月
　　　梁寅
　　殢人嬌
　　　毛滂(二首/)
　　　向子諲
　　　李清照
　　麥秀兩岐
　　　和凝
　　感皇恩(又一體/)
　　　趙長卿
　　解珮令
　　　蔣捷
　　淡黄柳
　　　姜夔
　　　張炎
　　酷相思
　　　程垓
　　轉調踏莎行
　　　曽覿
　　喝火令
　　　黄庭堅
　　青玉案(又一體/)
　　　黄知命
　　　毛滂(二首/)
　　　呂渭老
　　　黄公度
　　　王炎
　　　史達祖
　　　沈端節
　　　張炎
　　　顧德輝
　　　吳寬
　　　文徵明
　　　陳子龍
　　前調(又一體/)
　　　趙長卿(二首/)
　　　張大烈
　　賣花聲
　　　陸游
　　　孫氏
　　　黄裳
　　　朱灝
　　　王微
　　感皇恩(又一體/)
　　　汪莘
　　　党懐英
　　解珮令(又一體/)
　　　王庭珪
　　　史達祖
　　玉梅令
　　　姜夔
　　錦纒道
　　　宋祁
　　慶春澤
　　　張先(二首/)
　　厭金杯
　　　賀鑄
　　品令(又一體/)
　　　黄庭堅
　　垂絲釣
　　　周邦彦
　　　楊无咎(二首/)
　　　趙彦端(二首/)
　　　陳亮
　　　方千里
　　　吳文英
　　聲聲令
　　　　無名氏
　　　看花回
　　　　柳永
　
　
　
　
　
　
　
　
　
　
　
　
御選歴代詩餘巻四十三目錄
　欽定四庫全書
御選歴代詩餘巻四十三(起六十三字/至六十六字)
司經局洗馬掌局事兼翰林院修撰加二級(臣/)王奕清奉
旨校刋
　　鳯銜杯
　　　(又一體雙調/六十三字)
　　　鳯銜杯　　　　　　　　　　　柳　永
　有美瑶卿能染翰千里寄小詩長簡想初襞苔牋旋揮
　翠管紅窗畔漸玉箸銀鉤滿　錦囊收犀軸巻常珍重
　小齋吟翫更寳若珠璣置之懐袖時時看似頻見千嬌
　面
　　　前調　　　　　　　　　　　　柳　永
　追悔當初辜深願經年價兩成幽怨任越水吳山似屏
　如幛堪遊翫奈獨自慵擡眼　賞煙花聽絃管圖歡笑
　轉加腸斷縱時展丹青強拈書信頻頻看又爭似親相
　見
　别怨
　　(雙調六十三字各本止傳趙長卿一首但/詠本意或係詞題而非詞調然無可考証)
　　别怨　　　　　　　　　　　　趙長卿
驕馬頻嘶曉霜濃寒色侵衣鳯帷私語處翻成離怨不
勝悲更與丁寜嘱後期　素約諧心事重來了比看相
思如何見得明年春事濃時穩乗金腰褭來爛醉玉東
西
　憐薄命
　　(雙調六十三字止戴復古妻/一首以第二句為調名也)
　　憐薄命　　　　　　　　　　戴復古妻
惜多才憐薄命無計可留汝揉碎花箋忍寫斷膓句道
傍楊柳依依千絲萬縷抵不住一分愁緒　指月盟言
不是夢中語後回君若重來不相忘處把杯酒澆奴墳
土
　定風波
　　(又一體雙調/六十三字)
　　定風波　　　　　　　　　　　孫光憲
簾拂疎香斷碧絲淚衫還滴繡黄鸝上國獻書人不在
凝黛晩庭又是落紅時　春日自長心自促翻覆年來
年去負前期應是秦雲兼楚雨留住向花枝誇說月中
枝
　甘州徧
　　(亦是六州歌頭之/一雙調六十三字)
　　甘州徧　　　　　　　　　　　毛文錫
春光好公子愛閒遊足風流金鞍白馬雕弓寳劒紅纓
錦韂出長秋　花蔽膝玉銜頭尋芳逐勝歡宴絲竹不
曽休美人唱揭調是甘州醉紅樓堯年舜日樂聖永無
憂
　青玉案
　　(本張衡四愁詩語一名/一年春雙調六十三字)
　　青玉案　　　　　　　　　　　李孝光
兒童齊唱民安作問底事來何暮酷似當年亷叔度春
風千里緑到棠陰處　玉壺清貯金莖露翻向人間作
霖雨今日東甌成樂土清都虎豹借恂無計衮職須君
補
　風中柳
　　(雙調六/十四字)
　　風中柳(飲仙亭/留宿)　　　　　　　　劉　因
我本漁樵不是白駒空谷對西山悠然自足北窗疎竹
南窗叢菊愛邨居數間茅屋　風煙草屨滿意一川平
綠問前溪今朝酒熟幽禽歌曲清泉琴筑欲歸來故人
留宿
　　前調　　　　　　　　　　　　陳繼儒
燕燕于飛補葺舊巢堪宿草菴寛何須華屋水兒一曲
山兒一幅翠微中鬚睂皆緑　拄杖敲門有客來看修
竹但家常園蔬谿䔩菊花酒足松花飯熟日三竿圗些
清福
　　前調　　　　　　　　　　　　錢繼章
一㸃遥鐘漸覺霜披巖谷松尖影染成山足茶煙依竹
篆煙依菊紙糊窗半間茅屋　散髮披襟有客來觀谿
綠恰痛飲讀騷初熟清謳非曲短吟非筑愛羣公寤言
歌宿
　行香子
　　(雙調六/十四字)
　　行香子　　　　　　　　　　　許　古
秋入鳴皋爽氣飄蕭挂衣冠初脫塵勞窗間巖岫看盡
昏朝夜山低晴山近曉山髙　細數閒來幾處邨醪醉
模糊信手揮毫等閒陶寫問甚風騷樂因循能潦倒也
逍遥
　侍香金童
　　(雙調六/十四字)
　　侍香金童　　　　　　　　　　蔡　伸
寳馬行春緩轡隨油壁念一瞬韶光堪重惜還是去年
同醉日客裏情懐倍添悽惻　記南城錦逕名園曾徧
歴更柳下人家似織此際凭欄愁脉脉滿目江山暮雲
空碧
　　前調　　　　　　　　　　　　趙長卿
一種春光占斷東君惜算穠李韶華爭並得粉膩酥融
嬌欲滴端的尊前舊曾相識　向夜䦨酒醒霜濃寒又
力但與氷姿添夜色繡幕銀屏人寂寂只許劉郎暗傳
消息
　　前調(又一/體)　　　　　　　　　　梁　寅
寳臺蒙繡瑞獸髙三尺玉殿無風煙自直迤邐傳杯盈
綺席苒苒菲菲斷處凝碧　是龍涎鳯髓惱人情意極
想韓壽風流應暗識去似彩雲無處覓惟有多情袖中
留得
　鈿帶長中腔
　　(雙調六/十四字)
　　鈿帶長中腔　　　　　　　　万俟雅言
簇真香似風前拆麝嚢嫩紫輕紅間鬭異芳風流富貴
自覺蘭蕙荒獨占蘂珠春光　繡結流蘇密緻魂夢悠
颺氣融液散滿洞房朝寒料峭殢嬌不易當著意要得
韓郎
　輥繡毬
　　(雙調六/十四字)
　　輥繡毬　　　　　　　　　　　趙長卿
流水奏鳴琴風月净天無星斗翠嵐堆裏蒼巖深處滿
林霜膩暗香凍了那禁頻嗅　馬上再三回首因記省
去年時候十分全似那人風韻柔腰弄影氷腮退做成
清痩
　黄鍾樂
　　(雙調六/十四字)
　　黄鍾樂　　　　　　　　　　　魏承班
池塘煙暖草萋萋惆悵閒宵含恨愁坐思堪迷遥想玉
人情事逺音容渾似隔桃溪　偏記同歡秋月低簾外
論心花畔和醉暗相攜何事春來人不見夢魂長在錦
江西
　瑞鷓鴣
　　(又一體雙調六十四字與前/體之同七言律詩者迥别)
　　瑞鷓鴣(紅梅/)　　　　　　　　　晏　殊
越娥紅淚泣朝雲越梅從此學妖顰臘月初頭庾嶺繁
開後特染姸華贈世人　前溪昨夜深深雪朱顔不掩
天眞何時驛使西歸寄與相思客一枝新報道江南别
様春
　　前調　　　　　　　　　　　　晏　殊
江南殘臘欲歸時有梅紅亞雪中枝一夜前邨間破瑶
英拆端的千花冷未知　丹靑改様勻朱粉雕梁欲畫
猶疑何妨與向冬深密種秦人路夾仙溪不待夭桃客
自迷
　　前調　　　　　　　　　　　　柳　永
天將奇艶與寒梅乍驚繁杏臘前開暗想花神巧作江
南信鮮染臙脂細翦裁　壽陽妝罷無端飲凌晨酒入
香腮恨聽煙塢深中誰恁吹羌笛逐風來綘雪紛紛落
翠苔
　　前調　　　　　　　　　　　　柳　永
三吳嘉景古風流渭南往歳憶來遊西子方來越相功
成去千里滄波一葉舟　至今無限盈盈者盡來拾翠
芳洲最好簇簇寒林遥認南朝畫晩煙收三兩人家古
渡頭
　握金釵
　　(雙調六/十四字)
　　握金釵　　　　　　　　　　　呂渭老
風日困花枝晴蜂自相趁晩來紅淺香盡整頓腰肢暈
殘粉絃上語夢中人天外信　青杏巳成雙新尊薦櫻
筍為誰一和銷損數著佳期又不穩春去也怎當他清
晝永
　　前調　　　　　　　　　　　　吕渭老
向晩小妝勻明窗倦裁翦見花清淚遮眼開盡繁花又
春晩心下事比年時都較嬾　蝴蝶入簾飛鶯聲似簧
囀見來無計拘管心似芭蕉乍舒展歸去也夕陽斜紅
滿院
　品令
　　(又一體雙調/六十四字)
　　品令(九日/寓居)　　　　　　　　　　周紫芝
霜蓬零亂笑綠鬢光陰晩紫茰時節小樓長醉一川平
逺休說龍山佳㑹此情不淺　黄花香滿記白苧吳歌
軟如今却向亂山叢裏一枝重看對着西風搔首為誰
腸斷
　　前調　　　　　　　　　　　　呂渭老
繡衣未整傍窗格臨清鏡新霜薄霧這下幾日隂晴不
定欲插黄花心事又還記省　去年香徑共粉蝶閒相
趁寳香玉珮暗解付與多情荀令何日西樓重見暮帆
煙艇
　獻衷心
　　(雙調六/十四字)
　　獻衷心　　　　　　　　　　　歐陽炯
見好花顔色爭笑東風雙臉上晩妝同閉小樓深閤春
景重重三五夜偏有恨月明中　情未已信曽通滿衣
猶自染檀紅恨不如雙燕飛舞簾櫳春欲暮殘絮盡柳
條空
　醉春風
　　(雙調六/十四字)
　　醉春風　　　　　　　　　　　趙　鼎
寳鑑凌花瑩孤鸞慵照影魚書蝶夢兩消沉恨恨恨結
盡丁香痩如楊柳雨疎雲冷　宿醉懨懨病羅巾空淚
粉欲將逺意託湘絃悶悶悶香絮悠悠畫簾悄悄日長
春困
　　前調　　　　　　　　　　　　趙與仁
陌上清明近行人難借問風流何處不歸來悶悶悶回
鴈峰前戲魚波上試尋芳信　夜永蘭膏燼春睡何曽
穩枕邊珠淚幾曽乾恨恨恨惟有窗前過來明月照人
方寸
　　前調　　　　　　　　　　(明妓/)王　微
誰勸郎先醉窗冷燈兒背抱琴倩婢倚香幃睡睡睡忘
却温柔一心只戀醉鄉滋味　慚愧鞵兒謎擔閣鴛鴦
被問郎曽否脫羅衣未未未想是髙唐巫雲惜别不容
分袂
　緱山月
　　(雙調六/十四字)
　　緱山月　　　　　　　　　　　梁　寅
急雨響巖阿隂雲暗薜蘿山中春去更寒多縱柴門不
閉花滿徑蒼苔潤少人過　蘭舟曽記蘭汀宿牽恨是
煙波而今林下和樵歌看風風雨雨從造物時時變緫
心和
　殢人嬌
　　(雙調六/十四字)
　　殢人嬌　　　　　　　　　　　毛　滂
雪做屏風花為行幛屏幛裏見春模様小晴未了輕陰
一晌酒到處恰如把春黏上　官柳黄輕河堤緑漲花
多處少停蘭槳雪邊花際平蕪疊嶂這一段凄凉為誰
悵望
　　前調　　　　　　　　　　　　毛　滂
短棹猶停寸心先往說歸期喚做的當夕陽下地重城
逺様風露冷髙樓誤伊等望　今夜孤邨月明怎向依
還是夢回繡幌還山想像秋波蕩漾明夜裏與伊畫著
睂上
　　前調(贈輕/輕)　　　　　　　　　　向子諲
白似棃花柔於柳絮蝴蝶兒鎮長一處春風駘蕩驀然
吹去爭得倩游絲半空惹住　波上精神掌中態度分
明是采雲團做當年飛燕從今不數只恐是髙唐夢中
神女
　　前調　　　　　　　　　　(宋媛/)李清照
玉痩香濃檀深雪散今年恨探梅又晩江樓楚館雲閒
水逺清晝永凭欄翠簾低巻　坐上客來尊中酒滿歌
聲共水流雲斷南枝可插更須頻翦莫直待西樓數聲
羌管
　麥秀兩岐
　　(雙調六/十四字)
　　麥秀兩岐　　　　　　　　　　和　凝
凉簟鋪斑竹鴛枕並紅玉臉蓮紅睂柳綠胷雪宜新浴
淡黄衫子裁春縠異香芬馥　羞道交回燭未慣雙雙
宿樹連枝魚比目掌上腰如束嬌嬈不爭人拳跼黛睂
微蹙
　感皇恩
　　(又一體雙調/六十五字)
　　感皇恩　　　　　　　　　　　趙長卿
碧水浸芙蓉秋風楚岸三歳光陰轉頭換且留都騎未
許匆匆分散更持杯酒殷勤勸　休作等閒離别人看
且對笙歌醉須拚如君才調掌得玉堂詞翰定應不久
勞州縣
　解珮令
　　(雙調六/十五字)
　　解珮令　　　　　　　　　　　蔣　捷
春晴也好春陰也好著些春雨也好春雨如絲繡出花
枝紅裊怎禁他孟婆合皂　梅花風小杏花風小海棠
風驀地寒峭歳歲春光被二十四番風吹老楝花風爾
且慢到
　淡黄柳
　　(雙調六/十五字)
　　淡黄柳(合肥/)　　　　　　　　　姜　夔
空城曉角吹入垂楊陌馬上單衣寒側側看盡鵞黄嫩
綠都是江南舊相識　正岑寂明朝又寒食強攜酒小
橋宅怕棃花落盡成秋色燕燕飛來問春何在唯有池
塘自碧
　　前調(有贈/)　　　　　　　　　　張　炎
楚腰一捻羞翦青絲結力未勝春嬌怯怯暗托鶯聲細
說愁蹙眉心鬭雙葉　正情切柔條未堪折應不解管
離别奈如今已入東風睫望斷章臺馬蹄何處閒了黄
昏淡月
　酷相思
　　(雙調六十五字/與極相思無涉)
　　酷相思(惜别/)　　　　　　　　　程　垓
月挂霜林寒欲墜正門外催人起奈離别如今眞箇是
欲住也留無計欲去也來無計　馬上離情衣上淚各
自空憔悴問江路梅花開也未春到也須頻寄人到也
須頻寄
　轉調踏莎行
　　(雙調六/十五字)
　　轉調踏莎行　　　　　　　　　曽　覿
翠幄成陰誰家簾幕綺羅香擁處觥籌錯清和將近春
寒更薄髙歌看簌簌梁塵落　好景良辰人生行樂金
杯無奈是苦相虐殘紅飛盡裊垂楊輕弱來歳斷不負
鶯花約
　喝火令
　　(雙調六/十五字)
　　喝火令　　　　　　　　　　　黄庭堅
見晩情如舊交疎分已深舞時歌處動人心煙水數年
魂夢無處可追尋　昨夜燈前見重題漢上襟便愁雲
雨又難尋曉也星稀曉也月西沉曉也鴈行低度不㑹
寄芳音
　青玉案
　　(又一體雙調/六十六字)
　　青玉案(送兄山谷/謫宜州)　　　　　　　黄知命
千峰百嶂宜州路天黯淡知人去曉别吾家黄叔度弟
兄華髮逺山修水異日同歸處　長亭飲散尊罍暮寫
别語不成句已斷離腸能幾許水邨山郭夜䦨無寐聽
盡空階雨
　　前調　　　　　　　　　　　　毛　滂
芙蕖花上濛濛雨又冷落池塘暮何處風來揺碧户捲
簾凝望淡煙疎柳翡翠穿花去　玉京人去無由住恁
獨坐凭闌處試問綠窗秋到否可人今夜新凉一枕無
計相分付
　　前調(竹間/戲作)　　　　　　　　　　毛　滂
玉嬰初有排雲分向晩色娟娟静秋入風枝清不盡月
和粉露徘徊孤映獨夜扶疎影　子猷風調全相稱是
彼此無凡韻玉勒前頭花柳近水邊石上冷依煙雨時
有幽人問
　　前調　　　　　　　　　　　　呂渭老
一尊聊對西風醉况九日明朝是曽與茱茰論子細江
天虗曠暮林横逺人隔銀河水　碧雲漸展天無際吹
不斷黄昏淚若作歡期須早計如何得似鬢邊新菊雙
結黄金蕊
　　前調　　　　　　　　　　　　黄公度
鄰雞不管離懐苦又還是催人去回首髙城音信阻霜
橋月館水邨煙市緫是思君處　裛殘别袖燕支雨謾
留得愁千縷欲倩歸鴻分付與鴻飛不住倚欄無語獨
立長天暮
　　前調　　　　　　　　　　　　王　炎
深紅數㸃吹花絮又燕子飛來語逺水平蕪春欲暮年
年長是清明時候故遣人憔悴　竹雞啼罷山邨雨正
寥落無情緒猛省從前多少事綠楊堤上樓臺如畫此
境今何處
　　前調　　　　　　　　　　　　史達祖
蕙花老盡離騷句綠染徧江頭樹日午酒消聽驟雨青
榆錢小碧苔錢古難買東君住　官河不礙遺鞭路被
芳草將愁去多定紅樓簾影暮蘭燈初上夜香初炷猶
是聽鸚鵡
　　前調　　　　　　　　　　　　沈端節
使君標韻如徐庾更名節髙千古卧治姑溪纔小駐閒
雲無定陽春有脚又作南昌去　興來亭上清歌度盡
能唱公詩句記取諸生臨别語從容瞻對天顔有喜千
萬留王所
　　前調　　　　　　　　　　　　張　炎
萬紅梅裏幽深處甚杖履來何暮草帶湘香穿水樹塵
留不住雲留却住壺内藏今古　獨清嬾入終南去有
忙事修花譜騎省不須重作賦園中成趣琴中得趣酒
醒聽風雨
　　前調　　　　　　　　　　　　顧德輝
春寒側側輕陰薄整半月春蕭索晴日朝來升屋角樹
頭幽鳥對調新語語罷雙飛却　紅入花腮青入萼盡
不爽花期約可恨狂風空自惡曉來一陣晩來一陣難
道都吹落
　　前調　　　　　　　　　　　　吳　寬
西山於我如無分要遊時春常盡住向京華凡六閏出
城偏近山僧笑我此事無人信　故人書札勞相問可
惜情懐不順冒暑同遊遊也悶湖堤須待杏花疎雨吹
濕雙吟鬢
　　前調　　　　　　　　　　　　文徵明
老去無營心境凈白髮不羞明鏡世事從渠心不定小
館停雲山房玉磬自與幽人稱　春色惱人渾欲病把
菊無由馳贈吳楚江山雲月夐清眞逸少風流安石想
見人清瑩
　　前調　　　　　　　　　　　　陳子龍
青樓惱亂楊花起能幾日東風裏回首三春渾欲悔落
紅如夢芳郊似海只有情無底　年華冉冉隨流水留
不住人千里此際離懐誰可比芳筵吹散小窗惜别淚
眼闌干倚
　　前調(又一/體)　　　　　　　　　　趙長卿
結堂雄占雲煙表萬象爭呈巧老木參天溪四遶亂山
横秀一湖澄照天付陰晴好　夜空喚客清尊倒明月
飛來上林杪凉滿九霄風露浩酒慵起舞一聲清嘯平
壓波聲小
　　前調　　　　　　　　　　　　趙長卿
恍如遼鶴歸華表閱盡人間巧天乞一堂山對遶微波
不動岸巾時照照見星星好　舞風荷蓋從欹倒碧樹
生凉自天杪誰識元龍胷次浩騎鯨欲去引杯獨嘯醉
眼青天小
　　前調　　　　　　　　　　　　張大烈
踏青芳伴來無數遶尋紅紫路小橋流水畫船度妒花
怕雨媚花喜霽惟恐斜陽暮　香塵踏徧青鞵汚俏眼
頻窺宫扇䕶秋波引出金蓮步閃歸小院轉過廻廊悵
入桃源去
　賣花聲
　　(雙調六十六字一名謝池春一名風中柳/一名玉蓮花與浪淘沙之别名不相涉也)
　　賣花聲　　　　　　　　　　　陸　游
賀監湖邊初繫放翁歸棹小園林時時醉倒春眠驚起
聽啼鶯催曉歎功名誤人堪笑　朱橋翠徑不許京塵
飛到挂朝衣東歸欠早連宵風雨捲殘紅如埽恨尊前
送春人老
　　前調　　　　　　　　　　(宋媛/)孫　氏
銷減芳容端的為郎煩惱鬢慵梳宫妝草草别離情緒
待歸來都告怕傷郎又還休道　利鎻名韁幾阻當年
歡笑更那堪鱗鴻信杳蟾枝髙折願從今須早莫辜負
鳯幃人老
　　前調(本意/)　　　　　　　　　　黄　裳
人過天街曉色擔頭紅紫滿筠筐浮花浪蕊畫樓睡醒
正眼横秋水聽新腔一聲催起　吟紅叫白報道蜂兒
知未隔東西餘音軟美迎門爭買早斜簪雲髻助春嬌
粉香簾厎
　　前調　　　　　　　　　　　　朱　灝
霧遞煙郵初放靑螺當户小池中鳴哇兩部花巢風埽
有松濤堪晤伴伊尼夕陽閒步　嫩凉羇葉柳館黄鸝
常寓欵光陰全憑酒瓠一睂新月在峰尖偷露恨癡雲
又如蟲蠧
　　前調　　　　　　　　　　(明妓/)王　微
憔悴芳容祗被那人擔閣為愁忙何曽寂寞殘膏垂淚
亦自傷離索翦頻頻不知花落　欲寄封題又怕鴈兒
難託恨春光鶯花送却畫梁歸燕更雙穿簾幕這心情
好生難著
　感皇恩
　　(又一體雙調/六十六字)
　　感皇恩　　　　　　　　　　　汪　莘
年少尋芳早春時節飛去飛來似蝴蝶如今老大嬾趂
五陵豪俠夢中時聽得秦簫咽　割斷人間柳枝桃葉
海上書來恨離别舊遊還在空鎖雲霞萬疊舉杯相憶
處青天月
　　前調(賦疊/羅花)　　　　　　　　　　党懐英
碧玉撚條藍袍裁葉明艶黄深軟金疊道裝仙子謫墮
蘂珠仙闕為春閒管領花時節　漢額妝濃楚腰舞怯
襞積裙餘舊宫褶東風著意留伴小庭風月任教鶗鴂
喚羣芳歇
　解珮令
　　(又一體雙調/六十六字)
　　解珮令(本意/)　　　　　　　　　王庭珪
湘江停瑟洛川回雪是耶非相逢飄瞥雲鬢風裳照心
事娟姢山月翦煙花帶蘿同結　留環盟􁂒貽珠情徹
解攜時玉聲愁絶羅韈塵生早波面春痕欲滅送人行
水聲凄咽
　　前調　　　　　　　　　　　　史達祖
人行花塢衣沾香霧有新詞逢春分付屢欲傳情奈燕
子不曽飛去倚珠簾詠郎秀句　相思一度穠愁一度
最難忘遮燈私語淡月梨花借夢來花邊廊廡指春衫
淚曽濺處
　玉梅令
　　(雙調六/十六字)
　　玉梅令(石湖畏寒/不出戲之)　　　　　　　姜　夔
疎疎雪片散入南溪苑春寒鎖舊家亭館有玉梅幾樹
背立怨東風髙花未吐暗香已逺　公來領客梅花能
勸花長好願公更健便揉春為酒翦雪作新詩􁨣一日
繞花千轉
　錦纒道
　　(雙調六/十六字)
　　錦纒道　　　　　　　　　　　宋　祁
燕子呢喃景色乍長春晝覩園林萬花如繡海棠經雨
臙脂透柳展宫睂翠拂行人首　向郊原踏青恣歌攜
手醉醺醺尚尋芳酒問牧童遥指孤邨道杏花深處那
裏人家有
　慶春澤
　　(雙調六/十六字)
　　慶春澤　　　　　　　　　　　張　先
飛閣危橋相倚人獨立東風滿衣輕絮還記憶江南如
今天氣正白蘋花遶堤漲流水　寒梅落盡誰寄方春
意無窮靑空千里愁草樹依依關城初閉對月黄昏角
聲傍煙起
　　前調(與善/歌者)　　　　　　　　　　張　先
艶色不須妝様風韻好天眞畫毫難上花影灔金尊酒
泉生浪鎭欲留春傍花為春唱　銀塘玉宇空曠氷齒
映輕脣蘂紅新放聲宛轉疑隨煙香悠颺對暮林静寥
寥振清響
　厭金杯
　　(雙調六/十六字)
　　厭金杯　　　　　　　　　　　賀　鑄
風軟香遲花深漏短可憐宵畫堂春半碧紗窗影巻帳
蠟燈紅鴛枕畔密寫烏絲一段　采蘋溪晩拾翠沙空
儘愁倚夢雲飛觀木蘭艇子幾日渡江來心目斷桃葉
青山隔岸
　品令
　　(又一體雙調/六十六字)
　　品令(茶/)　　　　　　　　　　　黄庭堅
鳯舞團團餅恨分破教孤另金渠體淨隻輪慢碾玉塵
光瑩湯響松風早減了二分酒病　味濃香永醉鄉路
成佳境恰如燈下故人萬里歸來對影口不能言心下
快活自省
　垂絲釣
　　(雙調六/十六字)
　　垂絲釣　　　　　　　　　　　周邦彦
縷金翠羽妝成纔見睂嫵倦倚玉匳看舞風絮愁幾許
寄鳯絲鴈柱春將暮向層城宛路　鈿車如水時時花
徑相遇舊遊伴侣還到曽來處門掩風和雨梁燕語問
那人在否
　　前調　　　　　　　　　　　　楊无咎
燕將舊侣呢喃終日相語似惜别離情知幾許誰與度
為向人代訴空朝暮謾千言百句　怎生㑹得爭如作
个青羽又聞院宇不在當時住飛去無尋處腸萬縷寄
暴風横雨
　　前調　　　　　　　　　　　　楊无咎
玉纖半露香檀低應鼉鼔逸調響穿空雲不度情幾許
看兩睂碧聚為誰訴聽敲氷戛玉　恨雲怨雨聲聲總
在愁處放杯未舉傾坐驚相顧應也腸千縷人欲去更
畫簷細雨
　　前調(别富/南叔)　　　　　　　　　　趙彦端
短篷醉檥江南秋意如水露草星明風柳絲委危檻倚
為故人宴喜歡無幾念青鞵紫綺　論詩載酒猶勝心
憶雙鯉倦遊晩矣雲路非吾事湖海從君意沙鴈起記
夜闌隱几
　　前調　　　　　　　　　　　　趙彦端
暮雲有信全勝春夢無準篆縷欲銷衣粉堪認殘夢醒
枕夜凉滿鬢想香逕正垂垂美䕃　晩花在否朱闌誰
與同凭斷雲怨冷靑鳥無憑問紅葉翻成恨三五近試
預占破鏡
　　前調　　　　　　　　　　　　陳　亮
菊花細雨蕭蕭紅蓼汀渚景物漸幽風致如許秋未暮
又值吾初度看天宇正澄清欲注　登髙未也紅塵當
面飛舞幾人弔古烏帽牢收取短髮還羞覰睂壽身近
五雲深處
　　前調(次周美/成韻)　　　　　　　　　方千里
錦鱗繡羽難傳愁態顰嫵岸草際天雲影垂絮人何許
漫並欄倚柱煙光暮悵榆錢滿路　送春殢酒歡期幽
㑹希遇彩簫鳯侣回首分攜處雙臉吹愁雨無限語再
見時記否
　　前調　　　　　　　　　　　　吳文英
聽風聽雨春殘花落門掩乍倚玉闌旋翦夭艷攜醉靨
放溯溪遊䌫波光閃映燭花黯淡　碎霞澄水吳宫初
試菱鑑舊情頓減孤負深杯艶衣露天香染通夜飲問
　漏移幾㸃
　　聲聲令
　　　(雙調六/十六字)
　　　聲聲令　　　　　　　　　　　無名氏
　簾移碎影香褪衣襟舊家庭院嫩苔侵東風過盡暮雲
　鎖綠窗深怕對人閒枕剰衾　樓底輕陰春信斷怯登
　臨斷腸魂夢雨沉沉花飛水逺便從今莫追尋又怎禁
　驀地上心
　　看花回
　　　(取劉禹錫詩句名/詞雙調六十六字)
　　　看花回　　　　　　　　　　　柳　永
　玉墄金階舞舜干朝野多歡九衢三市風光麗萬家急
　管繁絃鳯樓臨綺陌佳氣非煙　雅俗熙熙物態姸忍
　負芳年笑筵歌席連昏晝旗亭斗酒十千賞心何處好
　唯有尊前
御選歴代詩餘巻四十三
　欽定四庫全書
御選歴代詩餘巻四十四目録(起六十六字/至六十七字)
　　　行香子(又一體/)
　　　　晏幾道
　　　　蘇軾(三首/)
　　　　晁補之(三首/)
　　　　葛勝仲
　　　　趙師俠
　　　　辛棄疾(四首/)
　　　　汪莘(二首/)
　　　　洪瑹
　　　　沈端節
　　　　黄昇
　　　　蔣捷
　　　　于眞人
　　　　李清照
　　　韓玉
　　　趙元
　　　張翥(四首/)
　　　髙啓
　　　馬洪
　　　于未
　　　沈懋德
　　前調(又一體/)
　　　歐陽修
　　青玉案(又一體/)
　　　蘇軾
　　　黄庭堅(二首/)
　　　李之儀
　　　賀鑄
　　　毛滂
　　　周紫芝(一首/)
　　　謝逸
　　　廖行之
　　　陳瓘
　　　蔡伸
　　　劉一止
　　　趙長卿(二首/)
　　　張元幹(三首/)
　　　曽覿
　　　楊无咎
　　　侯寘
　　　姚進道
　　　程垓
　　　曹冠
　　　趙彦端
　　　管鑑
　　　王千秋
　　　趙善扛
　　　陸游
　　　髙觀國
　　　韓淲
　　　吳潛
　　　吳文英
　　　陳允平
　　　石孝友
　　　黄公紹
　　　李萊老
　　　僧惠洪
　　　李清照
　　　完顔璹
　　　党懐英
　　　元好問(二首/)
　　　張𢎞範
　　　　王惲
　　　　楊基(七首/)
　　　　馬洪
　　　　文徵明
　　　　王世貞
　　　　李伊玉
　　　　陳子龍
　　　　周世臣
　
　
　
　
　
　
　
御選歴代詩餘巻四十四目録
　欽定四庫全書
御選歴代詩餘巻四十四(起六十六字/至六十七字)
司經局洗馬掌局事兼翰林院修撰加二級(臣/)王奕清奉
旨校刋
　　行香子
　　　(又一體雙調/六十六字)
　　　行香子　　　　　　　　　　　晏幾道
　晩緑寒江芳意匆匆惜年華今與誰同碧雲零落數字
　征鴻看渚蓮凋宫扇舊怨秋風　流波墜葉佳期何在
　想天敎離恨無窮試將前事閒倚梧桐有銷魂處明月
　夜錦屛空
　　　前調(茶/)　　　　　　　　　　　蘇　軾
　綺席纔終歡意猶濃酒䦨時髙興無窮共誇君賜初拆
　臣封看分香餅黄金縷密雲龍　鬬贏一水功敵千鍾
　覺凉生兩腋清風暫留紅袖少却紗籠放笙歌散庭館
　静略從容
　　前調(過七/里灘)　　　　　　　　　　蘇　軾
一葉舟輕雙槳鴻驚水天清影湛波平魚翻藻鑑鷺㸃
煙汀過沙溪急霜溪冷月溪明　重重似畫曲曲如屏
算當年空老嚴陵客星一夢今古虛名但逺山長雲山
亂曉山青
　　前調(與泗守南/山晩歸)　　　　　　　　蘇　軾
北望平川野水荒灣共尋春飛步孱顔和風弄袖香霧
縈鬟正酒酣適人語笑白雲間　飛鴻落照相將歸去
澹涓涓玉宇清閒何人無事晏坐空山望長橋上燈火
亂使君還
　　前調　　　　　　　　　　　　晁補之
歸鳥翩翻樓上黄昏黯天氣殘照餘痕曲闌干裏有箇
愁人向不言中千載事一年春　春來似客春去如雲
付樓前行路雙輪傾江變酒舉斛為尊斷浮生外愁千
丈不關身
　　前調　　　　　　　　　　　　晁補之
前歲栽桃今歲成蹊更黄鸝久住相知微行清露細履
斜暉對林中侣閒中我醉中誰　何妨到老常閒常醉
任功名生事俱非朱顔難強拙語多遲但酒同行月同
坐影同歸
　　前調(梅/)　　　　　　　　　　　晁補之
雪裏清香月下疎枝更無花比並瓊姿一年一見千繞
千回向未開時愁花放恐花飛　芳尊移就幽葩折取
似玉人攜手同歸揚州應記東閣逢時恨劉郎誤題詩
句怨桃蹊
　　前調　　　　　　　　　　　　葛勝仲
風物颼颼朩落滄洲漸老人不奈悲秋羇懐都在鬢上
睂頭似休文痩文通恨子山愁　庭梧影薄籬菊香浮
強招尋聊命朋儔窮通皆夢今古如流且淵明徑子猷
舫仲宣樓
　　前調　　　　　　　　　　　　趙師俠
春日遲遲春景熙熙漸郊原芳草萋萋夭桃灼灼楊柳
依依見燕喃喃蜂簇簇蝶飛飛　閒庭寂寂曲沼漪漪
更秋千紅索垂垂游人隊隊樂意嬉嬉盡醉醺醺歌緩
緩語低低
　　前調(三山/作)　　　　　　　　　　辛棄疾
好雨當春要趁歸耕況而今巳是清明小牎坐地側聽
簷聲恨夜來風夜來月夜來雲　花絮飄零鸎燕丁寜
怕妨儂湖上閒行天心肯後費甚心情放霎時陰霎時
雨霎時晴
　　前調(山居/客至)　　　　　　　　　　辛棄疾
白露園蔬碧水溪魚笑先生釣罷還鋤小牎髙臥風展
殘書看北山移盤谷序輞川圖　白飯青芻赤脚長鬚
客來時酒盡重沽聽風聽雨吾愛吾廬歎苦無心剛自
痩此君疎
　　前調　　　　　　　　　　　　辛棄疾
少日長聞富不如貧貴不如賤者長存由來至樂緫屬
閒人且飲瓢泉弄秋水看停雲　歳晩情親老語彌眞
記前時勸我慇懃都休殢酒也莫論文把相牛經種魚
法敎兒孫
　　前調(雲嚴/道中)　　　　　　　　　　辛棄疾
雲岫如簮野漲挼藍向春䦨緑醒紅酣青裙縞袂兩兩
三三把麴生禪玉版局一時㕘　拄杖彎環過眼嵌巖
岸輕烏白髮鬖鬖他年來種萬樹千杉聽小緜蠻新格
磔舊呢喃
　　前調(臘八日與客/溪行夜雪)　　　　　　　汪　莘
野店殘冬緑酒春濃念如今此意誰同溪光不盡山翠
無窮有幾枝梅幾竿竹幾株松　籃輿乘興薄暮疎鐘
望孤村斜日匆匆夜牎雪陣曉枕雲峰便擁漁蓑頂漁
笠作漁翁
　　前調(雪後/)　　　　　　　　　　汪　莘
策杖溪邊倚杖峰前坐瓊林玉樹森然誰家殘雪何處
孤煙向一溪橋一茅店一漁船　别般天地新様山川
喚家童訪鶴尋猿山深寺逺雲冷鐘殘喜竹間燈梅間
屋石間泉
　　前調　　　　　　　　　　　　洪　瑹
楚楚精神楊柳腰身是風流天上飛瓊淩波微步羅韤
生塵有許多嬌許多韻許多情　十年心事兩字睂㛰
問何時眞箇行雲秋衾半冷牎月窺人想為人愁為人
痩為人顰
　　前調　　　　　　　　　　　　沈端節
煙澹回塘月浸疎篁一枝春壓盡羣芳翛然風度玊質
金章有許多情許多韻許多香　中酒情懐琢句心腸
倚屏山子細端相氷芽初試桐子新嘗更綺牎前氷壺
畔看勻妝
　　前調(梅/)　　　　　　　　　　　黄　昇
寒意方濃暖信纔通是晴陽暗拆花封氷霜作骨玉雪
為容看體清癯香淡泞影䑃朧　孤城小驛斷角殘鐘
又無邊散與春風芳心一㸃幽恨千重任雪霏霏雲澹
澹月溶溶
　　前調(舟泊/蕳灣)　　　　　　　　　　蔣　捷
紅了櫻桃緑了芭蕉送春歸客尚蓬飄昨宵穀水今夜
蘭皋奈雲溶溶風澹澹雨瀟瀟　銀字笙調心字香燒
料芳蹤乍整還凋待將春憾都付春潮過窈孃堤秋孃
渡泰孃橋
　　前調　　　　　　　　　　　　于眞人
閬苑瀛洲金谷重樓緫不如茅舎清幽野花鋪地算也
風流却也宜春也宜夏也宜秋　酒熟堪篘客至須留
更無榮無辱無憂退閒一步著甚來由但倦時眠渴時
飲醉時謳
　　前調(七夕/)　　　　　　　　(宋媛/)李清照
草際鳴蛩驚落梧桐正人間天上愁濃雲階月地闗鎖
千重縱浮槎來浮槎去不相逢　星橋鵲駕經年纔見
想離情别恨難窮牽牛織女莫是離中甚霎兒晴霎兒
雨霎兒風
　　前調　　　　　　　　　　　　韓　玉
一翦梅花一見銷魂況溪橋雪裏前村香傳細蕊春透
靈根更水清泠雲黯淡月黄昏　幽過溪蘭清勝山礬
對東風獨立無言霜寒塞壘風静譙門聽角聲悲笛聲
怨恨難論
　　前調　　　　　　　　　　　　趙　元
山擁垣牆水滿溪塘幾人家籬落斜陽又還夏也一霎
人忙正稻分畦蠶缷簇麥登場　老子徜徉閒日偏長
鬢蓬䯳只管尋凉緑陰何處旋旋移牀有道邊槐門外
柳舎南桑
　　前調　　　　　　　　　　　　張　翥
佛寺雲邊茅舎山前樹陰中酒斾低懸峰巒空翠溪水
清漣只欠梅花欠沙鳥欠漁船　無限風煙景趣天然
最宜他隱者盤旋何人村墅若箇林泉恰似攲湖似枋
口似斜川
　　前調(止酒/)　　　　　　　　　　張　翥
謝董糟丘罷醉鄉侯更開除從事青州長缾儘臥大白
休浮本欲成歡翻引病不銷愁　今日空喉明日扶頭
甚竇中甕下堪羞客應嗔斷歸不須謀指水為言山作
誓有盟鷗
　　前調　　　　　　　　　　　　張　翥
水逺天低雪意垂垂火爐頭煨芋燃萁蒲團穩坐紙帳
低圍且放些慵補些拙學些癡　休惹羣兒唱起銅鞮
笑山翁醉倒如泥誰分蜾蠃莫近鴟夷把獨醒人沉醉
者兩忘機
　　前調　　　　　　　　　　　　張　翥
擾擾閒浮清濁同流費精神補喜塡憂歳云暮矣卿可
歸休有板支頤書遮眼被䝉頭　軒冕浮漚華屋山丘
待他時老去優游築間茅屋買箇黄牛種芋成區𤓰作
圃稻盈疇
　　前調(芙蓉/)　　　　　　　　　　髙　啓
如此紅妝不見春光向菊前蓮後纔芳雁來時節寒沁
羅裳正一番風一番雨一番霜　蘭舟不採寂寞横塘
強相依暮柳同行湘江路逺吳苑池荒奈月朦朦人杳
杳水茫茫
　　前調　　　　　　　　　　　　馬　洪
紅徧櫻桃緑暗芭蕉瑣牎深春思無聊雙飛燕嬾百囀
鶯嬌正漏聲遲簾影静篆香飄　惜月前宵病酒今朝
有誰知臂玉微銷封題錦字寄與蘭翹恨樹重重雲渺
渺水迢迢
　　前調　　　　　　　　　　　　于　未
揚子之居吾愛吾廬竹檻中翠色人扶睥眤今古野性
雲孤枕一行山一溪水一牀書　衫履如如容止徐徐
償不清文僨詩逋銷沉日月天地間吾且梅為妻鶴為
子酒為徒
　　前調(夜雨/)　　　　　　　　　　沈懋德
密雨深秋亂落梧楸巳相驚袖薄衫颼那堪獨聽鄰夢
初浮記那時言那時淚那時愁　甚没來由雁叫雲頭
頓收歸萬里清秋付還河漢獨把離憂向小牎中深簾
裏最淹留
　　前調(又一/體)　　　　　　　　　　歐陽修
舞雪歌雲閒淡妝勻藍溪水染輕裙酒香醺臉粉色生
春更雅談話好情性美精神　空江不斷淩波何處向
越橋邊青柳朱門斷鐘殘角又送黄昏奈眼中淚心中
事意中人
　青玉案
　　(又一體雙調/六十七字)
　　青玉案(送伯固/歸吳中)　　　　　　　　蘇　軾
三年枕上吳中路遣黄耳隨君去若到松江呼小渡莫
驚鷗鷺四橋盡是老子經行處　輞川圖上看春暮常
記髙人右丞句作箇歸期天已許春衫猶是小蠻鍼䤼
曽是西湖雨
　　前調(至冝州/酬元明)　　　　　　　　　黄庭堅
煙中一線來時路極目送歸鴻去第四陽闗雲不度山
胡新囀子規言語正在愁人處　憂能損性休朝暮憶
我當年醉時句渡水穿雲心已許暮年光景小軒南浦
同捲西山雨
　　前調　　　　　　　　　　　　黄庭堅
行人欲上來時路破曉霧輕寒去隔葉子規聲暗度十
分酒滿舞裀歌袖明夜無尋處　故人近送旌旗暮但
聽陽闗第三句欲斷離腸餘幾許滿天星月看人憔悴
燭淚垂如雨
　　前調(有所禱用/方回韻)　　　　　　　　李之儀
小篷又泛曽行路這身世如何去去了還來知幾度多
情山色有情江水笑我歸無處　夕陽杳杳還催暮練
淨空吟謝郎句試禱波神應見許帆開風轉事諧心遂
直到明年雨
　　前調(題横/塘路)　　　　　　　　　　賀　鑄
淩波不過横塘路但目送芳塵去錦瑟年華誰與度月
橋花榭瑣牎朱户只有春知處　碧雲冉冉蘅皋暮彩
筆新題斷腸句試問閒愁添幾許一川煙草滿城風絮
梅子黄時雨
　　前調　　　　　　　　　　　　毛　滂
玉人為我殷懃醉向醉裏添姿媚偏著冠兒釵欲墜桃
花氣暖露濃煙重不自禁春意　緑榆陰下東行水又
漸漸近淒凉地明月侵牀愁不睡睂兒吃皺為誰無語
閣住陽關淚
　　前調(淩歊臺懷/李端叔)　　　　　　　　周紫芝
青鞵忍踏江沙路恨人已騎鯨去筆厎驊騮誰與度西
州重到可憐不見華屋生存處　秋江渺渺髙臺暮滿
壁棲鴉醉時句飛上金鸞人漫許清歌低唱小蠻猶在
空濕棃花雨
　　前調　　　　　　　　　　　　周紫芝
梅花落盡人誰管暗淒斷傷春眼雪後平蕪春尚淺一
簮華髮滿襟離恨羞做東風伴　鬬花小斛蘭芽短猶
是當年舊庭院擬把新愁憑酒遣春衫重著酒痕猶在
忍放金杯滿
　　前調　　　　　　　　　　　　謝　逸
蘆花飄雪迷洲渚送秋水連天去一葉小舟横别浦數
聲鴻鴈兩行鷗鷺天淡瀟湘暮　篷牎醉夢驚簫鼔回
首青樓在何處柳岸風輕吹殘暑菊開青蕊葉飛紅樹
江上瀟瀟雨
　　前調(九日憶/羅舜舉)　　　　　　　　　廖行之
家山此去無多路久沒箇音書去一别而今佳節度黄
花開未白衣到否籬落荒凉處　峥嶸歳月還秋暮空
腹便便無好句菊意愆期開未許那堪惹恨年來此日
長是瀟瀟雨
　　前調(詠雪/)　　　　　　　　　　陳　瓘
碧空黯淡同雲繞漸枕上風聲峭明透紗牎天欲曉珠
簾纔捲美人驚報一夜青山老　使君命客金尊倒千
里瓊瑶未經埽敧壓江梅春信早十分農事滿城和氣
管取來年好
　　前調　　　　　　　　　　　　蔡　伸
參差弱柳長堤路弱柳外征帆去皓齒明眸嬌態度回
頭一夢斷腸千里不到相逢處　來時約略春將暮幽
恨空餘錦中句小院重門深幾許桃花依舊出牆臨水
亂落如紅雨
　　前調　　　　　　　　　　　　劉一止
小山遮斷藍橋路恨短夢難飛去長記修睂縈曲度約
花開檻映風招袖緫是憐渠處　追歡我已傷遲暮猶
有多情舊時句極目髙樓千尺許竹枝三唱為君淒斷
東日西邊雨
　　前調(社日/客居)　　　　　　　　　　趙長卿
去年社日東風裏向三徑開桃李脆管危絃隨意起緑
陰紅影暖香繁蕊伴我醺醺醉　今年社日空淚垂客
舎看花甚情意江上危樓愁獨倚欲將心事巧憑來燕
說與人憔悴
　　前調　　　　　　　　　　　　趙長卿
天涯目斷江南路見芳草迷風絮緑暗花梢春幾許小
桃寂寞海棠零亂飛盡臙脂雨　子規聲裏山城暮月
挂西南夢回處滿抱離愁推不去雙睂百皺寸腸千縷
無計憑鱗羽
　　前調　　　　　　　　　　　　張元幹
王孫陌上春風鞚蕊珠宴雲軿從歸去笙歌常醉擁蠟
殘花炬月侵氷簟慣作凉堂夢　玉人勸客釵斜鳯條
脫擎杯腕嫌重燕子入簾飛畫棟雨餘深苑漏催清夜
更軋秦筝送
　　前調　　　　　　　　　　　　張元幹
平生百繞垂虹路看萬頃翻雲去山澹夕暉帆影度菱
歌風斷韤羅塵散緫是關情處　少年陳迹今遲暮走
筆猶能醉詩句花厎目成心暗許舊家春事覺來客恨
分付疎篷雨
　　前調　　　　　　　　　　　　張元幹
華裾玉轡青絲鞚記年少金吾從花厎朝回珠翠擁曉
鐘初斷宿酲猶帶緑瑣牎中夢　天涯相遇鞭鸞鳯老
去堂成更情重月轉簷牙雲繞棟凉吹香霧酒迷歌扇
春笋傳杯送
　　前調　　　　　　　　　　　　曽　覿
乘鸞影裏氷輪度秋空浄南樓暮嫋嫋天風吹玉兔今
宵只在舊時圓處往事難重數　天涯幾見新霜露怎
得朱顔舊如故對酒臨風慵作賦藍橋煙浪故人千里
夢也無由做
　　前調　　　　　　　　　　　　楊无咎
奇葩珍樹叢叢繞望仙隱蓬萊小前枕湖光秋色曉荷
花今歳也如人意不逐西風老　霞觴獻壽頻頻倒瑞
靄浮空凝不埽定自日邊飛詔早芝庭呈秀桂宮得意
更看明年好
　　前調　　　　　　　　　　　　侯　寘
東風一夜吹晴雨小院裏春如許桃李無言情難訴陽
關車馬灞橋風月移入江天句　雙旌明日留難住今
夕清觴且頻舉咫尺清明三月暮尋芳賔客對花杯勺
回首西江路
　　前調　　　　　　　　　　　　姚進道
東風夜放花千樹更吹落星如雨寳馬雕車香滿路鳯
簫聲動玉壺光轉一夜魚龍舞　蛾兒雪柳黄金縷笑
語盈盈暗香去衆裏尋他千百度驀然回首那人却在
燈火䦨珊處
　　前調　　　　　　　　　　　　程　垓
寳林巖畔淩雲路記藉草尋梅去詠綠書紅知幾度行
雲歸後碧雲遮斷寂寞人何處　一聲長笛江天暮别
後誰吟倚樓句勻面照溪心已許欲憑錦字寫人愁去
生怕棃花雨
　　前調　　　　　　　　　　　　曹　冠
煙村茂樹灣溪畔似逺景摹輕練細草平沙騎款段漁
翁欸乃却驚鷗鷺飛起澄波面　班荆對飲垂楊岸枝
上鶯歌如解勸山映夕陽霞綺散醉吟乗興錦囊詩滿
愛月歸來晩
　　前調(贈勉道/琵琶人)　　　　　　　　　趙彦端
當年萬里龍沙路載多少離愁去冷壓層簾雲不度芙
蓉雙帶垂楊嬌髻絃索初調處　花凝玉立東風暮曽
記江邊麗人句異縣相逢能幾許多情誰料琵琶洲畔
同醉清明雨
　　前調(永州宴張/叔信席上)　　　　　　　　管　鑑
相逢何處梅花好深院宇笙歌繞春入侯門長不老羅
幃繡幕護香藏粉却許行人到　遏雲清唱傾城笑玉
貌花光互相照銀燭頻更尊屢倒明年應是對花相憶
君巳班清要
　　前調(送黄/岡令)　　　　　　　　　　王千秋
雪堂不逺臨皋路悵仙伯騎鯨去燕麥桃花更幾度横
橋雖在種松無有誰是關心處　解鞍君到冬雖暮傳
語無忘曬蓑句起手栽花花定許藝香披翠灌紅疏緑
趁取清明雨
　　前調　　　　　　　　　　　　趙善扛
一年陌上尋芳意想人在東風裏褪粉銷紅春有幾靑
翰飛去紫雲凝佇往事如流水　煙横極浦山無際暗
解明璫問誰寄鄉在温柔何處是輪囷香霧静深庭院
簾影參差翠
　　前調(與朱景參/㑹北嶺)　　　　　　　　陸　游
西風挾雨聲翻浪恰洗盡黄茅瘴老慣人間齊得喪千
巖髙臥五湖歸櫂替却浚煙像　故人小駐平戎帳白
羽腰間氣何壯我老漁樵君將相小槽紅酒晩香丹茘
記取蠻江上
　　前調　　　　　　　　　　　　髙觀國
平生似欠西湖債每􁨣了金貂解嫵媚煙雲多變態雕
鞍來處畫船歸去花柳春風隘　玉京相接蓬壺界入
畫遥山翠分黛蘇小不來時節改一堤風月六橋煙水
鷺約鷗盟在
　　前調　　　　　　　　　　　　韓　淲
蘇公堤上西湖路柳外躍青騘去多少韶華驚暗度南
山遊徧北山歸後緫是題詩處　如今老矣傷春暮澤
畔行吟漫尋句落拓情懐空自許小園芳草短籬修竹
㸃㸃飛花雨
　　前調　　　　　　　　　　　　吳　潛
十年三過蘇臺路還又是匆匆去迅景流光容易度鷺
洲鷗渚葦汀蘆岸緫是銷魂處　蒼煙欲合斜陽暮付
與愁人砌愁句為問新愁愁幾許酒邊成醉醉邊成夢
夢斷前山雨
　　前調　　　　　　　　　　　　吳文英
東風客雁溪邊道帶春去隨春到認得踏青香徑小傷
髙懐逺亂雲深處目斷湖山杳　梅花似惜行人老不
忍輕飛送殘照一曲秦娥春態少幽香誰採舊寒猶在
歸夢啼鶯曉
　　前調(採蓮/女)　　　　　　　　　　陳允平
凉庭背倚斜陽樹過幾陣菰蒲雨自櫂輕舟穿柳去緑
裙紅襖與花相似撐入花深處　妾家住在鴛鴦浦妾
貌如花被花妒折得花歸嬌厮覰花心多怨妾心多恨
勝似蓮心苦
　　前調　　　　　　　　　　　　石孝友
征鴻過盡秋客謝捲離恨還東下翦翦霜風落平野溪
山掩映水煙揺曳幾簇漁樵舎　芙蓉城裏人如畫春
伴春游夜轉夜别後知他如何也心隨雲亂眼隨天斷
淚逐長江瀉
　　前調　　　　　　　　　　　　黄公紹
年年社日停鍼線爭忍見雙飛燕今日江城春巳半一
身猶在亂山深處寂寞溪橋畔　征衫著破誰鍼線㸃
㸃行行淚痕滿落日解鞍芳草岸花無人戴酒無人勸
醉也無人管
　　前調　　　　　　　　　　　　李萊老
吟情老盡江南句幾千萬垂絲縷花冷絮飛寒食路漁
煙鷗雨燕昏鶯晩緫入韶華譜　紅衣妝靚凉生渚環
碧斜陽舊時樹枯葉分題觴詠處荀香猶在庾愁何許
雲冷西湖賦
　　前調　　　　　　　　　　　　僧惠洪
緑槐煙柳長亭路恨取次分離去日永如年愁難度髙
城回首暮雲遮盡目斷知何處　解鞍旅舎天將暮暗
憶丁寜千萬句一寸柔膓情幾許薄衾孤枕夢回人静
徹曉蕭蕭雨
　　前調　　　　　　　　　　(宋媛/)李清照
征鞍不見邯鄲路莫便匆匆歸去秋正蕭條何以度明
牎小酌暗燈清話最好留連處　相逢各自傷遲暮獨
把新詞誦奇句鹽絮家風人所許如今憔悴但餘雙淚
一似黄梅雨
　　前調(雪/)　　　　　　　　　　　完顔璹
凍雲封却駝岡路有誰訪溪梅去夢裏疎香風暗度覺
來惟有一牎凉月痩影無尋處　明朝畫筆江天暮定
向漁蓑得奇句試問簾前深幾許兒童笑道黄昏時候
猶是廉纖雨
　　前調(茶/)　　　　　　　　　　　党懐英
紅莎綠篛春風餅趁梅驛來雲嶺紫桂巖空瓊竇冷佳
人却恨等閒分破縹緲雙鸞影　一甌月露心魂醒更
送清歌助清興痛飲休辭今夕永與君洗盡滿襟煩暑
别作髙寒境
　　前調(代贈/)　　　　　　　　　　元好問
苧蘿坊裏青騘駐愛鸚鵡垂簾語一捻嬌春能幾許寒
梅欲動小桃初放恰是關心處　西城流水東城雨緑
葉成陰慣相誤只恐韶華容易去一聲金縷一卮芳酒
且為花枝住
　　前調　　　　　　　　　　　　元好問
落紅吹滿沙頭路似緫為春將去花落花開春幾度多
情惟有畫梁雙燕知道春歸處　鏡中冉冉韶華暮欲
寫幽懐恨無句九十花期能幾許一危芳酒一襟清淚
寂寞西牎雨
　　前調　　　　　　　　　　　　張𢎞範
西風天際征鴻去問曽過燕山路葉落虗庭空緑樹一
川秋意滿懐愁緒樓外瀟瀟雨　天涯望斷行雲暮好
著蠻牋寄情句厎是相思斷腸處吟風賦月論文說劔
無箇知音侶
　　前調　　　　　　　　　　　　王　惲
緑陰暗盡西城樹人緫道春歸去裊裊柔條髙幾許綵
燈閃爍翠雲縈護自有留春處　金尊未厭傾芳醑醉
墨題詩要香露蝴蝶飛來何栩栩向人有意繞䦨翻舞
似約花間住
　　前調　　　　　　　　　　　　楊　基
曉牎啼鳥驚春睡似報道春光至側側餘寒侵繡被梅
花飛也杏花開也燕子歸來未　水光山色如人意長
恨春陰杳無際今日新晴俱可喜山光明媚水光溶漾
只有人憔悴
　　前調　　　　　　　　　　　　楊　基
鶯聲留我看山久臨去也重回首雖是春山隨處有暖
風輕霧澹煙疎雨都在江邊柳　自知不是經綸手無
意封侯印如斗行樂何須金谷友只消尋箇典衣伴侶
同醉金陵酒
　　前調　　　　　　　　　　　　楊　基
曉來一陣輕寒過水面薄氷吹破竹外錦鳩啼一箇添
黄入柳㸃紅歸杏都是東風做　鬢絲游颺烏巾墮醉
裏漁歌自賡和但得潮頭風不大數羣鷗鳥半篙煙雨
著我船中臥
　　前調　　　　　　　　　　　　楊　基
雪消天氣東風猛簾半捲猶嫌冷怪問春來長不醒一
春都是酒徒花伴醉了重相請　而令白髮羞垂領静
裏時將舊游省記得孤山堤上景一灣流水半痕新月
畫出梅花影
　　前調　　　　　　　　　　　　楊　基
五更風雨花如霰問春在誰庭院報道春光浮水面一
雙鸂鶒數莖芹藻無數桃花片　武陵溪上東風怨空
趁漁郎再尋便抛棄已同秋後燕那知别後飄飄蕩蕩
這裏重相見
　　前調(春雨/)　　　　　　　　　　楊　基
平湖過雨清如鑑柳下賣花船纜雌蝶雄蜂飛繞檻杏
花終是輕紅嫩白不比棃花淡　一春能幾花前探天
氣無憑故相賺晴不多時陰亦暫一回風雨一回煙霧
何處堪登覽
　　前調　　　　　　　　　　　　楊　基
王孫芳草生無數漸緑徧長干路春色匆匆愁裏度幾
番風雨幾番晴霽又早遥天暮　青鞵不怕春泥汚紅
葉重敎曲䦨護細數落花成獨步自縁山野不堪廊廟
不是文章誤
　　前調　　　　　　　　　　　　馬　洪
平川渺渺花無數明鏡裏孤舟度花下美人和笑顧問
郎莫是乞漿崔護别久來何暮　盈盈羅韤淩波步睂
月連娟鬢如霧人世光陰花上露這回休去再來須誤
箇是桃源路
　　前調　　　　　　　　　　　　文徵明
庭下石榴花亂吐滿地緑陰亭午午睡覺來時自語悠
揚魂夢黯然情緒蝴蝶過牆去　駸駸嬌眼開仍殢悄
無人至還凝佇團扇不揺風自舉盈盈翠竹纖纖白苧
不受些兒暑
　　前調　　　　　　　　　　　　王世貞
鴨頭波染濃于酎風起處春初皺乳燕雙雙簾幕透棃
花未雪緑楊猶絮蠶飽桑陰痩　無端釀出清明候忽
憶城南乍分手十二雕䦨寒更陡踏青人逺鬬茶時近
滋味如中酒
　　前調(山林/積雪)　　　　　　　　　　李伊玉
梵宫百尺同雲護漸白滿蒼苔路破臘梅花香蚤露銀
濤無際玉山萬里寒罩江南樹　鴉啼影亂天將暮海
月纖痕映煙霧修竹低垂孤鶴步楊花風弄鵞毛天翦
緫是詩人誤
　　　前調　　　　　　　　　　　　陳子龍
　海棠枝上流鶯囀試小立東風面細草淩波紅一線碧
　雲凝照緑楊零亂重鎖深深院　甘焦滴翠當心捲寫
　徧相思空自遣歸去枕函曽夢見一天星月滿庭風露
　吹落棃花片
　　　前調　　　　　　　　　　　　周世臣
　緑隂閟結紗牎暖院院新鶯初囀春去却如人去逺樓
　空無伴闌干倚徧離緒從教滿　憶清明畫船輕泛細
　草麗詞閒弄板愁字半將歡字換更無拘管春風人面
　底事匆匆散
　
　
　
　
　
御選歴代詩餘巻四十四
　欽定四庫全書
御選歴代詩餘巻四十五目録(起六十七字/至七十字)
　　　感皇恩(又一體/)
　　　　晁補之(二首/)
　　　　賀鑄
　　　　毛滂(二首/)
　　　　晁沖之(二首/)
　　　　周紫芝(三首/)
　　　　葛郯(二首/)
　　　　周邦彦(二首/)
　　　　趙企
　　　　蔡伸
　　　　王庭珪
　　　　康與之
　　　　曽覿
　　　　辛棄疾(二首/)
　　　陸游(二首/)
　　　韓淲(二首/)
　　　黄昇
　　　韓玉
　　　党懐英
　　　李俊民
　　　王惲
　　　吳子孝
　　　馮盛世
　　解佩令(又一體/)
　　　晏幾道
　　看花回(又一體/)
　　　柳永
　　夢行雲
　　　吳文英
　　鳯凰閣
　　　趙師俠
　　賣花聲(又一體/)
　　　莫是龍
　　垂絲釣(又一體/)
　　　袁去華
　　三奠子
　　　元好問
　　　王惲
　　天仙子
　　　張先(五首/)
　　　趙令畤
　　　周紫芝
　　　吕渭老
　　　張元幹
　　　程垓
　　　楊愼
　　　吳子孝
　　　夏復
　　　王微
　　青玉案(又一體/)
　　　歐陽修
　　　晁補之
　　　曹組
　　　張榘(二首/)
　　　吳子孝
　　前調(又一體/)
　　　張榘
　　　周用
　　　張大烈(二首/)
　　前調(又一體/)
　　　裘昌今
　　兩同心
　　　晏幾道
　　　黄庭堅
　　前調(又一體/)
　　　柳永
　　　楊无咎
　　行香子(又一體/)
　　　杜安世
　　拾翠羽
　　　張孝祥
　　殢人嬌(又一體/)
　　　晏殊(三首/)
　　　蘇軾
　　歸田樂(又一體/)
　　　晏幾道
　　獻衷心(又一體/)
　　　顧夐
　　佳人醉
　　　柳永
　　數花風
　　　張炎
　　月上海棠
　　　陸游(二首/)
　　前調(又一體/)
　　　段克巳
　　　段成已(二首/)
　　小桃紅
　　　晏殊(二首/)
　　　程垓
　　　余桂英
　　惜黄花
　　　史達祖
　　雨中花令(又一體/)
　　　　周紫芝
　
　
　
　
　
　
　
　
　
　
　
　
　
　
御選歴代詩餘巻四十五目録
　欽定四庫全書
御選歴代詩餘巻四十五(起六十七字/至七十字)
司經局洗馬掌局事兼翰林院修撰加二級(臣/)王奕清奉
旨校刋
　　感皇恩
　　　(又一體雙調六十七字第三句或於/第五字逗且有叶韻者然無分體也)
　　　感皇恩(海棠/)　　　　　　　　　晁補之
　常歳海棠開偷閒須到多病尋芳嬾春老偶來恰值半
　謝妖嬈猶好便呼詩酒伴同傾倒　繁枝髙蔭疎枝低
　繞花底杯盤花影照多情一片恨我歸來不早斷腸鋪
　碎錦門前道
　　　前調　　　　　　　　　　　　晁補之
　終歲憶春回西園行盡歡喜梅梢上春信去年攜手暗
　約芳時還近燕來鶯又到人無準　憑誰句道流光一
　瞬佳景閒過舞衣褪春歸何處又對飛花難問舊歡都
　未遇成新恨
　　前調　　　　　　　　　　　　賀　鑄
蘭芷滿汀洲游絲横路羅韤塵生步迎顧整鬟顰黛脈
脈多情難語細風吹柳絮人南渡　回首舊游山無重
數花底深朱户何處半黄梅子向晩一簾疎雨斷魂分
付與春歸去
　　前調(鎮江/待閘)　　　　　　　　　　毛　滂
綠水小湖亭朱䦨碧甃江月娟娟上髙柳畫樓縹緲盡
挂牎紗簾繡月明知我意來相就　銀字吹笙金貂取
酒小小微風弄襟袖寳熏濃炷人共博山煙痩露凉釵
燕冷更深後
　　前調(晩酌/)　　　　　　　　　　毛　滂
多病酒尊疎飲少輒醉年少銜杯可追記無多酌我醉
倒阿誰扶起滿懐明月冷爐煙細　雲幙雖髙風波無
際何似歸來醉鄉裏玻瓈缸上滿載春光花氣蒲萄仙
浪軟迷紅翠
　　前調(寒食/)　　　　　　　　　　晁沖之
寒食不多時牡丹初賣小院重簾燕飛礙昨宵風雨尚
有一分春在今朝猶自得陰晴快　熟睡起來宿酲微
帶不惜羅襟揾睂黛日長梳洗看著花陰移改笑拈雙
杏子連枝戴
　　前調　　　　　　　　　　　　晁沖之
蝴蝶滿西園啼鶯無數水閣橋南路凝佇兩行煙柳吹
落一池風絮秋千斜挂起人何處　把酒勸君閒愁莫
訴留取笙歌住休去幾多春色怎禁許多風雨海棠花
謝也君知否
　　前調(除夜/)　　　　　　　　　　周紫芝
玉筯㸃椒花年華又杪絳蠟燒殘暗催曉小牎醒處夢
斷月斜江悄故山春欲動歸程杳　天意不放人生常
少冨貴應須致身早此宵長願贏取一尊娱老假饒真
百歳能多少
　　前調(送晁/别駕)　　　　　　　　　　周紫芝
江上一山横偶來同住山北山南共來去今朝何事目
送征鴻輕舉可堪吹不斷棃花雨　千里莫厭重霄雲
路飛下彤庭伴鵷鷺紫騮烏㡌看盡章臺風絮故人應
問我今何處
　　前調(送侯彦嘉/歸彭澤)　　　　　　　　周紫芝
何處是雲菴本來無住雲共誰來共誰去菊籬杯酒聊
為淵明頻舉幅巾應漉濕斜川雨　此去常恨相從無
路記取孤飛水邊鷺重來一笑又是柳飄殘絮夢魂知
不到君閒處
　　前調　　　　　　　　　　　　葛　郯
風雨半摧殘一園花老綠徧池塘夜來草看花何處莫
被此花相惱世間多少事邯鄲道　憑水下臨暗塵飛
繞數㸃煙中水村小斜陽且住為我花間留照從教紅
滿地何須埽
　　前調　　　　　　　　　　　　葛　郯
花似鏡中人不堪衰老空羡青青岸邊草多情消痩更
被無情相惱近來無限事憑誰道　蝴蝶滿園叢邊空
繞睡起流鶯語聲小𤨏牎危坐更被玉蟾孤照夜䦨梅
影痩憑誰埽
　　前調　　　　　　　　　　　　周邦彦
露柳好風標嬌鶯能語獨占春光最多處淺顰輕笑未
肯等閒分付為誰心子裏長長苦　洞房見說雲深無
路憑仗青鸞道情愫酒空歌斷又被濤江催度怎禁言
不盡愁無數
　　前調　　　　　　　　　　　　周邦彦
小閣倚晴空數聲鐘定斗柄垂寒暮天静朝來殘酒又
被春風吹醒眼前猶認得當時景　往事舊歡不堪重
省自歎多愁更多病綺牎依舊敲徧䦨干誰應斷腸明
月下梅揺影
　　前調　　　　　　　　　　　　趙　企
騎馬踏紅塵長安重到人面依然似花好舊歡纔展又
被新愁分了未成雲雨夢巫山曉　千里斷腸闗山古
道回首髙城似天杳滿懐離恨付與落花啼鳥故人何
處也青春老
　　前調　　　　　　　　　　　　蔡　伸
酒暈襯横波玉肌香透輕裊腰肢妒垂柳臂寬金釧且
不是干春痩撚金雙合字無心繡　鬒雲半墮玉釵欲
溜羅袂殘香忍重齅渡江桃葉腸斷為誰招手倚䦨凝
望久睂空鬬
　　前調　　　　　　　　　　　　王庭珪
一葉下西風寒生南浦椎鼔鳴橈送君去長亭把酒却
倩阿誰留住尊前人似玉能留否　醉中暫聽離歌幾
許聽不能終淚如雨無情江水斷送扁舟何處歸時煙
浪捲珠簾暮
　　前調　　　　　　　　　　　　康與之
一雨一番凉江南秋興門掩蒼苔鎖寒徑紅塵不到盡
日鳥啼人静緑荷風巳過揺香柄　澹陰未解園林清
潤一片飛花墮紅影殘書讀盡袖手髙吟清詠任從車
馬客勞方寸
　　前調(重到/臨安)　　　　　　　　　　曽　覿
依舊惜春心花枝常好只恐尊前被花笑少年青鬢耐
得幾番重到舊歡重記省如天杳　綺陌青門斜陽芳
草今古銷沉送人老帝城春事又是等閒來了亂紅隨
過雨鶯聲悄
　　前調　　　　　　　　　　　　辛棄疾
春事到清明十分花柳喚得笙歌勸君酒酒如春好春
色年年依舊青春元不老君知否　席上看君竹清松
痩待與靑春鬬長久三山歸路明日天香襟袖更持金
盞起為君壽
　　前調(讀莊子傷/朱晦庵)　　　　　　　　辛棄疾
案上數編書非莊即老㑹說忘言始知道萬言千句不
自能忘堪笑今朝梅雨霽靑天好　一壑一丘輕衫短
帽白髮多時故人少子雲何在應有𤣥經遺草江河流
日夜何時了
　　前調(伯禮立/春生日)　　　　　　　　　陸　游
春色到人間綵旛初戴正好春盤細生菜一般日月只
有仙家偏耐雪霜從㸃鬢朱顔在　温詔鼎來延英催
對鳯閣鸞臺看除拜對衣裁穩恰稱毬紋新帶箇時方
旋了功名債
　　前調　　　　　　　　　　　　陸　游
小閣倚秋空下臨江渚漠漠孤雲未成雨數聲新鴈回
首杜陵何處壯心空萬里人誰許　黄閣紫樞築壇開
府莫怕功名欠人做如今熟計只有故鄉歸路石帆山
脚下菱三畞
　　前調　　　　　　　　　　　　韓　淲
急管度青枝醉眠芳草雲斷巫陽夢能到乍醒餘困晴
影暗移紗㡌舊時閒意思都忘了　今歳春遲去年春
早㸃㸃繁紅又多少惜春歸去酒病翻成花惱數聲啼
鳥喚人春曉
　　前調　　　　　　　　　　　　韓　淲
詩社酒徒間村花村柳月榭風亭更霞牖臨春結綺又
是那回時候不禁中夜雨相僝僽　弄蕊攀條為尋芳
酒一斗誰能問千首江南雲夢空說氣吞八九持杯人
共我能吟否
　　前調(送饒溪/臺游浙)　　　　　　　　　黄　昇
騎鶴上揚州腰纒十萬拈起詩人舊公案看山看水此
去勝游須徧煩君收拾取歸吟巻　少日風流暮年蕭
散佳處何妨小留款沙河塘上落日繡簾爭捲也須拂
拭起看花眼
　　前調(廣東與/康伯可)　　　　　　　　　韓　玉
逺柳緑含煙土膏才透雲海微茫露晴岫故鄉何在夢
寐草堂溪友舊時游賞處誰攜手　塵世利名於身何
有老去生涯殢尊酒小橋流水一樹雪香寒痩故人今
夜月相思否
　　前調　　　　　　　　　　　　党懐英
一葉下梧桐新凉風露喜鵲橋成渺雲步舊家機杼巧
織紫綃如霧新愁還織就無重數　天上何年人間朝
暮回首星津又空渡盈盈别淚散作半空疎雨離魂都
付與秋將去
　　前調(出京門/有感)　　　　　　　　　李俊民
忍淚出門來楊花如雪惆悵天涯又離别碧雲西畔舉
目亂山重疊據鞍歸去也情悽切　一日三秋寸腸千
結敢向青天問明月算應無恨安用暫圎還缺願人長
似月圎時節
　　前調　　　　　　　　　　　　王　惲
疊嶂際清江楓林輝映潮落波平鏡光静六朝興廢都
付漁郎煙艇蓴鱸香正美秋風冷　笳鼔歸來風雲増
勝夢裏無煩想幽景風流公子寫出五湖髙興畫中須
領取江山影
　　前調　　　　　　　　　　　　吳子孝
海上有仙山苦淹城闕歳歲中秋隔明月季秋既望攜
手依然同陟清光千萬里山如雪　玉魄纔圎金尊未
歇丘壑風流兩奇絶廣寒縹緲便欲馭風飛越歸來愼
勿向忙人說
　　前調(詠鏡/)　　　　　　　　　　馮盛世
有福共嬋娟相依白首看拂雙蛾似垂柳此中何處有
箇人兒爭痩笑效顰難效腸廻九　春塵飛處有時昏
黝洗面還同美人鬬芙蓉映入疑是瀟湘清瀏怪東風
起處吹難皺
　解珮令
　　(又一體雙調/六十七字)
　　解佩令　　　　　　　　　　　晏幾道
玉階秋感年華暗去掩深宮團扇無情緒記得當時自
翦下機中輕素㸃丹青畫成秦女　凉襟猶在朱顔未
改忍霜紈飄零何處自古悲涼是情事輕如雲雨倚么
絃恨長難訴
　看花回
　　(又一體雙調/六十七字)
　　看花回　　　　　　　　　　　柳　永
屈指勞生百歳期榮瘁相隨利牽名惹逡廵過奈兩輪
玉走金飛紅顔成白首極品何為　塵事常多雅㑹稀
忍不開睂畫堂歌管深深處難忘酒盞花枝醉鄉風景
好攜手同歸
　夢行雲
　　(一名六么花十八/雙調六十七字)
　　夢行雲　　　　　　　　　　　吳文英
簟波皺纖縠朝炊熟眠未足青奴細膩未拚眞珠斛素
蓮幽怨風前影搔頭斜墜玉　畫䦨枕水垂楊梳雨青
絲亂如乍沐嬌笙微韻晩蟬亂秋曲翠陰明月勝花夜
那愁春去速
　鳯凰閣
　　(雙調六/十七字)
　　鳯凰閣(巳酉歸舟/衡陽作)　　　　　　　趙師俠
正薰風初扇梅黄暑溽並揺雙槳去程速那更黄流浩
淼白浪如屋動歸思離愁萬斛　平生奇觀頗快江山
寓目日斜雲定晩風熟白鷺飛來㸃破一川明緑展十
幅瀟湘畫軸
　賣花聲
　　(又一體雙調/六十七字)
　　賣花聲　　　　　　　　　　　莫是龍
乘興王猷獨放剡溪孤櫂向名園盡情傾倒長夜深尊
莫問東林曉對知音劃然歡笑　繡戸珠簾何處閒情
堪到晃銀屏燈花結早隔院風來過空庭如埽醉歸時
共村翁野老
　垂絲釣
　　(又一體雙調/六十七字)
　　垂絲釣　　　　　　　　　　　袁去華
江楓秋老曉來紅葉如埽暮雨生寒正北風低草賔鴻
早亂半川殘照傷懐抱　記西園飲處微雲弄月梅花
人面爭好路長信杳度日房櫳悄還是黄昏到歸夢少
縱夢歸易覺
　三奠子
　　(雙調六十七字唐宋無此調見於元好問錦機集/中傳是奠酒奠殽奠壁因以名詞崔令欽教坊記)
　　(亦有奠/璧子也)
　　三奠子(離南陽/後作)　　　　　　　　元好問
悵韶華流轉無計留連行樂地一淒然笙歌寒食後桃
李惡風前連環玉廻文錦兩纒緜　芳塵未逺幽意誰
傳千古恨再生縁閒衾香易冷孤枕夢難圎西牎雨南
樓月夜如年
　　前調(七夕/)　　　　　　　　　　王　惲
悵神光奕奕天上良宵花露濕翠釵翹風回鸞扇影愁
滿紫雲軺恨相望雖一水隔三橋　朱絃寂寂心思迢
迢人未老鬢先彫翻騰驚世故機巧到鮫綃凉夜永簫
聲咽篆煙飄
　天仙子
　　(雙調六/十八字)
　　天仙子　　　　　　　　　　　張　先
水調數聲持酒聽午醉醒來愁未醒送春春去幾時回
臨晩鏡傷流景往事後期空記省　沙上並禽池上暝
雲破月來花弄影重重簾幕密遮燈風不定人初静明
日落紅應滿徑
　　前調　　　　　　　　　　　　張　先
醉笑相逢能幾度為報江頭春且住主人今日是行人
紅袖舞清歌女憑仗東風交㸃取　三月柳枝柔似縷
落絮倦飛還戀樹有情寜不憶西園鶯解語花無數應
訝使君何處去
　　前調(觀舞/)　　　　　　　　　　張　先
十歳手如芽子筍因愛弄妝偷傅粉金蕉併為舞時空
紅臉嫩輕衣褪春重日濃花覺困　斜鴈軋絃隨步趁
小鳯纍珠光繞鬢密教持履恐仙飛催拍緊驚鴻奔風
袂飄颻無定準
　　前調(鄭設夫/移青社)　　　　　　　　　張　先
持節來時初有鴈十萬人家春巳滿龍標名第鳯池身
堂阜逺江橋晩一嶂湖山看未徧　障扇欲收歌淚濺
亭下花空羅綺散檣竿漸向望中疎旗影轉鼙聲斷惆
悵不如船尾燕
　　前調　　　　　　　　　　　　張　先
坐治吳州成樂土詔巻風飛來聖語親輿乞得便藩歸
瑶席主杯休數清夜為君歌白苧　花接舊枝新蕊吐
造化不知人有助看花歳歳比甘棠嘉月暮東門路只
恐帶將春色去
　　前調　　　　　　　　　　　　趙令畤
宿雨洗空臺榭瑩下盡珠簾寒未定花開花落幾番晴
春欲竟愁未醒池面杏花紅透影　一紙短書言不盡
明月清風還記省玉樓香斷又添香閒展興臨好景心
似亂萍何處整
　　前調　　　　　　　　　　　　周紫芝
雪似楊花飛不定枝上凍禽昏欲暝寒牎相對話分飛
簫鼔静燈炯炯一曲陽闗和淚聽　酒入離腸愁欲凝
往事不堪重記省勸君莫上玉樓梯風力勁山色暝忍
看去時樓下徑
　　前調　　　　　　　　　　　　呂渭老
樓下轆轤横露井樓上嬋娟開曉鏡下樓難忘上樓時
風未定帆不正簌簌珍珠揮麈柄　睂上新愁吹不醒
别酒未斟歌未忍雪中梅下定重來煙暝暝腸寸寸莫
放笛聲吹落盡
　　前調(杏花/留飲)　　　　　　　　　　張元幹
樓外輕陰春澹泞數㸃杏梢寒食雨少年油壁記尋芳
梁苑路今何處千樹紅雲空夢去　驚見此花須折取
明日滿城傳侍女情知醉裏惜花深留春住聽鶯語一
段風流天付與
　　前調　　　　　　　　　　　　程　垓
慘慘霜林冬欲盡又是梅溪寒弄影矮牎曲屋夜香燒
人已静燈垂燼㸃滴芭蕉和雨聽　約箇歸期猶未定
一夜夢魂終不穩知他勾得許多情眞箇悶無人問說
與畫樓應不信
　　前調　　　　　　　　　　　　楊　愼
蓮葉為舟絲作索渡口梅風歌扇薄一聲留得滿城春
金鑿落銀鑿落醉裏不知愁緒惡　别後那回華表鶴
一㸃芳心無住著雲中誰寄錦書來春寂寞人寂寞緑
徧汀洲生杜若
　　前調　　　　　　　　　　　　吳子孝
四面山光如潑黛麥隴連村千萬態海東紅日上層霄
煙靉靆叢林外山北髙人應我待　竹繞茅堂長好在
白石清泉仙境界入門雙鶴便相迎穿藋艾尋松檜陰
陰空谷鳴清籟
　　前調　　　　　　　　　　　　夏　復
紫玉轆轤春錦索金井梧桐寒寂寞霜韀馬上冶游郎
花下約花前諾人在畫樓牽翠幙　無奈愁人春夢惡
淚㸃羅衫春袖薄一江煙草亂相思當初錯而今莫鴈
又不來花又落
　　前調　　　　　　　　　　(明妓/)王　微
煙水蘆花愁一片箇中消息難分辨舉杯邀月不成三
君可見儂可見伊人獨與寒燈面　疊盡雲牋情有限
除非做本相思傳幾回擲筆費沉吟君也念儂也念霜
韀曉路雞聲店
　青玉案
　　(又一體雙調/六十八字)
　　青玉案　　　　　　　　　　　歐陽修
一年春事都來幾早過了三之二緑暗紅嫣渾可事垂
楊庭院暖風簾幕有箇人憔悴　買花載酒長安市又
争似家山見桃李不住東風吹客淚相思難表夢魂無
據惟有歸來是
　　前調　　　　　　　　　　　　晁補之
十年不向東門道信匹馬羞重到玉府驂鸞猶年少宮
花頭上御爐煙底常日朝回早　霞觴翻手羣仙笑恨
塵土人間易春老白髮愁占彤庭杳紅牆天阻碧濠煙
鎖細雨迷芳草
　　前調(旅情/)　　　　　　　　　　曹　組
田園有計歸須早在家縱貧亦好南去北來何日了光
陰送盡可憐青鬢暗逐流年老　寂寥孤館殘燈照正
鄉思驚時夢初覺落月蒼蒼闗河曉一聲雞唱馬嘶人
起又上長安道
　　前調　　　　　　　　　　　　張　榘
少時貪看瓊林繞任馬上寒威峭昨暮六花飛逗曉擁
衾慵起鬢絲籠帽頓覺年來老　朱䦨翠竹枝枝倒把
玉甃稜層趁風埽樓上一尊須放早同雲收盡紅輪初
上對面狼山好
　　前調　　　　　　　　　　　　張　榘
龍香薫被羅屏繞任牎外風兒峭鴛枕夢回雞唱曉丫
鬟驚笑瓊枝低亞錯認梅花老　紅爐獸炭裝還倒強
梳洗忙將黛睂埽貪趁清歌爭怕早弓鞾微濕玉纖頻
袖塑出獅兒好
　　前調　　　　　　　　　　　　吳子孝
當年苦欲歸南國愛處處尋春色山寺江樓楊柳陌花
開蜂閙草香鳥哢簫管人如織　四時惟有春堪惜況
常遇江頭詩酒客風雨連朝煙羃羃朱樓頻倚畫船長
檥花落將寒食
　　前調(又一/體)　　　　　　　　　　張　榘
西風亂葉溪橋樹秋在黄花羞澀處滿袖塵埃推不去
馬蹄濃露雞聲澹月寂歴荒村路　身名多被儒冠誤
十載重來慢如許且盡清尊公莫舞六朝舊事一江流
水萬感天涯暮
　　前調(送楊/中丞)　　　　　　　　　　周　用
太微昨夜輝南紀望望樓船渡湘水公作長城眞足倚
新秋離思五雲回首百粤風謡美　雙龍宛宛裁黄紙
霖雨横施幾千里入奏天顔應有喜蓬萊殿裏鳯凰池
上早聽尚書履
　　前調(社日/)　　　　　　　　　　張大烈
千條弱柳拖青線應期剛到呢喃燕緑徧川原紅減半
酬神賽㑹花陰人集深處芳洲畔　金罍􁘜醁頻頻勸
沉入醉鄉斟尚滿解衣欲卧芳草岸花鋪錦裀松羅翠
幕鳥奏無心管
　　前調　　　　　　　　　　　　張大烈
春歸難覔馳歸路止眼見芳華飛去落紅香褪風中度
燕老鶯雛花階柳户盡換韶光處　緑暗汀洲煙塢暮
流水無情枉題句蜂蝶閒忙巳如許梅豆酸心楊花縈
意惹悶亷纖雨
　　前調(又一/體)　　　　　　　　　　裘昌今
數竿疎竹野人家夜來雪打偏斜無端低弄又還遮數
枝横影道人睡起疑是月籠紗　一圍雪色掩籬笆縱
秋水難比這銀沙呼童快煮建溪茶箇箇堪描枝枝若
畫留著伴梅花
　兩同心
　　(雙調六十八字唐敎坊取古樂府製/曲填詞因以名詞亦名仙源拾翠)
　　兩同心　　　　　　　　　　　晏幾道
楚鄉春晩似入仙源拾翠處閒隨流水踏青路暗惹香
塵心心在柳外青帘花下朱門　對景且醉芳尊莫話
銷魂好意思曽同明月愁滋味最是黄昏相思處一紙
紅牋無限啼痕
　　前調　　　　　　　　　　　　黄庭堅
巧笑顰睂行步精神隱隱似朝雲行雨弓弓様羅韤生
塵尊前見玉檻彫籠堪愛堪親　自言家住天津生小
從人恐舞罷隨風飛去顧阿母敎窣珠帬從今去惟願
銀缸莫照離尊
　　前調(又一/體)　　　　　　　　　　柳　永
佇立東風斷魂南國花光媚春醉瓊樓蟾彩迥夜游香
陌憶當時酒戀花迷役損詞客　别有眼長腰搦痛憐
深惜鴛鴦阻夕雨淒淒錦書斷暮雲凝碧想别來好景
良時也應相憶
　　前調　　　　　　　　　　　　楊无咎
行看不足坐看不足柳條軟斜倚春風海棠睡醉敧紅
玉清堪掬桃李漫山眞成麤俗　遥夜幾番相屬暗魂
飛逐深斟酒低唱新聲密傳意解回嬌目知誰福得似
風流可伊心曲
　行香子
　　(又一體雙調/六十八字)
　　行香子(柳/)　　　　　　　　　　杜安世
黄金葉細碧玉枝纖初暖日當乍晴天向武昌溪畔於
彭澤門前陶潛影張緒態兩相牽　數株堤面幾樹橋
邊嫩垂條絮蕩輕緜繫長江舴艋拂深院秋千寒食下
半和雨半和煙
　拾翠羽
　　(雙調六/十八字)
　　拾翠羽　　　　　　　　　　　張孝祥
春入園林花信緫隨遲速聽鳴禽稍遷喬朩夭桃弄色
海棠芬馥風雨霽芳徑草心頻緑　禊事纔過相次禁
煙追逐想千載楚人遺俗青旗沽酒各家炊熟良夜遊
明月勝燒花燭
　殢人嬌
　　(又一體雙調/六十八字)
　　殢人嬌　　　　　　　　　　　晏　殊
二月春風正是楊花滿路那堪更别離情緒羅巾掩淚
任粉痕霑汙爭奈向千留萬留不住　玉酒頻傾翠睂
愁聚空腸斷寳箏絃柱人間後㑹又不知何處魂夢裏
也須時時飛去
　　前調　　　　　　　　　　　　晏　殊
玉樹微凉漸覺銀河影轉林葉靜疎紅欲徧朱簾細雨
尚遲留歸燕嘉慶日多少世人良願　楚竹驚鸞秦筝
起鴈縈舞袖急翻羅薦雲廻一曲更輕攏檀板香炷逺
同祝壽期無限
　　前調　　　　　　　　　　　　晏　殊
一葉秋髙向夕紅蘭露墜風月好乍凉天氣長生此日
見人中喜瑞斟壽酒重唱妙聲珠綴　鳯筦移宫鈿衫
迴袂簾影動鵲爐香細南眞寶籙賜玉京千歳良㑹永
莫惜流霞同醉
　　前調(王都尉/侍人)　　　　　　　　　蘇　軾
滿院桃花盡是劉郎未見於中更一枝纖軟仙家日月
笑人間春晩濃睡起驚飛亂紅千片　密意難窺羞容
易見平白地為伊腸斷問君終日怎安排心眼須信道
司空自來見慣
　歸田樂
　　(又一體雙調/六十八字)
　　歸田樂　　　　　　　　　　　晏幾道
試把花期數便早有感春情緒看即梅花吐願花更不
謝春且長住只恐去　春去花開還不語此意年年春
㑹否綘脣青鬢漸少花前語對花又記得舊曽游處門
外垂楊未飄絮
　獻衷心
　　(又一體雙調/六十九字)
　　獻衷心　　　　　　　　　　　顧　夐
繡鴛鴦帳暖畫孔雀屏欹人悄悄月明時想昔年歡笑
恨今日分離銀釭背銅漏永阻佳期　小爐煙細虗閣
簾垂幾多心事暗地思惟被嬌娥牽役魂夢如癡金閨
裏山枕上始應知
　佳人醉
　　(雙調六/十九字)
　　佳人醉　　　　　　　　　　　柳　永
暮景蕭蕭雨霽雲澹天髙風細正月華如水金波銀漢
瀲灧無際冷浸書帷夢斷却披衣重起臨軒砌　素光
遥指因念翠睂音塵何處相望同千里儘凝睇厭厭無
寐漸曉雕䦨獨倚
　數花風
　　(亦名鳯凰閣雙/調六十九字)
　　數花風(别義興/諸友)　　　　　　　　張　炎
好遊人老秋鬢蘆花共色征衣猶戀去年客古道依然
黄葉誰家蕭瑟自笑我如何是得　酒樓仍在流落天
涯醉白孤城寒樹美人隔煙水此去程應逺須尋梅驛
又漸數花風第一
　月上海棠
　　(雙調七/十字)
　　月上海棠(成都蜀/苑古梅)　　　　　　　陸　游
斜陽廢苑朱門閉弔興亡遺恨淚痕裏淡淡宫梅也依
然㸃酥翦水凝愁處似憶宣華舊事　行人别有淒涼
意折幽香誰與寄千里佇立江皐杳難逢隴頭歸騎音
塵逺楚天危樓獨倚
　　前調　　　　　　　　　　　　陸　游
蘭房繡户厭厭病歎春酲和悶甚時醒燕子空歸幾曽
傳玉闗邊信傷心處獨展團窠瑞錦　熏籠消歇沉煙
冷淚痕深展轉看花影漫擁餘香怎禁他峭寒孤枕西
牎曉幾聲銀缾玉井
　　前調(又一/體)　　　　　　　　　　段克巳
住山活計宜聞早身世滄溟一漚小日月兩跳丸迭送
人間昏曉朱顔換風雪俄驚歲杪　弊衣旋補荷盈沼
算騎鶴揚州古今少休苦似吳蠶却枉把此身纒繞君
知否我自無心可了
　　前調　　　　　　　　　　　　段成已
酒杯何似浮名好一入枯腸泰山小喚醒夢中身鶗鴂
數聲春曉昂頭處幾㸃青山屋杪　人生得計魚游沼
視過眼花陰向來少須卜一枝安笑月厎驚烏三繞無
窮事畢竟何時是了
　　前調　　　　　　　　　　　　段成已
光陰輸與閒人手屈指窮冬又初九風雪擁柴關竹外
一枝梅秀醅甕熟似笑淵明止酒　溪山舊約吾無負
便結與無情歲寒友世味儘醇醲漫掩鼻向伊慵齅蓬
茅底有手何妨且袖
　小桃紅
　　(一名紅孃子一名灼灼花/一名連理枝雙調七十字)
　　小桃紅　　　　　　　　　　　晏　殊
玉宇秋風至簾幕生凉氣朱槿猶開紅蓮尚拆芙蓉含
蕊送舊巢歸燕拂髙簾見梧桐葉墜　嘉宴淩晨啓金
鴨飄香細鳯竹鸞絲清歌妙舞畫堂游藝願百千遐壽
比神仙有年年歲歳
　　前調　　　　　　　　　　　　晏　殊
緑樹鶯聲老金井生秋早不寒不暖裁衣按曲天時正
好況蘭堂逢著壽筵開見爐香縹緲　組繡呈纖巧歌
舞誇姸妙玉酒頻傾朱絃翠管移宫易調獻金杯重疊
祝長生永逍遥奉道
　　前調　　　　　　　　　　　　程　垓
不恨殘花嚲不恨殘春破只恨流光一年一度义催新
火縱青天白日繫長繩也留春得麽　花院從敎鎖春
事從敎過燒筍園林嘗梅臺榭有何不可已安排珍簟
小胡牀待日長閒坐
　　前調　　　　　　　　　　　　余桂英
芳草連天暮斜日明汀渚懊恨東風恍如春夢匆匆又
去早知人酒病更詩愁鎭輕隨飛絮　寶鏡空相覩筝
鴈渾無據門外當時薄情流水如今何處正相思望斷
碧山雲又鶯啼晩雨
　惜黄花
　　(雙調七/十字)
　　惜黄花　　　　　　　　　　　史達祖
涵秋寒渚染霜丹樹尚依稀是來時夢中行路時節正
思家逺道仍懐古更對著滿城風雨　黄花無數碧雲
欲暮美人兮美人兮未知何處獨自捲簾櫳誰為開尊
俎有若箇御風歸去
　雨中花令
　　(又一體雙/調七十字)
　　雨中花令　　　　　　　　　　周紫芝
山雨細泉生幽谷水滿平田雪繭紅蠶熟後黄雲隴麥
　秋間武陵煙暖數聲雞犬别是山川　嗟老去倦游蹤
　跡長恨華顚行盡吳頭楚尾空慚萬壑千巖不如休也
　一菴歸去依舊雲山
　
　
　
　
　
　
　
　
　
　
　
　
御選歴代詩餘巻四十五
　欽定四庫全書
御選歴代詩餘巻四十六目録(七十/字)
　　　江城子(又一體/)
　　　　蘇軾(十一首/)
　　　　黄庭堅
　　　　秦觀(三首/)
　　　　晁補之(三首/)
　　　　李之儀(三首/)
　　　　賀鑄
　　　　葛勝仲(二首/)
　　　　周紫芝(二首/)
　　　　謝逸(二首/)
　　　　葛郯(二首/)
　　　　吕渭老(二首/)
　　　　王安中
　　　　葉夢得(五首/)
　　　趙長卿(三首/)
　　　張元幹
　　　康與之
　　　辛棄疾(八首/)
　　　曹冠
　　　吕勝已(二首/)
　　　張鎡
　　　劉儗
　　　劉光祖
　　　黄銖
　　　毛幵(二首/)
　　　盧祖皋
　　　韓淲(二首/)
　　　汪莘
　　　方岳(二首/)
　　　吳文英(六首/)
　　　陳允平
　　　周宻(二首/)
　　　張炎(二首/)
　　　石孝友(二首/)
　　　林正大
　　　曹良史
　　　譚宣子
　　　朱淑真
　　　蔡松年
　　　蔡珪
　　　段克已
　　　段成已
　　　元好問(三首/)
　　　趙孟頫
　　　張埜
　　　倪瓉(二首/)
　　　　劉基(二首/)
　　　　髙啟
　　　　施紹莘
　　　　沈泓
　　　　沈麖(二首/)
　
　
　
　
　
　
　
　
　
　
御選歴代詩餘巻四十六目録
　欽定四庫全書
御選歴代詩餘巻四十六(七十/字)
司經局洗馬掌局事兼翰林院修撰加二級(臣/)王奕清奉
旨校刋
　　江城子
　　　(又一體雙/調七十字)
　　　江城子　　　　　　　　　　　蘇　軾
　夢中了了醉中醒只淵眀是前生走徧人間依舊却躬
　耕昨夜東坡春雨足烏鵲喜報新晴　雪堂西畔暗泉
　鳴北山傾小溪横南望亭丘孤秀聳層城都是斜川當
　日境吾老矣寄餘齡
　　　前調　　　　　　　　　　　　蘇　軾
　翠蛾羞黛怯人看掩霜紈淚偷彈且盡一尊收淚唱陽
　闗漫道帝城天様逺天易見見伊難　畫堂新搆近孤
　山曲闌干為誰安飛絮落花春色屬眀年欲棹小舟尋
　舊事無處問水連天
　　前調　　　　　　　　　　　　蘇　軾
鳳凰山下雨初晴水風清晚霞眀一朶芙蕖開過尚盈
盈何處飛来雙白鷺如有意慕娉婷　忽聞江上弄哀
箏苦含情遣誰聴煙斂雲收依約是湘靈欲待曲終尋
問取人不見數峰青
　　前調　　　　　　　　　　　　蘇　軾
天涯流落思無窮既相逢却匆匆攜手佳人和淚折殘
紅為問東風餘㡬許春縱在與誰同　隋堤三月水溶
溶背歸鴻去吴中回望彭城清泗與淮通寄我相思千
㸃淚流不到楚江東
　　前調　　　　　　　　　　　　蘇　軾
相逢不覺又初寒對尊前惜流年風𦂳離亭氷結淚珠
圓雪意留君君且住從此去少清歡　轉頭山下轉頭
看路漫漫玉花翻銀海光寛何處是超然知道故人相
念否㩦翠袖倚朱闌
　　前調(獵/)　　　　　　　　　　　蘇　軾
老夫聊發少年狂左牽黄右擎蒼錦帽貂裘千騎巻平
岡為報傾城随太守親射虎看孫郎　酒酣胸膽尚開
張鬢微霜又何妨持莭雲中何日遣馮唐㑹挽雕弓如
滿月西北望射天狼
　　前調(大雪懐/朱康叔)　　　　　　　　　蘇　軾
黄昏猶是雨纎纎曉開簾欲平檐江闊天低無處認青
帘孤坐凍吟誰伴我揩病目撚衰髯　使君留客醉懨
懨水晶鹽為誰甜手把梅花東望憶陶潜雪似故人人
似雪雖可愛有人嫌
　　前調(陳直/方妾)　　　　　　　　　　蘇　軾
玉人家在鳯凰山水雲間掩門閒門外行人立馬看弓
彎十里春風誰指似斜日映繡簾斑　多情好事與君
還憫新鰥拭餘潸眀月空江香霧著雲鬟陌上花開看
盡也聞舊曲破朱顔
　　前調　　　　　　　　　　　　蘇　軾
銀濤無際巻蓬瀛落霞眀暮雲平曾見青鸞紫鳯下層
城二十五絃彈不盡空感慨惜離情　蒼梧煙水斷歸
程巻霓旌為誰迎空有千行流淚寄幽貞舞罷魚龍雲
海晚千古恨入江聲
　　前調　　　　　　　　　　　　蘇　軾
前瞻馬耳九仙山碧連天晚雲間城上髙臺真箇是超
然莫使匆匆雲雨散今夜裏月嬋娟　小溪鷗鷺静聨
拳去翩翩㸃輕煙人事凄凉回首便他年莫忘使君歌
笑處垂栁下矮槐前
　　前調　　　　　　　　　　　　蘇　軾
墨雲拖雨過西樓水東流晚煙收栁外殘陽回照動簾
鈎今夜巫山真箇好花未落酒新篘　美人微笑轉星
眸月華羞捧金甌歌扇縈風吹散一春愁試問江南諸
伴侣誰似我醉揚州
　　前調(憶别/)　　　　　　　　　　黄庭堅
畫堂髙㑹酒䦨珊倚䦨干霎時間千里闗山常恨見伊
難及至而今相見了依舊是隔闗山　倩人傳語問平
安省愁煩淚休彈哭損眼児不似舊時單尋得石榴雙
葉子憑寄與揷雲鬟
　　前調　　　　　　　　　　　　秦　觀
西城楊栁弄春柔動離憂淚難收猶記多情曾為繫歸
舟碧野朱橋當日事人不見水空流　韶華不為少年
留恨悠悠㡬時休飛絮落花時候一登樓便做春江都
是淚流不盡許多愁
　　前調　　　　　　　　　　　　秦　觀
南来飛燕北歸鴻偶相逢慘愁容緑鬢朱顔重見兩衰
翁别後悠悠君莫問無限事不言中　小槽春酒滴珠
紅莫匆匆滿金鍾飲散落花流水各西東後㑹不知何
處是煙浪逺暮雲重
　　前調　　　　　　　　　　　　秦　觀
棗花金釧約柔荑昔曾㩦事難期咫尺玉顔和淚鎖金
閨恰似小園桃與李雖同處不同枝　玉笙初度顫鸞
箆落花飛為誰吹月冷風髙此恨只天知任是行人無
定處重相見是何時
　　前調(亳社/觀梅)　　　　　　　　　　晁補之
去年初見早梅芳一春忙短紅牆馬上不禁花惱只顛
狂蘇晉長齋猶好事時喚我舉離觴　今年春事更茫
茫淺宫粧斷人腸一㸃多情天賜骨中香頓有飛鳬賢
令尹同我過小横塘
　　前調(廣陵送/王左丞)　　　　　　　　　晁補之
舊山鉛槧倦棲遲叩宸闈向淮圻五馬行春初喜後車
随太守風流容客醉花堕帽酒淋衣　隋宫煙外草萋
萋菊花時動旌旂起舞㽞公且住慰相思王粲詩成何
處寄人北去雁南飛
　　前調(贈娉/娉)　　　　　　　　　　晁補之
娉娉聞道似輕盈好佳名也堪稱楚觀雲歸重見小樊
驚豆䓻梢頭春尚淺嬌未顧已傾城　章臺休咏舊青
青惹離情恨難平無事飛花撩亂撲旗亭不似劉郎春
草小能歩歩伴人行
　　前調　　　　　　　　　　　　李之儀
惱人天氣雪消時落梅飛日初遲小閣幽牎時莭聽黄
鸝新洗頭来嬌困甚才試著夹羅衣　棠棃花拂淡臙
脂翠雲欹斂雙眉月淺星深天淡玉䋲低不道有人腸
斷也渾不語醉如癡
　　前調　　　　　　　　　　　　李之儀
今宵莫惜醉顔紅十分中且從容須信歡情回首似旋
風流落天涯頭白也難得是再相逢　十年南北感征
鴻恨應同苦重重休把愁懐容易倒書空只有琴尊堪
寄老除此外盡蒿蓬
　　前調　　　　　　　　　　　　李之儀
䦨干拍遍等新紅酒頻中恨匆匆投得花開還報夜来
風惆悵春光留不住又何似莫相逢　月牎何處想歸
鴻與誰同意千重婉思柔情一旦總成空彷彿么絃猶
在耳應為我首如蓬
　　前調　　　　　　　　　　　　賀　鑄
麝熏微度繡芙蓉翠衾重畫堂空前夜偷期相見却匆
匆心事兩知何處問依舊是夢中逢　坐疑行聽竹牎
風出檐櫳杳無蹤已過黄昏才動寺樓鐘暮雨不来春
又去花滿地月朦朧
　　前調　　　　　　　　　　　　葛勝仲
昏昏雪意惨雲容獵霜風嵗将窮流落天涯憔悴一山
翁清夜小窓圍獸火傾酒緑借顔紅　官梅踈豔小壺
中暗香濃玉玲瓏對景忽驚身在大江東上國故人誰
念我晴嶂逺暮雲重
　　前調(呈劉/無言)　　　　　　　　　　葛勝仲
浮家重過水晶宫五年中事何窮無恙山溪鬟影落青
銅欲向舊逰尋舊事雲散彩水流東　苔花向我似情
鍾舞霜風雪濛濛應怪使君顔鬢便成翁頼是尋芳無
素約端不恨綠隂重
　　前調　　　　　　　　　　　　周紫芝
夕陽低畫栁如煙淡平川斷腸天今夜十分霜月更娟
娟怎得人如天上月雖暫缺有時圎　斷雲飛雨又經
年思淒然淚涓涓且做如今要見也無縁因甚江頭来
去雁飛不到小樓邉
　　前調　　　　　　　　　　　　周紫芝
碧梧和露滴清秋小庭幽翠煙流羞帶一襟眀月上髙
樓苦恨秋江風與月偏管斷這些愁　此情空道兩綢
繆信悠悠㡬時休到得如今剗地見無由擬待不能思
想得無限事在心頭
　　前調　　　　　　　　　　　　謝　逸
一江秋水碧灣灣繞青山玉連環簾幙低垂人在畫圖
間閒抱琵琶尋舊曲彈未了意䦨珊　飛鴻數㸃拂雲
端倚䦨看楚天寒擬倩東風吹夢到長安恰似棃花春
帶雨愁滿眼淚䦨干
　　前調　　　　　　　　　　　　謝　逸
杏花村館酒旗風水溶溶颺殘紅野渡舟横楊栁緑隂
濃望斷江南山色逺人不見草連空　夕陽樓外晚煙
籠粉香融淡眉峰記得年時相見畫屏中只有闗山今
夜月千里外素光同
　　前調　　　　　　　　　　　　葛　郯
亭亭鶴羽戲芝田看羣仙起清漣緑盖紅幢千乘去朝
天留得瑶姬清夜舞人與月鬬嬋娟　憑䦨有恨不堪
言倩誰傳曲聲圎寫盡清愁香弄晚風妍不羡山頭窺
玉井花十丈藕如船
　　前調(用前/韻)　　　　　　　　　　葛　郯
粼粼白水䕶青田想真仙弄清漣十里香風吹下碧雲
天月在草堂人未寝松竹暗水娟娟　夜䦨何事悄無
言怨空傳事難圓欲借寒光誰與伴清妍待得凌波人
肻住呼玉笛勸金船
　　前調　　　　　　　　　　　　吕渭老
曉參垂户宿酲醒坐南亭對踈星點點螢光偏向竹梢
眀望斷長空何處是雲葉亂彩霞横　西樓依舊抱重
城小銀屏此時情鴉陣翻叢枯栁兩三聲欹枕欲尋初
夜夢雞唱逺曉蟾傾
　　前調　　　　　　　　　　　　吕渭老
聞君見影已堪憐短因縁偶同筵相見無言分散倍依
然做夢楊花随去也粧閣下繡牀前　覺来離緒意緜
緜寫蠻牋倩誰傳魚雁悠悠門外水如天欲上西樓還
不忍難著眼望秋千
　　前調　　　　　　　　　　　　王安中
荷花遮水水澷溪栁低垂亂蟬嘶捨轡何妨臨水照征
衣一扇香風揺不盡人念逺意凄迷　騎鯨仙子已相
知數歸期賦新詩更想翟公門外雀羅稀陶令此襟塵
㡬許聊欲向北窓披
　　前調　　　　　　　　　　　　葉夢得
碧潭浮影蘸紅旂日初遲漾晴漪我欲尋芳先遣報春
知盡放百花連夜發休更待曉風吹　滿㩦尊酒弄繁
枝與佳期伴羣嬉猶有邦人爭唱醉翁詞應笑今年狂
太守能痛飲似當時
　　前調(大雪與客/登極目亭)　　　　　　　　葉夢得
蹁躚飛舞半空来曉風催巧縈廻野曠天遥回望興悠
哉欲問玉京知逺近試攜手上髙臺　雲濤無際巻崔
嵬斂浮埃照瓊瑰㸃綴林花真箇是多才說與化工留
妙手休盡放一時開
　　前調　　　　　　　　　　　　葉夢得
芙蓉開過雨初晴曲池平畫橋横耿耿銀河遥下蘸空
眀一舸吴淞歸未得聊共住小蓬瀛　問君何事引前
旌趣歸程背髙城魚鳥三年誰道總無情試遣他年歌
此曲應尚記别時聲
　　前調(登小吴/臺小飲)　　　　　　　　　葉夢得
生涯何有但青山小溪灣轉潺湲投老歸来終寄此山
間茆舍半欹風雨横荒徑晚亂榛菅　强扶衰病上巉
顛水雲間伴躋攀湖海蒼茫千里在吴闗漫有一杯聊
自醉休更問鬢毛斑
　　前調(上元/)　　　　　　　　　　葉夢得
甘泉祠殿漢離宫五雲中渺難窮永漏通宵壺矢轉金
銅曾從鈞天知帝所孤鶴老寄遼東　强扶衰病歩龍
鍾雪花濛打牎風一㸃青燈惆悵伴南宫惟有使君同
此恨丹鳳口水雲重
　　前調　　　　　　　　　　　　趙長卿
小溪清淺照孤芳蕊珠娘暗傳香春染粉容清麗傅宫
粧金縷翠蟬曾記得花宻宻過雕墻　而今冷落水雲
鄉念平康轉情傷夢斷巫雲空恨楚襄王冰雪肌膚消
痩損愁滿地對斜陽
　　前調(梅/)　　　　　　　　　　　趙長卿
年年長見傲寒林壓羣英有餘清曾被芳心紅日惱詩
情玉質暗香無限意偏婉娩儘輕盈　今年瀟灑照岐
亭更芳馨也崢嶸無奈多情終是惜飄零誰與東君收
拾取恰風雨挫瑶瓊
　　前調(夜凉/對景)　　　　　　　　　　趙長卿
綵雲飛盡楚天空碧溶溶一簾風吹起荷花香霧噴人
濃眀月凄凉多少恨恨難許我情鍾　相思魂夢㡬時
窮洞房中憶從容須信别来應也斂眉峰好景良宵添
悵望無計與一尊同
　　前調　　　　　　　　　　　　張元幹
夢中北去又南来飽風埃鬢華衰浮水飛蓬蹤跡為誰
催自笑自悲還自語一杯酒鼻如雷　曉輿行處覺春
回屑瓊瑰糝莓苔病眼衝寒欲閉又還開水近人家籬
落畔遥認得一枝梅
　　前調　　　　　　　　　　　　康與之
南溪二月雨初晴四郊眀暖風輕一雨一風鋪地落紅
英枝上流鶯啼勸我春欲去且留春　登臨行樂慰閒
情過長亭暮潮平四面青蕪中是越王城信馬行吟歸
路晚山簇簇栁隂隂
　　前調　　　　　　　　　　　　辛棄疾
賸雲殘日弄隂晴晚山明小溪横枝上綿蠻休作斷腸
聲但是青山山下路青到處總堪行　當年綵筆賦蕪
城憶平生若為情試把靈槎歸路問君平花底夜深寒
較甚須拚却玉山傾
　　前調(用前/韻)　　　　　　　　　　辛棄疾
棃花著雨晚来晴月朧眀淚縱横繡閣香濃深鎖鳯簫
聲未必人知春意思還獨自遶花行　酒兵昨夜壓愁
城太狂生轉闗情寫盡胸中磈磊未全平却與平章珠
玉價看醉裏錦囊傾
　　前調　　　　　　　　　　　　辛棄疾
玉簫聲逺憶驂鸞㡬悲歡帶羅寛且對花前痛飲莫留
殘歸去小窓眀月在雲一縷玉千竿　吴霜應㸃髩雲
斑綺牀閒夢連環說與東風歸興有無間芳草姑蘇臺
下路和淚看小屏山
　　前調　　　　　　　　　　　　辛棄疾
梅梅栁栁鬬纎穠亂山中為誰容試著春衫依舊怯東
風何處踏青人未去呼女伴認驕驄　兒家門户㡬重
重記相逢畫樓東眀日重来風雨暗殘紅可惜行雲春
不管裙帶褪鬢雲䯳
　　前調(博山道中/書王氏壁)　　　　　　　　辛棄疾
一川松竹任横斜有人家被雲遮雪後踈梅時見兩三
花比著桃源溪上路風景好不争些　旗亭有酒徑須
賖晚寒咱怎禁他醉裏匆匆歸騎自随車白髪蒼頭吾
老矣只此地是生涯
　　前調(聞蟬蛙/戲作)　　　　　　　　　辛棄疾
簟鋪湘竹帳籠紗醉眠些夢天涯一枕驚回水㡳沸鳴
蛙借問喧天成鼓吹良自苦為官耶　心空喧靜不爭
多病維摩意云何埽地焚香且看散天花斜日緑隂枝
上噪還又問是蟬麽
　　前調(送元濟之/歸豫章)　　　　　　　　辛棄疾
亂雲擾擾水潺潺笑溪山㡬時閒更覺桃源人去隔仙
凡萬壑千巖樓外雪瓊作樹玉為䦨　倦㳺回首且加
餐短篷寒畫圖間見說嬌顰擁髻待君看二月東湖湖
上路官栁嫩野梅殘
　　前調(賦梅寄/余叔良)　　　　　　　　　辛棄疾
暗香横路雪垂垂晚風吹曉風吹花意爭春先出嵗寒
枝畢竟一年春事了縁太早却成遲　未應全是雪霜
姿欲開時未開時粉面朱脣一半㸃臙脂醉裏謗花花
莫恨渾冷淡有誰知
　　前調　　　　　　　　　　　　曹　冠
雨餘乾鵲報新晴曉風清聽鶯聲飛盖南園逰賞賦閒
情麥隴黄雲堆萬頃收刈處有人耕　淙琤潄玉澗泉
鳴翠峰横碧雲凝罨畫園林縑素寫難成盧橘楊梅時
正熟随處賞飲班荆
　　前調(盆梅/)　　　　　　　　　　吕勝已
年年臘後見冰姑玉肌膚㸃瓊酥不老花容經嵗轉敷
腴向背稀稠如畫裏眀月下影踈踈　江南有客問征
途寄音書定来無且傍盆池巧石倚浮圗静對北山林
䖏士装點就小西湖
　　前調　　　　　　　　　　　　吕勝已
一鈎新月下庭西繡簾低漏聲遲小宴幽歡依約似當
時嬌盼注人都不語睂黛蹙髩雲欹　綠槐隂下玉驄
嘶苦相催醉中歸可惜眀朝秋色滿東籬祗恐又成輕
别也情脈脈恨悽悽
　　前調(夏夜/觀月)　　　　　　　　　　張　鎡
飛来冰雪冷無聲可中亭骨毛清卧看東南和露兩三
星驀地神逰天上去呼彩鳯駕雲軿　望舒宫殿玉崢
嶸桂千層寳香凝搗藥仙童邀我論長生一笑歸来人
未睡花影送上窓櫺
　　前調　　　　　　　　　　　　劉　儗
東風吹夢落巫山整雲鬟却霜紈雪貌冰膚曾共控雙
鸞吹罷玉簫香霧濕殘月堕亂峰寒　解璫回首憶前
歡見無縁恨無端憔悴蕭郎贏得帶圍寬紅葉不傳天
上信空流水到人間
　　前調　　　　　　　　　　　　劉光祖
十分雪意却成霜暮雲黄月微茫只有梅花依舊吐幽
芳還喜無邉春信漏踈影下覓浮香　才清端是紫薇
郎别鵷行憶宫牆夜半胡為人與月交相君合召歸吾
老矣月隨去照西廊
　　前調(晚泊/分水)　　　　　　　　　　黄　銖
秋風嫋嫋夕陽紅晚煙濃暮雲重萬疉青山山外呌歸
鴻獨上髙樓三百尺憑玉楯睇層空　人間日日去匆
匆碧梧桐又西風北去南来消盡幾英雄擲下玉尊天
外去多少事不言中
　　前調(燈夕/)　　　　　　　　　　毛　幵
神仙樓觀梵王宫月當中望難窮坐聽三通譙鼓報銅
龍還憶當年京輦舊車馬㑹五門東　華堂歌舞間星
鐘夕香濛度花風翠袖傳杯争勸紫髯翁歸去不堪春
夢斷煙雨曉亂山重
　　前調　　　　　　　　　　　　毛　幵
倚牆髙樹落驚禽小牎深夜沈沈酒醒燈昏人静更愁
霖惆悵行雲留不住㩦手處却分襟　悠悠風月兩闗
心擁孤衾恨難禁何况一春憔悴到如今最苦清宵無
寐極想夢見也難尋
　　前調　　　　　　　　　　　　盧祖皋
畫樓簾幙捲新晴掩銀屏曉寒輕墜粉飄香日日喚愁
生暗數十年湖上路能幾度著娉娉　年華空自感飄
零擁春酲對誰醒天闊雲閒無處覔簫聲載酒買花年
少事渾不似舊心情
　　前調　　　　　　　　　　　　韓　淲
天孫應為織雲裳試宫粧問劉郎湖上波寒依舊逺山
蒼自是老来心事嬾空落拓少年塲　揮毫閒與試端
相記嚴楊陋蘇張興到一杯微醉亦成章回首片帆西
去也何日更共清狂
　　前調　　　　　　　　　　　　韓　淲
雪消霜入小溪舟試浮游上山頭薄薄寒煙依舊未全
收問到梅花開也未吟不盡一春愁　襟懐如此老還
休懶凝眸轉深幽詩罷一眉新月又如鈎臘後春前村
意逺回棹稳水西流
　　前調　　　　　　　　　　　　汪　莘
鷓鴣聲裏别江東緑隂中夕陽紅一㸃離愁相對景重
重目斷大羅天上客朝玉帝把芙蓉　紫陽山下偶相
逢醉金鍾跨蒼龍歸去故山猶帶白雲封洞口桃花如
恨我飄滿地任春風
　　前調　　　　　　　　　　　　方　岳
牎綃深隐䕶芳塵翠眉顰越精神幾雨幾晴做得這些
春切莫近前輕著語題品錯怕渠嗔　碧壺誰貯玉粼
粼醉香茵晚風頻吹得酒痕如洗一畨新只恨謫仙渾
懶却辜負那倚䦨人
　　前調(發金/陵)　　　　　　　　　　方　岳
梅花吹夢過溪橋路迢迢雪初消似恁天寒詩痩想無
聊聴得草堂人有語能㡬日是生朝　亂雲深處洗山
瓢鬢蕭蕭酒紅潮回首六朝南北黯魂消縱使鍾山青
眼在不似我侣漁樵
　　前調　　　　　　　　　　　　吳文英
翠紗籠袖映紅霏冷香飛洗凝脂睡足嬌多還是夜深
宜翻怕廻廊花有影移燭暗放簾垂　尊前不按駐雲
詞料花枝妬蛾眉丁囑東風莫送片紅飛春重錦堂人
盡醉和曉月帶花歸
　　前調(送桂花吴憲/時将赴闕)　　　　　　　吳文英
天街如水翠塵空建章宫月眀中人未歸来玉樹起秋
風寳粟萬釘花露重催賜帶過垂虹　夜凉沉水繡簾
櫳酒香濃霧濛濛釵列吴娃腰裊帶金蟲三十六宫蟾
觀冷留不住佩丁東
　　前調(荷塘小/隐賞桂)　　　　　　　　　吳文英
西風来晚桂開遲月宫移到東籬簌簌驚塵吹下半冰
規擬喚阿嬌来小隐金屋厎亂香飛　重陽還是隔年
期蝶相思客情知吴水吴煙愁裏更多詩一夜看承應
未别秋好處雁来時
　　前調(送翁五峯自/審江還都)　　　　　　　吳文英
西風一葉送行舟淺遲留檥汀洲新浴紅衣緑水帶香
流應是離宫城外晚人竚立小簾鉤　新歸重省别来
愁黛眉頭半痕秋天上人間斜月繡鍼樓湘浪莫迷花
蝶夢江上約負輕鷗
　　前調(洛北碧/沼小菴)　　　　　　　　　吳文英
長安門外小林丘碧湖秋浴輕鷗不放啼紅流水透宫
溝時有晴空雲過影華鏡裏翳魚逰　綺羅塵滿九街
頭晚香樓夕陽收波面琴髙仙子駕黄蚪清磬數聲人
定了池上月照虚舟
　　前調(春雨上/麓翁)　　　　　　　　　吳文英
一聲玉磬下星壇歩虚䦨露華寒平曉阿香油壁碾青
鸞應是老鱗眠不得雲砲落海潮翻　身閒猶耿寸心
丹炷爐煙暗祈年随處蛙聲鼓吹稻花田秋水一池蓮
葉晚吟喜雨拍闌干
　　前調　　　　　　　　　　　　陳允平
東風吹恨上眉彎燕初還杏花殘簾裏春風簾外雨聲
寒拾翠芳期辜負却空脈脈倚闌干　流蘇香重玉連
環繞屏山寳筝閒淚薄鮫綃零露濕紅蘭痩却舞腰渾
可事銀蹀躞半䦨珊
　　前調　　　　　　　　　　　　周　密
玉肌多病怯殘春痩稜稜睡騰騰清楚衣裳不受一塵
侵香冷翠屏春意静眀月淡曉風清　樓中燕子夢中
雲似多情似無情酒醒歌䦨誰為喚真真盡日瑣牎人
不到鶯意懶蝶情深
　　前調　　　　　　　　　　　　周　宻
羅牎曉色透花眀把瑶笙理瑶筝幾信東風能有幾分
春二十四䦨凭玉暖楊栁日海棠隂　依依愁翠沁雙
顰愛鶯聲怕鵑聲人自多情春去自無情把酒問花花
不語花外夢夢中雲
　　前調　　　　　　　　　　　　張　炎
竒峰相對接珠庭乍微晴又微隂舎北江東如盖自亭
亭翻笑天台連雁蕩隔一片不逢君　此中幽趣許誰
鄰境雙清人獨清采藥難尋童子語山深絶似醉翁逰
樂意林壑静聽泉聲
　　前調(題横/空樓)　　　　　　　　　　張　炎
下臨無地手捫天上雲煙俯山川棲止危巢不隔道林
禪坐處清髙風雨隔全萬境一壺懸　我来直欲挟飛
仙海為田是何年如此江山嘯咏白鷗前老樹無根雲
懵懂憑寄語米家船
　　前調　　　　　　　　　　　　石孝友
青青楊栁水邉橋水迢迢栁揺揺緩引離觴頻駐木蘭
橈我是行人君是客俱有恨總無聊　冰澌波浪煗瓊
瑶舞晴飇拂春潮一片别魂銷盡遣誰招不似嚴陽山
上雪魂易盡雪難銷
　　前調　　　　　　　　　　　　石孝友
相逢執手野踟蹰立斯湏話區區借問来時曽見那人
無忍淚啼痕香不减雖少别忍輕辜　霜風揺落嵗将
徂景彫踈恨縈紆過盡行雲我在與誰居一掬歸心飛
不去層浪疉片蟾孤
　　前調(題杜子美/浣花醉圖)　　　　　　　　林正大
拾遺流落錦官城故人情眼為青時向百花潭水濯冠
纓韋曲杜陵行樂地塵土暗歎漂零　園翁溪友總比
鄰酒盈尊肻相親落日蹇驢扶醉兩眉顰磊落平生忠
義膽詩與酒醉還醒
　　前調　　　　　　　　　　　　曹良史
夜香燒了夜寒生掩銀屏理銀筝一曲春風都是斷腸
聲杜宇欲啼楊栁外愁似海思如雲　背燈暗卸乳鵝
裙酒初酲夢初醒蘭炷香篝誰為暖羅衾二十四簾人
悄悄花影碎月痕深
　　前調(詠栁/)　　　　　　　　　　譚宣子
嫩黄初染緑初描倚春嬌索春饒燕外鶯邉想見萬絲
揺便作無情終軟美天賦與眼眉腰　短長亭外短長
橋駐金鑣繫蘭橈可愛風流年紀可憐宵辦得重来攀
折後煙雨暗不辭遥
　　前調　　　　　　　　　　(宋媛/)朱淑真
斜風細雨作春寒對尊前憶前歡曽把棃花寂寞淚闌
干芳草斷煙南浦路和别淚看青山　昨宵結得夢因
縁水雲間悄無言争奈醒来愁恨又依然展轉衾裯空
懊惱天易見見伊難
　　前調　　　　　　　　　　　　蔡松年
半年無夢到春温可憐人幾黄昏想見玉徽風度更清
新翠射娉婷雲八尺誰為寫五湖真　好風歸路軟紅
塵暖氷魂縷金裙喚起一天星月入金尊留取朩樨花
上露揮醉墨灑行雲
　　前調(王温季自/北都歸)　　　　　　　　蔡　珪
鵲聲迎客到庭除問誰歟故人車千里歸来塵色半征
裾珍重主人留客意奴白飯馬青芻　東城入眼杏千
株雪模糊俯平湖與子花間随分倒金壺歸報東垣詩
社友曽念我醉狂無
　　前調(牡丹/)　　　　　　　　　　段克已
百花飛盡彩雲空牡丹叢始潜紅培養經年造化奪天
功脉脉向人嬌不語晨露重洗芳容　却疑身在列仙
宫翠帷重瑞光融爍爍紅燈間錯緑蟠龍醉裏天香吹
欲盡應有恨夜来風
　　前調(東園/牡丹)　　　　　　　　　　段成已
水南名品幾時栽映池臺待誰開應為詩人著意巧安
排調䕶正須宫様錦遮麗日障輕埃　曉風吹綻瑞雲
堆怨春回要詩催醉墨淋漓随手灑瓊瑰歸去不妨簮
一朶人也道看花来
　　前調(賦芍藥/揚州紅)　　　　　　　　　元好問
司花著意壓春魁緑雲堆擁香来冉冉紅鸞十歩一徘
徊花到揚州佳麗種金作屋玉為階　門前腰鼓揭春
雷倚粧臺儘人催鶯語丁寜空繞百千回不道惜花人
欲去看直待幾時開
　　前調(内鄉縣/廨茶䕷)　　　　　　　　　元好問
纎條裊雪雪蘢葱翠隂重暖香融想是東皇滿意與薫
醲百畹種蘭千畝蕙都辦作一簾風　花間人似玉芙
蓉月眀中下瑶宫只恐行雲歸去捲花空剰著瓊杯斟
曉露留少住莫匆匆
　　前調　　　　　　　　　　　　元好問
旗亭誰唱渭城詩酒盈卮兩相思萬古垂楊都是折殘
枝舊見青山青似染縁厎事淡無姿　情縁不到木腸
兒鬢成絲更須辭只恨芙蓉秋露冷臙脂為問世間離
别淚何日是滴休時
　　前調(水仙/)　　　　　　　　　　趙孟頫
柔肌綽約態天然淡無言帶蹁躚遮莫人間凡卉避清
妍承露玉杯餐沆瀣真合喚水中仙　幽香冉冉暮江
邉珮空捐恨誰傳遥夜清霜翠袖怯春寒羅韤凌波歸
去晩風嫋嫋月娟娟
　　前調(梅花/)　　　　　　　　　　張　埜
雪梅幽徑月迷津水南村竹間門惟有天寒翠袖伴朝
昏仙圃移根来萬里空怨煞楚江雲　玉堂深處䕶仙
真怕亰塵染芳魂一種清香占斷百花春只恐東君偏
愛惜桃與李却生嗔
　　前調　　　　　　　　　　　　倪　瓉
牎前翠影濕芭蕉雨瀟瀟思無聊夢入故園山水碧迢
迢依舊當年行樂地香徑杳緑苔饒　沉香火底坐吹
簫憶妖嬈想風標同歩芙蓉花畔赤䦨橋漁唱一聲驚
夢覺無覓處不堪招
　　前調　　　　　　　　　　　　倪　瓉
滿城風雨近重陽濕秋光暗横塘蕭瑟汀蒲岸栁送凄
凉親舊登髙前日夢松菊徑也應荒　堪将何物比愁
長緑泱泱遶秋江流到天涯盤屈九回腸煙外青蘋飛
白鳥歸路阻思微茫
　　前調　　　　　　　　　　　　劉　基
春晴楊栁鬱金絲有黄鸝在髙枝正是佳人無語倚䦨
時不理雲鬟尋斷夢消痩損雪膚肌　海棠飄玉燕交
飛草芳菲水淪漪怕見輕蜂小尾撲香歸滿鏡容顔憑
酒染還慘淡對斜暉
　　前調　　　　　　　　　　　　劉　基
西風吹樹簟凉初露如珠月如梳鴻雁無情不帶半行
書漫倚䦨干成小立人老矣倩誰扶　中庭梧葉待霜
踈有栖烏夜相呼門外一池寒水落芙蕖為問閒愁還
幾許多似草不勝鋤
　　前調(舟婦/)　　　　　　　　　　髙　啟
芙蓉裙衩最宜秋栁邉頭自撐舟一道眼波斜共晚波
流驀地逢人回首笑不識恨却知羞　夕陽猶在水西
樓漫歸休欵相留教唱灣灣月子照湖州不怕鴛鴦驚
起了怕江上有人愁
　　前調(漁父/)　　　　　　　　　　施紹莘
白蘋水蘸蓼花風暮煙中一漁翁一領青蓑襯一樹丹
楓收網棹歌歸去晚風恰順好揚篷　不将魚送費迎
逢饌親供儘從容稚子山妻醉面各微紅眀日生涯渾
未定看風色任西東
　　　前調(村居/)　　　　　　　　　　沈　泓
　長堤細栁隱虹橋弄蕭蕭伴漁樵醉倚楓林仰面挂詩
　瓢釋巻正逢秋水漲臨古渡放輕舠　夕陽西下暗牎
　綃雁聲髙笛聲遥碧簟凉生細雨燕歸巢隔岸篝燈人
　就泊沽濁酒短扉敲
　　　前調　　　　　　　　　　　　沈　麖
　浮萍瀠曲小橋邉似荷錢似花鈿秋艇宜人一路棹添
　煙三徑髙情来訪菊無事爾此身前　新生野水碧涓
　涓躍魚淵釣絲牽疎栁依依坡岸弄輕妍日落殘霞分
　夜影鐘斷處墖鈴傳
　　　前調　　　　　　　　　　　　沈　麖
　青山千疉繞城西夕雲低暮霞齊幾抹寒煙烏鵲向林
　栖沽得市醪漁艇集鮮鯽美細烹肥　持杯招月玉浮
　谿望中迷意中題弔賞前賢東野性孤竒逰徧江南山
　水地罨畫好夢魂攜
御選歴代詩餘巻四十六
　欽定四庫全書
御選歴代詩餘巻四十七目録(起七十一字/至七十四字)
　　　千秋嵗
　　　　蘇軾
　　　　黄庭堅
　　　　秦觀
　　　　晁補之
　　　　李之儀
　　　　孔平仲
　　　　周紫芝(三首/)
　　　　謝逸
　　　　葉夢得
　　　　辛棄疾
　　　　黄公度
　　　　趙彦端
　　　　石孝友
　　　趙聞禮
　　　顧孔昭
　　卓牌子近(又一體/)
　　　袁去華
　　粉蝶兒
　　　蔣捷
　　惜奴嬌
　　　晁補之
　　西施
　　　栁永
　　千秋嵗(又一體/)
　　　歐陽修
　　　李之儀(四首/)
　　　吕渭老
　　　葉夢得
　　　張元幹
　　粉蝶兒(又一體/)
　　　毛滂
　　　辛棄疾
　　　曹冠
　　離亭燕
　　　張昇
　　　晁補之
　　　胡偕行
　　于飛樂
　　　晏幾道
　　　史達祖
　　月上海棠(又一體/)
　　　党懐英
　　　段克已(二首/)
　　風入松
　　　吳洪
　　　陸楫
　　　髙濂
　　憶帝京
　　　黄庭堅
　　撼庭竹
　　　王詵
　　兩同心(又一體/)
　　　杜安世
　　小鎮西犯
　　　栁永
　　惜奴嬌(又一體/)
　　　史達祖
　　隔浦蓮
　　　周邦彦
　　　曾覿
　　　楊无咎
　　　陸游(二首/)
　　　髙觀國
　　　史達祖(二首/)
　　　方千里
　　　吳文英
　　　陳允平
　　　趙聞禮
　　　劉基
　　荔支香近
　　　周邦彦
　　　楊澤民
　　　方千里
　　　陳允平
　　風入松(又一體/)
　　　康與之
　　　吳子孝
　　　張璠
　　　沈宜修
　　郭郎兒
　　　栁永
　　師師令
　　　張先
　　隔簾聴
　　　栁永
　　河滿子(又一體/)
　　　尹鶚
　　于飛樂(又一體/)
　　　張先
　　傳言玉女
　　　晁冲之
　　　曾覿
　　　楊无咎
　　　黄機
　　　趙善扛
　　　石孝友
　　　汪元量
　　　劉基
　　風入松(又一體/)
　　　晏幾道(二首/)
　　　周紫芝
　　　趙師侠
　　　曹冠
　　　陸游
　　　謝懋
　　　髙觀國(二首/)
　　　史達祖
　　　韓淲
　　　李肩吾
　　　　趙聞禮
　　　前調(又一體/)
　　　　王廷相
　
　
　
　
　
　
　
　
　
　
　
　
御選歴代詩餘巻四十七目録
　欽定四庫全書
御選歴代詩餘巻四十七(起七十一字/至七十四字)
司經局洗馬掌局事兼翰林院修撰加二級(臣/)王奕清奉
旨校刋
　　千秋嵗
　　　(雙調七十一字加引/字者長調也與此别)
　　　千秋嵗　　　　　　　　　　　蘇　軾
　淺霜侵緑髪少仍新沐冠直縫巾横幅美人憐我老玉
　手簮黄菊秋露重珍珠落袖沾餘馥　坐上人如玉花
　映花奴肉蜂蝶亂飛相逐眀年人縱健此㑹應難復湏
　細看晚来月上和銀燭
　　　前調(追和/少游)　　　　　　　　　　黄庭堅
　苑邉花外記得同朝退飛騎軋鳴珂碎齊歌雲繞扇趙
　舞風回帶嚴鼓斷杯盤狼藉猶相對　灑落誰能㑹醉
　卧藤隂盖人已去詞空在兔園髙宴罷虎觀英㳺改重
　感慨波濤萬頃珠沉海
　　前調(䖍州/作)　　　　　　　　　　秦　觀
栁邉沙外城郭春寒退花影亂鶯聲碎飄零疎酒盞離
别寬衣帶人不見碧雲暮合空相對　憶昔西池㑹鵷
鷺同飛盖攜手處今誰在日邉清夢斷鏡裏朱顔改春
去也落紅萬㸃愁如海
　　前調　　　　　　　　　　　　晁補之
葉舟容易行盡江南地南雁斷無書至憐伊覉旅處見
我飄蓬際如夢寐當年閬苑曾相對　休說深心事但
付狂歌醉那更話孤帆起水精溪繞户雲母山相砌君
莫去只堪伴我溪山裏
　　前調　　　　　　　　　　　　李之儀
深秋庭外殘暑全消退天幕迥雲容碎地偏人罕到風
慘寒微帶初睡起翩翩戲蝶飛成對　歎息誰能㑹猶
記逢傾盖情暫遣心常在沉沉音信斷冉冉光隂改紅
日晚仙山路隔空雲海
　　前調　　　　　　　　　　　　孔平仲
春風湖外紅杏花初退孤館静愁腸碎淚餘痕在枕别
乆香消帶新睡起小園戲蝶飛成對　惆悵人誰㑹随
處聊傾盖情暫遣心何在錦書消息斷玉漏花隂改遲
日暮仙山杳杳空雲海
　　前調(葉審言/生日)　　　　　　　　　周紫芝
當年文燄蜀錦詞華爛年正少聲初逺手攀天上桂書
奏蓬莱殿人盡道洛陽盛事今重見　千尺青蒼幹直
節凌霄漢天未識應嗟晚飲殘長夀醆歸奉春皇燕金
葉滿擘麟且受麻姑勸
　　前調(留春/)　　　　　　　　　　周紫芝
送春歸去說與愁無數春去後歸何處人應空懊惱春
亦無言語寒日暮騰騰醉夢随風絮　盡日閒庭雨紅
濕秋千柱人恨切鶯聲苦擬傾澆悶酒留取殘紅樹春
去也不成不為愁人住
　　前調　　　　　　　　　　　　周紫芝
小春時候晴日吴山秀霜尚淺梅先透波翻醽醁醆霧
滿芙蓉繡持夀酒仙娥特地回雙袖　試問春多少恩
入芝蘭厚松不老山長乆星占南極逺家是椒房舊君
一笑金鑾看取人歸後
　　前調　　　　　　　　　　　　謝　逸
楝花飄砌簌簌清香細梅雨過蘋風起情随湘水逺夢
遶吴峯翠琴書倦鷓鴣喚起南牎睡　宻意無人寄幽
恨憑誰洗修竹畔疎簾裏歌餘塵拂扇舞罷風掀袂人
散後一鈎淡月天如水
　　前調(小雨不寐懐/松江舊㳺)　　　　　　　葉夢得
雨聲蕭瑟初到梧桐響人不寐秋聲爽低簷燈暗淡畫
幕風来徃誰共賞依稀記得船篷上　拍岸浮輕浪水
闊菰蒲長向别浦收横網緑蓑衝暝色艇子揺雙槳君
莫忘此情猶是當時唱
　　前調　　　　　　　　　　　　辛棄疾
塞垣秋草又報平安好尊爼上英雄表金湯生氣象珠
玉霏譚笑春近也春花得似人難老　莫惜金尊倒鳯
詔看看到留不住江東小從容帷幄裏整頓乾坤了千
百嵗從今盡是中書考
　　前調　　　　　　　　　　　　黄公度
鬱蔥佳氣天降麒麟瑞回首處江城外一麾遺愛在萬
口歡聲沸人乍逺危樓目斷天無際　五馬徘徊地春
色隨歸斾夀水緑壺山翠風輕香篆直日暖歌喉脃椒
觴舉人人盡說千秋嵗
　　前調　　　　　　　　　　　　趙彦端
杏花風下獨立春寒夜微雨度疎星挂暉暉濃豔出嫋
嫋繁枝亞朱檻倚輕羅醉裏添還卸　寂寞情猶乍悵
望驂鸞駕衣褪玉香欺麝一花拚一醉杯重憑誰把春
去也重簾翠幕人如畫
　　前調　　　　　　　　　　　　石孝友
春工領畧㸃破羣花蕚對流景傷淪落蹋青心緒懶病
酒情懐惡無奈處東風故故吹簾幕　腕玉寛金約一
去音容邈魚與雁應難託從前多少事不忍思量著心
撩亂斜陽影在䦨干角
　　前調　　　　　　　　　　　　趙聞禮
鶯啼晴晝南國春如繡飛絮眼凭闌袖日長花片落睡
起睂山鬬無箇事沉煙一縷騰金獸　千里空回首兩
地厭厭痩春去也歸来否五更樓外月雙燕門前栁人
不見秋千院落清眀後
　　前調(避客/西莊)　　　　　　　　　　顧孔昭
浮𤓰雪藕正值凉生後江浩蕩山眀秀蟬鳴髙樹䕃燕
蹴晴波皺書畫舫鼓琴垂釣娱清晝　門巷淵眀栁老
稚歡相候酒釀熟魚烹就醉憐風入户唫愛雲生岫新
月吐嫦娥又為先生夀
　卓牌子近
　　(又一體雙調/七十一字)
　　卓牌子近　　　　　　　　　　袁去華
曲沼朱闌繚牆翠竹晴晝金萬縷揺揺風栁還是燕子
歸時花信来後看淡淨洗妝態梅様痩春初透　盡日
眀牎相守閒共我焚香伴伊刺繡睡眼瞢騰今朝早是
病酒那堪更困人時候
　粉蝶兒
　　(雙調七/十一字)
　　粉蝶兒　　　　　　　　　　　蔣　捷
啼鴂聲中春光釀成春夢問東風仗誰持送燕憐晴鶯
愛暖一牎芳蕻奈匆匆催他栁緜狂縱　輕羅小扇桐
花又飛么鳯記寒吟沁梅霜凍古今人易老莫閒雙鞚
尚堪游荼䕷粉雲香洞
　惜奴嬌
　　(雙調七/十一字)
　　惜奴嬌　　　　　　　　　　　晁補之
歌闋瓊筵暗失金貂侣說衷腸丁寜囑付櫂舉帆開黯
行色秋将暮欲去待却回髙城已暮　漁火煙村但觸
目傷離緒此情向阿誰分訴那裏思量爭知我思量苦
最苦眠不穩西風夜雨
　西施
　　(雙調七/十一字)
　　西施　　　　　　　　　　　　栁　永
栁街燈市好花多盡讓美璚娥萬嬌千媚的的在層波
取次妝梳自有天然態愛淺畫雙蛾　斷腸最是金閨
客空憐愛奈伊何洞房咫尺無計枉朝珂有意憐才每
遇行雲處幸時恁相過
　千秋嵗
　　(又一體雙調/七十二字)
　　千秋嵗　　　　　　　　　　　歐陽修
數聲鶗鴂又報芳菲歇惜春更把殘紅折雨輕風色暴
梅子青時節永豐栁無人盡日花飛雪　莫把么絃撥
怨極絃能說天不老情難絶心似雙絲網中有千千結
夜過也東牎未白殘燈滅
　　前調　　　　　　　　　　　　李之儀
深簾静晝綽約閨房秀鮮衣楚製非文繡凝脂膚理膩
削玉腰圍痩閒舞袖回身昵語憑肩乆　睂壓横波皺
歌斷青青栁釵遽擘壺頻叩鬢栖清鏡雪淚漲芳尊酒
難再偶沉沉夢峡雲歸後
　　前調　　　　　　　　　　　　李之儀
柔腸寸折解袂留清血藍橋動是經年别掩門春絮亂
攲枕秋蛩咽檀篆滅鴛衾半擁空牀月　妝鏡分来缺
塵涴菱花潔嘶騎逺鳴機歇宻封書錦字巧綰香囊結
芳信絶東風半落梅梢雪
　　前調　　　　　　　　　　　　李之儀
萬紅暄晝占盡人間秀怎生圗畫如何繡宜推蕭史伴
消得東陽痩垂窄袖花前鎮憶相攜乆　淚裛回文皺
好在章臺栁洞户隔憑誰叩寄聲雖有鴈㑹面難同酒
無計偶蕭蕭暮雨黄昏後
　　前調　　　　　　　　　　　　李之儀
休嗟磨折看取羅巾血殷勤且話經年别庭花翻悵望
簷雨同嗚咽眀半滅燈情夜夜多如月　無復傷離缺
共保冰霜潔不斷夢從今歇收回書上絮解盡眉頭結
猶未絶金徽泛處應能雪
　　前調　　　　　　　　　　　　吕渭老
寳香盈袖約腕金條痩裙児細襇如眉皺笑多簮髻側
語小絲簧奏洞房晚千金未直横波溜　縁短歡難又
人去春如舊枝上月誰攜手宿雲迷逺夢淚枕中殘酒
怎奈向繁隂亂葉梅如豆
　　前調(千葉/黄梅)　　　　　　　　　　葉夢得
曉煙溪畔曾記東風面化工更與重裁翦額黄眀豔粉
不共妖紅軟凝露臉多情正是當時見　誰向滄波岸
特地移閒館情一縷愁千㸃煩君搜妙語為我催清燕
湏細看紛紛亂蕊空凡豔
　　前調　　　　　　　　　　　　張元幹
相門出相和氣濃春釀傳家冠珮雲臺上龎眉扶夀杖
緑髪披仙擎星兩兩泰階已應昇平象　玉砌蘭芽長
定向東風賞添綵袖褰羅幌絲簧俱妙手珠翠争宫様
江海量年年醉裏翻新唱
　粉蝶兒
　　(又一體雙調/七十二字)
　　粉蝶児　　　　　　　　　　　毛　滂
雪徧梅花素光都共竒絶到牎前認君時節下重幃香
篆冷蘭膏眀滅夢悠揚空繞斷雲殘月　沈郎帶寛同
心放開重結褪羅衣楚腰一捻正春風新著摸花花葉
葉粉蝶兒這回共花同活
　　前調(賦落/梅)　　　　　　　　　　辛棄疾
昨日春如十三女兒學繡一枝枝不教花痩甚無情便
下得雨僝風僽向園林鋪作地衣紅縐　而今春似輕
薄蕩子難乆記前時送春歸後把春波都釀作一江醇
酒約清愁楊栁岸邉相候
　　前調　　　　　　　　　　　　曹　冠
繞舎清隂還是暮春天氣徧蒼苔亂紅堆砌問留春不
住春怎知人意最闗情雲杪杜鵑聲碎　休怨春歸四
時有花堪醉漸紅蓮豔妝依水次芙蓉巖桂與菊英梅
蕊稱開尊日日殢香偎翠
　離亭燕
　　(雙調七/十二字)
　　離亭燕　　　　　　　　　　　張　昇
一帶江山如畫風物向秋瀟灑水浸碧天何處斷霽色
冷光相射蓼嶼荻花洲掩映竹籬茅舎　雲際客帆髙
挂煙外酒旗低亞多少六朝興廢事盡入漁樵閒話悵
望倚層樓寒日無言西下
　　前調(憶吴/興)　　　　　　　　　　晁補之
憶向吴興假守雙溪四垂髙栁儀鳯橋邉蘭舟過映水
雕甍華牖燭下小紅妝爭看使君歸後　攜手松亭難
又題詩水軒依舊多少緑荷相倚恨背立西風回首悵
望采蓮人煙水萬重吴岫
　　前調(白下懷/葉實師)　　　　　　　　　胡偕行
歸雁行行啼哢喚破一宵秋夢夢醒封題忙寄與又不
㑹将書送悵望碧山頭遥囑㡬聲珍重　踏徧長安何
用滿目煙雲寒凍簷外錚錚風弄咽急戰雨聲還恐多
少客金陵今夜離愁誰共
　于飛樂
　　(雙調七/十二字)
　　于飛樂　　　　　　　　　　　晏幾道
曉日當簾睡痕猶占香腮輕盈笑倚鸞臺暈殘紅勻宿
翠滿鏡花開嬌蟬鬢畔插一枝淡蕊踈梅　每到春深
多愁饒恨妝成懶下香階意中人從别後縈繫情懷良
辰好景相思字喚不歸来
　　前調　　　　　　　　　　　　史達祖
綺翼鶼鶼問誰常借春陂生愁近渚風微紫山深金殿
暖日暮同歸白頭相守情雖定事却難期　帶恨飛来
煙埋秦草年年枉夢紅衣舊沙閒香頸冷合是單栖将
終怨魄何年化連理芳枝
　月上海棠
　　(又一體雙調/七十二字)
　　月上海棠　　　　　　　　　　党懐英
傲霜枝裊團珠蕾冷香霏煙雨晚秋意蕭散繞東籬尚
髣髴見山清氣西風外夢到斜川栗里　斷霞魚尾眀
秋水帶三兩飛鴻㸃煙際踈樹颯秋聲似知人倦㳺無
味家何處落日西山紫翠
　　前調　　　　　　　　　　　　段克已
小樓舞徹雙垂手便倩雁將書寄元九舉首望南山獨
峨眉數峰眀秀人未老且任髙歌對酒　莫將此樂輕
孤負喚眀月清風做三友纎手折黄花歩東籬為伊三
齅英雄淚醉搵應湏翠袖
　　前調　　　　　　　　　　　　段克已
時平無用經綸手且閒把文章和歐九天氣湛清秋便
無限山眀水秀留客飲但願尊中有酒　鴟夷到處湏
親負尋山鳥山花好朋友塵世自薰蕕把瑶英與君同
齅西風外歸去長拖布袖
　風入松
　　(雙調七十二字古樂府有風入松琴調僧/皎然有風入松歌行此則别為詞調也)
　　風入松　　　　　　　　　　　吳　洪
秋江處處是丹楓掩映芙蓉年年夢繞鱸郷路今朝纔
見秋容釣雪灘頭撥櫂垂虹亭角拖笻　生綃一幅翦
吴淞煙景空濛緑蓑青笠横江去數聲長笛臨風好語
眠沙鷗鷺可容添箇漁翁
　　前調(題畫/)　　　　　　　　　　陸　楫
白雲紅葉楚天秋蘭桂香浮青山萬疊無人到那堪落
日凝眸一曲瑶琴聲徹千竿翠竹初收　夕陽衰栁野
溪頭數㸃輕鷗清夜獨眠金露冷最憐新月如鈎多少
井梧飄謝不禁凉籟悠悠
　　前調　　　　　　　　　　　　髙　濂
濃煙稠白望中深雪色雲隂梅花剰有西泠約攜尊不
負追尋蕩日氷澌萬頃揺風玉痩千林　寒空倚閣費
孤吟坐有知音一鳥不飛天影黒微茫山樹俱沉歌出
陽春白雪情憐逺水遥岑
　憶帝京
　　(雙調七/十二字)
　　憶帝京　　　　　　　　　　　黄庭堅
鳴鳩乳燕春閒暇化作緑隂槐夏夀斚舞紅裳睡鴨飄
香麝醉此洛陽人佐郡深儒雅　況座上玉麟金馬更
莫問鶯老花謝萬里相依千金為夀未厭玉燭傳清夜
不醉欲言歸笑煞髙陽社
　撼庭竹
　　(雙調七十二字/與撼庭秋無渉)
　　撼庭竹　　　　　　　　　　　王　詵
綽略青梅弄春色真豔態堪惜經年費盡東君力有情
先到探春客無語泣寒香時暗度瑶席　月下風前空
悵望思攜手同摘畫闌倚徧無消息佳辰樂事再難得
還是夕陽天空暮雲凝碧
　兩同心
　　(又一體雙調/七十二字)
　　兩同心　　　　　　　　　　　杜安世
巍巍劒外寒霜覆林枝望衰栁尚色依依暮天静雁陣
髙飛入碧雲際江山秋色遣客心悲　蜀道巇嶮行遲
瞻京都迢遞聴巴峡數聲猿啼惟獨箇未有歸計漫空
悵望每每無言獨對斜暉
　小鎮西犯
　　(雙調七/十二字)
　　小鎮西犯　　　　　　　　　　栁　永
水鄉初禁火青春未老芳菲滿栁汀煙島波際紅幃縹
緲盡杯盤小歌祓禊聲聲諧楚調　路繚繞野橋新市
裏花穠妓好引游人競来懽笑酩酊誰家年少信玉山
傾倒家何處落日眠芳草
　惜奴嬌
　　(又一體雙調/七十二字)
　　惜奴嬌(梅/)　　　　　　　　　　史達祖
香剥酥痕自昨夜春愁醒髙情寄氷橋雪嶺試約黄昏
便不誤黄昏信人靜倩嬌娥留連秀影　吟鬢簮香已
斷了多情病年年待將春管領鏤月描雲不枉了閒心
性謾聴誰敢把紅顔比並
　隔浦蓮
　　(浦或作渚或加近字或加近拍二字按之無别雙/調七十三字周美成令溧水時作此調後屬和者)
　　(平仄稍異然/無異體也)
　　隔浦蓮　　　　　　　　　　　周邦彦
新篁揺動翠葆曲徑通深窈夏果收新脃金丸驚落飛
鳥濃靄迷岸草蛙聲閙驟雨鳴池沼水亭小　浮萍破
處簾花簷影顛倒綸巾羽扇困卧北牎清曉屏裏呉山
夢自到驚覺依然身在江表
　　前調(咏白/蓮)　　　　　　　　　　曾　覿
凉秋湖上過雨作意回商素暗緑翻輕盖蕭然姑射儔
侣妝臉宜淡泞紅衣妒歩韤凌波去異香度　天教占
斷風汀月浦煙渚纎塵不到夢繞玉壺清處多少芳心
待怨訴無語飛来一片鷗鷺
　　前調　　　　　　　　　　　　楊无咎
牆頭低䕃翠幄格磔鳴烏鵲好夢驚回處餘酲推枕猶
覺新晴人意樂雲容薄麗日眀池閣巻簾幙　披衣散
䇿閒庭吟繞紅藥殘英幾許尚可一供春酌天氣今宵
怕又惡憑托東風且慢吹落
　　前調　　　　　　　　　　　　陸　游
飛花如趁燕子直度簾櫳裏帳掩香雲暖金籠鸚鵡驚
起凝恨慵梳洗妝臺畔蘸粉纎纎指寳釵墜　才醒又
困懨懨中酒滋味牆頭栁暗過盡一年春事罨畫髙樓
怕獨倚千里孤舟何處煙水
　　前調　　　　　　　　　　　　陸　游
騎鯨雲路倒景醉面風吹醒笑把浮丘袂寥然非復塵
境震澤秋萬頃煙霏散水面飛金鏡露光冷　湘妃睡
起鬟傾釵墜慵整臨江舞處零落塞鴻清影河漢横斜
夜漏永人静吹簫同過緱嶺
　　前調(七夕/)　　　　　　　　　　髙觀國
銀灣初霽暮雨鵲赴秋期去淺月窺清夜凉生一天風
露纎巧雲暗度河橋路縹緲乘鸞女正容與　西廂舊
約玉嬌誰見私語柔情不盡好似氷綃雲縷回首天涯
又怨阻無語西風魂斷機杼
　　前調　　　　　　　　　　　　史達祖
紅塵飛不到處此地知無暑亂竹分幽徑虚堂中自回
互隂壑生暗霧飛泉注氣入閒尊爼快風度　齊宫楚
榭如今空鎖煙樹何人伴我夢賦雪車氷柱惟有蟬聲
助冷語驚寤飛雲来獻凉雨
　　前調(荷花/)　　　　　　　　　　史達祖
洛神一醉未醒俯鑒窺紅影萬緑森相衛西風静不放
冷侵曉鷗夢稳非塵境櫂月香千頃錦機靚　亭亭不
語多應嗔賦玉井西湖逰子慣識雨愁煙恨只恐吴娃
暗折贈耿耿柔絲容易縈損
　　前調(次周美/成韻)　　　　　　　　　方千里
垂楊煙濕嫩葆别嶼環清窈紺影浮新漲夷猶終日魚
鳥花妥庭下草鳴蟬閙暗緑藏臺沼野軒小　敧眠斷
夢閒書風葉顛倒詩懐酒思悔費十年昏曉投老紅塵
倦再到愁覺悠然心寄天表
　　前調(泊長橋/過重午)　　　　　　　　　吳文英
榴花依舊照眼愁褪紅絲腕夢繞煙江路汀菰緑薫風
晚年少驚送逺吴蠺老恨緒縈抽繭旅情懶　扁舟繫
處青帘濁酒湏換一畨重午旋買香蒲浮醆新月湖光
蕩素練人散紅衣香在兩岸
　　前調(次周美/成韻)　　　　　　　　　陳允平
鉛霜初褪鳯葆碧斾侵雲窈萬緑傷春逺林幽樂多禽
鳥斜陽堤畔草游魚閙暗水流萍沼翠鈿小　凉亭醉
倚接䍦巾任敧倒月眀庭樹夜半鵲飛驚曉隔岸蘋鄉
夢漸到吹覺一襟風露塵表
　　前調　　　　　　　　　　　　趙聞禮
愁紅飛眩醉眼日淡芭蕉捲帳掩屏香潤楊花撲春雲
暖啼鳥驚夢逺芳心亂照影收匳晚畫眉懶　微醒帶
困離情中酒相半裙腰粉痩怕按六么歌板簾捲層樓
探舊燕腸斷花枝和悶重撚
　　前調　　　　　　　　　　　　劉　基
珠簾不巻晝雨弱栁絲千縷事與孤鴻去空相憶同誰
語雲水迷翠羽人何許玉珮沉湘浦悄凝竚　春風到
處白蘋香滿洲渚淚篁自老目盡野田平楚未用天涯
悵間阻回顧斜陽猶在髙樹
　荔支香近
　　(雙調七/十三字)
　　荔支香近　　　　　　　　　　周邦彦
夜來寒侵酒席露微泫舄履初㑹香澤方熏無端暗雨
催人但怪燈偏簾巻回顧始覺驚鴻去逺　大都世間
最苦惟聚散到得春殘看即是開離宴細思别後栁眼
花鬚更誰翦此懐何處消遣
　　前調　　　　　　　　　　　　楊澤民
臉霞香消粉薄淚偷泫靉靉金獸沉水微熏入簾緑樹
春隂糝徑紅英風巻芳草怨碧王孫漸逺　錦屏夢回
恍覺雲雨散玉瑟慵調更嬾醉瓊花宴寳釵翠滑一縷
青絲為君翦别情誰更排遣
　　前調　　　　　　　　　　　　方千里
小園花梢雨歇淚羞泫碧瓦光霽羅幙香浮鶯啼燕語
交加是處簾櫳髙巻風外認得笙歌近逺　醉魂半縈
夜酒吹未散暗憶年時正日赴西池宴笑攜豔質郢曲
新聲妙如翦有愁容易排遣
　　前調　　　　　　　　　　　　陳允平
未論離亭話别涕先泫旋滌瑶觶深挹芳醪凝愁滿眼
歌殘偎人大白湏巻三勸記得當時送逺　素蟾屢眀
晦彩雲易散後約難知又却似陽闗宴烏絲寫恨帊子
分香為郎翦願郎安信頻遣
　風入松
　　(又一體雙調/七十三字)
　　風入松　　　　　　　　　　　康與之
一宵風雨送春歸緑暗紅稀畫樓鎮日無人到與誰同
撚花枝門外薔薇開也枝頭梅子酸時　玉人應是數
歸期翠斂愁眉塞鴻不到雙魚逺歎樓前流水難西新
恨欲題紅葉東風滿院花飛
　　前調(次順/菴韻)　　　　　　　　　　吳子孝
日斜池上客忘歸鶯語都稀殷勤把酒休辭醉殘紅猶
戀花枝新水雨過添後緑隂春去濃時　美人邂逅本
無期山淺如眉年光恰似東流水苦留連欲挽難西在
藻共知魚樂歸林閒數鴉飛
　　前調(題畫/)　　　　　　　　　　張　璠
萬山深鎖白雲中煙霧迷空蒼蒼古樹連青岱楓林時
見殘紅茅屋數椽瀟灑江流幾派清瀜　石橋斜渡小
溪東一徑遥通科頭不整冠和履對松蘿倚杖吟風何
處負囊人至疑童疑友疑翁
　　前調　　　　　　　　　　(眀媛/)沈宜修
栁絲籠碧碧雲低淑景遲遲問春幾許枝頭也野花處
處芳菲夢繞池塘春草愁聴枝上黄鸝　小庭踈雨又
薔薇痩損紅衣欲憑逺信青鸞杳望天邉江樹依依徃
事不堪重憶雲山極目魂迷
　郭郎兒
　　(或加近拍二字/雙調七十三字)
　　郭郎兒　　　　　　　　　　　栁　永
帝里閒居小曲深坊庭院沉沉朱户閉新霽畏景天氣
薫風簾幙無人永晝厭厭如度嵗愁瘁　枕簟微凉睡
乆輾轉慵起硯席塵生新詩小闋等閒都盡廢這些兒
寂寞情懷何事新来常恁地
　師師令
　　(師師角妓名也張先贈詞即/名師師令雙調七十三字)
　　師師令　　　　　　　　　　　張　先
香鈿寳珥拂菱花如水學妝皆道稱時宜粉色有天然
春意蜀錦衣長勝未起縱亂霞垂地　都城池苑誇桃
李問東風何似不湏回扇障清歌脣一㸃小於朱蕊正
值殘英和月墜寄此情千里
　隔簾聴
　　(雙調七/十三字)
　　隔簾聴　　　　　　　　　　　栁　永
咫尺鳯衾鴛帳欲去無因到鰕鬚窣地重門悄認繡履
頻移洞房杳杳彊語笑逞如簧再三輕巧梳妝早　琵
琶閒抱愛品相思調聲聲似把芳心告隔簾贏得斷腸
多少恁煩惱除非共伊知道
　河滿子
　　(又一體雙調/七十三字)
　　河滿子　　　　　　　　　　　尹　鶚
雲雨常陪勝㑹笙歌慣逐閒逰錦里風光應占玉鞭金
勒驊騮戴月潜穿深曲和香醉脫輕裘　方喜正同鴛
帳又言將徃皇州每憶良宵公子伴夢魂常挂紅樓欲
表傷離情味丁香結在心頭
　于飛樂
　　(又一體雙調/七十三字)
　　于飛樂　　　　　　　　　　　張　先
寳匳開菱鑑淨一掬清蟾新妝臉旋學花添蜀紅衫雙
繡蝶裙縷鶼鶼尋思前事小屏風仍畫江南　怎空教
草解宜男柔桑暗又過春蠶正隂晴天氣更暝色相兼
幽期消息曲房西碎月篩簾
　傳言玉女
　　(雙調七/十四字)
　　傳言玉女(上元/)　　　　　　　　晁冲之
一夜東風吹散栁梢殘雪御樓煙煖對鼇山綵結簫鼓
向晚鳳輦初回宫闕千門燈火九衢風月　繡閣人人
乍嬉游困又歇豔妝初試把珠簾半揭嬌波溜人手撚
玉梅低說相逢長是上元時節
　　前調　　　　　　　　　　　　曾　覿
鳳闕龍樓清夜月華初照萬㸃星毬䕶花梢寒峭華胥
夢裏老去歡情終少花愁醉悶緫消除了　紫陌嬉遊
不似少年懐抱珠簾十里聴笙簫聲杳幽期宻約暗想
淺顰輕笑良時莫負玉山頻倒
　　前調　　　　　　　　　　　　楊无咎
料峭寒生知是那畨花信算来都為惜花人做恨看猶
未足早覺枝頭吹盡曲䦨幽榭亂紅成陣　釃酒花前
試停杯與為問褪香銷粉問東風怎忍韶華過半贏得
幾塲春困厭厭空似為花愁損
　　前調(次岳緫/幹韻)　　　　　　　　　黄　機
日薄風柔池面欲平還皺紋楸玉子磔磔敲春晝衾繡
半捲花氣濃熏香獸小團初試轆轤銀甃　夢斷陽臺
甚情懐似病酒鳳匳羞對比年時更痩雙燕乍歸寄與
緑牋紅豆那堪又是牡丹時候
　　前調(上元/)　　　　　　　　　　趙善扛
璧月珠星輝映小桃穠李化工容易與人間富貴東風
巷陌春在煖紅温翠人来人去笑歌聲裏　油壁青騘
第一畨共燕喜舉頭天上有月如人意歌傳樂府猶是
昇平風味眀朝湏判醉眠花底
　　前調　　　　　　　　　　　　石孝友
雪壓梅梢金裊栁絲輕展錦官春早乍風和日煖華茵
翠輅九陌綺羅香滿連空燈火滿城簫管　月射西樓
更交光照夜宴萬人擁路指鼇山共看花旗翠㡌到處
朱簾髙巻歸時常是漏殘銀箭
　　前調(錢塘/元夕)　　　　　　　　　　汪元量
一片風流今夕與誰同樂月臺花館慨塵埃漠漠豪華
蕩盡只有青山如洛錢唐依舊潮生潮落　萬㸃燈光
羞照舞鈿歌箔玉梅消痩恨東皇命薄昭君淚流手撚
琵琶絃索離愁聊寄畫樓哀角
　　前調(蝶/)　　　　　　　　　　　劉　基
為問韓憑何事化為蝴蝶妒風羞雨一身輕似葉園林
晝永麗日晴烟相接舞回栁眼拍翻花頬　殢粉迷香
困酣猶自未惬鉏雲深處更愁濃露浥何況素秋枝上
曉霜披鬛秪應無奈翠消紅歇
　風入松
　　(又一體雙調/七十四字)
　　風入松　　　　　　　　　　　晏幾道
栁隂庭院杏梢牆依舊巫陽鳳簫已逺青樓在水沉難
復暖前香臨鏡舞鸞離照倚筝飛雁辭行　墜鞭人意
自淒凉淚眼回腸斷雲殘雨當年事到如今幾處難忘
兩袖曉風花陌一簾夜月蘭堂
　　前調　　　　　　　　　　　　晏幾道
心心念念憶相逢别恨誰濃就中懊惱難拚處是擘釵
分鈿匆匆却似桃源路失落花空記前蹤　彩牋書盡
浣溪紅深意難通强歡殢酒圗消遣到醒来愁悶還重
若是初心未改多應此意湏同
　　前調　　　　　　　　　　　　周紫芝
禁煙過後落花天無奈輕寒東風不管春歸去共殘紅
飛上秋千看盡天涯芳草春愁堆在䦨干　楚江横斷
夕陽邉無限青煙舊時雲去今何處山無數栁漲平川
與問風前回雁甚時吹過江南
　　前調(舟泛/瀟湘)　　　　　　　　　　趙師侠
溪山佳處是湘中今古言同平林逺岫渾如畫更漁村
返照斜紅兩岸荻風䇿䇿一江秋水溶溶　蒼崖石壁
景尤雄人自西東利名汩沒黄塵裏又那知清勝無窮
何日輕舠蓑笠持竿獨釣西風
　　前調　　　　　　　　　　　　曹　冠
瑶煙斂散媚晴空雲淡竒峰澄江金斗平波面扁舟載
蓑笠漁翁髣髴輞川圗上依稀苕霅溪中　舂鉏掠水
浪花重飛傍蘆叢綺霞斜映征鴻影供吟毫佳景無窮
頓起騎鯨游興泠然獨御清風
　　前調　　　　　　　　　　　　陸　游
十年裘馬錦江濵酒隐紅塵萬金選勝鶯花海倚踈狂
驅使青春吹笛魚龍盡出題詩風月俱新　自憐華髪
滿紗巾猶是官身鳳棲常記當年語問浮名何似身親
欲寄吴牋說與這回真箇閒人
　　前調　　　　　　　　　　　　謝　懋
老来常憶少年狂宿粉棲香自憐獨得東君意有三年
窺宋東牆笑舞落花紅影醉眠芳草斜陽　事随春夢
去悠揚休教思量近来眼底無姚魏有誰更管領年芳
換得河陽衰鬢一簾烟雨梅黄
　　前調　　　　　　　　　　　　髙觀國
巻簾日日恨春隂寒食新晴馬蹄只向南山去長橋愛
花栁多情紅外風嬌日暖翠邉水秀山眀　杜郎歌酒
過平生到處蓬瀛醉魂不入重城晚穠歡寄桃葉桃根
繡被嫩寒清曉鶯聲喚醒春酲
　　前調(聞鄰女/吹笛)　　　　　　　　　髙觀國
粉嬌曾隔翠簾看横玉聲寒夜深不管柔荑冷櫻朱度
香噴雲鬟霜月揺揺吹落梅花簌簌驚殘　蕭郎且放
鳳簫閒何處驂鸞静聴三弄霓裳罷魂飛斷愁裏闗山
三十六宫天近念奴却在人間
　　前調(茉莉/花)　　　　　　　　　　史達祖
素馨跗萼太寒生多翦春氷夜深緑霧侵凉月照晶晶
花葉分眀人卧碧紗㡡淨香吹雪練衣輕　頻伽銜得
墮南薫不受纎塵若隨荔子華清去定空埋身外芳名
借重玉爐沈炷起予石鼎湯聲
　　前調　　　　　　　　　　　　韓　淲
小樓春映逺山横緑徧髙城望中一片斜陽静更萋萋
芳草還生霏雨冷煙寒食落花飛絮清眀　數聲絃管
忍重聴猶帶微酲問春何事春將老春不語春恨難平
莫把風流時節都歸閒淡心情
　　前調(冬至/)　　　　　　　　　　李肩吾
霜風連夜做冬晴曉日千門香葭暖透黄鐘管正玉臺
彩筆書雲竹外南枝意早數花開對清尊　香閨女伴
笑輕盈倦繡停鍼花甎一線添紅影看從今迤邐新春
寒食相逢何處百單五箇黄昏
　　前調　　　　　　　　　　　　趙聞禮
　麴塵風雨亂春晴花重寒輕珠簾巻上還重下怕東風
　吹散歌聲棋倦杯傾晝永粉香花豔清眀　十分無處
　著閒情来覓娉婷薔薇誤罥尋春袖倩柔荑為補香痕
　苦恨啼鵑驚夢何時翦燭重盟
　　　前調(又一/體)　　　　　　　　　　王廷相
　秋風瑟瑟送年華揺落緫堪嗟登髙不盡茱茰盞分眀
　孤負黄花休恨山長水闊不妨夢裏還家　江湖日日
　老蒹葭雁滿平沙浮雲遮斷来時路路迷離難問仙槎
　空採蘅香滿袖憑誰寄向天涯
　
　
　
　
　
　
御選歴代詩餘巻四十七
　欽定四庫全書
御選歴代詩餘巻四十八目録(起七十四字/至七十六字)
　　　河滿子(又一體/)
　　　　毛熙震(二首/)
　　　　晏幾道(二首/)
　　　　張先
　　　　蘇軾
　　　　杜安世(二首/)
　　　　孫洙
　　　　張草
　　　　沈士銑
　　　前調(又一體/)
　　　　毛滂
　　　臨江仙(又一體/)
　　　　栁永(二首/)
　　　剔銀燈
　　　杜安世
　　金錢子
　　　劉基
　　碧牡丹
　　　晏幾道
　　解蹀躞
　　　周邦彦
　　　楊无咎
　　　方千里
　　　吳文英
　　　陳允平
　　訴衷情近
　　　栁永(二首/)
　　前調(又一體/)
　　　沈宗塙
　　前調(又一體/)
　　　晁補之
　　碧牡丹(又一體/)
　　　張先
　　　晁補之(二首/)
　　風入松(又一體/)
　　　吳文英
　　　戈止
　　長生樂
　　　晏殊
　　下水船
　　　黄庭堅
　　　賀鑄
　　前調(又一體/)
　　　晁補之
　　蕊珠閒(又一體/)
　　　趙彦端
　　越溪春
　　　吳子孝
　　番槍子
　　　韓玉
　　　李獻能
　　剔銀燈(又一體/)
　　　毛滂
　　御街行
　　　晏幾道(二首/)
　　　張先
　　　栁永
　　　晁補之(二首/)
　　　王安中
　　　辛棄疾
　　婆羅門引
　　　曹組
　　　蔡伸
　　　辛棄疾(三首/)
　　　吳文英
　　　李宴
　　　元好問
　　　李俊民
　　　張翥
　　荔支香(又一體/)
　　　栁永
　　　周邦彦
　　　方千里
　　　楊澤民
　　　吳文英(二首/)
　　　陳允平
　　于飛樂(又一體/)
　　　毛滂(三首/)
　　　離亭宴(又一體/)
　　　　張先
　　　越溪春(又一體/)
　　　　歐陽修
　　　下水船(又一體/)
　　　　晁補之
　　　風入松(又一體/)
　　　　侯寘(二首/)
　　　　于國寳
　　　　吳文英(三首/)
　　　　蔣捷
　　　　周宻
　　　　張炎(十二首/)
　
　
御選歴代詩餘巻四十八目録
　欽定四庫全書
御選歴代詩餘巻四十八(起七十四字/至七十六字)
司經局洗馬掌局事兼翰林院修撰加二級(臣/)王奕清奉
旨校刋
　　河滿子
　　　(又一體雙調/七十四字)
　　　河滿子　　　　　　　　　　　毛熙震
　寂寞芳菲暗度嵗華如箭堪驚緬想舊歡多少事轉添
　春思難平曲檻絲垂金栁小牎絃斷銀筝　深院空聞
　燕語滿園閒落花輕一片相思休不得忍教長日愁生
　誰見夕陽孤夢覺來無限傷情
　　　前調　　　　　　　　　　　　毛熙震
　無語殘粧淡薄含羞嚲袂輕盈幾度香閨眠過曉綺牎
　疎日微眀雲母帳中偷惜水晶枕上初驚　笑靨嫩疑
　花坼愁眉翠斂山横相望只教添悵恨整鬟時見纎瓊
　獨倚朱扉閒立誰知别有深情
　　前調　　　　　　　　　　　　晏幾道
對鏡偷勻玉筯背人學寫銀鈎紅豆繫誰羅帶角心情
正著春逰那日楊花陌上多時杏子牆頭　眼底闗山
無奈夢中雲雨空休問看幾許憐才意兩蛾藏盡離愁
難拚此回腸斷終須鎖定紅樓
　　前調　　　　　　　　　　　　晏幾道
緑綺琴中心事齊紈扇上時光五陵年少渾薄倖輕如
曲水飄香夜夜魂銷夢峡年年淚盡啼湘　歸雁行邉
逺字驚鸞舞處離腸蕙樓多少鉛華在從来錯倚紅妝
可羡鄰姬十五金釵早嫁王昌
　　前調(泛湖/夜歸)　　　　　　　　　　張　先
溪女送花隨處沙鷗避樂分行逰舸已如圗障裏小屏
猶畫瀟湘人面新生酒豔日痕更欲春長　衣上交枝
鬬色釵頭比翼相雙片叚落霞眀水底風紋時動妝光
賔從夜歸無月千燈萬火湖塘
　　前調(湖州/作)　　　　　　　　　　蘇　軾
見說岷峨悽愴旋聞江漢澄清但覺秋来歸夢好西南
自有長城東府三人最少西山八國初平　莫負花溪
縱賞何妨藥市微行試問當壚人在否空教是處聞名
唱著子淵新曲應須分外含情
　　前調　　　　　　　　　　　　杜安世
細雨裛開紅杏新妝粉面鮮眀東君何事教来早更無
緑葉同榮獨倚青樓吟賞目前無限輕盈　薄命不依
䦨檻髙情或占郊坰清香繁豔真堪重枉教寂寞彫零
相次牡丹芍藥王孫誰道多情
　　前調　　　　　　　　　　　　杜安世
栁嫩不禁揺動梅殘儘任飄零雨餘天氣来深院向陽
纎草重青寂寞小桃初綻兩三枝上紅英　又見雲中
歸雁嗈嗈斷續和鳴年年依舊無情緒鎮常冷落銀屏
不語閒尋徃事微風頻動簾旌
　　前調　　　　　　　　　　　　孫　洙
悵望浮生急景淒涼寳瑟餘音楚客多情偏怨别碧山
逺水登臨目送連天衰草夜䦨幾處踈砧　黄葉無風
自落秋雲不雨長隂天若有情天亦老揺揺幽恨難禁
惆悵舊歡如夢覺来無處追尋
　　前調(中秋/)　　　　　　　　　　張　草
月破秋寒灑背霜沾露影侵牀鐵笛幾聲今夜起記来
曲子霓裳孤杵響聴畫角吹笳人夢瀟湘　鉛水漱如
青淚江楓倩似紅粧啼雁半行蘆荻老晶晶波下横塘
徃事思量一夜朝来直却廻腸
　　前調　　　　　　　　　　　　沈士銑
斷雨殘雲意緒時時飛繞天涯纎指思将幽恨寫背人
搊碎琵琶憶昔樓中燕子十年坐擲風華　暗水通流
曲徑秋千影弄平沙半榻桐花香換夕夢魂知落誰家
炙得一牎新碧日光重上溪紗
　　前調(又一/體)　　　　　　　　　　毛　滂
急雨初収珠㸃雲峰巉絶天半轆轤金井巻甘冽簾外
翠隂遮徧波翻水精重簾秋在琉璃雙簟　漏永流光
緩緩未放崦嵫晼晚紅荷緑芰暮天好小宴水亭風館
雲亂香噴寳鴨月冷釵横玉燕
　臨江仙
　　(又一體雙調/七十四字)
　　臨江仙　　　　　　　　　　　栁　永
渡口向晩乘痩馬陟崇岡西郊又送秋光對暮山横翠
襯殘葉飄黄憑髙念逺素景楚天無處不凄凉　香閨
别来無信息雲愁雨恨難忘指鳳城歸路但烟水茫茫
凝情望斷淚眼盡日獨立斜陽
　　前調　　　　　　　　　　　　栁　永
上國去客停飛蓋促離筵長安古道緜緜見岸花啼露
對堤栁愁煙物情人意向此觸目無處不淒然　醉擁
征驂猶竚立盈盈淚眼相看况繡幃人静更山館春寒
今宵怎向漏永頓成兩處孤眠
　剔銀燈
　　(雙調七十四字宋毛滂自製此調賦侑歌者以詞/中頻剔燈語名之但毛詞多一字此則後人所損)
　　(也/)
　　剔銀燈　　　　　　　　　　　杜安世
昨夜一塲風雨催促牡丹歸去孫武宫中石崇樓下多
情怎生為主真疑洛浦雲水算杳無重數　獨倚䦨干
凝佇香片亂沾塵土爭似當初不曾相見免恁惱人腸
肚緑叢無語空留得寳刀翦處
　金錢子
　　(雙調七/十四字)
　　金錢子(午日/)　　　　　　　　　劉　基
雲淡風微江雨欲来還去倚䦨干鬢霜千縷白水青蕪
是征鴻歸處望盡天涯夕陽猶在深深樹　艾葉榴花
又上阿誰門户悄空梁燕雛自語王謝亭臺杳不知何
許獨立蒼茫亂鴉啼滿城鐘鼓
　碧牡丹
　　(雙調七/十四字)
　　碧牡丹　　　　　　　　　　　晏幾道
翠袖踈紈扇凉葉催歸雁一夜西風幾處傷髙懐逺細
菊枝頭開嫩香還徧月痕依舊庭院　事何限悵望秋
意晚離人鬢華将換静憶天涯路比此情還短試約鸞
牋傳素期良願南雲應有新雁
　解蹀躞
　　(本商調曲名後以名/詞雙調七十五字)
　　解蹀躞　　　　　　　　　　　周邦彦
候館丹楓吹盡回旋隨風舞夜寒霜月飛来伴孤旅還
是獨擁秋衾夢餘酒困都醒滿懷離苦　甚情緒深念
凌波微歩幽房暗相遇淚珠都作秋宵枕前雨此恨音
驛難通待憑征雁歸時帶将愁去
　　前調　　　　　　　　　　　　楊无咎
迤邐韶華將半桃杏勻於染又還撩撥春心倍悽黯準
擬酩酊狂吟可憐無復當年酒腸文膽　倦遊覽顦顇
羞窺鸞鑑眉端為誰斂可堪風雨無情暗亭檻觸目千
㸃飛紅問春爭得春愁也隨春减
　　前調(次周美/成韻)　　　　　　　　　方千里
院宇無人晴晝静看簾波舞自憐春晩漂流尚覊旅那
況淚濕征衣恨添客鬢終日子規聲苦　動離緒漫整
徘徊愁歩何時再相遇舊歡如昨匆匆楚臺雨别後南
北天涯夢魂猶記闗山屢隨書去
　　前調(别情/)　　　　　　　　　　呉文英
醉雲又兼醒雨楚夢時来徃倦蜂剛著棃花惹游蕩還
做一叚相思冷波葉舞愁見送人雙槳　暗凝想情共
天涯秋黯朱橋鎖深巷㑹稀投得輕分頓惆悵此去幽
曲誰来可憐殘照西風半粧樓上
　　前調(次周美/成韻)　　　　　　　　　陳允平
岸栁飄殘黄葉尚學纎腰舞謝他終日亭前伴覊旅無
奈歴歴寒蟬為誰喚老西風伴人吟苦　悶無緒記得
芙蓉江上蕭孃舊相遇如今憔悴黄花慣風雨把酒東
望家山醉来一枕閒牎夢隨秋去
　訴衷情近
　　(雙調七/十五字)
　　訴衷情近　　　　　　　　　　栁　永
雨晴氣爽佇立江樓望處澄眀逺水生光重叠暮山聳
翠遥想斷橋幽徑隐隐漁村向晚孤煙起　殘陽裏脈
脈朱䦨静倚黯然情緒未飲先如醉愁無際暮雲過了
秋風老盡故人千里竟日空凝睇
　　前調　　　　　　　　　　　　栁　永
幽閨晝永漸入清和氣候榆錢飄滿閒階蓮葉嫩生翠
沼遥望水邉幽徑山掩孤村是處園林好　閒情悄綺
陌逰人漸少少年風韻自覺隨春老前遊杳鳳城信阻
天涯目斷暮雲芳草佇立空殘照
　　前調(又一體江/行有感)　　　　　　　　沈宗塙
霞淡霜濃說是嚴冬正早迷離一望丹楓漸落江皋深
草伴我秋容寂寂野服踈踈漫道風光好　孤颿悄數
盡長安春老而今細想争似春年少金尊倒劒光蕭冷
雄心濩落斷篙撐盡風帶孤雲繞
　　前調(又一/體)　　　　　　　　　　晁補之
小園過午便覺凉生翠柏戎葵間出牆紅萱草静依徑
緑還是去年浮𤓰沉李追凉故遶池邊竹　小筵促忽
憶楊梅正熟下山南畔畫舸笙歌逐愁凝目使君彩筆
佳人錦字斷絃怎續盡日䦨干曲
　碧牡丹
　　(又一體雙調/七十五字)
　　碧牡丹　　　　　　　　　　　張　先
歩障揺紅綺曉月墮沉烟砌緩板香檀唱徹伊家新製
怨入眉頭斂黛峰横翠芭蕉寒雨聲碎　鏡華翳閒照
孤鸞戲思量去時容易鈿合瑶釵至今冷落輕棄望極
藍橋但暮雲千里幾重山幾重水
　　前調(王晉卿/宅觀舞)　　　　　　　　　晁補之
院宇簾垂地銀筝雁低春水送出燈前婀娜腰肢栁細
歩蹙香裀紅浪隨鴛履梁州𦂳鳳翹墜　竦輕體繡帶
因風起霓裳恐非人世調促香檀困入流波生媚上客
休辭眼亂尊中翠玉階霜透羅袂
　　前調　　　　　　　　　　　　晁補之
睡起情無著曉雨盡春寒弱酒盞飄零幾日頓踈行樂
試數花枝問此情何若為誰開為誰落　正愁却不是
花情薄花元笑人蕭索舊觀千紅至今冷夢難託燕麥
春風更幾人驚覺對花羞為花惡
　風入松
　　(又一體雙調/七十五字)
　　風入松(雲麓園/堂燕客)　　　　　　　　呉文英
一番踈雨洗芙蓉玉冷丁東轆轤聴帶秋聲轉早凉生
傍井踈桐歡宴良宵好月佳人修竹清風　臨池飛閣
乍青紅移酒小垂虹貞元供奉棃園曲稱十香深蘸璚
鍾醉夢孤雲曉色笙歌一派秋空
　　前調(漫興/)　　　　　　　　　　戈　止
生涯應作浣花翁事事踈慵結廬恰喜塵囂外栽花地
雨碧霜紅家在亂雲深處人来流水聲中　年年相識
舊東風排我小簾櫳榆錢落盡萍錢緑奚囊在不畏詩
窮夜泛試移短櫂曉眠常過髙舂
　長生樂
　　(雙調七/十五字)
　　長生樂　　　　　　　　　　　晏　殊
玉露金風月正圎臺榭早凉天畫堂嘉㑹組繡列芳筵
洞府星辰龜鶴来添福夀歡聲喜色同入金爐泛濃煙
　清歌妙舞急管繁絃榴花滿酌觥船人盡祝富貴又
長年莫教紅日西晚留著醉神仙
　下水船
　　(雙調七/十五字)
　　下水船　　　　　　　　　　　黄庭堅
緫領神仙侣齊到青雲岐路丹禁風微咫尺諦聞天語
盡榮遇看即如龍變化一擲靈梭風雨　真游處上苑
尋春去芳草芊芊迎歩幾曲笙歌櫻桃宴裏歡聚瑶觴
舉回祝堯齡萬萬端的君恩難負
　　前調　　　　　　　　　　　　賀　鑄
芳草青門路還拂京塵東去回想當年離聲送君南浦
愁幾許尊酒留連薄暮簾捲津樓煙雨　凭䦨語草草
蘅皋賦分首驚鴻不駐燈火虹橋難尋弄波微歩漫凝
佇莫怨無情流水眀日扁舟何處
　　前調(又一體/瓊花)　　　　　　　　　晁補之
百紫千紅翠惟有瓊花特異便是當年唐昌觀中玉蕊
尚記得月裏仙人来賞眀日喧傳都市　甚時又分與
揚州本一朶氷姿難比曾向無雙亭邉半酣獨倚似夢
覺曉出瑶臺十里猶憶飛瓊標致
　蕊珠閒
　　(又一體雙調/七十五字)
　　蕊珠閒　　　　　　　　　　　趙彦端
浦雲融梅風斷碧水無情輕度有嬌鶯上林悄向春欲
舞緑烟迷晝淺寒欺暮不勝小樓凝佇　倦㳺處故人
相見易阻花事從今堪數片帆無恙好在一篙新雨醉
袍宫錦畫羅金縷莫教恨傳幽句
　越溪春
　　(雙調七十五字始於歐陽修詞中語/但歐詞七十六字此亦後人所損也)
　　越溪春(探梅/)　　　　　　　　　呉子孝
碧宇雲寒風又峭閒探曲溪邉乍逢姑射神仙㸃雪偏
清片玉孤妍羅韤無塵氷肌不粟臨水嫣然　萬花誰
敢争先獨占小春天暗聞香氣霏霏遥度中宵澹月籠
烟試問青青成子後調鼎是何年
　番槍子
　　(雙調七十五字一名春草碧本韓玉詞中語/得名或分二調以平仄稍異然實無别也)
　　番搶子　　　　　　　　　　　韓　玉
莫把團扇雙鸞隔要看玉溪頭春風客妙處風骨瀟閒
翠羅金縷痩宜窄轉面兩眉攅青山色　到此月想精
神花似秀質待與不清狂如何得奈何難駐朝雲易成
春夢恨又積送上七香車春草碧
　　前調　　　　　　　　　　　　李獻能
紫簫吹破黄州月簌簌小梅花飄香雪寂寞花底風鬟
顔色如花命如葉千里涴兵塵凌波韤　心事鑑影鸞
孤筝絃雁絶舊時雪堂人今華髪斷腸金縷新聲杯深
不覺琉璃滑醉夢遶南雲花上蝶
　剔銀燈
　　(又一體雙調七十五/字調名始於此詞)
　　剔銀燈(賦侑/歌者)　　　　　　　　　毛　滂
簾下風光自足春忽到席間屏曲瑶甕酥融羽觴蟻鬬
花映酃湖寒緑汨羅愁獨又何似紅圍翠簇　聚散悲
歡箭速不易一杯相屬頻剔銀燈别聴牙板尚有龍膏
堪續羅熏繡馥錦瑟畔低迷醉玉
　御街行
　　(雙調七/十六字)
　　御街行　　　　　　　　　　　晏幾道
年光正似花梢露彈指春還暮翠眉仙子望歸來倚徧
玉城珠樹豈知别後好風凉月徃事無尋處　狂情錯
向紅塵住忘了瑶臺路碧桃花蕊已應開欲伴彩雲飛
去回思十載朱絃青鬢枉被浮名誤
　　前調　　　　　　　　　　　　晏幾道
街南緑樹春饒絮雪滿逰春路樹頭花豔雜嬌雲樹底
人家朱户北樓閒上踈簾髙巻直見街南樹　䦨干倚
盡猶慵去幾度黄昏雨晚春盤馬踏青苔曾傍緑隂深
駐落花猶在香屏空掩人面知何處
　　前調　　　　　　　　　　　　張　先
畫船横倚煙溪半春入呉山徧主人憑客且遲留程入
花溪逺逺數聲蘆葉兩行霓袖幾處成離宴　紛紛歸
騎亭皋晚風順檣烏轉古今惟别最銷魂因别有情須
怨髙臺獨上不堪凝望目與飛雲斷
　　前調　　　　　　　　　　　　栁　永
燔柴烟斷星河曙寳輦回天歩端門羽衛簇雕欄六樂
舜韶先舉鶴書飛下雞竿髙聳恩澤均寰㝢　赤霜袍
爛飄香霧喜色成春煦九儀三事仰天顔八彩旋生眉
宇椿齡無盡蘿圗有慶常作乾坤主
　　前調　　　　　　　　　　　　晁補之
年年不放春閒了今嵗銜杯少来時栁上淺金黄歸路
玉緜吹帽惜春長似五陵狂俊不道朱顔老　斜煙薄
雨青林杳猶有鶯聲到西園紅豔緑盤龍辜負一年春
好錦城樂事不闗愁眼何似還家早
　　前調　　　　　　　　　　　　晁補之
天街月照珠簾粉嚲轡曾相近繁華樂事老来慵對酒
尚憐佳景王孫年少風流應更無奈春愁悶　幽期莫
悮香閨恨羅帶今朝褪月圎花好一般春觸處緫堪乘
興有人惆悵何如歸好相見憑君問
　　前調(賜衣/襖子)　　　　　　　　　　王安中
清霜飛入蓬莱殿别進雲裘軟却回宸慮念多寒詔語
日邉親遣氷蠶緜厚金鵰錦好永夜縫宫線　紅旌絳
斾迎星傳喜氣歡聲逺廟堂勲舊使臺賢領袖坐中爭
絢天香馥郁君恩嵗嵗一醉春生面
　　前調　　　　　　　　　　　　辛棄疾
山城甲子冥冥雨門外青泥路杜鵑只是等閒啼莫被
他催歸去垂楊不語行人去後也㑹風前絮　情知夢
裏尋鵷鷺玉殿追班處怕君不飲太愁生不是苦留君
住白頭笑我年年送客自歎春江渡
　婆羅門引
　　(雙調七十六字婆羅門外國名唐楊敬述進婆羅/門曲後改為霓裳羽衣唐樂志載婆羅門國舞宋)
　　(隊舞亦有此名遂以名詞調以曹組詞為望月/而作又有加望月二字者本調名止四字也)
　　婆羅門引(望月/)　　　　　　　　曹　組
漲雲暮巻漏聲不到小簾櫳銀河淡埽澄空皓月當軒
髙挂秋入廣寒宫正金波不動桂影朦朧　佳人未逢
歎此夕與誰同望逺傷懐對影霜滿秋紅南樓何處想
人在長笛一聲中凝淚眼立盡西風
　　前調(再游仙漳/薛氏園亭)　　　　　　　　蔡　伸
素秋向晚嵗華分付木芙蓉蕭蕭紅蓼西風記得當時
擷翠擁手遶芳叢念吹簫人去眀月樓空　遥山萬重
望寸碧想眉峰翠鈿瓊璫謾好誰適為容淒涼懐抱算
此際唯我與君同凝淚際目送征鴻
　　前調(别杜/叔髙)　　　　　　　　　　辛棄疾
落花時節杜鵑聲裏送君歸未消文字湘纍只怕蛟龍
雲雨後㑹渺難期更何人念我老大傷悲　已而已而
算此意只君知記取岐亭買酒雲洞題詩爭如不見纔
相見便有别離時千里月兩地相思
　　前調(用韻别/郭逢道)　　　　　　　　　辛棄疾
緑隂啼鳥陽闗未徹早催歸歌珠悽斷纍纍回首海山
何處千里共襟期歎髙山流水絃斷堪悲　中心悵而
似風雨落花知更擬停雲君去細和陶詩見君何日待
瓊林宴罷醉歸時人爭看寳馬来思
　　前調(趙晉臣敷文/張燈索賦)　　　　　　　辛棄疾
落星萬㸃一天寳燄下層霄人間疊作仙鰲最愛金蓮
側畔紅粉裊花梢更鳴鼉擊鼓噴玉吹簫　曲江畫橋
記花月可憐宵相見閒愁未了宿酒纔消東風揺蕩似
楊栁十五女兒腰人共栁那箇無聊
　　前調　　　　　　　　　　　　呉文英
香霏泛酒瘴花初洗玉壺氷西風乍入呉城吹徹玉笙
何處曾說董雙成奈司空經慣未暢髙情　瑶臺幾層
但夢遶曲欄行空憶雙蟬疊翠寂寂秋聲堂空露冷倩
誰喚行雲来洞庭團扇月只隔煙屏
　　前調(保徳西/樓作)　　　　　　　　　李　宴
汗融畏日豈知髙處有風清倚䦨襟袖凉生坐看歸雲
脫壊不礙亂峯青待目窮千里却怕傷情　河汾古城
聴裂岸怒濤驚好是烽沉幽障鼓卧邊亭西樓老子更
無用胸中十萬兵酒到處莫放杯停
　　前調(望月/)　　　　　　　　　　元好問
素蟾散彩九秋風露發清妍嫦娥儘有情縁留著盈盈
三五永夜照凭肩看晚妝臨鏡若箇嬋娟　尋常月圓
恨都向舊時偏幾度郵亭枕上茅店尊前珠眀玉秀算
一日相看一日仙人共月長似今年
　　前調(東湖/賞菊)　　　　　　　　　　李俊民
浮雲霽色江涵秋影雁初飛相逢共繞東籬㸃檢尊前
見在人似曉星稀對滿山紅樹葉葉堪題　大家露頂
任短髪被風吹只恐黄花人貌不似年時杯添野水更
何用頻頻望白衣沉醉後㩦手方歸
　　前調(七月望西/湖觀水燈)　　　　　　　　張　翥
暮天映碧玻瓈千頃蕊珠宫金波擁出芙蓉誰喚川妃
微歩一色夜妝紅看光揺星漢起舞魚龍　月華正中
畫船漾藕花風聲度鸞簫縹緲雁柱玲瓏酒䦨興極更
移上瓊樓十二重殘醉醒煙水連空
　茘支香
　　(又一體雙調/七十六字)
　　荔支香　　　　　　　　　　　栁　永
甚處尋芳賞翠歸來晚緩歩羅韤生塵来遶瓊筵看金
縷霞衣輕褪似覺春游倦遥認衆裏盈盈好身段　擬
回首又佇立簾幃畔素臉紅眉時揭蓋頭微見笑整金
翹一㸃芳心在嬌眼王孫空恁腸斷
　　前調　　　　　　　　　　　　周邦彦
照水殘紅零亂風喚去盡日側側輕寒簾底吹香霧黄
昏客枕無憀細響當牎雨閒看兩兩相依燕新乳　樓
下水漸緑徧行舟浦暮徃朝來心逐片帆輕舉何日迎
門小檻朱籠報鸚鵡共翦西牎蜜炬
　　前調(次周美/成韻)　　　　　　　　　方千里
勝日登臨幽趣乘興去翠壁古木千章林影生寒霧空
濛冷濕人衣山路原無雨深澗斗瀉飛泉溜甘乳　漁
唱晚看小櫂歸前浦笑指官橋風颭酒旗斜舉還脫宫
袍一醉芳杯倒鸚鵡幸有雕龍蠟炬
　　前調(次周美/成韻)　　　　　　　　　楊澤民
瞰水素多佳趣春未去繡桷陡起凌空隠隱籠輕霧巳
飛畫棟朝雲又巻西山雨相與共煮新茶取花乳　開
宴處倚北榭臨南浦迤邐扁舟雙槳櫂歌齊舉座上嘉
賔妙句無非賦鸚鵡莫惜髙燒蠟炬
　　前調(送人游/南徐)　　　　　　　　　吳文英
錦帶吳鈎征思横淮水夜吟敲落霜紅船傍楓橋繫相
思不管年華喚酒吳娃市因語駐車新堤歩秋綺　淮
楚尾暮雲送人千里細雨南樓香密錦温曾醉花谷依
然秀靨偷春小桃李為語夢牎惟悴
　　前調(七夕/)　　　　　　　　　　吳文英
睡起時聞晚鵲噪庭樹又說今日天津西畔重歡遇蛛
絲暗鎖紅樓燕子穿簾處天上未比人間更情苦　秋
鬢改妒月姊長眉嫵過雨西風數葉井梧愁舞夢入藍
橋幾㸃踈星映朱户淚濕河邉凝佇
　　前調(次周美/成韻)　　　　　　　　　陳允平
杜宇聲聲頻喚春漸去暗碧栁色依依湖上迷青霧殘
香淨洗紅蘭昨夜朱鉛雨金泥帳底雙虬自沉乳　天
際漸迤邐片帆南浦一笑薔薇别後酒杯慵舉江上琵
琶莫遣東風誤鸚鵡淚擁通宵蠟炬
　于飛樂
　　(又一體雙調/七十六字)
　　于飛樂(和曹/子方)　　　　　　　　　毛　滂
水邊山雲畔水新出烟林送秋來雙檜寒隂檜堂寒香
霧碧簾箔清深放衙隱几誰知共雲水無心　望西園
飛蓋夜月到清尊為詩翁露冷風清褪紅裙去碧袖花
草爭春勸翁湏飲莫辜負風月留人
　　前調　　　　　　　　　　　　毛　滂
記瞢騰濃睡裏一片行雲未多時夢破雲驚聴轆轤聲
斷也井底銀缾不如羅帶等閒時結得同心　繫畫船
楊栁岸曉月亭亭記陽闗斷韻殘聲被西風吹玉枕酒
魄還清有些言語獨自箇說與誰應
　　前調　　　　　　　　　　　　毛　滂
並梅兄雙蝶子烟縷衫輕鳳凰釵繚繞香雲淡淡梳妝
得恁雪膩酥勻揉春捻就更是他花與精神　黛尖低
桃蕚破微笑輕顰早做成役夢勞魂好風外佳月下莫
忘行人扁舟去也沒箇事多様離情
　離亭宴
　　(又一體雙調/七十六字)
　　離亭宴(公擇别/吳興)　　　　　　　　張　先
捧黄封詔巻隨處是離亭别宴紅翠成輪歌未徧已恨
野橋風便此去濟南非乆惟有鳳池鸞殿　三月花飛
幾片又减却芳菲過半千里恩深雲海淺民愛比春流
不斷更上玉樓西歸雁與征帆共逺
　越溪春
　　(又一體雙調七十六/字調名始於此詞)
　　越溪春　　　　　　　　　　　歐陽修
三月十三寒食日春色徧天涯越溪閬苑繁華地傍禁
垣珠翠烟霞紅粉牆頭秋千影裏臨水人家　歸來晚
駐香車銀箭透牎紗有時三㸃兩㸃雨霽朱門栁細風
斜沈麝不燒金鴨冷玲瓏月照棃花
　下水船
　　(又一體雙調/七十六字)
　　下水船(廖眀畧/妓田氏)　　　　　　　　晁補之
上客驪駒繫驚喚銀缾睡起困倚妝臺盈盈正解螺髻
鳳釵墜繚繞金盤玉指巫山一段雲委　半窺鏡向我
横秋水斜頷花枝交鏡裏淡拂鉛華匆匆自整羅綺斂
眉翠雖有愔愔宻意空作江邉解珮
　風入松
　　(又一體雙調/七十六字)
　　風入松(西湖/)　　　　　　　　　侯　寘
少年心醉杜韋孃曾格外踈狂錦箋預約西湖上共幽
深竹院松牎愁夜黛眉顰翠惜歸羅帊分香　重来一
覺夢黄粱空煙水微茫如今眼底無姚魏記舊游凝佇
淒涼入扇栁風殘酒㸃衣花雨斜陽
　　前調　　　　　　　　　　　　侯　寘
東樓烟重暗山光春意墮微茫小紅嫩緑匀如翦黯無
言雲渡澄江沒處與人消遣倚闌情寄斜陽　共君今
夜舉清觴投老各殊方算来官事何時了恨花時潘鬢
先霜喚取客帆聊住將予同下瀟湘
　　前調(題酒/肆)　　　　　　　　　　于國寳
一春長費買花錢日日醉湖邊玉騘慣識西湖路驕嘶
過沽酒樓前紅杏香中歌舞緑楊影裏秋千　暖風十
里麗人天花壓鬢雲偏畫船載得春歸去餘情付湖水
湖烟眀日重扶殘醉来尋陌上花鈿
　　前調(春晚/感懐)　　　　　　　　　　吳文英
聴風聴雨過清眀愁草瘞花銘樓前緑暗分㩦路一絲
栁一寸柔情料峭春寒中酒交加曉夢啼鶯　西園日
日埽林亭依舊賞新晴黄蜂頻撲秋千索有當時纎手
香凝惆悵雙鴛不到幽堦一夜苔生
　　前調　　　　　　　　　　　　吳文英
蘭舟髙蕩漲波凉愁被矮橋妨暮烟踈雨西園路悮秋
孃淺約宫黄還泊郵亭喚酒舊曾送客斜陽　蟬聲空
曳别枝長似曲不成商御羅屏底翻歌扇憶西湖臨水
開牎和醉重尋幽夢殘衾已斷熏香
　　前調(鄰舟/妙香)　　　　　　　　　　吳文英
畫船簾宻不藏香飛作楚雲狂傍懐半巻金爐燼怕煖
消春日朝陽清馥晴熏殘醉斷烟無限思量　凭闌心
事隔垂楊樓燕鎖幽妝梅花偏惱多情月慰溪橋流水
昏黄哀曲霜鴻悽斷夢魂寒蝶悠揚
　　前調　　　　　　　　　　　　蔣　捷
東風方到舊桃枝仙夢已雲迷畫䦨紅子樗蒲處依然
是春晝簾垂恨殺河東獅子驚回海底鷗兒　羣芳小
歩莫嫌遲此去却慵移斷腸不在分襟後元来在襟未
分時栁岸猶㩦素手蘭房早掩朱扉
　　前調(立春/)　　　　　　　　　　周　宻
栁梢烟暖已璁瓏嬌眼試東風晴絲又逐青絲亂剰寒
輕猶戀芳櫳笋玉新裁蚤燕杏鈿時引晴蜂　當時蘭
柱繫花驄人在小樓東嬌鶯戲索迎春句愛露牋新染
香紅未信閒情更懶探花拚醉瓊鍾
　　前調(賦稼/村)　　　　　　　　　　張　炎
老来學圃樂年華茅屋短籬遮兒孫戲逐田翁去小橋
横路轉三义細雨一犂春意西風萬寳生涯　㩦笻猶
說渡晴沙流水帶寒鴉門前少得寛閒地遶平疇盡是
桑麻却笑牧童遥指杏花深處人家
　　前調(岫雲/)　　　　　　　　　　張　炎
巻舒無意入虚𤣥丘壑伴雲烟石根青氣千年潤覆孤
松深䕶啼猿靄靄静隨仙隱悠悠閒對僧眠　傍花嬾
向小溪邉空谷覆流泉浮蹤自感今如此已無心萬里
行天記得看人歸去御風飛過斜川
　　前調(酒邉/偶賦)　　　　　　　　　　張　炎
小牎晴碧颭簾波晝影舞飛梭惜春休問花多少栁成
隂春已無多金字初尋小扇銖衣早試輕羅　園林未
肯受清和人醉牡丹坡嘯歌且盡平生事問東風畢竟
如何燕子尋常巷陌酒邉莫唱西河
　　前調　　　　　　　　　　　　張　炎
一春不是不尋春終是不忺人好懐漸向終年减對歌
鐘渾沒風情短帽怕黏飛絮輕衫厭撲游塵　煖香十
里軟鶯聲小舫緑楊隂夢隨蝴蝶飄零後尚依依花月
闗心惆悵一株棃雪眀年甚處清眀
　　前調(題澄江仙/刻海山圖)　　　　　　　　張　炎
危樓古鏡影猶寒倒影忽相看桃花不識東西晉想如
今也夢邯鄲縹緲神仙海上飄零圗畫人間　寳光丹
氣共廻環水弱小舟閒秋風難老三株樹尚依依脃管
清彈說與霓裳莫舞銀橋不到深山
　　前調(聴琴中/彈樵歌)　　　　　　　　　張　炎
松風掩晝隱深清流水自泠泠一從柯爛歸来後愛絃
聲不愛枰聲頗笑山中散木翻憐㸑下勞薪　透雲逺
響正丁丁孤鳳劃然鳴疑行嶺上千秋雪語髙寒相應
何人回首更無尋處一江風雨潮生
　　前調(為山/村賦)　　　　　　　　　　張　炎
晴嵐暖翠䕶煙霞喬木晉人家幽居只恐歸圗畫喚樵
青多種桑麻門掩推敲古意泉分冷淡生涯　無邊風
月樂年華留客可茶𤓰任他車馬雖嫌僻笑喧喧流水
寒鴉小隱正宜深静休栽湖上梅花
　　前調(題蔣氏/溪山堂)　　　　　　　　　張　炎
門前山可乆長看留住白雲難溪虚却與雲相傍對白
雲何必深山爽氣潛生樹石曉光竟入䦨干　舊家三
徑竹千竿蒼雪拂衣寒緑蓑青笠元真子釣風波不是
真閒得似壺中日月依然只在人間
　　前調(閏元/宵)　　　　　　　　　　張　炎
向人圎月轉分眀簫鼓又逢迎風吹不老蛾兒閙繞玉
梅猶戀香心報道依然放夜何妨款曲行春　錦燈重
見麗繁星水影動棃雲今朝凖擬花前醉奈今宵别是
光隂簾底聴人笑語莫教遲了梅青
　　前調(與王彦常/游㑹仙亭)　　　　　　　　張　炎
愛閒能有幾人来松下獨徘徊清虚冷淡神仙事笑名
塲多少塵埃潄齒石邉危坐洗心亭裏舒懐　劃然長
嘯白雲堆更待月眀陪一瓢春水山中飲喜無人踏破
　蒼苔開了桃花半樹此游不是天台
　　　前調(酌恵/山泉)　　　　　　　　　　張　炎
　一瓢飲水曲肱眠此樂不知年今朝忽上龍峰頂却元
　来有此甘泉洗却平生塵土慵游萬里山川　照人如
　鏡止如淵古竇暗涓涓當時桑苧今何在想松風吹斷
　茶烟著我白雲堆裏安知不是神仙
　　　前調(溪山/堂竹)　　　　　　　　　　張　炎
　新篁依約珮初揺老石潤山腰逸人未必猶酣酒正溪
　頭風雨蕭蕭礪齒猶隨市隠虚心肯受春招　從教三
　徑入漁樵對此覺塵消娟枝冷葉無多子伴眀牎書巻
　詩瓢清過炎天梅蕊淡欺雪裏芭蕉
　
　
　
　
御選歴代詩餘巻四十八
　欽定四庫全書
御選歴代詩餘巻四十九目録(起七十六字/至七十八字)
　　　風入松(又一體/)
　　　　利登
　　　　虞集
　　　　張翥(二首/)
　　　　吳子孝
　　　　文徵眀(五首/)
　　　　陸深
　　　　沈麖
　　　祝英臺近(又一體/)
　　　　蘇軾
　　　　吕渭老
　　　　趙長卿
　　　　辛棄疾
　　　　程垓
　　　趙彦端
　　　岳珂
　　　劉過(二首/)
　　　張輯(二首/)
　　　黄機
　　　髙觀國(二首/)
　　　史達祖(三首/)
　　　韓淲(二首/)
　　　張榘
　　　吳文英(四首/)
　　　蔣捷
　　　周密(二首/)
　　　張炎(六首/)
　　　湯恢(二首/)
　　　李彭老
　　　無名氏(三首/)
　　　吳淑姬
　　　邵亨貞
　　側犯
　　　周邦彦
　　　袁去華
　　　姜䕫
　　　方千里
　　　楊澤民
　　　陳允平
　　四園竹
　　　周邦彦
　　　方千里
　　　楊澤民
　　御街行(又一體/)
　　　張先
　　　劉基
　　撲蝴蝶近(又一體/)
　　　吕渭老
　　　無名氏
　　快活年近拍
　　　万俟雅言
　　一叢花
　　　歐陽修
　　　蘇軾
　　　秦觀
　　　晁補之(二首/)
　　　趙長卿(二首/)
　　　程垓
　　　袁去華
　　　陸游
　　　韓淲
　　　吳子孝
　　鳳樓春
　　　歐陽炯
　　陽闗引
　　　寇凖
　　　晁補之
　　金人捧露盤
　　　辛棄疾(二首/)
　　甘州令
　　　栁永
　　紅牎燈影
　　　王錫爵
　　御街行(又一體/)
　　　范仲淹
　　　楊无咎
　　　辛棄疾
　　　程垓
　　　　李清照
　
　
　
　
　
　
　
　
　
　
　
　
　
　
御選歴代詩餘巻四十九目録
　欽定四庫全書
御選歴代詩餘巻四十九(起七十六字/至七十八字)
司經局洗馬掌局事兼翰林院修撰加二級(臣/)王奕清奉
旨校刋
　　風入松
　　　(又一體雙調/七十六字)
　　　風入松　　　　　　　　　　　利　登
　斷蕪幽樹際煙平山外更山青天南海北知何極年年
　是匹馬孤征看盡好花結子暗驚新笋成林　嵗華情
　事苦相尋弱雪鬢毛侵十千斗酒悠悠醉斜河界白月
　雲心孤鶴盡邊天濶清猿啼處山深
　　　前調　　　　　　　　　　　　虞　集
　畫堂紅袖倚清酣華髪不勝簪幾回晚直金鑾殿東風
　軟花裏停驂書詔許傳宫燭輕羅初試朝衫　御溝冰
　泮水挼藍飛燕語呢喃重重簾幙寒猶在憑誰寄銀字
　泥緘報道先生歸也杏花春雨江南
　　前調　　　　　　　　　　　　張　翥
東風巷陌暮寒驕燈火鬧河橋勝遊偏憶錢塘夜青鸞
逺信斷難招蕙草情隨雪盡棃花夢與雲銷　客懐先
自痛無聊綠酒負金蕉下幃獨擁香篝睡春城外玉漏
聲遥可惜滿街眀月更無人為吹簫
　　前調(清眀日海/子上即事)　　　　　　　　張　翥
尋春春在鳳城東羅帊玉花驄美人半嚲垂鞭袖逰塵
逺目斷雲空淺碧湖波雪漲淡黄官栁煙蒙　相如多
病賦難工宿酒更頻中歸来自按新聲譜憑誰解唱與
東風一夜小牎踈雨杏花眀日應紅
　　前調(春日直省次/虞伯生韻)　　　　　　　吳子孝
漏聲驚夢不成酣和月整朝簮萬年枝上流鶯囀青霄
近笙度鸞驂仙掌香承曉露宫花紅映春衫　龍池栁
色碧於藍金屋燕呢喃綺牎無事東風静芭蕉緑有恨
誰緘翻憶少年今日銀鞍芳草城南
　　前調(賞蓮/)　　　　　　　　　　文徵眀
虚堂殘暑已無多急雨戰秋荷雨晴瞥見芙蕖秀新妝
靚錦韤凌波出水天然婀娜含風更自婆娑　花前有
客鼓雲和倚笛更長歌酒醒忽動江湖興陶然處如在
煙蘿一片瀟湘晚景相看玉女銀河
　　前調(秋葵/)　　　　　　　　　　文徵眀
秋来幽豔試宫妝蚤染薄羅裳翠翹斜映鵝兒淡比鵝
兒却自芬芳舊恨檀心暈紫新嬌粉額塗黄　湘袍新
翦菊英長露浥冷天香晚凉自是無聊頼低垂首默黙
傾陽剛被西風斂却含情自倚東牆
　　前調(夏夜/露坐)　　　　　　　　　　文徵眀
空庭人散語音稀獨坐漏遲遲風撩團扇無聊頼桐隂
亂露下沾衣斗轉銀河東瀉月斜烏鵲南飛　無端心
事集雙眉睡思轉迷離牆西突兀髙樓静流螢度疑是
星移何處一聲長笛等閒喚起相思
　　前調(簡湯/子重)　　　　　　　　　　文徵眀
西齋睡起雨濛濛雙燕語簾櫳平生行樂都成夢難忘
處碧鳳坊中酒散風生棋局詩成月在梧桐　近来多
病不相逢髙興若為同清尊白苧交新夏應孤負緑樹
隂濃憑仗柴門莫掩興来擬扣牆東
　　前調(寄友/)　　　　　　　　　　文徵眀
日長無事掩精廬繞屋樹扶踈南牎雨過湘簾捲煙霏
帳冰簟平鋪午困全消茗椀宿酲自倒冰壺　虚堂風
定一塵無香裊博山鑪何時去覓山公笑花間醉樹底
樗蒱見說香生丹桂莫教秋近庭梧
　　前調(送友次虞/伯生韻)　　　　　　　　陸　深
離筵髙興付餘酣暫得解朝簮路出齊封三宿晝何須
便快著征驂兩岸山横畫障一川水膩羅衫　終朝不
采滿筐藍話别語喃喃一把相思無處著欲憑寄雁足
雙緘自是煙霄有待怕飛不到江南
　　前調(秋夜籟閣/聴雨感懐)　　　　　　　　沈　麖
紫崖奔處斷雲行竹篠戰風鳴北郊黄葉埋荒徑苔痕
滑鶴唳淒清細聴虚飄天籟詩腸瀟灑羣生　踈踈滴
滴數殘更做弄許多聲倦依孤枕愁常掩燈花約濕夢
分眀此夜寒江淚落醉邉心事傷情
　祝英臺近
　　(又一體雙調/七十七字)
　　祝英臺近　　　　　　　　　　蘇　軾
挂輕帆飛急槳還過釣臺路酒病無聊敧枕聴鳴櫓斷
腸簇簇雲山重重煙樹回首望孤城何處　間離阻誰
念縈損襄王何曾夢雲雨舊恨前歡心事兩無據要知
欲見無由癡心猶自倩人道一聲傳語
　　前調　　　　　　　　　　　　吕渭老
寳蟾眀朱閣静新燕近簾語還記元宵燈火小橋路逢
迎春筍柔微凌波纎稳悄不顧斗斜三鼓　甚無據誰
信一霎春愁鶯聲留不住栁色苔痕風雨暗花圃細看
羅帶銀鈎綃巾香淚算不枉那時分付
　　前調　　　　　　　　　　　　趙長卿
記臨岐銷黯處離恨慘歌舞恰是江梅開徧小春暮斷
腸一曲金衣兩行玉筯酒闌後欲行難去　惡情緒因
念錦幄香匳别来負情素冷落深閨知解怨人否料應
寳瑟慵彈露華嬾傅對鸞鏡終朝凝竚
　　前調　　　　　　　　　　　　辛棄疾
寳釵分桃葉渡煙栁暗南浦怕上層樓十日九風雨斷
腸㸃㸃飛紅都無人管更誰勸流鶯聲住　鬢邉覻試
把花卜歸期才簮又重數羅帳燈昏哽咽夢中語是他
春帶愁来春歸何處却不解帶將愁去
　　前調　　　　　　　　　　　　程　垓
墜紅輕濃緑潤深院又春晚睡起厭厭無語小妝嬾可
堪三月風光五更魂夢又都被杜鵑催儧　怎消遣人
道愁與春歸春歸愁未斷閒倚銀屏羞怕淚痕滿斷腸
沉水重熏瑶琴閒理奈依舊夜寒人逺
　　前調　　　　　　　　　　　　趙彦端
獸金寒簾玉潤梅雪印苔絮春意如人易散苦難聚幾
多絲竹深情池塘幽夢猶倚頼與春同住　舊游處誰
喚别浦仙帆風前問征路煙雨連江吹恨正無數莫教
紫燕歸来彩雲開後空悵望主人輕去
　　前調(北固/亭)　　　　　　　　　　岳　珂
淡煙横層霧斂勝槩分雄占月下鳴榔風急怒濤颭闗
河無限清愁不堪臨鑑正雙鬢秋風塵染　謾登覽極
目萬里沙場事業頻看劍古徃今来南北限天塹倚樓
休弄新聲重城門掩歴歴數西州更㸃
　　前調(同妓遊帥/司東園)　　　　　　　　劉　過
窄輕衫聨寳轡花裏控金勒有底風光都在畫䦨側日
遲春暖融融杏紅深處為花醉一鞭春色　對嬌質為
我歌捧瑶觴歡聲動阡陌何似多情飛上鬢雲碧晚来
約住青驄踏花歸去亂紅碎一庭風月
　　前調　　　　　　　　　　　　劉　過
笑天涯還倦客欲起病無力風雨春歸一日近一日看
人結束春衫前呵騎馬腰劍上隴西平䇿　鬢粉白只
可歸去家山無田種𤓰得空抱遺書顦顇小樓側杜鵑
不管人愁月眀枝上直啼到枕邉相覓
　　前調　　　　　　　　　　　　張　輯
竹間棊池上字風日共清美誰道春深湘緑漲沙嘴更
添楊栁無情恨煙顰雨却不把扁舟偷繫　去千里眀
日知幾重山後期幾重水對酒相思争似且留醉奈何
琴劍匆匆而今心事在月夜杜鵑聲裏
　　前調(朱使君錢/塘舟中)　　　　　　　　張　輯
客西湖聴夜雨更向别離處小小船牎香雪照尊爼斷
腸一曲秋風行雲不語緫寫入征鴻無數　認眉嫵喚
醒岩壑風流丹砂有竒趣羞殺秦郎淮海謾千古要看
自作新詞雙鸞飛舞趁月底重修簫譜
　　前調　　　　　　　　　　　　黄　機
試單衣扶短䇿沙路淨如洗乍雨還晴花栁自多麗争
知話别南樓片帆天際便孤了同心連理　鎮縈繫謾
有羅帶香囊殷紅鬬輕翠一紙濃愁無處倩雙鯉可堪
飛夢悠悠春風無頼時吹過亂鶯聲裏
　　前調(荷花/)　　　　　　　　　　髙觀國
擁紅妝翻翠蓋花影暗南浦波面澂霞蘭艇採香去有
人水濺紅裙相招晚醉正月上凉生風露　兩凝竚别
後歌斷雲閒嬌姿黯無語魂夢西風端的此心苦遥想
芳臉輕顰凌波微歩鎮輸與沙邉鷗鷺
　　前調　　　　　　　　　　　　髙觀國
一牎閒孤燼冷獨自箇春睡繡被熏香不似舊風味静
聴滴滴檐聲驚愁攪夢更不管庾郎心碎　念芳意一
併十日春寒梅花煞憔悴嬾做新詞春在可憐裏幾時
挑菜踏青雲沉雨斷盡分付楚天之外
　　前調　　　　　　　　　　　　史達祖
栁枝愁桃葉恨前事怕重記紅藥開時新夢又溱洧此
情老去須休春風多事便老去越難廻避　阻幽㑹應
念偷翦酴醿柔條暗縈繫莭物移人春草更憔悴可堪
竹院題詩蘚堦聴雨寸心外安愁無地
　　前調(薔薇/)　　　　　　　　　　史達祖
綰流蘇垂錦綬煙外紅塵逗莫倚莓牆花氣釅如酒便
愁醺醉青虯蠕蠕無力戲穿碎一屏新繡　漫懐舊如
今姚魏俱無風標較消痩露㸃瑶香前度翦花手見郎
和笑拖裙匆匆欲去驀忽地罥留芳袖
　　前調　　　　　　　　　　　　史達祖
落花深芳草暗春到斷腸處金勒驕風欲過大隄去翠
樓葛嶺西邉恰如曾約畫䦨映一枝瓊樹　正凝竚芳
意欺月矜春渾欲便偷許多少鶯聲不敢寄愁與謝郎
日日西湖如今歸後幾時見倚簾吹絮
　　前調　　　　　　　　　　　　韓　淲
海棠開春已半桃李又如許一朶棃花院落䦨干雨不
禁中酒情懐愛閒懊惱都忘却舊題詩處　燕鶯語溪
岸㸃㸃飛緜楊栁無重數帶得愁来只恁空休去斷腸
芳草天涯行雲荏苒和好夢有誰分付
　　前調(寒食/)　　　　　　　　　　韓　淲
館娃宫采香徑范蠡五湖側子夜吳歌聲緩不須拍崇
桃積李花間芳洲緑徧更冉冉栁絲無力　試思憶老
去一片身心辜負好春色古徃今来時序惱行客去年
今日山中如何知得却又在他鄉寒食
　　前調(賦牡/丹)　　　　　　　　　　張　榘
栁緜稀桃錦淡春事在何許一種穠華天香漬冰露嫩
苞疉疊湘羅紅嬌紫妒翠葆䕶西真仙侣　試聴取更
饒十日看承霞腴汙塵土池館輕寒次第少風雨好趁
油幕清閒重開芳醑莫孤負鶯歌蝶舞
　　前調(上元/)　　　　　　　　　　吳文英
晚雲開朝雪霽時莭又燈市夜約遺香南陌少年事笙
簫一片紅雲飛来海上繡簾巻緗桃春起　舊游地素
娥城闕年年新妝趁羅綺玉練冰輪無塵涴流水曉霞
紅處啼鴉良宵一夢畫堂正日長人睡
　　前調(除夜/立春)　　　　　　　　　　吳文英
翦紅情裁緑意花信上釵股殘日東風不放嵗華去有
人添燭西牎不眠侵曉笑聲轉新年鶯語　舊尊俎玉
纎曾擘黄柑柔香繫幽素歸夢湖邊還迷鏡中語可憐
千㸃吳霜寒銷不盡又相對落梅如雨
　　前調(餞陳少逸/被檄行部)　　　　　　　　吳文英
問流花尋夢草雲暖翠微路錦雁峰前淺約晝行處不
教嘶馬飛春一匳越鏡那銷盡紅吟緑賦　送人去長
絲初染柔黄晴和曉煙舞心事偷占鶯漏漢宫語趁得
羅蓋天香歸来時候共留取玉䦨春住
　　前調(春日遊龜/溪廢圃)　　　　　　　　吳文英
採幽香尋古苑竹冷翠微路鬭草溪根沙印小蓮歩自
憐兩鬢清霜一年寒食又身在雲山深處　盡閒度因
甚天也慳春輕隂便成雨緑暗長亭歸夢趁風絮有情
花影䦨干鶯聲門徑解留我霎時凝竚
　　前調　　　　　　　　　　　　蔣　捷
栁邉樓花下館低捲繡簾半簾外天絲擾擾似情亂知
他蛾緑纎眉鵝黄小袖在何處閒游閒玩　最堪歎筝
面一寸塵深玉柱網斜雁譜字紅鸞翦燭記同看幾回
傳語東風將愁吹去怎奈向東風不管
　　前調(攬秀/園)　　　　　　　　　　周　宻
歩玲瓏尋窈窕瑶草四時碧小小蓬莱花氣透簾隙幾
回翠水荷初蒼厓梅小綺寮掩玉壺春色　栁屏窄芳
檻日日東風幾陣吹吟筆曲折花房鶯燕似曾識最憐
燈影纔収歌塵初静畫樓外一聲横笛
　　前調(後溪/)　　　　　　　　　　周　宻
殢餘酲尋舊雨愁與病相半緑意隂隂絲竹静深院絶
憐事逐春移淚隨花落似翦斷鮫房珠串　書重見為
誰倦酒慵詩篔屏掩雙扇白髪潘郎羞見看花伴可堪
好夢殘時新愁生處煙月冷子規聲斷
　　前調(與友/話舊)　　　　　　　　　　張　炎
水痕深花信足寂寞漢南樹轉首清隂芳事頓如許不
知多少銷魂夜来風雨猶夢到斷紅流處　最無據長
年息影空山愁入庾郎句玉老田荒心事已遲暮幾回
聴得啼鵑不如歸去終不似舊時鸚鵡
　　前調(耕雲/)　　　　　　　　　　張　炎
占寛閒鉏浩渺船檥水村悄非霧非煙生氣覆瑶草蒙
茸數畝春隂夢魂落寞知踏碎棃花多少　聴孤嘯山
淺種玉人歸縹緲度晴峭鶴下芝田五色散微照笑他
隔浦誰家半江踈雨空吟斷一犂清曉
　　前調(重過西湖/書所見)　　　　　　　　張　炎
水西船山北酒多為買春去事與雲消飛過舊時雨漫
留一掬相思待題紅葉奈紅葉更無題處　正延竚亂
花渾不知名嬌小未成語短櫂輕裝逢迎斷橋路那知
楊栁風流樹猶如此更休道少年張緒
　　前調　　　　　　　　　　　　張　炎
及春遊卜夜飲人醉萬花醒轉眼年華白髪半垂領與
鷗同一清波風蘋月樹又何似浮蹤不定　静中省便
須門掩柴桑黄巻作孤隱一粟生涯樂事在瓢飲愛閒
休說山深有梅花處更添個暗香踈影
　　前調(寄陳/直卿)　　　　　　　　　　張　炎
路重尋門半掩苔老舊時樹采藥雲深童子更無語怪
我流水迢遥湖天日暮想只在蘆花多處　漫延竚姓
名題上芭蕉凉夜未風雨賦了秋聲還賦斷腸句幾回
獨立長橋扁舟欲喚待招取白鷗歸去
　　前調(題陸壺天/水墨蘭石)　　　　　　　　張　炎
帶飄飄衣楚楚空谷飲甘露一轉花風蕭艾遽如許細
看息影雲根淡然詩思曾否被生香輕誤　此中趣能
消幾筆幽竒羞掩衆芳譜薜老苔荒山鬼竟無語夢逰
忘了江南故人何處聴一片瀟湘夜雨
　　前調　　　　　　　　　　　　湯　恢
宿酲蘇春夢醒沉水冷金鴨落盡桃花無人埽紅雪漸
催煮酒園林單衣庭院春又到斷腸時莭　恨離别長
憶人立荼䕷珠簾巻幽月幾度黄昏瓊枝為誰折都將
千里芳心十年幽夢分付與一聲啼鴂
　　前調　　　　　　　　　　　　湯　恢
月如冰天似水冷浸畫䦨濕桂樹風前濃香半狼籍此
翁對此良宵别無可恨恨只恨故人頭白　洞庭窄誰
道臨水樓臺清光最先得萬里乾坤元無片雲隔不妨
彩筆雲牋翠尊冰醖自管領一庭秋色
　　前調(後溪次周/草牎韻)　　　　　　　　李彭老
杏花初梅花過時莭又春半簾影飛梭輕隂小庭院舊
時月底秋千吟香醉玉曾細聴歌珠一串　忍重見描
金小字題情生綃合歡扇老了劉郎天逺玉簫伴幾畨
鶯外斜陽䦨干倚徧恨楊花遮愁不斷
　　前調　　　　　　　　　　　　無名氏
倚危䦨斜日暮驀驀甚情緒穉栁嬌黄全未禁風雨春
江萬里雲濤扁舟飛渡那更聴塞鴻無數　歎離阻有
恨流落天涯誰念泣孤旅滿目風塵冉冉如飛霧是何
人惹愁來那人何處怎知道愁来不去
　　前調(憶别/)　　　　　　　　　　無名氏
海棠開花影下憶得舊遊戲恰似驂鸞同在彩雲裏夢
回雨散雲収匆匆歸去一枕乍驚殘春睡　甚情味人
去花也飄零餘香半憔悴㸃㸃飛紅都是去時淚可堪
冷落黄昏瀟瀟微雨斷魂處朱䦨獨倚
　　前調　　　　　　　　　　　　無名氏
翦酴醿移芍藥深院教鸚鵡消遣宿酲敧枕熏沉炷自
從載酒西湖探梅南浦乆不見雪兒歌舞　恨無據因
甚不展眉頭凝愁過百五雙燕無情難寄斷腸句可憐
淚濕青綃怨題紅葉落花亂一簾風雨
　　前調　　　　　　　　　　(宋媛/)吳淑姬
粉痕消芳信斷好夢緫無據病酒無聊欹枕聴殘雨斷
腸曲曲屏山溫温沉水都是舊看承人處　乆離阻應
念一㸃芳心閒愁知幾許偷照菱花清痩自羞覻可堪
梅子酸時楊花飛絮亂鶯又催將春去
　　前調　　　　　　　　　　　　邵亨貞
普天雲深夜雨幽興到何許風拍踈簾燈影逗牎户自
從暝宿河橋露聴江笛乆不記舊游湘楚　正無緒可
奈滿目青山蕭蕭五陵樹斜掩屏山腸斷庾郎賦㡬回
思繞蘋花夢尋蘭棹怕驚起故溪鷗鷺
　側犯
　　(雙調七十七字犯字是按歌時假借别調作腔詞/原入歌譜故宣政詞家有側犯尾犯花犯玲瓏四)
　　(犯等/名也)
　　側犯　　　　　　　　　　　　周邦彦
暮霞霽雨小蓮出水紅妝靚風定看歩韤江妃照眀鏡
飛螢度暗草秉燭遊花徑人静㩦豔質追凉就槐影
金環皓腕雪藕清泉瑩誰念省滿身香猶是舊荀令見
說吳姬酒壚深迥煙鎖漠漠藻池苔井
　　前調　　　　　　　　　　　　袁去華
篆銷餘馥燭堆殘蠟房櫳曉寒峭看杏臉羞紅尚嬌小
游蜂静院落緑水揺池沼閒遶翠樹底搘頤聴啼鳥
愁風怕雨彈指春光了音信杳最堪恨歸雁過多少困
倚孤眠晝長人悄睡起依然半牎殘照
　　前調(詠芍/藥)　　　　　　　　　　姜　䕫
恨春易去甚春却向揚州住微雨正繭栗梢頭弄詩句
紅橋二十四緫是行雲處無語漸半脫宫衣笑相顧
金壺細葉千朶圍歌舞誰念我鬢成絲来此共尊俎後
日西園緑隂無數寂寞劉郎自修花譜
　　前調(次周美/成韻)　　　　　　　　　方千里
四山翠合一溪碧繞秋容靚波定見鷺立魚跳動平鏡
修竹散歩屧古朩通幽徑風静煙霧直池塘倒晴影
流年舊事老矣塵心瑩還暗省㸃吳霜顦顇愧潘令夢
憶江南小園路迥愁聴葉落轆轤金井
　　前調(次周美/成韻)　　　　　　　　　楊澤民
九衢豔質看来怎比他閒靚清韻似照水横斜暮臨鏡
林間鎖畫閣花底藏芳徑幽静將綘燭髙燒照雙影
瓊瑶皓素未及肌膚瑩伊試省我從今還肻再孤令記
取蘭房夜深人迥牎外月照一方天井
　　前調(次周美/成韻)　　　　　　　　　陳允平
晚凉倦浴素妝薄試鉛華靚凝定似一朶芙蓉泛清鏡
輕紈笑自撚撲蝶鴛鴦徑閒静金鳳嚲斜敧翠蟬影
冰肌玉骨襯體紅綃瑩還暗省記青青雙鬢舊潘令夢
想鸞筝後堂深迥何日西風碧梧金井
　四園竹
　　(四或作西本曲名/也雙調七十七字)
　　四園竹　　　　　　　　　　　周邦彦
浮雲䕶月未放滿朱扉䑕揺暗壁螢度破牎偷入書幃
秋意濃閒竚立庭柯影裏好風襟袖先知　夜何其江
南路繞重山心知漫與前期奈向燈前堕淚腸斷蕭娘
舊日書辭猶在紙雁信絶清宵夢又稀
　　前調(次周美/成韻)　　　　　　　　　方千里
花騘縱䇿制淚掩斜扉玉鑪細裊鴛被半閒蕭瑟羅幃
銀漏聲那更雜踈踈雨裏此時懐抱誰知　恨淒其西
牎自翦寒花沉吟暗數歸期最愛深情宻意無限當年
徃復書辭千萬紙甚近日人来字漸稀
　　前調(次周美/成韻)　　　　　　　　　楊澤民
殘霞殿雨皥氣入牎扉井梧堕葉寒砌呌蛩秋滿屏幃
羅袖匆匆敘别凄凉客裏異鄉誰更相知　念伊其當
時芍藥同心誰知又爽佳期直到金風到後秋葉紅時
細寫情辭何用紙又却恐秋凉葉漸稀
　御街行
　　(又一體雙調/七十七字)
　　御街行　　　　　　　　　　　張　先
夭非花豔輕非霧来夜半天眀去来如春夢不多時去
似朝雲何處逺雞栖燕落星沉月紞紞城頭鼓　参差
漸辨西池樹珠閣斜開户緑苔深徑少人行苔上屐痕
無數餘香遺粉剰衾閒枕天把多情付
　　前調　　　　　　　　　　　　劉　基
梧桐滴露鳴金井夜耿耿如年永月眀棲鳥數移柯有
似佳期不定華年迅速碧霄迢遞别恨空心領　青鸞
怕見單棲影任掩盤龍鏡盈盈一水隔雙星腸斷羽迷
鱗暝消愁憑酒秪應無奈酒與愁同醒
　撲蝴蝶近
　　(又一體雙調/七十七字)
　　撲蝴蝶近　　　　　　　　　　吕渭老
分釵綰髻洞府難分手離觴短闋啼痕冰舞袖馬嘶霜
滑橋廽路轉人依古栁曉色漸分星斗　怎分剖心兒
一似傾入離愁萬千斗垂鞭竚立傷心還病酒十年夢
裏嬋娟二月花中豆蔻春風為誰依舊
　　前調　　　　　　　　　　　　無名氏
煙條雨葉緑徧江南岸思歸倦客尋芳来較晚岫遥紅
日初斜陌上花飛正滿凄凉數聲羌管　怨春短玉人
應在眀月樓中畫眉嬾蠻箋錦字多時魚鴈斷恨隨去
水東流事與行雲共逺羅衾舊香猶暖
　快活年近拍
　　(雙調七/十七字)
　　快活年近拍　　　　　　　　万俟雅言
千秋萬嵗君五帝三王世觀風重令莭與民樂盛際蕊
宫長春洞天不老花豔蟾輝十里照春珠翠　鬧羅綺
遥望太極一簇通眀裏鈞臺奏夀蓬山呈妙戲六宫人
来五雲樓逈風送歌聲依約睿思新製
　一叢花
　　(雙調七/十八字)
　　一叢花　　　　　　　　　　　歐陽修
傷春懐逺幾時窮無物似情濃離愁正恁牽絲亂更南
陌飛絮濛濛歸騎漸遥征塵不斷何處認郎蹤　雙鴛
池沼水溶溶南北小橋通梯横畫閣黄昏後又還是新
月簾櫳沈恨細思不如桃李還解嫁春風
　　前調　　　　　　　　　　　　蘇　軾
今年春淺臘侵年冰雪破春妍東風有信無人見露微
意栁際花邉寒夜縱長孤衾易暖鐘鼓漸清圎　朝来
初日半含山樓閣淡踈煙遊人便作尋芳計小桃杏應
已爭先酒病少情踈慵自放惟愛日髙眠
　　前調　　　　　　　　　　　　秦　觀
年時今夜見師師雙頬酒紅滋踈簾半捲微燈外露華
上煙裊凉颸簮髻亂抛偎人不起彈淚唱新詞　佳期
誰料乆参差愁緒暗縈絲想應妙舞清歌罷又還對秋
色嗟咨惟有畫樓當時眀月兩處照相思
　　前調(宗室令/郯送酒)　　　　　　　　　晁補之
王孫眉宇鳳凰雛天與世情踈揚州座上瓊花底佩錦
囊曾憶奚奴金盞醉揮滿身花影紅袖競来扶　十年
一夢訪林居離袂重踟蹰應憐肺病臨卭客寄洞庭春
色雙壺天氣未佳梅花正好曾醉燕堂無
　　前調(生日答/十二叔)　　　　　　　　　晁補之
碧山無意解銀魚花底且㩦壺華顛又喜熊羆旦笑騏
驥老反為駒文史漸抛功名更嬾隨處見真如　髙情
敢並漢庭疏長揖去田廬囊無上賜金堪散也未妨山
獵溪漁㢘頗縱强莫隨年少白馬向黄榆
　　前調(暮春/送别)　　　　　　　　　　趙長卿
階前春草亂抽芽塵暗緑窓紗釵盟鏡約知何限最斷
腸湓浦琵琶南渚送船西城折栁遺恨在天涯　夜来
魂夢到儂家一笑臉如霞鶯啼燕恨西牎下問何事潘
鬢先華鐘動五更魂歸千里殘角怨梅花
　　前調(杏花/)　　　　　　　　　　趙長卿
栁鶯啼曉夢初驚香霧入簾清臙脂淡注宫妝雅似文
君猶帶春酲芳心婉娩媚容綽約桃李緫消聲　相如
春思正營營無奈惜花情曲䦨小檻幽深處與殷勤遮
䕶娉婷姚黄魏紫十分顔色終不似輕盈
　　前調　　　　　　　　　　　　程　垓
傷心時候一凭䦨何况别離難東風只解催人去也不
道鶯老花殘青牋未約紅綃忍淚無計鎖征鞍　寳釵
瑶鈿一時閒此恨苦天慳如今直恁抛人去也不念人
痩衣寛歸来忍見重樓淡月依舊五更寒
　　前調　　　　　　　　　　　　袁去華
東風吹恨著眉心金約痩難任西窓翦燭渾如夢最愁
處南陌分襟香歇繡囊塵生羅韤憔悴到如今　小花
幽院夜沉沉凉月轉槐隂拂牆樹動開朱户又贏得愁
與更深青翼不来征鴻難倩流怨入瑶琴
　　前調　　　　　　　　　　　　陸　游
尊前凝竚漫淒迷猶恨負幽期從来不慣傷春淚為伊
後滴滿羅衣那堪更是吹簫池館青子緑隂時　回廊
簾影盡參差偏共睡相宜朝雲夢斷知何處倩雙燕說
與相思從今判了十分憔悴圖要箇人知
　　前調　　　　　　　　　　　　韓　淲
翻空雪浪送飛花春曉媚霜華風迴㸃㸃迷人處峭寒
輕詩思殊佳雙燕未来斷鴻何在微雨又天涯　綺窓
眀暗是誰家雕檻馥蘭芽畫檐簾捲黄昏後試傾杯笑
語喧譁聚散人生吾儕老矣醉墨任横斜
　　前調(夏夜宿小蓬/莱對月不寐)　　　　　　　吳子孝
玻瓈牎影薄於冰月色滿空庭夜䦨别館無人到吹繡
幙楊栁風清幽興難窮徘徊竹徑草上露華凝　閒揮
玉麈練衫輕坐乆覺凉生只疑瀟灑非塵境洞門外雪
墜盈盈搗藥宫前游仙枕上寒逼夢難成
　鳳樓春
　　(雙調七/十八字)
　　鳳樓春　　　　　　　　　　　歐陽炯
鳳髻緑雲叢深掩房櫳錦書通夢中相見覺来慵匀面
淚臉珠融因想玉郎何處去對淑景誰同　小樓中春
思無窮倚䦨凝望暗牽愁緒栁花飛趁東風斜日照珠
簾羅幌香冷粉屏空海棠零落鶯語殘紅
　陽闗引
　　(一名古陽闗與陽闗曲/同義雙調七十八字)
　　陽闗引　　　　　　　　　　　宼　凖
塞草煙光闊渭水波聲咽春朝雨霽輕塵斂征鞍發指
青青楊栁又是輕攀折動黯然知有後會甚時節　更
盡一杯酒歌一闋歎人生裏難歡聚易離别且莫辭沉
醉聴取陽闗徹念故人千里自此共眀月
　　前調(寄八/弟)　　　　　　　　　　晁補之
草草蛩吟噎暗栁螢飛滅空庭雨過西風𦂳飄黄葉巻
書帷寂静對此傷離别重感歎中秋數日又圎月　沙
觜檣竿上淮水闊有飛鳬客詞珠玉氣冰雪且莫教皓
月照影驚華髪問幾時清尊夜景共佳莭
　金人捧露盤
　　(金一作銅一名上西平一名西平/曲一名上南平雙調七十八字)
　　金人捧露盤(㑹稽秋風/亭觀雪)　　　　　辛棄疾
九衢中杯逐馬帶隨車問誰解愛惜瓊華何如竹外静
聴窣窣蠏行沙自憐是海山頭種玉人家　紛如鬬嬌
如舞纔整整又斜斜要圖畫還我漁蓑凍吟應笑羔兒
無分謾煎茶起来極目向瀰茫數盡歸鴉
　　前調(送杜/叔髙)　　　　　　　　　　辛棄疾
恨如新新恨了又重新看天上多少浮雲江南好景落
花時莭又逢君夜来風雨春歸似欲留人　尊如海人
如玉詩如錦筆如神更能幾字盡殷勤江天日暮何時
重與細論文緑楊隂裏聴陽闗門掩黄昏
　甘州令
　　(亦是六州歌頭之/一雙調七十八字)
　　甘州令　　　　　　　　　　　栁　永
凍雲深淑氣淺寒欺緑野輕雪伴早梅飄謝豔陽天正
眀媚却成瀟灑玉人歌畫樓酒對此早驟增髙價　賣
花巷陌放燈臺榭好時代怎生輕捨頼和風蕩霽靄廓
清良夜玉塵鋪桂莖滿素光裏更堪遊冶
　紅牎燈影
　　(雙調七十八字王錫爵/一詞和友人自度曲也)
　　紅牎燈影　　　　　　　　　　王錫爵
髙倚危樓垂垂四面皆空翠離天近矣除了凡心未歎
濁質少清縁竒異一段斜陽團簇箇閒愁送至　試問
斯愁端倪還向何邉起黄村緑墅總是傷人意笑遺恨
特登樓一味相對長吁看又是寒雲擁蔽
　御街行
　　(又一體雙調七十/八字一名孤鴈兒)
　　御街行　　　　　　　　　　　范仲淹
紛紛墜葉飄香砌夜寂静寒聲碎真珠簾捲玉樓空天
澹銀河垂地年年今夜月華如練長是人千里　愁腸
已斷無由醉酒未到先成淚殘燈明滅枕頭敧諳盡孤
眠滋味都來此事眉間心上無計相迴避
　　前調　　　　　　　　　　　　楊无咎
平生厭見花時節惟只愛梅花發破寒迎臘吐幽姿占
斷一番清絶照溪印月帶煙和雨傍竹仍藏雪　松煤
染出宜孤潔最嫌把鉛華拭暗香銷盡欲飄零須得笛
聲嗚咽這些風味自家領取莫與傍人説
　　前調　　　　　　　　　　　　辛棄疾
闌干四靣山無數供望眼朝與暮好風吹雨過山來吹
盡一簾煩暑紗㡡如霧簟紋如水别有生凉處　氷肌
不受鉛華汚更旎旎真香聚臨風一曲最妖嬈唱得行
雲且住藕花都放朩樨開後待與乗鸞去
　　前調　　　　　　　　　　　　程　垓
住家不覺窮冬好向客裏方知道故園梅子正開時記
　得清尊頻倒髙燒紅燭暖熏羅幌一任花枝惱　如今
　客裏傷懐抱忍雙鬢隨花老小牎獨自對黄昏只有月
　華飛到假饒真箇雁書頻寄何似歸来早
　　　前調　　　　　　　　　　(宋媛/)李清照
　籐牀紙帳朝眠起說不盡無佳思沉香煙斷玉鑪寒伴
　我情懐如水笛聲三弄梅心驚破多少春情意　小風
　踈雨瀟瀟地又催下千行淚吹簫人去玉樓空腸斷與
　誰同倚一枝折得人間天上沒箇人堪寄
　
　
　
　
　
　
　
御選歴代詩餘巻四十九
　欽定四庫全書
御選歴代詩餘巻五十目録(起七十九字/至八十二字)
　　　紅林檎近
　　　　周邦彦(二首/)
　　　　袁去華
　　　　方千里(二首/)
　　　　楊澤民(二首/)
　　　　陳允平(二首/)
　　　金人捧露盤(又一體/)
　　　　張元幹
　　　　程垓
　　　　髙觀國(三首/)
　　　　劉基
　　　　周用
　　　山亭栁
　　　　杜安世
　　望雲涯引
　　　李景元
　　憶黄梅
　　　王觀
　　過澗歇
　　　栁永
　　　晁補之
　　鬬百花
　　　晁補之
　　前調(又一體/)
　　　晁補之
　　安公子
　　　栁永
　　最髙樓
　　　劉基
　　􁏣殘紅
　　　楊慎
　　瑶階草
　　　程垓
　　最髙樓(又一體/)
　　　辛棄疾(三首/)
　　　程垓
　　　劉克莊
　　　蔣捷
　　　元好問
　　　司馬昂父
　　御街行(又一體/)
　　　髙觀國(二首/)
　　鬭百花(又一體/)
　　　栁永
　　皂羅特髻
　　　蘇軾
　　金人捧露盤(又一體/)
　　　賀鑄
　　倒垂栁
　　　楊无咎
　　栁初新
　　　栁永
　　新荷葉
　　　趙抃
　　　侯寘
　　　辛棄疾(四首/)
　　　趙彦端(二首/)
　　前調(又一體/)
　　　趙長卿
　　　趙彦端
　　　鄭斗煥
　　早梅芳(又一體/)
　　　周邦彦(二首/)
　　　陳允平(二首/)
　　　吳洪
　　拂霓裳
　　　晏殊(二首/)
　　栁腰輕
　　　栁永
　　千秋歲引
　　　王安石
　　　吳子孝
　　　徐有貞
　　　夏允彞
　　洞仙歌
　　　吳文英
　　八六子
　　　王沂孫
　　　最髙樓(又一體/)
　　　　毛滂
　　　夢玊人引
　　　　吕渭老
　　　南州春色
　　　　汪莘
　
　
　
　
　
　
　
　
　
御選歴代詩餘巻五十目録
　欽定四庫全書
御選歴代詩餘巻五十(起七十九字/至八十二字)
司經局洗馬掌局事兼翰林院修撰加二級(臣/)王奕清奉
㫖校刋
　　紅林檎近
　　　(紅林檎果名即紅奈也唐教坊有此曲/因以名詞雙調七十九字或無近字)
　　　紅林檎近(雪二/首)　　　　　　　　周邦彦
　髙栁春纔軟凍枝寒更香暮雪照清峭玊塵散林塘那
　堪飄風遞冷故遣度幙穿牕似欲料理新妝呵手弄絲
　簧　冷落詞賦客蕭索水雲鄉援毫授簡風流猶憶東
　梁望虚檐徐轉逥廊未埽夜長莫惜空酒觴
　　　前調　　　　　　　　　　　　周邦彦
　風雪驚初霽水鄉增暮寒樹杪堕毛羽檐牙挂琅玕才
　喜門堆巷積可惜迤邐銷殘漸看低竹翩翻清池漲微
　瀾　歩履晴正好宴席晚方歡梅花耐冷亭亭來入冰
　盤對前山横素愁雲變色放杯同覓髙處看
　　前調　　　　　　　　　　　　袁去華
森木蟬初噪淡煙梅半黄睡起傍檐隙牆梢挂斜陽魚
躍浮萍破處碎影顛倒垂楊晚庭誰與追涼清風散荷
香　望極霞散綺坐待月侵廊調冰薦飲全勝河朔飛
觴漸参横斗轉懐人未寢别來偏覺今夜長
　　前調(雪次周美/成韻二首)　　　　　　　　方千里
花幙髙燒燭獸煙深炷香寒色上樓閣春威徧池塘多
情天孫織罷故與玊女穿牕素臉淺約宫妝風韻勝笙
簧　遊冶尋舊侣尊酒老吾鄉清歌度曲何妨塵落雕
梁任瑶階平尺珠簾人報賸􁨣酩酊飛羽觴
　　前調　　　　　　　　　　　　方千里
曉起山光惨晚來花意寒映月衣纖縞因風珮琅玕三
弄江梅聽徹㡬點岸栁飄殘宛然舞曲初翻簾影捲波
瀾　把酒同喚醉促膝小留歡清狂痛飲能消多少杯
盤况人生如寄相逢年老歲華休作容易看
　　前調(雪次周美/成韻二首)　　　　　　　　楊澤民
輕有鵝毛體白無龍腦香瓊笋綴飛桷冰壺鑑方塘渾
如瑶臺閬苑更無茅舍蓬牕畫閣自有梅妝貪耍罷彈
簧　鼓舞沽酒市蓑笠釣魚鄉遐觀自樂吾心何必濠
梁待喬木都凍千山盡老更煩玊指勸羽觴
　　前調　　　　　　　　　　　　楊澤民
梅信初回暖風稜猶壯寒禾稼響圭璧簾旌隠琅玕門
前羣山尚滿牕外數片餘殘凍底潜有魚翻東風漸生
瀾　杖䇿扶半醉燕寢有餘歡兒童自捧皚皚調蜜盈
盤兆豐穣和氣來呈羙瑞莫同輕薄飛絮看
　　前調(雪次周美/成韻二首)　　　　　　　　陳允平
飛絮迷芳意落梅銷暗香皓鶴唳空碧白鷗避寒塘妨
他踏青闘草便放曉日東牕先自嬾弄晨妝誰耐聽笙
簧　望帘尋酒市看釣認漁鄉控持紫燕芹泥未上雕
梁想梁園謝館尋花較晚但陪玊樹頻舉觴
　　前調　　　　　　　　　　　　陳允平
三萬六千頃玊壺天地寒庾嶺封的皪淇園折琅玕漠
漠梨花爛漫紛紛栁絮飛殘直疑潢潦驚翻斜風泝狂
瀾　對此頻勝賞一醉飽清歡呼童翦韭和冰先薦春
盤怕東風吹散留尊待月倚闌莫惜今夜看
　金人捧露盤
　　(又一體雙調/七十九字)
　　金人捧露盤　　　　　　　　　張元幹
臥扁舟聞寒雨數佳期又還是輕誤仙姿小樓夢冷覺
未應恨我歸遲鬢雲䯳處沈檀斜露泣花枝　名與利
空縈繫添憔悴謾孤恓得見了說與教知偎香倚暖夜
鑪圍定酒温時任他飛雪灑江天莫下層梯
　　前調(惜春/)　　　　　　　　　　程　垓
愛春歸憂春去為春忙旋點檢雨障雲妨遮紅護緑翠
幃羅幙任髙張海棠明月杏花天更惜濃芳　喚鶯吟
招蝶拍迎栁舞倩桃妝盡呼起萬籟笙簧一觴一咏儘
敎陶寫繡心腸笑他人世漫嬉遊擁翠偎香
　　前調(水仙/花)　　　　　　　　　　髙觀國
夢湘雲吟湘月弔湘靈有誰見羅韤塵生凌波歩弱背
人羞整六銖輕娉娉裊裊暈嬌黄玉色輕明　香心静
波心冷琴心怨客心驚怕珮解却返瑶京杯擎清露醉
春蘭友與梅兄蒼煙萬頃斷腸是雪冷江清
　　前調(梅花/)　　　　　　　　　　髙觀國
念瑶姬翻瑶佩下瑶池冷香夢吹上南枝羅浮夢杳憶
曾清曉見仙姿天寒翠袖可憐是倚竹依依　溪痕淺
雪痕凍月痕淡粉痕微江樓怨一笛休吹芳音待寄玉
堂煙驛兩棲遲新愁萬斛為春痩却怕春知
　　前調　　　　　　　　　　　　髙觀國
楚宫閒金成屋玊為䦨斷雲夢容易驚殘驪歌幾疊至
今愁思怯陽闗清音恨阻抱哀筝知為誰彈　年華晚
月華冷霜華重鬢華斑也須念閒損雕鞍斜緘小字錦
江三十六鱗寒此情天闊正梅信笛裏闗山
　　前調　　　　　　　　　　　　劉　基
水如藍山如黛草如絲正去年雙燕來時衡門晝掩日
長惟有睡相宜午風吹破北牕夢檐影参差　李花開
梅花謝榴花放杏花稀枉教人兩鬢雙垂凭闌竚立空
將愁眼盼斜暉斷雲迢逓趁征鴈直到天涯
　　前調(五月十二/日喜雨)　　　　　　　　周　用
仰皇天驅雨伯駕飛㢘記農師舊有靈占自來大旱不
過五月十之三山河大地從滂沛西北東南　挽長河
千里潤嘗舊井十分甘奈微涓自喜沾沾雲雷大造天
功那許世人貪鳳凰池上恩波闊新緑遥添
　山亭栁
　　(雙調七/十九字)
　　山亭栁　　　　　　　　　　　杜安世
曉來風雨萬花飄落歎韶光虚過却芳草萋萋映樓臺
淡煙漠漠紛紛絮飛院宇燕子過朱閣　玊容淡妝添
寂寞檀郎辜願太情薄數歸期絶信約暗添春宵恨平
康恣迷歡樂時時悶飲緑醑甚轉轉思量著
　望雲涯引
　　(雙調七/十九字)
　　望雲涯引　　　　　　　　　　李景元
秋容江上岸花老蘋洲白露濕蒹葭浦嶼漸增寒色閒
漁唱晚鶩雁驚飛處映逺磧數點輕㠶送天際歸客
鳳臺人散漫迴首沈消息素鯉無憑樓上暮雲凝碧時
向西風下認逺笛宋玊悲懐未信金尊消得
　憶黄梅
　　(雙調七/十九字)
　　憶黄梅　　　　　　　　　　　王　觀
枝上葉兒未展已有墜紅千片春意怎生防怎不怨被
我安排矮牙牀斗帳和嬌豔移在花叢裏面　請君看
惹清香偎媚暖愛香愛暖金杯滿問春怎管大家􁨣便
做東風總吹教零亂猶兀自輸我鴛鴦一半
　過澗歌
　　(雙調八/十字)
　　過澗歌　　　　　　　　　　　栁　永
淮楚曠望極千里火雲燒空盡日西郊無雨厭行旅數
幅輕帆漸落檥棹蒹葭浦避畏景兩兩舟人夜深語
此際爭可便恁奔名競利去九衢塵裏衣冠冒炎暑回
首江鄉月觀風亭水邊石上幸有散髮披襟處
　　前調　　　　　　　　　　　　晁補之
歸去奈故人尚作青眼相期未許明時歸去放懐處買
得東皋數畝静愛園林趣任過客剥啄相呼晝扃户
堪笑兒童事業華顛向誰語草堂人悄圓荷過微雨都
付邯鄲一枕清風好夢初覺砌下槐影方亭午
　鬭百花
　　(唐時闘花以竒者為勝調名取此一/名夏州與闘百草無渉雙調八十字)
　　鬬百花　　　　　　　　　　　晁補之
小小盈盈珠翠憶得睂長眼細曾共映花低語已解傷
春情意重向溪堂臨風看舞梁州依舊照人秋水轉更
添姿媚　與問階上簸錢時節記微笑但把纖腰向人
嬌倚不見還休誰教見了厭厭還是向來情味
　　前調(又一/體)　　　　　　　　　　晁補之
斜日東風深院繡幙低迷歸燕瀟灑小屏嬌面髣髴燈
前初見與選筵中銀杯半折姚黄揷向鳳凰釵畔微笑
遮紈扇　教展香裀看罷霓裳促徧紅颭翠翻驚鴻乍
拂秋岸栁困花慵盈盈自整羅巾須勸倒金盞
　安公子
　　(雙調八/十字)
　　安公子　　　　　　　　　　　栁　永
長川波㶑灎楚鄉淮岸迢逓一霎煙汀雨過芳草青如
染驅馬㩦書劍當此好天好景自覺多愁多病行役心
情厭　望處曠野沈沈暮雲黯黯行侵夜色又是急槳
投村店認去程將近舟子相呼遥指漁燈一點
　最髙樓
　　(雙調八/十字)
　　最髙樓　　　　　　　　　　　劉　基
今宵月還照别離愁愁上最髙樓九霄無路青冥闊玊
京風露冷於秋寳刀裁不斷水東流　誰知道黄粱炊
未熟早過了洞天三十六塵土事幾時休廣寒桂樹清
香好圓光恰滿又成鈎笑階前萱草浪語忘憂
　欵殘紅
　　(雙調八十字此楊慎自名調乃八韻五言古詩合/生查子二調為一調换頭用宋李之儀謝池春慢)
　　(語以其獨立/一調存之)
　　款殘紅　　　　　　　　　　　楊　慎
花徑款殘紅風沼縈新皺有意惜餘春無計消長晝香
醪瀉玊窪瑞腦噴金獸誰與共温存寂寞黄昏後　頻
移帶眼寛只恁懨懨痩不見又思量見了還依舊為問
頻相見何似長相守天生竝頭蓮好結同心藕
　瑶階草
　　(雙調八/十字)
　　瑶階草　　　　　　　　　　　程　垓
空山子規呌月破黄昏冷簾幙風輕緑暗紅又盡自從
别後粉銷香膩一春成病那堪晝閒日永　恨難整起
來無語緑萍破處池光浄悶理殘妝照花獨自憐痩影
睡來又怕飲來越醉醒來却悶看誰似我孤另
　最髙樓
　　(又一體雙調/八十一字)
　　最髙樓　　　　　　　　　　　辛棄疾
長安道投老倦遊歸七十古來稀藕花雨濕前湖夜桂
枝風澹小山時怎消除須殢酒更吟詩　也莫向竹邊
辜負雪也莫向栁邊辜負月閒過了總成癡種花事業
無人問惜花情緒只天知笑山中雲出早鳥歸遲
　　前調(用前韻/賦牡丹)　　　　　　　　　辛棄疾
西園買誰載萬金歸多病勝遊稀風斜畫燭天香夜涼
生翠蓋酒酣時待重尋居士譜謫仙詩　看黄底御袍
元自貴看紅底狀元新得意如斗大笑花癡漢妃翠被
嬌無奈吳姬粉陣恨誰知但紛紛蜂蝶亂笑春遲
　　前調(賦梅/)　　　　　　　　　　辛棄疾
花知否花一似何郎又似沈東陽痩稜稜地天然白冷
清清地許多香笑東君還又向北枝忙　著一陣霎時
間底雪更一箇缺些兒底月山下路水邊牆風流怕有
人知處影兒守定竹旁廂且饒他桃李趁少年塲
　　前調　　　　　　　　　　　　程　垓
舊心事説著兩睂羞記得凭肩遊湘裙羅韤桃花岸薄
衫輕扇杏花樓幾番行幾番醉幾番留　也誰料春風
吹已斷又誰料朝雲飛亦散天易老恨難酬蜂兒不解
知人苦燕兒不觧説人愁舊情懐消不盡幾時休
　　前調(再題周/登樂府)　　　　　　　　　劉克莊
周郎後直數到清真君莫是前身八音相應諧韶樂一
聲未了落梁塵笑而今輕郢客重巴人　只少箇緑珠
横玊笛更少箇雪兒彈錦瑟欺賀晏壓黄秦可憐樵唱
并菱曲不逢御手與龍巾且酣眠篷底月甕間春
　　前調　　　　　　　　　　　　蔣　㨗
新春景明媚在何時宜早不宜遲軟塵巷陌青油幰重
簾深院畫羅衣要些兒晴日照暖風吹　一片片雪兒
休要下一點點雨兒休要灑纔恁地越愆期悠悠不趁
梅花到匆匆枉帶栁花飛倩黄鶯將我話報春歸
　　前調　　　　　　　　　　　　元好問
商於路山逺客來稀雞犬静柴扉東家歡飲薑芽脆西
家留宿芋魁肥覺重來猿與鶴總忘機　問華屋髙貲
誰不戀問美食大官誰不羡風浪裏竟安歸雲山既不
求吾是林泉又不責吾非任年年藜藿飯芰荷衣
　　前調(暮春/)　　　　　　　　　司馬昻父
花信緊二十四番愁風雨五更頭侵堦苔蘚宜羅韤逗
衣梅潤試香篝緑牕閒人夢覺鳥聲幽　按秦筝學弄
相思調寫幽情恨殺知音少向何處説風流一絲楊栁
千絲恨三分春色二分休落花中流水裏兩悠悠
　御街行
　　(又一體雙調/八十一字)
　　御街行(賦簾/)　　　　　　　　　髙觀國
香波半窣深深院正日上花隂淺青絲不動玊鈎閒看
翠額輕籠葱蒨鶯聲似隔篆煙微度愛横影参差滿
那回低挂朱闌畔念悶損無人捲窺春偷倚不勝情彷
彿見如花嬌面纎柔緩揭瞥然飛去不似春風燕
　　前調(賦轎/)　　　　　　　　　　髙觀國
籐筠巧織花紋細稱穏歩如流水踏青陌上雨初晴嫌
怕濕文鴛雙履要人送上逢花湏住纔過處香風起
裙兒挂在簾兒裏更不把牕兒閉紅紅白白簇花枝恰
稱得尋春芳意歸來時晚紗籠引道扶下人微醉
　鬭百花
　　(又一體雙調/八十一字)
　　鬭百花　　　　　　　　　　　栁　永
煦色韶光明媚輕靄低籠芳樹池塘淺蘸煙蕪簾幙閒
垂飛絮春困厭厭抛擲鬬草工夫冷落踏春心緒終日
扃朱戸　逺恨緜緜淑景遲遲難度年少傅粉依前醉
眠何處深院無人黄昏乍拆鞦韆空鏁滿庭花雨
　皂羅特髻
　　(雙調八十一字一名採菱拾/翠以蘇軾詞起句得名也)
　　皂羅特髻　　　　　　　　　　蘇　軾
采菱拾翠算似此佳名阿誰消得采菱拾翠稱使君知
客千金買采菱拾翠更羅裙滿把真珠結采菱拾翠正
髻鬟初合　真箇采菱拾翠但深憐輕拍一雙手采菱
拾翠繡衾下抱著俱香滑采菱拾翠待到京尋覓
　金人捧露盤
　　(又一體雙調/八十一字)
　　金人捧露盤　　　　　　　　　賀　鑄
控滄江排青嶂燕臺凉駐綵仗樂未渠央巖花磴蔓妒
千門珠翠倚新妝舞筵歌悄恨風流不管餘香　繁華
夢驚俄頃佳麗地指蒼茫寄一笑何與興亡量船載酒
頼使君相對兩交牀緩調清管更為儂三弄斜陽
　倒垂栁
　　(雙調八/十一字)
　　倒垂栁(九日/)　　　　　　　　　楊无咎
曉來煙露重為重陽增勝致記一年好處無似此天氣
東籬白衣至南陌芳筵啟風流曾未逺登臨都在眼底
　人生如寄謾把茱茰看子細擊節聽髙歌痛飲莫辭
醉烏帽任教顛倒風裏墜黄花明日縱好無情味
　栁初新
　　(雙調八/十一字)
　　栁初新　　　　　　　　　　　栁　永
東郊向曉星杓亞報帝里春來也栁擡煙眼花勻露臉
漸覺緑嬌紅奼妝點層臺芳榭運神功丹青無價　别
有堯堦試罷新郎君成行如畫杏園風細桃花浪暖競
喜羽遷鱗化徧九陌相將遊冶驟香塵寳鞍驕馬
　新荷葉
　　(雙調八十二字/一名折新荷引)
　　新荷葉　　　　　　　　　　　趙　抃
雨過迴廊圓荷嫩緑新抽越女輕盈畫橈穏泛蘭舟芳
容豔粉紅香透脈脈嬌羞菱歌隠隐漸遥依約回眸
堤上郎心波間妝影遲留不覺歸時淡天碧襯蟾鈎風
蟬噪晚餘霞際幾點沙鷗漁笛不道有人獨倚危樓
　　前調　　　　　　　　　　　　侯　寘
栁幄飛緜風池煙泛新萍燕壘泥香玊麟堂外春深晴
雲麗日花濃處蜂蝶紛紛償春一醉管絃聲裏歡聲
况是清時錦衣重到臺城故國江山向人依舊多情趁
閒行樂休辜負冶葉繁英彤庭歸覲恁時難駐前旌
　　前調　　　　　　　　　　　　辛棄疾
人已歸來杜鵑欲勸誰歸緑樹如雲等閒付與鶯飛兔
葵燕麥問劉郎幾度沾衣翠屏幽夢覺來水遶山圍
有酒重㩦小園随意芳菲往日繁華而今物是人非春
風半面記當年初識崔徽南雲鴈少錦書無箇因依
　　前調(用前/韻)　　　　　　　　　　辛棄疾
春色如愁行雲帶雨纔歸春意長閒遊絲盡日低飛閒
愁幾許更曉風特地吹衣小牕人靜棊聲似解重圍
光景難擕任他鶗鴂芳菲細數前愆不應詩酒皆非知
音絃斷笑淵明空撫餘徽停杯對影待邀明月相依
　　前調(題悠/然閣)　　　　　　　　　　辛棄疾
種豆南山零落一頃為萁嵗晚淵明也吟草盛苖稀風
流剗地向尊前采菊題詩悠然忽見此山正遶東籬
千載襟期髙情想像當時小閣横空朝來翠撲人衣是
中真趣問騁懐遊目誰知無心出岫白雲一片孤飛
　　前調　　　　　　　　　　　　辛棄疾
曲水流觴賞心樂事良辰蘭蕙光風轉頭天氣還新明
眸皓齒看江頭有女如雲折花歸去綺羅陌上芳塵
能幾多春試聽啼鳥殷勤對景興懐向來憂樂紛紛且
題醉墨似蘭亭别叙時人後之覽者又將有感斯文
　　前調(次辛稼/軒韻)　　　　　　　　　趙彦端
欲暑還涼如春有意重歸春若歸來任他鶯老花飛輕
雷澹雨似晚風欺得單衣檐聲驚醉起來新緑成圍
囘首分擕光風冉冉菲菲曾幾何時故山疑夢還非鳴
琴再撫將清恨都入金徽永懐橋下繫船溪栁依依
　　前調(次前/韻)　　　　　　　　　　趙彦端
雨細梅黄去年雙燕還歸多少繁紅盡随蝶舞蜂飛隂
濃緑暗正麥秋猶衣羅衣香凝沈水雅宜簾幙重圍
繡扇仍㩦花枝塵染芳菲遥想當時故交往往人非天
涯再見悅情話景仰清徽可人懐抱晚期蓮社相依
　　前調(又一/體)　　　　　　　　　　趙長卿
冷徹蓬壺翠幢鼎鼎生香十頃琉璃望中無限清凉遮
風掩日髙低襯宻護紅妝隂隂湖裏羡他雙浴鴛鴦
猛憶西湖當年一夢難忘折得曾將蓋雨歸思如狂水
雲千里不堪更回首思量而今把酒為伊沈醉何妨
　　前調(秀州/作)　　　　　　　　　　趙彦端
玊井冰壺人間有此清秋笑語雍容令從庭戸初修迎
風待月香凝處四捲簾鈎月波奇觀未饒當日南樓
聞說三吳江湖從古風流况有雙轓舊譜黄閣清油金
甌屢啟應難解乆為人留天池波灎可憐蘋滿汀洲
　　前調(荷葉/)　　　　　　　　　　鄭斗煥
乳鴨池塘晴波漾緑粼粼宿藕根香夏來生意還新鈿
花貼翠蚨錢小相間萍星一番雨過一番暗展圓青
魚戲龜游看來猶未勝情因憶年時垂鈎曾釣輕盈玊
人何處闗情是半捲芳心簾風一掉鴛鴦催起歌聲
　早梅芳
　　(又一體雙調/八十二字)
　　早梅芳　　　　　　　　　　　周邦彦
花竹深房櫳好夜閴無人到隔牕寒雨向壁孤燈弄餘
照淚多羅袖重意宻鶯聲小正魂驚夢怯門外已知曉
　去難留話未了早促登長道風披宿霧露洗初陽射
林表亂愁迷逺覽苦語縈懐抱謾回頭更堪歸路杳
　　前調　　　　　　　　　　　　周邦彦
繚牆深叢竹繞宴席臨清沼漸呈纖履故隠烘簾自嬉
笑粉香妝暈薄帶緊腰圍小看鴻驚鳳翥滿座歎輕妙
　酒醒時㑹散了回首城南道河陰髙轉露脚斜飛夜
將曉異鄉淹歲月醉眼迷登眺路迢迢恨滿千里草
　　前調(次周美/成韻)　　　　　　　　　陳允平
栁初妍花漸好可恨行期到落梅香雪淡月朦朧影漸
照風簾銀燭暗露幙金泥小縱離歌緩唱殘角又霜曉
　瑣牕前秦吉了促上長安道揚鞭西去幾點稀星尚
雲表去程疑是夢宿酒昏情抱鳳樓空瓊簫聲漸杳
　　前調(次周美/成韻)　　　　　　　　　陳允平
鳳釵横鸞帶繞獨歩鴛鴦沼闌干斜倚自撲精神對花
笑貼衣瓊佩冷襯韤金蓮小捲香茵縹緲舞袖稱纖妙
　夢初成歡未了明日青門道離雲别雨脈脈無情畫
堂曉栁邊驕馬去翠閣空凝眺漸春風緑愁江上草
　　前調　　　　　　　　　　　　吳　洪
栁將眠桃欲笑又是清明到玉河冰泮無數金魚弄池
藻聫車油壁軟竝馬絲鞭裊喜鳳城麗景游覽趁春曉
　望瀛洲紛翠葆花滿瓊華島玉蝀西去金碧觚稜聳
雲表散衙常過午下直湏歸早更相期提壺同籍草
　拂霓裳
　　(雙調八十二字霓裳羽衣為唐時道調法曲/之最大者宋舞曲名亦有拂霓裳詞調夲此)
　　拂霓裳　　　　　　　　　　　晏　殊
喜秋成千門萬戸樂昇平金風細玉池波浪縠文生宿
露霑羅幙微涼入畫屏張綺宴傍熏鑪蕙炷和新聲
神仙雅㑹㑹此日象蓬瀛管絃清旋翻紅袖學飛瓊光
陰無暫住歡醉有閒情祝辰星願百年為夀獻瑶觥
　　前調　　　　　　　　　　　　晏　殊
笑秋天晚荷花綴露珠圓風日好數行新鴈貼寒煙銀
簧調脃管瓊柱撥清絃捧觥船一聲聲齊唱太平年
人生百歲離别易㑹逢難無事日剰呼賔友啟芳筵星
霜催緑鬢風露損朱顔惜清懽又何妨沈醉玊尊前
　栁腰輕
　　(雙調八/十二字)
　　栁腰輕　　　　　　　　　　　栁　永
英英妙舞腰肢軟章臺栁昭陽燕錦衣冠蓋綺堂筵宴
是處千金争選顧香砌絲筦初調倚輕風佩環微顫
乍入霓裳促徧逞盈盈漸催檀板慢垂霞袖急趨蓮歩
進退奇容千變笑何止傾國傾城暫回眸萬人腸斷
　千秋歲引
　　(雙調八/十二字)
　　千秋歲引　　　　　　　　　　王安石
别館寒砧孤城畫角一𣲖秋聲入寥廓東歸燕從海上
去南來鴈向沙頭落楚臺風庾樓月宛如昨　無奈被
些名利縛無奈被他情擔閣可惜風流總閒却當初謾
留華表語而今誤我秦樓約夢闌時酒醒後思量著
　　前調　　　　　　　　　　　　吳子孝
朱夏初臨薰風漸扇永日畫堂消香篆閒身長狎水中
鷗芳辰恰覩梁間燕舉玊巵歌金縷春無限　六十年
華人正健紺鬢紅顔猶未變蘭玉盈庭閭里羡裊裊紅
生檻上雲垂垂栁散風中線太平時清和節長生宴
　　前調　　　　　　　　　　　　徐有貞
風攪栁絲雨柔花纈蚤過了清明時節新來燕子語何
多老去鶯花飛未歇秋千院蹴踘塲人蹤絶　踏青拾
翠都休說是誰馬走章臺雪是誰簫弄秦樓月從前已
是無情緒可奈而今更離别一回頭人千里腸百結
　　前調　　　　　　　　　　　　夏允彞
澤國微茫海濱寥廓萬堞孤城逼天角雲外龍車碧樹
懸霜前鴈字當牕落苧城花秦山月都蕭索　刺史風
流㩦琴鶴刺史風流倚軒閣釃酒新亭幾忘却三泖沙
明遶郡樓九峰嵐翠扶城郭銅壺響曉更催宛如昨
　洞仙歌
　　(雙調八十二字此調體製不同皆/以字數分入各巻此則第一體也)
　　洞仙歌(賦黄木香/贈辛稼軒)　　　　　　　吳文英
花中慣識壓架瓏璁雪不見湘英間琅葉恨春風將了
染額人歸留得箇裊裊垂香帶月　鵝兒真似酒我愛
幽芳還比荼䕷又嬌絶自種古松根待黄龍亂飛上蒼
髯五鬛更老仙添與筆端春敢喚起桃花問誰優劣
　八六子
　　(雙調八/十二字)
　　八六子　　　　　　　　　　　王沂孫
埽芳林幾番風雨匆匆老盡春禽漸薄潤侵衣不斷嫩
凉随扇初生晚牕自吟　沉沉幽徑芳尋晻靄苔香簾
淨蕭疎竹影庭深漫忘却寳釵蟲折綃屏鸞破當時暗
水和雲泛酒空山留月聽琴料如今門前數重翠隂
　最髙樓
　　(又一體雙調/八十二字)
　　最髙樓　　　　　　　　　　　毛　滂
微雨過深院芰荷中香冉冉繡重重玉人共倚䦨干角
月華猶在小池東入人懐吹鬢影可憐風　分散去輕
如雲與雪剰下了許多風與月侵枕簟冷簾櫳剛能小
睡還驚覺略成輕醉早惺忪仗行雲將此恨到睂峰
　夢玉人引
　　(雙調八/十二字)
　　夢玉人引　　　　　　　　　　吕渭老
　上危梯望畫閣迥晝簾垂曲水飄香小園鶯唤春歸舞
　袖弓彎正滿城煙草淒迷結伴踏青趁蝴蝶雙飛　賞
　心歡計從别後無意到西池自檢羅嚢要尋紅葉留詩
　嬾約無憑據鶯花都不知怕人問強開懐細酌酴醿
　　南州春色
　　　(雙調八/十二字)
　　　南州春色　　　　　　　　　　汪　莘
　清溪曲一株梅無人修采獨立古牆隈莫恨東風吹不
　到著意挽春回一任天寒地凍南枝香動花傍一陽開
　　更待明年首夏酸心結子天自栽培金鼎調羮仁心
　猶在還種處無限根荄管取南州春色多自此中來
　
　
　
　
御選歴代詩餘巻五十
　欽定四庫全書
御選歴代詩餘巻五十一目録(八十/二字)
　　　驀山溪
　　　　歐陽修
　　　　黄庭堅(四首/)
　　　　晁補之(四首/)
　　　　李之儀(四首/)
　　　　賀鑄
　　　　毛滂(四首/)
　　　　李元膺
　　　　葛勝仲(二首/)
　　　　張表臣
　　　　周紫芝
　　　　謝逸
　　　　周邦彦(三首/)
　　　　晁端禮
　　　曹組(二首/)
　　　沈㑹宗
　　　蔡伸
　　　葉夢得
　　　趙長卿
　　　張元幹
　　　劉子翬
　　　曾覿(二首/)
　　　楊无咎(二首/)
　　　侯寘
　　　辛棄疾
　　　張孝祥
　　　程垓
　　　呉儆(二首/)
　　　袁去華
　　　張震(二首/)
　　　杜旟
　　　王千秋
　　　姜䕫
　　　陸游(二首/)
　　　謝懋
　　　易祓
　　　汪莘
　　　洪瑹
　　　方千里
　　　楊澤民
　　　盧炳
　　　陳允平
　　　石孝友(三首/)
　　　何夢桂(二首/)
　　　蔡松年
　　　趙可
　　　　張埜
　　　　劉基(三首/)
　　　　陳子龍
　
　
　
　
　
　
　
　
　
　
　
　
御選歴代詩餘巻五十一目録
　欽定四庫全書
御選歴代詩餘巻五十一(八十/二字)
司經局洗馬掌局事兼翰林院修撰加二級(臣/)王奕清奉
㫖校刋
　　驀山溪
　　　(一名陽春一名上陽春雙調八十二字中/間平仄稍有異處句法悉同無分體也)
　　　驀山溪　　　　　　　　　　　歐陽修
　新正初破三五銀蟾滿纖手染香羅翦紅蓮滿城開徧
　樓臺上下歌管咽春風駕香輪停寳馬只待金烏晚
　帝城今夜羅綺誰為伴應卜紫姑神問歸期相思望斷
　天涯情緒對酒且開顔春宵短春寒淺莫待金杯煗
　　　前調　　　　　　　　　　　　黄庭堅
　山圍江暮天鏡開晴絮斜影過梨花照文星老人星聚
　清尊一笑歡甚却成愁别時襟餘㸃㸃疑是髙唐雨
　無人知處夢裏雲歸路回鴈曉風清鴈不來啼鴉無數
　心情老嬾尤物解移人春盡也有南風好便迴帆去
　　前調(衡陽妓/陳湘)　　　　　　　　　黄庭堅
鴛鴦翡翠小小思珍偶睂黛歛秋波儘湖南山明水秀
婷婷嫋嫋恰近十三餘春未透花枝痩正是愁時候
尋芳載酒肻落誰人後只恐晚歸來緑成隂青梅如豆
心期得處每不自由人長亭栁君知否千里猶回首
　　前調(至宜州/寄陳湘)　　　　　　　　　黄庭堅
稠花亂蕊到處撩人醉林下有孤芳不匆匆成蹊桃李
今年風雨莫送斷腸紅斜枝倚風塵裏不帶風塵氣
微嗔又喜約略知春味江上一㠶愁夢猶尋歌梁舞地
如今對酒不似那回時書漫寫夢空來只有相思是
　　前調　　　　　　　　　　　　黄庭堅
山明水秀盡屬詩人道應是五陵兒見山翁孤吟絶倒
一觴一詠瀟灑寄髙閒松月下竹風間試想開襟抱
玊闗遥指萬里天衢杳筆陣埽秋風瀉珠璣琅琅皎皎
臥龍智略三詔佐昇平煙塞事玊堂心頻把菱花照
　　前調(譙園/飲酒)　　　　　　　　　　晁補之
譙園幽古煙鎖前朝檜揺落棗紅時滿園空幾株蒼翠
使君才譽金殿握蘭人將風調改荒凉便是嬉遊地
劉郎莫問去後桃花事司馬更堪憐掩金觴琵琶催淚
愁來不醉不醉奈愁何汝南周東陽沈勸我如何醉
　　前調　　　　　　　　　　　　晁補之
金尊玉酒佳味名仙檜恐是九龍泉堪一飲霜毛却翠
何須説此只飲但陶陶燈光底百花春自是仙家地
星郎早貴慣見風流事留我不須歸倒尊空燭堆紅淚
飛鳬令尹才調更翩翩休弔古枉傷神有興來同醉
　　前調(亳社寄/文潜)　　　　　　　　　晁補之
蘭臺僊史好在多情否不寄一行書過西風飛鴻去後
功名心事千載與君同只狂飲只狂吟緑鬢殊非舊
山歌村館愁醉潯陽叟且借兩州春看一曲尊前舞袖
古來畢竟何處是功名不同飲不同吟也勸時開口
　　前調(和王定國/憶廣陵)　　　　　　　　晁補之
揚州全盛往事今何處帆錦兩明珠罥薔薇月中嬉語
朱衣白面公子似神仙登雲嶼臨煙渚狂醉成懐古
蘭舟歸後誰與春為主吟嘯我重來倚瓊花東風日暮
吳霜㸃鬢流落共天涯竹西路髙陽侣魂夢應相遇
　　前調(次魯直/長沙韻)　　　　　　　　　李之儀
青樓薄倖已分終難偶尋徧綺羅間悄無箇眼中翹秀
江南春曉花發亂鶯飛情漸透休辭痩果有人相候
醉鄉路穏常是身偏後誰謂正歡時把相思翻成紅豆
千言萬語畢竟總成虚章臺栁青青否魂夢空搔首
　　前調(北觀/避暑)　　　　　　　　　　李之儀
金柔火老欲避幾無地誰借一檐風鎖幽香愔愔清邃
瑶階珠砌如膜遇金鎞流水外落花前豈是人能致
擘麟泛玊笑語皆真類惆悵月邊人駕雲軿何方適意
么絃咽處空感舊時聲薰易歇恨偏長魂斷成何事
　　前調(采石/值雪)　　　　　　　　　　李之儀
蛾睂亭上今日交冬至已報一陽生更佳雪因時呈瑞
勻飛密舞都是散天花山不見水如山渾在冰壺裏
平生選勝到此非容易弄月與燃犀漫勞神徒能驚世
爭如此際天意巧相符須痛飲慶難逢莫訴厭厭醉
　　前調　　　　　　　　　　　　李之儀
晚來寒甚密雪穿庭戸如在廣寒宫驚兩目瑶林瓊樹
佳人乗興應是得歡多泛新聲催金盞别有留心處
爭知這裏沒箇人言語撥盡火邊灰攪愁腸飛花舞絮
憑誰子細説與此時情歡暫歇酒微醺還解相思否
　　前調　　　　　　　　　　　　賀　鑄
楚鄉新歳不放殘寒退月曉桂娥閒弄珠英因風委墜
清淮鋪練十二玊峯前上簾櫳招佳麗置酒成髙㑹
江南芳信目斷何人寄應占鏡邉春想晨妝膏濃壓翠
此時乗興半道忍回橈五雲溪門深閉璧月常相對
　　前調(東堂/)　　　　　　　　　　毛　滂
東堂先曉簾挂扶桑暖畫舫寄江湖倚小樓心随望逺
水邊竹畔石痩蘚花寒秀隂遮潜王夢鶴下漁磯晚
藏花小塢蝶徑深深見彩筆賦陽春看藻思飄飄雲半
煙拖山翠和月冷西牕玻瓈錢葡萄釅旋落酴醿片
　　前調(上元/)　　　　　　　　　　毛　滂
嬋娟不老依舊東風面華燭下珠軿盛寒裏春光一片
不教暮景也似每常來水精宫銀色界今夜分明見
碧街如水人影花凌亂誰在栁隂中小妝寒落梅數㸃
詩翁獨倚十二王闌干露濛濛雲冉冉千嶂琉璃淺
　　前調　　　　　　　　　　　　毛　滂
梅花初謝雪後寒微峭誰送一城春綺羅香風光窈窕
插花走馬天近寳鞭寒金波上玉輪邊不是紅塵道
玻瓈山畔夜色無由到深下水晶簾擁嚴妝鉛華相照
珠樓渺渺人月兩嬋娟尊前月月中人相見年年好
　　前調(楊花/)　　　　　　　　　　毛　滂
雪空香徑撲撲憐飛絮柔弱不勝春任東風吹來吹去
牆隂花外一片落誰家葉依依煙鬱鬱依舊如張緒
那人拈得吹向釵頭住不定却飛揚滿眼前攪人情愫
蜂兒蝶子教得越輕狂隔斜陽㸃芳草斷送青春暮
　　前調(送蔡/元長)　　　　　　　　　　李元膺
溪堂歡燕慣捧玻璃盞今日祖西城更忍把一杯重勸
别離情味自古不堪秋催淚雨濕西風腸共危絃斷
夕陽去路五馬旌旗亂便是古都春應醉戀曲江池館
須知别後疉翠倚闌情青嶂晚碧雲深日近長安逺
　　前調(天穿/節)　　　　　　　　　　葛勝仲
望雲門外油壁如流水空巷逐朱旛歩春風香河七里
冶容袨服摸石道宜男穿翠靄度飛橋影在清漪裏
秦頭楚尾千古風流地試問漢江邊有解珮行雲舊事
主人領客一笑強頒春燒燈後賞花前遥憶年年醉
　　前調　　　　　　　　　　　　葛勝仲
出門西笑千里長安道不用引離聲便登庸十洲三島
畫船珠箔蘋末水風涼隋岸栁楚臺人景與人俱好
應嗟見晚玉殿生清曉正是妙年時歩承明謀身湏早
軺車逺使新逐凱歌回恩綍重綵衣輕嘉慶知多少
　　前調(游甘/露寺)　　　　　　　　　　張表臣
樓横北固盡日厭厭雨欸乃數聲歌但渺漠江山煙樹
寂寥風物三五過元宵尋栁眼覓花鬢春色知何處
落梅嗚咽吹徹江城暮脈脈數飛鴻杳歸期東風凝竚
長安不見煙起夕陽間魂欲斷酒初醒獨下危梯去
　　前調　　　　　　　　　　　　周紫芝
月眉星眼閬苑真仙侣嬌小正笄年每當筵愁歌怕舞
水亭煙樹春去已無蹤桃源路知何處往事如風絮
如今聞道悞翦香雲縷閒繫小烏紗更無心淺勻深注
三山路杳終不是人間知誰與吹簫女共駕青鸞去
　　前調(月夜/)　　　　　　　　　　謝　逸
霜清朩落深院簾櫳靜池面巻煙波瑩香冰一匳明鏡
修筠拂檻疎節晚嬋娟山霧歛水雲收野闊江天迥
紅銷醉王酒面風前醒羅幙護輕寒錦屏空金鑪燼冷
星横參昴梅徑月黄昏清夢覺淺睂顰牕外横斜影
　　前調　　　　　　　　　　　　周邦彦
湖平春水荇藻縈船尾空翠撲衣襟拊輕榔游魚驚避
晚來潮上迤邐没沙痕山四倚雲漸起鳥度屏風裏
周郎逸興黄帽侵雲水落日媚滄洲泛一棹夷猶未已
玊簫金管不共美人遊因甚箇煙霞底偏愛蓴羮美
　　前調　　　　　　　　　　　周邦彦
樓前疎栁栁外無窮路翠色四天垂數峯青髙城闊處
江湖病眼偏向此山明愁無語空凝竚兩兩昏鴉去
平康巷陌往事如花雨十載却歸來倦追尋酒旗戲鼓
今宵幸有人似月嬋娟霞袖舉杯深注一曲黄金縷
　　前調　　　　　　　　　　　　周邦彦
江天雪意夜色寒成陣翠袖捧金蕉酒紅潮香凝粉暈
簾波不動新月澹朧明香破豆燭頻花減字歌聲穏
恨睂羞斂往事休重問人去小庭空有梅梢一枝春信
檀心未展誰為探芳叢消痩盡洗妝勻應更添風韻
　　前調　　　　　　　　　　　　晁端禮
風流心膽直把春償酒選得一枝花綺羅中算來未有
名園翠苑風月最佳時夜迢迢車款款是處曾㩦手
重來一夢池館皆依舊幽恨寫新詩託何人章臺問栁
漁舟歸後雪鎖武陵溪水潺潺花片片檥棹空回首
　　前調　　　　　　　　　　　　曹　組
草薰風暖樓閣籠輕霧牆短出花梢映誰家緑楊朱户
尋芳拾翠綺陌自青春江南逺踏青時誰念方羇旅
昔游如夢空憶横塘路羅褏舞臺風想桃花依然舊樹
一懐離恨滿眼欲歸心山連水水連雲悵望人何處
　　前調(梅/)　　　　　　　　　　　曹　組
洗妝真態不在鉛華御竹外一枝斜想佳人天寒日暮
黄昏院落無處著清香風細細雪垂垂何况江頭路
月邊踈影夢到銷魂處結子欲黄時又須作㢘纖細雨
孤芳一世供斷有情愁銷痩損東陽也試問花知否
　　前調　　　　　　　　　　　　沈㑹宗
想伊不住船在藍橋路别語未甘聽更忍問而今是去
門前楊栁幾日轉西風將行色欲留心忽忽城頭鼓
一番幽㑹只覺添愁緒邂逅却相逢又還有此時歡否
臨岐把酒莫惜十分斟尊前月月中人明夜知何處
　　前調　　　　　　　　　　　　蔡　伸
孤城暮角落月邊聲靜醉袖拂危闌對天末孤雲愁凝
吳津楚望表裏抱江山山隠隠水迢迢滿目江南景
羇懐易感往事傷重省羅袂裛殊香鬢星星忍窺青鏡
瓊英好在應念玊闗遥凝淚眼下層樓回首平林暝
　　前調(百花洲/席上)　　　　　　　　　葉夢得
一年春事常恨風和雨趁取未殘時醉花前春應相許
山翁倒載日暮習池回問東風春知否莫道空歸去
滿城歌吹也似春和豫爭笑使君狂占風光不教飛絮
明朝酒醒滿地落殘紅唱新詞追好景猶有君收取
　　前調(聞琵琶/有感)　　　　　　　　　趙長卿
壺天冰雪消盡虚堂暑多謝故人情送飛花香傳小樹
香風初過一曲斷腸聲如怨訴訴閒愁落落琵琶語
江邊馬上彈指成千古淚眼與啼妝歎風流只今何處
芳心役損觸事起悲酸招玊素撥檀槽整理金衣縷
　　前調　　　　　　　　　　　　張元幹
一番小雨陡覺添秋色桐葉下銀牀又送箇淒涼消息
故鄉何處搔首對西風衣線斷帶圍寛衰鬢添新白
錢塘江上冠葢如雲集駿馬傍朱門誰肻念塵埃倦客
佳人信杳日暮碧雲深樓獨倚鏡頻看此意無人識
　　前調(九日/)　　　　　　　　　　劉子翬
浮煙冷雨此日還重九秋去又秋來但黄花年年依舊
平臺戲馬無處問英雄茅舍小竹籬疎兀坐空搔首
客來何有草草三杯酒一醉萬縁空休貪他金印如斗
山翁倦矣誰共賦歸與芟隴麥網溪魚未落他人後
　　前調(坤寧殿應制/賦照水梅花)　　　　　　　曾　覿
催花小雨輕把香塵灑簾捲水亭風梅影轉夕陽初下
靚妝窺檻鴛甃湛清漪浮暗麝翦芳瓊消得連城價
玊樓十二寒怯銖衣掛曾是緑華仙眷餘情新詞如畫
花随人聖須信世無雙騰鳳吹駐鸞輿堪與瑶池亞
　　前調(暮秋賞/梨花)　　　　　　　　　曾　覿
凋紅減翠正是清秋杪深院嫋香風看梨花一枝開早
瓏璁映面依約認嬌顰天澹澹月溶溶春意知多少
清明池館芳信年年好更向五侯家把江梅風光占了
休教寂寞辜負向人心檀板響寳杯傾潘鬢從他老
　　前調(酴醿/)　　　　　　　　　　楊无咎
天姿雅素不管羣芳妒微笑倚春風似窺宋牆頭凝竚
一春花草陡覺更無香懸繡帳結羅巾誰更熏沈炷
可堪開晚未放韶光去生怕糝庭階直不忍蒼苔散歩
㑹須開宴滿摘蘸瑶觴何况有綺牕人嬌鬢相宜處
　　前調(木樨/)　　　　　　　　　　楊无咎
蟾宫仙種幾日飄鴛甃密葉繡團圞似翦出佳人翠褏
葉間金粟簌簌糝枝頭黄菊嫩碧蓮披獨對秋容痩
濃香馥郁庭戸宜熏透十里逺随風又何必凭䦨細嗅
明犀一㸃暗裏為誰通秋夜永月華寒無寐聽殘漏
　　前調(建康郡園/賞芍藥)　　　　　　　　侯　寘
玉麟春晚緑徧甘棠䕃可是惜花深旋移得翻堦紅影
朱簾捲起如在古揚州寳纓絡玉盤盂嬌豔交相映
蓬萊殿裏幾様春風鬢生怕逐朝雲更羅幕重重遮定
多情絳蠟常見醉時容縈舞袖簌歌塵莫負良宵永
　　前調(停雲竹/逕初成)　　　　　　　　　辛棄疾
小橋流水欲下前溪去唤起故人來伴先生風煙杖履
行穿窈窕時歴小﨑嶇斜帶水半遮山翠竹栽成路
一尊遐想剰有淵明趣山上有停雲看山下濛濛細雨
野花啼鳥不肻入詩來還一似笑翁詩自沒安排處
　　前調　　　　　　　　　　　　張孝祥
雄風豪雨時節清明近簾幙起輕寒煗紅爐笑翻灰燼
隂藏遲日欲驗幾多長繡工慵圍棊倦香篆頻銷印
茂林芳徑緑變紅添潤桃杏意酣酣占前頭一番花信
華堂尊酒但作豔陽歌禽聲喜流雲盡明日春遊俊
　　前調　　　　　　　　　　　　程　垓
老來風味是事都無可只愛小書舟賸圍著琅玕幾箇
呼風約月随分樂生涯不羡富不憂貧不怕烏蟾堕
三杯徑醉轉覺乾坤大醉後百篇詩儘從他龍吟鶴和
升沈萬事還與夲來天青雲上白雲閒一任安排我
　　前調(效樵/歌體)　　　　　　　　　　吳　儆
清晨早起小閣遥山翠頮面整冠巾問寢罷安排菽水
随家豐儉不羡五侯鯖輭煮肉熟炊秔適意為甘㫖
中庭散歩一琖雲濤細迤邐竹洲中坐息與行歌随意
逡廵酒熟呼唤社中人花下石水邊亭醉便頽然睡
　　前調　　　　　　　　　　　　吳　儆
園林何有修竹揺蒼翠春到小桃蹊看緑滿一池春水
花開日暖兒姪競追随挑野䔩網溪魚有酒多且㫖
去來聚散無必亦無意說地或談天更休問語言粗細
誰強誰弱誰是又誰非過去事未來事一枕騰騰睡
　　前調(梅花用曹/元寵韻)　　　　　　　　袁去華
蕊珠宫闕西帝陳嬪御語笑夢中香歎羅浮幾番春暮
江南嵗晚垂地凍雲黄修竹外一枝斜流水橋邉路
小桃半吐羞得無藏處不怕雪霜欺最難禁豪風横雨
當年詩興猶自記揚州今老矣客天涯還認何郎否
　　前調(初春/)　　　　　　　　　　張　震
春光如許春到江南路栁眼弄晴暉笑梅花落英無數
峭寒庭院羅幙護牕紗金鴨暖錦屏深曾記看承處
雲邉尺素何計傳心縷無處説相思空惆悵朝雲暮雨
曲䦨干外小立近黄昏心下事眼邉愁借問春知否
　　前調(春半/)　　　　　　　　　　張　震
青梅如豆斷送春歸去小緑間長紅看幾處雲歌栁舞
偎花識面對月共論心㩦素手採香游踏徧西池路
水邉朱戸曾記銷魂處小立背秋千空悵望娉婷韻度
楊花撲面香糝一簾風情脈脈酒厭厭回首斜陽暮
　　前調　　　　　　　　　　　　杜　旟
春風如客可是繁華主紅紫未全開早綠徧江南千樹
一番新火多少倦游人纖腰栁不知愁猶作風前舞
小䦨干外兩兩幽禽語問我不歸家有佳人天寒日暮
老來心事惟只有春知江頭路帶春來更帶春歸去
　　前調(海棠/)　　　　　　　　　　王千秋
清明池館側臥簾初巻還是海棠開睡未足餘酲滿面
低頭不語渾似怨東風心始吐又驚飛交現垂楊眼
少陵情淺花草題評徧賦得惡因緣沒一字聊通繾綣
黄昏時候凝竚怯春寒籠翠袖減豐肌脈脈情何限
　　前調(題錢氏/溪月)　　　　　　　　　姜　䕫
與鷗為客緑野留吟屐兩行栁隂垂是當年仙翁手植
一亭寂寞煙外帶愁横荷冉冉展涼雲横臥虹千尺
才因老盡秀句君休覓萬緑正迷人更愁入山陽夜笛
百年心事惟有玊䦨知吟未了放船囘月下空相憶
　　前調(送伯/禮)　　　　　　　　　　陸　游
元戎十乗出次髙唐館歸去舊鵷行更何人齊飛霄漢
瞿塘水落惟是淚波深催疊鼓起牙檣難鎖長江斷
春深鼇禁紅日宫甎㬉何處望音塵黯消魂層城飛觀
人情見慣不敢恨相㤀梅驛外蓼灘邉只待除書看
　　前調(游三榮/龍洞)　　　　　　　　　陸　游
窮山孤壘臘盡春初破寂寞掩空齋好一箇無聊底我
嘯臺龍岫随分有雲山臨淺瀬䕃長松閒據交牀坐
三杯徑醉不覺紗巾堕畫角唤人歸落梅村籃輿夜過
城門漸近幾㸃妓衣紅官驛外酒壚前也有閒燈火
　　前調　　　　　　　　　　　　謝　懋
厭厭睡起無限春情緒栁色借輕煙尚痩怯東風倦舞
海棠紅皺不奈晚來寒簾半捲日西沈寂寞閒庭戸
飛雲無據化作溟濛雨愁裏見春來又只恐愁催春去
惜花人老芳草夢淒迷題欲徧瑣牎紗總是傷春句
　　前調　　　　　　　　　　　　易　祓
海棠枝上留得嬌鶯語雙燕幾時來竝飛入東風院宇
夢囘芳草緑徧舊池塘梨花雪桃花雨畢竟春誰主
東郊拾翠襟袖霑飛絮寳馬趁雕輪亂紅中香塵滿路
十千斗酒相與買春閒吳姬唱秦娥舞拚醉青樓暮
　　前調　　　　　　　　　　　　汪　莘
金風玉露洗出乾坤體乗興到前村見一片清溪無底
竹籬茅舍雞犬兩三家尋漁父問湘靈拄杖斜陽裏
青春悞我白髪今如此幸自識方壺有箇人神通游戲
澗邊野鶴巖上忽孤雲傾濁酒對黄花又似東籬子
　　前調　　　　　　　　　　　　洪　瑹
潮平風穏行色催津鼓回首望重城但滿眼紅雲紫霧
分香解珮空記小樓東銀燭暗繡簾垂昵昵凭肩語
闗山千里垂栁河橋路燕子又歸來但惹得滿身花雨
彩箋不寄蘭夢更無憑燈影下月明中魂斷金釵股
　　前調　　　　　　　　　　　　方千里
園林晴晝花上黄蜂尾鶯語怯遊人又還傍緑楊深避
曲池斜徑草色碧於藍欄倦倚簾半起魂斷斜陽裏
江南春盡𣺌𣺌平橋水身在一天涯問此恨何時是已
飛㠶輕槳催送莫愁來歌舞地尊酒底不羡東鄰美
　　前調　　　　　　　　　　　　楊澤民
當年蘇小家住苕溪尾一棹采蓮歸悄羞得鴛鴦飛避
蘋洲蓼岸花臉兩難分崖平倚風乍起蕩漾煙花裏
平生強項未肻輕魚水溪上偶相逢這一段風情怎已
紉蘭解珮不負有情人金尊側羅帳厎占盡人間美
　　前調　　　　　　　　　　　　盧　炳
淡妝西子怎比西湖好南北兩長堤有罨畫樓臺多少
翠光千頃一片淨琉璃泛蘭舟揺畫槳盡日金尊倒
名園精舍總被遊人到年少與佳人共㩦手嬉遊歌笑
夕陽西下沈醉盡歸來鞭寳馬鬧竿随簇著花藤轎
　　前調(花港/觀魚)　　　　　　　　　　陳允平
春波浮緑小隠桃溪路煙雨正林塘翠不碍錦鱗來去
芹香藻膩偏愛鯉花肥簷影下栁隂中逐浪吹萍絮
銅溝泉滑怕有題牋句釣餌已忘機都付與人間兒女
濠梁興在鷗鷺笑人癡三湘夢五湖心雲水蒼茫處
　　前調　　　　　　　　　　　　石孝友
鸎鸎燕燕揺蕩春光嬾時節近清明雨初晴嬌雲弄暖
醉紅溼翠春意醸成愁花似染草如翦已是春強半
小鬟微盼分付多情管癡騃不知愁想怕晚貪春未慣
主人好事應許玳筵開歌睂斂舞腰軟怎便輕分散
　　前調　　　　　　　　　　　　石孝友
小花静院有箇人人現縹緲更娉婷算不數歌朋舞伴
鳴珂曲里常記偶相逢無語恨有情愁緑嫩紅妝淺
别來誰念人面闗山逺凝睇倚危樓眼波長睂峰不展
一年心事到此向誰論書鴈杳夢雲深寂寞江天晚
　　前調　　　　　　　　　　　　石孝友
醉魂初醒強記尋芳徑一似楚雲歸悄没了鱗書羽信
踈狂蹤跡虚度可憐春隂還悶愁還困贏得無端病
菱花寳鏡拆破雙鴛影别袖忍頻看生怕見啼紅醉粉
而今顦顇痩立對東風紅成陣緑成隂况是春將盡
　　前調(雪二/首)　　　　　　　　　　何夢桂
春工未覺何處瓊英早夜半翦銀河到人間樓臺初曉
霏霏脈脈不是不多情金帳暖玉堂深却怪香塵杳
天公謫下暫落紅塵道顔色自還憐怕輕狂随風顛倒
冰心誰訴但吹入梅花明月地白雲階相照天寒好
　　前調　　　　　　　　　　　　何夢桂
飛僊欲下水殿嚴妝早嬌澀怕春知跨白虬天門未曉
霓裳零亂肌骨自清妍梅簷月栁橋風世上紅塵杳
重門深閉忘却山隂道呼酒嚼瓊花任醉來玊山傾倒
無言相對這嵗暮心期茒舍外玊堂前處處風流好
　　前調　　　　　　　　　　　　蔡松年
清明緑野玊色明春酒燕地雪如沙為唤起斗南温秀
鬢絲禪榻夢覺古揚州瑶臺路返魂香好在啼妝痩
春前入眼似是章臺栁欲典鷫鸘裘悞金車香迎馬首
緑隂青子後日便東風秋千散暮寒生月到西廂後
　　前調(賦崇福/荷花)　　　　　　　　　趙　可
雲房西下天共滄波逺走馬記狂遊正芙蓉平鋪鏡面
浮空欄檻招我到芳尊看花醉把花歸扶路清香滿
水楓舊曲應逐歌塵散時節又新涼料開徧横湖清淺
冰姿好在莫道總無情殘月下曉風前有恨何人見
　　前調(餉柑/)　　　　　　　　　　張　埜
洞庭珍味喚起愁千里萬顆曉霜餘記當時玉纖分翠
小園秋晚半醉對黄花驚昨夢𣺌前歡嵗月如彈指
天涯牢落無計論心事冉冉驛塵紅尚依然襲人芳氣
帊羅輕護不忍破金苞香簌簌露霏霏總是相思淚
　　前調　　　　　　　　　　　　劉　基
簷鈴風過昵昵閨中語月上海東峰冷光浸澄清玉宇
幽人此際輕歩遶回廊鼃鳴沼鴉翻樹露滴松梢雨
蘆花初老也學楊花絮衮衮趁流塵半沾泥半飄陌路
不須看覻且自買芳尊巴渝曲婆娑舞醉飲朝還暮
　　前調　　　　　　　　　　　　劉　基
清明過了簾幙餘寒淺芳樹不勝風任流水飄紅去逺
煙昏雨暝天襯海雲低鶯意嬾蝶魂消花盡成秋苑
游絲落絮特地相縈絆無計網春暉漫贏得遮人望眼
登髙凝睇欲寄一緘書鴻路阻豹闗深日暮空腸斷
　　前調　　　　　　　　　　　　劉　基
三更鳴雨溼透桃花臉珠箔未登鈎早飄落猩紅數㸃
　碧雲如夢人去已無蹤金泥鳳玊蟠龍寂寞蛛絲檢
　鉛華柔軟剛被秋霜染長夜擁寒衾耿青燈膏凝暈閃
　銅壺漏永應是接天河一聲去一聲來空把重門掩
　　　前調(寒食/)　　　　　　　　　　陳子龍
　碧雲芳草極目平川繡翡翠㸃寒塘雨霏微淡黄楊栁
　玊輪聲斷羅韤印花隂桃花透棃花痩偏試纖纖手
　去年此日小院重回首暈薄酒䦨時擲春心暗垂紅袖
　韶光一様好夢已天涯斜陽候黄昏又人落東風後
　
　
　
　
　
　
　
御選歴代詩餘巻五十一
　欽定四庫全書
御選歴代詩餘巻五十二目錄(起八十三字/至八十五字)
　　　洞仙歌(又一體/)
　　　　蘇軾
　　　　晁補之
　　　　葛郯(二首/)
　　　　王安中
　　　　劉一止
　　　　劉光祖
　　　　韓淲
　　　　沈端節(二首/)
　　　　蔣捷
　　　　張炎(二首/)
　　　　趙君舉
　　　　汪元量
　　　　姚雲文
　　　周用
　　前調(又一體/)
　　　李元膺
　　清波引
　　　張炎
　　滿路花
　　　秦觀
　　　周邦彥
　　　方千里(二首/)
　　　陳允平(二首/)
　　　周用
　　前調(又一體/)
　　　吕渭老
　　黄鶴引
　　　無名氏
　　淒凉犯
　　　張炎
　　迷仙引
　　　栁永
　　洞仙歌(又一體/)
　　　晏幾道(二首/)
　　　李邴
　　　辛棄疾
　　　蔣捷
　　前調(又一體/)
　　　段𢎞章
　　前調(又一體/)
　　　阮閱
　　蕙蘭芳引
　　　周邦彥
　　　方千里
　　　楊澤民
　　　陳允平
　　夢玉人引(又一體/)
　　　朱敦儒
　　千秋引
　　　李冠
　　兀令
　　　賀鑄
　　少年游慢
　　　張先
　　鶴冲天(又一體/)
　　　賀鑄
　　祭天神
　　　柳永
　　踏青遊
　　　王詵
　　中興樂(又一體/)
　　　李珣
　　五福降中天
　　　無名氏
　　清波引(又一體/)
　　　姜夔
　　傾杯近
　　　袁去華
　　滿路花(又一體/)
　　　吕勝巳
　　八六子
　　　李潢
　　洞仙歌(又一體/)
　　　晁補之
　　　葛郯(三首/)
　　　李元膺
　　　京鏜
　　　盧祖皋
　　　髙觀國
　　　無名氏
　　　元好問
　　　李俊民
　　　詹正
　　前調(又一體/)
　　　晁補之
　　前調(又一體/)
　　　管鑑
　　夢玉人引(又一體/)
　　　范成大(二首/)
　　　陳三聘(二首/)
　　華胥引
　　　周邦彥
　　祭天神(又一體/)
　　　　柳永
　
　
　
　
　
　
　
　
　
　
　
　
　
　
御選歴代詩餘巻五十二目録
　欽定四庫全書
御選歴代詩餘巻五十二(起八十三字/至八十五字)
司經局洗馬掌局事兼翰林院修撰加二級(臣/)王奕清奉
㫖校刋
　　洞仙歌
　　　(又一體雙調/八十三字)
　　　洞仙歌　　　　　　　　　　　蘇　軾
　冰肌玉骨自清凉無汗水殿風來暗香滿繡簾開一㸃
　明月窺人人未寢敧枕釵横鬢亂　起來攜素手庭户
　無聲時見疎星度河漢試問夜如何夜已三更金波澹
　玉繩低轉但屈指西風幾時來又不道流年暗中偷換
　　　前調(菊/)　　　　　　　　　　　晁補之
　今春閏好怪重陽菊早滿檻煌煌看霜曉喚金錢翠羽
　不稱標容瀟灑意陶令詩中能道　不應誇絶豔曾妒
　春華因甚東君意不到又似鎖三千漢女偏敎明妃怨
　西風邊草也何必牛山苦沾衣算只好龍山醉狂吹帽
　　前調(納凉/)　　　　　　　　　　葛　郯
璚樓十二無限神仙侣紫紱丹麾彩鸞馭歩虛聲杳靄
碧落天髙微雲淡㸃破瑶堦白露　暗香來水閣冰簟
紗㡡一枕風輕自無暑更上水晶簾斗挂闌干銀河淺
天孫將渡終不如歸去在苕川看千頃菰蒲亂鳴秋雨
　　前調(次夜再/賞月)　　　　　　　　　葛　郯
藐姑仙子天外誰為侣八極浮游氣為馭看朝餐沆瀣
暮飲醍醐瑶臺冷吹落九天風露　翠空雲幙淨寳鑑
無塵碧樹秋來暗消暑殘夜水明樓影落寒溪行人起
沙頭喚渡任角聲吹落小梅花夢不到漁翁一蓑煙雨
　　前調　　　　　　　　　　　　王安中
深庭夜寂但凉蟾如晝鵲起髙槐露華透聽曲樓玉管
吹徹伊州金釧響軋軋朱扉暗叩　迎人巧笑道好箇
今宵怎不相尋暫攜手見澹淨晚妝對月偏宜多情更
越饒纎瘦怨早促分飛霎時休便恰似陽臺夢雲歸後
　　前調(梅/)　　　　　　　　　　　劉一止
細風輕霧鎖山城清曉冷蕊疎枝為誰好對斜橋孤驛
流水濺濺無限意清影徘徊自照　何郎空立馬惱亂
餘香綺思憑花更娟妙腸斷處天涯路逺音稀行人怨
角聲吹老歎客裏經春又三年向月地雲堦負伊多少
　　前調(荷花/)　　　　　　　　　　劉光祖
晩風收暑小池塘荷淨獨倚胡牀酒初醒起徘徊時有
香氣吹来雲藻亂葉底游魚動影　空擎承露蓋不見
冰容惆悵明妝曉鸞鏡後夜月凉時月淡花低幽夢覺
欲憑誰省且應記臨流凭闌干便遥想江南紅酣千頃
　　前調(次韻斯逺所/賦清溪一曲)　　　　　　　韓　淲
溪山好處贏得題新曲待足人生甚時足問臨流情味
倚徧斜暉應似畫小景生綃一幅　漁舟聲欸乃巖上
雲飛杳杳歸鴉去鴻逐任當日伊吕談笑興王爭敵恁
閒眠野宿待雪天月夜我還來醉瀟灑清幽那些兒屋
　　前調(雪/)　　　　　　　　　　　沈端節
夜来驚怪冷逼流蘇帳夢破初聞竹牎響向曉開簾看
凌亂寒光清興發鶴氅誰同縱賞　江南春意動梅竹
潛通醉帽衝風自来往慨念故人疎便理扁舟須信道
吾曹清矌待石鼎煎茶洗餘醺更依舊歸來淺斟低唱
　　前調　　　　　　　　　　　　沈端節
重陽近也漸秋光淒勁宿雨初收好風景正干戈耆定
禾黍豐登人意樂歌舞賢侯美政　醉翁遊歴處勝槩
依然木落淮南見山影有客共登臨醉裏疎狂敧烏帽
從嘲雪鬢但目送孤鴻傍危闌笑問道黄花似誰風韻
　　前調(對雨/思友)　　　　　　　　　　蔣　捷
世間何處最難忘杯酒唯是停雲想親友此時無一盞
千種離愁西風外長伴枯荷衰柳　去年深夜雨傾倒
書牎短燭心懸小紅豆記得到門時雨正瀟瀟嗟今雨
此情非舊待與子相期采黄花又未卜重陽果然晴否
　　前調(觀王環山花/外詞有感)　　　　　　　張　炎
野鵑啼月便角巾還第輕擲詩瓢付流水最無端小院
寂歴春空門自掩柳髮離離如此　可惜歡娛地雨冷
雲昏不見當時譜銀字舊曲怯重翻總是離愁淚痕灑
一簾花碎夢沉沉知道不歸來尚錯問桃根醉魂醒未
　　前調(寄茅峰/梁中砥)　　　　　　　　　張　炎
中峰壁立挂飛來孤劒蒼雪紛紛墮晴蘚自當年詩酒
客裏相逄春尚好鷗散煙波茂苑　只今誰最老種玉
人間消得梅花共清淺問我入山期但恐山深松風把
紅塵吹斷望蓬莱知隔幾重雲料只隔中間白雲一片
　　前調　　　　　　　　　　　　趙君舉
荒山明月下有雲來去深夜纎毫靜可數問古今底事
留此空光修月戶猶是當年玉斧　思君持羽扇來伴
微吟水珮風環飲松露待勾漏丹成約與輕飛人間世
不知歸處更長嘯餘聲振林谿見亂紅驚飛半嵓花雨
　　前調　　　　　　　　　　　　汪元量
西園春暮亂草迷行路風倦殘花墮紅雨念舊巢燕子
飛傍誰家斜陽外長笛一聲今古　繁華流水去舞歇
歌沉忍見遺鈿種香土漸橘樹方生桑枝纔長都付與
沙門為主便闗防不放貴游來又突兀梯空梵王宫宇
　　前調　　　　　　　　　　　　姚雲文
燕窠香濕誤天涯芳信社近隂晴未前定聽鶯簧宛轉
似羽疑宫歌未斷落落舊愁都醒　疎狂追少日杜曲
樊樓拚把黄金買春恨回首武陵溪花待郎歸洞雲深
未知春盡問楊柳梢頭幾枝青消不得朝来雨寒一陣
　　前調(重午/)　　　　　　　　　　周　用
客中今日恰江南端午數㸃㺯晴梅子雨正清溪華屋
長晝初筵呈畫扇更有香蘆角黍　鼕鼕催羯鼓燕燕
鶯鶯當面盈盈試歌舞故事杳難尋天上佳期人傳道
牛郎織女待羅袖明朝酒消痕記玉臂凝香綵絲雙縷
　　前調(又一/體)　　　　　　　　　　李元膺
亷纎細雨殢東風如困縈斷千絲為誰恨向楚宫一夢
多少悲凉無處問愁到而今未盡　分明都是淚泣柳
沾花常與騷人伴孤悶記當年得意處酒力方酣怯輕
寒玉鑪香潤又豈識情懐苦難禁㸃滴簷聲夜寒燈暈
　清波引
　　(雙調八/十三字)
　　清波引(送别湖/湘亷使)　　　　　　　　張　炎
江濤如許更一夜聽風聽雨短篷容與盤礴那堪數弭
節澄江樹不為蓴鱸歸去怕敎冷落蘆花誰招得舊鷗
鷺　寒汀古溆盡日無人喚渡此中清楚寄情在譚麈
難覓真閒處肻被水雲留住泠然棹入中流去天尺五
　滿路花
　　(或加促拍二字雙調八十三字有名歸去難者按/之與此無異葢即滿路花之别名非另有一調也)
　　滿路花　　　　　　　　　　　秦　觀
露顆添花色月彩投牎隙春思如中酒恨無力洞房咫
尺曽記青鸞翼雲散無蹤跡羅帳更殘夢回無處尋覓
　輕紅膩白歩歩薰蘭澤約腕金環重宜装飾未知安
否一向無消息不是尋常憶憶後敎人片時存濟不淂
　　前調　　　　　　　　　　　　周邦彥
金花落燼燈銀礫鳴牎雪庭深微漏斷行人絶風扉不
定竹圃琅玕折玉人新間闊著這情懷更當恁地時節
　無言攲枕帳底流清血愁如春後絮来相接知他那
裏爭信人心切除共天公說不成也還似伊無箇分别
　　前調　　　　　　　　　　　　方千里
簾篩月影金風捲楊花雪天邊鴻鴈少音塵絶春光欲
暮客子歸心折江湖波浪闊目斷家山料應易過佳節
　柔情千㸃杜宇枝頭血危腸知寸斷誰能接眠思夢
憶不似今畨切欲對何人説攬鏡沉吟痩來須有差别
　　前調　　　　　　　　　　　　方千里
鶯飛翠柳揺魚躍浮萍破斑斑紅杏子交榴火池臺晝
永繚繞花隂裏山色遥供座枕簟淸凉北牎時喚高卧
　翻思少年走馬銅駞左歸来敲鐙月留闗鎖年華老
大事逐浮雲過今吾非故我那日尊前祇今問有誰呵
　　前調　　　　　　　　　　　　陳允平
離歌泣斷雲別舞愁飛雪鳯皇臺上望瓊簫絶釵分玉
燕寸寸回腸折碧空歸鴈闊猶有疎梅嵗寒獨伴高節
　鮫綃羅帊淚灑臙脂血悠悠江上水天連接朱樓徧
倚萬里空情切此恨憑誰説天若有情料天須有區別
　　前調　　　　　　　　　　　　陳允平
寒輕菊未殘春小梅初破獸爐閒撥盡松明火青氊錦
幄四壁新裝裏裀暖香薰座繡擁銀屏綵鸞空伴雲卧
　相思何處夢入藍橋左歸期還細數愁眉鎖薄情孤
鴈不向樓西過故人應怪我怪我無書有書還倩誰呵
　　前調　　　　　　　　　　　　周　用
風前滿地花雨後連天草今年三月裏春歸早低雲薄
霧猶自憐清曉金尊須更倒無奈離愁為他轉傷懷抱
　繡簾斜捲晝靜聞啼鳥韶華剛九十勾銷了綠波無
賴㸃㸃青荷小寄語春知道桃李多情莫敎惜春人老
　　前調(又一/體)　　　　　　　　　　吕渭老
西風晴日短小雨菊花寒斷雲低古朩暗江天星娥尺
五佳約誤當年小語凭肩處猶記西園畫橋斜月闌干
　鳥啼花落春信遣誰傳尚容春夜夢小留連青樓何
處寳鏡注嬋娟應念紅箋事微暈春山背牎愁枕孤眠
　黄鶴引
　　(雙調八/十三字)
　　黄鶴引　　　　　　　　　　　無名氏
生逢垂拱不識干戈免田隴士林書圃終年庸非天寵
才粗闒茸老去支離何用浩然歸算是黄鶴秋風相送
　塵事塞翁心浮世莊生夢漾舟遥指煙波羣山森動
神閒意聳回首利鞿名鞚此情誰共問幾許淋浪春甕
　淒凉犯
　　(犯或作調雙調八十三字宋姜夔自度曲但/姜詞九十三字此少字者又後人所損也)
　　淒凉犯　　　　　　　　　　　張　炎
西風暗翦荷衣碎藕絲不解重緝荒煙斷浦晴暉零亂
半江揺碧悠悠望極忍獨聽秋聲淅瀝更憐他柳髮蕭
疎相與動秋色　老態今如此猶自留連醉笻吟屐不
堪痩影渺天涯盡成行客因甚忘歸漫吹裂山陽夜笛
　迷仙引
　　(與迷神引無渉/雙調八十三字)
　　迷仙引　　　　　　　　　　　柳　永
才過笄年初綰雲鬟便學歌舞席上尊前王孫随分相
許算等閒酬一笑但千金慵覷常只恐蕣華容易偷換
光隂虛度　已受深恩顧好與花為主萬里丹霄何妨
攜手同去去永棄却煙花伴侣免敎人得見朝雲暮雨
　洞仙歌
　　(又一體雙調/八十四字)
　　洞仙歌　　　　　　　　　　　晏幾道
春殘雨過綠暗東池道玉艷藏羞媚赬笑記當時已恨
飛鏡歡疎那至此仍苦題花信少　連環情未巳物是
人非月下疎梅似伊好淡秀色黯寒香粲若春容何心
顧閒花凡草但莫使情隨歲華遷便香隔秦源也須能
到
　　前調(柳/)　　　　　　　　　　　晏幾道
江南臘盡早梅花開後分付新春與垂柳細腰肢自有
入格風流仍更是骨體清英雅秀　永豐坊那畔盡日
無人惟見金絲㺯晴晝斷腸是飛絮時綠葉成隂無箇
事一成消瘦又莫是東風逐君來便吹散眉間一㸃春
皺
　　前調(柳花/)　　　　　　　　　　李　邴
一團纎軟是將春揉做撩亂隨風到何處自長亭人去
烟草凄迷歸未定妝㸃離愁無數　飄揚無箇事剛被
縈牽長是黄昏怕微雨記那回深院靜簾幙低垂花隂
下霎時留住又只恐伊家忒疎狂便驀地和春帯將歸
去
　　前調(浮石/山莊)　　　　　　　　　　辛棄疾
松闗桂嶺望青葱無路費盡銀鈎榜佳處悵空山嵗晩
窈窕誰来須著我醉卧石樓風雨　仙人瓊海上握手
當年笑許君攜半山去劖疊嶂巻飛泉洞府凄凉又却
怕先生多取怕夜半羅浮有時還好長把雲煙再三遮
住
　　前調(柳/)　　　　　　　　　　　蔣　捷
枝枝葉葉受東風調弄便是鶯穿也微動自鵝黄千縷
數到飛緜閒無事誰管將春迎送　輕柔心性在敎得
遊人酒舞花吟恣狂縱更誰家鸞鏡裏貪學纎蛾移来
傍妝樓新種總不道江頭鎖清愁正雨渺煙茫翠隂如
夢
　　前調(又一體/荼䕷)　　　　　　　　　段𢎞章
一庭晴雪了東風孤注睡起濃香占牎户對翠蛟盤雨
白鳯迎風知誰見愁與飛紅流處　想飛瓊弄玉共駕
蒼煙欲向人間挽春住淸淚滿檀心如此江山都付與
斜陽杜宇是曽約梅花帶春來却又自趁棃花送春歸
去
　　前調(又一/體)　　　　　　　　　　阮　閱
趙家姊妹合在昭陽殿因甚人間有飛燕見伊底盡道
獨歩江南便江北也何曾慣見　惜伊情性好不解嗔
人長帯桃花笑時臉向尊前酒底見了須歸似恁地能
得幾回細看待不眨眼兒覷著伊將眨眼工夫看伊幾
徧
　蕙蘭芳引
　　(本仙吕曲也後以名/詞雙調八十四字)
　　蕙蘭芳引　　　　　　　　　　周邦彥
寒瑩晩空㸃青鏡斷霞孤鶩對客館深扄霜草未衰更
綠倦游厭旅但夢繞阿嬌金屋想故人別後盡日空疑
風竹　塞北氍毹江南圖幛是處温燠更花管雲箋猶
寫寄情舊曲音塵迢遞但勞逺目今夜長爭奈枕單人
獨
　　前調　　　　　　　　　　　　方千里
庭院雨晴倚斜照睡餘雙鶩正學染修蛾官栁細勻黛
綠繡簾半捲透笑語瑣牎華屋帶脆聲咽韻逺近時聞
絲竹　乍著單衣纔拈團扇氣候暄燠趁驕馬香車同
按繡坊畫曲人生如寄浪勤耳目歸醉鄉猶勝旅情愁
獨
　　前調(池亭畫橋/宴舞作)　　　　　　　　楊澤民
命酌池亭簾初下散飛鳬鶩乍風約雲開遥嶂幾眉横
綠畫橋架月映四岸垂楊遮屋遶翠闌碧檻盡是新栽
花竹　風送荷香凉生冰簟豈畏炎燠便催喚雙成看
舞相時麗曲及𤓰雖近要娛我目敎後人行樂亦非吾
獨
　　前調　　　　　　　　　　　　陳允平
虹雨乍收楚天霽亂飛秋鶩漸秋色衰殘牆外土花晴
綠故山鶴怨流水自菊籬茅屋日暮詩吟就澹墨閒題
修竹　更憶飄蓬霜綈風葛幾度凉燠歎歸去來兮何
日甬東一曲黄蘆滿望白雲在目但月明長夜伴人清
獨
　夢玉人引
　　(又一體雙調/八十四字)
　　夢玉人引　　　　　　　　　　朱敦儒
浪萍風梗寄人間倦為客夢裏瀛洲姓名誤題仙籍斂
翅歸來愛小園脫籜篔簹碧新種幽花戒兒童休摘
放懷隨分各逍遥飛鷃等鵬翼舍此蕭閒問君攜杖安
適諸彦羣英詩酒皆勍敵太平時向花前不醉如何休
得
　千秋引
　　(一名淡紅綃雙/調八十四字)
　　千秋引　　　　　　　　　　　李　冠
杏花好仔細君須辨比早梅深夭桃淺把鮫綃澹拂鮮
紅綻蠟融紫萼重重現烟外悄風中笑香滿院　欲綻
全開俱可羡粹美妖嬈無處選除卿卿似尋常見倚天
真艷冶輕朱粉分明洗出臙脂面追徃事遶芳樹千千
徧
　兀令
　　(雙調八/十四字)
　　兀令　　　　　　　　　　　　賀　鑄
盤馬樓前風日好雪消塵埽樓上宫妝早認簾箔微開
一面嫣姸笑攜手別院重廊窈窕花房小　任碧羅牎
曉間闊時多書問少鏡鸞空老身寄吳雲杳想轣轆車
音幾度青門道占得春色年年隨處隨人到恨不如芳
草
　少年遊慢
　　(雙調八/十四字)
　　少年遊慢　　　　　　　　　　張　先
春城三二月禁柳飄緜未歇仙籞生香輕雲凝紫臨層
闕歌掌明珠滑酒臉紅霞發華省名髙少年得意時節
　晝刻三題徹梯漢同登蟾窟玉殿初宣銀袍齊脫生
仙骨花探都門曉馬躍芳衢闊宴罷東風鞭梢一行飛
雪
　鶴冲天
　　(又一體雙調/八十四字)
　　鶴冲天　　　　　　　　　　　賀　鑄
鼕鼕鼓動花外沉殘漏華月萬枝燈還清晝廣陌衣香
度飛葢影相先後箇處頻回首錦坊西去期約武陵溪
口　當時早恨歡難偶可堪流浪逺分攜乆小畹蘭英
在輕付與何人手不似長亭柳舞風眠雨伴我一春消
痩
　祭天神
　　(雙調八/十四字)
　　祭天神　　　　　　　　　　　柳　永
歎笑筵歌席輕抛嚲背孤城幾舍煙村停畫舸更深釣
叟歸來數㸃殘燈火被連緜宿酒醺醺愁無那　寂寞
擁重衾卧又聞得行客扁舟過蓬牎近蘭橈急好夢還
驚破念平生單栖蹤跡多感情懷到此厭厭向曉披衣
坐
　踏青遊
　　(雙調八/十四字)
　　踏青遊　　　　　　　　　　　王　詵
金勒狨鞍西城嫩寒春曉路漸入垂楊芳草過平堤穿
綠徑幾聲啼鳥是處裏誰家杏花臨水依約靚妝斜照
　極目髙原東風露桃煙島望十里紅圍綠繞更相將
乘酒興幽情多少待向晩從頭記將歸去説與鳯樓人
道
　中興樂
　　(又一體雙調/八十四字)
　　中興樂　　　　　　　　　　　李　珣
後庭寂寂日初長翩翩蝶舞紅芳繡簾垂地金鴨無香
誰知春思如狂憶蕭郎等閒一去程遥信斷五嶺三湘
　休開鸞鏡學宫妝可能更理笙簧倚屏凝睇淚落成
行手尋裙帶鴛鴦暗思量忍孤前約敎人花貌虛老風
光
　五福降中天
　　(雙調八/十四字)
　　五福降中天　　　　　　　　　無名氏
喜元宵三五縱馬御柳溝東斜日映珠簾瞥見芳容秋
水嬌嬈俊眼膩雪輕鋪素胸愛把菱花粉面露春葱
徘徊歩嬾奈一㸃靈犀未通悵望七香車去幔展春風
雲情雨態願暫入陽臺夢中路隔烟霞甚時還許到蓬
宫
　清波引
　　(又一體雙調/八十四字)
　　清波引　　　　　　　　　　　姜　夔
冷雲迷浦倩誰喚玉妃起舞歲華如許野梅弄眉嫵屐
齒印蒼蘚漸為尋花來去自隨秋鴈南來望江國渺何
處　新詩漫與好風景長是暗度故人知否抱幽恨難
語何時共漁艇莫負滄浪烟雨况有清夜啼猿怨人良
苦
　傾杯近
　　(雙調八/十四字)
　　傾杯近　　　　　　　　　　　袁去華
邃館金鋪半掩簾幙參差影睡起槐隂轉午鳥啼人寂
靜殘妝褪粉鬆髻敧雲慵不整儘無言手挼裙帶遶花
逕　酒醒時夢回處舊事何堪省共載尋春竝坐調箏
何時更心情盡日一似楊花飛無定未黄昏又先愁夜
永
　滿路花
　　(又一體雙調/八十四字)
　　滿路花(瑞香/)　　　　　　　　　吕勝已
名花無影跡寒風日淒凉人間千萬樹歇芬芳紫微宫
女仙馭降霓裳名在仙班簿不屬塵凡洞天密鎖雲牎
　遺璫連寳珥人世識天香凝寒承雨露傲冰霜凌波
仙子邂逅水雲鄉更約南枝友遊徧江南共歸三島扶
桑
　八六子
　　(雙調八/十四字)
　　八六子　　　　　　　　　　　李　演
乍鷗邊一畨腴綠流紅又怨蘋花看曉吹約晴歸路夕
陽分落漁家輕寒半遮　縈情芳草無涯還報舞香一
曲玉瓢幾許春華正細柳青烟小桃朱户去年人面誰
知此日重來繫馬東風澹墨攲鴉黯牎紗人歸綠隂自
斜
　洞仙歌
　　(又一體雙調/八十五字)
　　洞仙歌(梅/)　　　　　　　　　　晁補之
年年青眼為江梅腸斷一句新詩思無限向碧瓊枝上
白玉葩中春猶淺一㸃龍香清逺　誰抛傾國豔昨夜
前村都恐東皇未曽見正倚牆紅杏芳意濃時驚千片
何許飄零仙館待冰雪叢中看竒姿乍一笑能回上林
冬暖
　　前調　　　　　　　　　　　　葛　郯
風揺丹髻葉翦西巖樹歲律崢嶸又如許看千峰倒影
浮動觥船紗牎外萬幅鮫綃鬭舞　五絃彈不盡碧落
天髙隠隠孤鴻向雲度送斜紅斂盡催上蟾鈎金風細
㸃破瑶階白露任笛聲吹殘一簾秋看人倚朱闌暮雲
髙處
　　前調　　　　　　　　　　　　葛　郯
艣聲伊軋影轉雲間樹試問扁舟在何許正溪堂波動
沙渚蘋輕漁翁醉隔岸蓑衣對舞　歸來無一事尊酒
相逢莫把光隂更虛度看歌雲杳靄重霧輕盈銀河轉
笑浥芙蓉曉露縱西風黄葉滿庭秋也不礙凝眸亂山
多處
　　前調　　　　　　　　　　　　葛　郯
丹靑明滅霜著誰家樹滿眼風光向誰許送寒鴉萬㸃
流水孤村歸來晩月影三人夜舞　金英秋已老蠟綴
寒葩空裏時聞暗香度任一枝瓶小數㸃釵寒佳人笑
飲盡牀頭玉露看紗牎紅日上三竿把蝶影捎空在花
深處
　　前調　　　　　　　　　　　　李元膺
雪雲散盡放曉晴庭院楊柳於人便青眼更風流多處
一㸃梅心相映逺約略嚬輕笑淺　一年春好處不在
濃芳小豔疎香最嬌軟到清明時候百紫千紅花正亂
已失春風一半早占取韶光共追遊但莫管春寒醉紅
自暖
　　前調(海棠/)　　　　　　　　　　京　鏜
東皇著意妙出妝春手㸃綴名花勝於繡向魚鳬國裏
琴鶴堂前仍共賞蜀錦堆紅炫晝　妖嬈真豔麗盡是
天然莫恨無香欠檀口幸今年風雨不苦摧殘還肻為
游人再三留否算魏紫姚黄號花王若定價收名未應
居右
　　前調(茉莉/)　　　　　　　　　　盧祖皋
玉肌翠袖較似荼䕷痩幾度熏醒夜牎酒問炎州何事
得許清凉塵不到一段冰壺翦就　晩来庭户悄暗數
流光細拾芳英黯回首念日暮江東偏為魂銷人易老
幽韻清標似舊正簟紋如水帳如煙更奈向月明露濃
時候
　　前調　　　　　　　　　　　　髙觀國
輕痕淺暈偷染春風面恰似西施影兒現擬新妝臨鑑
一段天真閒態度長恁香嬌玉軟　從今懷袖裏不暫
相離似笑如顰在舒巻願芳容不老只似如今嬌不語
無奈情深意逺便雨隔雲疎暫分攜也時展丹青見伊
一見
　　前調　　　　　　　　　　　　無名氏
斷雲疎雨冷落空山道匹馬駸駸又重到望孤村三兩
茅屋疎籬溪水畔一簇蘆花晩照　尋思行樂地事去
無痕回首湘波與天杳歎人生幾度能醉金釵青鏡裏
贏得朱顏未老又一㸃枝頭破黄昏問客路春風為誰
開早
　　前調　　　　　　　　　　　　元好問
黄塵鬢髮六月長安道羞向清溪照枯槁似山中逺志
漫出山來成箇甚只道人間小草　昇平十二策丞相
封侯説與髙人應笑倒對清風明月展放眉頭長恁地
大醉髙歌也好待都把功名付時流只求箇天公放教
空老
　　前調(謝楊成/之寄梅)　　　　　　　　　李俊民
隴頭瀟灑辜負尋芳眼浪蕊浮花問名嬾縱看看驛使
帶得春來祇恐怕緑葉成隂子滿　暗香無恙否月落
參横惆悵羅浮夢魂短賴故人情重不減西湖花上月
分我黄昏一半更選甚南枝與北枝是一種春風待爭
寒暖
　　前調(送張宗/師捧香)　　　　　　　　　詹　正
醉騎黄鶴飛下紅雲島鐵笛吹寒洞天曉被人間識破
惹起虛名驚宇宙一笑天髙月小　仙槎人去後殿上
班頭除却洪崖總来少看天香袖裏散作東風吹不斷
海北天南都到試容我從游五陵間便吹入蒼寒一蓑
煙釣
　　前調(又一體/中秋)　　　　　　　　　晁補之
青煙幕處碧海飛金鏡永夜閒階卧桂影露凉時零亂
多少寒螿神京逺唯有藍橋路近　水晶簾不下雲母
屏開冷浸佳人淡脂粉待都將許多明月付與金尊投
曉共流霞傾盡更攜取胡牀上南樓看玉做人間素秋
千頃
　　前調(又一體/牡丹)　　　　　　　　　管　鑑
化工妙手慣與花為主忍便催殘任風雨翦姚黄移魏
紫齊集梁園春豔豔何必尊前解語　繡屏深照影簾
密收香夜乆寒生費調䕶寳盆翻銀燭爛客醉忘歸共
惜此芳菲難遇看明年紫禁繞鶯花漫相望春風五雲
深處
　夢玉人引
　　(又一體雙調/八十五字)
　　夢玉人引　　　　　　　　　　范成大
送行人去猶追路再相覓天末交情長是合堂同席從
此尊前便頓然少箇江南羇客不忍匆匆少駐船梅驛
　酒斟雖滿尚少如別淚萬千滴欲語吞聲結心相對
嗚咽燈火淒清笙歌無顏色縱別後儘相忘算也難忘
今夕
　　前調　　　　　　　　　　　　范成大
共登臨處飄風袂倚空碧雨捲雲飛長有桂娥看客簫
鼓生春徧錦城如畫雪山無色一夢纔成怳天涯南北
　舞餘歌罷料宣華回首盡陳迹萬里秦吳有情應問
消息我欲歸耕如何重來得故人若望江南且折梅花
相憶
　　前調　　　　　　　　　　　　陳三聘
別来何處酒醒後夢難覓晚日溪亭清曉便挂帆席滿
載離愁指去程還作江南行客目斷層城數迢迢山驛
　素巾空染淚痕斑應是暗中滴記得輕分玉簫猶自
淒咽昨夜東風梅柳驚春色料伊也没心情過却好天
良夕
　　前調　　　　　　　　　　　　陳三聘
倚闌干乆人不見暮雲碧芳草池塘春夢暗驚詩客昨
夜溪梅向空山雪裏輕勻顏色好贈行人折枝南枝北
　雨巾風帽昔追遊誰念舊蹤跡料得疎籬暗香時度
風息澹月微雲有何人消得便歸去路溪橋慰我經年
思憶
　華胥引
　　(雙調八/十五字)
　　華胥引　　　　　　　　　　　周邦彥
川原澄映煙月㝠濛去舟似葉岸足沙平蒲根水冷留
鴈唼別有孤角吟秋對曉風嗚軋紅日三竿醉頭扶起
還怯　離思相縈漸看看鬢絲堪鑷舞衫歌扇何人輕
憐細閱㸃檢從前恩愛鳯箋盈箧愁翦燈花夜來和淚
雙疊
　祭天神
　　(又一體雙調/八十五字)
　　祭天神　　　　　　　　　　　柳　永
憶繡衾相向輕輕語屏山掩紅蠟長明金獸盛熏蘭炷
　何期到此酒態花情頓辜負愁腸斷還是黄昏那更滿
　庭風雨　聽空階和漏碎聲鬬滴愁眉聚算伊還共誰
　人爭知此冤苦念千里煙波迢迢前約舊歡省一向無
　心緒
　
　
　
　
　
　
　
　
　
　
　
御選歴代詩餘巻五十二
　欽定四庫全書
御選歴代詩餘巻五十三目錄(起八十六字/至九十字)
　　　洞仙歌(又一體/)
　　　　蔡伸
　　　前調(又一體/)
　　　　趙長卿
　　　前調(又一體/)
　　　　吳文英
　　　　呂直夫
　　　促拍滿路花(又一體/)
　　　　呂巖
　　　　趙師俠(二首/)
　　　華胥夢(又一體/)
　　　　方千里
　　　　楊澤民
　　　　陳允平
　　　張炎
　　　奚㵄
　　江城梅花引
　　　李獻能
　　受恩深
　　　柳永
　　鶴冲天(又一體/)
　　　杜安世
　　洞仙歌(又一體/)
　　　康與之
　　　謝懋
　　惜紅衣
　　　呉文英
　　離别難
　　　薛昭藴
　　鵲橋仙(又一體/)
　　　柳永
　　芳草渡(又一體/)
　　　陳允平
　　江城梅花引(又一體/)
　　　王觀
　　　洪皓
　　前調(又一體/)
　　　吳文英
　　　陳允平
　　　周密(二首/)
　　　張翥
　　瑞鷓鴣(又一體/)
　　　柳永
　　八六子(又一體/)
　　　秦觀
　　勸金船
　　　蘇軾
　　玉人歌
　　　楊炎
　　羽仙歌(又一體/)
　　　潘牥
　　梅花引(又一體/)
　　　蔣捷
　　惜衣紅(又一體/)
　　　姜夔
　　　張炎
　　鶴冲天(又一體/)
　　　柳永
　　醉思仙
　　　吕渭老
　　采桑子慢
　　　蔡伸
　　醉思仙(又一體/)
　　　孫氏
　　雪獅兒
　　　程垓
　　魚遊春水
　　　無名氏
　　　馬莊父
　　　盧祖皋
　　　趙聞禮
　　探芳信(又一體/)
　　　張炎
　　　李彭老
　　惜紅衣(又一體/)
　　　李萊老
　　石湖仙
　　　姜夔
　　孤鸞(又一體/)
　　　張翥
　　遠朝歸
　　　趙耆孫
　　疊青錢
　　　無名氏
　　八六子(又一體/)
　　　楊纘
　　卜算子(又一體/)
　　　鍾輻
　　　柳永
　　芳草渡(又一體/)
　　　周邦彥
　　滿江紅
　　　呂渭老(二首/)
　　八六子(又一體/)
　　　杜牧
　　采桑子慢(又一體/)
　　　潘元質
　　　吳文英(二首/)
　　前調(又一體/)
　　　吳禮之
　　玉京秋
　　　周密
　　法曲獻仙音(又一體/)
　　　張大烈
　　謝池春慢
　　　張先
　　　李之儀
　　探芳信(又一體/)
　　　史達祖
　　　吳文英(三首/)
　　　　蔣捷
　　　遥天奉翠華引
　　　　侯寘
　　　一枝花
　　　　辛棄疾
　　　鵲踏花翻
　　　　徐渭
　
　
　
　
　
　
　
　
御選歴代詩餘巻五十三目錄
　欽定四庫全書
御選歴代詩餘巻五十三(起八十六字/至九十字)
司經局洗馬掌局事兼翰林院修撰加二級(臣/)王奕清奉
㫖校刋
　　洞仙歌
　　　(又一體雙調/八十六字)
　　　洞仙歌　　　　　　　　　　　蔡　伸
　鶯鶯燕燕本是于飛伴風月佳時阻幽願但人心堅固
　後天也憐人相逢處依舊桃花人面　緑牎攜手乍簾
　幙重重燭影揺紅夜將半對尊前如夢欲語魂驚語未
　竟已覺衣襟淚滿我只是相思特特來這度更休推後
　回相見
　　　前調(又一/體)　　　　　　　　　　趙長卿
　芰荷已老菊與芙蓉未一夜秋容上巖桂間蘩蕪嫩黄
　染就瓊瑰開未足已早香傳十里　從前分付處明月
　清風不用斜暉照佳麗歎浮花徒解咤淺白深紅爭似
我瀟灑堆金積翠看天闊秋髙露華清見標致風流更
無塵意
　　前調(又一/體)　　　　　　　　　　吳文英
芳辰良宴人日春朝竝細縷青絲裹銀餅更玊犀金綵
沾座分簪歌圍暖梅靨桃脣鬭勝　露房花曲折鶯入
新年添箇宜男小山枕待枝上飽東風結子成隂藍橋
去還覓瓊漿一飲料別館西湖最情濃爛畫舫月明醉
宫袍錦
　　前調　　　　　　　　　　　　吕直夫
征鞍帶月濃露沾襟袖馬上輕衫峭寒透望翠峰深淺
憶著眉兒腰肢嫋忍看風前細柳　別時頻囑付早寄
書來能及清明到家否這言語便夢裏也在心頭重相
見不知伊痩儂瘦縱百卉千花已離披須趁得酴醿牡
丹時候
　促拍滿路花
　　(又一體雙調/八十六字)
　　促拍滿路花　　　　　　　　　吕　巖
秋風吹渭水落葉滿長安茫茫塵世裏獨清閒自然鑪
鼎虎繞與龍盤九轉丹砂就一粒刀圭便成陸地神仙
　任萬釘寳帶貂蟬富貴欲熏天黄粱炊未熟夢驚殘
是非海裏直道作人難袖手江南去白蘋紅蓼又尋湓
浦廬山
　　前調(跳珠/亭)　　　　　　　　　　趙師俠
栽花春爛漫疊石翠巑岏小亭相對倚數峰寒主人尋
勝接竹引清泉鑿破蒼苔地一掬泓澄六花疑是深淵
　向閒中百慮翛然情事寄鳴絃爐香陪茗盌可忘言
噴珠濺雪歴歴聽潺湲塵世知何計不老朱顏靜看日
月跳丸
　　前調(瑞䕃/亭)　　　　　　　　　　趙師俠
連枝蟠古木瑞䕃映晴空桃江江上景古今同忙中取
靜心地儘從容埽盡荆榛蔽結屋誅茆道人一段家風
　任烏飛兔走匆匆世事亦何窮官閒民不擾更年豐
簞瓢雲水時與話西東真樂誰能識兀坐忘言浩然天
地之中
　華胥引
　　(又一體雙調/八十六字)
　　華胥引　　　　　　　　　　　方千里
長亭無數羇客將歸故園換葉乳鴨隨波輕萍滿渚時
共唼接眼春色何窮更櫓聲伊軋思憶前歡未言心已
愁怯　欺鬢吳霜恨星星又還羞鑷錦紋魚素那堪重
翻再閱粉脂香痕依舊在繡裳鴛篋多少相思皺成眉
上千疊
　　前調　　　　　　　　　　　　楊澤民
征車將動愁不成歌對顰翠葉靜掩蘭房香鋪卧鴨煙
罷唼別後羞看霓裳更把箏休軋頻數更籌乍寒孤枕
偏怯　常為霜髭弄纖纖向人輕鑷舊詞新句幽牎時
時竝閱藥餌衣衾愁頓放一畨行篋早晩歸家又煩春
笋重疊
　　前調　　　　　　　　　　　　陳允平
涵空斜照掠水輕嵐滿天紅葉鴈泊平蕪鳬依荒荻聲
唼唼寂寞金井梧桐漸轆轤伊軋明月紗牎夜寒孤枕
應怯　吟老西風笑衰髯頓已如鑷錦箋鄭重頻剔蘭
燈自閱多謝征衫初寄尚寳香薰篋愁憶家山夢魂飛
度千疊
　　前調(題畫牡/丹棃花)　　　　　　　　　張　炎
温泉浴罷酣酒纔甦洗妝猶濕薄暮雲深瑶臺月下逢
太白素衣初染天香對東風傾國惆悵東䦨炯然玉樹
獨立　只恐江空頓忘却錦袍清逸柳迷歸院欲逺花
妖未得誰冩一枝澹雅傍沉香亭北說與鶯鶯怕人錯
認秋色
　　前調　　　　　　　　　　　　奚　㵄
澄空無際一幅輕綃素秋弄色翦翦天風飛飛萬里吹
淨碧遥想玉杵芒寒聽珮環無迹圓缺何心有心偏向
歌席　多少情懷甚年年共憐今夕蕊宫珠殿還吟飄
香秀筆隠約霓裳聲度認紫霞樓笛獨鶴歸来更無清
夢成覓
　江城梅花引
　　(雙調八十六字一名攤破江城子/合江城子梅花引二調為一調也)
　　江城梅花引　　　　　　　　　李獻能
漢宫嬌額倦塗黄試新妝立昭陽萼緑仙姿髙髻碧羅
裳翠袖捲紗閒倚竹暝雲合瓊枝薦暮凉　璧月浮香
揺玉浪拂春簾瑩綺牎冰肌夜冷滑無粟影轉斜廊冉
冉孤鴻煙水渺渺三湘青鳥不來天也老斷魂㱔清霜
靜楚江
　受恩深
　　(受或作愛雙/調八十六字)
　　受恩深　　　　　　　　　　　柳　永
雅致裝庭宇黄花開澹泞細香明豔盡天與助秀色堪
餐向曉自有真珠露剛被金錢妒擬買斷秋天容易獨
歩　粉蝶無情蜂已去要上金尊惟有詩人曽許待宴
賞重陽恁時盡把芳心吐陶令輕回顧免憔悴東籬冷
煙寒雨
　鶴冲天
　　(又一體雙調/八十六字)
　　鶴冲天　　　　　　　　　　　杜安世
清明天氣永日愁如醉臺榭緑隂濃薰風細燕子巢方
就盆池小新荷蔽恰是逍遥際單夾衣裳半籠軟玉肌
體　石榴吐豔一撮紅綃比牎外數修篁寒相倚有箇
闗心處難相見空凝睇行坐深閨裏嬾更妝梳自知新
來憔悴
　洞仙歌
　　(又一體雙調/八十七字)
　　洞仙歌　　　　　　　　　　　康與之
若耶溪路別岸花無數欲斂嬌紅向人語與緑荷相倚
恨回首西風波淼淼三十六陂煙雨　新妝明照水汀
渚生香不嫁東風被誰誤遣踟蹰騷客意千里緜緜仙
浪逺何處凌波凝歩想南浦潮生畫橈歸正月曉風清
斷腸凝佇
　　前調(春雨/)　　　　　　　　　　謝　懋
愁邊雨細漠漠天如醉揺颺游絲晩風外釀輕寒和暝
色花柳難勝春自老誰管啼紅斂翠　闗情潛入夜斜
濕簾櫳幾處挑燈耿無寐念陽臺當日事好伴雲來因
箇甚不入襄王夢裏便添起寒潮捲長江又恐是離人
斷腸清淚
　惜紅衣
　　(雙調八十七字宋姜䕫自度曲以紅衣半狼/籍句名調也但姜詞八十八字此則少一字)
　　惜紅衣(遊苕霅/間誌感)　　　　　　　　吳文英
鷺老秋絲蘋愁暮雪鬢那不白倒柳移栽如今暗溪碧
烏衣細語傷伴惹茸紅曽約南陌前度劉郎尋流花蹤
跡　朱樓水側雪面波光汀蓮沁顏色當時醉近繡箔
夜吟三十六磯重到清夢冷雲南北買釣舟溪上應有
煙簔相識
　離別難
　　(武后時有士人妻沒入掖庭善吹觱篥乃撰此曲/一名大郎神一名悲切子一名愁回鶻然唐人敎)
　　(坊樂府所傳皆五言七言絶句至薛昭/藴始有離别難之詞雙調八十七字)
　　離別難　　　　　　　　　　　薛昭藴
寳馬曉鞴雕鞍羅幃乍别情難那堪春景媚送君千萬
里半妝珠翠落露華寒紅蠟燭青絲曲偏能勾引淚䦨
干　良夜促香塵緑魂欲迷檀眉半斂愁低未別心先
咽欲語情難說出芳草路東西揺袖立春風急櫻花楊
柳雨淒淒
　鵲橋仙
　　(又一體雙調/八十七字)
　　鵲橋仙　　　　　　　　　　　柳　永
屆征途攜書劍迢迢匹馬東去慘離懷嗟少年易分難
聚佳人方恁繾綣便忍分鴛侣當媚景算密意幽歡盡
成輕負　此際寸腸萬緒慘愁顏斷魂無語和淚眼片
時幾番回顧傷心脈脈誰訴但黯然凝竚暮煙寒雨望
秦樓何處
　芳草渡
　　(又一體雙調/八十七字)
　　芳草渡　　　　　　　　　　　陳允平
芳草渡漸迤邐分飛鴛儔鳯侣灑一枝香淚棃花寂寞
春雨惜別情思苦匆匆深盟訴翠浪逺六幅蒲帆縹緲
東去　夕陽冉冉恨逐潮回南浦路漫空念歸來燕子
雙棲舊庭户市橋細柳尚不減少年張緒漸瘦損嬾照
鏡鸞對舞
　江城梅花引
　　(又一體雙調/八十七字)
　　江城梅花引　　　　　　　　　王　觀
年年江上見寒梅幾枝開暗香來疑是月宫仙子下瑶
臺冷豔一枝春在手故人逺相思切寄與誰　怨極恨
極齅玉蕊念此情家萬里暮霞散綺楚天碧幾片斜飛
為我多情特地㸃征衣花易飄零人易老正心碎那堪
聞塞管吹
　　前調(次王通/叟韻)　　　　　　　　　洪　皓
天涯除館憶江梅幾枝開使南來還帶餘杭春信到燕
臺準擬寒英聊慰逺隔山水應銷落赴愬誰　空恁遐
想笑摘蕊斷回腸思故里漫彈緑綺引三弄不覺魂飛
更聽青笳哀怨淚沾衣亂插蘩花須異日待孤諷怕東
風一夜吹
　　前調(又一體/倪梅村)　(贈/)　　　　　　　吳文英
江頭何處帯春歸玉川迷路東西一鴈不飛雪壓凍雲
低十里黄昏成曉色竹根籬分流水過翠微　帶書傍
月自鉏畦苦吟詩生鬢絲半黄細雨翠禽語似說相思
惆悵孤山花盡草離離半幅寒香家住逺小簾垂玉人
誤聽馬嘶
　　前調(和白雲趙宗/簿自度曲)　　　　　　　陳允平
雨餘芳草碧蕭蕭暗春潮蕩雙橈紫鳯青鸞舊夢帶文
簫綽約珮環風不定雲欲墮六銖香天外飄　相思為
誰蘭恨銷緲湘魂無處招素紈猶在真真意還倩誰描
舞鏡空懸羞對月明宵鏡裏傷心心裏月君去矣舊東
風新畫橋
　　前調(次韻/二首)　　　　　　　　　　周　密
舞紅愁碧晩蕭蕭溯回潮竚仙橈風髙露寒飛下紫霞
簫一鴈逺將千里信懷渺渺翦愁雲風外飄　酒醒未
醒香旋銷采江籬吟楚招情縈芳草梅魂冷月影空描
錦瑟瑶尊空度可憐宵二十四橋愁倚徧空悵望短長
亭短長橋
　　前調　　　　　　　　　　　　周　密
鴈霜苔雪冷飄蕭斷魂潮送輕橈翠袖朱樓清語夢瓊
簫江北江南雲自碧人不見淚花寒向雨飄　愁多病
多腰素銷倚清琴調大招江空年晩淒凉句逺意難描
月冷花隂心事負春宵幾度問春春不語春又到舊西
湖第幾橋
　　前調　　　　　　　　　　　　張　翥
玉兒睡起帊䝉頭更嬌柔見郎羞縞袂仙人一笑豔明
眸粉瘦紅憨春夢斷畫闌畔對西風憶舊遊　憶卿恨
卿思悠悠怕淒凉不耐秋豔絶韻絶香又絶特地風流
宜與雲鬟雙插倚妝樓月又漸低霜又冷花似雪滿蒼
苔總是愁
　瑞鷓鴣
　　(又一體雙調/八十八字)
　　瑞鷓鴣　　　　　　　　　　　柳　永
寳髻瑶簪嚴妝巧天然緑媚紅深綺羅叢裏獨逞謳吟
一曲陽春定價何啻值千金傾聽處王孫帝子鶴蓋成
隂　凝態掩霞襟動象板聲聲怨思難任嘹喨處回壓
絃管低沉時恁廻眸斂黛空役五陵心須信道緣情寄
意別有知音
　八六子
　　(又一體雙調八十/八字一名感黄鸝)
　　八六子　　　　　　　　　　　秦　觀
倚危亭恨如芳草萋萋剗盡還生念柳外青驄別後水
邊紅袂分時愴然暗驚　無端天與娉婷夜月一簾幽
夢春風十里柔情怎奈何歡娛漸隨流水素絃聲斷翠
綃香減那堪片片飛花弄晩濛濛殘雨籠晴正銷凝黄
鸝又啼數聲
　勸金船
　　(雙調八/十八字)
　　勸金船　　　　　　　　　　　蘇　軾
無情流水多情客勸我如曽識杯行到手休辭却這公
道難得曲水池上小字更書年月如對茂林修竹似永
和節　纖纖素手如霜雪笑把秋花插尊前莫怪歌聲
咽又還是輕別此去翱翔徧賞玉堂金闕欲問再來何
歲應有華髮
　玉人歌
　　(雙調八/十八字)
　　玉人歌　　　　　　　　　　　楊　炎
西風起又老盡籬花寒輕香細漫題紅葉句裏意誰㑹
長天不恨江南逺苦恨無書寄最相思盤橘千枚膾鱸
十尾　鴻鴈阻歸計算愁滿離腸十分豈止倦倚闌干
顧影在天際凌煙圖畫青山約緫是浮生事判從令買
取朝醒夕醉
　羽仙歌
　　(又一體雙調/八十八字)
　　羽仙歌　　　　　　　　　　　潘　牥
雕檐綺户倚晴空如畫曽是吳王舊臺榭自浣紗人去
後落日平蕪行雲斷幾見花開花謝　淒凉闌檻外一
簇青山多少圖王共爭霸莫閒愁金杯瀲灩對酒當歌
歡娛地夢中瞢騰休話漸倚徧西風晩潮生明月裏鷺
鷥背人飛下
　梅花引
　　(又一體雙調/八十八字)
　　梅花引(荆溪/阻雪)　　　　　　　　　蔣　捷
白鷗問我泊孤舟是身留是心留心若留時何事鎖眉
頭風拍小簾燈暈舞對閒影冷清淸憶舊遊　憶舊遊
舊遊今在否花外樓柳下舟夢也夢也夢不到寒水空
流漠漠黃雲濕透朩棉裘都道無人愁似我今夜雪有
梅花似我愁
　惜紅衣
　　(又一體雙調/八十八字)
　　惜紅衣(吳興/荷花)　　　　　　　　　姜　夔
簟枕邀凉琴書換日睡餘無力細灑冰泉并刀破甘碧
牆頭換酒誰問訊城南詩客岑寂髙樹晩蟬說西風消
息　虹梁水陌魚浪吹香紅衣半狼籍維舟試望故國
渺天北可惜渚邊沙外不共美人遊歴問甚時同賦三
十六陂秋色
　　前調(贈妓/雙波)　　　　　　　　　　張　炎
兩翦秋痕平分水影炯然冰潔未識新愁眉心倩人貼
無端醉裏通一笑柔花盈睫癡絶不解送情倚銀屛斜
瞥　長歌短舞換羽移宫飄飄歩回雪扶嬌倚扇欲把
豔懷說為語杜郎重到只慮空江桃葉但數峰猶在如
傍那家風月
　鶴冲天
　　(又一體雙調/八十八字)
　　鶴冲天　　　　　　　　　　　柳　永
黃金榜上偶失龍頭望明代暫遺賢如何向未遂風雲
便爭不恣游狂蕩何須論得喪才子詞人自是白衣卿
相　煙花巷陌依約丹靑屏障幸有意中人堪尋訪且
恁偎紅倚翠風流事平生暢青春都一晌忍把浮名換
了淺斟低唱
　醉思仙
　　(雙調八/十八字)
　　醉思仙　　　　　　　　　　　吕渭老
斷人腸正西樓獨上愁倚斜陽趁鴛鴦鸂鶒兩兩池塘
春又老人何處怎慣不思量到如今瘦損我又還無計
禁當　小院呼盧夜當時醉倒殘釭被天風吹散鳯翼
難雙南牎雨西牎月尚未散拂天香聽鶯聲悄記得那
時舞板歌梁
　采桑子慢
　　(即醜奴慢雙/調八十九字)
　　采桑子慢　　　　　　　　　　蔡　伸
明眸秀色別是天真瀟灑更鬒髮堆雲玉臉澹拂輕霞
醉裏精神衆中標格誰能畫當時攜手花籠澹月重門
深亞　巫峰夢回巳成陳事豈堪重話謾贏得羅襟清
淚鬢邊霜華念傷懷凭闌煙水渺無涯秦源目斷碧雲
暮合難認仙家
　醉思仙
　　(又一體雙調/八十九字)
　　醉思仙　　　　　　　　　(宋媛/)孫　氏
霽霞紅看山迷暮景煙暗孤松動翩翩風袂翻若驚鴻
心似鑒鬢如雲弄清影月明中　謾悲凉歲冉冉蕣華
潛改衰容前事消凝乆十年光景匆匆念雲軒一夢回
首春空彩鳯逺玉簫寒夜悄悄恨無窮歎黃塵乆埋玉
斷腸灑淚東風
　雪獅兒
　　(一名獅兒詞雙/調八十九字)
　　雪獅兒　　　　　　　　　　　程　垓
斷雲低晩輕煙帶暝風驚羅幙數㸃梅花香倚雪牎揺
落紅爐對謔正酒面瓊酥初削雲屛暖不知門外月寒
風惡　迤邐慵雲半掠笑盈盈閒弄寳箏絃索㬉極生
春已向橫波先覺花嬌柳弱漸倚醉要人扶著低告託
早把被香熏却
　魚游春水
　　(雙調八十九字唐詞紀載防河卒於濬汴日得一/石刻有詞無調名遂摭詞中四字名之即所傳無)
　　(名氏一/詞是也)
　　魚游春水　　　　　　　　　　無名氏
秦樓東風裏燕子還來尋舊壘餘寒猶峭紅日薄侵羅
綺嫩草方抽碧玉茵媚柳輕窣黄金繠鶯轉上林魚游
春水　幾曲闌干徧倚又是一番新桃李佳人應怪歸
遲梅妝淚洗鳯簫聲絶沉孤鴈望斷清波無雙鯉雲山
萬重寸心千里
　　前調　　　　　　　　　　　　馬莊父
池塘生春草數盡歸鴻人未到天涯目斷青鳥尚賒音
耗曉月頻窺白玉堂暮雨還濕青門道巢燕引雛乳鶯
空老　庭際香紅倦埽乾鵲休來枝上噪前回準擬同
它翻成病了欲題紅葉憑誰寄獨把孤桐無心操眉間
翠攢鬢邊霜早
　　前調　　　　　　　　　　　　盧祖皋
離愁禁不去好夢別來無覓處風翻征袖觸目年芳如
許軟紅塵裏鳴鞭鐙拾翠叢中勾伴侣都負歲時暗闗
情緒　昨夜山隂杜宇似把歸期驚倦旅遥知樓倚東
風凝顰暗數寳香飄拂遺鴛錦心事悠悠尋燕語芳草
暮寒亂花微雨
　　前調　　　　　　　　　　　　趙聞禮
青樓臨逺水樓上東風飛燕子玉鈎珠箔密密鎖紅闗
翠翦勝裁幡春日戲簇柳簪花元夜醉閒憶舊歡漫撩
新淚　羅帊啼痕未洗愁見同心雙鳯翅長安十日輕
寒春衫未試過盡征鴻知幾許不寄蕭郎書一紙愁腸
斷也箇人知未
　探芳信
　　(又一體雙調八十/九字一名西湖春)
　　探芳信(西湖春感/寄草牎)　　　　　　　張　炎
坐清晝正冶思縈花餘酲倦酒甚采芳人老芳心尚如
舊銷魂忍說銅駝事不是因春瘦向西園竹埽頽垣蔓
延荒甃　風雨夜來驟歎孤冷鶯簾恨凝蛾岫愁到今
年多似去年否賦情嬾聽山陽笛目極空搔首我何堪
老却江潭深柳
　　前調(湖上春遊次/張叔夏韻)　　　　　　　李彭老
對芳晝甚怕冷添衣傷春疎酒正緋桃如火相看自依
舊閒簾深掩棃花雨誰問東陽瘦幾多時漲緑鶯枝墮
紅鴛甃　堤上寶鞍驟記草色熏晴波光揺岫蘇小門
前題字尚存否繁華短夢隨流水空有詩千首更休言
張緒風流似柳
　惜紅衣
　　(又一體雙調/八十九字)
　　惜紅衣(寄弁/陽翁)　　　　　　　　　李萊老
笛送西泠帆過杜曲晝隂芳緑門巷清風還尋故人出
屋蒼華髮冷笑瘦影相看如竹幽谷煙樹曉鶯訴經年
愁獨　殘陽古朩書畫歸船匆匆又南北薲洲鷗鷺素
熟舊盟續甚日浩歌招隱聽雨弁陽同宿料重來時候
香蕩幾灣紅玉
　石湖仙
　　(此姜夔自度曲也/雙調八十九字)
　　石湖仙(夀石湖/居士)　　　　　　　　姜　夔
松江煙浦是千古三髙遊衍佳處須信石湖仙侣鴟夷
翩然引去浮雲安在我自愛緑香紅舞容與看世間幾
度今古　盧溝舊曽駐馬為黃花閒吟秀句見說吳兒
也學綸巾敧雨玉友金蕉玉人金縷緩移箏柱聞好語
明年定在槐府
　孤鸞
　　(又一體雙調/八十九字)
　　孤鸞(題仙女梅/下吹笛圖)　　　　　　　　張　翥
江皋空闊更半霎輕風些兒微雪倚竹仙姬翠袖暮寒
應怯閒拈玉龍自品愛冰姿與花爭潔一闋霓裳乍了
又落梅初疉　怕曲終人去彩雲飛絶便夢斷瑶臺春
思愁結那堪緑毛么鳯向苔枝數聲啼咽留得餘香滿
袂已西山斜月
　逺朝歸
　　(雙調八/十九字)
　　逺朝歸(梅/)　　　　　　　　　　趙耆孫
金谷先春見乍開江梅玉膩珠簾院落人靜雨疎煙細
横斜帶月別是一般風味金尊裏任遺英亂㸃殘粉低
墜　惆悵秦隴當年念水逺天長故人難寄山城倦眼
無緒更看桃李當時醉魄算依舊徘徊花底斜陽外謾
回首畫樓十二
　疉靑錢
　　(雙調八/十九字)
　　疉青錢　　　　　　　　　　　無名氏
夏日正長無奈如焚天氣火雲聳竒峰天外未雨先雷
畏日流金六龍髙駕火輪飛紋簟紗幮風車漫攬月扇
空揮　金爐煙細午風輕轉堪避炎威漸凉生池閣巻
起簾幙珠璣嬌娥美麗天然秀色冰肌曲䦨深徑荷香
旖旎玉管聲齊
　八六子
　　(又一體雙調/八十九字)
　　八六子　　　　　　　　　　　楊　纘
怨殘紅夜來無賴雨催春去匆匆但暗水新流芳恨蝶
悽蜂慘千林嫩緑迷空那知國色還逢柔弱華清扶倦
輕盈洛浦臨風　細認得凝妝㸃脂勻粉露蟬聳翠蕊
金團玉成叢幾許愁隨笑解一聲歌轉春融眼朦朧凭
䦨干半醉醒中
　卜算子
　　(又一體雙調八十/九字或加慢字)
　　卜算子　　　　　　　　　　　鍾　輻
桃花院落煙重露寒寂寞禁煙晴晝風拂珠簾還記去
年時候惜春心不喜閒牎繡倚屏山和衣睡覺醺醺暗
消殘酒　獨倚危䦨乆把玉筍偷彈黛蛾輕鬭一㸃相
思萬般自家甘受抽金釵欲買丹青手寫别來容顔寄
與使知人清瘦
　　前調　　　　　　　　　　　　柳　永
江楓漸老汀蕙半凋滿目敗紅衰翠楚客登臨正是莫
秋天氣引疎碪斷續殘陽裏對晩景傷懷念逺新愁舊
恨相繼　脈脈人千里念兩處風情萬里煙水雨歇天
髙望斷翠峰十二儘無言誰㑹憑髙意縱寫得離腸萬
種奈歸雲難寄
　芳草渡
　　(又一體雙調/八十九字)
　　芳草渡　　　　　　　　　　　周邦彥
昨夜裏又再宿桃源醉邀仙侣聽碧牎風快疎簾半巻
愁雨多少離恨苦方留連啼訴鳯帳曉又是匆匆獨自
歸去　愁顧滿懷淚粉瘦馬衝泥尋去路漫回首煙迷
望眼依稀見朱户似癡似醉暗惱損憑欄情緒澹暮色
看盡栖鴉亂舞
　滿江紅
　　(雙調八十九字唐㝠音錄載曲名上江虹後轉易/二字韻必平仄獨用不可兼用若換韻互用韻者)
　　(皆/非)
　　滿江紅　　　　　　　　　　　吕渭老
晩浴新凉風蒲亂松梢見月庭隂盡暮蟬啼歇螢遶井
䦨簾入燕荷香蘭氣供揺箑賴晩來一雨洗浮塵無些
熱　心下事峰重疉人甚處星明滅想行雲應在鳯凰
城闕曽約佳期同菊蕊當時共指燈花說據眼前何日
是西風凉吹葉
　　前調　　　　　　　　　　　　吕渭老
笑語移時風影亂半簾寒日鮮明是晩來妝飾共說西
園攜手處小橋深竹連苔色到如今梧葉染清霜封行
跡　春未透梅先拆人縱健時難得想明年虛過上元
寒食數著佳期愁入眼雨珠零亂棃花濕任翠鬟敧側
背斜陽鳴瑶瑟
　八六子
　　(又一體雙/調九十字)
　　八六子　　　　　　　　　　　杜　牧
洞房深畫屏燈照山色凝翠沉沉聽夜雨冷滴芭蕉驚
斷紅牎好夢龍煙細飄繡衾辭恩乆歸長信鳯帳蕭疎
椒殿閒扁　輦路苔侵繡簾垂遲遲漏傳丹禁蕣華偷
悴翠鬟羞整愁坐望處金輿漸逺何時綵仗重臨正消
魂梧桐又移翠隂
　采桑子慢
　　(又一體雙/調九十字)
　　采桑子慢　　　　　　　　　　潘元質
愁春未醒還是清和天氣對濃綠隂中庭院燕語鶯啼
數㸃新荷翠鈿輕泛水平池一簾風絮才晴又雨梅子
黄時　忍記那回玉人嬌困初試單衣共攜手紅牎描
繡畫扇題詩怎有而今半牀明月兩天涯章臺何處多
應為我蹙損雙眉
　　前調(登飛翼/樓觀雲)　　　　　　　　　吳文英
東風未起花上纖塵無影峭雲濕凝酥深塢乍洗梅清
鈎捲游絲冷浮虹氣海波明若耶門閉扁舟去嬾客思
鷗輕　幾度問春唱紅冶翠空媚隂晴看真色千巖一
素天澹無情醒眼重開玉鈎簾外曉峰青相扶輕醉越
山更上臺最髙層
　　前調(雙清/樓)　　　　　　　　　　吳文英
空濛乍歛波影簾花晴亂正西子梳妝樓上鏡舞青鸞
潤逼風襟滿湖山色入䦨干天虛鳴籟雲多易雨長帶
秋寒　逺望翠凹隔江時見越女低鬟算堪羡煙沙白
鷺暮徃朝還歌管重城醉花春夢半香殘乘風邀月特
杯對影雲海人間
　　前調(又一體/秋別)　　　　　　　　　吳禮之
金風顫葉那更餞別江樓聽淒切陽闗聲斷楚館雲收
去也難留萬重煙水一扁舟錦屏羅幌多應換得蓼岸
蘋洲　凝想恁時歡笑傷今萍梗悠悠謾回首玉人何
處眷戀無由先自悲秋眼前景物只供愁寂寥情緒也
恨分淺也悔風流
　玉京秋
　　(雙調九/十字)
　　玉京秋　　　　　　　　　　　周　密
煙水濶髙林弄殘照晩蜩淒切碧砧度韻銀牀飄葉衣
濕桐隂露冷採凉花時賦秋雪難輕別一襟幽事砌蟲
能說　客思吟商還怯怨歌長瓊壺暗缺翠扇疎紅衣
香褪翻成銷歇玉骨西風恨最恨閒却新凉時節楚簫
咽誰倚西樓澹月
　法曲獻仙音
　　(又一體雙/調九十字)
　　法曲獻仙音　　　　　　　　　張大烈
隂送槐柯香飄蓮幕簾外棋聲敲度手倦抛書困有松
風竹籟輕穿繡户正夢到羲皇處芭蕉數聲細雨　休
思慮喜三徑幽閒多趣少事緑蟻可共交歡理瑶琴驚
池裏鴛鴦飛翥香肌無暑御蜀紈不勞揮素待月上花
梢載凉畫船歸去
　謝池春慢
　　(雙調九/十字)
　　謝池春慢　　　　　　　　　　張　先
繚牆重院時間有啼鶯到繡被掩餘寒畫幕明新曉朱
檻連空闊飛絮無多少徑沙平池水渺日長風靜花影
閒相照　塵香拂馬逢謝女城南道秀豔過施粉多媚
生輕笑鬬色鮮衣薄碾玉雙蟬小歡難偶春過了琵琶
流怨都入相思調
　　前調　　　　　　　　　　　　李之儀
殘寒消盡疎雨過清明後花逕款餘紅風沼縈新皺乳
燕穿庭户飛絮沾襟袖正佳時仍晩晝著人滋味真箇
濃如酒　頻移帶眼空只恁懨懨瘦不見又思量見了
還依舊為問頻相見何似長相守天不老人未偶且將
此恨分付庭前柳
　探芳信
　　(又一體雙/調九十字)
　　探芳信　　　　　　　　　　　史逹祖
謝池曉被酒殢春眠詩縈芳草正一堦梅粉都未有人
埽細禽啼處東風軟嫩約闗心早未燒燈怕有殘寒故
園稀到　說道試妝了也為我相思占他懷抱靜數牎
櫺最忺聽鵲聲好半年白玉臺邊話屢見瓊鈎小指芳
期夜月花隂夢老
　　前調(賀雲麓秘/閣滿月)　　　　　　　　吳文英
探春到見綵花釵頭玉燕來早正紫龍眠重明月弄清
曉夜塵不沁銀河水金盎供新澡鎮帷犀䕶緊東風秀
藏芝草　星斗燦懷抱問霧㬉藍田玉長多少禁苑傳
香柳邊語聽鶯報片雲飛趁春潮去紅輭長安道試回
頭一㸃蓬萊翠小
　　前調　　　　　　　　　　　　吳文英
為春瘦更瘦如梅花花應知否任枕函雲墜離懷半中
酒雨聲樓閣春寒裏寂寞收燈後甚年年鬭草心期探
花時候　嬌嬾強拈繡暗背裏相思間供晴晝玉合羅
囊蘭膏漬透紅豆舞衣疉損金泥鳯妒折䦨干柳幾多
愁兩㸃天涯逺岫
　　前調　　　　　　　　　　　　吳文英
轉芳徑見霧捲晴漪魚弄游影旋解纓濯翠臨枰撫瑶
軫修林竹色花香處意足多新詠試把龍脣供來時舊
寒纔定　門巷都深靜但酒敵曉寒棊消日永舊曲猗
蘭待留向月中聽藻萍密布官溝水任汎流紅冷小䦨
干笑拍東風醉醒
　　前調(菊/)　　　　　　　　　　　蔣　捷
醉吟嘯似有人黄裳孤竚塵表漸老侵芳歲識君恨不
早料應陶令吟魂在凝此秋香妙傲霜姿尚想前身倚
牎餘傲　回首憶年少控駿馬花邊紅軃茸帽澹泊東
籬有誰肯夢飛到正襟三誦悠然句聊遣花微笑酒休
賒醒眼看花正好
　遥天奉翠華引
　　(雙調九/十字)
　　遥天奉翠華引　　　　　　　　侯　寘
雲消樓外山正秦淮翠蕰回瀾香梢豆䓻紅輕猶怕春
寒曉光浮畫㦸捲繡簾風煗玉鈎閒紫府仙人花圍羽
帔星冠　蓬萊閬苑意倦游常戲人間佩麟江左舊都
襦袴歌歡只恐催歸覲宴清都休訴酒杯寬明歳應看
君鈞容舞袖歌鬟
　一枝花
　　(雙調九/十字)
　　一枝花(醉中/戲作)　　　　　　　　　辛棄疾
千丈擎天手萬巻懸河口黄金腰下印大如斗更千騎
弓刀揮霍遮前後百計千方乆似鬭草兒童贏箇他家
偏有　算枉了雙眉長皺白髮空回首那時間說向山
中友看丘壟牛羊更辨賢愚否且自栽花柳怕有人來
但只道今朝病酒
　鵲踏花翻
　　(雙調九十字明/徐渭自度曲也)
　　鵲踏花翻(美人/解)　　　　　　　　徐　渭
鑼鼓聲頻街坊眼慢不知怎上髙高騎生來少骨多筋
軟陡騰翻依稀略借鞍和轡作時鶻打雪風天佇猶燕
掠桃花地　下地不動些兒珠翠堪描耐舞軍裝伎多
少柳外妖嬈樓中笑指顛倒金釵墜無端歸路又逢誰
　斜陽繫馬陪他醉
　
　
　
　
　
　
　
　
　
　
　
　
　
　
御選歴代詩餘巻五十三
　欽定四庫全書
御選歴代詩餘巻五十四目録(起九十一字/至九十三字)
　　　滿江紅(又一體/)
　　　　吕渭老
　　　　吕本中
　　　　葉夢得(二首/)
　　　　嚴羽
　　　　戴山隱
　　　醉翁操(又一體/)
　　　　蘇軾
　　　　辛棄疾
　　　八六子(又一體/)
　　　　晁補之
　　　采蓮令
　　　　栁永
　　　夏雲峰
　　　柳永
　　十二時慢
　　　朱雍
　　淒涼犯(又一體/)
　　　吳文英
　　法曲獻仙音(又一體/)
　　　柳永
　　尉遲杯
　　　晁補之
　　意難忘
　　　蘇軾
　　　周邦彦
　　　陳允平
　　　張炎
　　　林正大(二首/)
　　　何夢桂
　　　范晞文
　　　宋逺
　　塞翁吟
　　　周邦彦
　　　方千里
　　　楊澤民
　　　吳文英
　　　陳允平
　　　張炎
　　　趙文
　　露華
　　　張翥
　　法曲獻仙音(又一體/)
　　　周邦彦
　　　姜蘷
　　　方千里
　　　楊澤民
　　　吳文英
　　　陳允平
　　　王沂孫
　　　張炎
　　　李彭老
　　　樓采
　　勸金船(又一體/)
　　　張先
　　漢宫春
　　　陳允平
　　宣清
　　　柳永
　　金盞倒垂蓮
　　　晁補之
　　轆轤金井
　　　劉過
　　探芳新
　　　吳文英
　　東風齊著力
　　　張大烈
　　雪獅兒(又一體/)
　　　張雨
　　埽花遊
　　　王沂孫
　　薄媚摘徧
　　　趙以夫
　　滿江紅(又一體/)
　　　吳文英(二首/)
　　　詹正
　　　彭芳逺
　　如魚水
　　　柳永
　　臨江仙(又一體/)
　　　柳永
　　浣溪紗慢
　　　周邦彦
　　瀟湘夜雨
　　　趙長卿
　　梅子黄時雨
　　　張炎
　　惜秋華
　　　吳文英(二首/)
　　前調(又一體/)
　　　吳文英(二首/)
　　露華憶
　　　周密
　　探春
　　　　吳文英
　　　淒凉犯(又一體/)
　　　　姜蘷
　　　卜算子慢(又一體/)
　　　　張先
　　　滿庭芳
　　　　黄公度
　　　玉漏遲
　　　　蔣㨗
　　　洞仙歌(又一體/)
　　　　僧寳月
　　　轆轤金井(又一體/)
　　　　劉過
　
　
御選歴代詩餘巻五十四目録
　欽定四庫全書
御選歴代詩餘巻五十四(起九十一字/至九十三字)
司經局洗馬掌局事兼翰林院修撰加二級(臣/)王奕清奉
㫖校刋
　　滿江紅
　　　(又一體雙調/九十一字)
　　　滿江紅　　　　　　　　　　　吕渭老
　燕拂危檣斜日外數峰凝碧正暗潮生渚暮風飄席初
　過南村沽酒市連空十頃菱花白想故人輕箑障遊絲
　聞遥笛　魚與鴈通消息心與夢空牽役到如今相見
　怎生休得斜把琵琶傳密意一襟新月横空碧問甚時
　同作醉中仙煙霞客
　　　前調　　　　　　　　　　　　吕本中
　東里先生家何在山隂溪曲對一川平野數間茆屋昨
　夜江頭新雨過門前流水清如玉抱小橋回合柳參天
　揺新綠　疎籬下叢叢菊虚檐外蕭蕭竹歎古今得失
是非榮辱須信人生歸去好世間萬事何時足問此春
春釀酒何如今朝熟
　　前調(重陽賞菊時/余已除代)　　　　　　　葉夢得
一朶黄花先催報秋歸消息滿芳枝凝露為誰裝飾便
向尊前􁨣醉倒古今同是東籬側問何須特地賦歸來
抛彭澤　回首去年時節開口笑真難得使君今那更
自成行客霜鬢不辭重挿滿他年此㑹何人憶記多情
曽伴小闌干親攀摘
　　前調　　　　　　　　　　　　葉夢得
雪後郊原煙林外梅花初拆春欲半猶自探春消息一
眼平蕪看不盡夜來小雨催新碧笑去年攜酒折花人
花應識　蘭舟漾城南陌雲影澹天容窄遶風漪十頃
㬉浮晴色恰是槎頭收釣䖏坐中仍有江南客問如何
兩槳下苕溪吞雲澤
　　前調(送廖叔/仁赴闕)　　　　　　　　　嚴　羽
日近觚稜秋漸滿蓬萊雙闕正錢塘江上潮頭如雪把
酒送君天上去瓊琚玉珮鵷鴻列丈夫身富貴等浮雲
看名節　天上事吾能說今老矣空凝絶對西風慷慨
唾壺歌缺不灑世間兒女淚難堪親友中年别問相思
他日鏡中看蕭蕭髪
　　前調　　　　　　　　　　　　戴山隱
醉倚紅樓長空外行雲遥駐甚淒凉孤吹引商刻羽薄
夜冷侵沙浦鴈老龍吟徹寒潭雨驀凉飇一陣捲潮來
驚飛去　重欲聽知何䖏誰為我胡牀據謾尋尋覓覓
凝情如許舊日山陽猶有恨杏花明月今誰賦恐憑䦨
人有愛梅心空愁竚
　醉翁操
　　(又一體雙調/九十一字)
　　醉翁操　　　　　　　　　　　蘇　軾
琅然清圓誰彈響空山無言惟翁醉中和其天月明風
露娟娟人未眠荷蕢過山前曰有心也哉此賢　醉翁
笑詠聲和流泉醉翁去後空有朝吟暮怨山有時而童
巔水有時而回川思翁無嵗年翁今為飛仙此意在人
間試聽徽外三兩絃
　　前調　　　　　　　　　　　　辛棄疾
長松之風如公肻余從山中人心與吾兮誰同湛湛千
里之江上有楓噫送子於東望君之門兮九重　女無
恱已誰適為容不龜手藥或一朝兮取封昔與遊兮皆
童我獨窮兮今翁一魚兮一龍勞心兮忡忡噫命與時
逢子之所食兮萬鍾
　八六子
　　(又一體雙調/九十一字)
　　八六子(重九呈/祖禹叔)　　　　　　　　晁補之
喜秋晴澹雲縈縷天高羣鴈南征正露冷初減蘭紅風
𦂳潛彫柳翠愁人漏長夢驚　重陽景物淒清漸老何
時無事當歌好在多情暗自想朱顔竝遊同醉宦名韁
鎖世路蓬萍難相見頼有黄花滿把從教緑酒深傾醉
休醒醒來舊愁旋生
　采蓮令
　　(雙調九/十一字)
　　采蓮令　　　　　　　　　　　柳　永
月華收雲澹霜天曙西征客此時清苦翠娥執手送臨
岐軋軋開朱户千嬌面盈盈竚立無言有淚斷腸爭忍
回顧　一葉蘭舟便恁急槳凌波去貪行色豈知離緒
萬般方寸但飲恨脈脈同誰語更回首重城不見寒江
天外隱隱兩三煙樹
　夏雲峰
　　(雙調九/十一字)
　　夏雲峰　　　　　　　　　　　柳　永
宴堂深軒楹雨輕壓暑氣低沉花洞彩舟泛斚坐繞清
潯楚臺風快湘簟冷永日披襟坐久覺疎絃脆管時換
新音　越娥蕙態蘭心逞妖艷昵歡邀寵難禁筵上笑
歌間發舄履交侵醉鄉深䖏須盡興滿酌髙吟向此免
名韁利鎖虚費光隂
　十二時慢
　　(雙調九十一字即十二/時長調故加慢字也)
　　十二時慢(梅/)　　　　　　　　　朱　雍
粉痕輕謝池泛玉波暖琉璃初展覩靚芳塵冥春浦水
曲漪生遥㟁麝氣柔雲容影淡正日邊寒淺閒院寂幽
管聲中萬感併生心事曽陪瓊宴　春暗南枝依舊但
得當初繾綣晝永亂英繽紛解珮映人輕盈面香暗酒
醒䖏年年共副良願
　淒凉犯
　　(又一體雙調九十一字亦名瑞鶴仙引引或作影/與瑞鶴仙無渉姜䕫自度實九十三字此亦後人)
　　(所損/也)
　　淒凉犯(賦重臺/水仙)　　　　　　　　吳文英
空江浪闊清塵凝層層刻碎冰葉水邊照影華裾曳翠
露搔淚濕湘煙暮合塵韤凌波半渉怕臨風欺痩骨護
冷素衣疉　樊姊玉奴恨小鈿疎唇洗妝輕怯殢人最
苦粉痕深幾重愁靨花溢香濃猛熏透霜綃細摺倚瑶
臺十二金錢暈半滅
　法曲獻仙音
　　(又一體雙調/九十一字)
　　法曲獻仙音　　　　　　　　　柳　永
追想秦樓心事當年便約于飛比翼悔恨臨岐䖏正攜
手翻成雲雨離析念倚玉偎香前事慣輕擲慣憐惜
饒心性正厭厭多病柳腰花態嬌無力早是乍清減别
後忍教愁寂記取盟言少愁煎剰好將息遇佳景臨風
對月事須時恁相憶
　尉遲杯
　　(雙調九/十一字)
　　尉遲杯　　　　　　　　　　　晁補之
去年時正愁絶過却紅杏飛沉吟杏子青時追悔負好
花枝今年又春到傍小闌日日數花期花有信人却無
憑故教芳意遲遲　及至待得融怡未攀條拈蕊又歎
春歸怎得春如天不老更教花與月相隨儘歸路拍手
攔街笑人沉醉如泥
　意難忘
　　(仙呂曲也取以名/調雙調九十二字)
　　意難忘　　　　　　　　　　　蘇　軾
花擁鴛房記拖肩髻小約鬢睂長輕身翻燕舞低語囀
鶯簧相見䖏便難忘肻親度瑶觴向夜闌歌翻郢曲帶
換韓香　别來音信難將似雲收楚峽雨散巫陽相逢
情有在不語意難量些箇事斷人腸怎禁得恓惶待與
伊移根換葉試又何妨
　　前調　　　　　　　　　　　　周邦彦
衣染鸎黄愛停歌駐拍勸酒持觴低鬟蟬影動私語口
脂香檐露滴竹風凉􁨣劇飲淋浪夜漸深籠燈就月子
細端相　知音見說無雙解移宫換羽未怕周郎長顰
知有恨貪耍不成妝些箇事惱人腸試説與何妨又恐
伊尋消聼息瘦損容光
　　前調(次周美/成韻)　　　　　　　　　陳允平
額粉宫黄襯桃花扇底歌送瑶觴裙拖金縷細衫唾碧
花香瓊珮冷玉肌凉羅韤歩滄浪漫共伊心盟意約眼
覷睂相　連環未結雙雙似桃源誤入初嫁劉郎瓏璁
仙子髻綽約道家妝千種恨九廻腸雲雨夢猶妨誤少
年紅消翠減虛度風光
　　前調　　　　　　　　　　　　張　炎
風月吳娃柳隂中認得第二香車春深妝減豔波轉影
流花鶯語滑透紋紗有低唱人誇怕誤却周郎醉眼倚
扇佯遮　底須拍碎紅牙聽曲終奏雅可是堪嗟無人
知此意明月又誰家塵滚滚老年華情付在琵琶更歎
我黄蘆苦竹萬里天涯
　　前調(括李白/蜀道難)　　　　　　　　　林正大
蜀道登天望峨眉横絕石棧相連西來當鳥道逆浪俯
回川猿與鶴莫攀緣九折聳層巒算咫尺捫參歴井回
首驚歎　西遊何日當還聽子規啼月愁減朱顔連峰
天一握飛瀑壑爭喧排劔閣越天闗豺虎横朝昬問錦
城雖云樂土何似家山
　　前調(括黄庭堅/煎茶賦)　　　　　　　　林正大
洶洶松風更浮雲皓皓輕度春空精神新發越賓主少
從容犀箸厭滌昏懵茗盌策竒功待試與平章甲乙為
問涪翁　建谿日鑄爭雄笑羅山梅嶺不數嚴邛胡桃
添味永甘菊助香濃投美劑與和同雪滿兔甌溶便一
枕莊周蝶夢安樂窩中
　　前調　　　　　　　　　　　　何夢桂
避暑林塘數元戎小隊一簇紅妝旌􁊇雲影動簾幙水
沉香金縷徹玉肌凉慢拍舞輕颺更一般輕絃細管孤
竹空桑　風姨昨夜癡狂向華峰吹落雲錦天裳波神
蔵不得散作滿池芳移彩鷁柳隂傍􁨣一醉淋浪向晚
來歌闌飲散月在紗牎
　　前調　　　　　　　　　　　　范晞文
清淚如鉛歎咸陽送逺露冷銅仙巖花紛墮雪津柳暗
生煙寒食後暮江邊草色更芊芊四十年留春意緒不
似今年　山隂欲棹歸船暫停杯雨外舞劍燈前重逢
應未卜此别轉堪憐憑急管倩繁絃思苦調難傳望故
鄉都將往事付與啼鵑
　　前調(題樟鎮華/光閣誌别)　　　　　　　　宋　逺
雞犬雲中笑種桃道士虚費春風山城看過鴈春水夢
為龍雲上下燕東西久别各相逢向夜深江聲浦樹燈
影漁篷　舊游新悶重重便十分談笑一様飄蓬元經
摧意氣丹鼎賺英雄年易老世無窮春事苦匆匆更與
誰題詩藥市沽酒新豐
　塞翁吟
　　(義取塞上翁事琴操也遂/以名詞雙調九十二字)
　　塞翁吟　　　　　　　　　　　周邦彥
暗葉啼風雨牎外曉色朧􁀙散水麝小池東亂一岸芙
蓉蘄州簟展雙紋浪輕帳翠縷如空夢逺别淚痕重澹
鉛臉斜紅　忡忡嗟顦顇新寛帶結羞豔冶都消鏡中
有蜀紙堪憑寄恨等今夜灑血書詞剪燭親封菖蒲漸
老早晚成花教見薫風
　　前調(次周美/成韻)　　　　　　　　　方千里
暮色催更鼓庭户月影朧􁀙記舊跡玉樓東看枕上芙
蓉雲屏㡬軸江南畫香篆燼煖煙空睡起䖏繡衾重尚
殘酒㣲紅　忡忡徑分散歌稀宴少懷麗質渾如夢中
苦寂寞離情萬緒似秋後怯雨芭蕉不展愁封何時細
語此夕相思曽對西風
　　前調(芙蓉次周/美成韻)　　　　　　　　楊澤民
院宇臨池水橋邊遶水朧􁀙橋左右水西東水木兩芙
蓉低疑洛浦凌波歩髙如㺯玉凌空葉百疉蕊千重更
都染輕紅　忡忡能消盡憂心似結看豔色渾如夢中
為愛惜芳容未盡好移去滿插家園特與培封年年對
賞朝朝披翫麗質香風
　　前調(餞梅津除/郎赴闕)　　　　　　　　吳文英
有約西湖去移棹曉折芙蓉算終是稱心紅染不盡薰
風千桃過眼春如夢還認錦疉雲重㺯晚色舊香中旋
撐入深叢　從容情猶賦冰車健筆人未老南屏翠峰
轉河影浮槎信早素妃呌海目歸來太液池東紅衣卸
了結子成蓮夭勁秋濃
　　前調(次周美/成韻)　　　　　　　　　陳允平
睡起鸞釵嚲金約鬢影朧􁀙檐珮冷玉丁東鏡裏對芙
蓉秦筝倦理梁塵暗惆悵燕子樓空山萬疉水千重一
葉漫題紅　忡忡從别後殘雲斷雨餘香在鮫綃帳中
更懊恨燈花無凖寫幽愫錦織回文小字斜封無人為
託欲倩賓鴻立盡西風
　　前調(友雲/)　　　　　　　　　　張　炎
交到無心䖏出岫細話幽期看流水意俱遲且澹薄相
依凌霄未肻為霖去物外共鶴忘機迷古洞掩晴暉翠
微濕紅衣　飛飛垂天翼飄然萬里愁日暮佳人未歸
尚記得巴山夜雨耿無語共話生平都付陶詩休題五
朶莫問陽臺不贈相思
　　前調　　　　　　　　　　　　趙　文
坐對梅花笑還記初度年時名利事總成非謾老矣何
為吳山夜月閩山霧回首鬢影如絲嬾更問斗牛箕強
憑醉成詩　閒思嗟漂泊浮雲飛絮曽跌蕩春風柘枝
便萬里金臺築就已長分采藥龎公誓墓羲之百年政
爾一笑尊前兒女牽衣
　露華
　　(雙調九/十二字)
　　露華　　　　　　　　　　　　張　翥
瀛洲種玉總付與花神月底深斸琢就瑶笄光映鬢雲
斜矗幾度借取搔頭别試漢宫妝束風露冷幽香半襟
淡佇䦨曲　亭亭雪豔愁獨愛粉沁冰筒髪撚金粟石
上那回磨斷争忍輕觸一自楚客歸來珠履舊遊誰續
秋夢起殘妝半簪墜緑
　法曲獻仙音
　　(又一體雙調九十二字有以/下半闋起韻屬上者非是)
　　法曲獻仙音　　　　　　　　　周邦彦
蟬咽凉柯燕飛塵幙漏閣籤聲時度倦脱綸巾困便湘
竹桐隂半侵庭户向抱影凝情䖏時聞打牎雨　耿無
語歎文園近來多病情緒嬾尊酒易成間阻縹緲玉京
人想依然京兆睂嫵翠幙深中對徽容空在紈素待花
前月下見了不教歸去
　　前調(張彦功/官舍)　　　　　　　　　姜　䕫
虚閣籠寒小簾通月暮色偏憐髙䖏樹隔離宫水平馳
道湖山盡入樽俎奈楚客淹留久砧聲帶愁去　屢回
顧過秋風未成歸計誰念我重見冷楓紅舞喚起淡妝
人問逋仙今在何許象筆鸞牋甚而今不道秀句怕平
生幽恨化作沙邊煙雨
　　前調(次周美/成韻)　　　　　　　　　方千里
庭葉飄寒砌蟲催織夜色迢迢難度細剔燈花再添香
獸淒凉洞房朱户見鳳枕羞孤另相思灑紅雨　有誰
語道年來為郎憔悴音問隔回首後期尚阻寂寞兩愁
山鎖閒情無限顰嫵嫩雪消肌試羅衣寛盡腰素問何
時夢裏趁得好風飛去
　　前調(次周美/成韻)　　　　　　　　　楊澤民
汀蓼收紅井梧凋緑嚦嚦征鴻南度靜聽寒砧悶欹孤
枕蟾光夜深窺户露暗滴芭蕉重蕭蕭本非雨　砌蛩
語怎知人漏長無寐念遊子惆悵路修道阻蚤起嬾晨
妝自秋來眉黛誰嫵淨几眀牎但無憀空對蠻素早知
伊别後恁久悔教輕去
　　前調(和丁宏/菴韻)　　　　　　　　　吳文英
落葉霞翻敗牎風咽暮色淒凉深院瘦不闗秋淚縁生
别情鎖鬢霜千㸃悵翠冷搔頭燕那能語恩怨　紫簫
逺記桃枝向隨春渡愁未洗鉛水又將恨染粉縞澀離
箱忍重拈燈夜裁翦望極藍橋綵雲飛羅扇歌斷料鸎
籠玉鎖夢裏隔花時見
　　前調(次周美/成韻)　　　　　　　　　陳允平
油幕收塵素紈招月一枕蘋香㣲度枕玉牙牀浣冰金
斛薰風夜凉牎户漸睡醒眀河暗芭蕉幾聲雨　對誰
語念徽容已成憔悴心期悞歸計欲成又阻寂寞燕樓
空想弓彎睂黛慵嫵淚墨愁牋縱回文難寫情素便山
遥水邈㡬度夢魂飛去
　　前調(聚景亭梅/次草牎韻)　　　　　　　王沂孫
層緑峩峩纖瓊皎皎倒壓波痕清淺過眼年華動人幽
意相逢幾番春換記喚酒尋芳䖏盈盈褪花晚　已消
黯况淒凉近來離思應忘却月明夜深歸輦荏苒一枝
春恨東風人似天逺縱有殘花灑征衣鉛淚都滿但殷
勤折取自遣一襟幽怨
　　前調(席上聽琵/琶有感)　　　　　　　　張　炎
雲隱山暉樹分溪影未放妝臺簾捲篝密籠香鏡圓窺
粉花深自然寒淺正人在銀屏厎琵琶半遮面　語聲
軟且休彈玉闗愁怨怕喚起西湖那時春感楊柳古灣
頭記小憐隔水曽見聽到無聲漫贏得情緒難翦把一
襟心事散入落梅千㸃
　　前調(梅次周/草牎韻)　　　　　　　　　李彭老
雲朩槎枒水葓搖落瘦影半臨清淺翠羽迷空粉容羞
曉年華柱絃頻換甚何遜風流在相逢共寒晚　緫依
黯念當時看花游冶曽錦纜移舟寶筝隨輦池苑鎻荒
凉嗟事逐鴻飛天逺香徑無人任蒼蘚黄塵自滿聽鴉
啼春寂暗雨瀟瀟吹怨
　　前調　　　　　　　　　　　　樓　采
花匣么絃象匳雙陸舊日留歡情意夢到銀屏恨裁蘭
燭香篝夜闌鴛被料燕子重來地桐隂鎖牎綺　倦梳
洗暈芳鈿自羞鸞鏡羅袖冷煙柳畫闌半倚淺雨壓荼
䕷指東風芳事餘幾院落黄昏怕春鶯驚笑憔悴倩柔
紅約定喚取玉簫同醉
　勸金船
　　(又一體雙調/九十二字)
　　勸金船(流杯堂/倡和)　　　　　　　　張　先
流泉宛轉雙開竇帶染輕紗皺何人暗得金船酒擁羅
綺前後緑定見花影竝照與豔妝爭秀行盡曲名休更
再歌楊柳　光生飛動揺瓊甃隔障笙簫奏須知短景
歡無足又還過清晝翰閣遲歸來傳騎恨留住難久異
日鳳凰池上為誰思舊
　漢宫春
　　(雙調九/十二字)
　　漢宫春(芍藥/)　　　　　　　　　陳允平
開盡荼䕷正桑雲麥浪天氣如秋南國露梢半坼金粟
絲頭温香傍酒儘多嬌不識春愁鶯院悄輕隂㺯晚何
人堪伴清遊　偏愛紫蕤黄裊想金壺勝賞依舊揚州
花前夜䦨醉後翻堦句好記元暉此日風流雙鬢改一
枝花底如今應為花羞
　宣清
　　(雙調九/十二字)
　　宣清　　　　　　　　　　　　柳　永
殘月朦朧小宴闌珊歸來輕寒森森背銀釭孤館乍眠
擁重衾醉魄猶噤永漏頻傳前歡已去離愁一枕暗尋
思舊追遊神京風物如錦　念擲果朋儕絶纓宴會當
時曽痛飲命舞燕翻翻鳳樓鴛寢玉釵亂横信任散盡
髙陽這歡娯甚時重恁
　金盞倒垂蓮
　　(雙調九/十二字)
　　金盞倒垂蓮(寄霸帥/楊仲謀)　　　　　　晁補之
休説將軍解彎弓掠地崑嶺河源綵筆題詩緑水暎紅
蓮算緫是風流餘事會須行樂芳年只有一部隨軒脆
管繁絃　多情舊遊尚憶寄秋風萬里鴻鴈天邊未學
元龍豪氣笑求田也莫為庭槐興歎便傷揺落悽然後
會一笑猶堪醉倒花前
　轆轤金井
　　(一名四犯翦梅花一名錦園春一名月城春雙調/九十二字此調剙於劉過兩用醉蓬萊復合雪獅)
　　(兒解連環/故曰四犯)
　　轆轤金井(席上贈馬/僉判舞姬)　　　　　　劉　過
翠睂重拂後房深自喚小蠻嬌小繡帶羅垂報濃妝纔
了堂虚夜悄但夜約鼓簫聲鬧一曲梅花尊前舞徹棃
園新調　髙陽醉山未倒看鞵飛鳳翼釵褪㣲溜秋滿
東湖更西風凉早桃源路杳記流水泛舟曽到桂子香
濃梧桐影轉月寒天曉
　探芳新
　　(雙調九/十二字)
　　探芳新(吳中元日承/天寺逰人)　　　　　　吳文英
九街頭正軟塵潤酥雪消殘溜禊賞祇園花豔雲隂籠
晝層梯空麝散擁凌波縈翠袖歎年端連環轉爛漫遊
人如繡　腸斷廻廊竚久便寫意濺波傳愁蹙岫漸没
飄鴻空惹閒情春痩椒杯香乾醉醒怕西牎人散後暮
寒深遲廻䖏自攀庭柳
　東風齊著力
　　(雙調九/十二字)
　　東風齊著力(除夕/)　　　　　　　張大烈
爆竹驚寒疎梅送臘嵗轉韶華振天簫鼓喧鬧在鄰家
䖏䖏桃符貼換簪方勝秀隱嬌娃迎春早寶釵端整玉
鬢排斜　心事暗中誇惟願取箕疇歛福頻加金尊滿
祝初添海屋霞且飲今宵嵗酒膽瓶開眀日鮮花全收
來隔簾春色澹柳抽芽
　雪獅兒
　　(又一體雙調/九十二字)
　　雪獅兒　　　　　　　　　　　張　雨
含香㺯粉便勾引遊騎尋芳城南城北别有西村斷港
冰澌微緑孤山路熟伴老鶴晚先尋宿怕凍損三花兩
蕊寒泉幽谷　㡬翻花影濯足記歸來醉卧雪深平屋
春夢無憑鬢厎鬧蛾爭撲不如圖畫相對展官梅風竹
燒黄獨自聽缾笙調曲
　埽花遊
　　(雙調九/十二字)
　　埽花遊(緑隂/)　　　　　　　　　王沂孫
小庭䕃碧遇驟雨疎風剰紅如埽翠交徑小問攀條弄
蕊有誰重到謾說青青比似花時更好怎知道一别漢
南遺恨多少　清晝人悄悄任密護簾寒暗迷牎曉舊
盟悞了又新枝嫩子總隨春老漸隔相思長亭路杳攪
懷抱聽蒙茸數聲啼鳥
　薄媚摘徧
　　(雙調九/十二字)
　　薄媚摘徧　　　　　　　　　　趙以夫
桂香消梧影痩黄菊迷深院倚西風看落日長江東去
如練先生底事有賦飄然剛道為田園獨醒何為持杯
自勸未能免　休把茱萸吟翫但管年年健千古事幾
凭闌吾生九十強半歡娯終日富貴何時一笑醉鄉寛
倒載歸來廻廊又月滿
　滿江紅
　　(又一體雙調九十/三字亦名上江紅)
　　滿江紅(澱山/湖)　　　　　　　　　吳文英
雲氣樓臺分一派滄浪翠蓬開小景玉盆寒浸巧石盤
松風送流花時過岸浪揺晴棟欲飛空算鮫宫祗隔一
紅塵無路通　神女駕臨曉風眀月珮響丁東對兩蛾
猶鎻怨緑煙中秋色未教飛盡鴈夕陽長是墜疎鐘又
一聲欸乃過前巖移釣筒
　　前調(餞方蕙/岩赴闕)　　　　　　　　　吳文英
竹下門敲又呼起蝴蝶夢清閒裏看鄰牆梅子幾度仁
生燈外江湖多夜雨月邊河漢獨晨星向草堂侵曉巻
琴書猿鶴驚　宫漏静朝馬鳴西風起已闗情料希音
不在女瑟媧笙蓮蕩折香花未晩野舟横渡水初晴看
髙鴻飛上碧雲中秋一聲
　　前調(牡丹/)　　　　　　　　　　詹　正
翠袖餘寒早添得銖衣幾重何須怪年華都謝更為誰
容銜盡吳花成鹿苑人間不恨雨和風便一枝流落到
人家清淚紅　山霧濕倚薰籠垂㔩葉鬢酥融恨宫雲
一朶飛過空同白日長閒青鳥在楊家花落白蘋中問
故人忍更負東風尊酒空
　　前調(風前/斷笛)　　　　　　　　　　彭芳逺
愁滿闗山又吹得蘆花雪深西樓外天低水湧龍挾秋
吟回首人間無此曲數峰江上落餘音似斷雲飛絮兩
悠悠何䖏尋　江南路晴又隂聲韻改淚盈襟自中郎
去後羽泛商沉牛背夕陽添别恨鸞膠秋月續琴心待
醉騎黄鶴度蒼寒霜滿林
　如魚水
　　(雙調九/十三字)
　　如魚水　　　　　　　　　　　柳　永
輕靄浮空亂峰倒影瀲灧十里銀塘遶岸垂楊紅樓朱
閣相望芰荷香雙雙戲鸂鶒鴛鴦乍雨過蘭芷汀洲望
中依約似瀟湘　風澹澹水茫茫動一片晴光畫舫相
將盈盈紅粉清商紫薇郎修禊飲且樂仙鄉便歸去徧
歴鸞坡鳯沼此景也難忘
　臨江仙
　　(又一體雙調/九十三字)
　　臨江仙　　　　　　　　　　　柳　永
夢覺小庭院冷風淅淅疎雨瀟瀟綺牎外秋聲敗葉狂
飄心揺奈寒漏永孤幃悄淚燭空燒無端䖏是繡衾鴛
枕閒過清宵　蕭條牽情繫恨曽向年少偏饒覺新來
憔悴舊日風標魂銷念歡娛事煙波阻後約方遥還經
歳問怎生禁得如許無聊
　浣溪紗慢
　　(雙調九/十三字)
　　浣溪紗慢　　　　　　　　　　周邦彦
水竹舊院落櫻笋新蔬果嫩英翠幄紅杏交榴火心事
暗卜葉底尋雙朶深夜歸青瑣燈盡酒醒時曉牕眀釵
横鬢嚲　怎生那被間阻時多奈愁腸數疉幽恨萬端
好夢還驚破可怪近來傳語也無箇莫是嗔人呵真箇
若嗔人却因何逢人問我
　瀟湘夜雨
　　(雙調九十三字與滿庭芳迥/不同不可以别名混入也)
　　瀟湘夜雨(燈花/)　　　　　　　　趙長卿
斜㸃銀釭髙擎蓮炬夜寒不禁㣲風重重簾幙捲堂中
香漸逺長煙裊穟光不定寒影揺紅偏竒䖏當庭月暗
吐焰如虹　紅裳呈豔麗娥一見無奈狂蹤試煩他纖
手捲上紗籠開正好銀花照夜堆不盡金粟凝空叮嚀
語頻將好事報與主人公
　梅子黄時雨
　　(雙調九/十三字)
　　梅子黄時雨(别羅江/諸友)　　　　　　張　炎
流水孤村愛塵事頓消來訪深隱向醉裏誰扶滿身花
影鷗鷺相看如瘦近來不是傷春病歎流景竹外野橋
猶繫煙艇　誰引斜川歸興便啼鵑縱少無奈時聽待
棹擊空眀漁湖千頃彈到琵琶留不住最愁人是黄昏
近江風緊一行柳隂吹暝
　惜秋華
　　(雙調九/十三字)
　　惜秋華(重九/)　　　　　　　　　吳文英
細響殘蛩傍燈前似說深秋懷抱怕上翠㣲傷心亂煙
殘照西湖鏡掩塵沙翳曉影秦鬢雲擾新鴻喚淒凉漸
入紅茰烏帽　江上故人老視東籬秀色依然娟好晚
夢趁隣杵斷乍將愁到秋娘淚濕黄昏又滿城雨輕風
小閒了看芙蓉畫船多少
　　前調(七夕/)　　　　　　　　　　吳文英
露罥朱絲小樓隂墮月秋驚華鬢宫漏未央當時鈿釵
遺恨人間夢隔西風算天上年華一瞬相逢縱相疎勝
却巫陽無準　何䖏動凉訊聽露井梧桐楚騷成韻綵
雲斷翠羽散此情難問銀河萬古秋聲但望中婺星清
潤輕俊度金鍼漫牽方寸
　　前調(又一體送/人歸鹽官)　　　　　　　　吳文英
數日西風打秋林棗熟還催人去𤓰果夜深斜河擬看
星度匆匆便倒離尊悵遇合雲消萍聚留連有殘蟬韻
晚時歌金縷　緑水暫如許奈南牆冷落竹煙槐雨此
去杜曲已近紫霄尺五扁舟夜泊吳江正水珮霓裳無
數睂嫵問别來解相思否
　　前調(朩芙/蓉)　　　　　　　　　　吳文英
路逺仙城自玉郎去却芳卿憔悴錦段鏡空重鋪歩幛
新綺凡花痩不禁秋幻膩玉腴紅鮮麗相攜試新妝乍
畢交扶輕醉　長記斷橋外驟玊驄過䖏千嬌凝睇昨
夢頓醒依約舊時睂翠愁邊暮合碧雲倩唱入六么聲
裏風起舞斜陽䦨干十二
　露華憶
　　(雙調九/十三字)
　　露華憶(和寄/聞韶)　　　　　　　　　周　密
曉消蕙雪漸水紋漾錦雲澹波容岸香玉蕊新枝輕裊
條風次第鴈歸將近愛柳眉桃靨煙濃鴛徑小芳屏聚
蝶翠渚飄鴻　六橋舊情如夢記扇底宫睂花下遊騘
選歌試舞連宵戀醉瑶叢怕春早鶯啼醒睡筝鈿誰㸃
愁紅心悄春嬌又入翠峰
　探春
　　(或加慢字雙/調九十三字)
　　探春　　　　　　　　　　　　吳文英
苔徑曲深深不見故人輕敲幽户細草春回目送流光
一羽重雲冷哀鴈斷翠㣲空愁蝶舞逞鳴鞭遊蓬小夢
枕殘驚寤　還識西湖醉路向柳下竝鞍銀袍吹絮事
影難追那負燈牀夜雨冰谿憑誰照影有眀月乗興去
暗相思梅孤痩共江亭暮
　淒凉犯
　　(又一體雙調九十三/字亦名瑞鶴仙引)
　　淒凉犯(合肥/秋夕)　　　　　　　　　姜　䕫
緑楊巷陌西風起邊城一片離索馬嘶漸逺人歸甚處
戍樓吹角情懐正惡更衰草寒煙淡薄似當時將軍部
曲迤邐度沙漠　追念西湖上小舫攜歌晚花行樂舊
遊在否想如今翠彫紅落謾寫羊裙等新鴈來時繫著
怕匆匆不肻寄與悞後約
　卜算子慢
　　(又一體雙調/九十三字)
　　卜算子慢　　　　　　　　　　張　先
溪山别意煙樹去程日落采蘋春晚欲上征鞍更掩翠
簾回面相盼惜彎彎淺黛長長眼奈畫閣歡遊也學狂
花亂絮輕散　水影横池館對静夜無人月髙雲逺一
晌凝思兩眼淚痕還滿難遣恨私書又逐東風斷縦夢
澤層樓萬丈望湖城那見
　滿庭芳
　　(一名鎖陽臺一名瀟湘/夜雨雙調九十三字)
　　滿庭芳　　　　　　　　　　　黄公度
一徑叉分三亭鼎峙小園别是清幽曲闌低檻春色四
時留怪石參差卧虎長松偃蹇挐虬攜笻晚風來萬里
冷撼一天秋　優游消永晝琴尊左右賓主風流且偷
閒不妨身在南州故國歸帆隱隱西崑徃事悠悠都休
問金釵十二滿酌聽輕謳
　玉漏遲
　　(雙調九/十三字)
　　玉漏遲(贈傅岩/叟納姬)　　　　　　　　蔣　㨗
翠鴛雙穗冷鶯聲喚轉春風芳景花湧袖香此度徐妝
偏稱水月仙人院宇到處有西湖如鏡煙岫暝纖葱悞
指蓮峰篁嶺　料想小閣初逢正浪拍紅猊袖飛金餅
樓倚斜暉賸把佳期重省萬種惺忪笑語一㸃温柔情
性釵倦整盈盈背燈嬌影
　洞仙歌
　　(又一體雙調/九十三字)
　　洞仙歌　　　　　　　　　　　僧寶月
廣寒曉駕姑射尋仙侣偷被霜華送將去過越嶺棲息
南枝勻妝面凝酥輕聚愛横管孤度　隴頭聲盡􁨣得
幽香為君分付水亭山驛衰草斜陽無限行人斷腸䖏
盡為我留得多情何須待春風相顧任倒斷深思向棃
花也無奈寒食幾番春雨
　　轆轤金井
　　　(又一體雙調/九十三字)
　　　轆轤金井　　　　　　　　　　劉　過
　水殿風凉賜環歸正是夢熊華旦疉雪羅輕稱雲章題
　扇西清侍宴望黄傘日華龍輦金劵三王玉堂四世帝
　恩偏眷　臨安記龍飛鳳舞信神眀有後竹梧隂滿笑
　折花看槖荷香紅潤功名嵗晩帶河與礪山長逺麟脯
　杯行狨韀坐穩内家宣勸
　
　
　
　
　
　
　
御選歴代詩餘巻五十四
　欽定四庫全書
御選歴代詩餘巻五十五目錄(九十/三字)
　　　滿江紅(上/)　(又一體/)
　　　　晏㡬道
　　　　張先
　　　　柳永(二首/)
　　　　蘇軾(三首/)
　　　　晁補之(二首/)
　　　　賀鑄
　　　　程過
　　　　周紫芝
　　　　葛郯(三首/)
　　　　周邦彦
　　　　蔡伸
　　　　趙師俠(三首/)
　　　　張元幹
　　　侯寘(四首/)
　　　張孝祥(三首/)
　　　范成大(四首/)
　　　陳三聘(四首/)
　　　辛棄疾(二十首/)
　　　程垓(二首/)
　　　京鏜
　　　朱熹
　　　曹冠
　　　吕勝已
　　　趙磻老(二首/)
　　　袁去華(三首/)
　　　劉克莊(四首/)
　　　趙彦端(三首/)
　　　管鑑
　　　張鎡
　
　
　
　
　
　
　
　
　
　
　
　
　
　
　
御選歴代詩餘巻五十五目録
　欽定四庫全書
御選歴代詩餘巻五十五(九十/三字)
司經局洗馬掌局事兼翰林院修撰加二級(臣/)王奕清奉
㫖校刋
　　滿江紅(上/)
　　　(又一體雙調/九十三字)
　　　滿江紅　　　　　　　　　　　晏㡬道
　七十人稀曽記得少陵舊語誰知道五園菴主夀今如
　許書底青瞳如月樣鏡中黑鬢無霜䖏與人間世味不
　相投神仙侣　文漢史詩唐句字晉帖碑周鼓這千年
　勲業一年一部灼灼紫芝商隱皓猗猗緑竹淇瞻武問
　先生何䖏更髙歌凭椿樹
　　　前調　　　　　　　　　　　　張　先
　飄盡寒梅笑粉蝶遊蜂未覺漸迤邐水眀山秀暖生簾
　幙過雨小桃紅未透舞煙新柳青猶弱記畫橋深䖏水
　邉亭曽偷約　多少恨今猶昨愁和悶都忘却􁨣從前
爛醉被花迷著晴鴿試鈴風力軟雛鶯弄舌春寒薄但
只愁錦繡鬭妝時東風惡
　　前調　　　　　　　　　　　　柳　永
訪雨尋雲無非是竒容豔色就中有天真妖麗自然標
格花發姿顔歡喜面細追想䖏皆堪惜自别来幽怨與
閒愁成堆積　鱗鴻阻無消息魂夢斷難尋覔儘思量
休又怎生休得誰恁多情憑向道縱来相見還相憶便
不成長遣似如今輕抛擲
　　前調(桐川/)　　　　　　　　　　柳　永
暮雨初收長川静征帆夜落臨島嶼蓼煙疎澹葦風蕭
索幾許漁歌飛短艇盡將燈火歸村落遣行人當此念
回程傷漂泊　桐江好煙漠漠波似染山如削遶嚴陵
灘畔鷺飛魚躍遊宦區區成底事平生况有雲泉約歸
去来一曲仲宣樓從軍樂
　　前調(懐子/由作)　　　　　　　　　　蘇　軾
清潁東流愁目斷孤帆眀滅遊宦䖏青山白浪萬重千
疉辜負當年林下意對牀夜雨聽蕭瑟恨此生長向别
離中添華髪　一尊酒黄河側無限事從頭説恍相看
如昨許多年月衣上舊痕餘苦淚睂間喜氣添黄色便
與君池上覓殘春花如雪
　　前調(寄朱/鄂州)　　　　　　　　　　蘇　軾
江漢西来髙樓下蒲萄深碧猶自帶岷峨雲浪錦江春
色君是南山遺愛守我為劍外思歸客對此間風物豈
無情殷勤説　江表傳君休讀狂䖏士真堪惜對空洲
鸚鵡葦花蕭瑟獨笑書生爭底事曹公黄祖俱飄忽願
使君還賦謫仙詩追黄鶴
　　前調(送友/)　　　　　　　　　　蘇　軾
天豈無情天也解多情留客春向暖朝来底事尚飄輕
雪君過春来紆組綬我應歸去躭泉石恐異時杯酒忽
相思雲山隔　浮世事俱難必人縦健頭應白更何辭
一醉此歡難覓欲向佳人訴離恨淚珠先已凝雙睫但
莫遣新燕却来時音書絶
　　前調(謫玊山與/諸父别)　　　　　　　　晁補之
莫話南征船頭轉三千餘里未歎此浮生飄蕩但傷佳
㑹滿眼青山芳草外半篙碧水斜陽裏問此中何䖏芰
荷深漁人指　清時事羇遊意盡付與狂歌醉有多才
南阮自為知已不似朱公江海去未成陶令田園計便
楚鄉風景勝吾鄉何人對
　　前調(寄内/)　　　　　　　　　　晁補之
月上西牎書幃静燈眀又滅水漏澀銅壺香燼夜霜如
雪睡眼不曽通夕閉夢魂爭得連宵接念碧雲川路古
来長無由越　鸞釵重青絲滑羅帶緩纎腰怯那更伊
多感恨離傷别正是少年佳意氣漸當故里春時節歸
去来莫放子規啼芳菲歇
　　前調　　　　　　　　　　　　賀　鑄
山繞平湖寒飇颺六霙紛泊清鏡曉倚巖琪樹繞雲珠
閣窈窕紗牎搴翠幙尊前皓齒歌梅落信醉鄉絶境待
名流供行樂　時易久今猶昨歡莫再情何薄幸扁舟
不繫㑹尋佳約想見徘徊華表下箇身似是遼東鶴訪
舊遊人與物俱非空城郭
　　前調(梅/)　　　　　　　　　　　程　過
春欲来時長是與江梅有約還又向竹林疎䖏一枝開
却對酒漸驚身老大看花因念人離索但十分沈醉祝
東君長如昨　芳草渡孤舟泊山斂黛天垂幙黯銷魂
無奈暮雲殘角便好折来和雪戴莫教酒醒隨風落待
殷勤留此寄相思誰堪托
　　前調(催雪/)　　　　　　　　　　周紫芝
寂寂江天雪又滿晩来風急空懊恨散鹽飛絮未成輕
集萬里長空飛不到珠簾捲盡還羞入問向晚誰欲畫
漁蓑寒江立　天黯澹催殘日波浩渺添寒力又何如
聊遣舞衣紅濕好與月娥臨晩砌莫教先放梅花拆便
準擬一醉廣寒宫千山白
　　前調　　　　　　　　　　　　葛　郯
家住苕西小池映青山一曲翠深裏猿呼鶴應短牆低
屋麥影離離翻翠浪泉聲㶁㶁敲寒玉怪夜米有蟻出
糟牀篘新緑　和月種南陽菊饒雲買淇園竹任蠻爭
觸戰世間榮辱兩目未消憑逺恨一笻費盡登山足便
掉舟吹火荻花中鱸魚熟
　　前調　　　　　　　　　　　　葛　郯
捲盡珠簾楚天迥䦨干幾曲最是好瑶臺歸路月翻銀
屋深院數枰風入座髙樓一噴雲横玉看橘林霜淺未
全黄猶懸緑　悠然意淵眀菊真如指國師竹這是非
識破都無榮辱不管浮生如蝶夢從教萬事添蛇足坐
西崑一笑八千秋蟠桃熟
　　前調　　　　　　　　　　　　葛　郯
郢客髙歌猶未覩陽春一曲多應是連城有價閟藏華
屋但使章臺無異意何妨一見邯鄲玉料錦嚢隨客泛
東溪凌波緑　難獨唱籬邊菊誰伴詠堦前竹想秋光
不久又成虛辱過鴈不知蛩有恨行夔應笑蚿無足願
為予落筆走盤珠爭圓熟
　　前調　　　　　　　　　　　　周邦彦
晝日移隂攬衣起春帷睡足臨寳鏡緑雲撩亂未忺妝
束蝶粉蜂黄都褪了枕痕一線紅生肉背畫闌脈脈悄
無言尋棊局　重㑹面猶未卜無限事縈心曲想秦箏
依舊尚鳴金屋芳草連天迷逺望寳香薰被成孤宿最
苦是蝴蝶滿園飛無心撲
　　前調　　　　　　　　　　　　蔡　伸
人倚金鋪顰翠黛盈盈墮睫話别䖏留連無計語嬌聲
咽十幅雲帆風力滿一川煙暝波光濶但囘首極目望
髙城彈清血　竝蘭舟停畫楫曽共醉津亭月最銷魂
今夜月圓人缺楚岫雲歸空悵望漢皋珮解成輕别最
苦是抑塞滿愁懐無人説
　　前調　　　　　　　　　　　　趙師俠
渺渺春江迷望眼蒲萄漲緑春過也蕭疎庭户寂寥心
目念逺不禁啼鴂鬧愁多易遣修蛾蹙向小牎時把綵
牋看翻新曲　晴晝永便新浴相思淚不成哭空無言
顦顇暗消肌玊目斷碧雲無信息試憑青翼飛南北聽
掀簾疑是故人来風敲竹
　　前調　　　　　　　　　　　　趙師俠
煙浪連天寒尚峭空濛細雨春去也紅銷芳徑緑肥江
樹山色雲籠迷逺近灘聲水急忘艱阻挂片帆掠岸晩
風輕停煙渚　浮世事皆如許名利役驚時序歎清眀
寒食小舟為旅露宿風餐安所賦石泉槐火知何䖏動
歸心猶賴翠煙中無杜宇
　　前調(秋社/桃花)　　　　　　　　　　趙師俠
露冷天髙秋氣爽千林葉落驚初見小桃枝上盛開紅
萼淺澹臙脂經雨洗翦裁碼碯如雲薄問素商何事鬬
春工施丹雘　芙蓉苑顔如灼曽暗與花王約要乘秋
名字竝傳京雒回首瑶池髙宴䖏桂花香裏驂鸞鶴但
莫教容易逐西風輕飄却
　　前調(旅思/)　　　　　　　　　　張元幹
春水連天桃花浪幾番風惡雲乍起逺山遮盡晚風還
作緑過芳洲生杜若楚帆帶雨煙中落認向来沙嘴共
停橈傷飄泊　寒猶在衾偏薄腸欲斷愁難著倚篷牎
無寐引杯孤酌寒食清眀都過了可憐辜負年時約想
小樓日日望歸舟人如削
　　前調(中秋上劉/㳟甫舍人)　　　　　　　　侯　寘
天闊江南秋未老空江澄碧江外月飛来千丈水天同
色萬屋覆銀清不寐一城踏雪寒無跡況楚風連陌競
張燈如元夕　山獠静棠隂寂秋稼盛香醪直聽子城
吹角青樓横笛不見蘇仙翻醉墨一篇水調鏘金石念
良辰美景賞心時誠難得
　　前調　　　　　　　　　　　　侯　寘
困頓春眠無情思夢魂飄泊檐外雨霏霏冉冉乍晴還
落山黛四圍頻入眼柳絲一縷低縈閣念沈郎多感更
傷春腰如削　風入户香穿箔花似舊人非昨任遊蜂
雙燕經營拂掠海闊錦魚傳不到洞深紫鳳期難約謾
彩牋牙管倚西牎題紅藥
　　前調(和徐/叔至)　　　　　　　　　　侯　寘
重到西湖春拆信露花酥滴倚危䦨湖山佳䖏短屏著
色擬泛一舟蒼莽岸恐傷萬里羇遊客賴欵門修竹有
髙人留狂跡　傾盖意真相得詩句裏曽相識看戛然
飛動筆端金石照眼光浮瓊液滿斷腸翠擁宫鞾窄問
多情還肻借青鸞通消息
　　前調　　　　　　　　　　　　侯　寘
老矣何堪隨䖏是春衫酒滴醉狂時一揮千字貝光玉
色失意險為湘岸鬼浩歌又作長安客且乗流除却五
侯門無車跡　驚人句天外得醫國手塵中識問鼎槐
何似卧雲欹石夢裏略無軒冕念眼前豈是江湖窄拚
蠅頭蝸角去来休休姑息
　　前調　　　　　　　　　　　　張孝祥
秋滿灕源瘴雲静曉山如簇動逺思空江小艇髙丘喬
木䇿䇿西風雙鬢底暉暉斜日朱䦨曲試側身回首望
京華迷南北　思歸夢天邊鵠遊宦事蕉中鹿想一年
好䖏砌紅堆緑羅帊分柑霜落齒冰盤剥芡珠盈掬借
春纎縷鱠搗香虀新篘熟
　　前調(咏雨/)　　　　　　　　　　張孝祥
斗帳髙眠寒牎静瀟瀟雨意南樓近更移三鼓漏傳一
水㸃㸃不離楊柳外聲聲只在芭蕉裏也不管滴破故
鄉心愁人耳　無似有遊絲細聚復散真珠碎天應分
付與别離滋味破我一牀蝴蝶夢輸他雙枕鴛鴦睡向
此際别有好思量人千里
　　前調(冬至/)　　　　　　　　　　范成大
寒谷春生薰叶氣玉筩吹糓新陽後便占新嵗吉雲清
穆休把心情關藥裹但逢節序添詩軸笑強顔風物豈
非癡終非俗　清晝永佳眠熟門外事何時足且團圞
同社笑歌相屬著意調停雲露釀從頭檢舉梅花曲縦
不能将醉作生涯休拘束
　　前調(雨後遊西湖/荷花盛開)　　　　　　　范成大
柳外輕雷催幾陣雨絲風急雷雨過半川荷氣粉融香
浥㺯蕊攀條春一笑從教水濺羅衣濕打凉州簫鼓浪
花中跳魚立　山倒影雲千疉横浩蕩舟如葉有采菱
清些桃根雙檝忘却天涯漂泊地尊前不放閒愁入任
碧筩十丈巻金波長鯨吸
　　前調　　　　　　　　　　　　范成大
竹裏行厨来問訊諸侯賔老春滿座彈絲未徧揮毫先
了雲避仁風收雨脚日隨和氣熏林表向尊前来訪白
髯翁衰何早　志千里功名兆光萬丈文章耀洗冰壺
胸次月秋霜曉應念一堂塵網暗故将百和香雲繞算
賞心情話古来多如今少
　　前調　　　　　　　　　　　　范成大
罨畫溪山行欲徧風蒲還舉天漸逺水雲初静柂樓人
語月色波光看不定玉虹横卧金鱗舞算五湖今夜只
扁舟追千古　懐往事漁樵侣曽共醉松江渚只今年
依舊一杯滄浦宇宙此身元是客不須悵望家何許但
中秋時節好溪山皆吾土
　　前調(次石湖/韻四首)　　　　　　　　　陳三聘
薄日輕雲天氣好相將祈穀民情喜頌聲洋溢清風斯
穆飲酒不多元有量吟詩無數添新軸對故人一笑我
真愚君無俗　斜川路經行熟黄花在歸心足問淵眀
去後有誰能屬神武衣冠驚夢裏江湖漁釣論心曲但
從今散髪更披襟誰能束
　　前調　　　　　　　　　　　　陳三聘
紺縠浮空山擁髻晩来風急吹驟雨藕花千柄豔妝新
浥窺鏡粉光猶有淚凌波羅韈何曽濕訝漢宫朝罷玉
皇歸凝情立　尊前恨歌三疉身外事輕飛葉悵當年
空擊誓江孤楫雲色逺連平野盡夕陽偏傍疎林入看
月眀冷浸碧琉璃君須吸
　　前調　　　　　　　　　　　　陳三聘
天豈無情天若道有情亦老功名事問天因甚䝉人不
了好伴雲煙耕谷口休將翰墨傳江表算鬢邊能得幾
春風驚秋早　陶令尹張京兆懷舒嘯貪榮耀盡南柯
一夢漏殘鐘曉滕閣暮霞孤鶩舉庾樓眀月飛烏繞念
老来於此興無窮知音少
　　前調　　　　　　　　　　　　陳三聘
斜日鎔金三萬頃棹歌齊舉風不動采蘋雙槳翠鬟相
語月殿欲浮蟾兔魄海神不放魚龍舞到今宵秋氣十
分清無今古　君試喚扁舟侣来伴我瀟湘渚共夷猶
春浪笑歌秋浦霸越獨髙身退後塵纓未濯人誰許歎
酒杯不到子陵臺劉伶土
　　前調(中秋/寄逺)　　　　　　　　　　辛棄疾
快上西樓怕天教浮雲遮月但喚取玉纎横笛一聲吹
裂誰做冰壺凉世界最憐玉斧修時節問姮娥孤䖏有
愁無應華髪　雲液滿瓊杯滑長袖舞清歌咽歎十常
八九欲磨還缺但願長圓如此夜人情未必看承别把
從前離恨緫包藏歸時說
　　前調(中秋/)　　　　　　　　　　辛棄疾
美景良辰算只是可人風月況素節揚輝長是十分清
徹著意登樓瞻玉兔何人張幙遮銀闕倩飛廉特特為
吹開憑誰說　弦與望從圓缺今與昨何區别羡夜来
把手桂花堪折安得便登天柱上從容陪伴酬佳節更
如今不聽麈談清愁如髪
　　前調　　　　　　　　　　　　辛棄疾
可恨東君把春去春来無迹便過眼等閒輸了三分之
一晝永暖翻紅杏雨風清扶起垂楊力更天涯芳草最
闗情烘殘日　湘浦岸南塘驛恨不盡愁如織算年年
辜負對他寒食便恁歸来能幾許風流早已非疇昔凭
畫䦨一線數飛鴻沈空碧
　　前調　　　　　　　　　　　　辛棄疾
家住江南又過了清眀寒食花徑裏一番風雨一番狼
藉紅粉暗隨流水去園林漸覺清隂密算年年落盡刺
桐花寒無力　庭院静空相憶無説䖏閒愁極怕流鶯
乳燕得知消息尺素如今何䖏也緑雲依舊無踪跡謾
教人羞去上層樓平蕪碧
　　前調(賀王師宣/平湖南寇)　　　　　　　　辛棄疾
笳鼓歸来舉鞭問何如諸葛人道是匆匆五月渡瀘深
入白羽風生貔虎譟青溪路斷鼪鼯泣早紅塵一騎落
平岡㨗書急　三萬巻龍頭客渾未得文章力把詩書
馬上笑驅鋒鏑金印眀年如斗大貂蟬却自兜鍪出待
刻公勲業到雲霄浯溪石
　　前調　　　　　　　　　　　　辛棄疾
漢水東流都洗盡髭鬚膏血人盡説君家飛將舊時英
烈破敵金城雷過耳談兵玉帳冰生頰想王郎結髪賦
從戎傳遺業　腰間劔聊彈鋏尊中酒堪為别況故人
新擁漢壇旌節馬革裹尸當自誓蛾睂伐性休重説但
從今記取楚臺風庾樓月
　　前調(江行/)　　　　　　　　　　辛棄疾
過眼溪山怪都是舊時曽識還記得夢中行徧江南江
北佳䖏徑須攜杖去能消幾兩平生屐笑塵勞三十九
年非長為客　吳楚地東西坼英雄事曹劉敵被西風
吹盡了無塵跡樓觀甫成人已去旌旗未巻頭先白歎
人生哀樂轉相尋今猶昔
　　前調　　　　　　　　　　　　辛棄疾
風巻庭梧黄葉墜新凉如洗一笑折秋英同賞㺯香挼
蕊天逺難窮休久望樓髙欲下還重倚拚一襟寂寞淚
彈秋無人㑹　今古恨沈荒疉悲歡事隨流水想登樓
青鬢未堪憔悴極目煙横山數㸃孤舟月淡人千里對
嬋娟從此話離愁金尊裏
　　前調(冷泉/亭)　　　　　　　　　　辛棄疾
直節堂堂看夾道冠纓拱立漸翠谷羣仙来下珮環聲
急誰信天鋒飛墮地傍湖千尺開青壁是當年玉斧削
方壺無人識　山水潤琅玕濕秋露下瓊珠滴向危亭
横跨玉淵澄碧醉舞且揺鸞鳯影浩歌莫遣魚龍泣恨
此中風物本吾家今為客
　　前調(再用/前韻)　　　　　　　　　　辛棄疾
照影溪梅悵絶代佳人獨立便小駐雍容千騎羽觴飛
急琴裏新聲風響珮筆端醉墨鴉棲壁是使君文雅舊
知名今方識　髙欲卧雲還濕清可潄泉長滴快晩風
吹帽滿懷空碧寳馬嘶歸紅斾動龍團試水銅瓶泣怕
他年重到路應迷桃源客
　　前調(送李提/刑入蜀)　　　　　　　　　辛棄疾
蜀道登天一盃送繡衣行客還自歎中年多病不堪離
别東北看謄諸葛表西南更草相如檄把功名收拾付
君侯如椽筆　兒女淚君休滴荆楚路吾能識要新詩
準備廬山山色赤壁磯頭千古浪銅鞮陌上三更月正
梅花萬里雪深時須相憶
　　前調(送佑之弟/還侍浮梁)　　　　　　　　辛棄疾
塵土西風便無限凄凉行色還記取眀朝應恨今窅輕
别珠淚爭垂華燭暗鴈行欲斷哀箏切看扁舟幸自澀
清溪休催發　白石路長亭側千樹柳千絲結怕行人
西去棹歌聲闋黄巻莫教詩酒汚玉階不信仙凡隔但
從今伴我又隨君佳哉月
　　前調(遊南岩/和友)　　　　　　　　　辛棄疾
笑拍洪崖問千丈翠崖誰削依舊是西風白鳥北村南
郭似整復斜僧屋亂欲吞還吐林煙薄覺人間萬事到
秋来都揺落　呼斗酒同君酌更小隱尋幽約且丁寧
休負北山猿鶴有鹿從渠求鹿夢非魚定未知魚樂正
仰看飛鳥却應人囘頭錯
　　前調(雪霽/)　　　　　　　　　　辛棄疾
天上飛瓊畢竟向人間情薄還又跨玉龍歸去萬花揺
落雲破林梢添逺岫月眀屋角分層閣記少年駿馬走
韓盧掀東郭　吟凍鴈嘲飢鵲人已老歡猶昨對瑶華
滿地與君酬酢最愛霏霏迷逺近都收擾擾還空廓待
羔兒飲罷又烹茶揚州鶴
　　前調(餞席/)　　　　　　　　　　辛棄疾
莫折荼䕷且留取一分春色還待得青梅如豆共伊同
摘少日對花渾醉夢而今醒眼看風月恨牡丹笑我倚
東風頭如雪　榆莢錢菖蒲葉時節換䌓華歇算怎禁
風雨怎禁鶗鴂老冉冉兮花共柳是栖栖者蜂和蝶也
不因春去有閒愁因離别
　　前調　　　　　　　　　　　　辛棄疾
紫陌飛塵望十里雕鞍繡轂春未老已驚臺榭痩紅肥
緑睡雨海棠猶倚醉舞風楊柳難成曲問流鶯能說故
園無曽相熟　巖泉上飛鳬浴巢林下棲禽宿恨荼䕷
開晩謾翻紅玉蓮社豈堪談昨夢蘭亭何䖏尋遺墨但
羇懷空自倚鞦韆無心蹴
　　前調(山居/即事)　　　　　　　　　　辛棄疾
幾箇輕鷗来㸃破一泓澄緑更何䖏一雙鸂鶒故来爭
浴細讀離騷還痛飲飽看修竹何妨肉有飛泉日日供
眀珠三千斛　春雨滿秧新穀閒日永眠黄犢看雲連
麥隴雪堆蠶簇若要足時今足矣以為未足何時足被
野翁相挾入東園枇杷熟
　　前調(和傅岩叟/香月韻)　　　　　　　　辛棄疾
半山佳句最好是吹香隔屋又還怪冰霜側畔蜂兒成
簇更把香来薰了月却教影去斜侵竹似神清骨冷住
西湖何由俗　根老大穿坤軸枝夭嫋龍蟠斛快酒兵
長俊詩壇髙築一再人来風味惡兩三杯後花縁熟記
五更聯句失彌眀龍銜燭
　　前調(呈趙晋/臣敷文)　　　　　　　　　辛棄疾
老子平生原自有金盤華屋還又要萬間寒士眼前突
兀一舸歸来輕似葉兩翁相對清如鵠到如今吾亦愛
吾廬多松菊　人道是荒年穀還又似豐年玉甚等閒
却為鱸魚歸速野鶴溪邊留杖屨行人墻外聽絲竹問
近来風月幾篇詩三千軸
　　前調(遊清/風峽)　　　　　　　　　　辛棄疾
兩峽嶄巖問誰占清風舊築滿眼裏雲来鳥去澗紅山
緑世上無人供嘯傲門前有客休迎肅怕淒凉無物伴
君時多栽竹　風采妙凝冰玉詩句好餘膏馥歎只今
人物一夔應足人似秋鴻無定住事如飛彈須圓熟笑
君侯陪酒又陪歌陽春曲
　　前調(憶别/)　　　　　　　　　　程　垓
門掩垂楊寶香度翠簾重疉春寒在羅衣初試素肌猶
怯薄靄籠花天欲暮小風送角聲初咽但獨褰幽幌悄
無言傷離别　衣上雨睂間月滴不盡顰空切羡棲梁
歸燕入簾雙蝶愁緒多於花絮亂柔腸過似丁香結問
甚時重理錦囊書從頭說
　　前調　　　　　　　　　　　　程　垓
水逺山眀秋容淡不禁揺落況正是樓臺髙䖏晚凉猶
薄月在衣裳風在袖冰生枕簟香生幙算四時佳䖏是
清秋須行樂　東籬下西牎角尋舊菊催新酌笑廣平
何事對秋蕭索揺葉聲聲深院宇折荷寸寸閒池閣待
歸来閒把朩樨花重薰却
　　前調　　　　　　　　　　　　京　鏜
乘興西来問誰是平生相識算只有瑶臺眀月照人如
昔萬里淒凉銀世界放教千丈冰輪出便招邀我輩上
層樓横孤笛　隂晴事人難必歡樂䖏天常惜幸星稀
河澹雲收風息更著兩賢陪勝賞此身如與塵寰隔笑
謫仙對影足成三空孤寂
　　前調(劉知郡/生朝)　　　　　　　　　朱　熹
秀野詩翁念故山十年乖隔聊命駕朱門舊隱緑槐新
陌好雨初晴仍半暖金缸玉斚開瑶席更流傳麗藻借
江天留春色　過里社將兒姪談往事悲陳迹喜尊前
見在鏡中如昔兩鬢全欺煙樹緑方瞳好映寒潭碧但
一年一度一歸来歡何極
　　前調　　　　　　　　　　　　曹　冠
日暖煙輕竹梢映花隂凌亂微風皺池光㺯碧緑楊垂
岸豔杏牆頭紅粉媚幽蘭砌下飄香暖稱邀賓排日去
尋芳頻歡宴　光景速渾如箭醉夢裏春強半且花前
莫厭玉杯頻勸一枕遊仙方警悟浮名自笑猶縈絆醉
揮毫付與雪兒歌嬌鶯囀
　　前調　　　　　　　　　　　　吕勝已
小立危亭風慘澹斜陽滿目望渺渺湘江一派楚山千
簇芳草連雲迷逺樹斷霞散綺飛孤鶩感騷人賦客向
来詞愁如束　嗟逺宦甘微粟驚世事傷浮俗且經營
一醉未懷榮辱不見淵眀歸去後一觴自泛東籬菊仰
髙風寂寞奠生芻人如玉
　　前調　　　　　　　　　　　　趙磻老
見說春時新波漲二川溶溢今底事沙痕猶褪石渠慳
碧人意不須常作解興来便向杯中覓縱茂林修竹記
山隂千年一　薰吹動春工畢橋上景壺中日記梅肥
笋嫩雨微魚出只恐延英催入覲不教緑野長安逸任
多情蝴蝶滿園飛狂縦跡
　　前調　　　　　　　　　　　　趙磻老
西郭園林湖光淨暮寒清溢眀月上近環山翠逺揺天
碧粉澤蘭膏違俗尚巖花磴蔓從誰覓問近来鐺脚許
何人吾其一　歡樂事休教畢經後夜思前日想無心
不競水雲流出物外煙霞供嘯咏箇中魚鳥同休逸又
何須浮海訪三山尋仙跡
　　前調　　　　　　　　　　　　袁去華
香霧空濛檐牙外流螢自照夜向久眀河東畔電飛雲
繞錯落疎星垂屋角須㬰萬弩鳴林杪漸蒼梧翠竹嫩
凉生驚秋早　人語静籖聲杳珍簟冷紗㡡小想雲牎
依舊夢尋難到鴈足空来書斷絶睂頭頓著愁多少縱
琴心細寫有誰知朱絃悄
　　前調(滕王/閣)　　　　　　　　　　袁去華
畫棟珠簾臨無地滄波萬頃雲盡歛西山横翠半江沈
影斜日眀邊回白鳥晚煙深䖏迷漁艇聽棹歌遊女採
蓮歸聲相應　愁似織人誰省情縱在歡難更滿衣香
猶是舊時荀令宦海歸来塵撲帽酒徒散盡霜侵鬢最
愁䖏獨立詠蒼茫西風勁
　　前調(都下/作)　　　　　　　　　　袁去華
社雨初晴煙光暖吳山滴翠望絳闕祥雲虧蔽粉垣千
雉萬柳低垂春似酒微風不動天如醉徧嬉嬉萬井畫
圖中歡聲裏　嗟倦客道傍李看人事槐根蟻立蒼茫
俯仰漫悲身世靖節依然求縣令元龍老去空豪氣便
乗興一葉泛滄浪吾歸矣
　　前調(夜雨凉甚忽/動從戎之興)　　　　　　　劉克莊
金甲琱戈記當日轅門初立磨盾鼻一揮千紙龍蛇猶
濕鐵馬曉嘶營壁冷樓船夜渡風濤急有誰憐猿臂故
將軍無功級　平戎䇿從軍什零落盡慵收拾把茶經
香傳時時温習生怕客談榆塞事且教兒誦花間集歎
臣之壯也不如人今何及
　　前調(夜飲海/棠花下)　　　　　　　　　劉克莊
老子年来頗自許心腸鐵石尚一㸃消磨不盡愛花成
癖懊惱每嫌寒勒住丁寜莫被晴烘拆奈暄風烈日太
無情如何得　張畫燭頻頻惜憑素手輕輕摘更一畨
雨過彩雲無迹今夕不来花下飲眀朝空向枝頭覓對
殘紅滿院杜鵑啼添愁寂
　　前調(范尉/梅谷)　　　　　　　　　　劉克莊
赤日黄埃夢不到清溪翠麓空健羡君家别墅幾株幽
獨骨冷肌清偏要月天寒日暮猶宜竹想主人杖屨遶
千廻山南北　寜委澗嫌金屋寜映水羞銀燭歎出羣
風韻背時裝束競愛東鄰姫傅粉誰憐空谷人如玉笑
林逋何遜謾為詩無人讀
　　前調　　　　　　　　　　　　劉克莊
落日登樓誰管領倦游狂客待喚起滄浪漁父隔江吹
笛看水看山身尚健憂晴憂雨頭先白對暮雲不見美
人来遥天碧　山中鶴應相憶沙上鷺渾相識想石田
茅屋草深三尺空有鬢如潘騎省斷無面見陶彭澤便
盡傾海水浣衣塵難湔滌
　　前調(荼䕷/)　　　　　　　　　　趙彦端
千種繁春春已去翩然無跡誰信道荼䕷枝上静中收
得曉鏡洗妝非粉白晩衣㺯舞餘衫碧粲寳鈿珠珥不
勝持濃隂夕　金翦度還堪惜霜蝶睡無從覓知幾多
清夢釀成冰骨天女散花無酒聖仙人種玉慚香徳悵
攀條記得鬢絲青東風客
　　前調(餞盧光祖/赴鼎州幕)　　　　　　　　趙彦端
津鼓鼕鼕三老醉知誰留得都不記琵琶洲畔草青江
碧桃李春風吹不斷煙霞秋興清無極悵尊前桂子有
餘香曽相識　殘雨晝初凉夕髙燭爛新醅白聽長歌
歡意不知愁色父老能尋循吏傳闗河暫枉諸侯客待
日邊一紙詔黄飛勝相憶
　　前調　　　　　　　　　　　　趙彦端
賜被薰鑪曽同見宫槐重緑時歸看綺疏疉嶂楚腰翻
曲君過蓬山輕嵗月我懷廬阜分符竹道别離待得再
歸来人應俗　春欲動醅初熟追一笑森三玉且相對
青眼共裁紅燭小語人家閒意態淺寒都下新裝束念
平生和雨醉東風從今足
　　前調(餞别張/子儀)　　　　　　　　　管　鑑
百罰深杯都不記歸来時節彷彿聽重城更鼓催成離
闋江上愁心山斂翠津頭夜色沙如雪漸中年懷抱更
深交難為别　歌聲緩行雲歇尊酒散香塵滅想来宵
　何䖏亂山眀月得意春風羣玉府第名早晚黄金闕但
　相思莫遣鴈来時音書絶
　　　前調(賞梅呈/洪内翰)　　　　　　　　　張　鎡
　玉照梅開三百樹香雲同色光揺動一川銀浪九霄珂
　月幸遇勲華時世好歡娛況是張燈夕更不邀名勝賞
　東風真堪惜　盤誥手春秋筆今内相斯文伯肻閒迎
　軒蓋逺過泉石竒事人生能㡬見清尊花畔須教側到
　鳳池却欲醉鷗邊應難得
　
　
　
　
　
　
　
御選歴代詩餘巻五十五
　欽定四庫全書
御選歴代詩餘巻五十六目録(九十/三字)
　　　滿江紅(下/)
　　　　劉儗(二首/)
　　　　岳珂
　　　　王千秋(二首/)
　　　　劉圻父
　　　　陸游(二首/)
　　　　劉過
　　　　楊炎(二首/)
　　　　黄機(二首/)
　　　　戴復古
　　　　毛幵(二首/)
　　　　洪咨夔
　　　　郭應祥
　　　　盧祖皋
　　　髙觀國
　　　史達祖(二首/)
　　　韓淲
　　　汪莘(二首/)
　　　呉潛(二首/)
　　　李昴英
　　　方岳(二首/)
　　　盧炳
　　　呉文英(二首/)
　　　蔣捷
　　　陳允平
　　　周密
　　　張炎(二首/)
　　　石孝友
　　　湯恢
　　　陳䇿
　　　林正大(三首/)
　　　汪元量
　　　何夢桂(二首/)
　　　韓玉
　　　段克已
　　　元好問(三首/)
　　　李俊民(四首/)
　　　許衡
　　　張𢎞範
　　　蕭允之
　　　黄子行
　　　薩都拉
　　　張翥
　　　張埜
　　　張半湖
　　　張雨
　　　　呉子孝
　　　　楊慎
　　　　文徴明
　　　　施紹莘
　　　　錢繼章
　　　　俞彦
　　　　王彦泓
　　　　錢光繡
　　　　于玉班
　　　　葉紈紈
　　　　呉朏
　
　
　
　
御選歴代詩餘巻五十六目錄
　欽定四庫全書
御選歴代詩餘巻五十六(九十/三字)
司經局洗馬掌局事兼翰林院修撰加二級(臣/)王奕清奉
㫖校刋
　　滿江紅(下/)
　　　滿江紅(題快/閣)　　　　　　　　　劉　儗
　快閣東西鷗邊問晚晴可喜鷗觧語既盟之後兩翁曽
　倚笛弄慣聽黄魯直履聲深識徐淵子添我來相對兩
　忘機真相似　也不種閒桃李也不翫佳山水有新詩
　字字愛民而巳一片心閒秋月外三年人在春風裏漲
　一篙江水送歸鴻明朝是
　　　前調(春曉/)　　　　　　　　　　劉　儗
　著意留春留不住春歸難戀最苦是梅天煙雨麥秋庭
　院嫩竹濃隂鶯出谷柔桑採盡蠶成繭奈沈腰寛盡有
　誰知難消遣　幽閣恨雙眉斂香牋寄飛鴻逺向風簾
　羞見一雙歸燕翠被閒將情做夢青樓賺得恩成怨對
尊前莫惜喚瓊姬持杯勸
　　前調　　　　　　　　　　　　岳　珂
小院深深悄鎮日隂晴無據春未足閨愁難寄琴心誰
與曲徑穿花尋蛺蝶虚䦨傍日教鸚鵡笑十三楊栁女
兒腰東風舞　雲外月風前絮情與恨長如許想綺牎
今夜與誰凝竚洛浦夢囬留佩客秦樓聲斷吹簫侶正
黄昏時候杏花寒㢘纎雨
　　前調　　　　　　　　　　　　王千秋
樓壓層城斜陽斂帆收南浦最好是長江澄練逺山新
雨半晌留連邀皓月一堂髙敞祛隆暑問從來佳賞有
誰同應難數　舟横渡車填路催酒進麾燈去放姮娥
照座不須簾阻巳見天清無屏翳更須湖上喧闐鼓看
波光撩亂上檣竿龍蛇舞
　　前調　　　　　　　　　　　　王千秋
水滿方塘三日雨曉來方足䦨干外錦䙀初脫新篁森
玉沃葉未乾鳩婦去餘花時墜蜂兒逐認去年乳燕又
雙雙飛華屋　紅豆恨歸誰促青鸞夢驚難續想多情
猶記碧牋新曲白髮欺人雖已老短襟揾黛存餘馥且
如今一笑總休論杯行速
　　前調(風泉峽/觀泉)　　　　　　　　　劉圻父
雲壑飛泉蒲根下懸流陸續堪愛處石池湛湛一方寒
玉暑際直當磐石坐渴來自引懸瓢掬聽泠泠清響㵼
淙琤勝絲竹　寒照膽消炎燠清徹骨無塵俗笑幽人
忻翫滯留空谷静坐時看松䑕飲醉眠不礙山禽浴喚
仙人伴我酌瓊瑤餐秋菊
　　前調　　　　　　　　　　　　陸　游
危堞朱闌登覽處一江秋色人正似征鴻社燕㡬番輕
别繾綣難忘當日語淒凉又作他鄉客問鬢邉都有幾
多絲真堪織　楊栁院秋千陌無限事成虗擲如今何
處也夢魂難覓金鴨微温香縹緲錦茵初展情蕭瑟料
也應紅淚伴秋霖燈前滴
　　前調(䕫州催王/侍御尋梅)　　　　　　　　陸　㳺
疎蕊幽香禁不過晚寒愁絶那更是巴東江上楚山千
疊敧帽閒尋西瀼路嚲鞭笑向南枝說恐使君歸去上
鑾坡孤風月　清鏡裏悲華髮山驛外溪橋側悽然囬
首處鳯凰城闕顦顇如今誰領略飄零巳是無顏色問
行廚何日喚賔僚猶堪折
　　前調(同襄陽/帥遊湖)　　　　　　　　　劉　過
獵獵風蒲畫船轉碧波灣浦都不是栁汀桃岸橘洲梅
渚指點山公騎馬地經由羊祜登山處悄一如人在水
晶宮消袢暑　薰風動簾帷舉秦筝奏凌波舞􁨣氷壺
沈醉晚凉歸去侵岸一篙楊栁浪過雲㡬點荷花雨倚
樓人十里凭䦨干神仙侣
　　前調　　　　　　　　　　　　楊　炎
筆染相思暗題盡朱門白壁動離思春生逺岸煙消殘
日楊栁結成羅帶恨海棠染就臙脂色想深情幽怨繡
屏間雙鸂鶒　春水緑春山碧花有恨酒無力對一匳
秋思九分孤寂寸寸錦腸渾欲斷盈盈玉淚應偷滴倩
東風吹鴈過江南傳消息
　　前調　　　　　　　　　　　　楊　炎
典盡春衣也應是京華倦客都不記麴塵香霧西湖南
陌兒女别時和淚拜牽衣曾問歸時節到歸來青子已
成隂空頭白　功名事雲霄隔英雄伴東南拆對雞豚
社酒依然鄉國三徑不成陶令隱一區未有揚雄宅問
漁樵學作老生涯從今日
　　前調　　　　　　　　　　　　黄　機
迓鼓聲中又妝點千紅萬緑春試手銀花影粲雪梅香
馥歸夢不知家逺近飛帆正挂天南北記年時歌舞綺
羅叢憑誰續　煙水迥雲山簇勞悵望傷追琢把蛛絲
鵲喜意中占卜月正圎時羞獨照夜偏長處憐孤宿悔
從前輕被利名牽征塵撲
　　前調　　　　　　　　　　　　黄　機
雲暗山昏西風撼一天悲雨隱君問短牆修竹故園何
處九月江南無鴈到素書封了誰傳與待從頭􁨣却把
心寛還如故　吳姬唱燕姬舞持玉斚温瓊醑悵人生
歡㑹一年㡬許莫上小樓髙處望樓前詰曲來時路便
直須匹馬兩蒼頭東歸去
　　前調(赤壁/懷古)　　　　　　　　　　戴復古
赤壁磯頭一番過一番懐古想當時周郎年少氣吞區
宇萬騎臨江貔虎噪千艘烈炬魚龍怒巻長波一鼓困
曹瞞今如許　江上渡江邉路形勝地興亡處覽遺蹤
勝讀史書言語㡬度東風吹世換千年往事随潮去問
道旁楊栁為誰春揺金縷
　　前調(懐家/山作)　　　　　　　　　　毛　幵
囬首吾廬思歸去石谿樵谷臨翫有門前流水亂松踈
竹幽草春餘荒井徑鳴禽日在窺牆屋但等閒憑几看
南山雲相逐　家釀美招鄰曲朝飯飽随畊牧况東皋
二頃嵗時都足麟閣功名身外事牆隂不駐流光促更
休論一枕夢中驚黄粱熟
　　前調　　　　　　　　　　　　毛　幵
潑火初收秋千外輕煙漠漠春漸逺緑楊芳草燕飛池
閣已著單衣寒食後夜來還是東風惡對空山寂寂杜
鵑啼梨花落　傷别恨閒情作十載事驚如昨向花前
月下共誰行樂飛蓋低迷南苑路湔裙悵望東城約但
老來憔悴惜春心年年覺
　　前調　　　　　　　　　　　　洪咨䕫
送雨迎晴花事過一庭芳草簾影動歸來雙燕似悲還
笑笑我不知人意變悲人空為韶華老滿天涯都是别
離愁無人埽　海棠晚荼䕷早飛絮急青梅小把風流
醖藉向誰傾倒秋水盈盈魂夢逺春雲漠漠音期悄最
關情鵯鵊一聲催牎紗曉
　　前調　　　　　　　　　　　　郭應祥
節物匆匆又還見濃春入眼那更是曉風初扇宿雲都
捲蝶舞已便花蕊亂燕歸仍惬香泥煖又何湏女手學
春工并刀翦　歡樂事郊坰徧逰賞䖏輪蹄逺聽誰家
絃管日開華宴有客摛毫多麗句慙予拆韈無長線問
新來詩酒頓然疎怎消遣
　　前調(齊雲/月酌)　　　　　　　　　　盧祖皋
樓倚晴空炎雲浄晚來風力滄海外等閒吹上滿輪寒
璧河漢低垂天欲近乾坤浩蕩秋無極凭䦨干衣袂拂
青冥知何夕　登眺地追疇昔吴越事皆陳迹對清光
秖有醉吟消得萬古悠悠惟月在浮生滚滚空頭白自
騎鯨仙去有誰知遥相憶
　　前調　　　　　　　　　　　　髙觀國
擊碎空明滄浪晚棹歌飛入西山外紫霞吹斷赤塵無
迹湧上冰輪凉世界喚囬天籟清肌骨看驪珠影堕冷
光斜蛟龍窟　長嘯外綸巾側輕露下纎絺濕聽洞簫
聲在卧虬隂北千萬江妃留醉夢二三沙鳥驚吟魄任
天河落盡玉杯空東方白
　　前調(中秋/夜湖)　　　　　　　　　　史逹祖
萬水歸隂故潮信盈虚因月偏只到凉秋半破鬬成雙
絶有物揩磨金鏡浄何人拏攫銀河決想子胥今夜見
嫦娥洗寃雪　光直下蛟龍穴聲直上蟾蜍窟對望中
天地洞然如刷激氣已能驅粉黛舉杯便可吞吳越待
明朝說與似兒曹心應折
　　前調(書懐/)　　　　　　　　　　史達祖
好領青衫全不向詩書中得還也費區區造物許多心
力未暇買田清潁尾尚須索米長安陌有當時黄巻滿
前頭多慙徳　思往事嗟兒劇憐牛後懐雞肋奈稜稜
虎豹九重闗隔三徑就荒秋自好一錢不直貧相逼對
黄花常待不吟詩詩成癖
　　前調(和趙/公明)　　　　　　　　　　韓　淲
五老峰前九江上曽生仙客相邂逅貴池亭下定交金
石我輩風流宜嘯詠官曹塵冗徒煎逼且簿書叢裏舉
清觴偷閒日　同一笑當今夕梅正好香浮白便相忘
爾汝醉巾沾濕巳向瓊林誇意態似聞金殿傳消息想
君今歸去際風雲應相憶
　　前調　　　　　　　　　　　　汪　莘
唐宋諸公誰道得梅花親切到和靖先生詩出古人俱
拙寫照乍分清淺水傳神初付黄昏月儘後來作者鬬
尖新仍重疉　離不得春和臘少不得煙和雪更茅檐
低亞竹籬輕折何事西鄰春得入還如東閣人傷别總
輸他樹下作僧來離言說
　　前調(不敢賦梅/賦感梅)　　　　　　　　汪　莘
洞府瑶池都是見桃紅滿地君試問江梅清絶因何抛
棄仙境常如三二月此宵不受春風醉被販兒俚婦折
來看添憔悴　泛雪艇搖冰枻溪館静村扉閉須祁寒
徹骨清香透鼻孤竹赤松真我友姚黄魏紫非吾契笑
方壺日日繞南枝猶多事
　　前調(滕王/閣)　　　　　　　　　　呉　潛
萬里西風吹我上滕王髙閣正檻外楚山雲漲楚江濤
作何處征帆雲杪去有時野鳥沙邉落近簾鈎暮雨掩
空來今猶昨　秋漸緊添離索天正逺傷漂泊歎十年
心事休休莫莫朩葉無多秋漸老江湖滿地愁難著向
黄昏斷送客魂消城頭角
　　前調(金陵烏/衣園)　　　　　　　　　吴　潛
栁帶榆錢又還過清眀寒食天一笑滿園羅綺滿城簫
笛花栁得晴紅欲染逺山過雨青如滴問江南池館有
誰來江南客　烏衣巷今猶昔烏衣事今難覓但年年
燕子晚煙斜日抖擻一春塵土債悲凉萬古繁華迹且
芳尊随分趁芳時休虚擲
　　前調(和劉朔齋/漢節亭韻)　　　　　　　　李昴英
人似梅花峭玉立嵗寒風節新圃闢種梅千樹幻成南
雪池碎瀑聲荷捧雨徑涵秋影篁篩月喚石君錯落坐
庭前紅塵絶　嫌聒耳秦筝戛慵著眼俳優狎但一觴
一詠放懷開闊涌地池亭工掩暎擎天柱石覘施設待
枝頭金顆可調羮休輕折
　　前調(生朝/)　　　　　　　　　　方　岳
說與梅花且莫道今年無雪君不見秋崖鬢底莖莖騷
屑筆硯只催人老大湖山不了詩愁絶問笭箵何事下
磯來抛雲月　重省起西山笏終負却東山屐把草堂
借與鷺眠鷗歇烏帽久閒蒼蘚石青衫今作枯荷葉笑
人間萬事竟何如從吾拙
　　前調(和程/學諭)　　　　　　　　　　方　岳
蒼石横笻松風外自調龜息渾不記東皋秋事西湖春
色底處未嫌吾輩在此心說與何人得向海棠爛醉過
清明酬佳節　君莫道江鱸憶吾自愛山泉激儘月明
夜半杜鵑聲急人事略如春夢過年光不啻驚弦發怕
醒來失口問諸公今何日
　　前調(送趙李行/赴金壇)　　　　　　　　盧　炳
積雨連宵添新漲一篙春碧寒猶在東風料峭栁絲無
力繫惹畫船都不住從教蘭棹雙飛急泛大江東去欲
何之𤓰期逼　龍種裔神仙伯金閨彦文章客算河陽
花縣恁生留得製錦才髙書最善鳴琴化洽人懽懌想
未容坐暖詔歸來君王側
　　前調(劉朔齊賦/菊和韻)　　　　　　　　呉文英
露浥初英蚤遺恨參差九日還却笑萸随節改桂彫無
色杯面寒香蜂共泛籬根秋信蛩催織愛玲瓏篩月水
屏風千枝結　芳井韻寒泉咽霜著處微紅濕共評花
索句看誰先得好漉烏巾連夜醉莫愁金鈿無人拾算
遺蹤猶有枕囊留相思物
　　前調　　　　　　　　　　　　呉文英
翠幙深庭露紅晚閒花自發春不斷亭臺成趣翠隂䝉
宻紫燕雛飛簾額静金鱗影轉池心闊有花香竹色賦
閒情供吟筆　閒問字評風月時載酒調冰雪似初秋
入夜淺凉欺葛人境不教車馬近醉鄉莫放笙歌歇倩
雙成一曲紫雲迴紅蓮折
　　前調　　　　　　　　　　　　蔣　捷
秋本無愁奈客裏秋偏岑寂身老大懽敲秦缶嬾攜陶
甓萬悮曾因踈處起一閒且向貧中覓笑新來多事是
征鴻聲嘹嚦　雙户掩孤燈剔書束架琴懸壁算人間
無此小牎幽闃浪逺惟聽葭葉響雨殘細數梧梢滴正
依稀夢到故人來誰横笛
　　前調　　　　　　　　　　　　陳允平
目斷江横相思字難憑鴈足從别後倦歌慵繡悄無拘
束煙栁翠迷星眼恨露桃紅沁霞腮肉傍𤨏牎終日對
文枰翻棊局　頻暗把歸期卜芳草恨䦨干曲謝多情
海燕伴愁華屋明月自圎雙蜨夢綵雲空伴孤鸞宿任
畫簾不捲玉鈎閒楊花撲
　　前調　　　　　　　　　　　　周　宻
秋水涓涓情𣺌𣺌羙人何許還記得東峰松桂對牀風
雨流水桃花西塞隱茂林修竹蘭亭路二十年歴歴舊
經行空懐古　評硯品臨書譜箋畫史修茶具喜一愚
天禀一閒天付百戰征求千里馬十年餖飣三都賦問
何如石鼎約彌明同聨句
　　前調(巳酉/春日)　　　　　　　　　　張　炎
老子今年多准備吟箋賦筆還自喜錦囊添富頓非疇
昔書冊琴棊清隊仗雲山水竹閒蹤跡任醉笻逰屐過
平生千年客　回首夢東隅失乗興去桑榆得且怡然
一笑探梅消息天下神仙何處有神仙只向人閒覓折
梅花横掛酒壺歸白鷗識
　　前調　　　　　　　　　　　　張　炎
江上相逢更秉燭渾疑夢裏寂寞久琴絃塵斷為君重
理紫綬金章都莫問醉中聊送揶揄鬼看滿頭白雪恐
難消春風起　雲一片身千里漂泊地東西水算十年
不見我生能㡬慷慨悲歌驚淚落古人未必皆如此想
今人愁似古人多如何是
　　前調　　　　　　　　　　　　石孝友
鴈陣驚寒故喚起離愁萬斛因追念鏡鸞易破鳯絃難
續詩句已憑紅葉去夢魂未斷黄粱熟歎浪萍風梗又
天涯成幽獨　歸來引相思曲塵滿把淚盈掬對長天
逺水落霞孤鶩立盡西風無好意遥山也學雙眉蹙恨
草根不逐鬢根摧秋還緑
　　前調　　　　　　　　　　　　湯　恢
小院無人正梅粉一階狼籍疎雨過溶溶天氣早如寒
食啼鳥驚回芳草夢峭風吹淺桃花色漫玉鑪沈水熨
春衫花痕碧　緑縠水紅香陌紫桂櫂黄金勒悵前歡
如夢後遊何日酒醒香消人自痩天空海濶春無極又
一林新月照黄昏梨花白
　　前調(楊花/)　　　　　　　　　　陳　䇿
倦繡人閒恨春去淺顰輕掠章臺路雪粘飛燕帶芹穿
幙委地身如逰子倦随風命似佳人薄歎此花飛後更
無花情懐惡　心下事誰堪託憐老大傷漂泊把前回
離恨暗中描摸又趁扁舟低欲去可憐世事今非昨看
等閒飛過女牆東千秋索
　　前調(括山谷聽宋/宗儒摘阮歌)　　　　　　　林正大
落魄髙人􁨣百萬青銅一醉揮素手朱繩一抹四筵驚
起催織寒蟲秋弄月叫羣獨鴈天浮水更黄鸝紫燕對
春風爭繁脆　悲楚國霸臣意憐漢女逾千里似深閨
恩怨共相汝爾我有江南丘壑趣此絃能道心中事要
曲肱時聽冩松風雲牎裏
　　前調(括盧仝/有所思)　　　　　　　　　林正大
為憶當時沈醉裏青樓弄月閒想像繡幃珠箔魂飛心
折羞向姮娥談舊事㡬經三五盈還缺望翠眉蟬鬢一
天涯傷離别　尋昨夢巫雲結流别淚湘江咽對花深
兩岸忽添悲切試與含愁彈緑綺知音不遇絃空絶忽
牎前一夜寄相思梅花發
　　前調(括東坡/海棠)　　　　　　　　　林正大
寂寞江城􁨣只共梅花幽獨揩病眼佳人何許嫣然空
谷幻出天姿真富貴朱脣殢酒紅生肉笑漫山繁李與
夭桃俱麤俗　遲日麗春睡足明月照尤清淑算移根
千里逺從西蜀流落天涯應可念為渠劇飲仍歌曲怕
明朝酒醒落紛紛那容觸
　　前調(吳江/秋夜)　　　　　　　　　　汪元量
一箇蘭舟雙桂槳順流東去但滿目銀光萬頃淒其風
露漁火已歸鴻鴈汊櫂歌更在鴛鴦浦漸夜深蘆葉冷
颼颼臨平路　吹鐡笛鳴金鼓絲玉鱠傾香醑且浩歌
痛飲藕花深處秋水長天迷逺望曉風殘月空凝竚問
人間今夕是何年清如許
　　前調　　　　　　　　　　　　何夢桂
春色三分怎禁得㡬番風日又早見亭臺緑水栁揺金
色滿眼春愁無著處知心惟有幽禽識望春山目斷夕
陽邊孤雲隔　琴酒我成三一湖外舫山頭屐且莫教
春去亂紅堆積記得年時陪宴賞重門深處桃花碧待
修書欲寄楚天遥無行客
　　前調(和王偉/翁上已)　　　　　　　　　何夢桂
睡起紗牎問春信幾番風候待去做踏青鞵履嬾拈纖
手座滿翠微低㔩葉離愁推去來還又把菱花獨對淚
䦨干羞蓬首　回鸞字空懐袖金縷曲無心奏記碧桃
花下夜參横斗六幅羅裙香凝䖏痕痕都是尊前酒到
如今腸斷怕回頭長門栁
　　前調(重九/)　　　　　　　　　　韓　玉
正欲登臨何處好登臨眺望君約我今朝攜酒古臺同
上風静秋郊渾似洗碧空澹覆玻璃盎夕照外渺渺萬
遥山開青嶂　龍山事空追想風流㑹今安往我勸君
一醆為君髙唱今日謀歡真雅勝休辭痛飲葡萄釀縱
黄花明日未凋零非佳賞
　　前調(登河中/鸛雀樓)　　　　　　　　　段克巳
古堞憑空煙霏外危樓髙矗人道是宇文遺址至今相
續夢斷繁華無覓處朱甍碧甃空陳迹問長河都不管
興衰東流急　儂本是乗槎客因一念仙凡隔向人間
頫仰已成今昔條華横陳供望眼水天上下涵空碧對
西風舞袖障飛鴻滄溟窄
　　前調　　　　　　　　　　　　元好問
天上飛烏問誰遣東生西沒明鏡裏朝為青鬢暮為華
髮弱水蓬萊三萬里夢魂不到金銀闕更幾人能有謝
家山飛仙骨　山鳥弄林花發玉杯冷秋雲滑彭殤同
一醉不争毫末鞭石何年滄海過三山只是尊中物暫
放教老子據胡牀邀明月
　　前調　　　　　　　　　　　　元好問
枕上呉山隱隱見宫眉修碧人好在斷腸渾似畫圖相
識羅韤塵香來有信玉簫聲逺尋無跡恨不將春色醉
仙桃迷芳席　嬋娟月韶華日夢巳盡愁仍積共江花
江草㡬時終極錦樹吹殘蝴蝶老氷綃翦破鴛鴦隻判
楚雲湘雨一生休休相憶
　　前調　　　　　　　　　　　　元好問
一枕餘酲厭厭共相思無力人語定小牎風雨暮寒岑
寂繡被留歡香未減錦書封淚紅猶濕問寸腸能著㡬
多愁朝還夕　春草逺春江碧雲黯淡花狼籍更栁緜
閒颺栁絲難織入夢終疑神女賦寫情除有文通筆恨
伯勞東去燕西飛空相憶
　　前調(孟州長馮/巨川誕日)　　　　　　　　李俊民
解愠風來天氣爽緑楊庭院多少話暫都分付畫梁雙
燕明月欲随人意滿十分未惬姮娥願但一年一度夀
觴時身長健　玲瓏曲低低唱玻璃盞深深勸但春紅
吹上桃花人面簪屐盡居彈鋏下煙嵐休恨平嵩逺待
試看南極老人星今朝見
　　前調(和張/文玘)　　　　　　　　　　李俊民
宿酒纔醒聽喚起一聲春曉無限恨滿城風絮一川煙
草年少抛人容易去萬紅千紫都開了試但教頭上插
花枝花應笑　狂言在人絶倒狂藥盡愁難埽待叮嚀
囑付再來青鳥團扇不堪題往事斷絃惟恨知音少但
時時頻把鏡來看人將老
　　前調(李孝/先夀)　　　　　　　　　　李俊民
小雨初晴風揺蕩緑隂清晝見說道長庚復向人間鍾
秀又對上番成竹笋能忘贈别垂條栁看将來三五月
圓時人如舊　浮世事君知否春夢斷空囬首笑平生
豪邁氣冲牛斗幽鳥自歌無譜曲飛花故送長生酒待
騎鯨海上再相逢為君夀
　　前調(詠雪/)　　　　　　　　　　李俊民
漠漠愁隂銀界曉皓然一色誰翦水就中撩亂燕山如
席天若有情天也老髙山底事頭先白甚教人錯恨五
更風花狼籍　寒欲退劉又筆深欲沒韋郎膝問何如
江上孤舟蓑笠不見過門多惡客等閒踏破瓊瑶迹便
麄豪下馬坐人牀尋歡伯
　　前調(别大名/親舊)　　　　　　　　　許　衡
河上徘徊未分袂孤懐先怯中年後此般憔悴怎禁離
别淚苦滴成襟畔濕愁多擁就心頭結倚東風搔首謾
無聊情難說　黄巻在消白日青鏡裏増華髮念嵗寒
交友故山煙月虚負人生歸去好誰知美事難雙得計
從今佳㑹幾何時長相憶
　　前調　　　　　　　　　　　　張𢎞範
奔驛南來擁貔貅直趨江右良自媿劣才微渺聖恩洪
厚萬里長江今我得百年堅壁非他守看虎牙飛上萬
山頭誅羣醜　風雨夢鄉關友南北事君知否寄一緘
梅信小春時候夜静㦸門嚴鼓角月明蓮幕閒詩酒怕
故人相憶問歸期平蠻後
　　前調　　　　　　　　　　　　蕭允之
冷逼疎簾渾不似今春寂寞風雨横賞心歡事總如雲
薄栁眼花䰅空㸃綴鶯情蝶思應蕭索但遶庭流水碧
潺潺車音邈　懷往事孤素約酒未飲愁先覺甚中年
滋味共誰商略芳草易添閒客恨垂楊難繫行人脚謾
㡬回吟徧夕陽紅䦨干角
　　前調(歸自湖南/題富春館)　　　　　　　　黄子行
津鼓匆匆猶記得故人相送春江上鳥啼花影馬嘶香
鞚情逐陽關金縷斷淚和楊栁春絲重算别來㡬度月
明時相思夢　山萬疉愁睂聳春一㸃歸心動問風儔
月侣有誰逰從百里家山明日到一尊芳酒今宵共任
樓頭吹盡五更風梅花弄
　　前調　　　　　　　　　　　　薩都拉
六代繁華春去也更無消息空悵望山川形勝已非疇
昔王謝堂前雙燕子烏衣巷口曽相識聽夜深寂寞打
空城春潮急　思往事愁如織懐故國空陳迹但荒煙
衰草亂鴉斜日玉樹歌殘秋露冷臙脂井壞寒螿泣到
如今惟有蔣山青秦淮碧
　　前調(錢舜舉桃/花折枝)　　　　　　　　張　翥
前度劉郎重來到𤣥都燕麥回首地暗香銷盡暮雲低
碧啼鳥猶知人悵望東風不管花狼籍又淒淒紅雨夕
陽中空相憶　繁華夢渾無迹丹青筆還留得恍一枝
長見故園春色塵世事多吾欲避武陵路逺誰能覓但
有山可隠便須歸栽桃客
　　前調　　　　　　　　　　　　張　埜
風雨瀟瀟便釀出新凉庭院人乍起一簪秋葉不堪裁
翦翠幄漸彫槐影痩紅衣半老蕖香淺到秋來何止沈
休文難消遣　鴻鴈杳音塵斷空極目煙波滿想故人
此際畫䦨憑徧别久㡬将情做夢歸遲一向恩成怨對
西風無語黯消魂行雲逺
　　前調　　　　　　　　　　　　張半湖
新緑池塘一兩點荷花微雨人正静桐隂竹影半侵庭
戸欹枕未圓蝴蝶夢隔牎時聽幽禽語捲紗幃随意理
琴絲黄金縷　鮫綃扇輕輕舉龍涎餅微微炷向水晶
宫裏坐消袢暑剥啄微敲棋子響鶯兒林裏驚飛去最
好是活水瀹新茶醒春醑
　　前調(玉簮/花)　　　　　　　　　　張　雨
玉導纖長頓化作雲英香莢風弄影緑鬟撩亂搔頭斜
插璞小還思釵燕竝叢幽略比蕉心狹看柔鬚點綴半
開時微烘蠟　冰筯痩瓊林滑芳徑底誰偷搯怕夜凉
消得錦圍紅匝鵞管不禁仙露重蜂脾勝借清香發待
使君絶妙好詞成須彈壓
　　前調(尋梅/未開)　　　　　　　　　　呉子孝
日日輕寒都勒住江南春色無可奈風力顛狂雨絲霂
霢淑氣縱生冰底暖韶光未見枝頭溢問水邊何䖏有
梅花渾無跡　山霧重村煙積日影淡鶯聲澀幽香和
嫩蕊凍葩難拆身老不嫌妍景晚鬢衰巳先瓊葩白待
晴和載酒賞芳菲窮南陌
　　前調(棃花/)　　　　　　　　　　楊　慎
露重風香韶華淺玉林無葉誰翦碎徧地瓊瑶滿園蝴
蝶嬌涙一枝春帯雨粉英千片光凝雪伴秋千影裏月
明中傷離别　花在手腸如結人對酒情難說憶故園
遊賞清明時節今日相逢滇海上驚看爛漫開正月更
收燈庭院峭寒天啼鵑歇
　　前調　　　　　　　　　　　　文徴明
漠漠輕隂正梅子弄黄時節最惱是欲晴還雨乍寒又
熱燕子棃花都過也小樓無奈傷春别傍䦨干欲語更
沈吟終難說　一㸃點楊花雪一片片榆錢莢漸西垣
日隱晚凉清絶池面盈盈清淺水栁梢淡淡黄昏月是
何人吹徹玉參差情悽切
　　前調　　　　　　　　　　　　施紹莘
雨飯風衣已冬殘猶是行客雲水暗晩風剛順晚潮尤
逆樹裏漁家遮又出天南煙火斜還直看橋頭水鸛立
如人蒹葭白　窮鄉路轉荒僻㡬十里無人跡但亂鴉
枯樹慘吾行色惡浪㡬堆驚櫓失前山一片當船黒歎
年來南北與東西身如織
　　前調(七夕/)　　　　　　　　　　錢繼章
一士蕭凉陳筦簟小庭閒坐良宵静與排𤓰果栁州餘
課兒訝銀河無一帯客占喜宿剛雙箇道年年此際訂
佳期空傳播　霓佩怯罡輪簸雲裳冷昏參度怕廣寒
孤枕有人相妒天上自無情債滿人間不免風流過歎
獨攜憔悴庾樓來誰酬和
　　前調(東河/道中)　　　　　　　　　　俞　彦
荏苒征途馬首外黄埃飛滅漸初夏麥含西隴草薰南
陌平楚淡煙迷去鶩亂山落照聞啼鴂正玉騘飄泊未
歸來心慵怯　名與利多生刼勞和恨他生業怕鏡中
不似去家時節殘月一鞭鄉夢斷暮雲千里音書歇想
故園莫道不曽愁愁今絶
　　前調　　　　　　　　　　　　王彥泓
眼角眉端誰道是便成抛散怕向那定情簾下訴愁牎
畔㡬度缷裝垂手望無端夢覺低聲喚猛思量此際正
天涯啼珠濺　欲寄語加餐飯難囑付憑魚鴈隔雲山
牽挽寸心如線善病每逢春月卧長愁多向花前歎況
如今憔悴已難堪何曾慣
　　前調(贈别/畫史)　　　　　　　　　　錢光繡
㡬幅生綃都染出吴山楚水還記得巫霜萬疊滇雲千
里小艇疾飛江左右芒鞵踏遍天頭尾想而今握管尚
依然拈來是　酒到手杯如洗錢在握囊無寄算秖餘
白髮數莖而已適興渾忘交雅俗浩歌不觧音商徴道
黯然此别便銷魂庸人耳
　　前調　　　　　　　　　　　　于玉班
絶勝西園管領取四時春色消受了半榻雲山一簾風
月鳥弄清聲傾耳細酒行紅袖傳杯急問髙歌座上最
誰多江南客　燈再翦壺頻滴言欲盡情偏切怪天涯
同調非琴非瑟蘭室止縁蘭誼暖青衫肻為青樓匹待
　話殘今夜月西傾東方白
　　　前調　　　　　　　　　　(明媛/)葉紈紈
　秋色澄清煙光浄碧天寥廓正此際荒凉滿眼嵗華揺
　落鏡裏流光私自惜瑶臺無路愁難託奈新來秋鬢不
　勝愁渾蕭索　問何處堪棲泊想蕙帳悲猿鶴更疎籬
　叢菊草堂風籜無那都成虚負了塵勞客夢何時却被
　西風消息暗驚心空思著
　　　前調(夏景/)　　　　　　　　(明媛/)呉　朏
　雨抹荷池添豔了鬧紅稠緑更帯著牽魚藻鑑浮波鳬
　玉榴火辭枝焚碧蘚蟬聲送逺翻新曲向幽軒一枕夢
　驚回風敲竹　絲雨霽輕凉足殘照短纎紅續漸雲遮
　津口煙黏山麓凉月照人心似水此身擬向清虚蹴記
　廣寒庭畔素衣中曽相熟
　
　
御選歴代詩餘巻五十六
　欽定四庫全書
御選歴代詩餘巻五十七目録(起九十四字/至九十五字)
　　　六么令
　　　　晏幾道(三首/)
　　　　栁永
　　　　賀鑄
　　　　周邦彦
　　　　辛棄疾(二首/)
　　　　方千里
　　　　吳文英
　　　　周密(二首/)
　　　　陳允平
　　　　李琳
　　　玊漏遲
　　　　宋祁
　　　　程垓
　　　吳文英(二首/)
　　　周密
　　　張炎
　　　何夢桂
　　　元好問
　　　劉因
　　　張翥
　　　白樸
　　　張埜
　　　劉基
　　　無名氏
　　尾犯
　　　秦觀
　　　趙以夫
　　　吳文英
　　滿江紅(又一體/)
　　　杜衍
　　前調(又一體/)
　　　蘇軾(二首/)
　　　李嬰
　　前調(又一體/)
　　　辛棄疾
　　前調(又一體/)
　　　趙鼎
　　　李昴英
　　應天長(又一體/)
　　　栁永
　　　葉夢得
　　　無名氏
　　漢宫春(又一體/)
　　　彭元遜
　　金浮圖
　　　尹鶚
　　傾杯樂
　　　栁永
　　留客住
　　　周邦彦
　　淒凉犯(又一體/)
　　　張炎(二首/)
　　露華(又一體/)
　　　王沂孫
　　　張炎
　　雪明鳷鵲夜
　　　宋徽宗
　　天香
　　　毛滂
　　步月
　　　施岳
　　玊連環(又一體/)
　　　馮艾子
　　徵招
　　　彭元遜
　　一枝春
　　　周密(二首/)
　　　張炎
　　　張翥
　　　無名氏
　　江南好(又一體/)
　　　吳文英
　　雪梅香
　　　栁永
　　惜秋華(又一體/)
　　　吳文英
　　芙蓉月
　　　趙以夫
　　古香慢
　　　吳文英
　　紅情
　　　栁永
　　埽花逰(又一體/)
　　　周邦彦
　　　楊无咎
　　　方千里
　　　楊澤民
　　　吳文英(五首/)
　　　陳允平
　　　王沂孫(三首/)
　　　張炎(二首/)
　　　張翥
　　　邵亨貞
　　　　張半湖
　
　
　
　
　
　
　
　
　
　
　
　
　
　
御選歴代詩餘巻五十七目録
　欽定四庫全書
御選歴代詩餘巻五十七(起九十四字/至九十五字)
司經局洗馬掌局事兼翰林院修撰加二級(臣/)王奕清奉
㫖校刋
　　六么令
　　　(一名緑腰一名録要一名樂世雙調九十四字楊/慎謂義取六博么即梟也按碧雞漫志載六么名)
　　　(緑腰吐番傳曰奏凉州六么雜曲琵琶録曰緑腰/本録要也樂工進曲令録其要者唐人詩琵琶先)
　　　(採六么頭逡廵彈得六么徹六么水調家家唱宋/人詞亦云六么催拍盞頻傳貪看六么花十八皆)
　　　(於楊慎説/無涉也)
　　　六么令　　　　　　　　　　　晏幾道
　緑隂春盡飛絮遶香閣晩来翠眉宫様巧把逺山學一
　寸狂心未説已向横波覺畫簾遮匝新翻曲妙暗許閒
　人帶偷搯　前度書多隠語意淺愁難荅昨夜詩有囬
　文韻險還慵押都待笙歌散了記取留時霎不消紅蠟
　閒雲歸後月在庭花舊䦨角
　　　前調　　　　　　　　　　　　晏幾道
雪殘風信悠颺春消息天涯倚樓新恨楊栁幾絲碧還
是南雲鴈少錦字無端的寳釵瑶席彩絃聲裏􁨣作尊
前未歸客　遥想踈梅此際月厎香英拆别後誰遶前
溪手揀繁枝摘莫道傷髙恨逺付與臨風笛儘堪愁寂
花時往事更有多情箇人憶
　　前調　　　　　　　　　　　　晏幾道
日髙春睡喚起嬾妝束年年花落時候慣得春眠足學
唱宫梅便好更㬉銀笙逐黛蛾低緑堪教一恨却似江
南舊時曲　常記東樓夜雪翠幙遮紅燭還是芳酒杯
中一醉光隂促曽笑陽䑓夢短無計憐香玉此歡難續
乞求歌罷借取歸雲畫堂宿
　　前調　　　　　　　　　　　　栁　永
澹煙殘照揺曵溪光碧溪邊淺桃深杏迤邐探春色昨
夜扁舟泊處枕簟當灘磧波聲漁笛驚回好夢夢裏欲
歸歸不得　展轉翻成無寐因此傷行役思念多媚多
嬌咫尺千山隔都為深情宻愛不忍輕離拆好天良夕
鴛幃寂静算得也應暗思憶
　　前調　　　　　　　　　　　　賀　鑄
夢雲蕭散簾捲畫堂曉殘熏燼蠟隠映綺席金壺倒塵
送行鞭裊裊醉指長安道波平天渺蘭舟欲上回首離
愁滿芳草　已恨歸期不早枉負狂年少無奈風月多
情此去應相笑心記新聲縹緲翻足相思調明年春早
宛溪楊栁依舊青青為誰好
　　前調(重陽/)　　　　　　　　　　周邦彦
快風收雨亭館清殘燠池光静横秋影岸栁如新沐聞
道宜城酒美昨日新醅熟輕鑣相逐衝泥䇿馬来折東
籬半開菊　華堂花艶對列一一驚郎目歌韻巧共泉
聲間雜瑽琤玊惆悵周郎已老莫唱當時曲幽歡難卜
明年誰健更把茱茰再三囑
　　前調(送陸徳隆/侍親東歸)　　　　　　　　辛棄疾
酒羣花隊攀得短轅折誰憐故山歸夢千里蓴羮滑便
整松江一棹檢㸃能言鴨故人欲接醉懐霜橘墮地金
圓醒時覺　長喜劉郎馬上肻聽詩書説誰對叔子風
流直把曹劉壓更看君侯事業不負平生學離腸愁怯
送君歸後細寫茶經煮香雪
　　前調(用前/韻)　　　　　　　　　　辛棄疾
倒冠一笑華髮玊簮折陽關自来淒斷却怪歌聲滑放
浪兒童歸舍莫惱比鄰鴨水連山接看君歸興如醉中
醒夢中覺　江上吴儂問我一一煩君説忍使尊酒頻
空賸欠珍珠壓手把漁竿未穏長向滄浪學問愁誰怯
可堪楊栁先作東風滿城雪
　　前調　　　　　　　　　　　　方千里
照人明豔肌雪消繁燠嬌雲慢垂柔領紺髮濃於沐微
暈紅潮一線拂向桃腮熟羣芳難逐天香國豔恰比春
蘭共秋菊　當時相見恨晩彼此縈心目别後空憶仙
姿路隔吹簫玊何處䦨干十二縹緲陽䑓曲佳期重卜
都將離恨􁨣與尊前細留囑
　　前調(七夕/)　　　　　　　　　　吳文英
露蛩初響機杼還催織婺星為情慵懶竚立明河側不
見津頭艇子望絶南飛翼雲梁千尺塵緣一㸃回首西
風又陳迹　那知天上計拙乞巧樓南北𤓰果幾度淒
凉寂寞羅池客人自回廊縹緲誰見金釵擘今夕何夕
杯殘月墮但耿銀河横天碧
　　前調(雪/)　　　　　　　　　　　周　密
癡雲翦素檐滴夜深悄銀城飛捷翠隴占瑞豐年報白
戰清吟未了寒鵲争枝曉鶴迷華表山隂醉臥今日何
人問安道　交映虚牎浄沼不許逰塵到誰念絮帽茸
裘歎幼安今老玊鑑修眉未埽白雪詞新草冰蟾光皎
梅心香動閒看春風上瓊島
　　前調(春雪/)　　　　　　　　　　周　密
迴風帶雨凍蕊漏聲悄小牎照影虚白幾悮鄰雞報千
樹夭桃綻了鵠立通明曉眼空八表宫袍帶月醉裏應
迷灞陵道　風静瓊林翠沼片片隨春到吟韀十里新
堤怪四山青老玊唾珠塵怕埽句冷池塘草白天寒皎
飛瓊何在夢覺梨雲度仙島
　　前調(重陽/)　　　　　　　　　　陳允平
授衣時節猶未定寒燠長空雨收雲霽湛碧秋容沐還
是鱸肥蟹美橡栗村村熟不堪追逐龍山夢逺惆悵田
園自黄菊　醉中還念倦旅觸景傷心目羞破帽把茱
茰更憶尊前玊愁立梧桐影下月轉迴廊曲歸期將卜
西風吹鴈嬾寄斜封但相囑
　　前調(京中/清明)　　　　　　　　　　李　琳
澹煙踈雨香徑渺啼鴂新晴畫簾閒捲燕外寒猶力依
約天涯芳草染得春風碧人間陳迹斜陽今古幾縷逰
絲趂飛蝶　却向尊前起舞又覺春如客翠袖折取嬌
紅笑與簮華髮回首青山一㸃檐外寒雲疊棃花澹白
栁花飛絮夢繞䦨干一株雪
　玊漏遲
　　(雙調九/十四字)
　　玊漏遲　　　　　　　　　　　宋　祁
杏香消散盡須知自昔都門春早燕子来時繡陌亂鋪
芳草蕙圃妖桃過雨弄笑臉紅篩碧沼深院悄緑楊巷
陌鶯聲争巧　早是賦得多情更遇酒臨花鎮辜歡笑
數曲䦨干故國謾勞凝眺漢外微雲盡處亂峰鎖一竿
殘照問琅玕東風淚零多少
　　前調　　　　　　　　　　　　程　垓
一春渾不見那堪又是花飛時節忍對危䦨數曲暮雲
千疉門外星星栁眼看誰是當時風月愁萬結憑誰為
我殷勤低説　不是慣却春心奈新燕傳情舊鶯饒舌
冷篆餘香莫放等閒消歇縱使繁紅褪盡猶自有酴醿
堪折魂夢切不耐飛来蝴蝶
　　前調　　　　　　　　　　　　吳文英
絮花寒食路晴絲罥日緑隂吹霧客帽欺風愁滿畫船
煙浦綵挂秋千散後悵塵鎖燕簾鶯户從間阻夢雲無
準鬢霜如許　夜乆繡閣藏嬌記掩扇傳歌翦燈留語
月約星期細把花䰅頻數彈指一襟怨恨漫空倩啼鵑
聲訴深院宇黄昏杏花微雨
　　前調(中秋/)　　　　　　　　　　吳文英
鴈邊風信小飛瓊望杳碧雲先晩露冷䦨干定怯藕絲
冰腕淨洗浮雲片玊勝花影春燈相亂秦鏡滿素娥未
肻分秋一半　每圓處即良宵甚此夕偏饒對歌臨怨
萬里嬋娟幾許霧屏雲幔孤兔淒凉照水曉風起銀河
西轉摩淚眼瑶䑓夢回人逺
　　前調(題吴夢牎霜/花腴詞集)　　　　　　　周　密
老来歡意少錦鯨騎去紫簫聲杳怕展金匳依舊故人
懐抱猶想烏絲醉墨驚醉語香紅圍繞閒自笑與君共
是承平年少　雨牎夢短難憑是幾度宫商幾番吟嘯
淚眼東風回首四橋煙草載酒倦逰何處已換却花間
啼鳥春恨悄天涯暮雲殘照
　　前調　　　　　　　　　　　　張　炎
竹多塵自埽幽通徑曲禪房深窈空翠吹衣坐對閒雲
舒嘯寒木猶懸故葉又過了一番殘照經院悄詩夢正
迷獨憐衰草　幽趣盡屬閒僧渾未識人間落花啼鳥
呼酒凭髙莫問四愁三笑可惜秦山晉水甚却向此時
登眺清致少那更好游人老
　　前調(梅/)　　　　　　　　　　　何夢桂
問春先開未江南野水得春初小獨殿羣芳卻道花前
開早長苦冰霜壓盡更説甚風標清窈些子好孤香冷
豔有誰知道　年年吹落還開聽畫角樓頭送他昏曉
何處玊堂滿地蒼苔不埽誰是肝腸鐵石與共説嵗寒
懐抱花未老無奈酒䦨情好
　　前調　　　　　　　　　　　　元好問
浙江歸路杳西南却羡投林髙鳥升斗微官世累苦相
縈繞不如麒麟畫裏又不與巢由同調時自笑虚名負
我平生吟嘯　擾擾馬足車塵被嵗月無情暗消年少
鐘鼎山林一事幾時曽了四壁秋蟲夜雨更一㸃殘燈
斜照清鏡曉白髮又添多少
　　前調(泛舟/東溪)　　　　　　　　　　劉　因
故園平似掌人生何必武陵溪上三尺蓑衣遮斷紅塵
千丈不似東山髙卧也不似鹿門長往君試望逺山顰
處白雲無恙　且唱一曲漁歌當無復當年缺壺悲壯
老境羲皇換盡平生豪爽天設四時佳興要留待幽人
清賞花又放滿意一篙春浪
　　前調(春日/有懷)　　　　　　　　　　張　翥
病懐因酒惱依稀夢裏吴娃嬌小金縷歌殘人去月斜
雲杳怕見棲香燕晩又怕聽啼花鶯曉庭院悄生衣欲
試風寒猶峭　窈窕青粉墻低送影過秋千驀然閒笑
半朶棠梨微露鳳釵紅嫋近日琴心倦寫更逺信西沉
青鳥虚負了花月一春多少
　　前調　　　　　　　　　　　　白　樸
碧梧深院悄清明過也秋千䦨了楊栁隂中又是一番
啼鳥人去瑶䑓路逺辜負却花前歡笑音信杳西樓盡
日凭䦨凝眺　縹緲霧閣雲牎恨夢斷青鸞夜深寒峭
檐玊敲殘捱得五更風小麝炷金猊燼冷畫燭短銀屏
空照芳徑曉惆悵落紅多少
　　前調　　　　　　　　　　　　張　埜
桂香浮緑酒持杯邀月何殊佳友欲寫秋光鈍筆近来
如帚空對珠宫貝闕恍夜色明於晴晝休憶舊人情節
意年年同否　浪走紫陌紅塵笑厎用腰間印金懸斗
鷺約鷗盟江上怪余應久便有挐雲手在向此夕何妨
深袖沈醉後忘却鏡中白首
　　前調(初夏/)　　　　　　　　　　劉　基
海榴花似火看看又見麥秋時候枝上鳴蜩斷續一庭
金奏翠沼風漪未定看葉厎明珠圓溜苔徑黝鰕䰅掛
處有人消痩　緬想那日歡娱是鴻鴈来初芙蓉開後
蔓草青蕪但覺暗愁依舊欲把相思寄與霧煙慘不堪
回首凝望久寒鴉自啼踈栁
　　前調　　　　　　　　　　　　無名氏
驚鴉翻暗葉桐花墜露曲房新曉蠟炬香籠凖偹惜花
起早翠沼微晴水活呵素手襯妝初了香徑小溶溶波
暖正宜臨眺　誰信造物無私偏付與容華稱嚬宜笑
更况花朝日日霽多隂少不惜千金費盡但惜取數峰
殘照歸騎杳縱醉可眠芳草
　尾犯
　　(一名碧芙蓉雙/調九十四字)
　　尾犯(九日/)　　　　　　　　　　秦　觀
客裏遇重陽孤館一杯聊賞佳節日暖天晴喜秋光清
絶霜乍降寒山凝紫霧初消澂潭皎潔䦨干閒倚庭院
無人顛倒飄黄葉　故園當此際遥想弟兄羅列攜酒
登髙把茱茰簮徹歎籠鳥覊蹤難去望征鴻歸心漫切
長吟抱膝就中深意憑誰説
　　前調(九日/)　　　　　　　　　　趙以夫
長嘯躡髙寒回首萬山空翠零亂縹緲清秋與斜陽天
逺引光禄清吟興動憶龍山舊游夢斷裌衣初試破帽
多情自笑霜蓬短　黄花長好在俛仰節物驚換紫蟹
青橙覓東籬幽伴感今古風淒霜冷想關河煙昏月澹
舉杯相屬殷勤更把茱茰看
　　前調(贈浪翁重/客吴門)　　　　　　　　吳文英
翠被落紅妝流水膩香猶共吴越十載江楓冷霜波成
纈燈院靚凉花乍翦桂園深幽香旋折醉雲吹散晩樹
細蟬時替離歌咽　長亭曽送客偷賦錦鴈留别淚接
孤城𣺌平蕪煙闊半菱鏡青門重售採香堤秋蘭共結
故人憔悴逺夢越来溪畔月
　滿江紅
　(又一體雙調/九十四字)
　　滿江紅(退寓/南都)　　　　　　　　　杜　衍
無名無利無榮無辱無煩無惱夜燈前獨歌獨酌獨吟
獨笑又值羣山初雪滿又兼明月交光好便假饒百嵗
擬如何從他老　知富貴誰能保知功業何時了算簞
瓢金玊所爭多少一瞬光隂何足道但思行樂常須早
待春来攜酒殢東風眠芳草
　　前調(又一/體)　　　　　　　　　　蘇　軾
憂喜相尋風雨過一江春綠巫峡夢至今空有亂山屏
簇何似伯鸞攜徳耀簞瓢未礙清歡足漸燦然光彩照
階庭生蘭玊　幽夢裏傳心曲腸斷處憑他續文君壻
知否笑君卑辱君不見周南歌漢廣天教夫子休喬朩
便相將左手抱琴書雲間宿
　　前調(東武㑹/流杯亭)　　　　　　　　　蘇　軾
東武南城新堤固漣漪初溢隠隠徧長林髙阜卧紅堆
碧枝上殘花吹盡也與君更向江頭覓問向前猶有幾
多春三之一　官裏事何時畢風雨外無多日相將泛
曲水滿城爭出君不見蘭亭修禊事當時座上皆豪逸
到如今修竹滿山隂空陳迹
　　前調(黄州上/東坡)　　　　　　　　　李　嬰
荆楚風煙寂寞近中秋時候露下冷蘭英將謝葦花初
秀歸燕殷勤辭巷陌鳴蛩淒楚来牎牖又誰念江邊有
神仙飄零久　横琴膝攜笻手曠望眼閒吟口抵紛紛
萬事到頭何有君不見凌煙冠劔客何人氣貌長依舊
歸去来一曲為君吟為君夀
　　前調(又一/體)　　　　　　　　　　辛棄疾
㸃火櫻桃照一架荼䕷如雪春正好見龍孫穿破紫苔
蒼壁乳燕引雛飛力弱流鶯喚友嬌聲怯問春歸不肻
帶愁歸腸千結　層樓望春山疉家何在煙波隔把古
今遺恨向他誰説蝴蝶不傳千里夢子規叫斷三更月
聽聲聲枕上勸人歸歸難得
　　前調(又一/體)　　　　　　　　　　趙　鼎
慘結秋隂西風送絲絲雨濕凝望眼征鴻幾字暮投沙
磧欲向鄉關何處是水雲浩蕩連南北但修睂一抹有
無中遥山色　天涯路江上客腸已斷頭應白空搔首
興歎暮年離隔欲待忘憂除是酒奈酒行有盡愁無極
便挽將江水入尊罍澆胸臆
　　前調(江西持憲/節登髙作)　　　　　　　　李昴英
薄冷催霜碧空豁飛鴻斜度恰九日御風絶頂下看塵
宇滕閣芳筵牋筆妙龍山勝餞旌旗駐料山靈也要可
人逰成佳趣　吹帽墮羞千古題糕字非吾侣却坐間
著得煮茶桑苧萬里寒雲迷北斗望逺峰夕照頻西顧
且滿浮大白送黄花劔休舞
　應天長
　　(又一體雙調九十/四字或多慢字)
　　應天長　　　　　　　　　　　栁　永
殘蟬聲漸絶傍碧砌修梧敗葉微脱風露淒清正是登
髙時節東籬霜乍結綻金蕊嫩香堪折聚宴處落帽風
流未饒前哲　把酒與君説恁好景良辰怎忍虗設休
效牛山空對江天凝咽塵勞無暫歇遇良㑹剰偷懽悦
歌未闋杯興方濃莫便中輟
　　前調(自潁上/縣還)　　　　　　　　　葉夢得
松陵秋已老正栁岸田家酒醅初熟鱸膾蓴羮萬里水
天相續扁舟臨浩渺寄一葉暮濤吞沃青篛笠西塞山
前自翻新曲　来往未應足便細雨斜風有誰拘束陶
寫中年何待更須絲竹鴟夷千古意算入手比来尤速
最好是千㸃雲峰半篙澂緑
　　前調　　　　　　　　　　　　無名氏
雕鞍成謾駐望斷也不歸院深天暮倚徧舊日曽共凭
肩門戸踏青何處所想醉拍春衫歌舞征斾舉一步紅
塵一步回顧　行行愁獨語想媚容今宵怨郎不住来
為相思却又空將愁去人生無定據歎後㑹不知何處
愁萬縷憑仗東風和淚吹與
　漢宫春
　　(又一體雙調/九十四字)
　　漢宫春(元夕/)　　　　　　　　　彭元遜
十日春風又一番調弄怕暖愁隂夜来風雨揺得楊栁
黄深熏篝未斷夢舊寒淺醉同衾便是闘燈見月看花
對酒驚心　攜手滿身花影香霏冉冉露濕羅襟笙歌
殢人歸去回首沈沈人間此夜誤春光一刻千金明日
問紅巾青鳥蒼苔自拾遺簪
　金浮圖
　　(雙調九十四字漢桓帝/鑄黄金浮圖調名取此)
　　金浮圖　　　　　　　　　　　尹　鶚
繁華地王孫富貴玳瑁筵開下朝無事壓紅䄄鳳舞黄
金翅玊立纖腰一片掲天歌吹滿目綺羅珠翠和風淡
蕩偷散沈檀氣　堪判醉韶光正媚折盡牡丹豔迷人
意金張許史應難比貪戀歡娱不覺金烏墜還惜㑹難
别易金船更勸勒住花騘轡
　傾杯樂
　　(雙調九十四字唐太宗内宴詔長孫無忌造傾杯/曲明皇有馬舞傾杯數十曲宣宗喜吹蘆管自製)
　　(傾杯樂皆唐樂/府也調名始此)
　　傾杯樂　　　　　　　　　　　栁　永
樓鎖輕煙水横斜照遥山半隠愁碧片帆岸逺行客路
杳簇一天寒色野梅映雪數枝豔報青春消息年華夢
促音信斷聲逺飛鴻南北　算伊别来無緒翠消紅减
雙帶長抛擲但淚眼沈迷看朱成碧惹閒愁堆積雨意
雲心酒情花態辜負髙陽客
　留客住
　　(雙調九/十四字)
　　留客住　　　　　　　　　　　周邦彦
嗟烏兔正茫茫相催無定只恁東生西沒平均寒暑昨
見花紅栁緑處處林茂又覩霜前籬畔菊散餘香看看
又還秋暮　忍思慮念古往賢愚終歸何處爭似髙堂
日夜笙歌齊舉選甚連宵徹晝再三留住待擬沈醉扶
上馬怎生向主人未肻教去
　淒凉犯
　　(又一體雙調/九十四字)
　　淒凉犯(北京道/中寄懐)　　　　　　　　張　炎
蕭踈野栁嘶寒馬蘆花深還見游獵山勢北来甚時曽
到醉魂飛越酸風自咽擁吟鼻征衣暗裂正淒迷天涯
羇旅不似灞橋雪　誰念而今老嬾賦長楊倦懐休説
空憐斷梗夢依依嵗華輕别待擊歌壺怕如意和冰凍
折且行行平沙萬里盡是月
　　前調　　　　　　　　　　　　張　炎
西風暗翦荷衣碎有柔絲不觧重緝荒煙斷浦晴暉歴
亂半江揺碧悠悠望極忍獨聽秋聲漸急更憐他栁髮
蕭條相與動愁色　老態今如此猶自留連醉笻逰屐
不堪痩影渺天涯儘成行客因甚忘歸漫吹裂山陽夜
笛夢三十六陂流水去未得
　露華
　　(又一體雙調/九十四字)
　　露華(碧桃/)　　　　　　　　　　王沂孫
晩寒竚立記鉛輕黛淺初認冰魂碧羅襯玉猶凝茸唾
香痕淨洗妒春顔色勝小紅臨水湔裙煙渡逺應憐舊
曲換葉移根　山中去年人别怪月悄風輕閒掩重門
瓊肌痩損那堪燕子黄昏幾片過溪浮玉似夜歸深雪
前村芳夢冷雙禽悮宿粉雲
　　前調(碧桃/)　　　　　　　　　　張　炎
亂紅自雨正翠蹊誤曉玉洞明春蛾眉淡埽背風不語
盈盈莫恨小溪流水引劉郎不是飛瓊羅扇底從教浄
冶逺障歌塵　一掬瑩然生意伴壓架酴醿相惱芳吟
𤣥都觀裏幾回錯認棃雲花下可憐仙子醉東風猶自
吹笙殘照晩漁翁正迷武陵
　雪明鳷鵲夜
　　(雙調九/十四字)
　　雪明鳷鵲夜　　　　　　　　　宋徽宗
望五雲多處春深開閬苑别就蓬島正梅雪韻清桂月
光皎鳳帳龍簾縈嫩風御座深翠金間繞半天中香泛
千花燈掛百寳　聖時觀風重臘有簫鼓沸空錦繡匝
道競呼盧氣貫調歡笑袖裏金錢擲下来侍宴歌太平
睿藻願年年此際迎春不老
　天香
　　(雙調九/十四字)
　　天香(宴錢塘/張守)　　　　　　　　　毛　滂
進止詳華文章爾雅金鑾恩異羣彦塵斷銀䑓天低鼇
禁最是玉皇香案燕公視草星斗動昭回雲漢對罷宵
分又金蓮燭引歸院　年来偃藩江畔頼湖山慰公心
眼碧瓦千家借袴襦餘㬉黄氣珠庭漸滿望紅日長安
殊不逺緩轡端門青春未晩
　步月
　　(雙調九/十四字)
　　步月(茉莉/)　　　　　　　　　　施　岳
玉宇薰風寳堦明月翠叢萬㸃晴雪煉霜不就散廣寒
飛屑采珠蓓緑萼露滋嗔銀豔小蓮冰潔花魂在纖指
嫩痕素英重結　枝頭香未絶還是過中秋丹桂時節
醉鄉冷境怕翻成消歇翫芳味春焙旋熏貯穠韻水沈
頻爇堪憐處輸與夜凉睡蝶
　玊連環
　　(又一體雙調/九十四字)
　　玊連環(懐李/謫仙)　　　　　　　　　馮艾子
謫仙往矣問當年飲中儔侣於今誰在歎沈香醉夢華
清夜月流浪錦袍宫帶髙吟三峡動舞劒九州隘玊皇
歸覲半空遺下詩囊酒佩　雲月仰挹清芬攬虯䰅尚
友千載晉宋頽波羲皇春夢尊前一慨待相將共躡龍
肩鯨背海山何䖏五雲靉靆
　徵招
　　(雙調九/十四字)
　　徵招(和煥甫秋聲/道行路難意)　　　　　　　彭元遜
人間無欠秋風處偏到霜痕月杪細雨船篷日夜風波
未了忽潮生海立又天濶江清欲曉孤迥幽深激揚悲
壯浮沈浩渺　行路古来難貂裘敝匹馬關山人老錦
字未成寒到君邊書到夢倚門回首兒女燈前娱笑早
斟酌萬里封侯寳鏡遲霜照
　一枝春
　　(雙調九十四字義/取聊折一枝春也)
　　一枝春(酒邊聞歌/和寄聞韶)　　　　　　　周　密
淡碧春姿栁眠醒似怯朝来踈雨芳程乍數喚起探花
情緒東風尚淺甚先有翠嬌紅嫵應自把羅綺圍春占
得畫屏春聚　留連繡叢深處動歌雲嫋嫋低隨香縷
瓊牎夜暖試與細評新譜妝眉媚粉料無奈弄顰佯妒
還怕是簾外籠鸚笑人醉語
　　前調(春晩又/和韻)　　　　　　　　　周　密
簾影移隂杏薌寒乍濕西園絲雨芳期暗數又是去年
心緒金花漫翦倩誰畫舊時眉嫵空自傷楊栁風流淚
滴軟綃紅聚　羅牎那囬歌處歎庭花倦舞香消冰縷
樓空燕冷碎錦嬾尋厎譜么絃漫賦曽記是倚嬌成妒
深院悄門掩棃花倩鶯寄語
　　前調(為陸浩/齋賦梅)　　　　　　　　　張　炎
竹外横枝竝䦨干試數風纔一信么禽對語彷彿醉眠
初醒遥知是雪甚都把暮寒消盡清更潤明月飛来痩
却舊時踈影　東閣漫撩詩興料西湖樹老難認和靖
晴牎自好勝事毎来獨領融融向暖笑塵世萬花猶冷
須醸成一㸃春腴暗香在鼎
　　前調(閙蛾/)　　　　　　　　　　張　翥
霧翅煙䰅向雲牎闘巧宫羅輕翦翩翩鬢影側映寳釵
雙燕銀絲蠟蔕弄春色一枝嬌顫誰網得金玉飛錢結
成翠羞紅怨　燈街上元又見閙春風簇定冠兒爭轉
偷香傅粉尚憶去年人面妝樓誤約定何處為花留戀
應化作曉夢尋郎採芳徑逺
　　前調(守嵗/)　　　　　　　　　　無名氏
竹爆驚春競喧闐夜起千門簫鼓流蘇帳暖翠鼎緩騰
香霧停杯未舉奈剛要送年新句應自賞歌字清圓未
誇上林鶯語　從他嵗窮日暮縱閒愁怎减劉郎風度
屠蘇辦了迤邐栁欺梅妒宫壺未曉早嬌馬繡車盈路
還又把月夕花朝自今細數
　江南好
　　(又一體雙調/九十四字)
　　江南好　　　　　　　　　　　吳文英
行錦歸来畫眉添嫵暗塵重拂雕籠穏瓶泉暖花隘鬬
春容圍密籠香晻靄煩纖手新㸃團龍温柔處垂楊嚲
髻映立花紅　行藏多是客鶯邊話别橘下相逢算江
湖幽夢頻繞殘鐘好結礬兄梅弟莫輕似西燕南鴻偏
宜醉寒欺酒力簾外凍雲重
　雪梅香
　　(雙調九/十四字)
　　雪梅香　　　　　　　　　　　栁　永
景蕭索危樓獨立面晴空動悲秋情緒當時宋玊應同
漁市孤煙裊寒碧水村殘葉舞愁紅楚天濶浪浸斜陽
千里溶溶　臨風想佳麗别後愁顔鎭歛眉峰可惜當
年頓乖雨迹雲蹤雅態妍姿正歡洽落花流水忽西東
無憀恨相思意盡分付征鴻
　惜秋華
　　(又一體雙調/九十四字)
　　惜秋華(八月飛翼/樓登髙)　　　　　　　吳文英
思渺西風悵行蹤浪逐南飛髙鴈怯上翠微危樓更堪
凭晩蓬莱對起幽雲澹埜色山容乍捲清淺瞰滄波靜
銜秋痕一線　十載寄吳苑慣東籬深處把露黄偷翦
移暮景照越鏡意消香斷秋娥賦得閒情倚翠尊小眉
初展深勸待明朝醉巾重岸
　芙蓉月
　　(雙調九/十四字)
　　芙蓉月(本意/)　　　　　　　　　趙以夫
黄葉舞空碧臨水處照眼紅葩齊吐柔情媚態竚立西
風如訴遥想仙家城闕十萬緑衣童女雲縹緲玉娉婷
隠隠彩鸞飛舞　尊前更風度記天香國色曽占春暮
依然好在還伴清霜凉露一曲䦨干敲徧悄無語空相
顧殘月澹酒䦨時滿城鐘鼓
　古香慢
　　(雙調九/十四字)
　　古香慢(滄浪/看桂)　　　　　　　　　吳文英
怨蛾墜栁離佩揺葓霜訊南浦謾掩橋扉倚竹袖寒日
暮還問月中游夢飛過金風翠羽把殘雲剰水萬頃暗
熏冷麝淒苦　漸浩渺凌山髙處秋澹無光殘照誰主
露粟侵肌夜約羽林輕誤翦碎惜秋心更腸斷珠塵蘚
露怕重陽又催近滿城風雨
　紅情
　　(雙調九十四字姜䕫作暗香踈影後人名為紅情/緑意栁永集則號此為紅情與姜詞亦不同也)
　　紅情(荷花/)　　　　　　　　　　栁　永
無邊香色記涉江自采錦亭雲密翦翦紅衣學舞波心
舊曽識一見依然自語流水逺幾囬空憶看倒影窺妝
玉潤露痕濕　閒立翠屏側愛向人弄芳背酣斜日料
應太液三十六宫土花碧清興臨風更爽無數滿汀如
昔泛片葉煙浪裏卧横紫笛
　埽花遊
　　(又一體雙調/九十五字)
　　埽花遊　　　　　　　　　　　周邦彦
曉隂翳日正霧靄煙横逺迷平楚暗黄萬縷聽鳴禽按
曲小腰欲舞細遶回堤駐馬河橋避雨信流去問一葉
怨題今到何處　春事能幾許任占地持杯埽花尋路
淚珠濺俎歎將愁度日病傷幽素恨入金徽見説文君
更苦黯凝竚掩重關徧城鐘鼓
　　前調(次周美/成韻)　　　　　　　　　楊无咎
乳鶯囀午好夢正初醒小軒清楚水沈細縷趁游絲落
絮緩随風舞罥起春心又是愁雲怨雨玉人去徧徙倚
舊時曽竝肩處　相望知幾許縱逺隔雲山不遮愁路
捧杯薦俎記低歌麗曲共論心素薄恨斜陽不道離情
最苦正凝竚向譙樓又催笳鼓
　　前調(次周美/成韻)　　　　　　　　　方千里
野亭話别恨露草芊緜曉風酸楚怨絲恨縷正楊花碎
玉滿城雪舞耿耿無言暗灑䦨干淚雨片帆去縱百種
避愁愁早知處　離思都幾許但漸慣征塵斗迷歸路
亂山似俎更重江浪淼易沉書素瞪目銷魂自覺孤吟
調苦小留竚隔前村數聲簫鼓
　　前調(次周美/成韻)　　　　　　　　　楊澤民
素秋漸老正葉落吳江鴈横南楚暮霞散縷聼寒蟬斷
續亂鴉飛舞客舍淒清那更西風送雨又東去過野店
小橋都在元處　心事天未許似誤出桃源再尋仙路
去年燕俎記芳腮妒李細腰束素事沒雙全自古𤓰甜
蔕苦欲停竚奈江頭早催行鼓
　　前調(春游/遇雨)　　　　　　　　　　吳文英
冷空澹碧帶翳栁輕雲䕶花深霧豔晨易午正笙簫競
波綺羅爭路驟捲風埃半掩長蛾翠嫵散絲縷漸紅濕
杏泥愁燕無語　乗盖爭避處就珮觧旗亭故人相遇
恨春太妒濺仙裙更惜鳳鈎塵汚酹入梅根萬㸃啼痕
暗樹峭寒暮更蕭蕭隴頭人去
　　前調(春雪/)　　　　　　　　　　吳文英
水雲共色漸斷岸飛花雨聲初峭步帷素裊想玉人誤
惜章䑓春老岫歛愁蛾半洗鉛華未曉檥輕棹似山隂
夜晴乗興初到　心事春縹緲記徧地棃花弄月斜照
舊時闘草恨凌波路狹小庭深窈凍蕊瓊簫漸入東風
郢調暖回早醉西園亂紅休埽
　　前調(贈芸/隠)　　　　　　　　　　吳文英
草生夢碧正燕子簾幃影遲春午倦茶薦乳看風籖亂
葉老沙昏雨古簡蟫篇種得雲根療蠧最清楚帶明月
自鋤花外幽圃　醒眼看醉舞到應事無心與閒同趣
小山有語恨逋仙占却暗香吟賦暖逼書牀帶草春揺
翠露未歸去正長安軟紅如霧
　　前調(送春/)　　　　　　　　　　吳文英
水園沁碧驟夜雨飄紅竟空林島豔春過了有塵香墜
鈿尚遺芳草步遶新隂漸覺交枝逕小醉深窈愛緑葉
翠圓勝看花好　芳架雪未埽怪翠被佳人困迷清曉
栁絲繫棹問閶門自古送春多少倦蝶慵飛故撲簮花
破帽酹殘照掩重城暮鐘不到
　　前調(賦瑶圃萬/象皆春堂)　　　　　　　　吳文英
暖波映日倒秀影秦山曉鬟梳洗步帷豔綺正梁園未
雪海棠猶睡藉緑盛紅怕委天香到地畫船繫舞西湖
暗黄虹卧新霽　天夢春枕被和鳳筑東風宴歌曲水
海宫對起燦驪光乍濕杏梁雲氣夜色瑶臺禁蠟初傳
翡翠喚春醉問人間幾畨桃李
　　前調(次周美/成韻)　　　　　　　　　陳允平
蕙風颺暖漸草色分吴栁隂迷楚寸心似縷看窺簾燕
妥妒花蝶舞翦翦愁紅萬㸃輕飄淚雨怕春去問杜宇
喚春歸去何處　後期重細許倩落絮飛煙障春歸路
長亭别俎對歌塵舞地暗傷蠻素算得相思比著傷春
又苦正凭竚聽殘陽斷橋簫鼓
　　前調(秋聲/)　　　　　　　　　　王沂孫
商飇乍發漸淅淅初聞蕭蕭還住頓驚倦旅背青燈弔
影起吟愁賦斷續無憑試立荒庭聽取在何許但落葉
滿階惟有髙樹　迢遥歸夢阻正老耳難禁病懐淒楚
故山院宇想邊鴻孤唳砌蟲私語數㸃相和更著芭蕉
細雨避無處這閒愁夜深尤苦
　　前調　　　　　　　　　　　　王沂孫
捲簾翠濕過幾陣殘寒幾畨風雨問春住否但匆匆暗
裏換將花去亂碧迷人總是江南舊樹漫凝竚念昔日
采香人更何許　芳徑攜酒處又䕃得青青嫩苔無數
故林晩歩想參差漸滿野塘山路倦枕閒牀正好微醺
院宇送淒楚怕凉聲又催秋暮
　　前調(緑隂/)　　　　　　　　　　王沂孫
滿庭嫩碧漸密葉迷牎亂枝交路斷紅灑處但匆匆換
得翠痕無數暗影沈沈静鎖清和院宇試凝竚怕一㸃
舊香猶在幽樹　濃隂知幾許且拂簟清眠引笻閒步
杜郎老去算尋芳較晩倦懐難賦縱勝花時到了愁風
怨雨短亭暮漫青青怎遮春去
　　前調(賦髙踈寮/東墅園)　　　　　　　　張　炎
煙霞萬壑記曲徑幽尋霽痕初曉緑牎窈窕看随花甃
石就泉通沼幾日不来一片蒼雲未埽自長嘯悵喬朩
荒凉都是殘照　碧天秋浩渺聽虚籟泠泠飛下孤峭
山空翠老步仙風怕有采芝人到野色閒門芳草不除
更好境深悄比斜川又清多少
　　前調(台城春飲/醉餘偶賦)　　　　　　　　張　炎
嫩寒禁暖正草色侵衣野光如洗去城數里遶長堤是
栁釣船深檥小立斜陽試數花風第幾問春意待留取
斷紅心事難寄　芳信成撚指甚逺客他鄉老懐如此
醉餘夢裏尚分明認得舊時羅綺可惜空簾悞却歸来
燕子勝逰地想依然斷橋流水
　　前調(落紅/)　　　　　　　　　　張　翥
洗春雨急碎萬㸃胭脂蕩空無影館娃骨冷悵香銷塵
土淚殷玉井莫怨東風自古佳人薄命掩鸞鏡縱補得
茜瘢妝壊難整　芳事誰管領但蜜膩蜂房蘚斑鴛徑
一簾晝永緑隂隂尚有絳霞痕凝綵筆招魂已是繁華
夢醒竚芳景換西湖錦雲千頃
　　前調　　　　　　　　　　　　邵亨貞
栁花巷陌悄不見銅駝采香芳侣畫樓在否幾東風怨
　笛凭䦨日暮一片閒情尚繞斜陽錦樹黯無語記花外
　馬嘶曽送人去　風景長暗度奈好夢微茫豔懐清苦
　後期已悮翦燭花未卜故人来處水驛相逢待説當年
　恨賦寄愁與鳳城東舊時行旅
　　　前調　　　　　　　　　　　　張半湖
　栁絲曳緑正豆雨初晴水天清夏石榴綻也看猩紅萬
　㸃倚亭敧榭瑣闥深中料想酒䦨歌罷日將下是那處
　藕花香勝沈麝　牎外竹聲打似戛玊敲金送聲瀟灑
　共觀古畫喚石鼎烹茶細商幽話寳鴨香銷天外新蟾
　低掛凉無價又丁東數聲檐馬
　
　
　
　
　
御選歴代詩餘巻五十七
　欽定四庫全書
御選歴代詩餘巻五十八目録(九十/五字)
　　　水調歌頭(上/)
　　　　蘇舜欽
　　　　蘇軾(三首/)
　　　　葛勝仲
　　　　周紫芝
　　　　蔡伸
　　　　葉夢得(五首/)
　　　　趙師俠
　　　　趙長卿
　　　　李綱
　　　　曽覿
　　　　侯寘
　　　　辛棄疾(十三首/)
　　　　張孝祥(四首/)
　　　韓元吉
　　　朱熹(二首/)
　　　崔與之
　　　劉克莊(二首/)
　　　王千秋
　　　王炎
　　　方岳(五首/)
　　　馮取洽
　　　王以寕
　　　呉文英
　　　覃懐髙
　　　蔡松年
　　　王庭筠
　　　趙秉文
　　　段克已(二首/)
　　　雷淵
　　　　元好問(三首/)
　　　　趙孟頫
　　　　羅慶
　　　　唐桂芳
　　　　李孝光
　　　前調(又一體/)
　　　　蘇軾
　　　　賀鑄
　　　　毛滂(二首/)
　　　　葛勝仲
　　　　葛郯(三首/)
　　　　吕渭老
　　　　趙師俠
　　　　趙長卿
　　　　李綱(四首/)
御選歴代詩餘巻五十八目録
　欽定四庫全書
御選歴代詩餘巻五十八(九十/五字)
司經局洗馬掌局事兼翰林院修撰加二級(臣/)王奕清奉
㫖校刋
　　水調歌頭(上/)
　　　(水調隋唐時曲名水調歌者一曲之名如稱河傳/曰水調河傳蜀王衍泛舟閬中亦自製水調銀漢)
　　　(曲是也歌頭又曲之始音如六州歌頭氐州第一/之類姜䕫填此詞名為花犯念奴吳文英名為江)
　　　(南好皆此調也一名/凱歌雙調九十五字)
　　　水調歌頭(滄浪/亭)　　　　　　　　蘇舜欽
　瀟灑太湖岸淡泞洞庭山魚龍隐處煙霧深鎖渺瀰間
　方念陶朱張翰忽有扁舟急槳撇浪載鱸還落日暴風
　雨歸路遶汀灣　丈夫志當景盛耻踈閒壯年何事憔
　悴華髮改朱顏擬借寒潭垂釣又恐相猜鷗鳥不肻傍
　青綸刺棹穿蘆荻無語看波瀾
　　　前調(和别/子由)　　　　　　　　　　蘇　軾
　安石在東海從事鬢驚秋中年親友難别絲竹緩離愁
一旦功成名遂凖擬東還海道扶病入西州雅志因軒
冕遺恨寄滄洲　嵗云暮須早計要褐裘故鄉歸去千
里佳處輒遲留我醉歌時君和醉倒君須扶我惟酒可
忘憂一任劉𤣥徳相對臥髙樓
　　前調(遺章質夫家/善琵琶者)　　　　　　　蘇　軾
昵昵兒女語燈火夜㣲明恩冤爾汝來去彈指淚和聲
忽變軒昂勇士一鼓填然作氣千里不留行回首暮雲
逺飛絮攪青冥　衆禽裏真彩鳳獨不鳴躋攀寸歩千
險一落百尋輕煩子指間風雨置我腸中冰炭起坐不
能平推手從歸去無淚與君傾
　　前調(子由徐州/中秋作)　　　　　　　　蘇　軾
離别一何久七度過中秋去年東武今夕明月不勝愁
豈憶彭城山下同泛清河古汴船上載凉州鼓吹助清
賞鴻鴈起汀洲　坐中客翠羽帔紫綺裘素娥無賴西
去曽不為人留今夜清尊對客明夜孤帆水驛依舊照
離憂但恐同王粲相對永登樓
　　前調(泛舟/)　　　　　　　　　　葛勝仲
夜泛南溪月光影冷涵空棹飛穿碎金電翻動水精宫
横管何妨三㺯重醑仍須一斗知費幾青銅坐久桂花
落襟䄂覺香濃　庾公閣子猷舫興應同從來好景良
夜我輩最情鍾但恐仙娥以後嫌我塵容俗狀清境不
相容擊汰同情賞賴有紫溪翁
　　前調(登白/鷺亭)　　　　　　　　　　周紫芝
嵗晩念行役江闊渺風煙六朝文物何在回首更凄然
倚盡危樓傑觀暗想瓊枝璧月羅韤歩承蓮桃葉山前
鷺無語下寒灘　潮寂寞浸孤壘漲平川莫愁艇子何
處煙樹杳無邊王謝堂前雙燕空繞烏衣門巷斜日草
連天只有臺城月千古照嬋娟
　　前調　　　　　　　　　　　　蔡　伸
相逢非草草分袂太匆匆征裘淚痕浥徧眸子怯酸風
天際孤帆難駐柳外香軿望斷雲雨各西東回首重城
逺樓觀暮煙中　黯銷魂思陳事已成空東郊勝賞歸
路騎馬踏殘紅月下一尊芳酒凭檻清歌幾曲别後少
人同為問桃花面一笑為誰容
　　前調(湖光亭/落成)　　　　　　　　　葉夢得
修睂埽遥碧清鏡走回流堤外柳煙深淺碧瓦起朱樓
分付平雲千里包巻騷人遺思春色入簾鈎桃李盡無
語波影動蘭舟　念謝公平生志在滄洲登臨漫懐風
景佳處每難酬却歎從來賢士如我與公多矣名迹竟
誰留惟有尊前醉何必問消憂
　　前調(中秋/)　　　　　　　　　　葉夢得
河漢下平野香霧捲西風倚空千嶂横起銀闕正當中
常恨年年此夜醉倒歌呼誰和何事與君同莫恨嵗華
晩容易感梧桐　攬清影君試與問天公遥知玉斧初
斵重到廣寒宫付與孤光千里不遣㣲雲點綴為我洗
長空老去狂猶在應未笑衰翁
　　前調(九月望日與/客習射西園)　　　　　　　葉夢得
霜降碧天静秋事促西風寒聲隐地初聽中夜入梧桐
起瞰髙城回望寥落闗河千里一醉與君同疊鼓閙清
曉飛騎引雕弓　嵗將晩客争笑問衰翁平生豪氣安
在走馬為誰雄何似當筵虎士揮手弦聲響處雙鴈落
遥空老矣真堪媿回首望雲中
　　前調(濠州觀/魚臺作)　　　　　　　　　葉夢得
渺渺楚天闊秋水去無窮兩涯不辨牛馬輕浪舞回風
猶倚髙樓一笑圉圉遊魚來徃還戯此波中危檻對千
里落日照晴空　子非我安知我意真同鵬飛鵾化何
有滄海漫沖融堪笑磻溪遺老白首直鈎溪畔嵗晩忽
衰翁功業竟安在徒自兆非熊
　　前調　　　　　　　　　　　　葉夢得
江海渺千里飄蕩歎流年等閒疋馬相過乗興却翛然
十載悲歡如夢撫掌驚呼相語徃事盡飛煙此㑹真難
偶此醉且留連　酒方半誰輕便動離絃我歌未闋公
去明日復山川空有髙城危檻縹緲當筵清唱餘響落
尊前細雨黄花後飛鴈點遥天
　　前調(煙雨/觀)　　　　　　　　　　趙師俠
江流清淺外山色有無中平田坡岸廻曲一目望難窮
波面輕鷗容與沙際野航横渡不信畫圖工路入神仙
宅翠鎖梵王宫　俯晴郊増勝㮣氣横空雲林城市層
列知有幾重重更上危亭髙處徙倚䦨干虚敞象緯逼
璇穹要盡無邊景煙雨㸔空濛
　　前調(元日客/寕都)　　　　　　　　　趙長卿
離愁晩如織托酒與消磨奈何酒薄愁重越醉越愁多
忍對碧天好夜皓月流光無際光影轉庭柯有恨空垂
淚無語但悲歌　因凝想從别後促雙蛾春來底事辜
負紫袖與紅鞾速整雕鞍歸去著意淺斟低唱細看小
婆娑萬蕊千花裏一任玉顔酡
　　前調　　　　　　　　　　　　李　綱
物我本虗幻世事若俳諧功名富貴當得須是箇般才
幸有山林雲水造物端如有意分付與吾儕寄語舊猿
鶴不用苦相猜　醉中適一杯盡復一杯坐間有客超
詣言笑可忘懐况是清風明月如㑹幽人髙意千里自
飛來共笑陶彭澤空對菊花開
　　前調(和南劒/薛倅)　　　　　　　　　曽　覿
長樂富山水杖屨足追遊故人千里西望雙劒黯迴眸
多謝扁舟乗興慰我天涯羇思何必羡封侯暮雨疎簾
捲爽氣颯如秋　送征鴻浮大白倚危樓參横月落耿
耿河漢近人流堪歎人生離合後日征鞍西去别語却
從頭老矣江邊路清興漫悠悠
　　前調(上饒送程/伯禹尚書)　　　　　　　　侯　寘
凉吹送溪雨落日散汀鷗暮天空闊無際層巘緑蛾浮
上印初辭藩寄拂袖欣還故里歸騎及中秋倚杖飽山
閣回首翠㣲樓　一區宅千里客舊從遊甘棠空有餘
䕃誰觧挽公留翰墨文章獨歩富貴功名餘事當代仰
風流暫蠟登山屐終作濟川舟
　　前調　　　　　　　　　　　　辛棄疾
我飲不須勸正怕酒尊空别離亦復何恨此别恨匆匆
頭上貂蟬貴客花外麒麟髙塜人世竟誰雄一笑出門
去千里落花風　孫劉輩能使我不為公余髮種種如
是此事付渠儂但得平生湖海除了醉吟風月此外百
無功毫髮皆帝力更乞鑑湖東
　　前調(盟鷗/)　　　　　　　　　　辛棄疾
帶湖吾甚愛千丈翠匳開先生杖履無事一日走千回
凡我同盟鷗鷺今日既盟之後來徃莫相猜白鶴在何
處嘗試與偕來　破青萍排翠藻立蒼苔窺魚笑汝癡
計不觧舉吾杯廢沼荒丘疇昔明月清風此夜人世幾
歡哀東岸緑隂少楊柳便須栽
　　前調(謝湯朝/美司諫)　　　　　　　　　辛棄疾
白日射金闕虎豹九闗開見君諫疏頻上談笑挽天回
千古忠肝義膽萬里蠻煙瘴雨徃事莫驚猜政恐不免
耳消息日邊來　笑吾廬門掩草徑封苔未應兩手無
用要把蟹螯杯説劒論詩餘事醉舞狂歌欲倒老子頗
堪哀白髮寕有種一一醒時栽
　　前調(和王政之/呉江觀雪)　　　　　　　　辛棄疾
造物故豪縱千里玉鸞飛等閒更把萬斛瓊粉盖玻瓈
好巻垂虹千丈只放冰壺一色雲海路應迷老子舊遊
處回首夢耶非　謫仙人鷗鳥伴兩忘機掀髯把酒一
笑詩在片帆西寄語煙波舊侣聞道蓴鱸正美休裂芰
荷衣上界足官府汗漫與君期
　　前調(九日遊/雲洞)　　　　　　　　　辛棄疾
今日復何日黄菊為誰開淵明漫愛重九胷次正崔嵬
酒亦闗人何事政自不能不爾誰遣白衣來醉把西風
扇随處障塵埃　為公飲須一日三百杯此心髙處東
望雲氣見蓬萊翳鳳驂鸞公去落佩倒冠吾事抱病且
登臺歸路踏明月人影共徘徊
　　前調(題張晉英/玉峰樓)　　　　　　　　辛棄疾
木末翠樓出詩眼巧安排天公一夜削出四面玉崔嵬
疇昔此山安在應為先生見晩萬馬一時來白鳥飛不
盡却帶夕陽回　勸君飲左手蟹右手杯人間萬事變
滅今古幾池臺君㸔莊生達者猶對山林皋壤哀樂未
忘懐我老尚能賦風月試追陪
　　前調　　　　　　　　　　　　辛棄疾
四坐且勿語聽我醉中吟池塘春草未歇髙樹變鳴禽
鴻鴈初飛江上蟋蟀還來牀下時序百年心誰要卿料
理山水有清音　歡多少歌長短酒淺深而今巳不如
昔後定不如今閒處直須行樂良夜更教秉燭髙㑹惜
分隂白髮短如許黄菊倩誰簮
　　前調(賦傅巖叟/悠然閣)　　　　　　　　辛棄疾
嵗嵗有黄菊千載一東籬悠然政須兩字長笑退之詩
自古此山元有何事當時纔見此意有誰知君起更斟
酒我醉不須辭　回首處雲正出鳥倦飛重來樓上一
句端的與君期都把軒牎寫徧更使兒童誦得歸去來
兮辭萬巻有時用植杖且耘耔
　　前調(三山被召陳/端仁飲餞)　　　　　　　辛棄疾
長恨復長恨裁作短歌行何人為我楚舞聽我楚狂聲
余既滋蘭九畹又樹蕙之百畮秋菊更餐英門外滄浪
水可以濯吾纓　一杯酒問何似身後名人間萬事毫
髮常重泰山輕悲莫悲生離别樂莫樂新相識兒女古
今情富貴非吾事歸與白鷗盟
　　前調　　　　　　　　　　　　辛棄疾
折盡武昌柳挂席上瀟湘二年魚鳥江上笑我徃來忙
富貴何時休問離别中年堪恨憔悴鬢成霜絲竹陶寫
耳急羽且飛觴　序蘭亭歌赤壁繡衣香使君千騎鼓
吹風采漢侯王莫把離歌頻唱可惜南樓佳處風月巳
凄凉在家貧亦好此語試平章
　　前調(送信守/王桂發)　　　　　　　　　辛棄疾
酒罷且勿起重挽使君鬚一身都是和氣别去意何如
我輩情鍾休問父老田頭説伊淚落獨憐渠秋水見毛
髮千尺定無魚　望青闕左黄閣右紫樞東風桃李陌
上下馬拜除書屈指吾生餘幾多病妨人痛飲此事正
愁余江湖有歸鴈能寄草堂無
　　前調(送鄭厚卿/赴衡州)　　　　　　　　辛棄疾
寒食不少住千騎擁春衫衡陽石鼓城下記我舊停驂
襟以瀟湘桂嶺帶以洞庭青草紫盖屹西南文字起騷
雅刀劒化新蠶　看使君於此事定不凡奮髯抵几堂
上尊俎自髙談莫信君門萬里但使民歌五袴歸詔鳳
凰銜君去我誰飲明月影成三
　　前調(舟次/揚州)　　　　　　　　　　辛棄疾
落日暗塵起邊馬獵清秋漢家組練十萬列艦聳層樓
誰道投鞭飛渡憶昔鳴鏑血汚風雨佛貍愁季子正年
少匹馬黒貂裘　今老矣搔白首過揚州倦遊欲去江
上手種橘千頭二客東南名勝萬巻詩書事業嘗試與
君謀莫射南山虎直覓富民侯
　　前調(隐静寺/觀雨)　　　　　　　　　張孝祥
青嶂度雲氣幽壑舞回風江神助我雄觀喚起碧霄龍
電掣金蛇千丈雷震靈鼉萬疊洶洶欲崩空盡瀉銀潢
水散入寳蓮宫　坐中客凌積翠看犇洪人間應失匕
筯惟我獨從容浄洗從來塵垢潤及無邊枯槁造物不
言功天宇忽開霽日在五雲東
　　前調(汪徳邵無/盡藏樓)　　　　　　　　張孝祥
淮楚襟帶地雲夢澤南州滄江翠壁佳處突兀起紅樓
憑仗使君胸次為問仙翁何在長嘯俯清秋試遣吹簫
看騎鶴恐來遊　欲乗風凌萬頃泛扁舟山髙月小霜
降凛凛不能留一弔周郎羽扇尚想曹公横槊興廢兩
悠悠此意無盡藏分付水東流
　　前調(桂林/中秋)　　　　　　　　　　張孝祥
今夕復何夕此地過中秋賞心亭上喚客追憶去年遊
千里江山如畫萬井笙歌不夜狹路看鼇頭玉界湧銀
闕珠箔捲瓊鈎　馭風去忽吹到嶺南州去年明月依
舊還照我登樓樓下水明沙浄樓外參横斗轉搔首思
悠悠老子興不淺聊復少淹留
　　前調(過瀟/湘寺)　　　　　　　　　　張孝祥
濯足夜灘急晞髮北風凉呉山楚澤行盡只欠到瀟湘
買得扁舟歸去此事天公付我六月下滄浪蟬蛻塵埃
外蝶夢水雲鄉　製荷衣紉蘭佩把萍房湘妃起舞一
笑撫瑟奏清商喚起九歌忠憤拂拭三閭文字還與日
争光莫遣兒輩覺此樂未渠央
　　前調(九日次辛/稼軒韻)　　　　　　　　韓元吉
今日俄重九莫負菊花開試尋髙處㩦手躡屐上崔嵬
放目蒼崖萬仞雲護曉霜成陣知我與君來古寺倚修
竹飛檻絶塵埃　笑談間風滿座酒盈杯仙人跨海休
問隨處是蓬萊落日平園西望鼓角秋聲悲壯戯馬但
荒臺細把茱茰看一醉且徘徊
　　前韻(次袁機/仲韻)　　　　　　　　　朱　熹
長記與君别丹鳳九重城歸來故里愁思悵望渺難平
今夕不知何夕得共寒潭煙艇一笑俯空明有酒徑須
醉無事莫闗情　尋梅去疎竹外一枝横與君吟風弄
月端不負平生何處車塵不到有箇江天如許争肻換
浮名只恐買山隐却要鍊丹成
　　前調　　　　　　　　　　　　朱　熹
江水浸雲影鴻鴈欲南飛攜壺結客何處空翠渺煙霏
塵世難逢一笑况有紫茰黄菊堪插滿頭歸風景今朝
是身世昔人非　酬佳節須酩酊莫相違人生如寄何
事辛苦怨斜暉無盡今來古徃多少春花秋月那更有
危機與問牛山客何必淚沾衣
　　前調　　　　　　　　　　　　崔與之
萬里雲間戍立馬劒門闗亂山極目無際直北是長安
莫苦當年塗炭漸靖逺疆鋒鏑天道久應還手寫留屯
奏炯炯寸心丹　對青燈搔白髮漏聲殘老來勲業未
就妨却一身閒梅嶺緑隂青子蒲澗清泉白石怪我舊
盟寒烽火平安夜歸夢到家山
　　前調(遊蒲澗追和/崔菊坡韻)　　　　　　　劉克莊
敕使竟空返公不出梅闗當年玉座記憶側席問平安
羽扇尉佗城上野服仙遊閣下遼鶴幾時還賴有蜀耆
舊健筆與書丹　青油士珠履客各彫殘四方蹙蹙靡
騁獨此尚寛閒丞相祠堂何處太傅石碑墮淚朩老瀑
泉寒徃者不可作置酒且登山
　　前調(和菊/坡韻)　　　　　　　　　　劉克莊
落日幾呼渡佳夕每留闗有時來照清淺鬢雪似潘安
一曲親䝉君賜兩岸更無人跡惟見鷺飛還隙地欠栽
接蕉荔雜黄丹　柳全疎松尚幼怕摧殘旁人笑我癡
計管鑰費防閑翁意在乎林壑客亦知夫水月滿腹貯
清寒賦咏差有媿赤壁與滁山
　　前調(九日/)　　　　　　　　　　王千秋
壯日遇重九躍馬恣歡遊如今何事多感霜鬢不禁秋
目斷五陵臺路無復登髙千騎鼓吹簇輕裘霜露下南
國淮漢遶神州　釣松鱸斟郢酒聽呉謳壯心鑠盡今
夕重見紫茱羞月落笳鳴沙磧烽静人耕榆塞此志恐
悠悠擬欲墮清淚生怕菊花愁
　　前調(夜泛/湘江)　　　　　　　　　　王　炎
江月冷如水江水碧於空晩來一霎過雨為我洗秋容
悄悄四山人静凛凛三更露下天闊叫孤鴻喚醒篷牎
夢身在水晶宫　揖湘妃招月姊御清風素琴韻逺不
覺醉眼杏花紅禹穴騎鯨仙去東海釣鼇人逺此意與
誰同倚柁一長嘯幽壑舞魚龍
　　前調(九日/醉中)　　　　　　　　　　方　岳
左手紫螯蟹右手緑螺杯古今多少遺恨俯仰已塵埃
不共青山一笑不與黄花一醉懐抱向誰開舉酒屬吾
子此興正崔嵬　夜何其秋老矣盍歸來試問先生歸
否茅屋欲生苔窮則簞瓢陋巷達則鼎彛清廟吾意兩
悠哉寄語雪溪外鷗鷺莫驚猜
　　前調(平山堂用/東坡韻)　　　　　　　　方　岳
秋雨一何碧山色倚晴空江南江北愁思分付酒螺紅
蘆葉篷舟千里菰菜蓴羮一夢無語寄歸鴻醉眼渺河
洛遺恨夕陽中　蘋洲外山欲暝斂睂峰人間俯仰陳
迹歎息兩仙翁不見當時楊柳只是從前煙雨磨滅幾
英雄天地一孤嘯匹馬又西風
　　前調(九日多/景樓)　　　　　　　　　方　岳
醉我一壺玉了此十分秋江濤還似當日擊楫渡中流
問訊重陽煙雨俯仰人間今古此意渺滄洲天地幾今
夕舉白與君浮　舊黄花新白髮笑重遊滿船明月猶
在何日大刀頭誰跨揚州鶴去已怨故山猿老借箸欲
前籌莫倚䦨干北天際是神州
　　前調(壽趙/文昌)　　　　　　　　　　方　岳
剡曲一篷月乗興到人間蓬萊山在何處鶴骨不禁寒
胸有雲門禹穴筆有禊亭晉帖風露洗脾肝秋入紫宸
殿磨玉寫琅玕　問何如趨瑣闥繫狨鞍江濤今已如
此可奈寸心丹我宋與天無極公等如春難老王氣自
龍蟠勲業付浯石留與世人看
　　前調(别廬山題/龍湖閣)　　　　　　　　方　岳
宇宙一杯酒暝色倚重湖青山杳杳何處煙水渺愁予
别岸風濤噴薄半夜魚龍悲嘯能撼我詩無李白醉不
醒喚起問何如　是耶非天莽蒼雪模糊蒼顏白髮如
此空復笑今吾寄語鷺朋鷗侣好在風餐水宿底處不
煙蕪吾亦從此逝從我者誰歟
　　前調(社後三日/邀登北山)　　　　　　　　馮取洽
雪霽春已半露重午方暄一笻拄上髙絶便覺眼前寛
指點數家樓閣撿校一川花柳緑水接青煙巒岫競圍
遶風日更清妍　閙媒蜂紛使蝶菜花繁少年正爾行
樂誰復顧華顛自有此丘此坂那得遊人簫鼓暖響出
中天歸歩不妨晩恰則月初弦
　　前調(裴公亭/懐古)　　　　　　　　　王以寕
嵗嵗橘洲上老葉舞愁紅西山光翠依舊影落酒杯中
人在子亭髙處下望長沙城郭獵獵酒帘風逺水湛寒
碧獨釣緑蓑翁　懐徃事追昨夢轉頭空孫郎前日豪
健頤指五都雄起擁奇才劒客十萬銀戈赤幘歌鼓壯
軍容何似裴相國談道老圭峰
　　前調(賦方泉/望湖樓)　　　　　　　　　呉文英
屋下半流水屋上幾青山賞心千里明鏡入座玉光寒
雲起南峰未雨雲歛北峰初霽健筆寫青天俯瞰古城
堞不礙小䦨干　繡鞍馬輭紅路乍回班層梯影轉亭
午信手展緗編殘照遊船收盡新月畫簾纔巻人在翠
壺間天際笛聲起塵世夜漫漫
　　前調(遊武/夷)　　　　　　　　　　覃懐髙
翠蕤插雲表初意隔仙凡臨風據案一見邂逅似開顏
幾欲挐舟九曲便擬捫參絶頂直下俯塵寰聊此稅吾
駕贏得片時閒　問仙人縁底事去不還長風浩浩何
許清夢杳難攀只有蒼煙古朩好在清湍白石依舊畫
圖間回首武夷路杳靄没雲鬟
　　前調　　　　　　　　　　　　蔡松年
雲間貴公子玉骨秀横秋十年流落冰雪香靄紫貂裘
燈火春城咫尺曉夢梅花消息蠒紙寫銀鈎老矣黄塵
眼如對白蘋洲　世間物惟有酒可忘憂蕭閒一段歸
計佳處著君侯翠竹江村月上但要綸巾鶴氅來徃亦
風流醉墨薔薇露灑徧酒家樓
　　前調　　　　　　　　　　　　王庭筠
秋風秃林葉却與鬢生華十年長短亭裏落日冷邊笳
飛鴈白雲千里况是登山臨水無賴客思家獨鶴歸何
晩已復滿林鴉　望蓬山雲海闊浩無涯安期玉舄何
處袖有棗如𤓰一笑那知許事且看尊前故態耳熱眼
生花肝肺出芒角潄墨作枯槎
　　前調　　　　　　　　　　　　趙秉文
四明有狂客呼我謫仙人俗縁千劫不盡回首落紅塵
我欲騎鯨歸去只恐神仙官府嫌我醉時嗔笑拍羣仙
手幾度夢中身　倚長松聊拂石坐看雲忽然黒霓落
手醉舞紫毫春寄語滄浪流水曽識閒閒居士好為濯
冠巾却返天台去華髮散麒麟
　　前調　　　　　　　　　　　　段克巳
清秋好天氣禾黍巳登場羣心思答神貺吉日復辰良
神既來兮庭宇颯颯西風吹雨仙仗儼長廊巫覡傳神
語出户舞倀倀　刲肥羜瀝桂酒奠椒漿一年好處須
記此樂最難忘風外淵淵簫鼓醉飽滿城黎庶顚倒臥
康莊夜久羣動息風散一簾香
　　前調　　　　　　　　　　　　段克已
雙龍隠扶輦千騎縱翺翔雲旌翠蕤摩蕩遥指白雲鄉
風馭飄飄髙舉雲駕攀留無處煙霧杳茫茫小立西風
外似聽珮鏘鏘　暮天長秋水闊逺山蒼歸途正踏明
月醉語説豐穰但願明年田野更比今年多稼神貺詎
能忘君可多釃酒吾復有新章
　　前調(元好問李獻能游玉華谷少/姨祠於壁間得漢末田疇詩)　雷　淵
雲山有宫闕浩蕩玉華秋何年鸑鷟同侣清夢入真遊
細看詩中元鼎似道區區東井冠帶事崑丘壊壁涴風
雨醉墨失蛟虯　問詩仙縁底事媿幽州知音定在何
許此語為誰留世外青天明月世上紅塵白日我亦厭
囂湫一笑拂衣去崧頂坐垂鈎
　　前調　　　　　　　　　　　　元好問
山家釀初熟取醉不論錢清溪留飲三日魚鳥亦欣然
見説玉華詩老袖有忘憂萱草牛背穩於船鐵笛久埋
没雅曲竟誰傳　坐蒼苔敧亂石耿無眠長松夜半悲
嘯笙鶴下遥天天上金堂玉室地下石城瓊壁别有一
山川把酒問明月今夕是何年
　　前調　　　　　　　　　　　　元好問
灘聲蕩髙壁秋氣静雲林回頭洛陽城闕塵土一何深
前日神光牛背今日春風馬耳因見古人心一笑青山
底未受二毛侵　問龍門何所似似山隂平生夢想佳
處留眼更登臨我有一卮芳酒喚取山花山鳥伴我醉
時吟何必絲與竹山水有清音
　　前調　　　　　　　　　　　　元好問
空濛玉華晩瀟灑古淙秋嵩髙大有佳處元在玉溪頭
翠壁丹霞千丈古木寒藤兩岸村落帶林丘今日好風
色可以放吾舟　百年來算惟有此翁遊山川邂逅佳
客猿鳥亦相留父老雞豚鄉社兒女籃輿竹几來徃亦
風流萬事已華髮吾道付滄洲
　　前調(和張大/經盆荷)　　　　　　　　　趙孟頫
江湖渺何許歸興浩無邊忽聞數聲水調念我意悠然
莫笑盆池咫尺移得風煙萬頃來傍小牎前稀疎淡紅
翠特地向人妍　華峰頭花十丈藕如船那知此中佳
趣别是一壺天倒挽翠筩釃酒醉臥碧雲深處雲影自
田田夢中呼一葉散髮看書眠
　　前調　　　　　　　　　　　　羅　慶
雨晴山潑翠波浄水拖藍閒來共陪杖屨邂逅已成三
齒齒清泉白石歩歩碧桃翠竹是處輒幽探行到釣臺
下怪樹䕃空潭　踏芳洲尋别館履巉巖壺天日月長
在雲氣滿東南沽得一尊濁酒喚取山花谿鳥聽我醉
中談異日再過此端為觧征驂
　　前調　　　　　　　　　　　　唐桂芳
武夷最佳處晴氣碧於藍逺瞻崖壑溪曲六六與三三
莫問塵生滄海休歎鶴歸華表好景且容探鐵笛破龍
睡黒雨滿深潭　笑神仙留蛻骨閲空巖幾人蹭蹬不
遇太史滯周南最好擅塲老子筆底文章如許何必事
清談暫憩桃花下白馬稅飛驂
　　前調　　　　　　　　　　　　李孝光
東湖浸南麓北蕩帶西山其中大有佳處元不減商顏
上有鴈峰千疊下有龍灘百曲别是一人寰昨夜雨新
過流水到花間　一張琴一壺酒伴渠閒詩成真宰應
妒萬象入嘲訕北海尊罍依舊東里杖藜無恙未放鬢
毛斑吾亦秣吾馬不怕路盤盤
　　前調(又一體/快哉亭)　　　　　　　　　蘇　軾
落日繡簾捲亭下水連空知君為我新作牎户濕青紅
長記平山堂上敧枕江南煙雨杳杳没孤鴻認得醉翁
語山色有無中　一千頃都鏡浄倒碧峰忽然浪起掀
舞一葉白頭翁堪笑蘭臺公子未觧莊生天籟剛道有
雌雄一點浩然氣千里快哉風
　　前調　　　　　　　　　　　　賀　鑄
南國本瀟灑六代寖豪奢臺城遊冶襞牋能賦屬宫娃
雲觀登臨清夏璧月留連長夜吟醉送年華回首飛鴛
瓦却羡井中蛙　訪烏衣成白社不容車舊時王謝堂
前雙燕過誰家樓外河横斗挂淮上潮平霜下檣影落
寒沙商女篷牎罅猶唱後庭花
　　前調(擬饒州法/曹椽作)　　　　　　　　毛　滂
金馬空故事方朔謾多端三千牘在玉殿何日賜清閒
難戀長安鐘漏誰借青雲咳唾拂袖且東還笑殺長纓
使復轉去秦闗　吾道在雖不遇面何慚雒陽年少髙
論難與絳侯談富貴暫饒先手晞盡草頭秋露掩鼻出
東山且飽鯨魚膾風月過江南
　　前調(衢州雙石/堂呈孫守)　　　　　　　　毛　滂
謝安涵雅量叔夜賦剛腸清宵假寐應笑長孺臥淮陽
盡徹東平屏障不廢南樓談詠宴寢自凝香庭下一坏
土須避赤帷裳　雙石健含古色照新堂百年喬朩隂
下僵立兩蛟蒼目送千山爽氣簾捲一城風月杖屨合
徜徉他日峨睂秀相隔望明光
　　前調　　　　　　　　　　　　葛勝仲
下瀨驚船駛揮麈恐尊空誰吹尺八寥亮嚼徴更含宫
坐愛金波瀲灩影落蒲萄漲緑夜漏儘移銅回棹攜紅
袖一水帶香濃　座中客馳雋辨語無同青鞵黄帽此
樂誰肻換千鍾巖壑從來無主風月故應長在賞不待
先容羽化尋煙客家有左仙翁
　　前調(送唯齋回/舟松江)　　　　　　　　葛　郯
年來慣行役楚尾又呉頭餐霞吸露何事佳處輒遲留
雲聽漁舟夜唱花落牧童横笛占盡五湖秋據牀興不
淺人在庾公樓　繡簾巻曲闌暝翠鬟愁森羅萬象與
渠詩裏一時收天設四時風月地㑹三州山水邀我伴
浮鷗明朝起歸夢一枕過蘋洲
　　前調(回舟烏戍/值雨復晴)　　　　　　　　葛　郯
帆腹飽天際樹髮渺雲頭翠光千頃為誰來去為誰留
疑是呉宫西子淡埽修睂一抹妝罷玉匳秋中流送行
客卻立望層樓　風色變堤草亂浪花愁跳珠翻沫轟
雷掣電幾時收應是陽侯薄相催我胸中錦繡清唱和
盟鷗殘霞似相貸一縷媚汀洲
　　前調　　　　　　　　　　　　葛　郯
青銅昏水面烏帽裹山頭風濤如此天公作意巧相留
常記垂虹晩渡臥看菰蒲煙雨屈指十三秋恍若華胥
夢無語下西樓　翠翻空寒入座不禁愁五絃彈盡隐
隐天末暮虹收欲伴溪翁釣艇欸乃一聲江上寒碧點
輕鷗無人阻歸興直欲邁長洲
　　前調　　　　　　　　　　　　呂渭老
詩人翻水盡寂寞五侯煙醉魂何在應騎箕尾列青天
記得平生談笑夾岸手栽楊柳同泛夜深船溪水還依
舊深淺半青竿　小神仙殷七七許閒閒黄粱未熟經
遊都在夢魂間我厭囂塵濁味幾欲凌雲羽化雞犬不
留殘俗事丹砂冷且抱一枝安
　　前調(春野亭/送别)　　　　　　　　　趙師俠
江亭送行客腸斷朩蘭舟水髙風快滿目煙樹織成愁
咿軋數聲柔櫓拍塞一懐離恨指顧隔汀洲獨立蒼茫
外欲去强遲留　海山長雲水闊思難收小亭深院歌
笑不忍記同遊惟有當時明月千里有情還共後㑹尚
悠悠此恨無重數和淚付東流
　　前調(中秋/)　　　　　　　　　　趙長卿
今夕知何夕秋色正平分姮娥此際底事越様好精神
已是天髙氣肅那更清風灑灑萬里没纎雲把酒臨風
飲酒面起紅鱗　歌一曲舞一曲捧金尊從他妄想老
免顦顇正紛紛我為桂花􁨣醉明日扶頭不起顛倒白
綸巾天欲知人意夜雨莫傾盆
　　前調(同徳久諸/季小飲)　　　　　　　　李　綱
律吕自相召韶濩不難諧致君澤物古來何世不須才
幸可山林髙臥袖手何妨閒處醇酒醉朋儕千里故人
駕不怕物情猜　秋夜永更秉燭且銜杯五年離索誰
謂談笑豁幽懐况我早衰多病屏跡雲山深處俗客不
曽來此日埽花徑蓬户為君開
　　前調　　　　　　　　　　　　李　綱
如意始身退此事古難諧中年醉飲多病閒去正當才
長愛蘭亭公子弋釣溪山娱適甘㫖及朋儕衰疾臥江
海鷗鳥莫驚猜　酒初熟招我友共一杯碧天雲捲髙
掛明月照人懐我醉欲眠君去醉醒君如有意依舊抱
琴來尚有一壺酒當復為君開
　　前調　　　　　　　　　　　　李　綱
花徑不曽埽蓬户為君開元戎小隊清曉佳客與同來
我為新來多痩且恁澆花藝藥随分葺池臺多謝故人
意迂訪白雲隈　暮春月修禊事㑹蘭齋一觴一詠何
媿當日暢幽懐况是茂林修竹映帶清流激湍山色碧
崔嵬勿復歎陳迹且為醉金杯
　　前調(和李似之/横山對月)　　　　　　　　李　綱
秋杪暑方退清若玉壺冰髙樓對月天上宫殿不曽扃
散下凄然風露影照江山如晝渾覺俗縁輕弋者欲何
慕鴻羽正冥冥　世間法惟此事最堪憑太虚心量聊
　假棃棗制頽齡但使心安身健静看草根泉際吟蚓與
　飛螢一坐小千刼無念契無生
　
　
　
　
　
　
　
　
　
　
　
　
　
御選歴代詩餘巻五十八
　欽定四庫全書
御選歴代詩餘巻五十九目録(九十/五字)
　　　水調歌頭(下/)
　　　　李綱
　　　　張元幹(四首/)
　　　　曽覿
　　　　侯寘
　　　　辛棄疾
　　　　范成大(二首/)
　　　　陳三聘
　　　　張孝祥(二首/)
　　　　仲并
　　　　袁去華
　　　　李處全
　　　　趙彥端
　　　　陸游
　　　劉過
　　　楊炎(二首/)
　　　劉光祖
　　　李泳
　　　毛幵
　　　韓淲(五首/)
　　　汪莘(二首/)
　　　呉潛
　　　李昴英(二首/)
　　　盧炳(二首/)
　　　石孝友
　　　林正大(四首/)
　　　葛長庚
　　　呉子孝
　　　楊慎
　　前調(又一體/)
　　　蘇軾
　　　黄庭堅
　　　吕渭老
　　　向子諲
　　　蔡伸
　　　羅願
　　八聲甘州
　　　湯恢
　　前調(又一體/)
　　　蕭列
　　鳳凰臺上憶吹簫
　　　李清照
　　　趙文
　　　張翥
　　　馬洪
　　天香(又一體/)
　　　王觀
　　玉女迎春慢
　　　彭元遜
　　傾杯樂(又一體/)
　　　柳永
　　夢揚州
　　　秦觀
　　尾犯(又一體/)
　　　柳永
　　白雪(又一體/)
　　　楊无咎
　　雙瑞蓮
　　　趙以夫
　　慶清朝慢
　　　文徵明
　　塞姑(又一體/)
　　　　柳永
　　　小聖樂
　　　　元好問
　　　芭蕉雨
　　　　晏璧
　　　玉梅香慢
　　　　無名氏
　　　徵招(又/)　(體/)
　　　　趙以夫
　　　　周宻
　　　　張炎(二首/)
　　　聲聲慢
　　　　周宻
　　　􁫧瓏四犯
　　　　劉基
御選歴代詩餘巻五十九目録
　欽定四庫全書
御選歴代詩餘巻五十九(九十/五字)
司經局洗馬掌局事兼翰林院修撰加二級(臣/)王奕清奉
㫖校刋
　　水調歌頭(下/)
　　　水調歌頭(李太白/畫像)　　　　　　　李　綱
　太白乃吾祖逸氣薄青雲開元有道聊復乗興一來賔
　天子呼來方醉灑面清泉㣲醒餘吐濕龍巾詞翰不加
　點歌闋滿宫春　筆風雨心錦繡極清新大兒中令神
　契兼有坐忘人不識將軍髙貴醉裏指汙吾足乃敢尚
　呵嗔千載已仙去圖像聳風神
　　　前調(虎丘/中秋)　　　　　　　　　　張元幹
　萬里冰輪滿千丈玉盤浮廣寒宫殿西望湖海冷光流
　埽盡長空纖翳散亂疎林清影風露廹人愁徐歩行歌
　去危坐不眠休　問孤蓬縁底事苦淹留倦遊回首向
　來雲臥兩星周此夜此生長好明月明年何處歸興在
南州老境一傖父異縣四中秋
　　前調　　　　　　　　　　　　張元幹
今夕定何夕秋水滿東甌悲凉懐抱何事還倍去年愁
萬里碧空如洗寒浸十分明月簾捲玉波流非是經年
别一嵗兩中秋　坐中庭風露下冷颼颼素娥無語相
對尊酒且遲留琴罷不堪幽怨遥想三山影外人倚夜
深樓矯首望霄漢雲海路悠悠
　　前調(丁丑春登/垂虹亭)　　　　　　　　張元幹
拄䇿松江上舉酒酹三髙此生飄蕩徃來身世兩徒勞
長羡五湖煙艇好是秋風鱸鱠笠澤久蓬蒿想像英靈
在千古傲雲濤　俯滄波吞空曠恍神交觧衣盤薄政
須一笑屬吾曹洗盡人間塵土埽去胸中冰炭痛飲讀
離騷縱有垂天翼何用釣連鰲
　　前調　　　　　　　　　　　　張元幹
放浪形骸外憔悴山澤癯倒冠落佩此心不待白髭鬚
聊復脫身鵷鷺未暇先尋水竹矯首漢庭疏長夏噉丹
荔兩紀傲閒居　忽風飄連雨打向西湖藕花深處尚
能同載麴生無聽子談天舌本澆我書空胷次醉臥踏
冰壺畢竟凌煙像何似輞川圖
　　前調　　　　　　　　　　　　曽　覿
溪山多勝事詩酒辦清游主人為我増葺臺榭足凝眸
髣髴玉壺天地隐見瀛洲風月千首傲王侯誰與共登
眺公子氣横秋　記當年曽共醉庾公樓一杯此際重
話前事逐風流多謝兼金清唱更擬重陽佳節挼菊任
扶頭但願身長健浮世􁨣悠悠
　　前調(題岳麓/法華臺)　　　　　　　　　侯　寘
曉霧散晴渚秋色滿湘山青鞵黄帽忻與名士共躋攀
窈窕深林幽谷詰曲危亭飛觀俛首視塵寰長嘯望天
末餘響下雲端　白鶴去荒井在汲清寒醒然毛骨浮
丘招我御風還拂拭蒼崖苔蘚一寫胸中豪氣渺渺洞
庭寛山鬼善呵護千載照層巒
　　前調　　　　　　　　　　　　辛棄疾
萬事到白髮日月幾西東羊腸九折岐路老我慣經從
竹樹前溪風月雞酒東家父老一笑偶相逢此樂竟誰
覺天外有冥鴻　味平生公與我定無同玉堂金馬自
有佳處著詩翁好鎖雲煙牎户怕入丹青圖畫飛去了
無蹤此語更癡絶真有虎頭風
　　前調　　　　　　　　　　　　范成大
細數十年事十處過中秋今年新夢忽到黄鶴舊山頭
老子箇中不淺此㑹天教重見今古一南樓星漢澹無
色玉鏡獨空浮　斂秦煙收楚霧熨江流闗河離合南
北依舊照清愁想見姮娥冷眼應笑歸來霜鬢空敝黒
貂裘釃酒問蟾兔肻去伴滄洲
　　前調(燕山九/日作)　　　　　　　　　范成大
萬里漢家使雙節照清秋舊京行徧中夜呼嘯濟黄流
寥落桑榆西北無限太行紫翠相伴過蘆溝嵗晩客多
病風露冷貂裘　對重九須爛醉莫牽愁黄花為我一
笑不管鬢霜羞袖裏天書咫尺眼底闗河百二歌罷此
生浮惟有平安信随鴈到南州
　　前調　　　　　　　　　　　　陳三聘
玉鑑十分滿清露一年秋漂流蹤跡誰念楚尾與呉頭
此夜刮明塵眼望極好張詩膽何處有髙樓浩蕩銀潢
冷縹緲白雲浮　笑勞生難坎止亦乗流䦨干拍碎清
夜起舞不勝愁萬里闗河依舊一寸功名烏有清淚滴
衣裘老去心空在歸夢繞蘋洲
　　前調(舟過金/山寺)　　　　　　　　　張孝祥
江山自雄麗風露與髙寒寄聲月姊借我寳鑑此中看
幽壑魚龍悲嘯倒影星辰揺動海氣夜漫漫擁起白銀
闕危駐紫金山　表獨立飛玉佩整雲冠潄冰濯雪眇
視萬里一毫端回首三山何處聞道羣仙笑我邀我欲
俱還揮手從此去翳鳳更驂鸞
　　前調　　　　　　　　　　　　張孝祥
檥棹太湖岸天與水相連垂虹亭上五年不到故依然
洗我征塵三斗快挹商飇千里鷗鷺亦翩翩身在水晶
闕真作馭風仙　望中秋無五日月還圓倚䦨清唱孤
發驚起壑龍眼欲酹鴟夷西子未辦當年功業空繫五
湖船不用知餘事鱸鱠正甘鮮
　　前調(浮逺/堂)　　　　　　　　　　仲　并
静練平千頃華棟俯中流凌晨畫㦸來看宿雨斷虹收
八九胷中雲夢三千筆端風月無處快凝眸笑詠一堂
上揮麈氣横秋　俯危䦨紅日下暮雲收無窮偉觀祗
應天意為君謀容我時醒時醉獨泛㣲煙㣲雨浩蕩逐
輕鷗不羡岳陽勝丹碧聳層樓
　　前調　　　　　　　　　　　　袁去華
天下最奇處緑水照朱樓三髙仙去白頭千古想風流
跨海晴虹垂飲極目滄波無際落日去漁舟蘋末西風
起橘柚洞庭秋　記當年攜長劒覓封侯而今憔悴長
安客裏歎淹留回首洪崖西畔随分生涯可老卒嵗不
知愁做箇終焉計誰羡五湖遊
　　前調(送景/文)　　　　　　　　　　李處全
上馬趣攜酒送客古朱方秋風斜日山際低草見牛羊
酩酊不知更漏但見横江白露清映月如霜平睨廣寒
殿誰説路岐長　醉還醒時起舞念吾鄉江山爾爾回
首千載幾興亡一笑書生事業誰道管城居士不換碧
油幢好在中泠水擊節奏伊凉
　　前調(秀州坐/上作)　　　　　　　　　趙彥端
秋色忽如許風露皎如空平生青鬢餘地老與故人同
憶得鱸魚來後雜以洞庭新橘月墮酒杯中賔客可人
意歌舞轉春風　坐間玉花底月又從容從容更好無
奈多病巳衰翁賴有主人風味識我少年狂態乞與酒
顏紅一醉曉鴉起流水任西東
　　前調(多景/樓)　　　　　　　　　　陸　游
江左占形勝最數古徐州連山如畫佳處縹渺著危樓
鼓角臨風悲壯烽火連空明滅徃事憶孫劉千里曜戈
甲萬竈宿貔貅　露沾草風落朩嵗方秋使君宏放談
笑洗盡古今愁不見襄陽登覽磨滅遊人無數遺恨黯
難收叔子獨千載名與漢江流
　　前調　　　　　　　　　　　　劉　過
春事能幾許宻葉著青梅日髙花困海棠風急想都開
不惜春衣典盡只怕春光歸去片片點蒼苔能得幾時
好追賞莫徘徊　雨飄紅風換翠苦相催人生行樂且
須痛飲莫辭杯坐則髙談風月醉則恣眠芳草醒後亦
佳哉湖上新亭好何事不曽來
　　前調(呈趙/總領)　　　　　　　　　　楊　炎
買得一航月醉臥出長安平堤千里過盡楊柳緑隂間
依約曉鶯啼處認得南徐風物客夢恍驚殘重到舊遊
所如把畫圖看　英雄事千古意一凭䦨惜今老矣無
復健筆寫江山天上人間知已賴有使星郎宿照映此
塵寰凖擬五湖去為乞釣魚竿
　　前調　　　　　　　　　　　　楊　炎
把酒對斜日無語問西風胭脂何事都做顏色染芙蓉
放眼暮江千頃中有離愁萬斛無處落征鴻天在䦨干
角人倚醉醒中　千萬里江南北淛西東吾生如寄尚
想三徑菊花叢誰是中州豪傑借我五湖舟楫去作釣
魚翁故國且回首此意莫匆匆
　　前調　　　　　　　　　　　　劉光祖
客夢一回醒三度碧梧秋仰看今夕天上河漢又西流
早晩凉風過鴈驚落空階一葉急雨鬧清溝歸計休令
暮宵露浥征裘　古來今生老病許多愁那堪更説無
限功業鏡中羞只有青山髙致對此還論世事舉白與
君浮送我一杯酒誰起舞凉州
　　前調(題甘將軍/廟巻雪樓)　　　　　　　　李　泳
危樓雲雨上其下水浮天羣山四合飛動寒翠落檐前
盡是清秋䦨檻一笑波翻濤怒雪陣巻蒼煙炎暑去無
跡清駛久翩翩　夜將䦨人欲静月初圓素娥弄影光
射空際渺嬋娟不用濯纓垂釣喚取龍宫仙駕耕此萬
瓊田横笛望中起吾意已超然
　　前調(次陸務觀登/多景樓韻)　　　　　　　毛　幵
襟帶大江左平望見三州鑿空遺跡千古奇勝米公樓
太守中朝耆舊别駕當今豪逸人物藐應劉此地一尊
酒歌笑擁貔貅　楚山曉淮月夜海天秋登臨無盡須
信詩眼不供愁恨我相望千里空想一時髙唱零落幾
人收妙賞頻回首誰復繼風流
　　前調(對木樨小/飲次韻)　　　　　　　　韓　淲
明月到花影把酒對青紅此情飄灑但覺清景滿簾櫳
人被好花相惱花亦知人幽韻佳處本同風揮手謝塵
網舉袂歩蟾宫　秋巳半幽澗側亂山中故人過我終
夕乗興可千鍾賴有曲江才子坐上平章花月不管老
英雄心事將何寄醉語别匆匆
　　前調(清明/嚴瀨)　　　　　　　　　　韓　淲
今古釣臺下行客繫扁舟扁舟何似雲山千疊亦東游
我欲停橈一醉與寫生平幽憤横管更清謳小上客星
閣短鬢獨搔頭　風乍歛雲未起雨初收一年花事數
聲鶗鴂欲春休弔古懐賢情味只有浮名如故誰復識
羊裘賴得𤣥英隐相望此溪流
　　前調　　　　　　　　　　　　韓　淲
一枕暑風外事事且隨縁隨縁何處琴劒閒泊此層顛
日遶九天樓殿煙羃四山林薄塵土市聲前老眼醉還
醒猶得到詩邊　橋南院雙桂隐有名言江湖人物好
在收拾付書簾回首吾廬無恙寄臥僧牎何事鴻鵠本
髙鶱水調賦明月誰道更超然
　　前調　　　　　　　　　　　　韓　淲
新月巳如許我問帶湖梅人間題句贏得浮㶑酒盈杯
拓落豪英滿座爛漫風騷連紙天外鳳凰來只恐輕孤
負莫待巧安排　空翠滴寒爽矣晩佳哉為君絶倒拆
盡千樹玉蓓開渺渺章泉好在寂寂盧家仙去今古付
尊罍拍手見花朩放眼記莓苔
　　前調(次宋/倅韻)　　　　　　　　　　韓　淲
嘉節已吹帽誰復見南山南山佳處臺上雲繞一溪環
猶記使君同醉化鶴千年何在今古自應慳勝事漫陳
迹風物只髙寒　都莫問歸酒畔集毫端等閒吟笑而
今賴有孔融尊偉矣廣平心致贏得相遭淡泊感舊唱
酬間且看小齋菊抵掌共憑䦨
　　前調　　　　　　　　　　　　汪　莘
寄語山阿子何日出幽篁蘭衣蕙帶為我獨立萬尋岡
頭上青天蕩蕩足下白雲靄靄和氣自悠揚一陣東風
至靈雨過横塘　招山鬼弔河伯俟東皇朱宫紫闕何
事宛在水中央長望龍輈雷駕憑仗簫鐘交鼓賔日出
扶桑我乃援北斗子亦射天狼
　　前調(篘酒得三十六/壺酹黄山神)　　　　　　汪　莘
釀秫小春月取酒雪花晨滿壺插破浮蟻湧起碧鱗鱗
誰覺東風宻至更帶梅香潛入甕裏净無塵一見酒之
面便得酒之心　這番酒未及飲未留賔黄山圖就舊
日境界喜重新三十六峰雲嶂三十六溪煙水三十六
壺春寄語黄山道我是境中人
　　前調(送呉/叔永)　　　　　　　　　　呉　潛
才惜季方去又更别元方驚心天下雙鳳接翅下髙岡
萬里瞿塘煙浪一片昭亭雲月渺渺正相望夜雨連風
壑此意獨凄凉　杜䳌聲猶不住攪離腸黄雞白酒吾
亦歸興動家鄉人事紛紛難料世事悠悠難説搔首對
穹蒼肻落兒曹淚一笑付滄浪
　　前調(題舫/齋)　　　　　　　　　　李昴英
郭外足幽勝潮入漲溪流舫齋小小一葉老子日遨遊
管領白蘋紅蓼披戴緑蓑青篛直釣任沈浮玉縷飽魚
鱠雪陣狎河鷗　箇中眠箇中坐箇中謳箇中收拾詩
料觴客箇中留休羡乗槎博望且聽洞簫赤壁樂處是
瀛洲日月蕩雙槳天地一虗舟
　　前調(題登/春臺)　　　　　　　　　　李昴英
野趣在城市崛起此臺髙誰移蓬島馮夷夜半䇿靈鼇
十萬人家甃碧四面峰巒擁翠逺峙拍銀濤插漢筆雙
墖簸兩葉輕舠　我乗風時一到共嬉遨江山無復偃
蹇彈壓有詩豪寳劒孤横星動鐵笛一聲雲裂寒月水
宫袍滄海一杯酒世界渺鴻毛
　　前調(題蒲圻景星/亭上慕容宰)　　　　　　　盧　炳
華亭新偉觀勝地得髙雄凭䦨徙倚杳渺萬里景無窮
好是江流縈繞那更雲天舒闊疊嶂倚晴空眼界無盡
藏懐抱有清風　主人賢開綺席泛金鍾放懐一笑許
我滿酌醉顏紅祗恐璽書即下促起飛鳬東去行作黒
頭公還記今朝客曽對一杯同
　　前調　　　　　　　　　　　　盧　炳
風馭過姑射雲珮挹浮丘丁寕月姊為我澂霽一天秋
盡展冰匳玉鑑要看瑶臺銀闕萬里冷光浮分與世間
景好在水邊樓　想霓裳呈妙舞起清謳藍橋何處試
尋玉杵恣追游擬待鉛霜𢷬就緩引瓊漿沈醉誰信是
良籌長嘯跨鯨背不必願封留
　　前調　　　　　　　　　　　　石孝友
美人在何許相望正悠悠雲牎霧閣遥想宛在海中洲
空對殘雲冷雨何限重山疊水一夢到無由遺怨寫紅
葉薄倖記青樓　金烏擲玉蟾缺物華休鳳梧鴛竹一
夜風露各驚秋惟有逺山無賴淡埽一睂晴緑特地向
人愁歛袂且歸去回首漫遲留
　　前調(括聽真上/人琴歌)　　　　　　　　林正大
耿耿銀潢淨牎月瑩如冰朱絲一扣萬籟不起冷光凝
千古遺音猶在一洗淫哇鄭衛北里與南陵孰識聲音
事哀樂不同情　咽流泉戛鳴玉擊浮金老龍啼曉幼
猿忽復暮山吟為我臨風再奏仙鵠翩翻十二感物一
何靈此曲誰當聽四海有知音
　　前調(括岳陽/樓記)　　　　　　　　　林正大
欲狀巴陵勝千古岳之陽洞庭在目逺銜山色俯長江
浩浩渾無涯際爽氣北通巫峽南去極瀟湘騷人與遷
客覽物興尤長　錦鱗游汀蘭郁水鷗翔波瀾萬頃碧
色上下一天光皓月浮金千里把酒登樓對景喜極自
洋洋憂樂有誰㑹寵辱兩俱忘
　　前調(括黄州/竹樓記)　　　　　　　　　林正大
聽説竹樓好佳地占黄岡月波相接俯臨江瀨挹山光
急雨檐喧瀑布宻雪瓴敲碎玉幽闃興尤長琴調更虚
暢詩韻轉清揚　公退暇披鶴氅戴華陽手披周易消
磨世慮坐焚香縹緲煙雲竹樹迎送夕陽素月勝槩緫
難量欲辦騷人事瀹茗漱清觴
　　前調(括廬/山髙)　　　　　　　　　　林正大
廬山幾千仞屹立竝長江揚瀾左蠡洪濤巨浪日舂撞
風止雲消水浄相與泊舟登岸攀磴望空谾巖壑響松
桂巨石激流淙　事幽尋遺世俗絶紛庬幽花野草香
滿時有鶴飛雙羡子買田築室欲使浮嵐暖翠坐臥對
軒牎我欲為君説安得筆如扛
　　前調　　　　　　　　　　　　葛長庚
江上春山逺山下暮雲長相留相送時見雙燕語風檣
滿目飛花萬點回首故人千里把酒沃愁膓回鴈峰前
路煙樹正蒼蒼　漏聲殘燈焰短馬蹄香浮雲飛絮一
身將影向瀟湘多少風前月下迤邐天涯海角魂夢亦
凄凉又是春將暮無語對斜陽
　　前調(詠百/舌)　　　　　　　　　　呉子孝
落日青蕪岸移棹緑蘋洲清和天氣碧樹隂合暮雲稠
忽聽林間百舌巧作千般妙語嘔啞更咿嚘側耳行吟
畔如聽好歌喉　車音細機韻杳櫓鳴柔誰家兒女昵
昵學語不能休乍止猶啼宛轉吹徵呵宫迭奏百鳥枉
啁啾翹首上林苑好共鳳凰遊
　　前調(賞牡/丹)　　　　　　　　　　楊　慎
春宵㣲雨後香徑牡丹時雕䦨十二金刀誰翦兩三枝
六曲翠屏深掩一架銀筝緩送且醉碧霞卮輕寒香霧
重酒暈上來遲　席上歡天涯恨雨中姿向人如訴欲
將彩筆記相思九十春光堪惜萬種心情難寫粉淚半
低垂曉看紅濕處千里夢佳期
　　前調(又一體由中/秋懐子)　　　　　　　蘇　軾
明月幾時有把酒問青天不知天上宫闕今夕是何年
我欲乗風歸去又恐瓊樓玉宇髙處不勝寒起舞弄清
影何似在人間　轉朱閣低綺户照無眠不應有恨何
事長向别時圓人有悲歡離合月有隂晴圓缺此事古
難全但願人長久千里共嬋娟
　　前調　　　　　　　　　　　　黄庭堅
瑶草一何碧春入武陵溪溪上落花無數枝上有黄鸝
我欲穿花尋路直入白雲深處浩氣展虹霓祗恐花深
裏紅露濕人衣　坐白石敧玉枕拂金徽謫仙何處無
人伴我白螺杯我為靈芝仙草不為絳脣丹臉長嘯亦
何為醉舞下山去明月逐人歸
　　前調(題季修/書室)　　　　　　　　　吕渭老
秋齋多夢渴舌本欲生煙獨歩一庭明月鴈字已横天
作箇生涯不遂松竹雨荒三徑却憶五湖船小阮貧尤
甚犢鼻挂長竿　白鷗汀風共水一生閒横琴唳鶴要
攜妻子老雲間燈火熒熒深夜髙臥南牎折几杯到不
留殘莫遣江湖手遮日向長安
　　前調(趙伯山席/上見梅)　　　　　　　　向子諲
天公深藏巧雲裏放春回不到閒花凡草都付與踈梅
獨立水邉林下瀟灑冰容孤豔清痩玉腰肢觸撥暗香
動風味欲愁誰　姮娥攜青女過夜䦨時瑶冠瓊佩粲
然一笑亦何奇賸欲舉觴對飲不怕月明霜重寒氣著
人衣只恐鄰笛起化作玉塵飛
　　前調(别彭/城)　　　　　　　　　　蔡　伸
醉擊玉壺缺恨寫緑琴哀悠悠徃事誰問離思渺難裁
緑野堂前桃李燕子樓中歌吹那忍首重回惟有舊時
月逺逺逐人來　小庭空清夜永獨徘徊伴人幽怨一
枝瀟灑隴頭梅心斷雲帆西去目送煙波東注千里接
長淮為我將雙淚好過楚王臺
　　前調(中秋和/施司諫)　　　　　　　　　羅　願
秋宇浄如水月鏡不安臺鬱孤髙處張樂語笑脫塵埃
檐外白毫千丈座上銀河萬斛心境兩佳哉俯仰共清
絶底處著風雷　問天公邀月姊媿凡才婆娑人世羞
見蓬鬢漾金罍來嵗公歸何處照耀彩衣簪槖禁直且
休催一曲庾江上千古繼韶陔
　八聲甘州
　　(一名甘州曲西域記載龜兹國工製伊州甘州凉/州等曲皆翻入中國詞調八聲者歌時之節奏也)
　　(雙調九/十五字)
　　八聲甘州　　　　　　　　　　湯　恢
摘青梅薦酒甚殘寒猶怯苧羅衣正柳腴花痩緑雲冉
冉紅雪霏霏隔屋秦筝依約誰品春詞回首繁華夢流
水斜暉　寄隐孤山山下但一瓢飲水深掩苔扉羡青
山有思白鶴忘機悵年華不禁搔首又天涯彈淚送春
歸銷魂逺千山啼鴂十里荼䕷
　　前調(又一/體)　　　　　　　　　　蕭　列
可憐生飄零到荼䕷依然舊銷魂殘春幾許風風雨雨
客裏又黄昏無奈一江煙霧腥浪捲河豚身世忽如葉
那自清渾　莫厭悲歌笑語奈天涯有夢白髪無根怕
相思别後無字寫回文更月明洲渚杜鵑聲裏立向臨
分三生石情縁千里風月柴門
　鳳凰臺上憶吹簫
　　(取列仙傳秦弄玉/事雙調九十五字)
　　鳳凰臺上憶吹簫　　　　　(宋媛/)李清照
香冷金猊被翻紅浪起來慵自梳頭任寳匳塵滿日上
簾鈎生怕離懐别苦多少事欲説還休新來痩非干酒
病不是悲秋　休休這回去也千萬徧陽闗也則難留
念武陵人逺煙鎖秦樓惟有樓前流水應念我終日凝
眸凝眸處從今又添一段新愁
　　前調(轉官/毬)　　　　　　　　　　趙　文
白玉搓成香羅捻就為誰特地團團羡司花神女有此
清閒疑是弓鞾蹴踘剛剛踢誤掛花間方信道酴醿失
色玉蘂無顔　凭䦨幾回澹月怪天上冰輪移下塵寰
奈堪同玉手難插雲鬟人道轉官毬也春去也欲轉何
官聊寄與詩人案頭冰雪相看
　　前調(沈野雲/吹簫)　　　　　　　　　張　翥
琪樹鏘鳴春冰碎落玉盤珠瀉還停漸一絲風嫋悠颺
清冥疑把紅牙趁節想有人記豆銀屏何須教琵琶漢
女錦瑟湘靈　追思舊時勝賞醉幾度西湖山館池亭
慣倚歌花月按舞娉婷嵗晩相逢客裏且一尊同慰漂
零君休惜呉音朔調盡與吹聽
　　前調(秋夜/)　　　　　　　　　　馬　洪
澹澹秋容澄澄夜影娟娟月挂梧桐愛簫聲縹緲簾影
玲瓏彩鳳銜書未至玉宇淨香霧空濛凉如水翠苔凝
露琪樹吟風　匆匆年華暗換嗟舊歡成夢彷彿飛蓬
想清江泛鷁紫陌遊騘應念佳期虚負瞻素彩感慨相
同凝情久誰家搗練砧杵丁東
　天香
　　(又一體雙調/九十五字)
　　天香　　　　　　　　　　　　王　觀
霜瓦鴛鴦風簾翡翠今年較是寒早矮釘明牎側開朱
户斷莫亂教人到重隂未觧雲共雪商量未了青帳垂
氊要宻紅鑪圍炭宜小　呵梅弄妝試巧繡羅衣瑞雲
芝草伴我語時同語笑時同笑已被金尊勸酒又唱新
詞故相惱盡道窮冬元來恁好
　玉女迎春慢
　　(雙調九/十五字)
　　玉女迎春慢　　　　　　　　　彭元遜
纔入新年逢人日拂拂澹煙無雨葉底妖禽自語小啄
幽香還吐東風辛苦便怕有踏青人誤清明寒食消得
渡江黄翠千縷　看臨小帖宜春塡輕暈濕碧花生霧
為説釵頭裊裊繫著輕盈不住問郎留否似昨夜教成
鸚鵡走馬章臺憶得畫睂歸去
　傾杯樂
　　(又一體雙調/九十五字)
　　傾杯樂　　　　　　　　　　　柳　永
離讌慇懃蘭舟凝滯看看送行南浦情知道世人難使
皓月長圓彩雲鎮聚算人生悲莫悲于輕别最苦正歡
娯便分鴛侣　淚滴瓊臉棃花一枝春帶雨慘黛别臨
行猶自再三問道君須去頻耳畔低語知多少他日深
盟平生丹素從此盡把憑鱗羽
　夢揚州
　　(雙調九/十五字)
　　夢揚州　　　　　　　　　　　　秦　觀
晩雲收正柳塘煙雨初休燕子未歸側側輕寒如秋小
欄外東風軟透繡幃花宻香稠江南逺人何處鷓鴣啼
破春愁　長記曽陪燕遊酬妙舞清歌麗錦纒頭殢酒
困花十載因誰淹留醉鞭拂面歸來晩望翠樓簾捲金
鈎佳㑹阻離情正亂頻夢揚州
　尾犯
　　(又一體雙調/九十五字)
　　尾犯　　　　　　　　　　　　柳　永
夜雨滴空堦孤館夢回情緒蕭索一片閒愁想丹青難
貌秋漸老蛩聲正苦夜將䦨燈花漸落最無端處忍把
良宵只恁孤眠却　佳人應怪我自别後寡信輕諾記
得當時翦香雲為約甚時向幽閨深處按新詞流霞共
酌再同歡笑肻把金玉珍珠博
　白雪
　　(又一體雙調/九十五字)
　　白雪(雪/)　　　　　　　　　　　楊无咎
檐收雨脚雲乍歛依舊又滿長空紋蠟焰低熏鑪燼冷
寒衾擁盡重重隔簾櫳聽撩亂撲漉春蟲曉來見玉樓
珠殿恍若在蟾宫　長愛越水泛舟藍闗立馬畫圖中
悵望幾多詩意無句可形容誰與問已經三白忒是報
年豐未應真箇情多老却天公
　雙瑞蓮
　　(雙調九十五字/與雙頭蓮無渉)
　　雙瑞蓮(竝頭/蓮)　　　　　　　　　趙以夫
千機雲錦裏看竝蔕新房駢頭芳蕊清標豔態兩兩翠
裳霞袂似是商量心事倚緑盖無言相對天蘸水彩舟
過處鴛鴦驚起　縹緲漾影揺香想劉阮風流雙仙姝
麗閒情未斷猶戀人間歡㑹莫待西風吹老薦玉醴碧
筒􁨣醉清露底月照一襟歸思
　慶清朝慢
　　(雙調九/十五字)
　　慶清朝慢　　　　　　　　　　文徵明
天朗氣清惠風和暢勝遊何似山隂春光自來堪戀一
刻千金蘭舟初泛畫橋春水一篙深煙霏處離離淺草
冉冉遥岑　且此傍花随柳柳隂繫馬花外囀幽禽擾
擾蜂黏柳絮蝶繞花心為問朱衣車馬何如我白髮園
林新月上竹枝風動環珮清音
　塞姑
　　(又一體雙調/九十五字)
　　塞姑　　　　　　　　　　　　柳　永
一聲雞又報殘更歇秣馬巾車催發草草主人燈下别
山路險新霜滑瑶珂響起栖烏金鐙冷敲殘月漸西風
緊襟袖淒裂　遥指白玉京望斷黄金闕逺道何時行
徹算得佳人凝恨切應念念歸時節相見了執柔荑嘉
㑹處沾香雪免鴛衾兩恁虚設
　小聖樂
　　(雙調九十五字元好問製蓮花/曲以授歌者亦名驟雨打新荷)
　　小聖樂　　　　　　　　　　　元好問
緑葉隂濃徧池亭水閣偏趁凉多海榴初綻朶朶蹙紅
羅乳燕雛鶯弄語對髙柳鳴蟬相和驟雨過似瓊珠亂
撒打徧新荷　人生百年有幾念良辰美景休放虚過
富貧前定何用苦張羅命友邀賓宴賞飲芳醑淺斟低
歌且酩酊從教二輪來徃如梭
　芭蕉雨
　　(雙調九/十五字)
　　芭蕉雨(梅/)　　　　　　　　　　晏　璧
角聲髙吹夢斷月痕尚挂林梢萬葉千花似埽緑避紅
逃讓與寒梅獨殿還狀元宰相當消恁了却殘年教人
媿煞離騷　富貴等鴻毛紛紛傷春濃李夭桃自是冰
魂欲觧漫倩并刀只道乾坤清氣怎知他雪虐風饕睡
起望北斗䦨干人間翠羽嘈嘈
　玉梅香慢
　　(雙調九/十五字)
　　玉梅香慢(本意/)　　　　　　　　無名氏
寒色猶髙春力尚怯㣲律先催梅拆曉日輕烘清風頻
觸疑散數枝殘雪嫩英妒粉嗟素豔有蜂蝶全似人人
向我依然頓成離缺　徘徊寸腸萬結又因知暗成凝
咽撚蕊憐香不禁恨深難絶若是芳心觧語應共把此
情細細説淚滿䦨干無言强折
　徵招
　　(又一體雙調/九十五字)
　　徵招(雪/)　　　　　　　　　　　趙以夫
玉壺凍裂琅玕折駸駸逼人衣袂暖絮漲空飛失前山
横翠欲低還又起似妝點滿園春意記憶當時剡中情
味一溪雲水　天際絶人行髙吟處依稀灞橋鄰里更
翦翦梅花落雲階月砌化工真觧事强勾引老來詩思
楚天暮驛使不來悵曲䦨獨倚
　　前調(九日有懐/楊守齋)　　　　　　　　周　宻
江蘺揺落江楓冷霜空鴈程初到萬景正悲秋奈曲終
人杳登臨嗟老矣問今古清愁多少一夢東園十年心
事恍然驚覺　腸斷紫霞深知音逺寂寂怨琴凄調短
髮已無多怕西風吹帽黄花空自好問誰識對花懐抱
楚山逺九辨難招更曉煙殘照
　　前調(聽袁伯/長琴)　　　　　　　　　張　炎
秋風吹碎江南樹石牀自聽流水别鶴不歸來引悲風
千里餘音猶在耳有誰識醉翁深意去國情懐草枯沙
逺尚鳴山鬼　客裏可消憂人間世寥寥幾年無此杏
老古壇荒把凄凉空指心塵聊更洗傍何處竹邊松底
共良夜白月紛紛領一天清氣
　　前調(答仇山/村寄)　　　　　　　　　張　炎
可憐張緒門前柳相看頓非年少三徑巳荒凉更如今
懐抱薄遊渾未減滿煙水東風殘照古調誰彈古音誰
賞嵗華空老　京洛染緇塵悠悠意獨對南山一笑只
在此山中甚相逢不早痩吟心共苦知幾度翦燈牎小
何時更聽雨巴山賦草池春曉
　聲聲慢
　　(宋蔣捷賦秋聲俱用聲字收韻調名/本此雙調九十五字聲作勝者誤)
　　聲聲慢　　　　　　　　　　　周　宻
燕泥沾粉魚浪吹香芳堤十里新晴静惹游絲花邉裊
裊扶春多憐漂泊記章臺曽挽青青堪愛處是撲簾嬌
嫩随馬輕盈　長是河橋三月做一番晴雪惱亂詩魂
帶雨沾衣羅襟點點離痕休綴潘郎鬢影怕緑牎年少
人驚巻春去翦東風千縷碎雲
　􁫧瓏四犯
　　(雙調九/十五字)
　　􁫧瓏四犯　　　　　　　　　　劉　基
白露點珠明河生浪秋光看一半翠衾知夜永夢冷孤
　館南樓數聲過鴈西池桂花零亂嵗序如何江山若此
　贏得霜鬢滿　傷心慢回愁眼見蛩吟蔓草螢度荒疃
　淚随黄葉下事逐浮雲散滄波滚滚東流去問誰是登
　樓王粲菊綻籬邉賦歸來恐晩
　
　
　
　
　
　
　
　
　
　
　
御選歴代詩餘巻五十九
　欽定四庫全書
御選歴代詩餘巻六十目録(九十/五字)
　　　滿庭芳(上體又/一)
　　　　宋徽宗
　　　　晏幾道
　　　　蘇軾(六首/)
　　　　黄庭堅(四首/)
　　　　秦觀(四首/)
　　　　晁補之(五首/)
　　　　陳師道
　　　　李之儀(二首/)
　　　　毛滂(二首/)
　　　　舒亶(三首/)
　　　　趙令畤
　　　　米芾
　　　　葛勝仲
　　　周紫芝(三首/)
　　　葛郯(四首/)
　　　周邦彥(四首/)
　　　晁端禮(四首/)
　　　沈㑹宗(二首/)
　　　陳瓘
　　　向子諲(二首/)
　　　蔡伸(三首/)
　　　王庭珪
　　　葉夢得(二首/)
　　　趙長卿
　　　劉子翬
　　　曽覿
　　　辛棄疾(三首/)
　　　黄公度
　　　葛立方(六首/)
　　　　程垓
　　　　呉儆(二首/)
　　　　袁去華
　　　　張鎡
　　　　黄機
　　　　毛幵
　　　　汪莘(二首/)
　　　　呉潛
　　　　方岳
　
　
　
　
　
　
御選歴代詩餘巻六十目録
　欽定四庫全書
御選歴代詩餘巻六十(九十/五字)
司經局洗馬掌局事兼翰林院修撰加二級(臣/)王奕清奉
㫖校刋
　　滿庭芳(上/)
　　　(又一體雙調九十五字一名滿庭霜一名鎖陽臺/一名瀟湘夜雨換頭二字間有用韻然無分體也)
　　　滿庭芳　　　　　　　　　　　宋徽宗
　寰宇清夷元宵遊豫為開臨御端門暖風揺曳香氣靄
　輕氛十萬勾陳燦爛鈞臺外羅綺繽紛歡聲裏燭龍銜
　耀黼藻太平春　靈鼇擎綵岫冰輪逺駕初上祥雲照
　萬宇嬉遊一視同仁更起維垣大第通宵燕調變良臣
　從兹慶都俞賡載千載樂昌辰
　　　前調　　　　　　　　　　　　晏幾道
　南苑吹花西樓題葉故園歡事重重凭䦨秋思閒記舊
　相逢幾處歌雲夢雨可憐流水各西東别來久淺情未
　有錦字繫征鴻　年光還少味開殘檻菊落盡溪桐謾
留得尊前淡月西風此恨誰堪共説消愁時緑酒杯中
佳期在歸時待把香袖看啼紅
　　前調(自黄移/汝留别)　　　　　　　　　蘇　軾
歸去來兮吾歸何處萬里家在岷峨百年行樂來日幾
曽多坐見黄州載閏兒童盡楚語呉歌山中友雞豚社
飲相勸老東坡　云何當逺去人生底事來徃如梭待
閒看秋風洛水清波好在堂前細柳應念我莫翦柔柯
仍傳語江南父老時與曬漁蓑
　　前調(䝉恩放歸/陽羡作)　　　　　　　　蘇　軾
歸去來兮清溪無底上有千仞嵯峨畫橋西畔天逺夕
陽多老去君恩未報空回首彈鋏悲歌船頭轉長風萬
里歸馬駐平坡　無何何處是銀潢盡處天女停梭問
人間何事久戲風波顧問同來穉子應爛汝腰下長柯
青衫破羣仙笑我千縷挂煙蓑
　　前調(佳人/)　　　　　　　　　　蘇　軾
香靉雕盤寒生冰筯畫堂别是風光主人情重開宴出
紅妝膩玉圓搓素頸藕絲嫩新織仙裳雙歌罷虛檐轉
月餘韻尚悠颺　人間何處有司空見慣應謂尋常坐
中有狂客惱亂愁腸報道金釵墜也十指露春笋纖長
親曽見全勝宋玉想像賦髙唐
　　前調　　　　　　　　　　　　蘇　軾
蝸角虗名蠅頭㣲利算來著甚乾忙事皆前定誰弱又
誰强且趁閒身未老儘放我些子疎狂百年裏渾教是
醉三萬六千塲　思量能幾許憂愁風雨一半相妨又
何須抵死説短論長幸對清風皓月苔茵展雲幙髙張
江南好千鍾美酒一曲滿庭芳
　　前調(為王長/官賦)　　　　　　　　　蘇　軾
三十三年今誰存者算只君與長江凛然蒼檜霜幹苦
難雙聞道司州古縣雲溪上竹塢松牎江南岸不因送
子寕肻過吾邦　樅樅踈雨過風林舞破煙盖雲幢願
持此邀君一飲空缸居士先生老矣真夢裏相對殘釭
歌舞斷行人未起船鼓已逢逢
　　前調(與劉仲達遊/南山感舊)　　　　　　　蘇　軾
三十三年漂流江海萬里煙浪雲帆故人驚怪憔悴老
青衫我自疎狂異趣君何事奔走塵凡流年盡窮途坐
守船尾凍相銜　巉巉淮浦外層樓翠壁古寺空嵓歩
攜手林間笑挽纖纖莫上孤峰盡處縈望眼雲水相攙
家何在因君問我歸歩遶松杉
　　前調(茶/)　　　　　　　　　　　黄庭堅
北苑龍團江南鷹爪萬里名動京闗碾輕羅細瓊蕊㬉
生煙一種風流氣味如甘露不染塵凡纖纖捧冰甆瑩
玉金縷鷓鴣斑　相如方病酒銀瓶蟹眼波怒濤翻為
扶起尊前醉玉頽山飲罷風生兩腋醒魂到明月輪邉
歸來晩文君未寢相對小牎前
　　前調(雪中戯/呈友人)　　　　　　　　　黄庭堅
風力驅寒雲容呈瑞曉來到處花飛徧裝瓊樹春意到
南枝便是漁蓑舊畫綸竿重横玉低垂今宵裏香閨邃
館幽賞事偏宜　風流金馬客歌鬟醉擁烏帽斜敧問
人間何處鵬運天池且共周郎按曲音㣲誤首已先迴
同心事丹山路穩長伴綵鸞歸
　　前調　　　　　　　　　　　　黄庭堅
初綰雲鬟才勝羅綺便嫌柳巷花街占春才子容易託
行媒其奈風流債負煙花部不免差排劉郎恨桃花片
片流水惹塵埃　風流賢太守能籠翠羽宜醉金釵且
留取垂楊掩映㕔堦直待朱旛去後從伊便窄韤弓鞵
知恩否朝雲暮雨還向夢中來
　　前調　　　　　　　　　　　　黄庭堅
修水柔藍新條淡緑翠光交暎虚亭錦鴛霜鷺荷徑拾
幽蘋香度䦨干屈曲紅妝映薄綺踈櫺風清夜横塘月
滿水净見移星　堪聽㣲雨過媻姍藻荇瑣碎浮萍便
移轉交牀湘簟方屏練靄鱗雲旋滿聲不斷檐響風鈴
重開宴瑶池雪沁山露佛頭青
　　前調　　　　　　　　　　　　秦　觀
山抹㣲雲天黏衰草畫角聲斷譙門暫停征棹聊共引
離尊多少蓬萊舊事空回首煙靄紛紛斜陽外寒鴉數
點流水遶孤村　消魂當此際香囊暗觧羅帶輕分謾
贏得青樓薄倖名存此去何時見也襟袖上空染啼痕
傷情處髙城望斷燈火已黄昏
　　前調　　　　　　　　　　　　秦　觀
紅蓼花繁黄蘆葉亂夜深玉露初零霽天空闊雲淡楚
江清獨棹孤篷小艇悠悠過煙渚沙汀金鈎細絲綸慢
捲牽動一潭星　時時横短笛清風皓月相與忘形任
人笑生涯泛梗飄萍飲罷不妨醉臥塵勞事有耳誰聽
江風静日髙未起枕上酒㣲醒
　　前調　　　　　　　　　　　　秦　觀
碧水驚秋黄雲凝暮敗葉零亂空堦洞房人静斜月照
徘徊又是重陽近也聽幾處砧杵聲催西牎下風揺翠
竹疑是故人來　傷懐増悵望新懽易失徃事難猜問
籬邉黄菊知為誰開謾道愁須殢酒酒未醒愁已先回
憑䦨久金波漸轉白露點蒼苔
　　前調　　　　　　　　　　　　秦　觀
晩色雲開春随人意驟雨方過還晴髙堂芳樹飛燕蹴
紅英舞困榆錢自落秋千外緑水橋平東風裏朱門映
柳低按小秦筝　多情行樂處珠鈿翠盖玉轡紅纓漸
酒空金榼花困蓬瀛豆䓻梢頭舊恨十年夢屈指堪驚
凭䦨久踈簾淡日寂寞下蕪城
　　前調　　　　　　　　　　　　晁補之
鷗起蘋中魚驚荷底畫船天上來時翠灣紅渚亂似武
陵迷更晩青山更好孤雲帶逺雨絲垂清歌裏金尊未
掩誰使動分攜　竹林髙晉阮阿咸蕭散猶媿風期便
棄官終隐釣叟苔磯縱是冥鴻雲外應念我垂翼低飛
新詞好他年認取天際片帆歸
　　前調(憶廬/山)　　　　　　　　　　晁補之
欲買廬山山前三畞小橋横過松間變名呉市誰認舊
容顏最好棲賢峽外應自此都隔塵寰人稀到壺中化
國光景更堪閒　無心求至道柴門閉了飽睡甘餐幸
兒成孫長為埽家山若問他年歸去驀地也雙槳來還
愁難舍清風萬壑髙處正躋攀
　　前調(荅季/良)　　　　　　　　　　晁補之
聞説秋來乗槎心嬾夢回三島波間便思黄帽同我老
山顏上界仙人官府何似我蕭散塵寰雲無止流泉自
急此意本來閒　寂寥松桂圃陪君好語亦可忘餐況
瓊枝玉蕊秀滿春山若問幽棲何意莫道是飛鳥知還
無言處孫登半嶺髙詠更難攀
　　前調(題自畫蓮社/圖次東坡韻)　　　　　　　晁補之
歸去來兮名山何處夢中廬阜嵯峨二林深處幽士徃
來多看畫逺公蓮社教兒誦李白長歌如重到丹巖翠
户瓊草秀金坡　生綃雙幅上諸賢巾履文彩天梭社
中客禪心古井無波我似淵明逃社怡顏眄百尺庭柯
牛閒放奚童任嬾吾已廢鞭蓑
　　前調　　　　　　　　　　　　晁補之
鄉物牽情家山回首浩然歸興難收報恩心事投老判
悠悠却笑當年牛下空自許激烈寒謳成何事夷猶桂
楫蘭芷詠芳洲　人生萍梗迹誰非樂土何處吾州算
不須臨岐惝怳遲留要看香爐瀑布丹楓亂江色凝秋
真堪與瀟湘暮雨圖上畫扁舟
　　前調(茶/)　　　　　　　　　　　陳師道
閩嶺先春琅函聫璧帝所分落人間綺牎纖手一縷破
雙團雲裏遊龍舞鳳香霧起飛月輪邉華堂静松風竹
雪金鼎沸潺湲　門䦨車馬動扶黄藉白小袖髙鬟漸
胷裏輪囷肺腑生寒喚起謫仙醉倒翻湖海傾瀉濤瀾
笙歌散風簾月幙禪榻鬢絲斑
　　前調(八月十/六夜)　　　　　　　　　李之儀
一到江南三逢此夜舉頭羞見嬋娟黯然懐抱特地遣
誰寛分外清光潑眼迷滉漾無計抅攔天如洗星河盡
掩全勝異時看　佳人還憶否年時此際相見方難漫
紅綾偷寄孤被添寒何事佳期再覩翻悵望重疊闗山
歸來呵休教獨自腸斷對團圓
　　前調(碾龍團為/供者報之)　　　　　　　　李之儀
花陌千條珠簾十里夢中還是揚州月斜河漢曽記醉
歌樓誰賦紅綾小砑因飛絮天與風流春常在仙源路
隔空自泛漁舟　新秋初雨過龍團細碾雪乳浮甌問
殷勤何處特地相留應念長門賦罷消渇甚無物堪酬
情無盡金扉玉榜何日許重遊
　　前調　　　　　　　　　　　　毛　滂
爍石炎曦迷雲急雨院落槐午隂清藕花開徧緑細一
池萍槽下珍珠溜溜龍團破河朔餘酲䦨干外梧桐葉
底金井轆轤聲　盈盈開霧帳珊瑚連枕雲母圍屏對
肌膚冰雪自有凉生翠袖風回畫扇拂香篆虯尾斜横
北牎晩娟娟静色竹影上簾旌
　　前調(西園月/夜賞花)　　　　　　　　　毛　滂
馬絡青絲障開紅錦小晴初斷香塵芳醪持燭别有箇
佳人飛盖西園午夜花梢冷雲月朧明應還惜留花伴
月占定可憐春　佳人争插帽已殘芳樹猶綴餘英任
紅辭香散蜨恨蜂嗔醉也和春戴去深院落初馥鑪熏
玉臺畔從教卸了留映晩妝新
　　前調(重陽後/次元直)　　　　　　　　　舒　亶
寒日穿簾澄江憑檻練光浮動餘霞蓼汀蘆渚黄葉襯
孤花天外征帆隐隐殘雲共流水無涯登臨處瓊枝㶑
灔風帽醉敧斜　豐年時節好玉香田舍酒滿漁家算
浮世勞生事事輸他便恁從今酩酊休更問白雪籠紗
還須仗神仙妙手傳向畫圖誇
　　前調(後一日再/次馮通直)　　　　　　　　舒　亶
紅葉飄零寒煙疎淡樓臺半在雲間望中風景圖畫也
應難又是重陽過了東籬下黄菊䦨珊陶潜去風流載
酒秋意與人間　霞冠敧倒處瑶臺唱罷如夢中還但
醉裏贏得滿眼青山華髮看看滿也留不住當日朱顏
平生事從頭話了獨自却凭䦨
　　前調(送道/宗)　　　　　　　　　　舒　亶
閶闔天門芙蓉春殿幾年目斷雞翹短蓬秋鬢端幸倚
瓊瑶南圃花邉小院西湖畔雲底雙橋歸時節紅香露
冷月影上芭蕉　明朝那可望旗亭煙草柳渡寒潮但
萬户千門恨客歌樵戲綵光浮衮繡聽鳴珂響逼雲霄
應回首綺裘醉客還是獨吹簫
　　前調　　　　　　　　　　　　趙令畤
玉枕生凉金釭傳曉敗葉飛破清秋雨餘翻浪渺渺阻
行舟暫繫汀洲側畔風夜起荻葉添愁銀屏逺龍香漸
盡還似夢揚州　更籌何太永當年情事今日堪酬最
苦恨紅樓笑我飄浮為寄相思細字教字字愁蹙睂頭
凄凉久漁人唱曉随月過横溝
　　前調(甘露寺/試賜茶)　　　　　　　　　米　芾
雅燕飛觴清談揮麈使君髙㑹羣賢宻雲雙鳳初破縷
金團牎外鑪煙自動開缾試二品香泉輕濤起香生玉
麈雪濺紫甌圓　嬌鬟宜美盼雙擎翠袖穩歩紅蓮座
中客翻愁酒醒歌䦨點上紗籠畫燭花騘弄月影當軒
頻相顧餘歡未盡欲去且留連
　　前調(懐任/昉)　　　　　　　　　　葛勝仲
百不為多一不為少阿誰昔仕吾邦共推任筆鴻鼎力
能扛不為桃花禄米讐書倦一葦横江招尋處徒行曳
杖曽不擁麾幢　山川真大好魚磯無恙宻嶺難雙聽
訟訴多就樵塢僧牎嵗月音容逺矣風流在遐想心降
雲煙路捜奇弔古時為酹空缸
　　前調　　　　　　　　　　　　周紫芝
樓上寒深江邉雪滿楚臺煙靄空濛一天飛絮零亂點
孤篷似我華顛雪鬢渾無定漂泊孤蹤空凄黯江天又
晩風袖倚蒙茸　吾廬猶記得波横素練玉做寒峰更
短坡煙竹聲碎􁫧瓏擬問山隂舊路家何在水逺山重
漁蓑冷扁舟夢斷燈暗小牎中
　　前調　　　　　　　　　　　　周紫芝
曉色凝暾霜痕猶淺九天春意將回隔年花信先已到
江梅沉水煙濃如霧金波滿紅袖雙垂仙翁醉問春何
在春在玉東西　瑶臺人不老還從東壁來歩天墀且
細看八甎花影遲遲㑹見朱顏緑鬢家長近咫尺天威
君知否天教雨露常滿嵗寒枝
　　前調(九日/)　　　　　　　　　　周紫芝
江遶淮城雲昏楚觀一枝煙笛誰横曉風吹帽霜日照
人明暗惱潘郎舊恨應追念菊老殘英秋空晩茱茰細
撚􁘜醁為誰傾　人間真夢境新愁未了緑鬢星星問
明年此㑹誰寄幽情倚盡一樓殘照何妨更月到簾旌
憑䦨久歌君妙曲誰是米嘉榮
　　前調(宴黄/仲秉)　　　　　　　　　　葛　郯
紅葉飛時青山缺處鴈飛秋影斜陽鳳凰旌節何事到
吾鄉要見大江東去寒光静水與天長人争看恩袍煥
錦新惹御鑪香　滿城誇盛事兩邦鼓吹幾部笙簧看
萬紅千翠簇擁雲裳况是重陽近也茰露紫菊吐輕黄
休辭醉明朝一枕歌韻尚悠揚
　　前調(述懐/三首)　　　　　　　　　　葛　郯
歸去來兮苕波深處上有蒼翠千峰月橋煙墅家在五
湖東試覓桃花流水雞犬静人迹纔通沙汀晩一天雲
錦飛下水晶宫　兩年官事少江梅霧暗多稼雲豐把
毗壇清夢盡入詩筒只欠蘆花夜宿金溪上一葦秋風
蓑衣在不辭重整來作釣魚翁
　　前調　　　　　　　　　　　　葛　郯
歸去來兮家林不逺夢魂飛繞煙峰洞房花朩只在小
池東誰道雲深無路小橋外一徑相通功名小從教羣
蟻鏖戰大槐宫　故人書夜到秫田百畞已兆年豐把
烏程爛醉不數郫筒醉後村歌社舞團圞坐一笑春風
洪崖伴定驅鸞鶴時一訪仙翁
　　前調　　　　　　　　　　　　葛　郯
歸去來兮心空無物亂山不鬪睂峰夜禪久坐牎曉日
生東已絶乗槎妄想滄溪迥不與河通維摩室從教花
雨飛舞下天宫　何人開宴豆楚羮蓴嫩呉鱠盤豐看
一聲欸乃落日收筒應笑紅塵陌上津亭暮十里斜風
從今去青鞵黄帽分付紫髯翁
　　前調(溧水無/想山作)　　　　　　　　　周邦彥
風老鶯雛雨肥梅子午隂佳樹清圓地卑山近衣潤費
鑪煙人静烏鳶自樂小橋外新緑濺濺凭䦨久黄蘆苦
竹疑泛九江船　年年如社燕飄流瀚海來寄修椽且
莫思身外長近尊前顦顇江南倦客不堪聽急管繁絃
歌筵畔先安簟枕容我醉時眼
　　前調(懐錢/塘)　　　　　　　　　　周邦彥
山崦籠春江城吹雨暮天煙淡雲昏酒旗漁市冷落杏
花村蘇小當年秀骨縈蔓草空想羅裙潮聲起髙樓噴
笛五兩了無聞　凄凉懐故國朝鐘暮鼓十載紅塵但
夢魂迢遞長到呉門聞道花開陌上歌舊曲愁煞王孫
何時見名娃喚酒同倒甕頭春
　　前調　　　　　　　　　　　　周邦彥
花撲鞭梢風吹衫袖馬蹄初趁輕裝都城漸逺芳樹隐
斜陽未慣羇遊况味征鞍上滿目凄凉今宵裏三更皓
月愁斷九迴腸　佳人何處去别時無計同引離觴但
惟有相思兩處難忘去即十分去也如何向千種思量
凝眸處黄昏畫角天逺路岐長
　　前調　　　　　　　　　　　　周邦彥
白玉樓髙廣寒宫闊暮雲如障搴開銀河一派流出碧
天來無數星躔玉孛冰輪動光滿樓臺登臨處全勝瀛
海弱水浸蓬萊　雲鬟香霧濕月娥韻壓雲凍江梅况
餐花飲露莫惜徘徊坐看人間如掌山河影倒入瓊杯
歸來晩笛聲吹徹九萬里塵埃
　　前調　　　　　　　　　　　　晁端禮
緑繞羣峰紅揺千柄夜來暑雨初收共君乗興輕舫信
悠悠且盡一尊别酒荷香裏滿酌輕謳明朝去征颿夜
落何處好汀洲　風流吾小阮朝辭東觀夕向南州況
聖時争教賈傅淹留若過潯陽亭上琶琶淚莫灑清秋
堤邉柳從今愛惜留待繫歸舟
　　前調　　　　　　　　　　　　晁端禮
天與疎慵人憐憔悴分甘抛棄簪纓有時乗興波上葉
舟輕十里横塘過雨荷香細蘋末風清真如畫殘霞淡
日偏向柳梢明　凝情塵網外鱸魚旋鱠芳酒深傾又
算來何須身外浮名無限滄浪好景蓑笠下且遣餘生
長歌去機心盡矣鷗鷺莫相驚
　　前調　　　　　　　　　　　　晁端禮
雪滿貂裘風揺金轡笑看錦帶呉鈎照人青鬢年少定
封侯此去馬蹄何處山萬疊濟水南州君知否劉郎未
老曽是恣狂遊　風流佳麗地十年屈指一夢迴頭最
難忘西湖北渚澄秋玉砌雕䦨好在桃共李曽憶人不
衰翁也多情為我將恨寄紅樓
　　前調　　　　　　　　　　　　晁端禮
北渚澄瀾南山凝翠望中渾似仙鄉萬家煙靄朱户鎖
垂楊好似飛泉潄玉迴環徧小曲深坊西風裏芙蕖帶
雨飄散滿城香　㣲凉湖上好橋横倒影月練飛光命
玳簮促席雲鬢分行誰似風流太守端觧道春草池塘
須留戀神京縱好此地也難忘
　　前調　　　　　　　　　　　　沈㑹宗
柳與堤迴橋随湖轉望中如在蓬萊水禽髙下煙霧歛
還開認是仙翁住處都不見一點塵埃壺天晩清寒帶
雪光景自徘徊　髙才廊廟手當年平歩直到堯堦况
今朝調鼎尤待鹽梅只恐身閒不久難留戀花月樓臺
看新嵗春風且送五馬過江來
　　前調　　　　　　　　　　　　沈㑹宗
雪底尋梅冰痕觀水晩來天氣尤寒漸聞歌笑輕暖發
春妍賞盡十洲新景依稀見三島風煙判深夜一年月
色只是這番圓　熈然千里地何妨載酒頻上湖船况
坐中髙客不日朝天須勝人間好處沒箇事贏得尊前
東風近侵尋桃李别做醉夤縁
　　前調　　　　　　　　　　　　陳　瓘
淮葉繽紛江煙濃淡别尊同倒寒暉未逢春信霜露惹
征衣徃事元無是處何須待回首知非春鵑語從來勸
我長道不如歸　家山何處近江樓簾棟夕捲朝飛問
西江筍蕨何似鱸肥且置華胥舊夢忘言處千古同時
君知我平生心事相契古來稀
　　前調(桂二/首)　　　　　　　　　　向子諲
月窟蟠根靈巖分種絶知不是塵凡瑠璃翦葉金粟綴
花繁黄菊周旋避舍友蘭蕙羞殺山礬清香逺秋風十
里鼻觀已先參　酒䦨聽我語平生半是江北江南經
行處無窮緑水青山常被此花相惱思共老結屋中間
不因著薌林底事游戱到人寰
　　前調　　　　　　　　　　　　向子諲
瑟瑟金風團團玉露巖花秀發秋光水邉一笑十里得
清香疑是蕊宫仙子新妝就嬌額塗黄霜天晩妖紅麗
紫回首緫堪傷　中央孕正色更留明月偏照何妨便
髙如蘭菊也讓芬芳輸與薌林居士㣲吟罷閒據胡牀
須知道天教尤物相伴老江鄉
　　前調　　　　　　　　　　　　蔡　伸
煙鎖長堤雲横孤嶼斷橋流水溶溶凭䦨凝望逺目送
征鴻桃葉溪邉舊事如春夢回首無蹤難忘處紫薇花
下清夜一尊同　東城㩦手地尋芳選勝賞徧珍叢念
紫簫聲闋燕子樓空好是盧郎未老佳期在端有相逢
重重恨聊憑紅葉和淚寄西風
　　前調　　　　　　　　　　　　蔡　伸
風捲龍沙雲垂平野晩來宻雪交飛坐看䦨檻瓊蕊徧
寒枝妝點蘭房景致金鋪掩簾幙低垂紅爐畔淺斟低
唱天色正相宜　更䦨人半醉香肌玉暖寳髻雲敧又
何須髙㑹梁苑瑶池堪笑子猷訪戴清興盡忍凍空回
仍休羡漁人江上披得一蓑歸
　　前調　　　　　　　　　　　　蔡　伸
鸚鵡洲邉芙蓉城下迥然水秀山明小舟雙槳特地訪
雲英驚破蘭衾好夢開朱户一笑相迎良宵永南牎皓
月依舊照娉婷　别來無限恨持杯欲語恍若魂驚愴
霎時相見又慘離情還是匆匆去也重攜手宻語叮嚀
佳期在寳釵鸞鏡端不負平生
　　前調(上元黄子/餘席上)　　　　　　　　王庭珪
宿雨初收晩風㣲度萬家簾捲青煙暗塵随馬人物似
神仙試問天公借月天須放明月教圓應移下廣寒宫
殿燈火接星躔　盧川元古郡當時太守賔從俱賢到
如今萬井歌吹喧闐花下紅妝賣酒時相遇曲水橋邊
誰知道山城父老重見中興年
　　前調(雨後極目/亭寄友)　　　　　　　　葉夢得
麥隴如雲清風吹破夜來疎雨纔晴滿川煙草殘照落
㣲明縹緲危䦨曲檻遥天盡日脚初平青林外參差暝
靄縈帶逺山横　孤城春雨過緑隂是處時有鶯聲問
落絮遊絲畢竟何成信歩蒼苔遶徧真堪付閒客閒行
㣲吟罷重回皓首江海渺遥情
　　前調　　　　　　　　　　　　葉夢得
一曲離歌煙林人去馬頭㣲雪新晴隔年光景回首近
清明斷送殘花又老春波静湖水初平誰重到雕䦨盡
日遥想畫橋横　髙城凝望久何人為我重唱餘聲問
桃李更有幾處隂成老去從遊似夢尊前事空有經行
猶能記殷勤寄語多謝故人情
　　前調(七夕/)　　　　　　　　　　趙長卿
雨洗長空風清雲路又還准備佳期夜凉如水一似去
秋時渺渺銀河浪静星橋外香靄馡馡霞軺舉鸞驂鵲
馭穩穩過飛梯　經年成間阻相逢無語應喜應悲怕
玉繩低處依舊暌離和我愁腸萬縷嫦娥怨底事來遲
廣寒殿春風桂魄首與慰相思
　　前調(和胡明仲/桂花詞)　　　　　　　　劉子翬
秋入㣲隂凉生平逺小山愁絶天南似聞還斷飛䇿徧
千巖葉底輕黄纂纂惱人是㣲裂芳緘翛然勝清真冷
淡無豔寄塵凡　澂潭敧兩岸波光揺動碧影相參任
西風十里吹度松杉我自寒灰槁木凝神處不覺醺酣
歸來晩飛花無迹明月滿空函
　　前調(賞牡/丹)　　　　　　　　　　曽　覿
冶態輕盈香風揺蕩畫䦨淑景初長彩霞深處明豔奪
昭陽試問沈香舊事應勸我莫負韶光多情是低徊顧
影雲幙淡㣲凉　人間春更好一枝斜插猶記疎狂到
如今潘鬢暗點呉霜樂事直須年少何妨􁨣一醉千觴
醺醺醉壺天向晩春思正悠揚
　　前調(和洪相景伯/呈景盧内翰)　　　　　　　辛棄疾
急管哀絃長歌慢舞連娟十様宫睂不堪紅紫風雨曉
稀稀惟有楊花飛絮依舊是萍滿芳池酴醿在青虬快
翦插徧古銅彜　誰將春色去鸞膠難覓絃斷蛛絲恨
牡丹多病也費醫治夢裏尋春不見空腸斷怎得春知
休惆悵一觴一詠須刻右軍碑
　　前調(游豫章東/湖再用韻)　　　　　　　　辛棄疾
柳外尋春花邊得句怪公喜氣軒睂陽春白雪清唱古
今稀曽是金鑾舊客記鳳凰獨遶天池揮毫罷天顏有
喜催賜尚方彜　只今江山逺鈞天夢覺清淚如絲算
除非痛把酒療花治明日五湖佳興扁舟去一笑誰知
溪堂好且􁨣一醉倚杖讀韓碑
　　前調　　　　　　　　　　　　辛棄疾
西崦斜陽東江流水物華不為人留琤然一葉天下已
知秋屈指人間得意問誰是騎鶴揚州君知我從來雅
興未老已滄洲　無窮身外事百年能幾一醉都休恨
兒曹抵死謂我心憂況有溪山杖履阮籍輩須我來遊
還堪笑機心早覺海上有驚鷗
　　前調　　　　　　　　　　　　黄公度
一徑又分三亭鼎峙小園别是清幽曲䦨低檻春色四
時留怪石參差卧虎長松痩偃蹇拏虯攜笻晩風來萬
里冷撼一天秋　優游銷永晝琴尊左右賓主風流且
偷閒不妨身在南州故國歸帆隐隐念西崑徃事悠悠
都休問金釵十二滿酌聽輕謳
　　前調(和催/梅)　　　　　　　　　　葛立方
未許蜂知難教雀啅芳叢猶是寒叢東風觧凍春仗做
春工何事仙葩未放寒苞祕冰麝香濃應須是驚聞羯
鼔誰敢噴髯龍　梅花君自看丁香已白桃臉將紅結
嵗寒三友久遲筠松要看含章檐下閒妝靚春睡朦朧
知音是凍雲影底鐵靣葛仙翁
　　前調(探梅/)　　　　　　　　　　葛立方
狂吹鳴籬祥霙翦水分明欺壓寒梅冰威初斂曦影上
池臺應有一番和氣南枝上恐有春來須勤探呼吾笻
杖屐齒上蒼苔　春風渾未到裴回香逕廵遶千廻見
瓊英一點小占條枚且看先鋒鬪豔看看便繁蕾齊開
香浮動㣲熏詩夢須更著詩催
　　前調(賞梅/)　　　　　　　　　　葛立方
臘雪方凝春曦俄漏畫堂小秩芳筵玉壺仙蕊簾外羃
瑶煙莫話青山萬樹聊須對一段孤妍杯行處香參鼻
觀百濯未為賢　吾廬何處好繡香竹畔偶桂溪邊且
為渠珍重滿泛金船已􁨣春醒一枕如今且醉倒花前
花飛後歡呼一笑又是説明年
　　前調(簮梅/)　　　　　　　　　　葛立方
弄月黄昏封霜清曉數枝影堕溪濱化工仙手幻出一
番新片片雕酥碾玉寒苞似已洩香塵聊相對畸人投
分尊酒認荀陳　吾年今老矣佳人薄相笑插林巾媿
蒼顔白髮回授烏雲玉鏡臺邊試看相宜是淺笑輕顰
君知否夀陽額上不似髮邊春
　　前調(評梅/)　　　　　　　　　　葛立方
一陣清香不知來處元來梅巳舒英出籬含笑芳意為
人傾細看髙標孤韻誰家有别得花人應須是魏徴嫵
媚夷甫太鮮明　北枝方半吐水邊踈影綽約娉婷問
横空皎月匝地寒霙何似此花清絶憑君為仔細推評
幽奇處素娥青女著意為横陳
　　前調　　　　　　　　　　　　葛立方
扉映琉璃牎揺雲母水堂新甃雲灣際天波面玉鏡寳
匳寛䦨外青山幾疊瑶煙歛影落千鬟寒汀晩蘆花飛
雪風定白鷗閒　塵寰何處有方壺圓嶠弱水波翻問
何如藜杖此地躋攀種竹今逾萬箇風枝静日報平安
他年事蒼雲此處千畞看栖鸞
　　前調(臨安晩/秋登臨)　　　　　　　　　程　垓
南月驚烏西風破鴈又是秋滿平湖採蓮人盡寒色戰
菰蒲舊信江南好景一萬里輕覓蓴鱸誰知道呉儂未
識蜀客已情孤　憑髙増悵望湘雲盡處都是平蕪問
故鄉何日重見吾廬縱有荷紉芰製終不似菊短籬疎
歸情逺三更雨夢依舊遶庭梧
　　前調(寄葉蔚/宗二首)　　　　　　　　　呉　儆
宿雨滋蘭輕風颭柳新來随處和融幽䦨曲逕花氣巧
相通燕子纔來又語帶芹泥時點芳叢㣲中酒日長睡
起心事在睂峰　年年春好處聫鑣蕩槳拾翠挼紅任
金貂醉脱不放杯空誰信風流一别當時事已逐飛鴻
雲山晩䦨干罷倚煙寺起踈鐘
　　前調　　　　　　　　　　　　呉　儆
水滿池塘鶯啼楊柳燕忙知為泥融桃花流水竹外小
橋通又是一春憔悴摘殘英遶徧芳叢長安逺平蕪盡
處疊疊但雲峰　西湖行樂處牙檣漾鷁錦帳翻紅想
年時桃李應已成空欲寫相思寄與雲天闊難覓征鴻
空凝想時時殘夢依約上陽鐘
　　前調　　　　　　　　　　　　袁去華
麥隴黄輕桑疇緑暗野橋新碧泱泱怕春歸去鶯語燕
飛忙風定閒花自落穿幽徑拾蕊尋香曽來處孤雲翠
壁依舊挂斜陽　客愁知幾許唯思徑醉誰與持觴料
文君衣帶為我偷長苦憶新晴晝永閒相伴刺繡明牎
何時得西風夜永枕簟共新凉
　　前調(促織/)　　　　　　　　　　張　鎡
月洗髙梧露漙幽草寳釵樓外秋深土花沿翠螢火墜
牆隂静聽寒聲斷續㣲韻轉凄咽悲沈争求侣殷勤勸
織促破曉機心　兒時曽記得呼燈灌穴斂歩随音任
滿身花影猶自追尋㩦向畫堂試鬪亭臺小籠巧裝金
今休説從渠牀下凉夜聽孤吟
　　前調(欲之官/永興)　　　　　　　　　黄　機
二十年間舊遊蹤跡夢飛岳麓湘灣征衫再理秋老菊
花天為客問君何好愛水光山色争姸經行處旗亭沽
酒曽記屋東偏　噫其吾甚矣不慚蹇拙欲鬬嬋娟辦
輕輿短艇强載衰顏人道郴陽無鴈奈情鍾藕斷絲聯
須相憶新詩賦就時復寄呉牋
　　前調(改倅東/陽留别)　　　　　　　　　毛　幵
世事難窮人生無定偶然蓬轉萍浮為誰教我徙宦到
東州還似翩翩海燕乗春至歸及凉秋回頭笑渾家數
口又泛五湖舟　悠悠當此去黄童白叟莫謾相留但
谿山好處深負重遊珍重諸公送我臨岐淚欲語先流
應須記從今風月相憶在南樓
　　前調(雨中賦/牡丹)　　　　　　　　　汪　莘
雲遶花屏天横練帶畫堂三月初三斜風細雨羅幕護
輕寒無數天香國色枝枝帶洛浦嵩山燒紅燭吞星浴
日光射九霞冠　仙宫深幾許黄鶯問道紫燕窺簾似
太真姊妹半醒㣲酣須信生來富貴何曽在草舍茅庵
皇州近扁舟載去春色冠江南
　　前調(夀金/黄州)　　　　　　　　　　汪　莘
雲夢南來岷嶓東㑹樓前天水蒼茫黄州太守萬里作
金湯淮上煙塵初斂仍安集耕隴漁鄉須知道綸巾羽
扇不獨數周郎　生朝遥想處雪消赤壁春動黄岡有
新翻楊柳細抹絲簧竹外一枝更好各回首清淺池塘
看看也天邊鳳詔歸侍赭袍光
　　前調　　　　　　　　　　　　呉　潛
漠漠春隂疎疎春雨鵓鳩喚起春眼小園人静獨自倚
秋千又見飄紅墮雪芳徑裏都是花鈿年年事閒愁閒
悶挂在緑楊邊　尋思都徧了功名竹帛富貴貂蟬但
身為利鎖心被名牽争似依山傍水數椽外二頃良田
無縈絆炊粳釀秫長是好花天
　　前調(擘蟹/)　　　　　　　　　　方　岳
半殻含黄雙螯擘紫風流渾是蘆花江頭秋老誰了酒
生涯玉質金相如許怎消受明月寒沙橙香也不閒左
手除是付詩家　草泥行郭索横戈曽怒張翰浮誇笑
　鱸魚雖好風味争些醉嚼霜前䯳雪江湖夢不枉歸槎
　停杯問余其負腹是腹負余耶
　
　
　
　
　
　
　
　
　
　
　
　
　
御選歴代詩餘巻六十
　欽定四庫全書
御選歴代詩餘巻六十一目錄(起九十五字/至九十六字)
　　　滿庭芳(下/)
　　　　沈端節
　　　　方千里
　　　　楊澤民
　　　　黄昇
　　　　陳允平
　　　　張炎
　　　　石孝友(三首/)
　　　　劉褒
　　　　何夢桂
　　　　李清照
　　　　僧兒
　　　　呉激
　　　　段克已
　　　劉詵(二首/)
　　　張埜
　　　楊樵雲
　　　蒲道源
　　　劉基(二首/)
　　　瞿祐
　　　呉子孝(四首/)
　　　王慎中
　　　商輅
　　　周用(二首/)
　　　董其昌
　　　陳繼儒
　　　呉宗達
　　　周世臣
　　　陳子龍
　　　沈麖(二首/)
　　　韓智玥
　　　錢氏
　　　沈宜修
　　　陳㛃
　　前調(又一體/)
　　　無名氏
　　燭影揺紅(又一體/)
　　　周邦彦
　　　廖世美
　　　趙長卿
　　　張掄
　　　呉億
　　　張鎡
　　　趙善扛
　　　髙觀國
　　　方岳
　　　呉文英(六首/)
　　　張炎(二首/)
　　　孫惟信
　　　無名氏
　　　孫氏
　　　湘江妓
　　　袁易
　　天香(又一體/)
　　　賀鑄
　　　呉文英(二首/)
　　　周密
　　　王沂孫
　　　李彭老
　　　王易簡
　　　馮應瑞
　　　唐藝孫
　　　　吕同老
　　　　無名氏
　　　前調(又一體/)
　　　　景覃(二首/)
　
　
　
　
　
　
　
　
　
　
　
御選歴代詩餘巻六十一目錄
　欽定四庫全書
御選歴代詩餘巻六十一(九汁五字至/九十六字)
司經局洗馬掌局事兼翰林院修撰加二級(臣/)王奕清奉
㫖校刋
　　滿庭芳(下/)
　　　滿庭芳　　　　　　　　　　　沈端節
　霧薄隂輕林深煙煖海棠特地開遲風光絶豔獨自殿
　芳時須信東君主意花神㑹别有㸔持羣英外嫣然一
　笑富貴出天姿　日長春睡足粉香撲撲酒暈微微明
　皇當日稱許最相宜妃子扶来半醉宫妝澹不埽蛾眉
　偏憐處流鶯驚繞金彈拂叢飛
　　　前調(次周美/成韻)　　　　　　　　　方千里
　山色澄秋水光融日浮萍飄碎還圓數行征鴈分破白
　鷗煙髙下回塘暗谷冩幽思終日濺濺閒凝望殘霞暝
　靄何處一漁船　江南思舊隠筠軒野逕茅舍疎椽慣
　攜壺花下敧帽風前想像淵明舊節琴中趣何必疎絃
歸歟計不將五斗輸與北牎眠
　　前調(次周美/成韻)　　　　　　　　　楊澤民
春過園林雨餘池沼嫩荷㸃㸃青圓晝長人静芳樹欲
生煙一徑幽通邃竹松風潄石齒濺濺平生志功名未
就先覔五湖船　不如歸去好良田二頃茅舍三椽任
髙歌月下痛飲花前果解忘情寄意又何在頻撫無絃
煙波友扁舟過我相伴白鷗眠
　　前調　　　　　　　　　　　　黄　昇
草朩生春樓臺不夜團團月上雲霄太平官府民物共
逍遥指㸃江梅一笑㡬番負兩嫩風嬌今年好花邊把
酒歌舞醉元宵　風流賢太守青雲志氣玉樹丰標是
神仙班裏舊日王喬出奉板輿行樂金蓮照十里笙簫
收燈後看看丹詔催入聖明朝
　　前調(次周美/成韻)　　　　　　　　　陳允平
槐影連雲竹光團露小荷新綠浮圓簟紋如浪綃帳碧
籠煙迴合溪橋一曲初雨過流水濺濺䦨干外沙鷗野
鳥飛過釣魚船　浮生同幻境眼空四海蹟寄三椽但
隨天休問我後誰前要識淵明琴趣真真意都在無絃
薫風裏綸巾羽扇一枕北牎眠
　　前調(小春/)　　　　　　　　　　張　炎
晴皎霜花曉鎔冰羽開簾覺道寒輕臥聞啼鳥生意又
園林閒了凄凉賦筆便而今不聽秋聲消凝處一枝借
煖終是未多情　陽和能㡬許尋紅探粉也恁忺人笑
鄰娃癡小料理花鈴却怕驚回睡蝶恐和他草夢都醒
還知否能消㡬日風雪㶚橋深
　　前調(次范倅憶/洛陽梅)　　　　　　　　石孝友
蘭畹霜濃栁溪冰咽春光先到江梅瘦枝疎萼特地破
寒開勾引天涯舊恨雙眉鎻九曲腸回空銷黯故園何
在風月浸長淮　當年吟賞處醉仙頽倒飛屑成堆怎
奈向而今雨誤雲乖萬里難憑驛使那堪對别館離杯
誰知道洛陽詩老還有夢魂来
　　前調　　　　　　　　　　　　石孝友
瘦頰凝酥殘妝㺯酒相逢一笑東風並肩攜手差落可
憐紅疑是回心院裏埋醉首吐作芳叢無端處雄蜂雌
蝶相美兩情通　一從攀折後漢皋珮失銅雀春空想
桃葉桃根此恨能同多謝金鑾舊客收拾在芸閣籤中
還知否竊香傅粉輸與蠧書蟲
　　前調(寄别/)　　　　　　　　　　石孝友
修竹挼藍梅山聳翠小小佳處西安從来聞說今日逺
来看便好求田問舍耳溪澗目飽林巒爭知道塵縁未
了無計與盤桓　小蠻應念處絃孤么鳯鏡掩離鸞愁
再見多情素日閒閒早晩扁舟兩槳驚翠枕雲巘風湍
從前去殷勤細數細數萬重灘
　　前調　　　　　　　　　　　　劉　褒
栁裊金絲棃鋪香雪一年春事方中燭前乍見花豔覺
羞紅枕臂香痕未落舟横㟁作計匆匆明朝去暮天平
水雙槳碧雲東　隔籬歌一闋琵琶聲斷燕子樓空歎
陽臺夢杳行雨無蹤後㑹芙蕖未老從今去日望歸鴻
愁如織斷腸啼鴂多事訴春風
　　前調　　　　　　　　　　　　何夢桂
燕子芹乾龍孫籜老綠隂深鎻林塘午風庭院人試薄
羅裳數盡落紅飛絮摘青梅煑酒初嘗重門静一簾踈
雨消盡水沉香　把當年團扇恩情猶在未是相忘笑
山翁鬢髪早巳蒼蒼說與乗鸞綵女看世間多少炎凉
更休怨百年一夢且共醉霞觴
　　前調(殘梅/)　　　　　　　　(宋媛/)李清照
小閣藏春閒牎鎻晝畫堂無限深幽篆香燒盡日影下
簾鈎手種江梅漸好又何必臨水登樓無人到寂寥恰
似何遜在揚州　從来知韻勝難禁雨藉不耐風揉更
誰家横笛吹動濃愁莫恨香消玉減須信道埽跡情留
難言處良宵澹月踈影尚風流
　　前調　　　　　　　　　　(宋妓/)僧　兒
團菊包金叢蘭減翠畫成秋暮風煙使君歸去千里倍
澘然兩度朱旛鴈水全勝得陶侃當年如何見一時盛
事都在送行篇　愁煩梳洗嬾尋思陪宴花月湖邊有
多少風流往事縈牽聞道霓旌羽駕看看是玉局神仙
應相許衝雲披霧一到洞中天
　　前調　　　　　　　　　　　　呉　激
誰挽銀河青冥都洗故教獨歩蒼蟾露華仙掌清淚向
人霑畫棟秋風嫋嫋飄桂子時入踈簾冰壺裏雲衣霧
鬢掬水㺯春纖　厭厭成勝賞銀槃撥汞寳鑑披匳待
不放楸梧影轉西簷坐上淋漓醉墨人人看老子掀髯
明年㑹清光未減白髮也休添
　　前調(山居/偶成)　　　　　　　　　　段克已
歸去来兮吾家何在結茅水際林邊自無人到門設不
須闗蠻觸攻爭蝸角榮枯事不到尊前應堪歎清溪流
水東去㡬時還　此身何處著縱教容與魚鴈之間算
躬耕隴畝在我無難便把鋤頭為枕眠芳草醉夢長安
煙波客新来有約要買釣魚竿
　　前調(新萍/二首)　　　　　　　　　　劉　詵
碧唾成花翠璣浮霧水邊裙影知誰半溝未合脂水過
生肥小扇迎風試拂翩翩去還復差池憑䦨處怕伊貪
見見了却忘歸　橋西青不住乳鴛行破一瞬淪漪看
踈如有恨密似相依元是情根種得更千古欲盡何時
重相約章臺春膩還上最髙枝
　　前調　　　　　　　　　　　　劉　詵
宫鳥西飛楊花北去春風飄向伊誰盈盈小小輕薄不
堪肥天付風流到骨消不盡流落清池誰知道踏歌朝
暮癡絶待渠歸　愔愔春似酒日痕生紺裙色明漪笑
東家西沼到處依依同是東風種得獨無據飄泊年時
青梅落水光簾影小翠立横枝
　　前調(夏日飲王/氏園亭)　　　　　　　　張　埜
珠箔含風𤨏牎凝霧栁溪别是仙鄉一枝絶豔嫋嫋動
波光消盡人間煩暑冰紈膩玉骨生凉腸應斷清商一
曲餘韻惹蕖香　幽情還解否冰蓮心合碧藕絲長要
滿斟芳醑親舉荷香耳畔向人微道便為儂一醉何妨
歸来晩新愁㡬許山雨夜浪浪
　　前調(影/)　　　　　　　　　　　楊樵雲
只道空煙又疑流水依依却似行雲了然相對又似夢
紛紜半面春風圖畫黄金在難鑄昭君溪橋斷梅花晴
雪端的白三分　真真難唤醒三年抽藕織得榴裙甚
徘徊窺鏡交翼鸞文一片飛花来去并刀快翦取晴紋
無情處分明著眼強半滿春醺
　　前調　　　　　　　　　　　　蒲道源
長憶當年讀書牎下嵗寒留看孤芳廵簷索笑重到更
徬徨梅隠先生何在清江外新構茅堂人應道攀枝齅
蕊那得救饑腸　多情餘習氣芒鞵竹杖未忍相忘但
年年依舊踈影幽香好是春風近也猶記得吟遶昏黄
開尊飲參横斗轉同醉臥花傍
　　前調(夀石/末公)　　　　　　　　　　劉　基
嶽氣鍾嵩星精降昴五雲光映麟書綠明紅媚風暖日
長初金翿斜開洞府羣仙擁翠佩瓊裾收拾盡乾坤清
淑為瑞在扶輿　文韜兼武略南陽諸葛東海穰苴有
貔虎龍蛇深䕶儲胥制勝不妨談笑鶯聲裏旗影徐徐
行看取非熊應兆沙路輾高車
　　前調(清明/)　　　　　　　　　　劉　基
積雨沉春昏煙酣晝不知還又清明榆錢栁絮相逐鬬
輕盈芳徑莓苔漸滿青蘋與白芷俱生踈籬畔海棠間
竹有箇鵓鳩鳴　寛心應是酒酒衝愁陣强似竒兵愛
星星白髮知我平生底用登樓看鏡誤身世只是虛名
空凝佇落花如雪雲霧鎻高城
　　前調(西湖/秋泛)　　　　　　　　　　瞿　祐
露葦催黄煙蒲駐綠水光山色相連紅衣落盡辜負採
蓮船㸃檢六橋楊栁但㡬箇抱葉殘蟬秋容晚雲寒鴈
背風冷鷺鷥肩　華筵容易散愁添酒量病減詩顛况
情懐冷澹漸入中年埽退舞裙歌扇盡付與一枕髙眠
清閒好脫巾露髮仰面看青天
　　前調(望月/東樓)　　　　　　　　　　呉子孝
午酒纔醒寒蟾乍皎有情偏照髙樓霜飛瓊砌倚檻縱
吟眸碧宇瑩然玉映金波溢千里雲收神瀟灑桂孤兔
冷相對舊貂裘　清虛新境界冰壺銀海身在瀛洲夜
漸深忽聞鶴唳林丘空自凝情逺憶江湖上誰抱閒愁
試翹首鬱藍宫闕拂袖馭風遊
　　前調　　　　　　　　　　　　呉子孝
緑沼波平朱䦨雨歇清冰繞座無炎晝長人静香鴨燼
頻添金盌藕絲初雪人如玉素手纖纖怕花前流鶯窺
見垂下水晶簾　碧梧隂乍轉黄庭寫罷犀管休拈荷
珠散薰風漸入危檐堪愛滿堂凉甚無一事睡思方甜
鮫綃薄琉瓈簟冷驚起看新蟾
　　前調(春日遊支硎/天池諸山)　　　　　　　呉子孝
宿雨平沙輕風野渡堪憐綠滿汀洲支硎山畔碧栁映
朱樓水上花枝如錦飛紅碎散逐輕鷗晴雲暖鼓笳絃
管来往漾蘭舟　一年春最好家家園圃處處歌謳向
曲巗深谷鳥語清柔輿外青山窈窕天池淨林石偏幽
旁人笑謫仙老矣猶似舊風流
　　前調　　　　　　　　　　　　呉子孝
松暗隆池花飛謝巘南峰十里逶迤溪流曲曲清瑩映
鬚眉陡暖單衣初試斜陽外細雨離離深林過又躋髙
嶺雲墮竹橋危　遨遊終日醉一春好景山寺江湄喜
青梅滿塢紫笋盈籬撲面楊花不斷剛復見燕子差池
請君看麟袍纒玉何似老無羈
　　前調(小院/芙蓉)　　　　　　　　　　王慎中
啼鴂新聲羣芳乍歇有誰獨殿秋容娟娟靚好一種朩
芙蓉色濯瑶華發秀金風勁真態偏濃柴門閉蕭閒寂
寞幽意對芳叢　紛紛池館地遮蹊倚徑笑日披風醉
心與睡眼觸汙仙丰幸是幽人傳得托根喜在此庭中
多情處酬將麗藻不在倒金鍾
　　前調(花朝/)　　　　　　　　　　商　輅
鶴徑寒煙燕巢華露小牎夜雨新晴竹欄苔砌寂寂㸃
芳春屈指春光已半徒翹首千里闗城雲横處蠻笙戌
角隠隠雜啼鶯　放衙人乍散琴抛案牘酒載郊坰身
世風前絮更欲何憑十載邯鄲古道枕中事暗裏魂驚
車茵軟儘容酩酊杜宇任多情
　　前調　　　　　　　　　　　　周　用
嘉樹含風踈簾映雨端陽景物依然故園何處雲白五
湖邊記得舊年今日三江上萬玉亭前人晏起翠蒲綠
醑旗鼓競龍船　今年逢此日孤篷四海翹首鈞天正
西郊卜雨東魯移泉為問九農德業從呉楚直抵齊燕
煩太史一篇周頌再紀屢豐年
　　前調(壽言/之弟)　　　　　　　　　　周　用
日麗瑶京風和錦里平安兩字頻傳别来明月三十六
迴圓恰是禁煙時候清溪上華萼堂前香霧醒緋桃翠
栁妝㸃豔陽天　年年逢此日輕羅初試佳句新編有
兒孫黄巻家世青氊待紀熙朝盛事耆英㑹滿座名賢
且相約百三十嵗再數甲辰年
　　前調　　　　　　　　　　　　董其昌
宿雨初收曉煙未泮散雲都逐飛龍文君翠黛一霎變
顰容多少風鬟霧鬢青螺髻飄墮空濛頻騁望征帆滅
處逺靄與俱窮　古今来畫手誰如莊叟筆底描風有
江南一派北苑南宫我亦煙霞骨相閒㸃染懞懂難工
但記取維摩詰語山色有無中
　　前調(邨莊/)　　　　　　　　　　陳繼儒
五鹿山邊晉文投塊至今漳水依然使君住此花朩已
多年妝㸃亭臺橋道長消受夜月秋煙莊前後赤城綠
野塲圃又鈎連　斜陽新雨外蘋青菱熟鷺醉鷗眠忽
邨墟牧唱野外鐘傳一片風光似畫界不定江北江南
相隨去筆牀茶竈同上釣魚船
　　前調　　　　　　　　　　　　呉宗達
蕉長青箋筍抽斑管悶懐欲寫無多天公聽啓可否竟
如何小構數椽茆屋須傍取千頃澄波扁舟繫酒筒茶
竈隨意泊煙蘿　心知三兩客朝朝暮暮百徧相過且
醉醒任量雅謔狂歌風雨不妨閉户凭欄處嫩蕊柔柯
沉吟乆才情標格千載憶東坡
　　前調(寒食/)　　　　　　　　　　周世臣
燕子銜泥子規啼血垂楊隔㟁煙晴曉風狂舞吹徧杏
花零乍暖乍寒時節芳堤上踏草尋青秦樓内珠簾半
捲鴈柱兩三聲　閉門看驟雨金鞭玉勒未過旗亭正
籬屏織錦春水盈盈問道今朝寒食桐隂下無數飛英
行人望天涯路杳何處是歸程
　　前調(和少游/送别)　　　　　　　　　陳子龍
紫燕翻風青梅帶雨共尋芳草啼痕明知此㑹不得乆
殷勤約略别離時候綠楊外多少銷魂纔提起淚盈紅
袖未說兩三分　紛紛從去後痩消玉鏡寛損羅裙念
飄零何處煙水相聞欲夢故人憔悴依稀只隔楚山雲
無過是怨花傷栁一様怕黄昏
　　前調(嵗暮過西/村王叔逺)　　　　　　　　沈　麖
嵗暮偷閒殘冬訪道隔溪扶過危橋癡情嬾骨傲俗自
逍遥邨北邨南景况完鄉社鄰父招邀真閒甚開門汲
水淺灌美人蕉　客来山犬吠不通名姓直入書巢笑
吟吟握手木榻相勞綠淨幽光牎几知交者野牧漁樵
無今古清談一席爾我共蕭騷
　　前調(落花/)　　　　　　　　　　沈　麖
春老園林雨餘庭院偏惹蝶駭鶯猜蔫紅皺白狼藉滿
蒼苔正是愁腸欲斷珠箔外㸃㸃飄来分明似身輕飛
燕扶下碧雲臺　當初珍重意金錢競買玉砌新栽更
翠屏遮䕶疊鼔催開誰道天機繡錦都化作紫陌塵埃
紗牎裏有人憐惜無語托香腮
　　前調(秋懐/)　　　　　　　　(明媛/)韓智玥
勁葦傳霜殘荷貌雨白雲隨處安排文心兵氣入夢緫
成灰玉翦翻風燕子還消得㡬徧徘徊空惆悵五陵狂
客殘病帶秋来　風篁如碎鐡山嬌樹綺池絢霞裁更
北牎深處蕉影容堦叢桂愁闗異代誰招隠花落花開
孤吟罷一雙藕履常遶碧䦨廻
　　前調　　　　　　　　　　(明媛/)錢　氏
古樹隂濃新篁翠淺乍隂過雨俄晴方塘對㟁留得小
紅英消受茶芽蕨筍髹几淨雲母輕明薫風至釣絲揺
曳無處立蜻蜓　喜灌園君志辟纑吾職兩意相并把
當前小景直擬蓬瀛怎便芳塵盡謝長無事心境雙清
家園好藕花如錦波面想盈盈
　　前調(七夕/)　　　　　　　　(明媛/)沈宜修
玉樹香浮金波彩泛細風輕送雲行橋邊烏鵲千古說
多情何事歡娯易散空悵望玉鏡銀屏堪憐處年年芳
草青黛鎻秋横　盈盈増悵望更更漏㸃處處雞聲看
踈星漸曉珠露飛英腸斷鮫綃帊上休回首枉自魂驚
還須問長河渺渺流向㡬時平
　　前調　　　　　　　　　　(明媛/)陳　㛃
湛碧池塘空青户院清霜又已深秋遶籬香韻黄菊伴
人幽怪是重陽佳節凭䦨處吹帽風稠思前古淵明此
際淡漠㡬曽愁　江山無異感悲深語澀志壯身柔惟
圗書經巻夙社新修憶昔雲鬟藕服菱鏡裏未展眉頭
時暮矣數聲哀鴈葉落滿沙洲
　　前調(又一/體)　　　　　　　　　　無名氏
風急霜濃天低雲澹過来孤鴈聲切鴈兒且住略聽自
家說你為離羣到此我共箇人人才别松江㟁黄蘆叢
裏天更待飛雪　聲聲腸欲斷和我也㸃㸃珠成血這
一江流水流也嗚咽告你髙飛逺舉前程事永無磨折
休煩惱飄零散聚終有見時節
　燭影揺紅
　　(又一體雙調九十六/字一名玉珥度金環)
　　燭影揺紅　　　　　　　　　　周邦彦
香臉輕勻黛眉巧畫宫妝淺風流天付與精神全在嬌
波轉早是縈心可慣更那堪頻頻顧盼㡬回得見見了
還休爭如不見　燭影揺紅夜䦨飲散春宵短當時誰
解唱陽闗離恨天涯逺無奈雲收雨散凭欄干東風淚
眼海棠開後燕子来時黄昏庭院
　　前調(安陸浮/雲樓)　　　　　　　　　廖世美
靄靄春空畫樓森聳陵雲渚紫薇登覽最闗情絶妙誇
能賦惆悵相思遲暮記當日朱䦨共語塞鴻難問㟁栁
何窮别愁紛絮　催促年光舊来流水知何處斷腸何
必更殘陽極目傷平楚晚霽波聲帶雨悄無人舟横野
渡數峰江上芳草天涯參差煙樹
　　前調(深春/)　　　　　　　　　　趙長卿
梅雪飄香杏花開豔燃春晝銅駝煙澹曉風輕揺曳青
青栁海燕歸来未乆向雕梁初成對偶日長人困緑水
池塘清明時候　簾幙低垂麝煤煙噴黄金獸天涯人
去杳無憑不念東陽痩眉上新愁壓舊要消遣除非殢
酒酒醒人静月滿南樓相思還又
　　前調(上元/有懐)　　　　　　　　　　張　掄
雙闕中天鳯樓十二春寒淺去年元夜奉宸遊曽侍瑶
池宴玉殿珠簾晝捲擁羣仙蓬壺閬苑五雲深處萬燭
光中掲天絲管　馳隙流年恍如一瞬星霜换今宵誰
伴泣青衫回首長安逺可是塵縁未斷漫惆悵華胥夢
短滿懐幽恨數㸃寒燈㡬聲歸鴈
　　前調(元夕/)　　　　　　　　　　呉　億
樓雪初消麗譙吹罷蘆笳晚使君千炬起班春歌吹香
風暖十里珠簾盡捲人正在蓬壺閬苑賣薪買酒立馬
傳觴昇平重見　誰識鼇頭去年曽侍傳柑宴至今衣
袖帶天香行處氤氲滿已是春宵苦短更莫遣歡遊意
嬾細聽歸路璧月光中玉簫聲逺
　　前調(燈夕玉照堂/梅花正開)　　　　　　　張　鎡
宿雨初乾舞梢煙痩金絲裊嫩雲扶日做新晴舊碧尋
芳草幽徑蘭芽尚小怪今年春歸太早栁塘花院萬朶
紅蓮一宵開了　梅雪翻空忍教空對東風老粉團香
障擁詩仙戰退春寒峭現樂歌彈鬧曉宴親賓團欒同
笑醉歸時候月過珠樓參横蓬島
　　前調(盱江/有懐)　　　　　　　　　　趙善扛
桃李牆頭向人却似他年意舞絲千丈颺晴光駘蕩春
無際花氣薫然自醉傍垂楊行行緩轡倦遊無奈回首
雲山歸期猶未　玉鎻樓空鳥啼花外東風起少年恩
怨付波流臨望朱䦨倚冉冉塵生客袂對尊前髙情暫
寄洞天一笑仙馭乗空姑峰凝翠
　　前調　　　　　　　　　　　　髙觀國
别浦潮平逺邨帆落煙江冷征鴻相唤著行飛不耐霜
風緊雪意垂垂未定正慘慘雲横踈影酒醒情緒日晚
登臨淒凉誰問　行樂京華軟紅不斷香塵噴試將心
事卜歸期終是無憑準寥落年華將盡誤玉人髙樓凝
恨第一休負西子湖邊江梅春信
　　前調(立春日柬/髙内翰)　　　　　　　　方　岳
輦路融晴宫雲逗曉青旂報梅邊香沁綵仗寒初信花
風到笑語誰家簾幙鏤冰絲紅紛綠鬧髻横玉燕鬢顫
瓊幡不知能掉　看見春来麴塵微漲催蘭櫂嬌黄拂
掠上柔條等得鶯眠覺引出千花萬草喜攙先椒盤竹
爆問誰天上瑶帖初供玉堂歸儤
　　前調(夀嗣/榮王)　　　　　　　　　　呉文英
天桂飛香御花簇座千秋宴笑從王母摘仙桃瓊醴雙
金盞掌上龍珠照眼映羅圖星暉海爛浮槎逺到水淺
蓬萊秋明河漢　寳月將弦晩鈎斜挂西簾捲未須十
日便中秋爭看清光滿淨洗紅塵障面賀朝霖催班正
殿喜回天上紫府開筵瑶池宣勸
　　前調(賦得清縣/圃古紅梅)　　　　　　　　呉文英
莓鎻虹梁稽山祠下當時見横斜無分照溪光蛛網空
凝徧姑射青春對面駕飛虯羅浮路逺千年春在新月
苔池黄昏山館　花滿河陽為君羞褪晨妝蒨雲根直
下是銀河客老秋槎變雨外紅鉛洗斷又晴霞驚飛暮
管倚䦨只怕㺯水鱗生乗東風便
　　前調(元夕/微雨)　　　　　　　　　　呉文英
碧澹山姿暮寒愁沁歌眉淺障泥南陌潤輕酥燈火深
深院入夜笙歌漸暖綵旗翻宜男舞徧恣遊不怕素韤
塵生行裙紅濺　銀燭籠紗翠屏不照殘梅怨洗妝清
靨濕春風宜帶啼痕看楚夢留情未散素蛾愁天長信
逺曉牎移枕酒困香殘春隂簾捲
　　前調(越上霖/雨應禱)　　　　　　　　　呉文英
秋入燈花夜深簷影琵琶語越娥青鏡洗紅埃山鬬秦
眉嫵相間金茸翠畝認城隂春耕舊處晩舂相應新稲
炊香踈煙林莽　清磬風前海沉宿裊芙蓉炷阿香秋
夢起嬌啼玉女傳幽素人駕海槎未渡試梧桐聊分宴
俎採菱别調留取蓬萊霎時雲住
　　前調　　　　　　　　　　　　呉文英
飛蓋西園晩秋恰勝春天氣霜花開盡錦屏空紅葉新
裝綴時放清杯泛水暗凄凉東風舊事夜吟不就松影
䦨干月籠寒翠　莫唱陽闗但憑綵袖歌千嵗秋星入
夢隔明朝十載呉宫㑹一棹回潮渡葦正西牎燈花報
喜桞蠻櫻素試酒爭憐不教不醉
　　前調(荷塘生日留/京賦以寄意)　　　　　　　呉文英
西子西湖賦情㑹載鴟夷棹斷橋直去是孤山應為梅
花到㡬度吟昏醉曉背東風偷閒鬭草亂鴉啼後解珮
歸来春懐多少　千里嬋娟茂陵今夜同清照櫻脂茸
唾聽吟詩爭似還家好昵昵西牎語笑鳯雲深瓊簫縹
緲願春如舊栁帶同心花枝壓帽
　　前調　　　　　　　　　　　　張　炎
舟檥鷗波訪鄰尋里愁都散老来猶是栁風流先露看
花眼閒把花枝細揀笑盈盈和香待翦也應回首紫曲
門荒當年遊慣　簫鼓黄昏動人心處情無限錦街不
甚月明多早已驕塵滿纔過風柔夜暖漸迤邐芳程遞
䟎向西湖去那里人家依然鶯燕
　　前調(隔牎/聞歌)　　　　　　　　　　張　炎
園苑深沉趁香隨粉都行徧隔牎花氣暖扶春只許鶯
鶯占燭燄晴烘醉臉想東鄰偷窺笑眼欲尋無處暗拍
新聲銀屏斜掩　一片雲閒那知顧曲周郎怨看花猶
自未分明畢竟何時見已信仙縁較淺漫凝思風簾倒
捲出門一笑月落江横數峰天逺
　　前調(牡丹/)　　　　　　　　　　孫惟信
一朶鞓紅寳叙壓髻東風溜年時也是牡丹時相見花
邊酒初試夾紗半袖與花枝盈盈鬭秀對花臨景為景
牽情因花感舊　題葉無憑曲溝流水空回首夢雲不
到小山屏真箇歡難偶别後知他安否軟紅街清明還
又絮飛春盡天逺書沉日長人痩
　　前調　　　　　　　　　　　　無名氏
㸃㸃飛香見梅知道春心透怕寒不捲玉樓簾羞與花
同痩手撚青枝頻齅誚冷落薔薇金斗翻驚綠鬢不似
芳姿年年依舊　纔破凝酥滿園桃李看看又江南幽
夢了無痕啼暈殘襟袖鴛被有誰温繡怎敢更十分殢
酒伴君獨自㡬箇黄昏月明時候
　　前調　　　　　　　　　　(宋媛/)孫　氏
乳燕穿簾亂鶯啼樹清明近隔簾時度栁花飛猶覺寒
成陣長記眉峰偷隠臉桃紅猶藏酒暈背人微笑半嚲
鸞釵輕籠蟬鬢　别乆啼多眼應不似當時俊滿園珠
翠逗春嬌没箇他風韻若見賓鴻試問待相將綵箋寄
恨㡬時得見鬬草歸来雙鴛微潤
　　前調(侑舒/信道)　　　　　　　　　　湘江妓
綠淨湖光淺寒先到芙蓉島謝池幽夢屬才郎㡬度生
春草塵世多情易老更那堪秋風嫋嫋晩来羞對香芷
汀洲枯荷池沼　恨鎻横波逺山淺黛無心埽湘江人
去歎無依此意從誰表喜趁良宵月皎况難逢人間兩
好莫辭沉醉醉入屏山呉歌天曉
　　前調　　　　　　　　　　　　袁　易
日日春隂瑞香亭畔寒成陣鳯鞾頻誤踏青期寂寞牆
隂冷翠被堆牀未整睡初酣風篁唤醒㡬多心緒鵲語
難憑燈花無準　得酒澆愁舊愁不去添新病呉綾題
滿斷腸詞歌罷何人聽寳篆香消晝永裊餘煙蕭蕭鬢
影出門長嘯白露䨇飛清江千頃
　天香
　　(又一體雙調/九十六字)
　　天香　　　　　　　　　　　　賀　鑄
煙絡横林山沉逺照邐迤黄昏鐘鼔燭映簾櫳蛩催機
杼共惹清秋風露不眠思婦齊應和㡬聲砧杵驚動天
涯倦客駸駸嵗華行暮　當年酒狂自負謂東君以春
相付流浪征驂北道客檣南浦幽恨無人晤語賴明月
曽知舊遊處好伴雲来還將夢去
　　前調　　　　　　　　　　　　呉文英
蟬葉黏霜蠅苞綴凍生香逺帶風峭嶺上寒多溪頭月
冷北枝痩南枝小玉奴有姊先占立牆隂春早初試宫
黄澹薄偷分壽陽纖巧　銀燭淚深未曉酒鍾慳貯愁
多少記得短亭歸馬暮衙蜂鬧豆䓻釵梁恨裊但悵望
天涯嵗華老逺信難封呉雲鴈杳
　　前調(龍涎/香)　　　　　　　　　　呉文英
珠絡玲瓏羅囊閒鬬酥懐暖麝相倚百和花鬚十分風
韻半襲鳯箱重綺茜帷四角慵未結流蘇春睡熏度紅
薇院落煙銷畫屏沉水　温泉絳綃乍試露華侵透肌
蘭泚漫省淺溪月夜暗浮花氣荀令如今老矣但未識
韓郎舊風味逺寄相思餘醺夢裏
　　前調(龍涎/香)　　　　　　　　　　周　密
碧腦浮冰紅薇染露驪宫玉唾誰搗麝月雙心鳯雲百
和寳釧珮環爭巧濃熏淺炷疑醉度千花春曉金餅著
衣餘潤銀葉透簾微裊　素被瓊篝夜悄酒初醒翠屏
深窈一縷舊情空趁斷煙飛繞羅袖餘馨漸少悵朱閣
凄凉夢難到誰念韓郎清愁漸老
　　前調(龍涎/香)　　　　　　　　　　王沂孫
孤嶠蟠烟層濤蛻月驪宫夜採鉛水訊逺槎風夢深薇
露化作斷魂心字紅甆候火還乍識冰環玉指一縷縈
簾翠影依稀海天雲氣　㡬回殢嬌半醉翦春燈夜寒
花碎更好故溪飛雪小牎深閉荀令如今顦顇緫忘却
尊前舊風味漫惜餘熏空篝素被
　　前調(龍涎/香)　　　　　　　　　　李彭老
搗麝成塵熏薇注露風酣百和花氣品重雲頭葉翻蕉
様共說内家新製波浮海沫誰唤覺鮫人春睡清潤俱
饒片腦芬馡半是沉水　相逢酒邊雨外火初温翠爐
煙細不似寳珠金縷領巾紅墜荀令如今顦顇消未盡
當時愛香意燼煖燈寒秋聲素被
　　前調(龍涎/香)　　　　　　　　　　王易簡
煙嶠收痕雲沙擁沫孤槎萬里春聚䗶杵冰塵水研花
片帶得海山風露纖痕透曉銀鏤小初浮一縷重翦紗
牎暗燭深垂繡簾微雨　餘馨惱人最苦染羅衣少年
情緒謾省珮珠曽解蕙羞蘭妒好是芳鈿翠嫵恨素被
濃熏夢無據待翦秋雲殷勤寄與
　　前調(龍涎/香)　　　　　　　　　　馮應瑞
枯石流痕殘沙擁沫驪宫夜蟄驚起海市收時鮫人分
處誤入衆芳叢裏春霖未就都化作凄凉雲氣惟有清
寒一㸃消磨小牎殘醉　當年翠篝素被拂餘熏倦懐
如水謾惜舞紅猶在為誰重試㡬片金昏字古向故篋
聊將伴憔悴斷續風流柔情縷縷
　　前調(龍涎/香)　　　　　　　　　　唐藝孫
螺甲磨星犀枝杵月蕤英嫩壓拖水海蜃樓髙仙娥鈿
小縹緲結成心字麝煤候暖載一朶輕雲不起銀葉初
生薄暈金猊旋翻纖指　芳林惱人漸醉碾微馨鳯團
閒試滿架舞紅都换嬾收珠珮㡬片菱花鏡裏更摘索
雙環伴秋睡早是新凉重熏翠被
　　前調(龍涎/香)　　　　　　　　　　吕同老
冰片鎔肌水沉換骨蜿蜒夢斷瀛島翦碎腥雲杵勻枯
沫妙手製成翻巧金篝候火無似有微熏初好簾影垂
風不動屏深䕶春宜小　殘梅舞紅褪了珮珠寒滿懐
清峭㡬度酒餘重省舊愁多少荀令風流未減怎奈向
飄零賦情老待寄相思仙山路杳
　　前調(龍涎/香)　　　　　　　　　　無名氏
瀛嶠浮煙滄波挂月潛虯睡起清曉萬里槎程一番花
信付與露薇冰腦纖雲漸暖凝翠席氤氲不了銀葉重
調火活珠簾自垂風悄　螺屏酒醒夢好繡羅幃依舊
痕少㡬度試拈心字暗驚芳抱隠約仙洲路杳謾珮影
　玲瓏䕶嬌小素手金篝春情未老
　　　前調(又一/體)　　　　　　　　　　景　覃
　市逺人稀林深犬吠山連水邨幽寂田里安閒東鄰西
　舍準擬醉時歡適社祈雩禱有簫鼓喧天吹擊宿雨新
　晴隴頭閒看露桑風麥　無端晴亭暮驛恨連年此時
　行役何似臨流蕭散緩衣輕幘炊黍烹雞自勞有脆綠
　甘紅薦芳液夢裏春泉糟牀夜滴
　　　前調　　　　　　　　　　　　景　覃
　百嵗中分流年過半塵勞繫人無盡桑柘周圍菅茅低
　架且喜水親山近倦飛髙鳥算也有閒枝棲穏紙帳紬
　衾日髙睡起嬾梳蓬鬢　閒堦土花碧潤緩芒鞵恐傷
　蝸蚓倒掩衡門空解草𤣥誰信俗駕輕雲易散賴獨有
　蓬峰破孤悶世事悠悠從教莫問
　
　
御選歴代詩餘巻六十一
　欽定四庫全書
御選歴代詩餘巻六十二目録(起九十六字/至九十七字)
　　　漢宫春(又一體/)
　　　　張先
　　　前調(又一體/)
　　　　晁冲之
　　　　周紫芝(二首/)
　　　　李邴
　　　　辛棄疾(六首/)
　　　　京鏜
　　　　陸游(二首/)
　　　　劉鎮
　　　　史達祖
　　　　方岳
　　　　吳文英(二首/)
　　　前調(又一體/)
　　　康與之
　　雨中花(又一體/)
　　　京鏜
　　前調(又一體/)
　　　無名氏
　　聲聲慢(又一體/)
　　　元好問
　　早梅香
　　　無名氏
　　望雲間
　　　趙可
　　醉蓬萊(又一體/)
　　　盧炳
　　前調(又一體/)
　　　王沂孫
　　雙雙燕
　　　吳文英
　　鳯凰䑓上憶吹簫(又一體/)
　　　晁補之
　　前調(又一體/)
　　　吳元可
　　前調(又一體/)
　　　沈懋徳
　　劒氣近
　　　袁去華
　　步月(又一體/)
　　　史逹祖
　　帝臺春(又一體/)
　　　李甲
　　熙州慢
　　　張先
　　黄鶯兒
　　　栁永
　　　晁補之
　　　王詵
　　粉蝶兒慢
　　　周邦彦
　　采明珠
　　　杜安世
　　倦尋芳
　　　王雱
　　陽臺路
　　　栁永
　　水調歌頭(又一體/)
　　　何夢桂
　　塞垣春
　　　周邦彦
　　　方千里
　　　陳允平
　　八聲甘州(又一體/)
　　　栁永
　　　蘇軾
　　　晁補之(二首/)
　　　向子諲
　　　葉夢得(二首/)
　　　朱雍
　　　張鎡
　　　辛棄疾(二首/)
　　　程垓
　　　汪莘
　　　趙希邁
　　　吳文英(二首/)
　　　周密(二首/)
　　　張炎(六首/)
　　　　趙文
　　　　張翥
　　　　張埜
　　　　陸釋麟
　
　
　
　
　
　
　
　
　
　
　
御選歴代詩餘巻六十二目録
　欽定四庫全書
御選歴代詩餘巻六十二(起九十六字/至九十七字)
司經局洗馬掌局事兼翰林院修撰加二級(臣/)王奕清奉
㫖校刋
　　漢宮春
　　　(又一體雙調九十六字一名慶千秋/首句與換頭叶韻與否無定格也)
　　　漢宮春(蠟梅/)　　　　　　　　　張　先
　紅粉苔牆透新春消息梅蕊先芳竒葩異卉漢家宮額
　塗黄何人鬭巧運紫檀翦出蜂房應爲是中央正色東
　君别與清香　仙姿自稱霓裳更孤標俊格霏雪凌霜
　黄昏院落爲誰密解羅囊銀瓶注水浸數枝小閣幽牕
　春睡起纖條在手厭厭宿酒殘妝
　　　前調(又一/體)　　　　　　　　　　晁冲之
　黯黯離懐向東門繫馬南浦移舟薫風亂飛燕子時下
　輕鷗無情渭水問誰敎日日東流常是送行人去後煙
　波一晌離愁　回首舊遊如夢記踏青殢飲拾翠狂遊
無端綵雲易散覆水難收風流未老􁨣千金重入揚州
應又似當年載酒依前名占青樓
　　前調　　　　　　　　　　　　周紫芝
秋意還深漸銀牀露冷梧葉風髙嬋娟也應爲我羞照
霜毛流年老盡漫銀蟾冷浸香醪須盡把平生怨感一
時分付離騷　傷心故人千里問隂晴何處還記今宵
樓髙共誰同看玉桂煙梢南枝鵲繞歎此生飄轉江皋
須更約他年清照爲人常到寒霄
　　前調(題山谷反/魂梅香)　　　　　　　　周紫芝
香滿箱籢看沈犀㺯水濃麝含薫荀郎一時舊事盡屬
王孫殘膏賸馥須傾囊乞與蘭蓀金獸暖雲牕霧閣爲
人洗盡餘醺　依稀雪梅風味似孤山盡處馬上煙邨
從來甲煎淺俗那忍重聞蘇臺燕寢下重幃深閉孤雲
都占得横斜亂影伴他月下黄昏
　　前調　　　　　　　　　　　　李　邴
瀟灑江梅向竹梢疎處横兩三枝東風也不愛惜雪壓
霜欺無情燕子怕春寒輕失花期惟是有南來塞鴈年
年長見開時　清淺小谿如練問玉堂何似茅舍疎籬
傷心故人去後冷落新詩微雲澹月對孤芳分付伊誰
空自倚清香未減風流不在人知
　　前調(立春/)　　　　　　　　　　辛棄疾
春已歸來看美人頭上裊裊春幡無端風雨未肯收盡
餘寒年時燕子料今宵夢到西園渾未辦黄柑薦酒更
傳青韭堆盤　却笑東風從此便熏梅染栁更沒些閒
閒時又來鏡裏轉變朱顔清愁不斷問何人會解連環
生怕見花開花落朝來塞鴈先還
　　前調(即事/)　　　　　　　　　　辛棄疾
行李谿頭有釣車茶具曲几團蒲兒童認得前度過者
籃輿時時照影甚此身徧滿江湖悵野老行歌不住定
堪與語難呼　一自東籬揺落問淵明嵗晩心賞何如
梅花政自不惡曾有詩無知翁止酒待重敎蓮社人沽
空悵望風流已矣江山特地愁余
　　前調(㑹稽蓬/萊閣)　　　　　　　　　辛棄疾
秦望山頭看亂雲急雨倒立江湖不知雲者爲雨雨者
雲乎長空萬里被西風變滅須臾回首聽月明天籟人
間萬竅號呼　誰向若邪溪上倩美人西去麋鹿姑蘇
至今故國人望一舸歸歟歲云暮矣問何不鼓瑟吹竽
君不見王亭謝館冷煙寒樹啼烏
　　前調(㑹稽秋/風亭)　　　　　　　　　辛棄疾
亭上秋風記去年嫋嫋曾到吾廬山河舉目雖異風景
非殊功成者去覺團扇便與人疎吹不斷斜陽依舊茫
茫禹跡都無　千古茂林猶在甚風流章句解擬相如
只今朩落江冷渺渺愁余故人書報莫因循忘却蓴鱸
誰念我新凉燈火一編太史公書
　　前調(荅李兼善/提舉和章)　　　　　　　　辛棄疾
心似孤僧更茂林修竹山上精廬維摩定自非病誰遣
文殊白頭自惜歎相逢語宻情疎傾蓋處論心一語只
今還有公無　最喜陽春妙句被西風吹墮金玉鏗如
夜來歸夢江上父老歡余荻花深處喚兒童吹火烹鱸
歸去也絶交何必更修山巨源書
　　前調(答吳子似/總幹和章)　　　　　　　　辛棄疾
達則青雲便玉堂金馬窮則茅廬逍遥小大自適鵬鷃
何殊君如星斗燦中天密密疎疎荒草外自憐螢火清
光暫有還無　千古季鷹猶在向松江道我問訊何如
白頭愛山不去翁定嗔余人生謾爾豈食魚必膾之鱸
還自笑君詩頻覺胸中萬巻藏書
　　前調(上元前一/日立春)　　　　　　　　京　鏜
暖律初回又燒燈市井賣酒樓臺誰將星移萬㸃月滿
千街輕車細馬隘通衢蹴起塵埃今嵗好土牛作伴挽
留春色同來　不是天公省事要一時壯觀特地安排
何妨綵樓鼓吹綺席尊罍良宵勝景語邦人莫惜徘徊
休敎我癡頑不去年年爛醉金釵
　　前調(張園賞/海棠)　　　　　　　　　陸　游
浪迹人間喜聞猿楚峽學劒秦川虚舟汎然不繫萬里
江天朱顔緑鬢作紅塵無事神仙何妨在鶯花酒裏行
歌閒送流年　休笑放慵狂眼看閒坊深院多少嬋娟
燕宮海棠夜宴花覆金船如椽畫燭酒䦨時百炬吹煙
憑寄語京華舊侶幅巾莫換貂蟬
　　前調(自南鄭來/成都作)　　　　　　　　陸　游
羽箭雕弓憶呼鷹古壘截虎平川吹笳暮歸野帳雪壓
青氊淋漓醉墨看龍蛇飛落蠻牋人誤許詩情將略一
時才氣超然　何事又作南來看重陽藥市元夕燈山
花時萬人樂處敧帽垂鞭聞歌感舊尚時時流涕尊前
君記取封侯事在功名不信由天
　　前調(鄭賀守席/上懐舊)　　　　　　　　劉　鎮
日軟風柔望暖江連島晴緑平川尋芳拾蕊勝伴陌上
鮮妍玉騘歸路記青門曽墮吟鞭人去後庭花㺯影一
簾香月娟娟　追念舊游何在歎佳期虚度錦瑟華年
博山夜來燼冷誰換沉煙屏幃半掩奈夢雲不到愁邊
春易老相思無據閒情分付魚牋
　　前調(代友/寄情)　　　　　　　　　　史達祖
花隔東垣詠燕臺秀句結帶謀歡匆匆舊盟有限飛夢
重闗南塘夜月照湘琴别鶴孤鸞天便遣清愁易長春
衣常恁香寒　唐昌故宫何許頓翦霞裁霧擺落塵縁
一聲步虚婉婉雲駐天壇凄凉故里想香車不到人間
羞再見東陽帶眼敎人依舊思凡
　　前調(探梅/)　　　　　　　　　　方　岳
問訊何郎怎春風未到却月横枝當年東閣詩興天豈
吾欺雲寒歳晩便相逢已負深期須説與秋崖歸也留
香更待何時　家住江南煙雨想疎花開徧野竹笆籬
遥憐水邊石上煞欠渠詩月臺雪甕肯相從捨我其誰
應自歎生來孤峭此心却有天知
　　前調(牡丹/)　　　　　　　　　　吳文英
花姥來時帶天香國豔羞掩名姝日長半嬌半困宿酒
微蘇沉香檻北比人間風異煙殊春恨重盤雲墜髻碧
花翻唾瓊盂　洛苑舊移仙譜向吳娃深館曾奉歡娛
猩脣露紅未洗客鬢霜鋪蘭池沁壁過西園重載雙壺
休謾道花扶人醉醉花却要人扶
　　前調(夀梅/津)　　　　　　　　　　吳文英
名壓年芳倚竹根新影獨照清漪千年禹梁蘚碧重發
南枝冰凝素質遣凡桃羞濯塵姿寒正峭東風似海香
浮夜雪春霏　練鵲錦袍仙使有青娥傳夢月轉參移
逋山傍鸎繫馬玉翦新辭宮妝鏡裏笑人間花訊都遲
春未了紅鹽薦鼎江南煙雨黄時
　　前調(又一體夕慈/寜殿元)　　　　　　　康與之
雲海沉沉峭寒收建章雪殘鳷鵲華燈照夜萬井禁城
行樂春隨鬢影映參差栁絲梅萼丹禁杳鼇峰對聳三
山上通寥廓　春衫繡羅香薄步金蓮影下三千綽約
冰輪桂滿晧色冷侵樓閣霓裳帝樂奏昇平天風吹落
留鳯輦通宵宴賞莫放漏聲閒却
　雨中花
　　(又一體雙調九十/六字或加慢字)
　　雨中花　　　　　　　　　　　京　鏜
玉局祠前銅壺閣畔錦城藥市爭奇正紫茰綴席黄菊
浮巵巷陌連鑣並轡樓臺吹竹彈絲登髙望逺一年好
景九日佳期　自憐行客猶對佳賓留連豈是貪癡誰
㑹得心馳北闕興寄東籬惜別未催鷁首追歡且醉蛾
睂明年此㑹他鄉今日總是相思
　　前調(又一/體)　　　　　　　　　　無名氏
事往人翻還似暮峽歸雲壠上流泉奈向分圓鏡已斷
么絃長記酒䦨歌罷難忘月夕花前相攜手處瓊樓朱
户觸目依然　從來慣共繡幃羅帳鎮效比翼文鴛誰
念我而今清夜常是孤眠入户不知飛絮傍懐爭及爐
煙這回去也一生心事爲你縈牽
　聲聲慢
　　(又一體雙調/九十六字)
　　聲聲慢　　　　　　　　　　　元好問
林間鷄犬江上邨墟扁舟處處經過袖裏新詩買斷古
朩滄波山中一花一草也留敎老子婆娑任人笑風雲
氣少兒女情多　不待求田問舍被朝吟暮醉慣得蹉
跎百尺髙樓更問平地如何朝來斜風細雨喜紅塵不
到漁蓑一尊酒喚元龍來聽浩歌
　早梅香
　　(雙調九/十六字)
　　早梅香(本意/)　　　　　　　　　無名氏
北帝收威又探得早梅漏春消息粉蕊瓊苞擬將臙脂
輕染顔色素質盈盈終不許雪霜欺得奈化工偏宜賦
與夀陽妝飾　獨自逞冰姿比夭桃繁杏殊別爲報山
翁逢此有花尊前且須攀折醉賞吟戀莫孤負好天風
月恐笛聲悲紛紛便似亂飛香雪
　望雲間
　　(一名望海潮雙/調九十六字)
　　望雲間(代州/南樓)　　　　　　　　　趙　可
雲朔南陲全趙寳符河山襟帶名藩有朱樓縹緲千雉
回旋雲度飛狐絶險天圍紫塞髙寒弔興亡遺跡咫尺
西陵煙樹蒼然　時移事改極目春心不堪獨倚危䦨
惟是年年飛鴈霜雪知還樓上四時長好人生一世誰
閒故人有酒一尊髙興不減東山
　醉蓬萊
　　(又一體雙調/九十六字)
　　醉蓬萊(上南安/太守)　　　　　　　　盧　炳
正春回紫陌瑞靄飛浮暖風輕扇晧月初圓覺嚴城寒
淺綵結鼇山紗籠銀燭與花爭豔午夜融和紅蓮萬頃
一齊開徧　訟簡民熙使君行樂簇擁朱輪旌旗輝煥
鼎沸笙歌遏行雲不散咫尺泥封促朝天陛侍玉皇香
案來嵗元宵龍燈影裏金杯宜勸
　　前調(又一體/歸故山)　　　　　　　　　王沂孫
埽西風門逕黄葉凋零白雲蕭散栁換枯隂賦歸來何
晚爽氣霏霏翠蛾睂嫵聊慰登臨眼故國如塵故人如
夢登髙還嬾　數㸃寒英爲誰零落楚魄難招暮寒堪
攬步屐荒籬誰念幽芳逺一室秋燈一庭秋雨一聲秋
鴈試引芳尊不知消得幾多依黯
　雙雙燕
　　(雙調九十六字宋史達祖作詠燕詞即名其/調曰雙雙燕此詞少二字又後人所損也)
　　雙雙燕(本意/)　　　　　　　　　吳文英
小桃謝後雙雙燕飛來幾家庭戸輕煙曉暝湘水暮雲
遥度簾外餘寒未捲共斜入紅樓深處相將占得雕梁
似約韶光留住　堪舉翩翩翠羽楊柳㟁泥香半和梅
雨落花風軟戲從亂紅飛舞多少呢喃意緒盡日向流
鶯分訴還過短牆誰會千言萬語
　鳯凰臺上憶吹簫
　　(又一體雙調/九十六字)
　　鳯凰臺上憶吹簫(羊山迎/次膺)　　　　晁補之
千里相思况無百里何妨暮往朝還又正是梅初澹泞
禽未緜蠻陌上相逢緩轡風細細雲日斑斑新晴好得
意未妨行盡青山　應攜後房小妓來爲我盈盈對舞
花間便􁨣了松醪翠滿蜜炬紅殘誰信輕鞍射虎清世
裏曾共人閒都休説簾外乆春寒
　　前調(又一/體)　　　　　　　　　　吳元可
更不成愁何曾是醉豆花雨後輕隂似此心情自可多
了閒吟秋在西樓西畔秋較淺不似情深夜來月爲誰
痩小塵鏡羞臨　彈箏舊家伴侶記鴈啼秋水下指成
音聽未穏當時自誤又况如今那是柔膓易斷人間事
獨此難禁雕籠近數聲別似春禽
　　前調(又一體/雨重陽)　(風/)　　　　　　　沈懋徳
每遇重陽嘗攜佳客東郊逐隊登髙看碧空雲靜鴈陣
蕭蕭著帽丹楓數㸃催好句試共推敲又何必雙攜紅
袖醉盡醇醪　飄颻今年風雨偏當落帽日阻却征軺
聊自弄柔翰擬答人嘲幸有東籬黄菊獨永我今夕今
朝任從他茱茰紅滿雨裏笑吾曹
　劒氣近
　　(雙調九/十六字)
　　劒氣近　　　　　　　　　　　袁去華
夜來雨願倩得東風吹住海棠正妖嬈處且留取悄庭
户試細聽鶯啼燕語分明共人愁緒怕春去　佳樹翠
隂初轉午重簾未捲乍睡起寂寞看風絮偷彈清淚寄
煙波見江頭故人爲言憔悴如許彩牋無數去却寒暄
到了渾無定據斷腸落日千山暮
　步月
　　(又一體雙調/九十六字)
　　步月(本意/)　　　　　　　　　　史達祖
翦栁章臺問梅東閣醉中攜手初歸逗香簾下璀璨縷
金衣正依約冰絲射眼更荏苒蟾玉西飛輕塵外雙鴛
細蹙誰賦洛濱妃　霏霏紅霧繞步揺共鬢影吹入花
圍管絃將散人靜燭龍稀泥私語香櫻乍破怕夜寒羅
韤先知歸來也相偎未肯入重幃
　帝臺春
　　(又一體雙調/九十六字)
　　帝臺春　　　　　　　　　　　李　甲
芳草碧色萋萋徧南陌暖絮亂紅也知人春愁無力憶
得盈盈拾翠侣共攜賞鳯城寒食到今來海角逢春天
涯爲客　愁旋釋還似織淚暗拭又偷滴漫倚徧危䦨
儘黄昏也只是暮雲凝碧􁨣則而今已􁨣了忘則怎生
便忘得又還問鱗鴻試重尋消息
　熙州慢
　　(雙調九/十六字)
　　熙州慢(贈述/古)　　　　　　　　　張　先
武林鄉占第一湖山詠畫爭巧鷲石飛來倚翠樓煙靄
清猿啼曉况值禁垣師帥惠政流入歡謡朝暮萬景寒
潮弄月亂峰回照　天使尋春不早併行樂免有花愁
花笑持酒更聽紅兒肉聲長調瀟湘故人未歸但目送
遊雲孤鳥際天杪離情盡寄芳草
　黄鶯兒
　　(雙調九/十六字)
　　黄鶯兒(本意/)　　　　　　　　　栁　永
園林晴晝誰爲主暖律潜催幽谷暄和黄鸝翩翩乍遷
芳樹觀露濕縷金衣葉映如簧語曉來枝上緜蠻似把
芳心深意低訴　無據乍出暖煙來又趁遊蜂去恣狂
蹤跡兩兩相呼終朝霧吟風舞當上苑栁濃時別館花
深處此際海燕偏饒都把韶光與
　　前調　　　　　　　　　　　　晁補之
南園佳致偏宜暑兩兩三三脩竹新笋初齊猗猗過簷
侵户聽亂颭芰荷風細灑梧桐雨午餘簾影參差逺林
蟬聲幽夢殘處　凝竚既往盡成空暫遇何曾住算人
間事豈足追思依依夢中情緒觀數㸃茗浮花一縷香
盈炷怪來人道陶潜做得羲皇侣
　　前調　　　　　　　　　　　　王　詵
多情春意花時節北圃人來傳説江梅依稀芳姿數枝
新發誇嫩臉著臙脂膩骨凝香雪問伊還記年時正好
相看因甚輕別　情切往事散浮雲舊恨成華髮算伊
空對綺檻雕䦨孜孜望人攀折愁未見苦思量待見重
端疊願與永效髙唐雲雨芳菲月
　粉蝶兒慢
　　(雙調九/十六字)
　　粉蝶兒慢　　　　　　　　　　周邦彦
宿霧藏春餘寒帶雨占得羣芳開晚豔初弄秀倚東風
嬌嬾隔葉黄鸝傳好音喚入深叢中探數枝新比昨朝
又早紅稀香淺　眷戀重來倚檻當韶華未可輕辜雙
眼賞心隨分樂有清尊檀板每歲嬉遊能幾日莫使一
聲歌欠忍因循片花飛又成春減
　采明珠
　　(雙調九/十六字)
　　采明珠　　　　　　　　　　　杜安世
雨乍收小院塵消雲澹天髙露冷坐看月華生射玉樓
清瑩蟋蟀鳴金井下簾幃悄悄空階敗葉墜風惹動閒
愁千端萬緒難整　秋夜永凉天迥可不念光景嗟薄
命倐忽少年忍敎孤另燈閃紅牎影歩迴廊嬾入香閨
暗落珠滿面誰人知我爲伊成病
　倦尋芳
　　(雙調九/十六字)
　　倦尋芳　　　　　　　　　　　王　雱
露晞向曉簾幙風輕小院閒晝翠徑鶯來驚下亂紅鋪
繡倚危樓登髙榭海棠著雨臙脂透算韶華又因循過
了清明時候　倦遊讌風光滿目好景良辰誰共攜手
恨被榆錢買斷兩睂長鬭憶得髙陽人散後落花流水
仍依舊這情懐對東風盡成消痩
　陽臺路
　　(雙調九/十六字)
　　陽臺路　　　　　　　　　　　栁　永
楚天晚墜冷風敗葉疎紅零亂冒征塵匹馬區區愁見
水遥山逺追念年時正恁鳯幃倚香偎煖嬉遊慣又豈
知前歡雲雨分散　此際空勞回首望京洛難收淚眼
暮煙衰草算暗鎖路岐無限今宵又依前寄宿甚處葦
邨山館寒燈半夜厭厭憑何消遣
　水調歌頭
　　(又一體雙調/九十六字)
　　水調歌頭　　　　　　　　　　　何夢桂
對千峰未曉聽西風吹角下譙樓擁貔貅千騎旌􁊇十
里送客芳洲曾是燈棊月柝贊畫坐青油折盡長亭栁
莫繫行舟　憶昔相逢何處看飛鴻雪跡休更回頭百
年心事長逐水東流願君如遊龍萬里我如雲終泊此
林丘相思夢明年鴈到尚訊南州
　塞垣春
　　(雙調九/十六字)
　　塞垣春　　　　　　　　　　　周邦彦
暮色平分野傍葦㟁征帆卸煙深極浦樹藏孤館秋景
如畫漸別離氣味難禁也更物象供瀟灑念多才渾衰
減一懐幽恨難寫　追念綺牎人天然自風韻閒雅竟
夕起相思謾嗟怨遥夜又還將兩袖珠淚沉吟向寂寥
寒燈下玉骨爲多感痩來無一把
　　前調(次周美/成韻)　　　　　　　　　方千里
四逺天垂野向晚景雕鞍卸吳藍滴草塞緜飛栁風物
堪書對雨收霧霽初晴也正陌上煙光灑聽黄鸝啼紅
樹短長音調如寫　懐抱幾多愁年時趁歡㑹幽雅盡
日足相思奈春晝難夜念征塵堆滿襟袖那堪更獨遊
花隂下一別鬢毛減鏡中霜滿把
　　前調(次周美/成韻)　　　　　　　　　陳允平
草碧鋪横野帶晚色吟鞍卸煙葭露葦滿汀鷗鷺人在
圖畫漸一聲鴈過南樓也更細雨時飄灑念徽容都消
痩謾將紈素描寫　臨鏡理殘妝依然是京兆柔雅落
葉感秋聲啼螀歎凉夜對黄花共説憔悴相思夢頓醒
西牎下兩腕玉跳脱素纖慳半把
　八聲甘州
　　(又一體雙調/九十七字)
　　八聲甘州　　　　　　　　　　栁　永
對蕭蕭暮雨灑江天一番洗清秋漸霜風凄緊闗河冷
落殘照當樓是處紅衰緑減苒苒物華休惟有長江水
無語東流　不忍登髙臨逺望故鄉渺渺歸思難收歎
年來蹤跡何事苦淹留想佳人妝樓長望誤幾回天際
識歸舟爭知我倚䦨干處正恁凝眸
　　前調　　　　　　　　　　　　蘇　軾
有情風萬里巻潮來無情送潮歸問錢塘江上西興浦
口幾度斜暉不用思量今古俯仰昔人非誰似東坡老
白首忘機　記取西湖西畔正暮山好處空翠煙霏算
詩人相得如我與君稀約他年東還海道願謝公雅志
莫相違西州路不應回首爲我沾衣
　　前調(揚州次東/坡錢塘韻)　　　　　　　　晁補之
謂東坡未老賦歸來天未遣公歸向西湖兩處秋波一
種飛靄澄暉又擁竹西歌吹僧老木蘭非一笑千秋事
浮世危機　應倚平山欄檻是醉翁飲處江雨霏霏送
孤鴻相接今古眼中稀念平生相從江海任飄蓬不遣
此心違登臨事更何須惜吹帽淋衣
　　前調(歴下/立春)　　　　　　　　　　晁補之
謂東風定是海東來海上最春先乍微陽破臘梅心已
省栁意都還雪後南山聳翠平野欲生煙記得相逢日
如上林邊　莫歎春光易老算今年春老還有明年歎
人生難得常好是朱顔有随軒金釵十二爲醉嬌一曲
踏珠筵功名事算何如此花下尊前
　　前調(中秋前數夕/乆雨方晴)　　　　　　　向子諲
恨中秋多雨及晴時追賞且探先縱玉鈎初上冰輪未
正無恙嬋娟飲客不來自酌對影亦清妍任笑薌林老
雪鬢霜顔　好在章江西畔有凌雲玉笋空翠相連嬾
﨑嶇林麓則窈窕溪邊自斷此生休問願願甕中長有
酒如泉人世間是誰得似月下尊前
　　前調　　　　　　　　　　　　葉夢得
問浮家泛宅自元真去後有誰來漫煙波千頃雲峰倒
影空翠成堆可是溪山無主佳處且徘徊暮雨捲晴野
落照天開　老去餘生江海伴逺公香火猶有宗雷便
何妨元亮攜酒間相陪寄清談芒鞵笻杖更盡驅風月
入尊罍江邨路我歌君和莫棹船回
　　前調(正月二/日作)　　　　　　　　　葉夢得
又新正過了問東風消息幾時來笑春工多思留連厎
事猶未輕回應爲瑶刀裁翦容易惜花開試向湖邊望
幾處寒梅　好是緑莎新徑剩安排芳意特地重栽便
從今追賞莫遣暫停杯有千株深紅淺白倩緩歌急管
特相催憑看取暖煙細靄先到髙臺
　　前調(梅/)　　　　　　　　　　　朱　雍
聽琤琤漏永洗銀林梅蕊半寒收正蟾輝舒粉雲容縷
色切近妝樓人在東風竚立悄悄獨凝眸多少横斜影
縈繞江流　只有清香暗度墮髻簮珥玉曾賦清游認
瑶車冰轍佳致肯延留指蓬山丹砂初轉望滄溟羽珮
一同舟仙娥許酒澠與我消盡春愁
　　前調(中秋/)　　　　　　　　　　張　鎡
歎流光迅景百年間能醉幾中秋正凄蛩響砌驚烏翻
樹煙澹蘋洲誰喚金輪出海不帶一雲浮纔上青林頂
俄轉朱樓　人老歡情已減料素娥信我不爲閒愁念
幾番清夢常是故鄉留倩風前數聲横管叫玉鸞騎向
碧空遊誰能顧黍炊榮利蟻戰仇讐
　　前調(夀建康帥胡/長文給事)　　　　　　　辛棄疾
把江山好處付公來金陵帝王州想今年燕子依然認
得王謝風流只用平時尊俎彈壓萬貔貅依舊鈞天夢
玉殿東頭　看取黄金横帶是明年準擬丞相封侯有
紅梅新唱香陣巻温柔且畫堂通宵一醉待從今更數
八千秋公知否邦人香火夜半纔收
　　前調(夜讀李廣/傳寄友)　　　　　　　　辛棄疾
故將軍飲罷夜歸來長亭解雕鞍恨灞陵醉尉匆匆未
識桃李無言射虎山横一騎裂石響驚弦落魄封侯事
歲晚田園　誰向桑麻杜曲要短衣匹馬移住南山看
風流慷慨談笑過殘年漢開邊功名萬里甚當時健者
也曾閒紗牎外斜風細雨一陣輕寒
　　前調　　　　　　　　　　　　程　垓
問東君既解遣花開不合放花飛念春風枝上一分花
減一半春歸忍見千紅萬紫容易漲桃溪花自随流水
無計追随　不忍憑髙南望記舊時行處芳意菲菲歎
年來春減花與故人非縱使梁園賦猶在奈長卿老去
亦何爲空搔首亂雲堆裏立盡斜暉
　　前調　　　　　　　　　　　　汪　莘
惜餘春蛺蝶引春來杜鵑趣春歸算何如桃李渾無言
説開落忘機多謝黄鸝舊友相逐落花飛芳草連天逺
愁殺斜暉　誰向西湖南畔問亭臺在否花朩應非看
孤山山下誰説隠君扉想錢塘春遊依舊到棃花寒食
隘舟磯尋常事不須惆悵暮雨沾衣
　　前調(竹西/懐古)　　　　　　　　　　趙希邁
寒雲飛萬里一番秋一番攪離懐向隋堤躍馬前時栁
色今度蒿萊錦䌫殘香在否枉被白鷗猜千古揚州夢
一覺庭槐　歌吹竹西難問􁨣菊邊醉著吟寄天涯指
紅樓蹤跡茅屋染蒼苔幾傷心橋東片月趁夜潮流恨
入秦淮潮回處引西風恨又渡江來
　　前調(遊靈/巖)　　　　　　　　　　吳文英
渺空煙四逺是何年青天墜長星幻蒼崖雲樹名娃金
屋殘霸宫城箭涇酸風射眼膩水染花腥時靸雙鴛響
廊葉秋聲　宫裏吳王沉醉倩五湖倦客獨釣醒醒問
蒼天無語華髮奈山青水涵空䦨干髙處送飛鴉斜日
落漁汀連呼酒上琴臺去秋與雲平
　　前調(姑蘇臺/和韻)　　　　　　　　　吳文英
歩晴霞倒影洗閒愁深杯灩風漪望越來清淺吳歈杳
靄江鴈初飛輦路凌空花䕃粉冷濯妝池歌舞煙霄頂
落景沉暉　別是青紅䦨檻對女牆山色碧澹空睂問
當時遊鹿應笑古臺非有誰招扁舟漁隠但寄情西子
却題詩閒風月暗消磨盡浪打鷗磯
　　前調(燈夕寄/二隠)　　　　　　　　　周　密
漸萋萋芳草緑江南輕暉㺯春容記少年遊處簫聲巷
陌燈影簾櫳月暖烘爐戲鼔十里歩香紅攲枕聽新雨
往事朦朧　還是春江夢曉怕等閒愁見鴈影西東喜
故人好在水驛寄詩筒數芳程漸催花信送歸帆知第
幾番風空吟想梅花千樹人在其中
　　前調(題疎/寮圖)　　　　　　　　　　周　密
信山隂道上景多竒仙翁幻吟壺愛一丘一壑一花一
草窈窕枝疎染就春雲五色更種玉千株咳唾騷香在
四壁驪珠　曲折冷紅幽翠涉流花澗凈歩月堂虚羡
風流魚鳥來往賀家湖認秦鬟越妝窺鏡倚斜陽人在
㑹稽圖圖多賞池香洗硯山秀藏書
　　前調　　　　　　　　　　　　張　炎
倚危樓一笛翠屏空萬里見天心度野光清峭晴峰湧
日冷石生雲簾捲小亭虚院無地不花隂徑曲知何處
春水泠泠　嘯傲柴桑影裏且怡顔莫問誰古誰今任
燕留鷗住聊復慰幽情愛吾廬點塵難到好林泉都付
與閒人還知否元來卜隠不在山深
　　前調(寄李/筠房)　　　　　　　　　　張　炎
望娟娟一水隠芙蓉幾被暮雲遮正凭髙送目西風斷
鴈殘月平沙未覺丹楓盡老揺落已堪嗟無避秋聲處
愁滿天涯　一自盟鷗別後甚酒瓢詩錦輕誤年華諒
荷衣初暖不忍負煙霞記前度翦燈一笑再相逢知在
那人家空山逺白雲休贈只贈梅花
　　前調　　　　　　　　　　　　張　炎
記當年紫曲戲分花簾影最深深聽惺愡語笑香尋古
字譜搯新聲散盡黄金歌舞那處著春情夢醒方知夢
夢豈無憑　幾㸃別餘清淚盡化作妝樓斷雨殘雲指
梢頭舊恨豆䓻結同心都休問北來南去但依依同是
可憐人還飄泊何時尊酒却説如今
　　前調(陸起潜/皆山樓)　　　　　　　　　張　炎
俯長空不占洞庭波山拔地形髙對扶疎古木浮圗倒
影勢壓雄濤門掩翠微僧院應有月明敲物換堂安在
斷碣閒抛　不識廬山真面是誰將此屋突兀林㘭上
層臺回首萬境入詩豪響天心數聲長嘯任清風吹頂
髮蕭騷凭䦨乆青琴何處獨立瓊瑶
　　前調　　　　　　　　　　　　張　炎
聽江湖夜雨十年燈孤影尚中洲對荒凉茂苑吟情渺
渺心事悠悠見説寒梅猶在無處認西樓招取樓邊月
回載扁舟　明日琴書何處正風前墜葉草外閒鷗甚
消磨不盡惟有古今愁總休問西湖南浦漸春來煙水
接天流清遊好醉招黄鶴一嘯髙秋
　　前調(餞友/)　　　　　　　　　　張　炎
記玉闗踏雪事清遊寒氣敝貂裘傍枯林古道長河飲
馬此事悠悠短夢依然江表老淚灑西州一字無題處
落葉都愁　載取白雲歸去問誰留楚佩㺯影中洲折
蘆花贈逺零落一身秋向尋常野橋流水待招來不是
舊沙鷗空懐感有斜陽處最怕登樓
　　前調　　　　　　　　　　　　趙　文
是去年春草又萋萋塵生縷金衣悵朱顔爲土白楊堪
柱燕子誰依謾説漫漫六合無地著相思遼鶴歸來後
城亦全非　更有延平一劒向風雷半夜何處尋伊怪
天天何物堪作玉彈棋到年年無腸堪斷向清明獨自
掩荆扉何况又禽聲杜宇花事酴醿
　　前調　　　　　　　　　　　　張　翥
向芙蓉湖上駐蘭舟凄凉勝事稀但西泠橋外北山堤
畔殘栁依依追憶煙花舊夢回首冷煙霏惟有盟鷗好
時傍人飛　聽取紅筵象板儘歌回彩扇舞換仙衣正
白蘋風急吹雨暗斜暉空惆悵離懐未展更酒邊忍又
送將歸江南客此生心事只在漁磯
　　前調　　　　　　　　　　　　張　埜
憶湖光醉別幾春秋飄泊寓京師恨無窮煙水無情歲
月無限相思萬里風沙夢覺山色碧參差忙對玻瓈鏡
照我塵姿　欲寫從前離闊便安排畫舸準備新詩見
　六橋遺構煙雨強撐支怨東風紅消翠減比向來渾是
　老西施如何得劉郎雙鬢長似當時
　　　前調(曉發/)　　　　　　　　　　陸釋麟
　曉風清灩灎待潮生潮落始行舟正雞聲茅店孤城斷
　角欹枕悠悠偶爾掀篷一笑起舞也風流問誰人領取
　此景清幽　極目長空杳靄但寒煙衰草江練明樓羡
　雙雙白羽天水共沉浮待乘桴漸窮湖海莫思量錦䌫
　與鳴騶菰蒲裏煙波釣叟與子爲儔
　
　
　
　
　
　
　
御選歴代詩餘巻六十二
　欽定四庫全書
御選歴代詩餘巻六十三目録(九十/七字)
　　　迷神引
　　　　栁永(二首/)
　　　　朱雍
　　　帝臺春
　　　　劉基
　　　　葛一龍
　　　水調歌頭(又一體/)
　　　　何夢桂
　　　聲聲慢(又一體/)
　　　　宋徽宗(二首/)
　　　　趙長卿(二首/)
　　　　李彌遜
　　　　辛棄疾
　　　　吳潛
　　　吳文英(四首/)
　　　蔣捷
　　　周密(三首/)
　　　王沂孫(四首/)
　　　張炎(五首/)
　　　史可堂
　　　尹濟翁
　　　張翥
　　前調(又一體/)
　　　賀鑄
　　　曹組
　　前調(又一體/)
　　　劉涇
　　　髙觀國
　　　李演
　　　陳郁
　　　蔡松年
　　　張翥
　　前調(又一體/)
　　　李清照
　　醉蓬萊(又一體/)
　　　栁永
　　　黄庭堅
　　　葛勝仲
　　　謝薖
　　　万俟雅言
　　　吕渭老
　　　陳瓘
　　　葉夢得
　　　趙長卿(二首/)
　　　楊无咎
　　　趙磻老
　　　　趙彦端
　　　　劉圻父
　　　前調(又一體/)
　　　　蘇軾
　　　暗香
　　　　姜夔
　　　　趙以夫
　　　　吳文英
　　　　陳允平
　　　　張炎(三首/)
　
　
　
　
　
御選歴代詩餘巻六十三目録
　欽定四庫全書
御選歴代詩餘巻六十三(九十/七字)
司經局洗馬掌局事兼翰林院修撰加二級(臣/)王奕清奉
㫖校刋
　　迷神引
　　　(雙調九/十七字)
　　　迷神引　　　　　　　　　　　栁　永
　一葉扁舟輕帆捲暫泊楚江南㟁孤城早角引金笳怨
　水茫茫平沙鴈旋驚散煙斂寒林簇畫屏展天際遥山
　小黛睂淺　舊賞輕抛到此成遊宦覺客程勞年光晚
　異鄉風物忍蕭索當愁眼帝城賒秦樓阻旅魂亂芳草
　連空闊殘照滿佳人無消息斷雲逺
　　　前調　　　　　　　　　　　　栁　永
　紅板橋頭秋光暮澹日映煙方煦寒溪蘸遶碧垂楊路
　重分飛攜纖手淚如雨波急隋堤逺片帆舉倐忽年華
　改尚期阻　暗覺春殘漸漸飄花絮好夕良天長辜負
洞房閒掩小屏空無心處指歸雲仙鄉杳在何處遥夜
香衾暖算難與知他深深約記得否
　　前調(梅/)　　　　　　　　　　　朱　雍
白玉樓髙雲光繞望極新蟾同照前邨暮雪霽梅林道
澗風平波聲渺喜登眺疎影寒枝裊歎春早臨水凝清
淺靚妝巧　瘦體傷離向此縈懐抱覺璧華輕冰痕小
倦聽寒管轉嗚咽令人老素光回長亭静無塵到煙鏁
横塘暖香徑悄飛英難拘束任春曉
　帝臺春
　　(雙調九十七字堯山堂外紀載後/唐李璟賦春恨帝臺春調名始此)
　　帝臺春　　　　　　　　　　　劉　基
凉雨新沐秋花徧牆角門對逺山山帯斜陽葱蘢相屬
明月今宵已自滿又爭奈素蛾幽獨向天涯望月興懐
愁多如簇　年嵗促歡去速意易足事難續鏡掩嬾重
開縱春風也不解染黄成緑隴首孤雲去無際草上露
華白如玉且深下紅簾倒金尊􁘜醁
　　前調　　　　　　　　　　　　葛一龍
秋氣漸慄秋聲砭人骨憔悴綺年添却無端風騷倩逸
怕送扁舟還浦去不曾問紫尊芽茁又誰知爾尚遲留
我先行役　歌鐘急吟褏濕雲樹鬱暮帆出正疋練澄
江月來時也領略一天蕭瑟故苑池塘撇下了露冷芙
蓉暗垂泣莫笑我疎狂把别離輕忽
　水調歌頭
　　(又一體䨇調/九十七字)
　　水調歌頭　　　　　　　　　　何夢桂
倚䦨干立盡看東風吹度栁緜飛怕杜鵑啼殺江南鴈
杳游子何之夢斷揚州芍藥落盡簇紅絲歌吹今何在
一曲霑衣　往事不堪重省記栁邊深巷花外幽墀把
菱花獨照脂粉總慵施悵春歸留春未住奈春歸不管
玉顔衰傷心事都將分付榆砌苔磯
　聲聲慢
　　(又一體雙調/九十七字)
　　聲聲慢　　　　　　　　　　　宋徽宗
宮梅粉澹㟁栁金勻皇州乍慶春回鳯闕端門鼇山綵
締蓬萊沉沉洞天向晚寳輿還花滿鈞臺輕煙裏算誰
將金蓮陸地齊開　是處笙歌鼎沸雕鞍趁金輪隱隠
輕雷萬家羅幕千歩錦繡相挨銀蟾夜色如畫共乘歡
怎忍歸來疎鐘斷聽行歌猶在禁街
　　前調　　　　　　　　　　　　宋徽宗
欺寒衝暖占早爭先江梅又報南枝暗香浮動偏宜映
月臨池天然素肌瑩骨笑等閒桃李芳菲勞夢想似玉
人羞嬾㺯粉妝遲　常恐行歌聲斷猶堪恨無情塞管
輕吹寄逺叮嚀相贈隴首雲飛前邨夜來雪裏殢東君
須索饒伊爛漫也算百花猶自未知
　　前調(草/)　　　　　　　　　　　趙長卿
濃芳滿地秀色連天和煙帶雨萋萋幾許芳心還解報
得春暉當時謝郎夢裏似慇懃傳與新詩却爲甚動長
門怨感南浦傷離　追想天涯行客應解擁車輪步步
相隨惆悵如絲正是欲斷腸時憑髙望中不見路悠悠
南北東西春去也怨王孫猶自未歸
　　前調(桞/)　　　　　　　　　　　趙長卿
金垂煙重雪颺風輕東風慣得嬌柔秀色依依偏應緑
水朱樓腰肢先來太痩更睂尖惹得閒愁牽情處是張
郎年少一種風流　別後長堤目斷空記得當時馬上
牆頭細雨輕煙何處夕繫扁舟丁寜再須折贈勸狂風
休挽長條春未老到成隂終待共遊
　　前調(木樨/)　　　　　　　　　　李彌遜
龍涎燒就沈水熏成分明亂屑瓊瑰一朶才開人家十
里先知此花大即不大有許多瀟灑清奇較量盡謂勝
如茉莉趁得荼䕷　更被秋光掇送微放些月照著陣
風吹惱殺多情猛判沉醉酬伊朝朝暮暮守定儘忙時
也不相離睡夢裏膽瓶兒枕畔數枝
　　前調(旅次登/樓作)　　　　　　　　　辛棄疾
征埃成陣行客相逢都道幻出層樓指㸃檐牙髙處浪
湧雲浮今年太平萬里罷長淮千騎臨秋凭欄望有東
南佳氣西北神州　千古懐嵩人去還笑我身在楚尾
吳頭看取弓刀陌上車馬如流從今賞心樂事剩安排
酒令詩籌華胥夢願年年人似舊游
　　前調(和吳夢/窓賦梅)　　　　　　　　　吳　潛
挨晴拶暖載酒呼朋夷猶東圃西園緑萼枝頭兩三初
破輕寒平生自甘寂寞占冷妝不爲人妍林逋去問影
疎香暗誰賦其間　空想故山奇事正煙横嶺曲月浸
溪灣杏錯桃訛那時青子都圓惟曉夢窓知處對翠禽
依約神仙休引角怕征人淚落塞邊
　　前調(和沈時齊八/日登髙韻)　　　　　　　吳文英
憑髙入夢揺落闗情寒香吹盡空巖墜葉消紅欲題秋
信難緘重陽正隔殘照趁西風不響雲尖乘半暝看殘
山灌翠剩水開匳　暗省長安年少幾傳杯弔甫把菊
招潛身老江湖心隨飛鴈天南烏紗倩誰重整映風林
鈎玉纖纖漏聲起亂星河影入畫簷
　　前調(梅蘭瑞/香水仙)　　　　　　　　　吳文英
雲深山塢煙冷江皋人生未易相逢一笑燈前釵行兩
兩春容清芳夜爭真態引香生撩亂東風探花手與安
排金屋懊惱司空　憔悴欹翹委佩恨玉奴消痩飛趁
輕鴻試問知心尊前誰最情濃連呼紫雲伴醉小丁香
纔吐微紅還觧語待攜歸行雨夢中
　　前調(宏菴席上姬/親剥桐子)　　　　　　　吳文英
寒簫驚墜香豆初收銀牀一夜露深亂冩明珠金盤來
薦清斟緑窓細剥檀皺料水晶微損春簮風韻處惹手
香酥潤櫻口脂侵　重省追凉前事正風吟莎井月碎
苔隂顆顆相思無情漫攪秋心銀臺翦花杯散夢阿嬌
金屋沉沉甚時見露拾香釵燕墜金
　　前調(䦌重九/飲郭園)　　　　　　　　　吳文英
檀欒金碧婀娜蓬萊游雲不蘸芳洲露菊霜蓮十分㸃
綴殘秋新彎畫睂未穏似含羞低度牆頭愁送逺駐西
臺車馬共惜臨流　知道池亭多宴掩庭花長是驚落
秦謳膩粉䦨干猶聞凭袖香留輸他翠漣拍甃瞰新妝
終日凝眸簾半捲帶黄花人在小樓
　　前調(秋聲/)　　　　　　　　　　蔣　捷
黄花深巷紅葉低窓凄凉一片秋聲豆雨聲來中間夾
帶風聲疎疎二十五㸃麗譙門不鎖更聲故人逺問誰
揺玉珮簷厎鈴聲　彩角聲吹月墜漸連營馬動四起
笳聲閃爍鄰燈燈前尚有砧聲知他訴愁到曉碎噥噥
多少蛩聲訴未了把一半分與鴈聲
　　前調(桂菊/秋荷)　　　　　　　　　　周　密
妝額黄輕舞衣紅淺西風又到人間小雨新霜萍池蘚
徑生寒輸他漢宫姊妹粲星鈿露佩珊珊凉意早正金
盤露潔翠蓋香殘　三十六宫秋色好扶疎仙影伴月
長閒寳絡風流何如細蕊堪餐幽香未應便減傲清霜
正自宜看吟思逺負東籬還賦小山
　　前調　　　　　　　　　　　　周　密
橙香小院桂冷閒庭西風鴈影涵秋鳯撥龍槽新聲小
按梁州鶯吭夜深轉巧礙凉雲應爲歌留慵顧曲歎周
郎老去鬢改花羞　何事登臨感慨倩金蕉一洗千古
清愁屢舞髙歌作成陶謝風流人生最難一笑􁨣尊前
醉倒方休待醉也帶黄花須插滿頭
　　前調(栁絮/)　　　　　　　　　　周　密
燕泥沾粉魚浪吹香芳堤十里新晴靜惹游絲花邊裊
裊扶春多憐此時漂泊記章臺曾挽青青堪愛處是撲
簾嬌軟隨馬輕盈　長是河橋三月做一番晴雪惱亂
詩魂帶雨沾衣羅襟㸃㸃離㾗休綴潘郎鬢影怕緑窗
年少人驚捲春去翦東風千縷碎雲
　　前調　　　　　　　　　　　　王沂孫
髙寒户牖虚白尊罍千人盡入孤光玉影如空天葩暗
落清香平生此興不淺記當年獨據胡牀怎知道是嵗
華換却處處堪傷　已是南樓曲斷縱疎光淡月也只
凄凉冷雨斜風何况獨掩西窓天涯故人縱老漫相思
永夜相望斷夢逺趁秋聲一片渡江
　　前調　　　　　　　　　　　　王沂孫
迎門髙髻倚扇清吭娉婷未數西洲淺拂朱鉛春風二
月梢頭相逢靚妝俊語有舊家京洛風流斷膓句試重
拈綵筆與賦閒愁　猶記凌波斷去問明璫羅韤却爲
誰留枉夢相思幾回南浦行舟莫辭玉尊起舞怕重來
燕子空樓漫惆悵抱琵琶閒過此秋
　　前調(催雪/)　　　　　　　　　　王沂孫
風聲慫惥雲意商量連朝滕六遲疑茸帽貂裘兔園準
擬吟詩紅爐旋添獸炭辦金船羔酒溶脂問翦水恁工
夫猶未還待何時　休被梅花爭白好誇竒鬭巧早徧
瓊枝綵索金鈴佳人等塑獅兒怕寒繡帷慵起夢棃雲
説與春知莫誤了約王猷船過剡溪
　　前調　　　　　　　　　　　　王沂孫
啼螿門靜落葉堦深秋聲又入吾廬一枕新凉西窓晚
雨疎疎舊香舊色換却但滿川殘栁荒蒲茂陵逺任嵗
華荏苒老盡相如　昨夜西風初起想蓴邊呼櫂橘後
思書短景凄然殘歌空扣銅壺當時送行共約鴈歸時
人賦歸與鴈歸也問人歸如鴈也無
　　前調　　　　　　　　　　　　張　炎
平沙籠曉野水驚寒遥岑寸碧煙空萬里冰霜一夜換
却西風晴梢漸無墜葉撼秋聲却是梧桐情正逺奈吟
湘賦楚近日偏慵　客裏依然清事愛窓深帳暖戲揀
香筒片霎歸程無奈夢與心同空敎故林怨寉掩閒門
明月山中春又小甚梅花猶自未逢
　　前調　　　　　　　　　　　　張　炎
穿花省路傍竹尋鄰如何故隠都荒問取堤邊因甚減
却垂楊消磨縱然未盡滿煙波添了斜陽空歎息又翻
成無限杜老凄凉　一舸清風何處把秦山晉水分貯
詩囊髪已飄蕭休問歲晚空江松陵試招舊隠怕白鷗
猶識清狂漸遡逺望并州却是故鄉
　　前調(西湖/)　　　　　　　　　　張　炎
晴光轉栁曉氣分嵐何人野渡横舟斷栁枯蟾凉意正
滿西州匆匆載花載酒便無情也自風流芳晝短奈不
堪秋夜秉燭來遊　誰識山中朝暮向白雲一笑今古
無愁散髮吟商此興萬里悠悠清狂未應似我倚髙寒
隔水呼鷗須待月許多清都付與秋
　　前調　　　　　　　　　　　　張　炎
因風整帽借栁維舟休登故苑荒臺去嵗何年遊處半
入蒼苔白鷗舊盟未冷但寒沙空與愁堆漫歎息問西
風灑淚不忍徘徊　眼厎江山如在把冰絃彈斷苦憶
顔回一㸃歸心分付布韤青鞵相尋巳期到老那知人
如此情懐悵望乆海棠開依舊燕來
　　前調(寄友/)　　　　　　　　　　張　炎
百花洲畔十里湖邊沙鷗未許盟寒舊隠琴書猶記渭
水長安蒼雲數千萬疊却依然一笑人間似夢裏對青
尊白髪秉燭更䦨　渺渺煙波無際喚扁舟欲去且與
憑䦨此別何如能消幾度陽闗江南又聽夜雨怕梅花
零落孤山歸最好甚閒人猶自未閒
　　前調　　　　　　　　　　　　史可堂
羞朱妒粉染霧裁雲澹然蒼佩仙裳半額風妝莫道梳
洗家常碧羅亂縈小帶翠虯寒一架春香清思苦倚晴
嬌無力如侍韓郎　密幄籠芳吟夜任露沾輕袖月轉
空梁弱骨柔姿偏解勾引詩狂遺鈿碎金滿地恨無情
風送韶光閒晝永看青青垂幔過牆
　　前調(禁釀/)　　　　　　　　　　尹濟翁
雕鞍芳徑翠管長亭春酲不負年華幾丈閒愁寄風吹
落天涯深深小簾朱户是何人重整香車愁未醒記竹
西歌吹栁下人家　睂鎖何曾舒展看行人都是醉眼
横斜寄語髙陽從今休喚流霞殘春又能幾許但相從
評水觀茶清夢逺怕東風猶在杏花
　　前調(揚州箏工以虞/學士詞求賦)　　　　　　張　翥
金鑾學士天上歸來蘭舟小駐蕪城供奉新詞幾度慣
賦鳴箏相逢沈郎絶藝爲尊前細寫餘情問何似似秦
闗鴈度楚樹蟬鳴　我亦從來多感但登山臨水慷慨
愁生一曲哀彈只遣髯變魂驚行期買花載酒趁秋髙
月朗風清須盡醉聽江頭腸斷數聲
　　前調(又一/體)　　　　　　　　　　賀　鑄
園林幕翠燕寢凝香華池繚繞飛廊坐按吳娃清麗楚
調圓長歌䦨横流羙眄乍疑生綺席輝光文園屬意玉
觴交勸寳瑟髙張　南薫難消幽恨金徽上殷勤彩鳯
求凰便訴巻收行雨不戀髙唐東山勝遊在眼待紉蘭
擷菊相將雙棲安穏五雲溪是故鄉
　　前調　　　　　　　　　　　　曹　組
重檐飛峻麗綵横空繁華壯觀都城雲母屏開八面人
在青冥憑欄瑞煙深處望皇居遥識蓬瀛回環閣道五
花相鬬壓盡旗亭　歌酒長春不夜金翠照羅綺笑語
盈盈陸海人山輻輳萬國歡聲登臨四時總好况花朝
月白風清豐年樂歲熙熙且醉太平
　　前調(又一/體)　　　　　　　　　　劉　涇
梅黄金重雨細絲輕園林煙霧如織殿閣風微簾外燕
喧鶯寂池塘綵鴛戲水露荷翻千㸃珠滴閒晝永稱瀟
湘竿叟爛柯仙客　日午槐隂低轉茶甌罷清風頓生
雙腋碾玉盤深朱李靜沉寒碧朋儕閒歌白雪卸紗巾
尊俎狼籍有晧月照黄昏眠又未得
　　前調　　　　　　　　　　　　髙觀國
壺天不夜寳炬生香光風蕩揺金碧月灩氷痕花外峭
寒無力歌傳翠簾盡捲誤驚回瑶臺仙跡禁漏促􁨣千
金一刻未酬佳夕　捲地香塵不斷最得意輸他五陵
狂客楚栁吳梅無限眼邊春色鮫綃暗中寄與待重尋
行雲消息乍醉醒怕南樓吹斷曉笛
　　前調(問梅/孤山)　　　　　　　　　　李　演
輕韀繡谷柔屐煙堤六年遺賞新續小舫重來惟有寒
沙鷗熟徘徊舊情易冷但溶溶翠波如縠愁望逺甚雲
銷月老暮山自緑　顰笑人生悲樂且聽我尊前漁歌
樵曲舊閣塵封長得樹隂如屋凄凉五橋歸路載寒秀
一枝疎玉翠袖薄晚無言空倚脩竹
　　前調(賞芙蓉/朩犀)　　　　　　　　　陳　郁
澄空初霽暑退銀塘冰壺鴈程寂寞天闕清芬何事早
飄巖壑花神更裁麗質漲江波一匳梳掠凉影裏算素
娥仙隊似曾相約　閒把雨花商略開時候羞趁觀桃
階藥綠幙黄簾好頓膽瓶兒著年年粟金萬斛拒嚴霜
錦絲圍幄秋富貴又何妨與民同樂
　　前調　　　　　　　　　　　　蔡松年
青蕪平野小雨千峰還成暮徑寒色裁翦雲窓憶得伴
人良夕遥憐幾重睂黛恨相逢少於行役棃花淚正宫
衣春痩曉紅無力　應怪浮雲夫壻不解趁新醅醉眼
凉月怨入闗河西去又傳音息誰知倦遊心事向來辛
苦思泉石人未老約閭峰多占秀碧
　　前調(九日賞菊值/海棠盛開)　　　　　　　張　翥
西風墜緑喚起春嬌嫣然困倚脩竹落帽人來花豔乍
驚郎目相思尚帶舊恨甚凄凉未忺妝束吟鬢厎俾寒
香一朶並簮黄菊　却待金盤華屋園林靜多情怎禁
幽獨蛺蝶應愁明日落紅難觸那堪鴈霜漸重怕黄昏
欲睡未足翠袖冷且莫辭花下秉燭
　　前調(又一/體)　　　　　　　　(宋媛/)李清照
尋尋覔覔冷冷清清悽悽慘慘戚戚乍暖還寒時候最
難將息三杯兩盞澹酒怎敵他晚來風急鴈過也正傷
心却是舊時相識　滿地黄花堆積憔悴損如今有誰
堪摘守著窓兒獨自怎生得黒梧桐更兼細雨到黄昏
㸃㸃滴滴這次第怎一箇愁字了得
　醉蓬萊
　　(又一體雙調/九十七字)
　　醉蓬萊(慶老人/星現)　　　　　　　　栁　永
漸亭皋葉下隴首雲飛素秋新霽華闕中天鎖葱葱佳
氣嫩菊黄深拒霜紅淺近寳階香砌玉宇無塵金莖有
露碧天如水　正值昇平萬幾多暇夜色澄鮮漏聲迢
遞南極星中有老人呈瑞此際宸遊鳯輦何處度管弦
清脆太液波翻披香簾捲月明風細
　　前調　　　　　　　　　　　　黄庭堅
對朝雲靉靆暮雨霏微翠峰相倚巫峽髙唐鎖楚宮佳
麗畫㦸移春靚妝迎馬向一川都㑹萬里投荒一身弔
影成何歡意　盡道黔南去天尺五望極神州萬重煙
水尊酒公堂有中朝佳士茘頰紅深麝臍香滿醉舞裀
歌袂杜宇催人聲聲到晚不如歸是
　　前調(天寜/節作)　　　　　　　　　　葛勝仲
望葱葱佳氣虹渚祥開斗樞光繞析朩天津正靈暉騰
照鷺綴分班象胥交貢奉御觴清曉玉殿寒輕金徒漏
永瑞爐煙裊　萬㝢均歡示慈頒燕夀祝南山慶均鳬
藻縹緲紅雲望九重天表舞獸鏘洋抃鼇欣戴度管弦
聲杳歴草常新蟠桃永秀與天難老
　　前調(中秋懐/無逸兄)　　　　　　　　　謝　薖
望晴峰染黛暮靄澄空碧天無漢圓鏡髙飛又一年秋
半晧色誰同歸心暗折聽唳雲孤鴈問月停杯錦袍何
處一尊無伴　好在南鄰詩盟酒社刻燭爭成引觴愁
緩今夕樓中繼阿連清翫飲劇狂歌歌終起舞醉冷光
零亂樂事難窮疎星易曉又成浩歎
　　前調　　　　　　　　　　　万俟雅言
正波翻銀漢漏滴銅壺上元佳致絳燭銀燈若繁星連
綴明月逐人暗塵隨馬盡五陵豪貴鬢惹烏雲帬拖湘
水誰家姝麗　金闕南邊綵山北靣接地綺羅沸天歌
吹六曲屏開擁三千珠翠帝樂庭深鳯爐煙噴望舜顔
瞻禮太平無事君臣宴樂黎民歡醉
　　前調　　　　　　　　　　　　吕渭老
任落梅鋪綴鴈齒斜橋裙腰芳草閒伴遊絲過曉園庭
沼厮近清明雨晴風軟稱少年尋討碧縷牆頭紅雲水
面栁堤花島　誰信而今怕愁憎酒對著花枝自疎歌
笑鶯語丁寜問甚時重到夢筆題詩帊綾封淚向鳯簫
人道處處傷心年年逺念惜春人老
　　前調　　　　　　　　　　　　陳　瓘
問東州何處境勝人幽兩俱難得狼山相望有髙堂千
尺妙曲轟空綵雲翻袖奏壺天長日笑我飄然蓬窓竹
户只延山色　擬掉觥船徑衝花浪直造琱筵共醺仙
液仍乞蟠桃向廬山親植未舉江帆早逢淮鴈問故人
蹤跡逺老池邊陶翁琴裏此情何極
　　前調　　　　　　　　　　　　葉夢得
問東風何事斷送殘紅便􁨣歸去牢落征途笑行人羈
旅一曲陽關斷雲殘靄做渭城朝雨欲寄離愁綠隂千
囀黄鸝空語　遥想湖邊浪揺空翠絃管風髙亂花飛
絮曲水流觴有山翁行處翠袖朱欄故人應也弄畫船
煙浦㑹寫相思尊前爲我重翻新句
　　前調(新荔/枝)　　　　　　　　　　趙長卿
正火山槐夏黛葉緗枝茘子新摘千里馳驅薦仙源佳
席浪比龍睛未輸崕蜜燦爛然紅滴滿貯雕盤纖纖素
手丹苞新擘　棃栗麤疎帶酸橘柚凡品多般總羞標
格何似濃香洗煩襟仙液爲愛真妃再三珍重價傾城
傾國玉骨冰肌風流藴藉直宜消得
　　前調(郡圃/芍藥)　　　　　　　　　　趙長卿
是三春已暮浪蕊雕殘牡丹零落獨殿清和有佳名芍
藥淺淺芳叢繡幢鼎鼎更豔香綽約渾似揚州畫樓捲
起翠簾紅幕　倚檻輕盈萬嬌千媚故整霞裾笑花寂
寞太守風流擁笙歌圍著坐上詩人二千里外念此身
飄泊客眼看花歸心對酒翻成蕭索
　　前調(茶/)　　　　　　　　　　　楊无咎
見禾山凝秀禾水澄清地靈境勝天與珍竒産凌霄峰
頂嫩葉森槍輕塵飛雪冠中州雙井絶品家藏武陵有
客清竒相稱　坐列羣賢手呈三昧雲逐甌圓乳隨湯
迸珍重殷勤念文園多病毛孔生香舌根回味助苦吟
幽興兩腋風生從敎飛到蓬萊仙境
　　前調(夀葉/樞密)　　　　　　　　　　趙磻老
聽都人歌詠便起金甌再登元老山色溪聲與春風齊
到補衮工夫望梅心緒見丹青重好鵲喜晴空燈迎誕
夕槐堂歡笑　正是元宵滿天和氣璧月流光雪消寒
峭今夜今年表千秋同照萬象森羅一匳清瑩影山河
多少玉燭調新彩睂常喜寰瀛春曉
　　前調(梅/)　　　　　　　　　　　趙彦端
向蓬萊雲渺姑射山深有春長好香滿枝南笑人間驚
早試問寒柯鏤冰裁玉費化工多少東閣詩成西湖夢
覺幾番清曉　好是羅幃麝温屏暖却恨煙邨雨愁風
惱一一清芬爲東君傾倒待得明年翠隂青子䕃鳯凰
池沼更把陽和從頭付與繁花芳草
　　前調(郡城/芍藥)　　　　　　　　　　劉圻父
訪鶯花陳迹姚魏遺風緑隂成幄尚有餘香付寳階紅
藥淮海維揚物華天産未覺輸京洛時出新妝施朱傅
粉依然相若　束素腰纖捻紅脣小障袖嬌羞倚䦨柔
弱玉佩瓊琚勸王孫行樂况是韶華爲伊挽駐未放離
情薄顧盼堦前留連醉裏莫敎零落
　　前調(又一體/重九)　　　　　　　　　蘇　軾
笑勞生一夢羈旅三年又還重九華髪蕭蕭對荒園搔
首賴有多情好飲無事似古人賢守歲歲登髙年年落
㡌物華依舊　此㑹應須爛醉仍把紫菊茱萸細看重
齅揺落霜風有手栽雙栁來歲今朝爲我西顧酹羽觴
江口㑹與州人飲公遺愛一江醇酎
　暗香
　　(宋姜夔自度詠梅之作雙/調九十七字亦名紅情)
　　暗香(石湖/詠梅)　　　　　　　　　　姜　夔
舊時月色算幾番照我梅邊吹笛喚起玉人不管清寒
與攀摘何遜而今漸老都忘却春風詞筆但怪得竹外
疎花香冷入瑶席　江國正寂寂歎寄與路遥夜雪初
積翠尊易泣紅萼無言耿相憶長記曾攜手處千樹壓
西湖寒碧又片片吹盡也幾時見得
　　前調(梅/)　　　　　　　　　　　趙以夫
冰花炯炯記那回占斷春風鼇頂獨抱寒香得意西湖
酒初醒爲問玉堂富貴爭得似山中深靚向歲晚竹翠
松蒼閒伴一枝冷　南溟水萬頃想月濕斷磯雲弄疎
影粉英落盡孤鶴長鳴夜方永將見青青如豆又迤邐
傅黄風景聽報道催去也再調玉鼎
　　前調　　　　　　　　　　　　吳文英
縣花誰葺記滿庭燕麥朱扉斜闔妙手作新公館青紅
曉雲濕天際疎星趁馬畫簾隙冰絃三疊盡換却吳水
吳煙桃李靚春靨　風急送帆葉正鴈水夜清卧虹平
帖輭紅路接塗粉闈深早催入懐暖天香宴裏花隊簇
輕軒銀臘便問訊湖上栁兩堤翠匝
　　前調(次姜白/石韻)　　　　　　　　　陳允平
霽天秋色正倚樓待月誰伴横笛漲緑浮空閒數河星
手堪摘彌望澄光練淨分付與元暉才筆煙溆闊雲逺
波平歸鳥趁風席　南國信音寂悵鴈渚渡閒鷺汀沙
積蘚碑露泣時拊遺蹤暗嗟憶人事空隨逝水今古但
雙流一碧待辦取蓑共笠小舟泛得
　　前調(荷花/)　　　　　　　　　　張　炎
無邊香色記涉江自采錦機雲密翦翦紅衣學舞波心
舊曾識一見依然似語流水逺幾回空憶看亭亭倒影
窺妝玉潤露痕濕　閒立翠屏側愛向人弄芳背酣斜
日料應太液三十六宫土花碧清興後風更爽無數滿
汀洲如昔汎片葉煙浪裏卧横紫笛
　　前調(送杜景齋/歸永嘉)　　　　　　　　張　炎
猗蘭聲歇抱孤琴思逺幾番彈徹洗耳無人寂寂行歌
古時月一笑東風又急黯消魂恨聽啼鴂想少陵還歎
飄零遣興在吟篋　愁絶更離別待欵語遲留賦歸心
切故園夢接花暗閒門掩飛蝶重訪山中舊隠有羈懐
未須輕説莫相忘堤上栁此時共折
　　前調　　　　　　　　　　　　張　炎
羽音寂寞怪虚簾晝悄近來無鵲水葉吹寒極目凝思
倚江閣不信相如便老猶未減當時行樂但趁他鬭草
籌花終是帶離索　憶昨更情惡漫認著梅花是君還
錯石牀冷落閒埽松隂與誰酌一自飄零去後輕悞了
燈前深約從到此歸未得幾曾忘却
　
　
　
　
　
　
　
　
　
　
　
　
　
　
　
御選歴代詩餘巻六十三
　欽定四庫全書
御選歴代詩餘巻六十四目録(起九十七字/至九十八字)
　　　雪月交光
　　　　劉一止
　　　長亭怨慢
　　　　姜夔
　　　　周密
　　　　王沂孫
　　　前調(又一體/)
　　　　張炎(二首/)
　　　倦尋芳(又一體/)
　　　　潘元質
　　　　盧祖皋
　　　　吳文英(三首/)
　　　　湯恢
　　　　文徵明
　　被花惱
　　　楊纘
　　秋蕊香(又一體/)
　　　趙以夫
　　鳯凰臺上憶吹簫(又一體/)
　　　侯寘(二首/)
　　　張炎
　　　彭履道
　　慶清朝慢
　　　王觀
　　　李清照
　　前調(又一體/)
　　　史達祖
　　　王沂孫
　　　張炎
　　雨中花慢
　　　黄庭堅
　　前調(又一體/)
　　　辛棄疾
　　　張孝祥
　　　蘇泂
　　前調(又一體/)
　　　葛立方(二首/)
　　玉簟涼
　　　史達祖
　　綠蓋舞風輕
　　　周密
　　月邊嬌
　　　周密
　　玉京謡
　　　吳文英
　　留客住
　　　柳永
　　燕春臺
　　　張先
　　夏初臨
　　　劉涇
　　前調(又一體/)
　　　王沂孫
　　西子妝慢(又一體/)
　　　吳文英
　　　張炎
　　夢芙蓉
　　　吳文英
　　瀟瀟雨
　　　張炎
　　卓牌兒(又一體/)
　　　方俟雅言
　　夜合花
　　　晁補之
　　黄鸝遶碧樹
　　　周邦彦
　　月下笛
　　　詹正
　　應天長(又一體/)
　　　周邦彦
　　　康與之
　　　方千里
　　　吳文英
　　　陳允平
　　　張矩(十首/)
　　揚州慢
　　　姜夔
　　　趙以夫
　　　　鄭覺齋
　　　　李萊老
　　　　吳元可
　　　雨中花慢(又一體/)
　　　　蘇軾
　　　前調(又一體/)
　　　　秦觀
　　　前調(又一體/)
　　　　髙觀國
　
　
　
　
　
　
御選歴代詩餘巻六十四目録
　欽定四庫全書
御選歴代詩餘巻六十四(起九十七字/至九十八字)
司經局洗馬掌局事兼翰林院修撰加二級(臣/)王奕清奉
㫖校刋
　　雪月交光
　　　(雙調九/十七字)
　　　雪月交光　　　　　　　　　　劉一止
　正五雲飛仗縞練纖裳亂空交舞拂石歸來向玉堦㣲
　步欲喚冰娥暫憑風使爲埽氛驅霧漸見停輪人間未
　識髙空真侣　千里無塵地連天迥倦客西來路迷江
　樹故國煙深想溪橋何處雲鬢分行翠睂縈曲對夜寒
　尊俎清影徘徊端應座有風流能賦
　　長亭怨慢
　　　(或無慢字雙/調九十七字)
　　　長亭怨慢　　　　　　　　　　姜　夔
　漸吹盡枝頭香絮是處人家綠深門户逺浦縈廻暮帆
零亂向何處閲人多矣誰得似長亭樹樹若有情時不
㑹得青青如許　日暮望髙城不見只見亂山無數韋
郎去也怎忘得玉環分付第一是早早歸來怕紅萼無
人爲主算只有并刀難翦離愁千縷
　　前調　　　　　　　　　　　　周　密
記千竹萬荷深處緑淨池臺翠凉亭宇醉墨題香閒簫
横玉盡吟趣勝流星聚知幾誦燕臺句零落碧雲空歎
轉眼歲華如許　凝竚望瀟瀟一水夢到隔花窓户十
年舊事儘消得庾郎愁賦燕樓鶴表半漂零算惟有盟
鷗堪語漫倚徧河橋一片涼雲吹雨
　　前調(重過中/菴故園)　　　　　　　　　王沂孫
泛孤艇東皋過徧尚記當日緑隂門掩屐齒莓階酒痕
羅袖事何限欲尋前迹空惆悵成秋苑自約賞花人别
後總風流雲散　水逺怎知流水外却是亂山尤逺天
涯夢短想忘了綺疏雕檻望不盡冉冉斜陽撫喬木年
華將晚但數㸃紅英猶識西園悽惋
　　前調(又一體舊/居有感)　　　　　　　　張　炎
望花外小橋流水門巷愔愔玉簫聲絶鶴去臺空珮環
何處㺯明月十年前事愁千折心情頓別露粉風香誰
爲主都成消歇　凄咽小窓分袂處同把帯鴛親結江
空歲晚便忘了尊前曾説恨西風不庇寒蟬便埽盡一
林殘葉謝楊栁多情還有緑隂時節
　　前調(懷吳/菊泉)　　　　　　　　　　張　炎
記横笛玉闗髙處萬里沙寒雪深無路破却貂裘逺遊
歸後與誰譜故人何許渾忘了江南舊雨不擬重逢應
笑我飄零如羽　同去釣珊瑚海樹厎事又成行旅煙
篷斷浦更幾㸃戀人飛絮如今又京洛尋春定應被薇
花留住且莫把孤愁説與當時歌舞
　倦尋芳
　　(又一體雙調/九十七字)
　　倦尋芳　　　　　　　　　　　潘元質
獸環半掩鴛甃無塵庭院瀟灑樹色沈沈春盡燕嬌鶯
姹夢草池塘青漸滿海棠軒檻紅相亞聽簫聲記秦樓
夜約彩鸞齊跨　漸迤邐更催銀箭何處貪歡猶繫驄
馬旋翦燈花兩㸃翠睂誰畫香滅羞回空帳裏月髙猶
在重簾下恨疎狂待歸來碎挼花打
　　前調　　　　　　　　　　　　盧祖皋
香泥壘燕密葉巢鶯春晴寒淺花徑風柔著地舞裀紅
軟鬭草煙欺羅袂薄秋千影落春游倦醉歸來記寳帳
歌慵錦屏香煖　別來悵光隂容易還又荼䕷牡丹開
徧妒恨疎狂那更栁花迎面鴻羽難憑芳信短長安猶
近歸期逺倚危樓但鎮日繡簾髙捲
　　前調(吳妓李/憐憐)　　　　　　　　　吳文英
墜缾恨井塵鏡迷樓空閒孤燕寄別崔徽清痩畫圖春
面不約舟移楊栁繫有縁人映桃花見敘分攜悔香瘢
漫爇緑鬟輕翦　聽細語琵琶幽怨客鬢蒼華衫袖濕
徧漸老芙蓉猶自帶霜堪看一縷情深朱户掩兩痕愁
起青山逺被西風又驚吹夢雲分散
　　前調(上元/)　　　　　　　　　　吳文英
海霞倒影空霧飛香夭市催晚暮靨宫梅相對畫樓簾
捲羅韤輕塵花笑語寳釵爭豔春心眼亂簫聲正風柔
栁弱舞肩交燕　念窈窕東鄰深巷燈外歌沈月上花
淺夢雨離雲㸃㸃漏壺清怨珠絡香銷空念住紗窓人
老羞相見漸銅壺閉春隂曉寒人倦
　　前調(餞周/定夫)　　　　　　　　　　吳文英
暮帆挂雨冰㟁飛梅春思零亂送客將歸偏是故宫離
苑醉酒曾同涼月舞尋芳還隔紅塵面去難留悵芙蓉
路窄緑楊天逺　便繫馬鶯邊清曉煙草晴花沙潤香
軟爛錦年華誰念故人游倦寒食相思堤上路行雲應
在孤山畔寄新吟莫空回五湖春鴈
　　前調　　　　　　　　　　　　湯　恢
餳簫吹暖蠟燭分煙春思無限風到楝花二十四番吹
徧煙濕濃堆楊栁色晝長閒墜棃花片悄簾櫳聽幽禽
對語分明如翦　記舊日西湖行樂載酒尋春十里塵
軟背後腰肢髣髴畫圖曽見宿粉殘香隨夢冷落花流
水和天逺但如今病懨懨海棠池館
　　前調　　　　　　　　　　　　文徵明
暄風泛午遲日酣春萬錦新濯傅樂亭東記得向來曾
約正是春明堪醉也等閒愁病剛蹉却漫多情憶䦨干
舊倚此時蕭索　空自有憐春思致賦玉才情無處堪
著怎及東君時自對花吟酌檀板風流空在念錦堂佳
麗還留諾待遲遲却又怕雨狂風惡
　被花惱
　　(雙調九/十七字)
　　被花惱　　　　　　　　　　　楊　纘
疎疎宿雨釀寒輕簾幙靜垂清曉寳鴨微温瑞煙少簷
聲不動春禽對語夢怯頻驚覺敧珀枕倚銀牀半窓花
影明東照　惆悵夜來風生怕嬌香混瑶草披衣便起
小徑廻廊處處多行到正千紅萬紫競芳妍又還似年
時被花惱驀忽地省得而今雙鬢老
　秋蕊香
　　(又一體雙調/九十七字)
　　秋蕊香(朩犀/)　　　　　　　　　趙以夫
一夜金風吹成萬粟枝頭㸃㸃明黄扶疎月殿影雅澹
道家裝阿誰倩天女散濃香十分重透霓裳徘徊處玉
繩低轉人靜天涼　厎事小山幽詠渾未識清妍空自
情傷憶佳人執手難離相招蟾魄和酒吸清光碧雲日
暮何妨惆悵乆瑶琴微弄一曲清商
　鳯凰臺上憶吹簫
　　(又一體雙調/九十七字)
　　鳯凰臺上憶吹簫(詠梅/)　　　　　侯　寘
浴雪精神倚風情態百端邀勒春還記舊隠溪橋日暮
驛路泥乾曾伴先生蕙帳香細細粉痩瓊閒傷牢落一
夜夢回膓斷家山　空敎映溪帶月供遊客無情折滿
雕鞍便忘了明窓淨几筆硯同歡莫向髙樓噴笛花似
我蓬鬢霜斑都休説今夜倍覺清寒
　　前調(蠟梅用/前韻)　　　　　　　　　侯　寘
淺染霓裳輕匀漢額巫山行雨方還最好是肌香蠟瑩
萼嫩紅乾曾見金鐘在列鈞天罷筍簴都閒妖嬈似曉
鏡乍開緑沁睂山　休誇痩枝疎影湘裙窄一鈎龍麝
隨鞍便更做山人倦賞畏冷無歡爭奈冰甌彩筆題詩
處珠琲斕斑清宵永相對莫放杯寒
　　前調(趙主簿號孤/篷囑予賦之)　　　　　　　張　炎
水國浮家漁邨古隠浪游慣占花深猶記得琵琶半面
曾濕衫青不道江空歲晚桃葉渡還歎飄零因乘興醉
夢醒時却是山隂　投閒倦呼儔侣竟棹入蘆花俗客
難尋風渺渺雲拖暮雪獨釣寒清逺溯流光萬里渾錯
認片竹寰瀛元來是天上太乙真人
　　前調(秦淮/夜月)　　　　　　　　　　彭履道
勸客新樓鳴箏上酒夜涼人愛秋深何似過賞心佳處
依約湖隂東望寒光縹緲煙水闊短笛消沈䦨干近勝
時種柳青到如今　凌波又成誤約自環珮飛去暗想
遺音重記省江城倦客醉擁秋衾誰家一掬紅淚孤鴈
逺濕透羅襟石城曉數聲又遞寒砧
　慶清朝慢
　　(雙調九/十七字)
　　慶清朝慢　　　　　　　　　　王　觀
調雨爲酥催冰做水東君分付春還何人便將輕暖㸃
破殘寒結伴蹋青去好平頭鞵子小雙鸞煙郊外望中
秀色如有無間　晴則箇隂則箇餖飣得天氣有許多
般須敎撩花撥栁爭要先看不道吳綾繡韤香泥斜沁
幾行斑東風巧盡収翠緑吹上睂山
　　前調　　　　　　　　　　(宋媛/)李清照
禁幄低張雕䦨巧護就中獨占殘春容華澹泞綽約俱
見天真待得羣花過後一番風露曉妝新妖嬈態妒風
笑月長殢東君　東城邊南陌上正日烘池館競走香
輪綺筵散目誰人可繼芳塵更好明光宫裏幾枝先向
日邊匀金尊倒􁨣了畫燭不管黄昏
　　前調(又一/體)　　　　　　　　　　史達祖
墜絮孳萍狂鞭孕竹偷移紅紫池亭餘花未落似供殘
蝶經營賦得送春詩了夏帷攛斷緑隂成桑麻外乳鳩
穉燕別様芳情　荀令舊香易冷歎俊遊疎嬾枉自銷
凝塵侵謝屐幽徑斑駁苔生便覺寸心尚老故人前度
漫丁寧空相誤祓蘭曲水挑菜東城
　　前調　　　　　　　　　　　　王沂孫
玉局歌殘金陵句絶年年負却薫風西鄰窈窕獨憐入
户飛紅前度緑隂載酒枝頭色比似裙同何須擬蠟珠
作蔕緗綵成叢　誰在舊家殿閣自玉真仙去埽地春
空朱旛護取如今應悞花工顛倒絳英滿逕想無車馬
到山中西風後尚餘數㸃還勝春濃
　　前調　　　　　　　　　　　　張　炎
淺草猶霜融泥未燕晴梢潤葉初乾閒扶短䇿鄰家小
聚清歡錯認籬根是雪梅花過了一番寒風還峭較遲
芳信恰似春殘　此境此時此意待攜琴獨去不冷慵
彈飄飄爽氣飛鳥相與俱還醉裏不知何處好詩盡在
夕陽山山深杳更無人到流水花間
　雨中花慢
　　(雙調九/十七字)
　　雨中花慢　　　　　　　　　　黄庭堅
正樂中和夷夏燕喜官梅乍傳消息待新年歡計斷送
春色桃李成隂甘棠少訟又移旌㦸念畫樓朱閣風流
髙㑹頓冷談席　西川縱有舞裙歌板誰共茗邀棊敵
歸來未先霑離袖管絃催滴樂事賞心易散良辰美景
難得㑹須醉倒玉山扶起更傾春碧
　　前調(又一/體)　　　　　　　　　　辛棄疾
馬上三年醉㡌吟鞍錦囊詩巻長留悵溪山舊管風月
新收明便闗河杳杳去應日月悠悠笑千篇索價未抵
蒲萄五斗凉州　停雲老子有酒盈尊琴書端可消憂
渾未解傾身一飽淅米矛頭心似傷弓塞鴈身如喘月
吳牛曉天涼夜月明誰伴吹笛南樓
　　前調(長沙/)　　　　　　　　　　張孝祥
一葉凌波十里御風煙鬟雨鬢蕭蕭認江皋玉珮水館
冰綃秋淨明霞乍吐曙涼宿靄初消恨微顰不語欲進
還休凝竚迢遥　神交冉冉愁思盈盈斷魂欲遣誰招
還似待青鸞傳信烏鵲成橋悵望胎仙琴疊羞看翡翠
蘭苕夢回人逺紅雲一片天際笙簫
　　前調(懐劉/改之)　　　　　　　　　　蘇　泂
十載尊前放歌起舞人間酒户詩流盡期君凌厲羽翮
髙秋世事幾如人意儒冠還負身謀歎天生李廣才氣
無雙不得封侯　榆闗萬里一去飄然片雲甚處神州
應悵望家人父子重見無由隴水寂寥傳恨淮山宛轉
供愁這回休也燕鴻南北長隔英游
　　前調(又一/體)　　　　　　　　　　葛立方
壯歲嬉遊樂事幾經青門紫陌芳春未見廉纖膏雨浥
花塵濯錦寳絲増豔洗妝玉頰尤新向韶光濃處㸃染
芳菲總是東君　蘇州老子經過南園爲誰一埽花林
誰信道佳聲著處肌潤香勻曉洗何郎湯餅暮留巫女
行雲寄言遊子也須留盼小駐蹄輪
　　前調　　　　　　　　　　　　葛立方
寄徑睢陽陌上忽看夭桃穠李爭春又見楚宫行雨洗
芳塵紅豔霞光夕照素華瓊樹朝新爲竒姿芳潤擬倩
游絲留住東君　拾遺杜老猶愛南塘寄情蘿薜山林
爭似此花如姝麗獺髓輕勻不數江陵玉杖休誇花島
紅雲少須澄霽一番清影更待冰輪
　玉簟涼
　　(雙調九/十七字)
　　玉簟涼　　　　　　　　　　　史達祖
秋是愁鄉自錦瑟斷絃有淚如江平生花裏活奈舊夢
難忘藍橋雲樹正緑料抱月幾夜眠香河漢阻但鳯音
傳恨欄影敲涼　新妝蓮嬌試曉梅痩破春因甚却扇
臨窓紅巾銜翠翼早弱水茫茫柔指各自未翦問此去
莫負王昌芳信準更敎尋紅杏西廂
　緑蓋舞風輕
　　(雙調九/十七字)
　　緑蓋舞風輕(白蓮/)　　　　　　　周　密
玉立照新妝翠蓋亭亭凌波步秋漪真色生香明璫揺
澹月舞袖斜倚耿耿芳心奈千縷晴絲縈繫恨開遲不
嫁東風顰怨嬌蕊　花厎漫卜幽期素手採珠房粉豔
初洗雨濕鉛顋碧雲深暗聚軟綃清淚訪藕尋蓮楚江
逺相思誰寄棹歌回衣露滿身花氣
　月邊嬌
　　(雙調九/十七字)
　　月邊嬌(元夕/)　　　　　　　　　周　密
酥雨烘晴早栁盼嬌顰蘭芽愁醒九街月澹千山夜暖
十里寳光花影塵凝歩韤送豔笑爭誇輕俊笙簫逼曉
翠幙巻天香宫粉　少年韋曲疎狂絮花蹤跡夜蛾心
性戲叢圍錦燈簾轉玉擛却舞勾歌引前懽漫省又輦
路東風吹鬢醺醺倚醉任夜深春冷
　玉京謡
　　(雙調九/十七字)
　　玉京謡　　　　　　　　　　　吳文英
蝶夢迷清曉萬里無家歲晚貂裘敝載取琴書長安閒
看桃李爛錦繡人海花塲任客燕飄零誰計春風裏香
泥九陌文梁孤壘　微吟怕有詩聲翳鏡慵看但小樓
獨倚金屋千嬌從他鴛暖秋被蕙帳移煙雨孤山待對
影落梅清泚終不似江上翠微流水
　留客住
　　(雙調九/十七字)
　　留客住　　　　　　　　　　　栁　永
偶登眺凭小樓豔陽時節乍晴天氣是處閒花野草遥
山萬疊雲散漲海千里潮平波浩渺煙村院落是誰家
綠樹數聲啼鳥　旅情悄逺信沉沉離魂杳杳對景傷
懐度日無言誰表惆悵舊歡何處後約難憑看看春又
老盈盈淚眼望僊鄉隠隠斷霞殘照
　燕春臺
　　(雙調九/十七字)
　　燕春臺(東都春日李/閣使席上)　　　　　　張　先
麗日千門紫煙雙闕瓊林又報春回殿角風微當時去
燕還來五侯池館屏開探芳菲走馬天街重簾人語轔
轔車幰逺近輕䨓　雕觴霞灩翠幕雲飛楚腰舞栁宫
面妝梅金猊夜暖羅衣暗裛香煤洞府人歸笙歌燈火
樓臺下蓬萊猶有花上月清影徘徊
　夏初臨
　　(雙調九/十七字)
　　夏初臨　　　　　　　　　　　劉　涇
泛水新荷舞風輕燕園林夏日初長庭樹隂濃雛鶯學
弄新簧小橋飛入横塘跨青蘋綠藻幽香朱䦨斜倚霜
紈未揺衣袂先凉　歌歡稀遇怨別多同路遥水逺煙
澹梅黄輕衫短帽相攜洞府流觴况有紅妝醉歸來寳
蠟成行拂牙牀紗㡡半開月在迴廊
　　前調(又一/體)　　　　　　　　　　王沂孫
疎簾蝶粉幽徑燕泥花間小雨初足又是楚城寒食輕
舟泛晴淥尋芳地來去熟尚髣髴大堤南北望楊栁一
片隂隂揺曳新綠　重訪豔歌人聽取春聲猶是杜郎
曲蕩漾去年春色深深杏花屋東風曾共宿記小刻近
窓新竹舊遊逺沈醉歸來滿院銀燭
　西子妝慢
　　(又一體雙調/九十七字)
　　西子妝慢　　　　　　　　　　吳文英
流水麴塵豔陽酤酒畫舸游情如霧笑拈芳草不知名
乍凌波斷橋西堍垂楊漫舞總不解將春繫住燕歸來
問綵繩纖手如今何許　歡盟誤一箭流光又趁寒食
去不堪衰鬢著飛花傍綠隂冷煙深樹𤣥都秀句記前
度劉郎曽賦最傷心一片孤山煙雨
　　前調　　　　　　　　　　　　張　炎
白浪揺天青隂漲地一片野懐幽意楊花㸃㸃是春心
替風前萬花吹淚遥岑寸碧有誰識朝來青氣自沈吟
甚流光輕擲繁華如此　斜陽外隠約孤邨隔塢閒門
閉漁舟何似莫歸來想桃源路通人世危橋靜倚千年
事都消一醉漫依依愁落鵑聲萬里
　夢芙蓉
　　(雙調九/十七字)
　　夢芙蓉(趙昌芙/蓉圖)　　　　　　　　吳文英
西風揺歩綺記長堤驟過紫騮十里斷橋南㟁人去晚
霞外錦温花共醉當時曽共秋被自別霓裳應紅消翠
冷霜枕正慵起　慘淡西湖栁厎揺落秋魂夜月歸環
珮畫圖重展驚認舊梳洗去來雙翡翠難傳臉恨睂意
夢斷瓊孃但雲深路杳城影蘸流水
　瀟瀟雨
　　(雙調九/十七字)
　　瀟瀟雨(泛江/懐友)　　　　　　　　　張　炎
空山彈古瑟掬長流洗耳復誰聽倚䦨干不語江潭樹
老風挾波鳴愁裏不須啼鴂花落石牀平歲月鷗前夢
耿耿離情　記得相逢竹外看詞源倒瀉一雪塵纓笑
匆匆呼酒飛雨夜舟行又天涯零落如此掩閒門得似
晉人清相思恨趁楊花去錯到長亭
　卓牌兒
　　(又一體雙調九十七/字兒或作子或作慢)
　　卓牌兒　　　　　　　　　　万俟雅言
東風綠楊天如畫出清明院宇玉豔澹泊棃花帶月臙
脂零落海棠輕雨單衣怯黄昏人正在珠簾笑語相並
戲蹴秋千共攜手同倚䦨干暗香時度　翠窓繡户路
繚繞全通幽處斷魂凝竚嗟不似飛絮閒悶閒愁難消
遣此日年年意緒無據奈酒醒春去
　夜合花
　　(雙調九/十七字)
　　夜合花(牡丹/)　　　　　　　　　晁補之
百紫千紅占春多少共推絶世花王西都萬家俱好不
爲姚黄慢腸斷巫陽對沉香亭北新妝記清平調詞成
進了一夢仙鄉　天葩秀出無雙倚朝暉半如酣酒成
狂無言自有檀心一㸃偷芳念往事情傷又新豔曽説
滁陽縱歸來晚君王殿後別是風光
　黄鸝遶碧樹
　　(雙調九/十七字)
　　黄鸝遶碧樹　　　　　　　　　周邦彦
雙闕籠佳氣寒威日晚歲華將暮小院閒庭對寒梅照
雪澹煙凝素忍當迅景動無限傷春情緒猶賴是上苑
風光漸好芳容將煦　草莢蘭芽漸吐且尋芳更休思
慮這浮世甚驅馳利禄奔競塵土縱有魏珠照乘未買
得流年住爭如剩引榴花醉偎瓊樹
　月下笛
　　(雙調九/十七字)
　　月下笛　　　　　　　　　　　詹　正
江上行人竹間茅屋下臨深窈春風嫋嫋翠鬟窺樹猶
小遥吟近倚歸還顧分付横枝未了扁舟却去中流回
首驚散飛鳥　重蹋新亭屐齒看山抱孤城月來華表
雞聲人語隔江相伴歌笑壯遊歴歴同髙李未擬詩成
草草長橋外有醒人吹笛併在霜曉
　應天長
　　(又一體雙調/九十八字)
　　應天長(寒食/)　　　　　　　　　周邦彦
條風布暖霏霧㺯晴池臺徧滿春色正是夜堂無月沈
沈暗寒食梁間燕社前客似笑我閉門愁寂亂花過隔
院芸香滿地狼藉　長記那回時邂逅相逢郊外駐油
壁又見漢宫傳燭飛煙五侯宅青青草迷路陌强載酒
細尋前迹市橋逺栁下人家猶自相識
　　前調　　　　　　　　　　　　康與之
管絃繡陌燈火畫橋塵香舊時歸路腸斷蕭孃舊日風
簾映朱户鶯能舞花解語念後約頓成輕負緩雕轡獨
自歸來凭欄情緒　楚岫在何處香夢悠悠花月更誰
主惆悵後期空有鱗鴻寄紈素枕前淚窓外雨翠幙冷
夜凉虚度未應信此度相思寸腸千縷
　　前調(次周美/成韻)　　　　　　　　　方千里
嫩黄上柳新綠漲池東風豔冶天色又見乍晴還雨年
華傍寒食春依舊身是客對麗景易傷岑寂悵凝望一
帶平蕪翦就茵藉　前度少年塲醉記旗亭聮句徧窓
壁調笑映牆紅粉參差水邊宅蘆鞭嬾過故陌恨未老
漸成陳迹漫無語立盡斜陽懐抱誰識
　　前調(吳門/元夕)　　　　　　　　　　吳文英
麗花鬭靨清麝濺塵春聲偏漏芳陌竟路障空雲幕冰
壺浸霞色芙蓉詞賦仙客競繡筆醉嫌天窄素娥下小
駐輕鑣眼亂紅碧　前事頓非昔故苑年光渾與世相
隔向暮巷空人絶殘燈耿塵壁凌波恨簾户寂聽怨寫
墮梅哀笛竚立乆雨暗河橋譙漏疎滴
　　前調(次周美/成韻)　　　　　　　　　陳允平
流鶯喚夢芳草帶愁東風料峭寒色又見杏漿餳粥家
家禁煙食江湖幾年倦客曽慣識凄凉岑寂苦吟痩蕭
索詩腸空媿郊籍　春事正溪山栁霧花塵深映翠蘿
壁更謝多情雙燕歸來舊庭宅晴絲亂游巷陌悵容易
萬紅陳迹酒旂在綠水橋邊猶記曽識
　　前調(蘇堤/春曉)　　　　　　　　　　張　矩
曙林帶暝晴靄弄霏鶯花未認遊客草色舊迎雕輦蒙
茸暗香陌秋千架閒曉索正露濕繡鴛痕窄費人省隔
夜濃歡醒處先覺　重過湧金樓畫舫紅旌催向斷橋
泊又怕晚天無準東風妒芳約垂楊㟁今勝昨水院近
占春光酌恁時候不道歸來香斷燈落
　　前調(平湖/秋月)　　　　　　　　　　張　矩
候蛩探暝書鴈寄寒西風暗翦綃織報道鳯城催鑰笙
歌散無迹冰輪駕天緯逼漸款引素娥遊歴夜妝靚獨
展菱花淡絢秋色　人在湧金樓漏迥繩低光重袖香
滴笑語又驚棲鵲南飛傍林閴孤山影波共碧向此際
隠逋如識夢仙遊倚徧霓裳何處聞笛
　　前調(斷橋/殘雪)　　　　　　　　　　張　矩
甃澌沍曉篙水漲漪孤山漸捲雲簇又見㟁容舒臘菱
花照新沐横斜樹香未北倩㸃綴數梢疎玉斷腸處日
影輕消休怨霜竹　簾上湧金樓酒灩酥融金縷試春
曲最好半殘鳷鵲登臨快心目瑶臺夢春未足更看取
灑窓填屋灞橋外栁下吟鞭歸趁游燭
　　前調(雷峯/夕照)　　　　　　　　　　張　矩
磬圓樹杪舟亂栁津斜陽又滿東角可是暮情堪翦平
分付煙郭西風影吹易落認滿眼脆紅先爍算惟有塔
起半輪千載如昨　誰信湧金樓此際凭䦨人共楚天
約準擬換尊陪月層空捲塵幙飛鴻倦低未泊閒倒指
數來還錯笑聲裏立盡黄昏剛道愁惡
　　前調(麴院/風荷)　　　　　　　　　　張　矩
換橋渡舫添栁護堤坡仙舊欠今續四面水窓如染香
波釀春麴田田處成暗綠正萬羽背風斜矗亂鷗去不
信雙鴛午睡猶熟　還記湧金樓共撫雕䦨低度浣紗
曲自與故人輕別榮枯換凉燠亭亭影驚豔目忍到手
又成輕觸悄無語獨撚花鬚心事曽卜
　　前調(花港/觀魚)　　　　　　　　　　張　矩
岸容浣錦波影墮紅纖鱗巧避鳬唼禹浪未成頭角吞
舟膽猶怯湖山外江海匝怕自有暗泉流接楚天逺尺
素無期枉語停楫　迴望湧金樓帶草蠻煙縹緲際城
堞漸見暮榔敲月輕舠亂如葉濠梁興歸來愜記舊伴
袖攜留掐指魚水總是心期休怨三疊
　　前調(南屏/晚鐘)　　　　　　　　　　張　矩
翠屏對晚烏榜占堤鐘聲又斂春色幾度半空敵月山
南應山北歡娛地空浪迹漫記省五更聞得洞天曉夾
栁橋疎穏縱香勒　前度湧金樓嘯傲東風鷗鷺半相
識暗數院僧歸盡長虹臥深碧花間恨猶記憶正素手
暗裁輕拆夜深後不道人來燈細窓隙
　　前調(栁浪/聞鶯)　　　　　　　　　　張　矩
翠迷倦舞紅駐殘妝流鶯怕與春別過了禁煙寒食東
風顫環鐵遊人恨柔帶結更喚醒羽喉宫舌畫船逺不
認緜蠻晚棹空歇　爭似湧金樓燕燕歸來鈎轉暮簾
揭對語畫梁消息香泥砌花屑昆明事休更説費夢繞
建章宫闕曉啼處穏繫金狨雙鐙籠月
　　前調(三潭/印月)　　　　　　　　　　張　矩
桂輪逼彩菱沼漾金潛虯暗動鮫室水路乍疑霜雪明
眸洗春色年時事還記憶對萬頃葑根龜坼舊遊處不
認三潭此際曽識　今渡湧金樓素練縈窓頻照庾公
席自與影娥人約移舟弄空碧宵風悄籖漏滴早未許
睡魔相覓有時恨月被雲妨天也擛得
　　前調(兩峯/插雲)　　　　　　　　　　張　矩
暮屏翠冷秋樹赭疎雙峰對起南北好與霽天相接浮
圖現西極岧嶤處雲共碧漫費盡少年遊屐故鄉逺一
望空遥水斷煙隔　閒凭湧金樓瀲灩波心如洗夢淹
筆喚起睡龍蒼角盤空壯商色西湖路成倦客待倩寫
素縑千尺便歸去酒厎花邊猶自看得
　揚州慢
　　(雙調九十八字姜夔/遊揚州自製此調)
　　揚州慢(至日過/揚州)　　　　　　　　姜　夔
淮左名都竹西佳處解鞍少駐初程過春風十里盡薺
麥青青自吳馬窺江去後廢池喬朩猶厭言兵漸黄昏
清角吹寒都在空城　杜郎俊賞算如今重到須驚縱
荳蔲詞工青樓夢好難賦深情二十四橋仍在波心蕩
冷月無聲念橋邊紅藥年年知爲誰生
　　前調(瓊花/)　　　　　　　　　　趙以夫
十里春風二分明月蕊仙飛下瓊樓看冰花翦水擁砌
玉成毬想長日雲階竚立太真肌骨飛燕風流斂羣芳
清麗精神初付揚州　雨窓數朶夢驚回天外香浮似
閬苑花神憐人冷落騎鶴來遊爲問江淮風景長空澹
煙水悠悠又黄昏羌笛孤城吹起新愁
　　前調(瓊花次趙/虚齋韻)　　　　　　　　鄭覺齋
弄玉輕盈飛瓊淡泞韤塵歩下迷樓試新妝纔了炷沈
水香毬記曉翦春冰馳送金屏露濕緹綺新流甚天中
月色被風吹夢南州　尊前相見似羞人蹤跡萍浮問
弄雪飄枝無雙亭上何日重遊我欲腰纒騎鶴煙霄逺
舊事悠悠但凭䦨無語煙花三月春愁
　　前調(瓊花/)　　　　　　　　　　李萊老
玉倚風輕粉凝冰薄土花池冷無人聽吹簫月厎傳暮
革金城笑紅紫紛紛成雨遡空如蝶肯墮珠塵歎而今
杜郎還見應賦悲春　珮環何許縱無情鶯燕猶驚悵
朱檻香銷綠屏夢杳腸斷瑶瓊九曲迷樓依舊沉沉夜
想覓行雲但荒煙幽翠東風吹作秋聲
　　前調(初秋/)　　　　　　　　　　吳元可
露葉猶青巖花初動幽幽未似秋隂似梅風帶溽暑吹
度長林記當日西廊共月小屏輕扇人語凉深對清觴
醉笑醒顰何似如今　臨風欲賦甚年來漸減狂心爲
誰倚多才難憑易感早付銷沉解事張郎風致鱸魚好
歸聽吳音又夜䦨聞笛故人忽到幽襟
　雨中花慢
　　(又一體雙調/九十八字)
　　雨中花慢(密州九/月牡丹)　　　　　　　蘇　軾
今歲花時深院盡日東風蕩漾茶煙但有綠苔芳草栁
絮榆錢聞道城西長廊古寺甲第名園有國豔帶酒天
香染袂爲我留連　清明過了殘紅無處對此淚灑尊
前秋向晚一枝何事向我依然髙㑹聊追短景清商不
暇餘妍不如留取十分春態付與明年
　　前調(又一/體)　　　　　　　　　　秦　觀
指㸃虚無征路醉乘斑蚪逺訪西極見天風吹落滿空
寒白玉女明星迎笑何苦自淹塵域正火輪飛上霧捲
煙開洞觀金碧　重重觀閣横枕鼇峰水面倒銜蒼石
隨處有竒香幽火杳然難測好是蟠桃熟後阿環偷報
消息在青天碧海一枝難遇占取春色
　　前調(又一/體)　　　　　　　　　　髙觀國
斾拂西風客應漢星行參玉節征鞍緩帶輕裘爭看盛
　世衣冠吟倦西湖風月去看北塞闗山過離宫禾黍故
　壘煙塵有淚應彈　文章俊偉穎露囊鋒名動萬里呼
　韓知素有平戎手段小試何難情寄吳梅香冷夢隨隴
　鴈霜寒立勛未晚歸來依舊酒社詩壇
　
　
　
　
　
　
　
　
　
　
　
御選歴代詩餘巻六十四
　欽定四庫全書
御選歴代詩餘巻六十五目録(起九卞八字/至九十九字)
　　　瑣窓寒
　　　　楊无咎
　　　前調(又一體/)
　　　　程先
　　　前調(又一體/)
　　　　吳文英
　　　孤鸞
　　　　朱敦儒
　　　　馬莊父
　　　　張榘
　　　　林章
　　　前調(又一體/)
　　　　趙以夫
　　　前調(又一體/)
　　　張榘
　　雙頭蓮(又一體/)
　　　陸游
　　雲仙引
　　　馮艾子
　　玉蝴蝶(又一體/)
　　　李之儀
　　芰荷香(又一體/)
　　　万俟雅言
　　前調(又一體/)
　　　趙彦端
　　雙雙燕(又一體/)
　　　史達祖
　　　張琨
　　塞垣春(又一體/)
　　　吳文英
　　珍珠簾
　　　吳文英
　　繡停鍼
　　　陸游
　　醉蓬萊(又一體/)
　　　楊慎
　　絳都春
　　　陳允平
　　玲瓏玉
　　　姚雲文
　　春草碧(又一體/)
　　　万俟雅言
　　尾犯(又一體/)
　　　栁永
　　月下笛
　　　周邦彦
　　並蔕芙蓉
　　　晁端禮
　　逍遥樂(又一體/)
　　　黄庭堅
　　黄河清慢
　　　晁端禮
　　三部樂
　　　蘇軾
　　前調(又一體/)
　　　周邦彦
　　萬年歡
　　　王安禮
　　八節長歡
　　　毛滂(二首/)
　　二郎神
　　　吕渭老
　　碧芙蓉
　　　葉小鸞
　　玉蝴蝶(又一體/)
　　　栁永(五首/)
　　　王安中
　　　晁補之
　　　晁冲之
　　　葛郯
　　　李綱
　　　辛棄疾(二首/)
　　　陸游
　　　髙觀國
　　　史達祖
　　　尹濟翁
　　　張翥
　　　楊慎
　　　　馮鼎位
　　　　陳子龍
　　　　葉紈紈(二首/)
　　　　葉小鸞
　　　前調(又一體/)
　　　　張炎
　　　三姝媚
　　　　史達祖
　　　　吳文英(二首/)
　　　　王沂孫(二首/)
　　　　張炎(二首/)
　　　　薛夢桂
　　　　詹正
　
　
御選歴代詩餘巻六十五目録
　欽定四庫全書
御選歴代詩餘巻六十五(起九十八字/至九十九字)
司經局洗馬掌局事兼翰林院修撰加二級(臣/)王奕清奉
㫖校刋
　　瑣窓寒
　　　(雙調九/十八字)
　　　瑣窓寒　　　　　　　　　　　楊无咎
　栁暗藏鴉花深見蝶物華如繡情多思逺又是一番清
　痩憶前回庭榭未春箇人預約同攜手恨遲留載酒期
　程孤負踏青時候　搔首雙睂暗鬭况無似今年一春
　晴晝風僝雨僽直得迤逗想閒窓鍼線倦拈寂寞細撚
　酴醿齅待還家定是寃人淚粉盈襟袖
　　　前調(又一/體)　　　　　　　　　　程　先
　雨洗紅塵雲迷翠麓小車難去凄凉感慨未有今年春
　暮想曲江水邊麗人影沈香歇誰爲主但兔葵燕麥風
　前揺蕩徑花成土　空被多情苦嘉㑹難逢少年幾許
紛紛沸鼎負了青陽百五待何時重睹太平典衣貰酒
相爾汝算蘭亭有此歡娛又却悲今古
　　前調(又一體/玉蘭)　　　　　　　　　吳文英
紺縷堆雲清顋潤玉記人初見蠻腥未洗梅谷一懐悽
惋渺征槎去乘閬風占香上國幽心展遺芳揜色真姿
凝澹返魂騷畹　一盼千金換又笑伴鴟夷共歸吳苑
離煙恨水夢杳南天秋晚比來時痩肌更消冷熏沁骨
悲鄉逺最傷情送客咸陽佩結西風怨
　孤鸞
　　(鸞或作巒雙/調九十八字)
　　孤鸞(早梅/)　　　　　　　　　　朱敦儒
天然標格是小萼堆紅芳姿凝白淡泞新妝淺㸃夀陽
宫額東君想留厚意借年年與傳消息昨日前邨雪裏
有一枝先坼　念故人何處水雲隔縱驛使相逢難寄
春色試問丹青手是怎生描得曉來一番雨過更那堪
數聲羌笛歸去和羮未晚勸行人休摘
　　前調　　　　　　　　　　　　馬莊父
沙堤香軟正宿雨初收落梅飄滿可奈東風暗逐馬蹄
輕捲湖波又還漲緑粉牆隂日融煙暖驀地刺桐枝上
有一聲春喚　任酒帘飛動畫樓晚便指數燒燈時節
非逺陌上叫聲好是賣花行院玉梅對妝雪栁閙蛾兒
象生嬌顫歸去爭先戴取倚寳釵雙燕
　　前調(次趙虛齋/梅詞韻)　　　　　　　　張　榘
塞鴻來早正碧瓦霜輕玉鱗寒少昨夜南枝一㸃陽和
先到黄昏半窓澹月照青青謝池春草此際虚齋心事
與此花俱好　算巡簷索共梅花笑是千古風流少陵
曾道爭似油幢下對一枝春小江城慣聼畫角且休敎
玉闗人老好試和羮手段向鳯池春曉
　　前調　　　　　　　　　　　　林　章
爲誰抛撇似海燕初分林鶯乍別回首天涯滿目雲山
愁絶東風不憐春色把一枝楊花吹折直恁黏煙帶雨
更盈盈似雪　奈夢兒相隔恨難説想昨夜孤衾今日
雙頰比這青衫上有幾重啼血一聲晚鐘動了又送人
斷腸時節莫把琵琶亂撥正春江潮咽
　　前調(又一體/梅)　　　　　　　　　趙以夫
江頭春早問江上寒梅占春多少自照疎星冷秖許春
風到幽香不知甚處但迢迢滿河煙草回首誰家竹外
有一枝斜好　記當年曽共花前笑念玉雪襟期有誰
知道喚起羅浮夢正參横月小凄凉更吹塞管漫相思
鬢毛驚老待覓西湖半曲待霜天清曉
　　前調(又一體孏以梅/花夀趙  窩)　　　　　　張　榘
荆溪清曉問昨夜南枝幾分春到一㸃幽芳不待隴頭
音耗亭亭水邊月下勝人間等閒花草此際風流誰似
有孏窩詩老　且向虚簷淡然索笑任雪壓霜欺精神
越好最喜庭除下映紫蘭嬌小孤山好尋舊約況和羮
用功宜早移傍玉堦深處趁天香繚繞
　雙頭蓮
　　(又一體雙調/九十八字)
　　雙頭蓮　　　　　　　　　　　陸　游
風捲征塵堪歎處青驄正揺金轡客襟貯淚漫萬㸃如
血憑誰持寄佇想豔態幽情壓江南佳麗春正媚怎忍
長亭匆匆頓分連理　目斷澹日平蕪煙濃樹逺微茫
如薺悲歡夢裏奈倦客又是闗河千里最苦唱徹驪歌
遲留無計何限事待與丁寜行時巳醉
　雲仙引
　　(雙調九/十八字)
　　雲仙引　　　　　　　　　　　馮艾子
紫鳯臺髙紅鸞鏡裏馡馡幾度秋馨黄金重緑雲輕丹
砂鬢邊滴粟翠葉玲瓏煙翦成含笑出簾月香滿袖天
霧縈身　年時花下逢迎有遊女翩翩如五雲亂擲芳
英爲簪斜朶事事闗心長向金風一枝在手齅蕊悲歌
雙黛顰繞臨溪樹對初弦月露下更深
　玉蝴蝶
　　(又一體雙調/九十八字)
　　玉蝴蝶　　　　　　　　　　　李之儀
坐乆燈花開盡暗驚風葉初報霜寒冉冉年華催暮顔
色非丹攪回腸蛩吟似織留恨意月彩如攤慘無歡篆
煙縈素空轉雕盤　何難別來幾日信沉魚鳥情滿闗
山耳邊依約常記巧語緜蠻聚愁窠蜂房未密傾淚眼
海水猶慳奄更䦨漸移銀漢低泛簾顔
　芰荷香
　　(又一體雙調/九十八字)
　　芰荷香(本意/)　　　　　　　　万俟雅言
小瀟湘正天影倒碧波面容光水仙朝罷間列緑蓋紅
幢和風細雨蕩十頃浥浥清香人在水精中央霜綃霧
縠襟袂收凉　款放輕舟鬧紅裏有蜻蜓㸃水交頸鴛
鴦翠隂密處曽覓相並青房晚霞散綺泛逺凈一葉鳴
榔擬去儘促琱觴歌雲未斷月上飛梁
　　前調(又一體金送程/徳逺罷  谿)　　　　　　趙彦端
燕初歸正春隂暗澹客意凄迷玉觴無味晚花雨退凝
脂多情細栁對沈腰渾不勝衣垂別袖忍見離披江南
陌上强半紅飛　樂事從今一夢縱錦囊空在金椀誰
揮舞裙歌扇故應閒鎖幽閨練江詩就算檥舟寜不相
思腸斷莫訴離杯青雲路穏白首心期
　雙雙燕
　　(又一體雙調九十八字調名始此因/有九十六字詞故列爲又一體也)
　　雙雙燕(本意/)　　　　　　　　　史達祖
過春社了度簾幕中間去年塵冷差池欲住試入舊巢
相並還相雕梁藻井又軟語商量不定飄然快拂花梢
翠尾分開紅影　芳徑芹泥雨潤愛貼地爭飛競誇輕
俊紅樓歸晚看足栁昏花暝應是棲香正穏便忘了天
涯芳信愁損翠黛雙蛾日日畫䦨獨凭
　　前調　　　　　　　　　　　　張　琨
披蓬探隠到幽草溪頭碧隂山曲竹韻松姿媚却吟眸
詩腹是處翠峰成簇更秋新雨凉如沐深林宛轉芳禽
淺澗琤淙潄玉　孤獨簡編娛目有紉佩芳蘭供餐茂
菊藤牀閒憇夢入華胥仙國應是月明簾軸恰一枕清
酣睡足小小花童低報瓦鼎烹茶剛熟
　塞垣春
　　(又一體雙調/九十八字)
　　塞垣春(歲旦/)　　　　　　　　　吳文英
漏瑟侵瓊筦潤鼓借烘爐煖藏鈎怯冷畫難臨曉鄰語
鶯囀殢緑窓細呪浮梅琖換蜜炬花心短夢驚回林鴉
起曲屏春事天逺　迎路栁絲裙看爭拜東風盈灞橋
㟁髻落寳釵寒恨花勝遲燕漸銜簾影轉還似新年過
郵亭一相見南陌又燈火繡囊塵香淺
　珍珠簾
　　(珍或作真雙/調九十八字)
　　珍珠簾(隔牆聞簫鼓/聲疑是按舞)　　　　　　吳文英
蜜沉爐煖餘煙裊竚立行人官道麟帶壓愁香聽舞簫
雲渺恨縷情絲春絮逺悵夢隔銀屏難到寒峭有東風
垂柳學得腰小　還近緑水清明歎孤身如燕將花頻
遶細雨濕黄昏半醉歸懐抱蠧損歌紈人去乆漫淚沾
香蘭如笑書杳念客枕幽單看春漸老
　繡停鍼
　　(雙調九/十八字)
　　繡停鍼　　　　　　　　　　　陸　游
歎半紀跨萬里秦吳頓覺衰謝回首鵷行英俊並游咫
尺玉堂金馬氣凌嵩華負壯略縱横王霸夢經洛浦梁
園覺來淚流如瀉　山林定去也却是恐説著少年時
話靜院焚香閒倚素屏今古總成虚假趁時婚嫁幸自
有湖邊茅舍燕歸應笑客中又還過社
　醉蓬萊
　　(又一體雙調/九十八字)
　　醉蓬萊　　　　　　　　　　　楊　慎
看金波遥映玉鏡髙飛昆明池沼近天上中秋人間蓬
島建節堂深籌邊樓迥正雨晴風裊青鳥喉歌紅鸞掌
舞仙音繚繞　白鶴南來錦書爲報雲動三山星飛五
老漢節唐符拜重華天表玉麈談詩金釵壓鬢向瓊林
齊禱願歲歲長春年年此日恩波難老
　絳都春
　　(雙調九十八字此/調平仄互用韻)
　　絳都春　　　　　　　　　　　陳允平
秋千倦倚正海棠半坼不耐春寒殢雨弄晴飛梭庭院
繡簾閒梅妝欲試芳情嬾翠顰愁入睂彎霧蟬香冷霜
綃淚揾恨襲湘蘭　悄悄池臺步晚任紅醺杏靨碧沁
苔痕燕子未來東風無語又黄昏琴心不度春雲逺斷
腸難托啼鵑夜深猶倚垂楊二十四欄
　玲瓏玉
　　(雙調九/十八字)
　　玲瓏玉(半閒堂/賦春雪)　　　　　　　　姚雲文
開歲春遲早贏得一白瀟瀟風窓淅簌夢驚錦帳春嬌
是處貂裘透暖任尊前回舞紅倦柔腰今朝虧陶家茶
鼎寂寥　料得東皇戲劇怕蛾兒街栁先鬭元宵宇宙
低迷倩誰分淺凸深凹休嗟空花無據便真个瓊雕玉
琢總是虚飄且沉醉趁樓頭零片未消
　春草碧
　　(又一體雙調九十/八字一名中管髙)
　　春草碧(本意/)　　　　　　　　万俟雅言
又隨芳渚坐看翠連霽空愁徧征路東風裏誰望斷西
塞恨迷南浦天涯地角意不盡消沉萬古曾是送別長
亭下細緑暗煙雨　何處亂紅鋪繡裀有醉眠蕩子拾
翠游女王孫逺栁外共殘照斷雲無語池塘夢生謝公
後還能繼否獨上畫樓春山暝鴈飛去
　尾犯
　　(又一體雙調/九十八字)
　　尾犯　　　　　　　　　　　　栁　永
晴煙羃羃漸東郊芳草染成輕碧野塘風暖遊魚動觸
冰澌微坼幾行斷鴈旋次第歸霜磧詠新詩手撚江梅
故人贈我春色　似此光隂催逼念浮生不滿百雖照
人軒冕潤屋金珠於身何益一種勞心力圖利禄殆非
長䇿除是恁㸃檢笙歌訪尋羅綺消得
　月下笛
　　(雙調九/十八字)
　　月下笛　　　　　　　　　　　周邦彦
小雨收塵凉蟾瑩徹水光浮碧誰知怨抑靜倚官橋吹
笛映宫牆風葉亂飛品髙調側人未識想開元舊譜柯
亭遺韻盡傳胸臆　䦨干四遶聽折柳徘徊數聲終拍
寒燈陋館最感平陽孤客夜沉沉鴈啼正哀片雲盡捲
清漏滴黯凝魂但覺龍吟萬壑天籟息
　並蔕芙蓉
　　(雙調九十八字宋政和時大晟樂府成蔡京薦晁/端禮徽宗詔乘傳赴闕㑹禁中嘉蓮生端禮屬詞)
　　(以進名並蔕芙/蓉即此調也)
　　並蔕芙蓉　　　　　　　　　　晁端禮
太液波澄向鑑中照影芙蓉同蔕千柄緑荷深並丹臉
爭媚天心眷臨聖日殿宇分明敞嘉瑞弄香齅蕊願君
王夀與南山齊比　池邊屢回翠輦擁羣仙醉賞憑䦨
凝思萼緑攬飛瓊共波上遊戲西風又看露下更結雙
雙新蓮子鬭裝競美問鴛鴦向誰留意
　逍遥樂
　　(又一體雙調/九十八字)
　　逍遥樂　　　　　　　　　　　黄庭堅
春意漸歸芳草故園佳人千里信沉音杳雨潤煙光晚
景澄明極目危欄斜照夢當年少對尊前上客鄒枚小
鬟燕趙共舞雪歌塵醉裏談笑　花色枝枝爭好鬢絲
年年漸老如今遇風景空痩損向誰道東君幸賜與天
幕翠遮紅遶休休醉鄉岐路華胥蓬島
　黄河清慢
　　(雙調九/十八字)
　　黄河清慢(應制/)　　　　　　　　晁端禮
晴景初升風細細雲收天淡如洗望外鳯凰城闕葱葱
佳氣朝罷香煙滿袖侍臣報天顔有喜夜來連得封章
奏大河徹厎清泚　君王夀與天齊馨香動上穹頻降
祥瑞大晟奏功六樂初調宫徴合殿薫風乍轉萬花覆
千官盡醉内家傳詔重開宴未央宮裏
　三部樂
　　(雙調九十八字本商調/曲名後遂以爲詞調也)
　　三部樂　　　　　　　　　　　蘇　軾
美人如月乍見掩暮雲更増妍絶算應無恨安用隂晴
圓缺嬌甚空只成愁待下牀又嬾未語先咽數日不來
落盡一庭紅葉　今朝置酒強起問爲誰減動一分香
雪何事散花却病維摩無疾却低睂慘然不答唱金縷
一聲怨切堪折便折且惜取少年花發
　　前調(又一體/梅雪)　　　　　　　　　周邦彦
浮玉飛璚向邃館靜軒倍増清絶夜窓垂練何用交光
明月聞道官閣多梅趁暗香未逺凍蕊初發倩誰折取
持贈情人桃葉　回文近傳錦字道爲君痩損是人都
説秖如染紅著手膠梳黏髮轉思量鎮長墮睫都只爲
情深意切欲報信息無一句堪喻愁結
　萬年歡
　　(雙調九/十八字)
　　萬年歡(梅/)　　　　　　　　　　王安禮
雅出羣芳占春前信息臘後風光野岸郵亭繁似萬㸃
輕霜清淺溪流倒影更黯澹月色籠香渾疑是姑射冰
姿夀陽粉面初妝　多情對景易感况淮天庾嶺迢遞
相望愁聽龍吟悽絶畫角悲凉念昔因誰醉賞向此際
空惱危腸終須待結實恁時佳味堪嘗
　八節長歡
　　(雙調九/十八字)
　　八節長歡　　　　　　　　　　毛　滂
澤國秋深繡檻天近坐乆魂清溪山遶尊酒雲霧浥衣
襟餘霞孤鴈送鄉愁寄寒閨一㸃離心杜老兩峰秀處
短髮疎巾　佳人爲折寒英羅袖濕真珠露冷鈿金幽
豔爲誰妍東籬下却敎醉倒淵明君但飲莫覷他落日
蕪城從敎夜龍山清月端的便解留人
　　前調(送孫守/公素)　　　　　　　　　毛　滂
名滿人間記黄金殿舊賜清閒才髙鸚鵡賦風凛惠文
冠濤波何處試蛟鰐到白頭猶守溪山且做龔黄様度
留與人看　桃溪栁曲隂圓離唱斷旌旗却捲春還襦
袴寄餘温雙石畔惟聞吏胆長寒詩翁去誰細遶屈曲
䦨干從今後南來幽夢應隨月渡雲湍
　二郎神
　　(雙調九/十八字)
　　二郎神　　　　　　　　　　　吕渭老
西池舊約燕語栁梢桃萼向紫陌秋千影下同綰雙雙
鳯索過了鶯花休則問風共月一時閒却知誰去喚秋
隂滿眼敗紅藥　飄泊江湖載酒十年行樂甚近日傷
髙念逺不覺風前淚落橘熟橙黄堪一醉斷未負晚凉
池閣只愁被撩撥春心煩惱怎生安著
　碧芙蓉
　　(雙調九/十八字)
　　碧芙蓉(秋思/)　　　　　　　(明媛/)葉小鸞
曲徑遶蒼苔秋意平鋪蕭散無數澹日移堦幾度尋花
悞西風怨露草寒螿夜天凄霜林煙樹隔橋楊栁翠減
長條猶自依依故　青山雲去杳紅樓日又催暮羅簟
生寒漫引新桐句池塘映芙蓉一葉簾幙驚海棠疎雨
䦨干凭徧妝臺漸冷黯黯無語空凝佇
　玉蝴蝶
　　(又一體雙調/九十九字)
　　玉蝴蝶　　　　　　　　　　　柳　永
望處雨收雲斷凭䦨悄悄目送秋光晚景蕭疎堪動宋
玉悲凉水風輕蘋花漸老月露冷梧葉飄黄遣情傷故
人何在煙水茫茫　難忘文期酒令幾辜風月屢變星
霜海闊山遥未知何處是瀟湘念雙燕難憑逺信指暮
天空識歸艎黯相望斷鴻聲裏立盡斜陽
　　前調　　　　　　　　　　　　柳　永
淡蕩素商行暮逺空雨歇平野煙收滿目江山堪助楚
客冥搜素光動雲濤漲晚紫翠冷霜巘横秋景清幽渚
蘭香謝汀樹紅愁　良儔西風吹帽東籬攜酒共結歡
遊淺酌低吟坐中俱是飲家流對殘暉登臨休歎賞令
節酩酊方酬且相留眼前尤物舉琖忘憂
　　前調　　　　　　　　　　　　柳　永
是處小街斜巷爛遊花館連醉瑶卮選得芳容端麗冠
絶吳姬絳脣輕笑歌盡雅蓮歩穏舉措皆奇出屏幃倚
風情態約素腰肢　當時綺羅叢裏知名雖乆識面何
遲見了千花萬栁比並不如伊未同歡寸心暗許欲話
別纖手重攜結前期美人才子合是相知
　　前調　　　　　　　　　　　　栁　永
誤入平康小巷畫簷深處朱箔微褰羅綺叢中偶認舊
識嬋娟翠睂開嬌横逺岫緑鬢嚲濃染春煙憶情牽粉
牆曾恁窺宋三年　遷延珊瑚筵上親持犀管旋疊香
牋要索新詞殢人含笑立尊前按新聲珠喉漸穏想舊
意波臉増妍苦留連鳯衾鸞枕忍負良天
　　前調　　　　　　　　　　　　栁　永
漸覺芳郊明媚夜來膏雨一灑塵埃滿目淺桃深杏露
染煙栽銀塘靜魚鱗簟展煙岫翠龜甲屏開殷晴雷雲
中鼓吹遊徧蓬萊　徘徊隼旟前後三千珠履十二金
釵雅俗熙熙下車成晏盡春臺好雍容東山妓女堪笑
傲北海尊罍且追陪鳯池歸去那更重來
　　前調(和梁才甫/遊園作)　　　　　　　　王安中
御水縠文風皺畫橋横處沙路晴時曲塢藏春朱户翠
竹參差過牆花嬌無限思籠檻栁低不勝垂海棠枝爲
東君愛未敢離披　遲遲日華融麗悠揚絲管掩冉旌
旗喜入繁紅坐來開盡不須吹聽鶯遷還思上苑約鳯
浴應展新池促歸期燕飛蝶舞特地熙熙
　　前調　　　　　　　　　　　　晁補之
暗憶少年豪氣爛遊南國蓬島風光醉倚吳王宫殿不
解悲凉舞猶慵小腰似栁歌尚怯嬌語如簧好林塘玳
筵留住彩舫攜將　清狂揚州一夢中山千日名利都
忘細數從前眼中歡事盡成傷去船迷亂花流水遺珮
悄寒草空江黯愁腸暮雲吟斷青鬢成霜
　　前調　　　　　　　　　　　　晁冲之
目斷江南千里灞橋一望煙水微茫簾鎖重門人去暗
惜流光雨輕輕梨花院落風澹澹楊栁池塘恨偏長珮
沉湘浦雲散髙唐　清狂重來一夢手搓梅子煮酒新
嘗寂寞經春小橋依舊燕飛忙玉鈎䦨凭多漸暖金縷
枕別乆猶香最難忘看花南陌待月西廂
　　前調(和晁侍郎/寄強伯)　　　　　　　　葛　郯
憶昨苕溪慣弄五亭月笛四水煙蓑何事毗檀門外馬
駐長坡野花中亂紅杳靄小橋外疊翠嵯峨且顔酡但
存長袖舞到婆娑　云何立盟惠政春行五馬月皎千
波贏得賓僚聽隔牆無事髙歌帳煙寒瑞麟影墮簾霧
細寳鴨香多試蹉跎一椑落日又送樵柯
　　前調　　　　　　　　　　　　李　綱
萬古秣陵江國檥舟煙㟁千里雲林故壘髙樓凝望逺
水遥岑景陽鐘那聞舊響玉樹唱空有餘音感春心六
朝遺事蕭索難尋森森甘泉法從弟兄芝玉顧我情
深契闊相思豈知今日共登臨對尊俎休辭痛飲増志
節須且髙吟栁揺金斷霞輕靄殘照西沈
　　前調(追別杜/仲髙)　　　　　　　　　辛棄疾
古道行人來去香滿紅樹風雨殘花望斷青山髙處都
被雲遮客重來風流觴詠春巳去光景桑麻苦無多一
條垂栁兩箇啼鴉　人家疎疎翠竹隂隂緑樹淺淺寒
沙醉兀籃輿夜來豪飲太狂些到如今都齊醒却只依
舊無奈愁何試聼呵寒食近也且住爲佳
　　前調(杜仲髙書來/戒酒用其韻)　　　　　　　辛棄疾
貴賤偶然渾似隨風簾幙籬落飛花空使兒曹馬上羞
面頻遮向空江誰捐玉珮寄離恨應折疎麻暮雲多佳
人何處數盡歸鴉　儂家生涯蠟屐功名破甑交友摶
沙往日曽論淵明似勝臥龍些算來從人生行樂休便
説日飲亡何快斟呵裁詩未穏得酒良佳
　　前調　　　　　　　　　　　　陸　游
倦客平生行處墜鞭京洛解佩瀟湘此夕何年來賦宋
玉髙唐繡簾開香塵乍起蓮歩穏銀燭分行暗端相燕
羞鶯妒蝶擾蜂忙　難忘芳尊頻勸峭寒新退玉漏初
長幾許幽情只愁歌罷月侵廊欲歸時司空笑悶微近
處丞相嗔狂斷人腸假饒相送上馬何妨
　　前調　　　　　　　　　　　　髙觀國
喚起一襟凉思未成晚雨先做秋隂楚客悲殘誰解此
意登臨古臺荒斷霞斜照新夢黯微月疎砧總難禁盡
將幽恨分付孤斟　從今倦看青鏡既遲勛業可負煙
林斷梗無憑歲華揺落又驚心想蓴汀水雲愁凝閒蕙
帳夜鶴悲吟信沉沉故園歸計休更侵尋
　　前調　　　　　　　　　　　　史達祖
晚雨未摧宫樹可憐閒葉猶抱凉蟬短景歸秋吟思又
接愁邊漏初長夢魂難禁人漸老風月俱寒想幽歡土
花庭甃蟲網䦨干　無端啼蛄攪夜恨隨團扇苦近秋
蓮一曲當樓謝娘懸淚立風前故園晚強留詩酒新鴈
逺不致寒暄隔蒼煙楚香羅袖誰伴嬋娟
　　前調　　　　　　　　　　　　尹濟翁
幾許暮春清思未知芍藥先擬荼䕷老却東風春去不
與人期似情多何曽荀倩便夢斷不爲崔徽且衘杯暖
風襲襲淡日暉暉　怎知懐芳心在樹花露泣竹葉煙
啼滿目殘紅新愁成陣悵成圍畫簾空龍媒獨倚午隂
靜燕子雙飛任春歸尋人栁下夢過堂西
　　前調　　　　　　　　　　　　張　翥
屏裏吳山深窈宿酲未解午枕初酣膽怯窓虚驚起誤
使人嫌是乳鴉聲聲緑樹是語燕兩兩珠簾轉愁添斜
翹不整墮珥慵拈　厭厭行雲飛去瀟湘江上巫峽峰
尖不盡銷凝海棠月上已窺簷蝶影寒羞熏翠被燈花
痩嬾疊香匳倚春織暗啼妝淚半袖紅淹
　　前調(梁生園有蘭/名玉蝴蝶)　　　　　　　楊　慎
蝴蝶不隨春去玉英瑶蕊猶自娟娟瀟灑水邊林下洗
淨朱鉛嫦娥來梁園月下青女降楚畹霜前更山隂婆
娑一老觴詠羣賢　當年紫莖緑葉紉華擁珮故事陳
篇何似今宵長歌石磴㵼紅泉醉歸去香攜滿袖似相
逢解珮江仙散塵縁猗猗一曲瓊軫冰絃
　　前調　　　　　　　　　　　　馮鼎位
烏鵲不傳消息三更時節因甚南飛試上髙臺一望風
景凄其響疎砧漸翻河鼓浮玉鏡斜轉參旗畫樓西雕
䦨碧瓦無限清輝　差池年華荏苒難成彩夢聊説靈
犀冷冷清霜等閒沾透謝郎衣綠楊枝曽來繫馬紅杜
葉漫共留題且相攜翠蘿深處重倒金卮
　　前調　　　　　　　　　　　　陳子龍
纔過十三春淺珠簾開也一叚雲輕愁絶膩香温玉弱
不勝情渌波㵼月華清曉紅露滴花睡初醒理銀箏纖
芽半掩風送流鶯　娉婷小屏深處海棠微雨楊栁新
晴自笑無端近來憔悴爲誰生假嬌憨戲揉芳草暗傷
感淚點春冰且消停蕭郎歸矣莫怨飄零
　　前調　　　　　　　　　　(明媛/)葉紈紈
惆悵別來歲換清秋風月幾度悲傷極目蒹葭煙水一
片微茫黯魂飛閒愁空斷還悵望孤悶偏長對池塘紅
銷殘碧緑怨初黄　凄凉蛩吟小院露寒金井月遶回
廊詩酒蕭疎舊愁新恨最難忘掩重門臥殘清晝理瑶
瑟燒盡爐香數流光秋燈閃淡無限徬徨
　　前調　　　　　　　　　　　　葉紈紈
窓外曉鶯初囀栁黄條上聲過西樓好夢驚回深院簾
捲鰕鈎霧濛濛杏花無語人寂寂芳草如羞恨綢繆謝
娘慵舞斜倚箜篌　熏篝新妝鏡裏東風無計吹破春
愁粉褪香消長門花月半沉浮問年年惱人紅綠看日
日伴我幃幬鎖睂頭黄昏疎雨勝似悲秋
　　前調(春愁/)　　　　　　　　(明媛/)葉小鸞
夢破曉風庭院粉牆花影睡起懨懨幾日雙蛾愁損鏡
裏春尖看盡他鶯梭栁線都織就霧錦雲縑最難忺催
花小雨依舊廉纖　堪憐韶光淑景芊芊芳草寂寂鈎
簾燕子歸來花香都向綠琴添散閒愁流紅泛去消酒
困濕翠飛黏怯春衫香烘裊裊袖護摻摻
　　前調(又一體花賦/玉繡毬)　　　　　　　張　炎
留得一團和氣此花開後春已規圓虚白窓深恍訝碧
落星懸颺芳叢低翻雪羽凝素豔爭簇冰蟬向西園幾
回錯認明月秋千　欲覓生香何處盈盈一水空對嬋
娟待折歸來倩誰偷解玉連環試結取鴛鴦餘帶好移
傍鸚鵡珠簾晚階前落梅無數因甚啼鵑
　三姝媚
　　(雙調九十九字古樂府有三婦/豔因以名調亦名三姝媚曲)
　　三姝媚　　　　　　　　　　　史達祖
煙光揺縹瓦望晴簷多風栁花如灑錦瑟横牀想淚痕
塵影鳯絃長下倦出犀帷頻夢見王孫驕馬諱道相思
偷理綃裠自驚腰衩　惆悵南樓遥夜記翠箔張燈枕
肩歌罷又入銅駝徧舊家門巷首詢聲價可惜東風將
恨與閒花俱謝記取崔徽模樣歸來暗冩
　　前調　　　　　　　　　　　　吳文英
吹笙池上道爲王孫重來旋生芳草水石清寒過半春
猶自燕沉鶯悄穉柳䦨干晴蕩漾禁煙殘照往事依然
爭忍重聽怨紅凄調　曲榭方亭初埽印蘚迹雙鴛記
穿林窈頓隔年華似夢回花上露晞平曉恨逐孤鴻客
又去清明還到便鞚牆頭歸騎青梅巳老
　　前調(過都城舊/居有感)　　　　　　　　吳文英
湖山經醉慣漬春衫啼痕酒痕無限又客長安歎斷衿
零袂汙塵誰浣紫曲門荒沿敗井風揺青蔓對語東鄰
猶是曾巢謝堂雙燕　春夢人間須斷但怪得當年夢
緣能短繡屋秦箏傍海棠偏愛夜深開宴舞歇歌沉花
未減紅顔先變竚乆河橋欲去斜陽淚滿
　　前調(次周公謹/送別韻)　　　　　　　　王沂孫
蘭釭花半綻正西窓凄凄斷螢新鴈別乆逢稀漫相看
華髮共成銷黯總是飄零更休賦棃花秋苑何况如今
離思難禁俊才都減　今夜山髙水淺又月落帆空酒
醒人逺彩袖烏絲解愁人惟有斷歌幽婉一信東風再
約看紅腮青眼只恐扁舟西去蘋花弄晚
　　前調(櫻桃/)　　　　　　　　　　王沂孫
紅纓懸翠葆漸金鈴枝深瑶堦花少萬顆臙支贈舊情
爭奈弄珠人老扇厎清歌還記得樊姬嬌小幾度相思
紅豆都消碧絲空裊　芳意荼䕷開早正夜色瑛盤素
蟾低照薦筍同時歎故園春事已無多了貯滿筠籠偏
暗觸天涯懷抱漫想青衣初見花隂夢好
　　前調(瓶中芙/蓉杏)　　　　　　　　　張　炎
芙蓉城畔侶乍卸却單衣茜羅重䕶傍水開時細看來
渾似阮郎前度記得小樓聽一夜江南春雨夢醒簫聲
流水青蘋舊遊何許　誰翦層芳深貯便洗盡長安半
面塵土絶似桃根帶笑痕來伴栁枝嬌舞莫是孤邨試
與問酒家何處曽醉梢頭雙果園林未暑
　　前調(送舒亦/山遊越)　　　　　　　　　張　炎
蒼潭枯海樹正雪竇髙寒水聲東去古意蕭閒問結廬
人逺白雲誰侣賀監猶狂還散跡千巖風露抱瑟空遊
都是凄凉此愁誰語　莫趁江湖鷗鷺怕太乙爐荒暗
銷鉛虎投老心情未歸來何事共成羈旅布韤青鞵休
悞入桃源深處待得重逢却説巴山夜雨
　　前調　　　　　　　　　　　　薛夢桂
薔薇花謝去更無情連夜送春風雨燕子呢喃似念人
憔悴往來朱戸漲綠煙深早零落點池萍絮暗憶年華
羅帳分釵又驚春暮　芳草凄迷征路待去也還將畫
輪留住縱使重來怕粉容銷膩却羞郎覷細數盟言猶
在悵青樓何處綰盡垂楊爭似相思寸縷
　　前調(古衛舟子謂曽/載錢塘宫人)　　　　　　詹　正
一篷兒別苦是誰家花天月地兒女紫曲藏嬌慣錦窠
金翠玉璈鐘吕綺席傳宣笑聲裏龍樓三鼓歌扇題詩
舞袖籠香幾曽塵土　因甚留春不住怎知道人間匆
匆今古金屋銀屏被西風將換蓼汀蘋渚如此江山應
　却悔西湖歌舞載取斷雲何處江南煙雨
　
　
　
　
　
　
　
　
　
　
　
　
　
　
御選歴代詩餘巻六十五
　欽定四庫全書
御選歴代詩餘巻六十六目錄(九十/九字)
　　　燕山亭
　　　　宋徽宗
　　　　曽覿
　　　　毛幵
　　　　張雨
　　　瑣牎寒(又一體/)
　　　　周邦彦
　　　　方千里
　　　　陳允平
　　　　王沂孫
　　　　張炎
　　　　無名氏
　　　前調(又一體/)
　　　　張炎
　　　蕭允之
　　月下笛(又一體/)
　　　張炎
　　　陶宗儀
　　前調(又一體/)
　　　曽允元
　　夜合花(又一體/)
　　　呉文英
　　　孫惟信
　　月華清(又一體/)
　　　馬莊父
　　　洪瑹
　　　朱淑眞
　　　蔡松年
　　垂楊
　　　陳允平
　　前調(又一體/)
　　　白樸
　　􁫧瓏四犯(又一體/)
　　　周邦彦
　　　方千里
　　前調(又一體/)
　　　姜夔
　　前調(又一體/)
　　　呉文英
　　丁香結
　　　周邦彦
　　　方千里
　　　陳允平
　　金菊對芙蓉
　　　康與之
　　　馮取洽
　　　劉清夫
　　　馬洪
　　壺中天
　　　歐良
　　前調(又一體/)
　　　楊愼
　　國香
　　　周密
　　　張炎(二首/)
　　無悶
　　　呉文英
　　　王沂孫
　　三部樂(又一體/)
　　　楊澤民
　　　呉文英
　　新鴈過妝樓
　　　呉文英(二首/)
　　　陳允平
　　　張炎(四首/)
　　采綠吟
　　　周密
　　聲聲慢(又一體/)
　　　晁補之
　　　周密
　　宴清都
　　　陳允平
　　鳳池吟
　　　呉文英
　　東風第一枝
　　　呉文英
　　定風波(又一體/)
　　　張翥
　　芳草
　　　韓縝
　　萬年歡(又一體/)
　　　晁補之
　　迷神引(又一體/)
　　　晁補之
　　碧芙蓉(又一體/)
　　　晁補之
　　長相思慢
　　　周邦彦
　　紫玉簫
　　　晁補之
　　秋宵吟
　　　姜夔
　　陌上花
　　　張翥
　　十月桃
　　　張元幹
　　大有
　　　潘希白
　　桂枝香(又一體/)
　　　王廷相
　
　
　
　
　
　
　
　
　
御選歴代詩餘巻六十六目錄
　欽定四庫全書
御選歴代詩餘巻六十六(九十/九字)
司經局洗馬掌局事兼翰林院修撰加二級(臣/)王奕清奉
旨校刋
　　燕山亭
　　　(雙調九十九字燕或作/宴然與山亭宴無涉也)
　　　燕山亭(見杏/花作)　　　　　　　　　宋徽宗
　裁翦冰綃輕疊數重冷淡臙脂勻注新樣靚妝豔溢香
　融羞殺蕊珠宫女易得凋零更多少無情風雨愁苦閒
　院落凄凉幾番春暮　憑寄離恨重重這雙燕何曽㑹
　人言語天遥地逺萬水千山知他故宫何處怎不思量
　除夢裏有時曽去無據和夢也新來不做
　　　前調(中秋諸王/席上作)　　　　　　　　曽　覿
　河漢風清庭户夜凉皓月澄秋時候冰鑑乍開跨海飛
　來光掩滿天星斗四捲珠簾漸移影寳階鴛甃還又㸔
　歲歲嬋娟向人依舊　朱邸髙宴簪纓正歌吹瑶臺舞
翻宫袖銀管競酬棣萼相輝風流古來誰有玉笛橫空
更聽徹霓裳三奏難偶􁨣醉倒參橫曉漏
　　前調(勔侄求睡/紅亭賦)　　　　　　　　毛　幵
暖靄輝遲雨過夜來簾外春風徐轉霞散錦舒密映微
窺亭亭萬枝開徧一笑嫣然猶記有畫圖曽見無伴初
睡起昭陽弄妝日晚　長是相趁佳期有尋舊流鶯貪
新雙燕惆悵共誰細繞花隂空懷紫簫凄怨銀燭光中
且更待夜深重看留戀愁酒醒緋桃千片
　　前調(楊梅/)　　　　　　　　　　張　雨
鶴頂珠圓蝟肌粟聚寶葉揉藍初洗親翦翠柯逺贈筠
籠脈脈紅泉流齒骨換丹砂笑尚帶儒酸風味誰記曽
問譜西泠綠陰青子　君家幾度尊前摘天上繁星伴
人同醉纖手素盤歴亂殷紅浮沉半壺脂水珍果同時
惟醉寫來禽青李爭似為越女呉姬染指
　瑣牎寒
　　(又一體雙調/九十九字)
　　瑣牎寒(寒食/)　　　　　　　　　周邦彦
暗柳啼鴉單衫竚立小簾朱户桐陰半畞靜鏁一庭愁
雨灑空階夜䦨未休故人翦燭西窗語似楚江暝宿風
燈零亂少年羈旅　遲暮嬉遊處正店舍無煙禁城百
五旗亭喚酒付與髙陽儔侣想東園桃李自春小脣秀
靨今在否到歸時定有殘英待客攜尊俎
　　前調(次周美/成韻)　　　　　　　　　方千里
燕子池塘黃鸝院落海棠庭户東風暗許借與輕風柔
雨奈春光困人正濃畫欄小立慵無語念冶遊時節融
怡天氣異鄉愁旅　朝暮凝情處歎聚散悲歡歲常十
五連飛並羽未抵鴛朋鳳侶算章臺楊柳尚存楚娥鬢
影依舊否再相逢􁨣解雕鞍燕樂同杯俎
　　前調(次周美/成韻)　　　　　　　　　陳允平
禁燭飛煙東風插柳萬家千户棃花院落數㸃弄晴纖
雨傍鞦韆紅雲半濕畫簾燕子傷春語歎十年南北西
湖倦客曲江行旅　日暮花深處對修竹彈棊戲枰格
五攜尊共約詩酒雲朋月侣念舊遊九陌香塵倡條冶
葉還在否踏青歸醉宿蘭舟枕藉黃金俎
　　前調　　　　　　　　　　　　王沂孫
出谷鶯遲離沙雁少殢陰庭宇東風似水尚掩沉香雙
户看梅階雪痕乍鋪那回巳趁飛梅去奈柳邊占得一
庭新暝又還留住　前度西園路記半袖爭持鬭嬌睂
嫵瓊肌暗怯醉立千紅深處問如今山館水邨共誰翠
幄熏蕙炷最難禁向晚凄凉化作棃花雨
　　前調(悼王/碧山)　　　　　　　　　　張　炎
斷碧分山空簾剰月故人天外香留酒殢蝴蝶一生花
裏想如今醉魂未醒夜臺夢語秋聲碎自中仙去後詞
箋賦筆便無清致　都是凄凉味悵玉笥埋雲錦袍歸
水形容憔悴料應孤吟山鬼那知人彈折素絃黃金鑄
出相思淚但柳枝門掩枯隂候蛩愁啼葦
　　前調(詠簾/)　　　　　　　　　　無名氏
繡額雲橫銀鈎月小綠楊庭院疎明滿幅永晝未忺髙
巻愛空紋巧勻曲波弄晴日色花陰轉任篩金影碎輕
敲簷玉礙雙飛燕　凝見牎留篆影六曲雕䦨翠深絳
淺香風暗度不隔嬌䯳鶯囀似無情重霧下垂嫩桃想
像添笑面望瑶階窣地雙鴛注盼金蓮遠
　　前調(又一/體)　　　　　　　　　　張　炎
亂雨敲春深煙帶晚水牎慵凭空簾慢巻數日更無花
影怕依然舊時燕歸定應未識江南冷最憐他樹底嫣
紅不語背人吹盡　清潤通幽徑待移燈翦韭試香温
鼎分明醉裏過了幾番風信想竹間髙閣半閒小車未
來猶自等傍新晴隔柳呼船待教濤信穩
　　前調　　　　　　　　　　　　蕭允之
細雨收塵輕隂弄日柳絲掠道桃邊杏處猶記玉驄曽
到對東風回首舊游香消豔歇無音耗悵佳人有約難
來綠徧滿庭芳草　愁抱沈唫久問翠珥金鈿為何人
好回文細字塵暗當年纖縞倚䦨干斜陽又西歡期易
失春易老待何時再覓珍叢共把清尊倒
　月下笛
　　(又一體雙調/九十九字)
　　月下笛(寄仇/山邨)　　　　　　　　　張　炎
千里行秋支笻背錦頓懷清友殊鄉聚首愛吟猶自詩
痩山人不解思猿鶴笑問我蕭娘在否記長堤畫舫花
柔春鬧幾番攜手　别後都依舊但靖節門前近來無
柳盟鷗尚有可憐西塞漁叟斷腸不恨江南老恨落葉
飄零最乆倦游處減羈愁猶未消磨是酒
　　前調(落梅/)　　　　　　　　　　陶宗儀
東閣詩慳西湖夢淺好音難托香消玉削早孤標頓非
昨阿誰底事頻横笛不道是江南揺落向空堦閒砌天
寒日暮病鶴輕啄　情薄東風惡試快覓飛瓊共翔寥
廓冰魂漠漠誰憐金谷離索有時巧綴雙蛾綠天做就
宫妝綽約待一㸃脆圓成須信和羮問却
　　前調(又一/體)　　　　　　　　　　曽允元
吹老楊花浮萍㸃㸃一溪春色閒尋舊迹認溪頭浣沙
磧柔條折盡成輕别向空外瑶簪一擲算無情更苦鶯
巢暗葉啼破幽寂　凝立䦨干側記露飲東園聮鑣西
陌容消鬢減相逢應自難識東風吹得愁如海謾㸃染
空堦自碧獨歸晚解説心中事月下短笛
　夜合花
　　(又一體雙調/九十九字)
　　夜合花　　　　　　　　　　　吴文英
柳暝河橋鶯晴臺苑短䇿頻惹春香當時夜泊温柔便
入深鄉詞韻窄酒杯長剪蠟花壺箭催忙共追遊處凌
波翠陌連棹横塘　十年一夢凄凉似西湖燕去吴館
巢荒重來萬感依前唤酒銀缸溪雨急㟁花狂趁殘鴉
飛過蒼茫故人樓上憑誰指與芳草斜陽
　　前調　　　　　　　　　　　　孫惟信
風葉敲牎露蛩吟甃謝娘庭院秋宵鳯屏半掩釵花映
燭紅揺潤玉暖膩雲嬌染芳情香透鮫綃斷魂留夢煙
迷楚驛月冷藍橋　誰念賣藥文簫望仙城路杳鶯燕
迢迢羅衫暗摺蘭痕粉跡都銷流水逺亂花飄苦相思
寛盡香腰幾時重凭玉騘過處小袖輕招
　月華清
　　(又一體雙調/九十九字)
　　月華清　　　　　　　　　　　馬莊父
瑟瑟秋聲蕭蕭天籟滿庭揺落空翠數徧丹楓不見葉
間題字人何處千里嬋娟愁不斷一江流水遥睇見征
鴻幾點碧天無際　悵望月中仙桂問竊藥佳人誰與
同嵗把鏡當空照盡别離情意心裏恨莫結丁香琴上
曲休彈秋思怕裏又悲來老却蘭臺公子
　　前調(春夜/對月)　　　　　　　　　　洪　瑹
花影揺春蟲聲吟暮九霄雲幕初巻誰駕冰蟾擁出桂
輪天半素魄映青瑣牎前皓彩散畫䦨干畔凝盼見金
波滉漾分輝鵲殿　况是風柔夜煖正燕子新來海棠
微綻不似秋光只照離人腸斷恨無奈利鎻名韁誰為
唤舞裙歌扇吟翫怕銅壺催曉玉繩低轉
　　前調(棃花/)　　　　　　　　(宋媛/)朱淑真
雪壓亭春香浮花月攬衣還怯單薄欹枕徘徊又聽一
聲乾鵲粉淚共宿雨䦨干清夢與寒雲寂寞除却是江
梅曽許詩人吟作　長恨曉風飄泊且莫遣香肌痩減
如削深杏夭桃端的為誰零落况天氣妝㸃清明對美
景不妨行樂􁨣著向花時唤取一杯獨酌
　　前調　　　　　　　　　　　　蔡松年
樓倚明河山蟠喬木故國秋光如水常記别時月冷半
山環珮到而今桂影尋人端好在竹西歌吹如醉望白
蘋風裏闗山無際　可惜瓊瑶千里有年少玉人吟嘯
天外脂粉清輝冷射藕花冰蕊念老去鏡裏流年空解
道人生適意誰㑹更微雲疎雨空庭鶴唳
　垂楊
　　(雙調九十九字/以詠本意得名)
　　垂楊(本意/)　　　　　　　　　　陳允平
銀屏夢覺漸淺黄嫩綠一聲鶯小細雨輕塵建章初閉
東風悄依然千樹長安道翠雲鎻玉牎深窈斷橋人空
倚斜陽帶舊愁多少　還是清明過了任煙縷露條碧
纖青嫋恨隔天涯幾回惆悵蘇堤曉飛花滿地誰為埽
甚薄倖隨波縹緲啼鵑不喚春歸人自老
　　前調(又一/體)　　　　　　　　　　白　樸
關山杜宇甚年年喚得韶光歸去怕上髙城望逺煙水
迷南浦賣花聲動天街曉緫吹入東風庭户正紗牎濃
睡覺來驚翠蛾愁聚　一夜狂風横雨恨西園媚景匆
匆難駐試把芳菲㸃檢鸎燕渾無語玉纖空折棃花撚
對寒食厭厭心緒試問東君落花誰是主
　􁫧瓏四犯
　　(又一體雙調/九十九字)
　　􁫧瓏四犯　　　　　　　　　　周邦彦
穠李夭桃是舊日潘郎親試春豔自别河陽長負露房
煙臉顦顇鬢㸃吴霜細念想夢魂飛亂歎畫欄玉砌都
換纔始有緣重見　夜深偷展香羅薦暗牎前醉眠葱
蒨浮花浪蕊都相識誰更曽擡眼休問舊色舊香但認
取芳心一㸃又片時一陣風雨惡吹分散
　　前調(次周美/成韻)　　　　　　　　　方千里
傾國名姝似暈雪匀酥無限嬌豔素質閒姿天賦澹蛾
豐臉還是睡起慵妝顧鬢影翠雲零亂悵平生把鑑驚
換依舊𤨏牎逢見　繡幃凝想鴛鴦薦畫屏烘獸煙蔥
蒨依紅傍粉憐香玉聊慰風流眼空歎倦客斷腸柰聽
徹殘更急㸃仗夢魂一到花月底休飄散
　　前調(又一體暮/越中嵗)　　　　　　　　姜　夔
疊鼓夜寒垂燈春淺匆匆時事如許倦遊歡意少俛仰
悲今古江淹又吟恨賦記當時送君南浦萬里乾坤百
年身世惟有此情苦　揚州栁垂官路有輕盈換馬端
正窺户酒醒明月下夢逐潮聲去文章信美知何用謾
贏得天涯羈旅敎説與春來要尋花伴侣
　　前調(又一/體)　　　　　　　　　　吴文英
波暖塵香正嫩日輕隂揺蕩清晝幾日新晴初展綺牎
紋繡年少忍負才華儘占斷豔歌芳酒奈翠簾蝶舞蜂
喧催趁禁煙時候　杏腮紅透梅鈿皺燕歸時海棠厮
勾尋芳較晚東風約還約劉郎歸後憑問柳陌情人比
似垂楊誰痩倚畫欄無語春恨逺頻回首
　丁香結
　　(古詩丁香結恨新遂以/名詞雙調九十九字)
　　丁香結　　　　　　　　　　　周邦彦
蒼蘚沿堦冷螢黏屋庭樹望秋先隕漸風凄雨迅澹暮
色倍覺園林清潤漢姬紈扇在重吟翫棄擲未忍登山
臨水此恨自古消磨不盡　牽引記醉酒歸時對月同
㸔鴈陣寳幄香纓熏爐象尺夜寒燈暈誰念留滯故國
舊事勞方寸惟丹青相伴那更塵昏蠧損
　　前調(次周美/成韻)　　　　　　　　　方千里
煙濕髙花雨藏低葉為誰翠消紅隕歎水流波迅撫豔
景尚有輕隂餘潤乳鶯啼處路思歸意淚眼暗忍青青
榆莢滿地縱買閒愁難盡　勾引正記著年時乍怯春
寒陣陣小閣幽牎殘妝賸粉黛睂曽暈迢遞魂夢萬里
恨斷柔腸寸知何時重見空為相思痩損
　　前調(次周美/成韻)　　　　　　　　　陳允平
塵擁妝臺翠閒歌扇金井碧梧風隕聽荳蟲聲小伴寂
寞冷逼莓牆蒼潤料凄凉宋玉悲秋恨此際怎忍蓮塘
風露漸入粉豔紅衣落盡　勾引記舞歇弓彎幾度栁
圍花陣酒薄愁濃霞腮淚漬月睂香暈空對秦鏡尚缺
暗結回腸寸念纖腰柔弱都為相如痩損
　金菊對芙蓉
　　(雙調九/十九字)
　　金菊對芙蓉　　　　　　　　　康與之
梧葉飄黄萬山空翠斷霞流水爭輝正金風西起海燕
東歸凭䦨不見南來鴈望故人消息遲遲朩犀開後不
應悮我好景良時　只念獨守孤幃把枕前囑付一旦
分飛上秦樓遊賞酒殢花迷誰知别後相思苦悄為伊
痩損香肌花前月下黄昏院落珠淚偷垂
　　前調(和劉篁/㟳韻)　　　　　　　　　馮取洽
寳鏡懸空玉簪㸃水蕩揺千頃寒光正江妃月姊鬬理
明妝扶欄一笑開詩眼少容我吟諷其旁一川風露滿
懷冰雪雲海彌茫　不妨倚醉乗狂問天公覓取幾曲
漁鄉聽小樓哀管偷弄初凉夜深歡極忘歸去錦江釀
透碧筩香對花無語花應笑我不似張郎
　　前調　　　　　　　　　　　　劉清夫
淺拂春山慢橫秋水玉纖閒理絲桐按清泠繁露淡泞
悲風素絃瑶軫調新韻顫翠翹金簇芙蓉疊鈎重鎖輕
挑慢摘特地情濃　泛商刻羽無窮似和鳴鸞鳯律應
雌雄問髙山流水此意誰同箇中只許知音聽有茂陵
車馬雍容畫簾人静琴心三疊時倒金鍾
　　前調(九日/)　　　　　　　　　　馬　洪
過鴈行低鳴螿韻急紛紛葉下亭皋向霜庭看菊飇館
題糕依然賓主東南美勝龍山迢遞登髙繡屏孔雀金
盤橘柚銀甕蒲桃　痛飲鯨捲波濤笑百年春夢萬事
秋毫問臺前戯馬海上連鼇當時二子今安在乾坤大
容我麤豪四絃裂帛䨇鬟舞雪左手持螯
　壺中天
　　(雙調九十九字本念奴嬌别/名以少一字故另為一調)
　　壺中天　　　　　　　　　　　歐　良
日長晴晝厭厭地嬾向牎前絣繡困倚屏風無意緒把
睂兒雙皺似醉還醒纔眠又起頻撚花枝齅㸔他兒女
閒尋百草來鬭　相思能幾何時料歸期不到有恁時
候生怕鴛鴦香被冷旋爇沉檀熏透欲把單衣鼎新裁
翦又怕伊春痩試㸔今夜孤燈還有花否
　　前調(又一/體)　　　　　　　　　　楊　慎
十年奔走向紅塵何處可尋蓬島一枕青瓷驚夢起幻
迹都如埽七返還丹千齡大藥昧者難精討餐霞伴侣
飄然遥在天表　長生須住仙邨誅茆架厦迥出層雲
杪翠水藍岑渾不夜紫府丹丘常曉玉䜴金鹽璚英珠
液種種供難老乖龍莫嬾為我先耕瑶草
　國香
　　(或加慢字取蘭有國/香意雙調九十九字)
　　國香(本意/)　　　　　　　　　　周　密
玉潤金明記曲屏小几翦葉移根經年箇人重見痩影
娉婷雨帶風襟零落歩雲冷鵝管吹春相逢舊京路素
靨塵緇仙掌霜凝　國香流落恨正冰消翠薄誰念遺
簪水空天逺應念礬弟梅兄渺渺魚波望極五十絃愁
滿湘雲凄凉耿無語夢入東風雪盡江清
　　前調(遇杭妓/沈梅嬌)　　　　　　　　　張　炎
鶯柳煙堤記未吟青子曽比紅兒孏嬌弄春微透鬟翠
雙垂不道留仙不住便無夢吹到南枝相看兩流落掩
面凝羞怕説當時　凄凉歌楚調嫋餘音不放一朶雲
飛丁香枝上幾度款語深期拜了花梢澹月最難忘弄
影牽衣無端動人處過了黄昏猶道休歸
　　前調(本意/)　　　　　　　　　　張　炎
空谷幽人曵冰簪霧帶古色生春結根未同蕭艾獨抱
孤貞自分生涯澹薄隱蓬蒿甘老山林風煙伴憔悴冷
落吴宮草暗花深　霽痕消蕙雪向厓隂飲露應是知
心所思何處愁滿楚水湘雲肯信遺芳千古尚依依澤
畔行吟香痕已成夢短操誰彈月冷瑶琴
　無悶
　　(雙調九十九字或作閨怨無悶者按之大約以/無悶調填閨怨題遂以傳訛非别有一調也)
　　無悶(催雪/)　　　　　　　　　　吴文英
霓節飛瓊鸞駕弄玉杳隔平雲弱水倩皓鶴傳書衛姨
呼起莫待粉河凝曉趁夜月瑶笙飛環珮蹇驢吟影茶
煙竈冷酒亭門閉　歌麗泛碧蟻放繡箔半鈎寳臺臨
砌要須借東君灞陵春意曉夢先迷楚蝶早風戾重寒
侵羅被還怕掩深院梨花又作故人清淚
　　前調(雪/)　　　　　　　　　　　王沂孫
陰積龍荒寒度鴈門西北髙樓獨倚悵短景無多亂山
如此欲喚飛瓊起舞怕攪碎紛紛銀河水凍雲一片藏
花䕶玉未教輕墜　清致悄無似有照水南枝已攙春
意誤幾度凭闌莫愁凝睇應是棃花夢好未肯放東風
來人世待翠管吹破蒼茫看取玉壺天地
　三部樂
　　(又一體雙調/九十九字)
　　三部樂(榴花/)　　　　　　　　　楊澤民
濃綠叢中露半坼芳苞自然竒絶水亭風檻正是蕤賓
之月固知道春色無多但絳英數㸃照眼先發為君的
皪盡是重心千葉　紅巾又成半蹙尋雙寄意向麗人
低説但將一枝插著翠鬟絲髮映秋波豔雲近睫知厚
意深情更切賞翫未巳㸔葉下珍珠還結
　　前調(賦姜石/帚漁隱)　　　　　　　　　吴文英
江鶂初飛蕩萬里素雲際空如沐詠情吟思不在秦筝
金屋夜潮上明月蘆花傍釣蓑夢逺句清敲玉翠罌汲
曉欸乃一聲秋曲　片篷障雨乗風半竿渭水伴鷺汀
幽宿那知煖袍挾錦低簾籠燭鼔春波載花萬斛帆鬛
轉銀河可掬風定浪息蒼茫外天浸寒綠
　新鴈過妝樓
　　(雙調九十九字一名八寳妝一名瑶臺聚八仙以/其合八調句法為一詞故名今按之止平仄小異)
　　(大槩俱同/合之為是)
　　新鴈過妝樓　　　　　　　　　吴文英
夢醒芙蓉風簷近渾疑珮玉丁東翠微流水都是惜别
行蹤宋玉秋花相比痩賦情更苦似秋濃小黄昏紺雲
暮合不見征鴻　宜城當時放客認燕泥舊迹返照樓
空夜䦨心事燈前敗壁寒蛩江寒夜楓怨落怕流作題
情腸斷紅行雲逺料淡蛾人在秋香月中
　　前調(中秋後一夕/月庭延客)　　　　　　　吴文英
閬苑髙寒金樞動冰宫桂樹年年剪秋一半難破萬户
連環織錦相思樓影下鈿釵暗約小簾間共無眠素娥
慣得西墜䦨干　誰知壺中自樂正醉圍夜玉淺鬭嬋
娟鴈風自勁雲氣不上凉天紅牙潤沾素手聽一曲清
歌䨇霧鬟徐郎老恨斷腸聲在離鏡孤鸞
　　前調　　　　　　　　　　　　陳允平
望逺秋平初過雨微茫水滿煙汀亂葓疎栁猶帶數點
殘螢待月重樓誰共倚信鴻斷續兩三聲夜如何頓凉
驟覺紈扇無情　還思驂鸞素約念鳯簫鴈瑟取次塵
生舊日潘郎䨇鬢半已星星琴心錦意暗嬾又爭奈西
風吹恨醒屏山冷怕夢魂飛度藍橋不成
　　前調　　　　　　　　　　　　張　炎
楚竹閒挑千日酒樂意稍稍漁樵那回輕散飛夢便覺
迢遥似隔芙蓉無路到如何共此可憐宵舊愁消故人
念我來問寂寥　登臨試開笑口㸔垂垂短髪破帽休
飄款語微吟清氣頓埽花妖明朝柳岸醉醒又知在煙
波第幾橋懐人處任滿身風露踏月吹簫
　　前調(梅影/)　　　　　　　　　　張　炎
近水横斜先得月玉樓宛若籠紗散跡苔茵墨暈淨洗
鉛華誤入羅浮身外夢似花又却似非花探寒葩倩人
醉裏扶過溪沙　竹籬幾番倦倚㸔乍無乍有如寄生
涯更好一枝時到素壁簷牙香深與春暗却且休把江
頭千樹誇東家女試酒妝顛倒難勝西家
　　前調　　　　　　　　　　　　張　炎
屋上青山青未了凌虚試一憑䦨亂峰疊嶂無限古色
蒼寒正喜雲閒雲又去片雲未識我心閒對昏巒底須
謝屐何用躋攀　三十六梯眺逺任半空笑語飛落人
間賦筆吟箋塵事竟不相闗朝來自然爽氣更好是秋
屏宜晚㸔塵寰裏有天開仙境圖畫應難
　　前調(菊/)　　　　　　　　　　　張　炎
風雨不來深院悄清事正滿東籬杖藜重到秋風冉冉
吹衣痩碧飄蕭揺露梗膩黄秀野拂霜枝憶芳時翠微
喚酒江鴈初飛　湘潭無人弔楚歎落莫自采誰寄相
思淡泊生涯聊伴老圃斜暉寒香應徧故里想鶴怨山
空人未歸歸何晚問徑松不語只有花知
　采綠吟
　　(雙調九/十九字)
　　采綠吟　　　　　　　　　　　周　密
采綠鴛鴦浦畫舸水北雲西槐薫入扇柳隂浮漿花露
侵詩㸃塵飛不到冰壺裏紺霞淺靨玻璃想明璫凌波
逺依依心事誰知　移棹檥空明蘋風度瓊絲霜管清
脆咫尺挹幽薌悵隔岸紅衣對滄洲心與鷗閒吟情渺
蓬萊共分題停杯久凉月漸生煙合翠微
　聲聲慢
　　(又一體雙調/九十七字)
　　聲聲慢(楊花/)　　　　　　　　　晁補之
朱門深掩擺蕩春風無情鎮欲輕飛斷腸如雪撩亂去
㸃人衣朝來半和細雨向誰家東館西池算未肯似桃
含紅蕊留待郎歸　還記章臺徃事别後縱青青似舊
時垂灞岸行人多少競折柔枝而今恨啼露葉鎮香街
抛擲因誰又爭可妒郎誇春草歩歩相隨
　　前調(送王聖/與次韻)　　　　　　　　　周　密
瓊壺歌月白髪簪花十年一夢揚州恨入琵琶小憐重
見灣頭尊前漫題金縷奈芳情已逐東流還送逺甚長
安亂葉都是閒愁　次第重陽近也㸔黄花綠酒也合
遲留脆栁無情不堪重繫行舟百年止消幾别對西風
休賦登樓怎去得怕凄凉時節團扇悲秋
　宴清都
　　(雙調九/十九字)
　　宴清都　　　　　　　　　　　陳允平
聽徹南樓鼔玉壺永漏遲度重温錦幄低䕶青氊曲通
朱户廵檐細嚼寒梅歎寂寞孤山伴侣更信有鐵石心
腸廣平幾度曽賦　寒深試擁羊裘松醪自酌誰伴吟
苦摩挲醉眼䦨干笑拍白鷗驚去梁園勝賞重約漸玉
樹瓊花處處怕栁條未覺春風青青在否
　鳯池吟
　　(雙調九十九字/與鳯簫吟無渉)
　　鳯池吟(慶梅津除/右司郎官)　　　　　　　吴文英
萬丈巍臺碧罘罳外衮衮野馬遊塵舊文書几閣昏朝
醉暮覆雨翻雲忽變清明紫垣敕使下星辰經年事静
公門如水帝甸陽春　長年父老相語幾百年見此獨
駕冰輪又鳯鳴黄幕玉霄平遡鵲錦輕恩事省中書半
紅梅子薦鹽新歸來晚待慶吟殿閣南薫
　東風第一枝
　　(䨇調九/十九字)
　　東風第一枝　　　　　　　　　吴文英
傾國傾城非花非霧春風十里獨歩勝如西子妖嬈更
比太真淡泞鉛華不御漫道有巫山洛浦似恁地標格
無䨇鎮鎖畫樓深處　曽被風容易送去曽被月等閒
留住似花翻使花羞似栁任從栁妒不敎歌舞恐化彩
雲輕舉信下蔡陽城俱迷㸔取宋玉詞賦
　定風波
　　(又一體雙調/九十九字)
　　定風波(西江客舍/聞梅香賦)　　　　　　　張　翥
恨行雲特地髙寒牢籠好夢不定晼晚年華凄凉客况
泥酒渾成病畫䦨深碧牎静一樹瓊花可憐影低映怕
明月照見青禽相並　素衾正冷又春光枕上熏愁醒
甚銀牀霜凍山童未起誰汲牆隂井玉笙殘錦書迥應
是多情道薄倖爭肯等閒孤負西湖春興
　芳草
　　(一名鳯簫吟雙/調九十九字)
　　芳草　　　　　　　　　　　　韓　縝
鎖離愁連緜無際來時陌上初薫繡幃人念逺暗垂珠
露泣送征輪長行長在眼更重重逺水孤邨但望極樓
髙盡日目斷王孫　消魂池塘别後曽行處綠妒輕裙
恁時攜素手亂花飛絮裏緩歩香茵朱顔空自改向年
年芳意長新徧綠野嬉遊醉眼莫負青春
　萬年歡
　　(又一體雙調/九十九字)
　　萬年歡　　　　　　　　　　　晁補之
心憶春歸似佳人未來香徑無迹雪裏江梅因甚早知
消息百卉芳心正寂夜不寐幽姿脈脈圖清曉先作宫
妝似防人見偷得　真香媚情動魄算當時壽陽無此
標格應寄揚州何郎舊曽相識花似何郎鬢白恐花笑
逢花羞摘那堪羌笛驚心也隨繁杏抛擲
　迷神引
　　(又一體雙調/九十九字)
　　迷神引(貶玉溪對/江山作)　　　　　　　晁補之
黯黯青山紅日暮浩浩大江東注餘霞散綺回向煙波
路使人愁長安逺在何處幾㸃漁燈小迷近塢一片客
帆低傍前浦　暗想平生自悔儒冠誤覺阮途窮歸心
阻斷魂縈目一千里傷平楚怪竹枝歌聲聲怨為誰苦
猿鳥一時啼驚島嶼燭暗不成眠聽津鼓
　碧芙蓉
　　(又一體雙調/九十九字)
　　碧芙蓉(廬山/)　　　　　　　　　晁補之
廬山小隱漸年來疎嬾寖濃歸興綵橋飛過深溪池底
奔雷餘韻香爐照白望處與清霄近想羣仙呼我應還
怪曉來鬢絲垂鏡　海上雲車回軔少姑傳金母信森
翠裾瓊珮落日初霞紛紜相映誰見湖中景花洞裏杳
然漁艇别是箇瀟灑乾坤世情塵土休問
　長相思慢
　　(雙調九/十九字)
　　長相思慢　　　　　　　　　　周邦彦
夜色澄明天街如水風力微冷簾旌幽期再偶坐久相
㸔纔喜欲歎還驚醉眼重醒映雕欄修竹共數流螢細
語輕輕儘銀臺挂蠟潛聽　自初識伊來便惜妖嬈豔
質美盼柔情桃溪換世鸞馭凌空有願須成遊絲蕩絮
任輕狂相逐牽縈但連環不解難負深盟
　紫玉簫
　　(雙調九/十九字)
　　紫玉簫(見輕盈/所留題)　　　　　　　　晁補之
羅綺叢中笙歌隊裏眼狂初認輕盈無花解比似一鈎
新月雲際初生算不虚得郎占與第一佳名卿歸去那
知有人别後牽情　襄王自是春夢休謾説東牆事更
難憑誰教慕宋要題詩曽倚寳柱低聲似瑶臺曉空暗
想衆裏飛瓊餘香冷猶在小牎一到魂驚
　秋宵吟
　　(雙調九/十九字)
　　秋宵吟　　　　　　　　　　　姜　夔
古簾空墜月皎坐乆西牎人悄蛩吟苦漸漏永丁丁箭
壺催曉引凉颸動翠葆露脚斜飛雲表因嗟念似去國
情懷暮帆煙草　帶眼消磨為近日愁多頓老衛娘何
在宋玉歸來兩地暗縈繞揺落江楓早嫩約無憑幽夢
又杳但盈盈淚灑單衣今夕何夕恨未了
　陌上花
　　(雙調九/十九字)
　　陌上花(使歸閩浙/嵗暮有懷)　　　　　　　張　翥
闗山夢裏歸來還又嵗華催晚馬影鷄聲諳盡倦郵荒
館綠牋宻記多情事一㸔一回腸斷待殷勤寄與舊遊
鶯燕水流雲散　滿羅衫是酒香痕凝處唾碧啼紅相
半只恐梅花痩倚夜寒誰暖不成便沒相逢日重整釵
鸞筝鴈但何郎縱有春風詞筆病懷渾嬾
　十月桃
　　(一名十月梅雙/調九十九字)
　　十月桃(梅花/)　　　　　　　　　張元幹
年華催晚聽尊前偏唱衝煖欺寒樂府誰知分付㸃化
金丹中原舊遊何在頻入夢老眼空潸撩人冷蕊渾似
當時無語低鬟　有多情多病文園向雪後尋春醉裏
凭䦨獨歩羣芳此花風度天然羅浮淡妝素質呼翠鳯
飛舞斕斑參横月落留恨醒來滿地香殘
　大有
　　(雙調九/十九字)
　　大有(九日/)　　　　　　　　　　潘希白
戲馬臺前采花籬下問嵗華還是重九恰歸來南山翠
色依舊簾櫳昨夜聽風雨都不是登臨時候一片宋玉
　情懐十分衛郎清痩　紅茰佩空對酒砧杵動微寒暗
　欺羅袖秋色無多早是敗荷衰栁强整帽簷敧側曽經
　向天涯搔首幾回憶故國蓴鱸霜前鴈後
　　桂枝香
　　　(又一體䨇調/九十九字)
　　　桂枝香　　　　　　　　　　　王廷相
　一林紅葉無力撼驚風雨朝霞散揺落年華宋玉又生
　幽怨小樓悄悄闌干倚最浮雲不堪情戀玉書難寄海
　天空闊夢迷人逺　歎霜鬢年來較短旅中秋不禁登
　翫只見青山誰見古時人面鄉心渺渺隨流水更不待
　商歌魂斷新愁頓起半牎暝雨一聲歸鴈
　
　
　
　
御選歴代詩餘巻六十六
　欽定四庫全書
御選歴代詩餘巻六十七目錄(一百/字)
　　　念奴嬌(上/)
　　　　宋徽宗
　　　　蘓軾
　　　　黃庭堅
　　　　葛郯(三首/)
　　　　周邦彦
　　　　沈公述
　　　　蔡伸(二首/)
　　　　沈瀛
　　　　趙師俠(五首/)
　　　　趙長卿(七首/)
　　　　張綱
　　　　李彌遜
　　　　張元幹(二首/)
　　　　曽覿(二首/)
　　　　王自中
　　　　陸凝之
　　　　侯寘(二首/)
　　　　辛棄疾(十首/)
　　　　范成大(五首/)
　　　　陳三聘(三首/)
　　　　張孝祥(四首/)
　　　　仲并
　　　　袁去華
　　　　劉克莊(二首/)
　　　　呉琚
　　　　管鑑(二首/)
　　　　張鎡(二首/)
　
御選歴代詩餘巻六十七目錄
　欽定四庫全書
御選歴代詩餘巻六十七(一百/字)
司經局洗馬掌局事兼翰林院修撰加二級(臣/)王奕清奉
旨校刋
　　念奴嬌(上/)
　　　(雙調一百字一名百字令一名壺中天慢或無慢/字一名淮甸春一名百字謡一名湘月一名無俗)
　　　(念一名慶長春一名千秋歲一名賽天香一/名杏花天中間平仄句讀稍異然實同調也)
　　　念奴嬌(弈/)　　　　　　　　　　宋徽宗
　雅懷素態向閒中天與風流標格綠瑣牎前湘簟展終
　日風清人寂玉子聲乾紋楸色静星㸃連還直跳丸日
　月算應局上銷得　全似洛浦斜暉寒鵶游鷺亂點沙
　汀磧妙算神機須信道國手都無勍敵玳席歡餘芸堂
　香暖贏取專良夕桃源歸路爛柯應笑凡客
　　　前調(中秋/)　　　　　　　　　　蘇　軾
　憑髙眺遠見長空萬里雲無留迹桂魄飛來光射處冷
　浸一天秋碧玉宇瓊樓乗鸞來去人在清凉國江山如
畫望中煙樹歴歴　我醉拍手狂歌舉杯邀月對影成
三客起舞徘徊風露下今夕不知何夕便欲乗風翻然
歸去何用騎鵬翼水晶宮裏一聲吹斷橫笛
　　前調　　　　　　　　　　　　黃庭堅
斷虹霽雨淨秋空山染修睂新綠桂影扶疎誰便道今
夕清輝不足萬里青天嫦娥何處駕此一輪玉寒光零
亂為誰偏照醽醁　年少隨我追凉晩尋幽徑遶張園
森朩醉倒金荷家萬里難得尊前相屬老子平生江南
江北最愛臨風曲孫郎微笑坐來聲噴霜竹
　　前調　　　　　　　　　　　　葛　郯
馮夷微怒被鮫人水府織成綃縠何處飛來雙白鷺點
破一溪寒玉㟁栁煙迷海棠酒困贏得春眠足凭䦨搔
首為誰消遣愁目　遥想居士牀頭竹渠新雨溜甕中
春醁不惜千金為客壽倒臥南山新綠晩月催歸春風
留住費盡紗籠燭恍疑仙洞夢遊天柱林屋
　　前調　　　　　　　　　　　　葛　郯
陽關西路看垂楊客舎嫩浮波縠寶馬嘶風人漸逺隱
隱歌聲戛玉踏徧春山歸來髙臥笑濯滄浪足孤鴻天
際斷霞揺曳心目　香霧飛入壺中仙家九醖釀百花
醽醁一朶巫陽休悵望且看家山睂綠歌罷風生舞餘
花顫鳯髓飄紅燭瑶臺月冷夜歸斗挂銀屋
　　前調(詠杜菴/畫屏)　　　　　　　　　葛　郯
蓬萊一島臥長煙千柳兩溪幽趣苜蓿盤中初日上不
把胾臑充俎和月栽松饒雲買石只此為家務倚楹清
嘯斷霞斜倚天暮　聞道磊塊澆胸槎枒肝肺動筆端
風雨壁上瀟湘秋一幅影落荻花洲渚暗浦潮生寒磯
雪漲無復闗塵慮此時漁父短蓑合在何處
　　前調　　　　　　　　　　　　周邦彦
醉魂乍醒聽一聲啼鳥幽齋岑寂淡日朦朧初破曉滿
眼嬌晴天色最惜香梅凌寒偷綻漏泄春消息池塘芳
草乂還淑景催逼　因念舊日芳菲桃花永巷恰似初
相識荏苒時光因慣却覓雨尋雲蹤跡奈有離情瑶臺
月下回首頻思憶重愁疊恨萬般都在胸臆
　　前調　　　　　　　　　　　　沈公述
杏花過雨漸殘紅零落臙脂顔色流水飄香人漸逺難
托春心脈脈恨别王孫牆隂目斷手把青梅摘金鞍何
處綠楊依舊南陌　消散雲雨須臾多情因甚有輕離
輕拆燕子千般爭解說些子伊家消息厚約深盟除非
重見見了方端的而今無奈寸腸千恨堆積
　　前調　　　　　　　　　　　　蔡　伸
凌空寶觀乍登臨多少傷離情味淼淼煙波吴㑹逺極
目江淮無際檻外長江樓中紅袖澹蕩秋光裏一聲横
吹半灘鷗鷺驚起　因念邃館香閨玉肌花貌有盈盈
仙子弄水題紅傳宻意寳墨銀鈎曽寄淚粉香銷碧雲
路杳脈脈人千里一彎新月腸斷危䦨獨倚
　　前調　　　　　　　　　　　　蔡　伸
當年豪放况朋儕俱是一時英傑逸氣凌雲佳麗地獨
占春花秋月冶葉倡條尋芳選勝是處曽攀折昔遊如
夢鏡中空歎華髪　邂逅萍梗相逢十年往事忍尊前
重說茂綠成隂春又晚誰解丁香千結寶瑟彈愁玉壺
敲怨觸目堪愁絶酒䦨人静為君腸斷時節
　　前調　　　　　　　　　　　　沈　瀛
郊原浩蕩正花光奪目動人春色白下長干佳麗最寒
食嬉遊人物露巻香輪風嘶寶騎雲表歌聲歇歸來燈
火不知斗柄西掲　六代當日繁華幕天席地醉拍江
流窄遊女人人爭唱道緩緩踏青阡陌樂事何窮賞心
無限可恨年光廹須臾聚散人生眞信如客
　　前調　　　　　　　　　　　　趙師俠
漂流踪跡趁春來還趁春光歸去九十韶華能幾許着
意留他不住䟎柳催花摧紅長翠多少風和雨蜂閒蝶
怨盡憑枝上鶯語　歸櫂去去難留桃花浪煖綠漲迷
津浦回首重城天樣逺人在重城深處惜别愁分凝眸
有淚緫寄陽闗句不堪腸斷恨隨江水東注
　　前調　　　　　　　　　　　　趙師俠
斜風疎雨正無聊情緒天涯寒食煙重雲嬌春爛漫却
得輕寒邀勒柳褪鵝黄池添鴨綠桃杏渾狼籍亂山深
處尚留些子春色　海燕未便歸來踏青鬭草誰與同
尋覓杜宇多情芳樹裏只管聲聲歴歴似勸行人不如
及早作箇歸消息休敎腸斷夢魂空費思憶
　　前調　　　　　　　　　　　　趙師俠
曉風清暑映湖光如練山光如染十里荷花香滿路飛
蓋斜敧妝面一葉扁舟數聲柔櫓陡覺紅塵逺六橋三
塔恍然圖畫中見　因念當日三賢兩山佳處應也經
行徧詠月吟風無限句景物隨人俱顯賀監風流元眞
清致我亦情非淺漁蓑投老利名何用深羨
　　前調(賦茉/莉)　　　　　　　　　　趙師俠
化工何意向天涯海嶠有花清絶縞袂綠裳無俗韻不
畏炎荒煩熱玉骨無塵氷姿有艷雅澹天然别眞香冶
態未饒紅紫春色　底事流落江南水仙兄弟端自難
優劣瘴雨蠻煙魂夢逺寧識溪橋霜雪薝蔔同芳素馨
為伴百和清芬爇凄然風露夜凉香泛明月
　　前調　　　　　　　　　　　　趙師俠
枕山平逺記當年小閣牙牀曽展圍幅髙深春晝永寂
寂重簾不捲櫂檥西湖人歸南陌酒暈紅生臉困來無
那玉肌小倚嬌軟　堪恨身在天涯曲屏環枕此意何
由見想像髙唐無夢到獨擁閒衾展轉物是人非山長
水闊觸處思量徧愁遮不斷夜䦨依舊斜掩
　　前調(碧含/笑)　　　　　　　　　　趙長卿
晚妝纔罷見櫳絲勻玉一團嬌秀趁得年光長是向金
谷無花時候不比鸎鸎不闗燕燕不似章臺柳清凉無
汗雪肌瀟灑難偶　好是斜月黄昏瑶階鈿砌百媚初
含酒惱殺多情香噴噴雙靨盈盈回首傾國傾城千金
莫惜蘭蕙應難友沈郎􁨣了為花一味銷痩
　　前調　　　　　　　　　　　　趙長卿
據罏肅坐聽瓶笙别有天然宮徵紙帳屏山渾不俗寫
出江南煙水檠短燈青灰閒香軟所欠惟梅矣風飛無
定數聲時顫牎紙　試問夜巳何其呼童起看月上東
牆未天外忽聞征鴈過還把音書來寄短笠埋煙輕蓑
鳴雨巳辦征軺計放敎歸去故鄉江上魚美
　　前調(梅二/首)　　　　　　　　　　趙長卿
蘭枯菊槁是返魂香入江南春早谷静林幽人不見夢
與棃花顚倒雪刻檀心玉勻豐頰妝趁嚴鐘曉海仙么
鳯綠衣何處飛遶　竹外孤裊一枝古今解道只有東
坡老莫倚廣平心似鐵閒把珠璣揮埽桃李輿臺冰霜
賔客月地還凄悄暗香消盡和羮心事誰表
　　前調　　　　　　　　　　　　趙長卿
水邊籬落獨横枝冉冉風煙岑寂踏雪尋芳邨路逺竹
屋西頭遥識蕙草香銷小桃紅未醉眼驚春色離愁何
處斷腸無限陳迹　顦顇素臉朱脣天寒日暮倚䦨干
無力歲晚天涯驛使逺難寄江南消息自笑平生憐清
惜澹故國曽親植百花雖好問誰有恁標格
　　前調(客豫章秋/雨懷歸)　　　　　　　　趙長卿
江城向曉被西風揉碎一天絲雨亂織離愁千萬縷多
少闗心情緒促織鳴時木犀開後秋色還如許那堪飄
泊異鄉千里孤旅　應想簾幙閒垂西樓東院齊把歸
期數記得臨岐收淚眼執手叮嚀言語白酒紅萸黄花
綠橘莫等閒辜負朱籠歸騎甚時先報鸚鵡
　　前調(秋日/牡丹)　　　　　　　　　　趙長卿
花王有意念三秋寂寞凄凉天氣朩落煙深山霧冷不
比尋常風味勒駕閒來柳蒲顦顇無限驚心事仙容香
艷儼然春盛標致　雅態出格天姿風流醖藉羞殺巗
前桂寄語芙蓉臨水際莫騁芳顔妖麗一朶凭䦨千花
退避惱得騷人醉等閒風雨更休僝僽容易
　　前調(梅影/)　　　　　　　　　　趙長卿
銀蟾光滿弄餘輝冷浸江妃無力緩引柔條浮素蕊横
在閒牎虚壁染紙揮毫粉塗墨暈不似今端的天然造
化别呈清痩蹤跡　今夜翠葆堂深夢回風定因月才
相識先自離愁那更被曉角殘更催逼曙色將分輕隂
移盡過眼難尋覓江南圖上畫工應為描得
　　前調　　　　　　　　　　　　張　綱
多情宋玉值西風揺落悲秋時節賴有幽芳深解意的
皪枝頭爭發欲語含羞斂容微笑心事如何說暗香時
度捲簾留伴霜月　誰為賦寫仙姿揮毫落紙有尊前
詞客獨倚䦨干須信道消得孤吟愁絶補闕騷經拾遺
香傳頓許居前列品題多謝一枝當為君折
　　前調　　　　　　　　　　　　李彌遜
風簾弄影正閒堂永晝香銷人寂軋軋鄰雞芳思亂愁
入回文新織燕蹴巢泥鶯喧庭柳好夢無蹤跡那堪春
事背人無計留得　誰似愛酒南鄰㟁巾坦腹醉踏西
山碧綵筆陽春傳鴈足催我飛觴浮白老去情懷憑君
試看鬢上秋霜色故園千里月華空照相憶
　　前調　　　　　　　　　　　　張元幹
寒綃素壁露華濃羣玉峰巒如洗明鏡池開秋水凈冷
浸一天空翠荷芰波生菰蒲風動驚起魚龍戲山河影
裏十分光照人世　誰似老子癡頑匡牀欹坐自引壺
觴醉醉裏悲歌歌未徹屋角烏飛星墜對影三人停杯
一問誰解騎鯨意玉京何處翠樓空鎖十二
　　前調(己卯中/秋和韻)　　　　　　　　　張元幹
垂虹望極埽太虚纖翳明河翻雪一碧天光波萬頃湧
出廣寒宮闕好事浮家不辭百里俱載如花頰琴髙雙
鯉鼎來同醉孤絶　浩蕩今夕風煙人間天上别似尋
常月陶冶三髙千古恨賞我中秋清節八十仙翁雅宜
圖畫寫取横江楫平生奇觀夢回猶竦毛髪
　　前調(月詞/應制)　　　　　　　　　　曽　覿
素飇漾碧看天衢穩送一輪明月翠水瀛壺人不到比
似世間秋别玉手瑶笙一時同色小按霓裳疊天津橋
上有人偷記新闋　當日誰幻銀橋阿瞞兒戲一笑成
癡絶肯信羣仙髙宴處移下水晶宮闕雲海塵清山河
影滿桂冷吹香雪何勞玉斧金甌千古無缺
　　前調　　　　　　　　　　　　曽　覿
人生行樂算一春歡賞都来幾日綠暗紅稀春巳去贏
得星星頭白醉裏狂歌花前起舞􁨣罰金杯百淋漓宮
錦忍辜妖豔姿色　須信殿得韶光祇愁花謝又作經
年别嫩紫嬌紅還解語應為主人留客月落烏啼酒䦨
燭暗離緒傷呉越竹西歌吹不堪老去重憶
　　前調　　　　　　　　　　　　王自中
扁舟夜泛向子陵臺下偃帆收櫓水闊風揺舟不定依
約月華新吐細酌清泉痛澆塵臆喚起先生語當年綸
釣為誰髙臥煙渚　還念古往今來功名可共能幾人
光武一旦星文驚四海從此故人何許到底軒裳不如
蓑笠久矣心相與天低雲淡浩然吾欲髙舉
　　前調(觀潮/)　　　　　　　　　　陸凝之
逺山一帶遡晴空極目天涯浮白楓落鴉翻談笑處不
覺雲濤横席酒病方蘇睡魔猶殢一埽無留迹呉帆越
棹恍然飛上空碧　長記草賦梁園凌雲筆勢倒三江
秋色對此驚心空悵望老作紅塵閒客別浦煙平小樓
人散回首千波寂西風埽霧為君重噴霜笛
　　前調(探梅/)　　　　　　　　　　侯　寘
山翁憨甚向尊前手撚一枝寒玉想見梅臺花更好一
片瓊田棲綠短轡輕輿大家同去取酒償醲馥元來春
晚萬苞空間黃竹　休恨雪小雲嬌出羣風韻巳覺桃
花俗羯鼔聲髙回笑臉怎得天公來促江上風平嶺南
人逺誰度梁州曲明朝酒醒但餘詩興天北
　　前調　　　　　　　　　　　　侯　寘
滄浪萬頃厭塵纓手掬清流頻洗落日孤雲煙渚淨鷗
沒澄波心裏一舸横秋兩橈開浪霜竹醒煩耳蕭蕭風
露夢回月照船尾　須信閒少忙多壺觴賦詠切莫辜
雲水乗興前溪溪又轉隱約歸帆天際紅蓼丹楓黃蘆
白竹緫勝春桃李浮丘何在與君共跨琴鯉
　　前調(戲贈善作/墨梅者)　　　　　　　　辛棄疾
江南盡處墮玉京仙子絶塵英秀彩筆風流偏解寫姑
射冰姿清痩笑殺春工細窺天巧妙絶應難有丹青圖
畫一時都愧凡陋　還似籬落孤山嫩寒清曉祇欠香
黏袖淡泞輕盈誰付與弄粉調朱纖手疑是花神朅來
人去占得佳名久松篁佳韻倩君添做三友
　　前調(登建康/賞心亭)　　　　　　　　　辛棄疾
我來弔古上危樓贏得閒愁千斛虎踞龍盤何處是只
有江山滿目栁外斜陽水邊歸鳥隴上吹喬朩片帆西
去一聲誰噴霜竹　却憶安石風流東山歳晩淚落哀
箏曲兒輩功名都付與長日惟消棊局寶鏡難尋碧雲
將暮誰勸杯中綠江頭風怒朝來波浪翻屋
　　前調(西湖/)　　　　　　　　　　辛棄疾
晚風吹雨戰新荷聲亂明珠蒼璧誰把香匳收寶鏡雲
錦周遭紅碧飛鳥翻空遊魚吹浪慣趁笙歌席坐中豪
氣看君一飲千石　遥想處士風流鶴隨人去巳作飛
仙客茅舍疎籬今在否松竹巳非疇昔欲說當年望湖
樓下水與雲寛窄醉中休問斷腸桃葉消息
　　前調(韓南澗載酒/過雲樓觀雪)　　　　　　　辛棄疾
兔園舊賞悵遺蹤飛鳥千山都絶縞帶銀杯江上路惟
有南枝香别萬事新奇青山一夜對我頭先白倚巗千
樹玉龍飛上瓊闕　莫惜霧鬢雲鬢試敎騎鶴去約尊
前月自與詩翁磨凍硯看埽幽蘭新闋便擬明年人間
揮汗留踏層冰潔此君何事晚來曽為腰折
　　前調(賦雨/巖)　　　　　　　　　　辛棄疾
近來何處有吾愁何處還知吾樂一點凄凉千古意獨
倚西風寥廓翦竹尋泉和雲種樹喚做眞閒確此心閒
處未應長藉丘壑　休說往事皆非而今覺是且把清
尊酌醉裏不知誰是我非月非雲非鶴露冷松梢風髙
桂子醉了還醒却北牎髙臥莫敎啼鳥驚著
　　前調(賦白/牡丹)　　　　　　　　　　辛棄疾
對花何似似呉宮初敎翠圍紅陣欲笑還愁羞不語惟
有傾城嬌韻翠蓋風流牙籖名字舊賞那堪省天香染
露曉來衣潤誰整　最愛弄玉團酥就中一朶曽入揚
州詠華屋金盤人未醒燕子飛來春盡最憶當年沉香
亭北無限春風恨醉中休問夜深花睡香冷
　　前調　　　　　　　　　　　　辛棄疾
風狂雨横是邀勒園林幾多桃李待上層樓無氣力塵
滿䦨干誰倚傍火添衣移香就枕莫捲朱簾起元宵過
也春寒猶自如此　為問幾日新晴鳩鳴屋上鵲報簷
前喜揩拭老來詩句眼要看拍堤春水月下憑肩花邊
繫馬此興今休矣溪南酒賤光隂只在彈指
　　前調(為傅巖叟賦香月堂兩梅/後復為賦家中四古梅)　　辛棄疾
是誰調護歲寒枝都把蒼苔封了茅舎疎籬江上路清
夜月髙山小摸索應知曹劉沈謝何况霜天曉芬芳一
世料君長被花惱　惆悵立馬行人一枝最愛竹外横
斜好我向東鄰曽醉後喚起詩家二老拄杖而今婆娑
雪裏又識商山皓請君置酒看渠與我傾倒
　　前調(書東流/邨壁)　　　　　　　　　辛棄疾
野塘花落又匆匆過了清明時節剗地東風欺客夢一
枕雲屏寒怯曲㟁持觴垂楊繫馬此地曽輕别樓空人
去舊遊飛燕能說　聞道綺陌東頭行人曽見簾底纖
纖月舊恨春江流不斷新恨雲山千疊料得明朝尊前
重見鏡裏花難折也應驚問近來多少華髮
　　前調(題梅/)　　　　　　　　　　辛棄疾
疎疎淡淡問阿誰堪比太眞顔色笑殺東君虚占斷多
少朱朱白白雪裏温柔水邊明秀不借春工力骨清香
嫩迥然天與奇絶　常記寶籞寒輕瑣牎睡起玉纖纖
輕摘漂泊天涯空痩損猶有當年標格萬里風煙一溪
霜月未怕欺他得不如歸去閬風有箇人惜
　　前調　　　　　　　　　　　　范成大
水鄉霜落望西山一寸修睂横碧南浦潮生帆影去日
落天青江白萬里浮雲被風吹散又被風吹積尊前歌
罷滿空凝淡寒色　人世㑹少離多都來名利似蠅頭
蟬翼贏得長亭車馬路千古羈愁如織我輩情鍾匆匆
相見一笑眞難得明年誰健夢魂飄蕩南北
　　前調　　　　　　　　　　　　范成大
十年舊事醉京花蜀酒萬葩千萼一棹歸來呉下看俯
仰心情今昨强倚雕䦨羞簪雪鬢老恐花枝覺揩摩愁
眼霧中相對依約　聞道家讌團圞光風轉夜月傍西
樓落打徹梁州春自逺不飲何時歡樂沾惹天香留連
國艷莫放燈前酌韤塵生處為君重賦河洛
　　前調　　　　　　　　　　　　范成大
雙峰疊嶂過天風海雨無邊空碧月姊年年應好在玉
闕瓊宮愁寂誰喚癡雲一杯未盡夜氣寒無色碧城凝
望髙樓縹緲西北　腸斷桂冷蟾宮佳期如夢又把䦨
干拍霧鬢雲鬟相借問浮世幾回今夕圓缺晴隂古今
同恨我更長為客嬋娟明夜尊前誰念南陌
　　前調　　　　　　　　　　　　范成大
湖山如畫繫孤篷柳㟁莫驚魚鳥料峭春寒花未徧先
共疎梅索笑一夢三年松風依舊蘿月何曽老鄰家相
問這回眞箇歸到　綠鬢新點呉霜尊前强健不怕山
翁號賴有風流車馬客來覓香雲花島似我麤豪不通
姓字只要銀瓶倒奔名逐利亂帆誰在天表
　　前調　　　　　　　　　　　　范成大
呉波浮動看中流翻月半江金碧醉舞空明三萬頃不
管姮娥愁寂指點瓊樓憑虚有路鯨背横東極水雲飄
蕩欄干千丈無力　家世回首滄洲煙波漁艇有鴟夷
仙跡一笑閒身遊物外來訪扁舟消息天上今宵人間
此地我是風前客濤生殘夜魚龍驚聽横笛
　　前調(和石湖/三首)　　　　　　　　　陳三聘
餘霞飛綺望長天頃刻雲容凝碧今夕江皋風力軟明
日波心頭白客舸東流語離深夜遣我新愁積春融花
麗定知天相行色　别後一紙鄉書故人相問好趁秋
鴻翼空有佳人千點淚錦字機中曽織利鎖名韁古今
同是誰失知誰得來朝愁望舊樓何處西北
　　前調　　　　　　　　　　　　陳三聘
晴風麗日算東君拆徧梅心桃萼獨有名花開殿後一
笑嫣然如昨黃袂層旉霞冠髙擁多態春才覺雨巾風
帽故人來趁花約　好是羅綺添春香風環坐半醉金
釵落老去心情難似舊手撚花枝為樂麝馥縈愁妝光
凝恨莫惜金荷酌酒䦨花睡夢魂重到京洛
　　前調　　　　　　　　　　　　陳三聘
水空髙下望沉沉一色渾然蒼碧天籟不鳴凉有露金
氣橫秋寂寂玉宇瓊樓望中何處月到天中極御風歸
去不愁衣袂無力　此夜飄泊孤篷短歌誰和自笑狂
蹤跡咫尺藍橋仙路逺窅窅雲英消息疎影婆娑恍然
身世我是尊前客一聲悽怨倚樓誰弄長笛
　　前調　　　　　　　　　　　　張孝祥
朔風吹雨送凄凉天意垂垂欲雪萬里南荒雲霧滿弱
水蓬萊相接凍合龍岡寒侵銅柱碧海冰澌結憑髙一
笑問君何處炎熱　家在楚尾呉頭歸期猶未對此驚
時節記得年時貂帽煖鐵馬千羣觀獵狐兔成車歌鐘
殷地歸踏層城月持杯且醉不須北望凄切
　　前調(洞庭/)　　　　　　　　　　張孝祥
洞庭青草近中秋更無一點風色玉界瓊田三萬頃著
我扁舟一葉素月分輝銀河共影表裏俱澄澈怡然心
㑹妙處難與君說　應念嶺海經年孤光自照肝肺皆
冰雪短髮蕭騒襟袖冷穩泛滄浪空闊盡挹西江細傾
北斗萬象為賔客扣舷一笑不知今夕何夕
　　前調　　　　　　　　　　　　張孝祥
海雲四斂太清樓極目一天秋色明月飛來雲霧盡城
郭山川歴歴良夜悠悠西風嫋嫋銀漢冰輪側雲霓三
弄廣寒宮殿長笛　偏照紫府瑶臺香籠玉座翠靄迷
南北天上人間凝望處應有乗風歸客露滴金盤凉生
玉宇滿地新生白壺中清賞畫簷髙掛虚碧
　　前調　　　　　　　　　　　　張孝祥
星沙初下望重湖逺水長雲漠漠一葉扁舟誰念我今
日天涯飄泊平楚南來大江東去處處風波惡呉中何
地滿懷俱是離索　長記送我行時緑波亭上泣透青
羅薄檣燕低飛人去後依舊湘城簾幙不盡山川無窮
煙浪辜負秦樓約漁歌聲斷為君雙淚傾落
　　前調　　　　　　　　　　　　仲　并
練江風静卧冰匳百尺朱欄飛入江逺浮天天在水水
滿半天雲濕白鳥明邊青山斷處眼冷江頭立月明潮
上葦間漁唱聲急　幾度吹老蘋花野香無數欲寄應
難及天借詩人供醉眼尊俎一時收拾竹裏行㕑花間
歩障風雨生呼吸酒䦨歌罷釣船先具蓑笠
　　前調(九日/)　　　　　　　　　　袁去華
一番雨過一番凉秋入蒼崖青壁晝日多隂還又是重
九飄零江國痩水粼粼長煙裊裊楓葉千林赤南山入
望為誰依舊佳色　隨分綠酒黄花聮鑣飛蓋緫龍山
豪客人世髙歌狂笑外擾擾于身何得短髮蕭蕭風吹
烏帽醉裏從敧側明年雖健未知何處相憶
　　前調(菊花/)　　　　　　　　　　劉克莊
老夫白首尚兒嬉廢圃一番料理餐飲落英幷墜露重
把離騷拈起野豔幽香深黄淺白占斷西風裏飛來雙
蝶繞叢欲去還止　嘗試銓次羣芳梅花差可伯仲之
間耳佛說諸天金色界未必莊嚴如此尚友靈均定交
元亮結好天隨子籬邊坡下一杯聊泛霜蕊
　　前調(木犀/)　　　　　　　　　　劉克莊
繞籬尋菊菊猶遲舎北芙蓉渾未却是小山叢桂裏一
夜天香飄墜約束奴兵丁寧稚子莫埽青苔砌風髙露
冷倚䦨疑匪人世　客有載酒過予朗吟招隱洗盡悲
秋意白髮長官窮似蝨剛被天公調戲徧地堆金滿空
雨粟不濟淵明事殘英賸馥明朝猶可同醉
　　前調(觀潮/應制)　　　　　　　　　　呉　琚
玉虹遥挂望青山隱隱有如一抹忽覺天風吹海立好
似春霆初發白馬凌空瓊鼇駕水日夜朝天闕飛龍舞
鳳鬱葱環拱呉越　此景天下應無東南形勝偉觀眞
奇絶好是呉兒飛彩幟蹴就一江秋雪黄屋天臨水犀
雲擁看擊中流楫晚來波静海門飛上明月
　　前調(重九登/金石臺)　　　　　　　　　管　鑑
登高作賦歎老來筆力多非年少古觀重遊秋色裏冷
怯西風吹帽千里江山一時人物迥出塵埃表危䦨同
凭皎然玉樹相照　惆悵紫菊紅茰年年簪髮應笑人
空老北闕西江君賜逺難得一枝來到莫話升沉且乗
閒暇贏得清尊倒飲酣歸暮浩歌聲振林杪
　　前調(冬日賞梅聞/岑守得祠)　　　　　　　管　鑑
寒梢冰破問何人逺寄江南春色似是天憐為客久報
我春歸消息茅舍疎籬故園開處兩歲關山隔天涯重
見向人風味如昔　誰念月底風前當時青鬢漸與花
顔白不恨一番花落早恨把年華虚擲嚼蕊含香攀條
覓句􁨣醉禁愁得酒醒還是夢魂數徧歸驛
　　前調(宜雨亭詠/千葉海棠)　　　　　　　　張　鎡
綠雲影裏把明霞織就千重文繡紫膩紅嬌扶不起好
是未開時候半怯春寒半宜晴色養得臙脂透小亭人
静嫩鶯啼破春晝　猶記攜手芳隂一枝斜戴嬌艷雙
波秀小語輕憐花緫見爭得似花長久醉淺休歸夜深
　同睡明日還相守免敎春去斷腸空歎詩痩
　　　前調(登齊雲樓夜/飲雙瑞堂)　　　　　　　張　鎡
　東呉名勝有高樓直在浮雲齊處十二䦨干邀逺望歴
　歴斜陽煙樹香徑人稀屧廊山遶往事今何許一天和
　氣為誰吹散疎雨　知是蘭省星郎朱輪森㦸與風光
　為主暇日登攜多雅致容我追隨臨賦小宴重開晚寒
　初勁還下危梯去燭華紅墜瑞堂猶按歌舞
　
　
　
　
　
　
　
　
御選歴代詩餘巻六十七
　欽定四庫全書
御選歴代詩餘巻六十八目錄(一百/字)
　　　念奴嬌(中/)
　　　　杜旟(二首/)
　　　　劉儗(二首/)
　　　　程珌(二首/)
　　　　王千秋
　　　　劉清夫
　　　　姜夔(二首/)
　　　　陸游
　　　　劉過
　　　　楊炎(二首/)
　　　　張輯(二首/)
　　　　謝懋
　　　　黄機(二首/)
　　　　劉鎭
　　　李洪
　　　鄭域
　　　王炎
　　　戴復古
　　　毛幵(三首/)
　　　洪咨夔
　　　陸淞
　　　髙觀國
　　　汪莘
　　　呉潛(三首/)
　　　李昴英
　　　章謙亨
　　　方岳(五首/)
　　　張榘(二首/)
　　　馮取洽
　　　盧炳(四首/)
　　　沈端節(二首/)
　　　黃昇(二首/)
　　　呉文英
　　　蔣捷(二首/)
　　　張樞
　　　周密
　　　張炎(十首/)
　
　
　
　
　
　
　
　
御選歴代詩餘巻六十八目錄
　欽定四庫全書
御選歴代詩餘巻六十八(一百/字)
司經局洗馬掌局事兼翰林院修撰加二級(臣/)王奕清奉
旨校刋
　　念奴嬌(中/)
　　　念奴嬌(石頭/城)　　　　　　　　　杜　旟
　江山如此是天開萬古東南王氣一自髯孫橫短槊坐
　使英雄鵲起玉樹聲銷金蓮影散多少傷心事千年遼
　鶴併疑城郭非是　當日萬駟雲屯潮生潮落只石頭
　孤峙人笑褚淵今齒冷只有袁公不死斜日荒煙神州
　何在欲墮新亭淚元龍老矣世間何限餘子
　　　前調(菊/)　　　　　　　　　　　杜　旟
　小妝朱檻䕶秋英千㸃金鈿如簇黃葉白蘋朝露冷只
　有孤芳幽馥華髮蒼頭宦情羈思來伴花幽獨巡簷無
　語清愁何啻千斛　因念愛酒淵明東籬雅意千載無
　人續身在花邊須一醉小覆杯中醽醁過了重陽撚枝
齅蕊休歎年華速明年春到陳根更有新綠
　　前調(送張明之/赴京西幕)　　　　　　　　劉　儗
艅艎東下望西江千里蒼茫煙水試問襄州何處是雉
堞連雲天際叔子殘碑臥龍陳迹遺恨斜陽裏後來人
物如君瓌偉能幾　其肯為我來邪河陽下士差足強
人意勿謂時平無事也便以言兵為諱眼底山河樓頭
鼓角都是英雄淚功名機㑹要須閒暇先備
　　前調(長沙趙帥/席上作)　　　　　　　　劉　儗
西風何事為行人埽蕩煩襟如洗熏漲烝瀾都捲盡一
片瀟湘清泚酒病驚秋詩愁入鬢對影人千里楚宮故
事一時分付流水　江上買取扁舟排雲湧浪直過金
沙尾歸去江南丘壑處不用重尋月姊風露杯深芙蓉
裳冷笑傲煙霞裏草廬如舊臥龍知為誰起
　　前調(憶先廬春/山之勝)　　　　　　　　程　珌
歸來一笑尚看看趁得人間寒食阿壽牽衣仍問我雙
鬢新來添白忍見庭前去年芳草依舊青青色西湖雨
後綠波兩㟁平拍　天敎斷送流年三之一矣又是成
疎隔燕子春寒渾未到誰說江南消息玉樹垂香冰桃
翻浪好箇眞相識這回歸去松風深處橫笛
　　前調(初見/海棠)　　　　　　　　　　程　珌
嫣然一笑向燭花光下經年纔見欲語還羞如有恨方
得東君一盼天意無情更敎微雨香淚流丹臉今朝霽
色笙歌初沸庭院　因是思入東屏當年手植徧桃源
低岸失脚東來春七度辜負芳叢無限問訊園丁寧如
歸去細與從頭看東風獨立白雲遮斷雙眼
　　前調(水仙/)　　　　　　　　　　王千秋
開花借水信天姿髙勝都無俗格玉隴娟娟黃㸃小依
約西湖清魄綠帶垂腰碧簪篸髻索句撩元白西清微
笑為渠摹冩香色　常記月底風前水沉肌骨痩不禁
憐惜生怕因循紛委地仙去難尋蹤跡縹檻深栽彤幃
密䕶不肯輕抛釋等差休問未容梅品懸隔
　　前調(武夷/詠梅)　　　　　　　　　　劉清夫
亂山深處見寒梅一朶皎然如雪的皪妍姿羞半吐斜
映小窓幽絶玉染香腮酥凝冷豔容態天然别故人雖
遠對花誰肯輕折　疑是姑射神仙幔亭宴罷迤邐停
瑶節愛此溪山供秀潤飽翫洞天風月萬石叢中百花
頭上誰與爭髙潔麄桃俗李不須連夜催發
　　前調　　　　　　　　　　　　姜　夔
五湖舊約問經年底事長負清景暝入西山漸喚我一
葉夷猶乗興倦網都收歸禽時度月上汀洲冷中流容
與畫橈不㸃清鏡　誰解喚起湘靈煙鬟霧鬢理哀絃
鴻陣玉麈談𤣥歎坐客多少風流名勝暗柳蕭蕭飛星
冉冉夜久知秋信鱸魚應好舊家樂事誰省
　　前調(呉興/荷花)　　　　　　　　　　姜　夔
鬧紅一舸記來時常與鴛鴦為侣三十六陂人未到水
佩風裳無數翠葉吹凉玉容消酒更灑菰蒲雨嫣然揺
動冷香飛上詩句　日暮青蓋亭亭情人不見爭忍凌
波去只恐舞衣容易落愁入西風南浦髙柳垂隂老魚
吹浪留我花間住田田多少幾回沙際歸路
　　前調(招韓無咎/遊金山)　　　　　　　　陸　游
禁門鐘曉憶君來朝路初翔鸞鵠西府中臺推獨歩行
到金蓮宮燭蹙繡華韀仙葩寶帶看即飛騰速人生難
料一尊此地相屬　回首紫陌青門西湖閒院鎖千梢
脩竹素壁棲鴉應好在殘夢不堪重續歲月驚心功名
看鏡短鬢無多綠一歡休惜與君同醉浮玉
　　前調(回侍郎/李大異)　　　　　　　　　劉　過
知音者少算乾坤許大著身無處直待功成方始退何
日可尋歸路多景樓前垂虹亭下一枕眠秋雨虚名相
誤十年枉費辛苦　不是奏賦明光獻書北闕無驚人
之語我自匆忙天未肯贏得衣裳塵土白璧堆前黃金
酬笑付與君為主蓴鱸江上浩然明月歸去
　　前調　　　　　　　　　　　　楊　炎
漢天雲凈望一星飛過湘南湘北當是郴山猿鶴夢喚
起日邊消息羽扇綸巾浩然乘興此意無人識扁舟千
里但聞清夜橫笛　記得天上人間去年今日曽作稱
觴客明月風煙依舊似只覺蓬萊懸隔更恐明朝詔黃
飛下趨駕冲霄翼衮衣劒履望公長在南極
　　前調　　　　　　　　　　　　楊　炎
杏花楊柳對東風染盡一年春色彈壓煙光三萬頃誰
識清都仙伯夜泛銀潢手移星緯飛墮從天闕御風乗
興偶然身到鄉國　年年人樂昇平舞臺歌榭處處紅
牙拍壽酒千觴斟不盡一醉何妨今夕更約明年鳯凰
池上去作稱觴客梅花折得贈君調鼎消息
　　前調(遊髙沙訪/淮海事迹)　　　　　　　　張　輯
短髯懷古更文遊臺上秋生吟興閒說坡仙來把酒月
底頻留清影極目平蕪孤城泗水畫角西風勁曲䦨猶
在十分心事誰領　詞巻空落人間黃樓何處回首愁
深省斜照寒鴉知幾度夢想當年名勝只有山川曽窺
翰墨髣髴餘風韻舊遊休問柳花淮甸春冷
　　前調　　　　　　　　　　　　張　輯
嫩凉生曉怪今朝湖上秋風無迹古寺桂香山色外腸
斷幽叢金碧驟雨俄成蒼煙不見苔徑孤吟屐繫船髙
柳晚蟬嘶破愁寂　且約攜酒髙歌與鷗相好分坐漁
磯石算只藕花知我意猶把紅芳留客樓閣空濛管絃
清潤一水盈盈隔不如休去月懸良夜千尺
　　前調(中秋呈/徐叔至)　　　　　　　　　謝　懋
霽天湛碧正新凉風露冰壺清澈河漢無聲光練練湧
出銀蟾孤絶巖桂香飄井梧影轉冷浸宮袍纈西廂徃
事一簾幽夢悽切　腸斷楚峽雲歸尊前無緒只有愁
如髮此夕嫦娥應也恨冷落瓊樓金闕禁漏迢迢邊鴻
杳杳幽意憑誰决䦨干星斗落梅三弄初闋
　　前調　　　　　　　　　　　　黃　機
春愁幾許似春雲藹藹連空無數隱約睂尖偏易得沒
箇因由分付楊柳煙濃海棠花暗綠漲牆頭路小樓應
是有人和淚凝竚　長記寶軸妝成鴛鴦繡嬾輕笑歌
金縷香雪精神依舊否風月誰憐空度帶減衣寛十分
憔悴兩下平分取黃昏可更子規聲碎煙塢
　　前調　　　　　　　　　　　　黃　機
東籬成趣有西風解事催開叢菊碎摺黃金誰試手一
一清香堪掬露濕凉輕霞凝寒重秀發如新沐宮妝勻
就豈知紅紫麄俗　因念昔日淵明微官不受歸伴花
幽獨彈壓秋光三徑裏濁酒牀頭初熟飲劇腸寛醉深
吻燥更把綸巾漉此翁無恙喚渠同醉船玉
　　前調(茉莉/)　　　　　　　　　　劉　鎭
調冰弄雪想花神清夢徘徊南土一夏天香收不起付
與蕊仙無語秀入精神凉生肌骨銷盡人間暑稼軒愁
絶惜花還勝兒女　長記歌酒䦨珊開時向晩笑浥金
莖露月浸䦨干天似水誰伴秋娘窓户困殢雲鬟醉敧
風帽總是牽情處返魂何在玉川風味如許
　　前調(曉起觀/落梅)　　　　　　　　　李　洪
麗譙吹角漸疎星明澹簾篩殘月嫋嫋霜飇欺翠袖飛
下一庭香雪半面妝新迴風舞困此況眞奇絶桄榔林
裏蘇仙偏感華髮　休怨時暫飄零玉堂清夢不惹閒
蜂蝶好似王家叢竹畔乗興山隂時節翦水無情閬風
歸去忍使芳心歇和羮有待恁時身到天闕
　　前調(生日/作)　　　　　　　　　　鄭　域
嗟來咄去被天公把做小兒調戲蹀雪龍庭歸未久還
促炎州行李不半年間南轅北轍一萬三千里征衫著
破著衫人可知矣　休問海角天涯黃蕉丹荔自足供
甘旨泛綠依紅無箇事時舞斑衣而巳救蟻藤橋養魚
盆沼是亦經綸耳伊周安在且須學老萊子
　　前調(海棠/)　　　　　　　　　　王　炎
曉來雨過徧海棠枝上臙脂如滴桃杏不堪來比竝信
是傾城傾國藏韻收香誰能描貌閣盡詩人筆從敎睡
去為留銀燭終夕　不待過了清明綠隂結子無處尋
春色簌簌輕紅飛一片便覺臨風悽惻莫道無情嫣然
一笑也似曽相識惜花無主自憐身是行客
　　前調(寄李/實父)　　　　　　　　　　戴復古
大江西上鬱孤臺八境人間圖畫地湧千峰揺翠浪兩
𣲖玉虹如㵼彈壓江山品題風月四海今王謝風流人
物如公一世雄也　一片憂國丹心彈絲吹笛未必能
陶寫西北風雲方黯澹宰相閒歸綠野月斧爭鳴風斤
運巧不用修亭榭紫樞黃閣要公整頓天下
　　前調　　　　　　　　　　　　毛　幵
少年奇志笑功名畫虎文章刻鵠永夜漫漫悲晝短難
挽蒼龍銜燭飛藿飄零浮雲遷變過眼郵傳速昔人眞
意渺然千載誰屬　猶喜二子當年諸公樂甚賞雲和
孤竹翰墨流傳知幾許遺響宫商相續夢裏京華不須
驚歎春草年年綠赤霄歸去更看犇電歕玉
　　前調(暮秋登石/橋和韻)　　　　　　　　毛　幵
十年湖海歎潘郎憔悴無心雲閣強起登臨驚暮序目
斷清霜揺落散髮層阿振衣千仞浩蕩窮林壑泬寥無
際鏡天收盡雲脚　長嘯聲落悲風滄洲萬里想當年
歸約回首區中無限事此意誰同商略欲駕飛鴻翩然
獨往汗漫期相諾滯留何事坐令雙鬢如鶴
　　前調(追和張巨/山牡丹詞)　　　　　　　　毛　幵
倚風含露似輕顰微笑盈盈脈脈染素勻紅知費盡多
少東君心力國豔酣晴天香融煖畫手誰傳得綠窓朱
户曉妝誰見凝寂　獨占三月芳菲千花百卉算難爭
春色欲寄朝雲無限意回首京塵猶隔舞破霓裳一枝
渾似醉倚香亭北舊歡如夢老懷那更追惜
　　前調(荷/)　　　　　　　　　　　洪咨夔
香山老矣正商量不下去留蠻素獨立躊躇腸欲斷一
段若邪溪女水底新妝空中香袖斜日秋風浦向人欲
語垂楊清䕃多處　便好花裏喚船碧筩白酒微吸荷
心苦佳月一鈎天四碧隱約明波橫注雪藕逢絲擘蓮
見薏枕簟凉如雨一雙宿鷺伴人永夜翹竚
　　前調(和李/漢老)　　　　　　　　　　陸　淞
黃橙紫蠏映金壺瀲灩新醅浮綠共賞西樓今夜月極
目雲無一粟揮麈髙談倚欄長嘯下視鱗鱗屋轟然何
處瑞龍聲噴蘄竹　何况露白風清銀河澈漢髣髴如
懸瀑此景古今如有價豈惜明珠千斛灝氣盈襟冷風
入袖只欲騎鴻鵠廣寒宫殿看人顔似冰玉
　　前調(靈巖/懷古)　　　　　　　　　　髙觀國
萬巖靈秀拱崇臺飛觀憑陵千尺清磬一聲簾幕冷無
復宫娃消息響屧廊空採香徑古塵土成遺跡石間松
老斷雲空鎖愁寂　宫中誰比輕顰楚腰呉豔一笑無
顔色風月荒凉羅綺夢輸與扁舟歸客舞闋歌殘國傾
人去青草埋香骨五湖波淼逺空依舊涵碧
　　前調　　　　　　　　　　　　汪　莘
龍山髙㑹憶當年賓主風流雲散今日紫陽峰頂上人
望旌旗天半萬疊紅蕖千層黃菊照耀成飛觀西風浩
蕩碧天斜去雙鴈　遥想健筆淋漓龍蛇落紙妙句髙
張翰籠日輕霞橫數抹綠水金波相間目寄宣平神追
師道歸櫂揺星漢城中萬户燭光香霧交貫
　　前調(𤓰洲㑹/趙南仲)　　　　　　　　　呉　潛
紅塵飛騎報元戎小隊踏青南陌雪浪堆邊呼曉渡呉
楚半江分坼歲月驚心風埃眯目相對頭俱白楊花撩
亂可憐如此春色　誰道燕燕鶯鶯多情猶自認得年
時客重唱江南腸斷句為我滿傾雲液畫鼔舟移金鞍
人遠一晌煙波隔斜陽冉冉依然無限悽惻
　　前調(寄趙/南仲)　　　　　　　　　　呉　潛
半空樓閣把江山圖畫一時收拾白鳥孤飛飛盡處最
好暮天秋碧萬里西風百年人事漫倚䦨干拍凝眸何
許揚州煙樹歴歴　應念老子年來浮名浮利已作虚
空擲三逕才尋歸活計又是飄零為客回首平生驚心
雙鬢容易成悽惻尊前一笑且由醉帽敧側
　　前調(梅花/)　　　　　　　　　　呉　潛
曉來窓外正南枝初放兩花三蕊千古春風頭上立羞
退穠桃繁李姑射神遊壽陽妝褪色界塵都洗竹扉松
户平生所寄聊耳　堪笑強說和羮此君心事指髙山
流水隴驛凄凉却怕被哀角城頭吹起此處闗情為他
凝佇澹月清霜裏巡簷何事歲寒相誓而巳
　　前調(避暑白/雲寺)　　　　　　　　　李昴英
麥秋時候薄雲罩炎日山川乗興笻屐追隨多勝侣青
佩黃冠方領坐石談𤣥聽泉濯暑直上千山頂倚風長
嘯籟鳴林谷相應　忽湧雲氣漫空海吹急雨覺冰綀
微冷洗盡人間名利障便是蓬萊仙境半日偷閒一生
清福豈在榮鐘鼎青燈深夜陶然獨妙清聖
　　前調(垂楊/)　　　　　　　　　　章謙亨
垂楊得地在樓臺側畔無人攀折不似津亭舟繫處只
伴客愁離別絲過揺金帶鋪新翠雅稱鶯調舌芳筵相
映最宜斜挂殘月　却得連日春寒未敎輕滚一片庭
前雪應恨張郎今老去難比風流時節醉眼渾醒愁睂
都展舞困腰肢怯有時微笑把伊綰箇雙結
　　前調(夢雪/)　　　　　　　　　　方　岳
問天何事雪垂垂欲下又還晴却春到梅梢香逗也儘
有心情行樂剡曲舟迴灞橋詩在一笑人如昨此情分
付暮天寒月殘角　誰道飛夢江南羣山如畫一一瓊
瑶琢中有玉田三萬頃云是幼輿丘壑招我歸來和春
醉去休跨楊州鶴萬花曾約酒醒當有新作
　　前調(萬花園次韻/呈趙制帥)　　　　　　　方　岳
花風初逗喜邊亭依舊春閒營柳煙草隋宫歌舞地誰
遣萬紅圍繡結酒因緣裝春富貴也要經綸手笙簫聲
裏一江晴綠吹縐　是處羽箭如飛那知鶴府花壓䦨
干晝油幕文書談笑了餘事儘堪茶酒報答東風流連
西日綠外沉吟久與春無負醉歸香滿襟袖
　　前調　　　　　　　　　　　　方　岳
綠尊翠勺約秋風一醉小樓先月誰取寶匳奔帝所深
鎖玉華宫闕老桂香寒疎桐雲重生怕金蛇掣那知天
柱一峰別與天接　我欲飛珮重遊寘之衣䄂照我襟
懷雪玉斧難藏修月手待做明宵清絶天地無塵山河
有影了不遺毫髮舉杯相屬喚誰牋與天說
　　前調(和君/用)　　　　　　　　　　方　岳
槎牙詩骨想生來無分史闈經幄呵䕶九關多虎豹誰
道去天一握奏賦兩都聞韶三月鴈遠書難托一寒如
許蟾枝莫倚髙擢　空使滿壑風煙半邨雪月孤負梅
花約渺渺愁予初度也山泛同雲垂幕鶴帳如何牛衣
無恙麥隴占優渥不如歸去簷花深夜春酌
　　前調(送呉丞/入幕)　　　　　　　　　方　岳
祈山底處為二松千竹肯題崖壁雪灑談犀麾鴈鶩爾
輩何煩涉筆使者知乎民其勞止且莫閒耕織片言金
石喚回春意無極　雖則王謝人家一癯山澤面作蒼
煙色茶竈筆牀將兩屐吟到梅花消息賤子何為老仙
如問莫道頭今白寒蓑幾夢研朱看㸃周易
　　前調(重午/二首)　　　　　　　　　　張　榘
楚湘舊俗記包黍沉流緬懷忠節誰挽汨羅千丈雪一
洗些魂離別贏得兒童紅絲纒臂佳話年年說龍舟爭
渡搴旗搥鼔驕劣　誰念詞客風流菖蒲桃柳憶閨門
鋪設嚼徵含商陶雅興爭似年時娯悅青杏園林一尊
煮酒當為澆悽切南薫應解把卿愁袂吹裂
　　前調　　　　　　　　　　　　張　榘
三閭何在把離騷細讀幾番擊節蘺蕙椒蘭紛江渚較
以艾蕭終別清濁同流醉醒一夢此恨誰能說忠魂耿
耿秪憑天辨優劣　須信千古湘流練絲纒黍端為英
雄設堪笑兒童浮菖歜悲憤翻為喜悅三歎靈均竟罹
讒網我獨中情切薰風窓户榴花知為誰裂
　　前調(次韻玉/林寄示)　　　　　　　　　馮取洽
髙堂素壁漫生綃十幅圖張消暑不奈火雲燒六合逃
也略無逃處小派秋聲巨籭凉㸃吸歘來何許故人詞
翰此時飛落蓬户　何幸一笑掀髯停杯浩唱三歎遺
音古雪椀冰甌無表裏更貯三危鮮露咀嚥生香清寒
入夢展轉忘宵曙對牀誤喜與君同聽風雨
　　前調　　　　　　　　　　　　盧　炳
晚天清楚埽太虚纖翳凉生江曲四顧青冥天地闊惟
有殘霞孤鶩山氣凝藍汀煙引素竦竦浮羣朩白蘋風
定波澄萬頃寒玉　時有一葉漁舟收綸垂釣來往何
幽獨短髮蕭蕭襟袖冷便覺都無袢溽曳杖歸來夜深
人悄月照鱗鱗屋藤牀一枕迥然清夢無俗
　　前調(白蓮/三首)　　　　　　　　　　盧　炳
鑿開方沼問何人種玉工夫奇絶幻出瀛洲前末有十
萬水仙羅列風曳璚裾露零珠珮天上人裝結君看炎
夏墮來何處冰雪　我來對此凉生紅塵飛盡却笑凌
波韤最愛幽姿能雅澹自蓄芳馨孤潔挹取天漿喚將
空籟齊作清歌發不知塵世晃然身在瑶闕
　　前調　　　　　　　　　　　　盧　炳
碧池如染把玻璃甃就纖埃都絶西國夫人空裏墜圓
蓋亭亭排列瑩質無瑕塵心不染遠社堪重結當時盛
事虎溪茗椀翻雪　千載此意誰論人爭買笑醉眼看
羅韤坐上如今皆我輩素藴從來蠲潔擊節臨風停杯
對月浩氣俱英發兩翁仙舉玉堂正在金闕
　　前調　　　　　　　　　　　　盧　炳
好風明月共芙蕖占作人間三絶試問千花還百卉敢
與英姿同列一曲千鍾凌雲長嘯舒放愁腸結人生易
老莫敎雙鬢添雪　回首蠅利蝸名微官多誤自笑塵
生韤爭似玉人眞嫵媚表裏冰壺明潔露下寒生參橫
斗轉又聽秋笳發夜䦨人静一聲清透雲闕
　　前調(玉蜨/梅)　　　　　　　　　　沈端節
洛妃漢女䕶春寒不惜鮫綃重疊拾翠江邊煙澹澹交
影參差籠月秦虢相將英娥接武同宴瑶池雪層冰連
璧箇中誰敢優劣　著意暈粉饒酥韻多香賸都與羣
花別娟秀敷腴索笑處玉臉微生嬌靨羞損南枝映翻
綠萼不數黃千葉形容不盡細看一倍清絶
　　前調　　　　　　　　　　　　沈端節
重陽恁好正秋清天色水容如㵼野闊風髙香霧滿採
菊無人同把堪笑淵明蓬頭曳杖吟賞東籬下孤風遠
韻至今猶作佳話　爭似太守仁賢慈祥愷悌賦政多
閒暇千里江山供勝踐尊俎延登儒雅只恐相將吹花
春宴不許斯民借花朝便座尚懷方外司馬
　　前調(夜凉/)　　　　　　　　　　黃　昇
西風解事為人間洗盡三庚煩暑一枕新凉宜客夢飛
入藕花深處冰雪襟懷琉璃世界夜氣清如許劃然長
嘯起來秋滿庭户　應笑楚客才髙蘭成愁悴遺恨傳
千古作賦吟詩空自好不直一杯秋露澹月䦨干微雲
河漢耿耿天催曙此情誰㑹梧桐葉上疎雨
　　前調(題玉/林)　　　　　　　　　　黃　昇
玉林何有有一灣蓮沼數間茆宇斷塹疎籬聊補葺那
得粉牆朱户禾黍秋風雞豚曉日活脫田家趣客來茶
罷自挑野菜同煮　多少甲第連雲十睂環座人醉黃
金塢回首邯鄲春夢破零落珠歌翠舞得似衰翁蕭然
陋巷常作溪山主紫芝可采更尋巖谷深處
　　前調(賦縣圃/明秀亭)　　　　　　　　　呉文英
思生晚眺岸烏紗平歩春雲層綠罨畫屏風開四面各
樣鶯花結束寒欲殘時香無著處千樹風前玉遊蜂飛
過隔牆疑是金谷　偏稱曉色橫煙愁凝峩髻澹生綃
裙幅縹緲孤山南畔路相對花房竹屋溪足沙明巖隂
石秀夢冷吟亭宿松風古澗髙調月夜清曲
　　前調(夢有奏方/響而舞者)　　　　　　　　蔣　捷
夜深清夢到叢華深處滿襟冰雪人在璚雲方響樂杳
杳衝牙清絶翠簨翔龍金樅躍鳯不是蕤賓鐵凄鏘仙
調風敲珠樹新折　中有五色光開參差披影對舞山
香徹霧閣雲窓歸去也笑擁靈君旌節六曲欄干一聲
鸚鵡霍地花空滅夢回孤館秋笳霜下嗚咽
　　前調(贈薛/稼翁)　　　　　　　　　　蔣　捷
稼翁居士有幾多抱負幾多聲價玉立繡衣霄漢表曽
覽八州風化進退行藏此時正要一著髙天下黃埃撲
面不成也控羸馬　人道雲出無心纔離山後豈是無
心者自古達官酣富貴往往遭人描畫只有青門種瓜
閒客千載傳佳話稼翁一笑吾今亦愛吾稼
　　前調　　　　　　　　　　　　張　樞
鴈橫迥碧漸煙收極浦漁唱吹晚臨水樓臺乗醉倚雲
引吟情閒遠露脚飛凉山睂鎖暝玉宇冰匳滿平波不
動桂花低印清淺　應是瓊斧修成鉛霜搗就舞霓裳
曲徧窈窕西窓誰弄影紅冷芙蓉深苑賦雪詞工留雲
歌斷偏惹文簫怨人歸鶴唳翠簾十二空捲
　　前調(中秋/)　　　　　　　　　　周　密
匳霏凈洗喚素娥睡起平分秋色鴈背風髙孀兔冷露
脚侵衣香濕銀浦流雲珠房迎曉鬢影霜爭白玉尊凉
夜與誰同醉瑶席　忍記倚桂分題簪花籌酒處處成
陳迹回首年時飛動意惟有孤雲知得如此江山依然
風月月底人非昔知音何許淚痕空漬愁碧
　　前調(冬晚山/隂溪上)　　　　　　　　　張　炎
行行且止把乾坤收入蓬窓深裏星散白鷗三四㸃數
筆橫塘清意㟁嘴衝波籬根受月野徑通邨市疎風迎
面濕衣原是空翠　堪歎敲雪門荒爭棋墅冷苦竹鳴
山鬼縱使如今猶有晉無復清遊如此落日沙黃遠天
雲澹弄影蘆花外幾時歸去翦取一半煙水
　　前調(養拙園/夜飲)　　　　　　　　　張　災
痩笻訪隱正繁陰閒鎖一壺幽綠喬朩蒼寒圖畫古窈
窕行人韋曲鶴響天髙水流花淨笑語通華屋虚堂松
外夜深凉氣吹燭　樂事楊柳樓心瑶臺月下有生香
堪掬誰理商聲簾外悄蕭瑟鳴璫懸玉一笑難逢四愁
休賦任我雲邊宿倚䦨歌罷露螢飛上秋竹
　　前調(賦秀野園/清暉堂)　　　　　　　　張　炎
穿幽透密傍園林宴樂清時鐘鼔簾隔波紋分晝影融
得一壺春聚篆徑通花花多迷徑難省來時路緩尋深
静野雲松下無數　空翠暗濕荷衣夷猶舒嘯日涉成
佳趣香雪因風晴更落知是山中何樹響石橫琴懸崕
擁檻待月慵歸去忽來詩思水田飛下霜鷺
　　前調(陸性齋/小蓬萊)　　　　　　　　　張　炎
海天縹緲算人間自有移來蓬島一粒粟中生倒景日
月光融丹竈玉洞分春雪巢不夜心寂凝虚照鶴溪遊
處肯將琴劒同調　休問挂樹瓢空窓前清意贏得不
除草只恐漁郎曽悞入翻被桃花一笑潤色茶經評量
山水如此閒方好神仙縮地長房應未知道
　　前調(客中/寄友)　　　　　　　　　　張　炎
西秦倦旅是幾年不聽西湖風雨我把長鑱垂短髮心
事時看天語吟篋空隨征衣休換薜茘猶堪補山能招
隱一瓢閒挂煙樹　方歎舊國人稀花間忽見傾蓋渾
如故客裏不須談世事野老安知今古海上盟鷗門深
款竹風月平分取陶然一醉此時愁在何處
　　前調(月湧大江為/陸起潛賦)　　　　　　　張　炎
長流萬里與沉沉滄海平分一水孤白爭流蟾不沒影
落潛蛟驚起瑩玉懸秋綠房迎曉樓觀光凝洗紫簫聲
嫋四簷吹下清氣　遥睇浪擊空明古愁休問消長盈
虚理風入蘆花歌忽斷知有漁舟閒檥露巳沾衣漚猶
栖草一片瀟湘意人方酣夢長翁元自如此
　　前調　　　　　　　　　　　　張　炎
遶枝倦鵲鬢蕭蕭肯信如今猶客風雪荷衣寒葉補一
㸃燈花懸壁萬里舟車十年書劒此意青天識泛然身
世故家休問清白　却笑醉倒山翁石牀飛夢不入槐
安國只恐溪山遊未了莫歎飄零南北滚滚江橫嗚嗚
歌罷渺渺情何極正無聊賴天風吹下孤笛
　　前調(懷霅/友)　　　　　　　　　　張　炎
異鄉倦旅問扁舟東下歸期何日琴劒空隨身萬里天
地誰非行客李杜飄零羊曇悲感回首俱陳迹羈懷難
寫豆蟲吟破孤寂　柳外門掩疎隂佳人何處溪上蘋
花白留得一方無用月隱隱山陽聞笛舊雨不來風流
雲散惟有長相憶鴈書休寄寸心分付梅驛
　　前調(壽月/溪)　　　　　　　　　　張　炎
波明晝錦看芳蓮迎曉風弄晴碧喬木千年長潤屋清
䕃圖書琴瑟龜甲屛開鰕鬚簾捲瑶草秋無色和熏蘭
麝綵衣歡擁詩伯　溪上燕往鷗還筆牀茶竈笻竹隨
游屐閒似神仙閒最好未必如今閒得書染芝香驛傳
　梅信次第來雲北金尊須滿月光常照歌席
　　　前調(賦雲/溪)　　　　　　　　　　張　炎
　隨風萬里已無心出岫浮游天地為問山中何所有此
　意不堪持寄澹薄相依行藏自適一片松隂外石根蒼
　潤飄飄元是清氣　長伴暗谷泉生晴光瀲灩濕影揺
　花碎濯濯波濤江漢裏忽見清流如此枝上瓢空鷗前
　沙淨欲洗幽人耳白蘋洲上浩歌一櫂春水
　
　
　
　
　
　
　
　
御選歴代詩餘巻六十八
　欽定四庫全書
御選歴代詩餘巻六十九目錄(一百/字)
　　　念奴嬌(下/)
　　　　石孝友
　　　　姚勉
　　　　林正大(三首/)
　　　　文天祥(二首/)
　　　　李彭老
　　　　王奕
　　　　柴望
　　　　王易簡
　　　　董嗣杲
　　　　王夢應
　　　　邵博
　　　　范端臣
　　　　姚卞
　　　梁棟
　　　沈剛孫
　　　僧揮(二首/)
　　　僧仲璋
　　　葛長庚(二首/)
　　　李清照
　　　朱淑眞(二首/)
　　　無名氏
　　　蔡松年(二首/)
　　　王庭筠
　　　趙秉文
　　　髙永
　　　段成已
　　　劉雲寰
　　　王惲
　　　彭泰翁
　　　鮮于樞
　　　薩都拉(五首/)
　　　張埜(二首/)
　　　陶宗儀
　　　滕賓
　　　李孝光
　　　丘長春
　　　髙啓
　　　楊基(二首/)
　　　瞿佑
　　　呉寛
　　　周用(四首/)
　　　楊愼
　　　陸深
　　　邊貢
　　　陳子龍
　　　　于玉班
　　　　李福謙
　　　　沈友夔
　　　　王鳯嫺
　　　　張紅橋
　
　
　
　
　
　
　
　
　
　
御選歴代詩餘巻六十九目錄
　欽定四庫全書
御選歴代詩餘巻六十九(一百/字)
司經局洗馬掌局事兼翰林院修撰加二級(臣/)王奕清奉
旨校刊
　　念奴嬌(下/)
　　　念奴嬌　　　　　　　　　　　石孝友
　悶紅顰翠惜流年忍對豔陽時節白玉樓成人去後兩
　地音塵都絶鸞鏡分飛夢雲零亂歡意今衰颯墨痕濃
　澹憶曽題徧紅葉　須信後約難憑翦鬟嚙臂也只成
　虚設滿眼凄凉無限事付與丁香愁結欲語情酸臨岐
　歩嬾悵望蘭舟發出門誰伴淚昏一片孤月
　　　前調(雪/)　　　　　　　　　　　姚　勉
　鸘裘夜冷怪地爐煨酒經時難熱曉起盤風天舞絮拍
　手兒童歡悅客裏新吟天葩翦巧思與梅爭發使君屬
　和雪花同是三絶　未須賦就梁園陽春拍調壓倒唐
　元白早晩聮鑣花底去共看朝霞銀闕朝退歸來清虚
堂裏醉灑淋漓墨而今且對聚星堂上賓客
　　前調(括東坡前/赤壁賦)　　　　　　　　林正大
泛舟赤壁正風徐波静舉尊屬客渺渺予懷天一望萬
頃憑虚獨立桂槳空明洞簫吹徹怨慕還悽惻星稀月
澹江山依舊陳跡　因念釃酒臨江賦詩橫槊好在今
安適漫寄蜉蝣天地爾瞬目盈虚消息江上清風山間
明月與子歡無極翻然一笑不知東方既白
　　前調(括東坡後/赤壁賦)　　　　　　　　林正大
雪堂閒歩過臨皋霜净晚林朩落月白風清如此夜與
客行歌相答網舉松鱸手攜斗酒赤壁重尋約悲歌長
嘯劃然聲動寥廓　試問日月幾何江光山色今日應
如昨履徧巉巗風露冷水涌怒濤驚躍一葉中流聽其
所止適有孤飛鶴橫江東下問予赤壁遊樂
　　前調(括東坡月夜與/客飲杏花下詩)　　　　　　林正大
杏花春晚散餘芳著處縈簾穿箔喚起幽人明月夜步
月褰衣行樂置酒花前清香爭發雪挽長條落山城薄
酒共君一笑同酌　且須眼底柔英尊中清影放待杯
行數莫遣洞簫聲斷後月落杯空寂寞只恐明朝殘紅
棲綠巻地東風惡更須来歲花時攜酒尋約
　　前調(用東/坡韻)　　　　　　　　　　文天祥
廬山依舊凄凉處無限江南風物空翠晴嵐浮汗漫還
障天東半壁鴈過孤峰猿歸危嶂風急波翻雪乾坤未
老地靈尚有人傑　堪嗟漂泊孤舟河傾斗落客夢催
明發南浦閒雲連草樹回首旌旗明滅三十年來十年
一過空有星星髮夜深愁聽鳴笳吹徹寒月
　　前調(驛中別友/用東坡韻)　　　　　　　　文天祥
水天空闊恨東風不惜世間英物蜀鳥呉花殘照裏忍
見荒城頽壁銅雀春情金人秋淚此恨憑誰雪堂堂劒
氣斗牛空認奇傑　那信江海餘生南行萬里送扁舟
齊發正為鷗盟留醉眼細看濤生雲滅睨柱吞嬴回旌
走懿千古衝冠髮伴人無寐秦淮應是孤月
　　前調(登寄閒/吟臺)　　　　　　　　　李彭老
素飇蕩碧喜雲飛寥廓清透凉宇倦鵲驚翻臺榭迥葉
葉秋聲歸樹珠斗斜河冰輪輾霧萬里青冥路薌深屏
翠桂邊滿袖風露　煙外冷逼玻瓈漁郎歌杳擊空明
歸去怨鶴知更蓮漏悄竹裏篩金簾户短髮吹寒閒情
吟逺弄影花前舞明年今夜玉尊知醉何處
　　前調(金陵賞/心亭)　　　　　　　　　王　奕
英雄老矣對江山莫遣淚珠成斛一箑西風休掩面白
浪黃塵眯目鳯去臺空鷺飛洲冷幾度斜陽朩欲書往
事南山應恨無竹　寧是商女當年後來腔調拍手銅
鞮曲偃蹇老松雖拗面猶逞一枰殘局烏巷垂楊鵲橋
野草今為誰家綠賞心何處浩歌歸臥梅屋
　　前調　　　　　　　　　　　　柴　望
春來多困正晷移簾影銀屏深閉喚夢幽禽煙柳外驚
斷巫山十二宿酒初醒新愁半解惱得成憔悴髼䯳雲
鬢不忺鸞鏡梳洗　門外滿地香風殘梅零落玉糝蒼
苔碎乍暖乍寒渾莫擬欲試羅衣猶未鬬草雕䦨買花
深院做蹋青天氣晴鳩鳴處一池昨夜春水
　　前調　　　　　　　　　　　　王易簡
暗簾吹雨怪西風梧井凄凉何早一寸柔情千萬縷臨
鏡霜痕驚老鴈影關山蛩聲院宇做就新懷抱湘皋遺
珮故人空寄瑶草　巳是揺落堪悲飄零多感那更長
安道衰草寒蕪吟未盡無那平煙殘照千古閒愁百年
往事不了黄花笑漁樵深處滿庭紅葉休埽
　　前調　　　　　　　　　　　　董嗣杲
蓮幽竹邃舊池亭幾處多愛君子醉玉吹香還認取忙
裏得閒標致心逐雲帆情隨煙笛髙㑹知誰繼宵筵㑹
啓驀然身外浮世　因見杜牧疎狂前緣夢裏謾蹙雙
睂翠香滿屏山春滿几爐擁麝焦禽睡月落梅空霜濃
窓掩兩耳風聲起豔歌終散輸他鶴帳清寐
　　前調　　　　　　　　　　　　王夢應
欲霜更雨記春黄籬落東風前此簾外秋容人共老鴈
與愁飛千里水郭煙明竹陂波小萬葉寒聲起凭髙那
更九嶷吹盡雲氣　婉娩空復多情年年歸夢花與柴
桑是誰解魂消風日晩短笛孤舟秋水江蟹籠新露黃
斟淺澆得鄉關思平蕪天遠一痕黃抹秋霽
　　前調(梅/)　　　　　　　　　　　邵　博
天然瀟灑盡人間無物堪齊標格只與姮娥為伴侣方
顯一家顔色好是多情一年一度首作東君客竹籬茅
舎典型别是清白　惆悵玉杵無憑藍橋人去空鎖神
仙宅今日天涯慙馬上忽見輕盈冰魄恰似當年温柔
鄉裏曉看新妝額臨風三齅挽條不忍空摘
　　前調(中秋/月)　　　　　　　　　　范端臣
尋常三五問今宵何夕嬋娟多勝天闊雲收崩浪静深
碧琉璃千頃銀漢無聲冰輪直上桂濕扶疎影綸巾玉
麈庾樓無限清興　誰念江海飄零不堪回首驚鵲南
枝冷萬㸃蒼山何處是修竹吾廬三徑香霧雲鬟清輝
玉臂醉了愁重醒參橫斗轉轆轤聲斷金井
　　前調(諸葛/廟)　　　　　　　　　　姚　卞
小舟橫檝看雲峰髙擁千重蒼碧白帝城中冠蓋換田
野猶談𤣥德三顧頻煩兩朝開濟何處尋遺跡江堆石
陣至今神擁沙磧　追憶諸葛當年幅巾髙卧抱圖王
可䇿見說廟堂今尚在中有參天松栢據蜀英豪吞呉
遺恨俯仰成今昔空令豪俊浩歌揮涕橫臆
　　前調(春夢/)　　　　　　　　　　梁　棟
一塲春夢待從頭說與傍人聽著罨畫溪山紅錦幛舞
燕歌鶯臺閣碧海傾春黄金買夜猶道看承薄雕香翦
玉今生今世盟約　須信歡樂過情閒嗔冷妒一陣東
風惡韻白嬌紅消痩盡江北江南零落骨朽心存恩深
緣淺忍把羅衣著蓬萊何處雲濤天際冥漠
　　前調(釣臺/)　　　　　　　　　　沈剛孫
我來訪古把塵襟都付一聲鳴櫓笑把瑶觴波浩蕩却
憶長鯨吞吐坐挹髙風骨清毛冷不作囂塵語客星何
在謾留遺像江渚　試問澤畔羊裘當時何事笑禹弇
宫武金印貂蟬誰不愛只為汗顔巢許幸有髙臺較他
箕潁未肯輕輸與酒酣長嘯翩然誰共飛舉
　　前調(避暑/)　　　　　　　　　　僧　揮
故園避暑愛繁隂翳日流霞供酌竹影篩金泉潄玉紅
映薇花簾箔素質生風香肌無汗繡扇長閒却雙鸞棲
處綠雲時下風籜　吹斷舞影歌聲陽臺人去有當年
池閣佩結蘭英凝念久言語精神依約燕别雕梁鴻歸
紫塞音信憑誰托爭知好景為君長是蕭索
　　前調(荷/)　　　　　　　　　　　僧　揮
水楓葉下乍湖光清淺凉生商素西帝宸遊羅翠蓋擁
出三千宫女絳綵嬌春鉛華掩晝占斷鴛鴦浦歌聲揺
曳浣紗人在何處　别㟁孤裊一枝廣寒宫殿冷落棲
愁苦雪豔冰肌羞澹泊偷把臙脂勻注媚臉籠霞芳心
泣露不肯為雲雨金波影裏為誰長恁凝竚
　　前調(重陽/)　　　　　　　　　　僧仲璋
消磨九日算年年惟有黃花白酒把酒簪花能有幾多
少光隂回首人恨難期酒杯有限花色應如舊花濃酒
釅問君著甚消受　彭澤千古英雄有花能折有酒能
傾否萬事悠悠輸一醉花酒休敎離手明月西風䦨珊
酒盡憔悴花枝痩酒腸花眼正宜年少時候
　　前調(武昌/懷古)　　　　　　　　　　葛長庚
漢江北㵼下長淮洗盡胸中今古樓櫓橫波征鴈遠誰
見魚龍夜舞鸚鵡洲雲鳯凰池月付與沙頭鷺功名何
處年年惟見春絮　非不豪似周瑜壯如黃祖亦逐秋
風度野草閒花無限數渺在西山南浦黃鶴樓人赤烏
年事江漢亭前路浮萍無據水天幾度朝暮
　　前調(春日/)　　　　　　　　　　葛長庚
桃花開盡正溪南溪北春風春雨寒食清明都過了愁
殺一聲杜宇醉跨蹇驢蹋翻芳草滿滿斟鸚鵡遊仙夢
覺不知身在何處　因甚青鳥不來一年春事撚指都
如許人在白雲流水外多少鶯啼燕語遣興成詩烹茶
解酒日落薔薇塢玉龍嘶斷亂霞驚起無數
　　前調　　　　　　　　　　(宋媛/)李清照
蕭條庭院又斜風細雨重門深閉寵柳嬌花寒食近種
種惱人天氣險韻詩成扶頭酒醒別是閒滋味征鴻過
盡萬千心事難寄　樓上幾日春寒簾垂四面玉䦨干
慵倚被冷香消新夢覺不許愁人不起清露晨流新桐
初引多少遊春意日髙煙斂更看今日晴未
　　前調(催雪/)　　　　　　　　(宋媛/)朱淑眞
冬晴無雪是天心未肯化工非拙不放玉花飛墮地留
在廣寒宫闕雲欲同時霰將集處紅日三竿掲六花翦
就不知何處施設　應念隴首寒梅花開無伴對景眞
愁絶待出和羮金鼎手為把玉鹽飄撒溝壑皆平乾坤
如畫更吐冰輪潔梁園宴客夜明不怕燈滅
　　前調(殘雪/)　　　　　　　　　　朱淑眞
鵝毛細翦是瓊珠密灑一時堆積斜倚東風渾漫漫頃
刻也須盈尺玉作樓臺鉛鎔天地不見遥岑碧佳人作
戲碎揉些子抛擲　爭奈好景難留風僝雨僽打碎光
凝色縱有十分輕妙態誰似舊時憐惜擔閣梁吟寂寥
楚舞笑揑獅兒隻梅花依舊歲寒松竹三益
　　前調　　　　　　　　　　　　無名氏
半堤花雨對芳辰消遣無奈情緒春色尚堪描畫在萬
紫千紅塵土鵑促歸期鶯收佞舌燕作留人語遶欄紅
藥韶華留此孤注　眞箇恨煞東風幾番過了不似今
番苦樂事賞心磨滅盡忽見飛書傳羽湖水湖煙峰南
峰北總是堪傷處新塘楊柳小腰猶自歌舞
　　前調(次東/坡韻)　　　　　　　　　　蔡松年
離騷痛飲問人生佳處能消何物江左諸人成底事空
想巗巗青壁五畞蒼煙一丘寒玉歳晚憂風雪西州扶
病至今悲感前傑　我夢卜築蕭閒覺來巗桂十里幽
香發磈磊胸中冰與炭一酌春風都滅勝日神交悠然
得意離恨無毫髮古今同致永和徒記年月
　　前調(九日/)　　　　　　　　　　蔡松年
倦遊老眼放閒身管領黄華三日客子秋髙茅舎外滿
眼秋嵐欲滴澤國清霜澄江爽氣染出千林赤感時懷
古尊前一笑都釋　千古栗里髙情雄豪割據戲馬空
陳迹醉裏誰能知許事俯仰人間今昔三弄據牀九層
飛觀喚取穿雲笛凉蟾有意為人㸃破空碧
　　前調　　　　　　　　　　　　王庭筠
山堂晩色滿疎籬寒雀煙橫髙樹小雪輕盈如解舞故
故穿簾入户埽地燒香團圞一笑不道因風絮冰澌生
研問誰先得佳句　有夢不到長安此心安穩只有歸
耕去試問雪溪無恙否十里淇園佳處脩竹林邊寒梅
樹底准擬全家住柴門新月小橋誰埽歸路
　　前調(次東/坡韻)　　　　　　　　　　趙秉文
秋光一片問蒼蒼桂影其中何物一葉扁舟波萬頃四
顧黏天無壁叩枻長歌姮娥欲下萬里揮冰雪京塵千
丈可能容此人傑　回首赤壁磯邊騎鯨人去幾度山
花發澹澹長空今古夢只有歸鴻明滅我欲從公乗風
歸去散此麒麟髮三山安在玉簫吹斷明月
　　前調(滕王/閣)　　　　　　　　　　髙　永
閒登髙閣歎興亡滿目風煙塵土畫棟朱簾當日事不
見朝雲暮雨秋水長天落霞孤鶩千載名如故長空淡
淡去鴻嘹唳誰數　遥憶才子當年如椽健筆坐上題
佳句物換星移知幾度遺恨西山南浦徃事悠悠昔人
安在何處尋歌舞長江東注為誰流盡今古
　　前調(送楊國/瑞西歸)　　　　　　　　　段成巳
西風汾浦鴈初飛秋水渺茫無際有底忙時來復去汎
若虚舟不繫籬菊將開邨醪初熟且住為佳耳笑言相
荅箇中吏隱無愧　歲月不貸閒人朱顔非少鬢髪蒼
如此好把金杯休去手萬事惟消沉醉日轉山腰馬嘶
柳外歌闋行人起憑髙西望相思目斷煙水
　　前調(郡城/元夜)　　　　　　　　　　劉雲寰
景龍天氣正餘寒料峭輕風簾幙萬斛金蓮光不夜香
滿雲間樓閣金鐙頻敲繡帘髙揭應為黄昏約霜娥無
恙喚人依舊飄泊　却恨烏兔無情把人青鬢白恁星
星却千古繁華行樂地誰笑誰歌誰酌北海尊罍東山
絲竹夢裏揚州鶴客窓無味故人誰念蕭索
　　前調　　　　　　　　　　　　王　惲
瑶臺樹老獨畫䦨春事猶未消歇好在來禽花盛發滿
意清明時節翠袖翻香朱顔暈酒綽約冰肌潔幾年空
谷等閒飄墜香雪　回首綺閣東風使君情重一顧傾
城色只恐花飛春減却來約尊前歡伯起舞山香醉歌
金縷細按紅牙拍青鸞髙興恍然歸夢瑶闕
　　前調(秋日/牡丹)　　　　　　　　　　彭泰翁
九華驚覺又偷承恩露羞勻春色㟁蓼汀蘋成色界未
必天香人識粉涴脂凝霜銷霧薄嬌顫渾無力黃昏月
掩山城那更聞笛　應是未了塵緣重來遲暮草草西
風客鶯燕無情庭院悄愁滿䦨干苔積宫錦尊前霓裳
月下夢亦無消息嫣然一笑江南如此風月
　　前調(八詠/樓)　　　　　　　　　　鮮于樞
長溪西注似延平雙劒千年初合溪上千峰明紫翠放
出羣龍頭角瀟灑雲林微茫煙草極目春洲闊城髙樓
迥恍然身在寥廓　我來隂雨兼旬灘聲怒起日日東
風惡須待青天明月夜一試嚴維佳作風景不殊谿山
信美處處堪行樂休文何事年年痩損如削
　　前調(登鳯凰/臺懷古)　　　　　　　　　薩都拉
六朝形勝想倚雲樓閣翠簾如霧聲斷玉簫明月底臺
上鳯凰飛去天外三山洲邊一鷺李白題詩處錦袍安
在淋漓醉墨飛雨　遥憶王謝功名人間富貴散草頭
朝露澹澹長安孤鳥沒落日招提鈴語古往今來人生
無定南北行人路浩歌一曲莫辭别酒頻注
　　前調　　　　　　　　　　　　薩都拉
秦淮曉發挂雲帆十丈天風如箭一碧湖光三十里落
日水平天逺繫馬維舟買魚沽酒楊柳人家店輕寒襲
袂淮南春色猶淺　幾度暮鼓晨鐘南來北去遊子心
無倦芳草萋萋天際綠悵望故人應轉翠袖偎香錦箏
彈月何處相留戀有人獨自燭花深夜頻翦
　　前調　　　　　　　　　　　　薩都拉
周郎幽趣占清溪一曲小橋横渡溪上紅塵飛不到惟
有白雲來去出岫無心凌江有態水面魚吹絮倚門遥
望鍾山一半留住　涵影淡蕩悠揚朝朝暮暮是幾番
今古指㸃昔人行樂地半是鷺汀鷗渚映水朱樓蹋歌
畫舫寂寞知何處天涯倦客幾時歸釣春雨
　　前調　　　　　　　　　　　　薩都拉
一壺幽綠愛松隂滿地蕊珠宫府老鶴一聲霜襯履隔
斷人間塵土月户雲窓石田瑶草丹井飛龍虎荼䕷花
落東風吹散紅雨　春透紫髓瓊漿玻瓈杯酒滑㵼薔
薇露前度劉郎重到也開盡碧桃無數花外琵琶柳邊
鶯燕玉佩揺金縷三山何在乘鸞便欲飛去
　　前調(登石頭城/次東坡韻)　　　　　　　　薩都拉
石頭城上望天低呉楚眼空無物指㸃六朝形勝地惟
有青山半壁蔽日旌旗連雲檣櫓白骨紛如雪一江南
北消磨多少豪傑　寂寞避暑離宫東風輦路芳草年
年發落日無人松逕裏螢火髙低明滅歌舞尊前繁華
鏡裏暗換青青髮傷心千古秦淮一片明月
　　前調(白蓮/)　　　　　　　　　　張　埜
水風清暑記平湖十里寒生紈素羅韤塵輕雲冉冉髣
髴凌波仙女雪豔明秋瓊肌沁露香滿西陵浦蘭舟一
葉月明曽到深處　誰念玉佩飄零翠房凄冷幾度相
思苦異地相看渾似夢忍把荷觴深注碧藕多絲霜莖
有刺脈脈愁煙雨江雲撩亂倚䦨終日凝竚
　　前調(題釣/臺)　　　　　　　　　　張　埜
釣臺千尺問誰曽占斷一江深綠試拜先生睂宇看何
地可容榮辱遥想當年故人邂逅以足加其腹書生常
事可憐驚駭流俗　應恨惹起虚名平生正坐誤識劉
文叔笑煞君房癡到底燕雀焉知鴻鵠萬疊雲山一絲
煙雨比得三公祿髙風千古冷香聊薦秋菊
　　前調(九日/)　　　　　　　　　　陶宗儀
黄花白髮又匆匆佳節感今懷昔雨覆雲翻無限態故
國寒煙榛棘杜老漂零沈郎痩損此意天應識劃然長
嘯不知身是孤客　呼酒漫撥清愁玉奴頻勸兩臉添
春色眼底生平空四海倦拂紅塵風幘戲馬臺荒龍山
人老往事休追惜山林無恙也須容我髙屐
　　前調　　　　　　　　　　　　滕　賓
柳顰花困把人間恩愛尊前傾盡何處飛來雙比翼直
是同聲相應寒玉嘶風香雲捲雪一丳驪珠引元郎去
後有誰著意題品　誰料濁羽清商繁絃急管猶是餘
風韻莫是紫鸞天上曲兩兩玉童肩並白髮棃園青衫
老傅試與流連聽可人何處滿庭霜月清冷
　　前調(次東/坡韻)　　　　　　　　　　李孝光
江南春暮看麥枯蠶老故鄉風物縞袂青裙桑下路笑
動斜陽邨壁鵝鴨比鄰牛羊日夕父老頭如雪桑麻舊
語寧論漢室人傑　誰辦草草杯盤朱櫻綠筍逸興尊
前發冉冉年華行過也目送孤雲明滅拾穟行歌摘瓜
抱蔓此事眞毫髮逢君轟飲與吾喚取明月
　　前調　　　　　　　　　　　　丘長春
春遊浩蕩是年年寒食棃花時節白錦無紋香爛漫玉
樹瓊苞堆雪静夜沉沉浮光靄靄冷浸溶溶月人間天
上爛銀霞照通徹　渾是姑射眞人天姿靈秀意氣殊
髙潔萬㸃參差誰信道不與羣芳同列浩氣清英仙材
卓犖下土難分别瑶臺歸去洞天方省清絶
　　前調　　　　　　　　　　　　髙　啓
䇿勲萬里笑書生骨相有誰曽許壯志平生還自負羞
比紛紛兒女酒發雄談劒増竒氣詩吐驚人語風雲無
便未容黃鵠輕舉　何事匹馬塵埃東西南北十載猶
羈旅只恐陳登容易笑負却故園雞黍笛裏關山尊前
日月回首空凝竚吾今未老不須清淚如雨
　　前調(岳陽/春暮)　　　　　　　　　　楊　基
楚江天暖滿山中桃李東風吹忒怨白愁紅千萬㸃都
向溪邊流出前度劉郎去年崔䕶相見頭全白杜鵑啼
處要歸誰便歸得　惆悵南浦南邊東湖東畔芳草茸
茸碧寒食清明都過了回首無多春色茂苑鶯聲鷗波
煙雨同是江南客五湖縹緲君山且聽吹笛
　　前調(風雨夜泊/大孤廟下)　　　　　　　　楊　基
一天風雨奈無情悞我匆匆行色龍女祠前三日住可
是東君留客夢裏家山燈前兒女幾處煙波隔數莖愁
鬢看來今又添白　遥想小小宫桃盈盈牆杏都被輕
寒勒只有春江如得意添却葡萄三尺鶯燕休嗔鳬鷖
莫笑行止非人力明朝西去布帆髙掛晴碧
　　前調　　　　　　　　　　　　瞿　佑
海天何處歎人間別有芙蓉城闕霧閣雲窓深幾許獨
駕青螺超越香靄雲屏被翻紅浪波捧龍綃韤鏡鸞舞
罷半簾燈影明滅　誰信一飲瓊漿玉山自倒魂逐驚
鴻沒瘴雨蠻煙歸夢斷愁滿空梁殘月疇昔相期殺雞
炊黍中道成相別故山秋晚何人共採薇蕨
　　前調(秋夜/對月)　　　　　　　　　　呉　寛
危樓百尺隱秋蟾微露半規簷角吹滅銀燈聊坐待自
捲西堂簾幙積雨初收纖雲不起訝星河俱落屋梁光
滿赴人如有盟約　何事李白題詩强分今古有酒宜
髙酌慢撫枯桐三二引寫我一時之樂古樹風回荒堦
蛩語未覺秋聲惡芙蓉花上露華今夜堪濯
　　前調(上元/)　　　　　　　　　　周　用
皇都元夕正瑶空華月九衢如晝為倩農師占五穀道
是豐年物候百尺星橋千尋火樹遥聽鈞天奏重門永
夜慢催銀箭更漏　又道畫閣東頭何郎詩興不管梅
花痩松雪王孫傳好句信是詞垣耆舊鬭草香茵衝花
繡羽都在燒燈後品題樂事莫放綠顰紅皺
　　前調(次韻柬/鍾石)　　　　　　　　　周　用
栽花翦柳閒情緒料理一般文物幾許麝煤和兔穎光
照詞垣四壁錦濯三江珠傾百斛玉並千峰雪王楊盧
駱漫說舊時四傑　又見詠月題封西來黄鶴六翮凌
風發鐵畫摩挲雙老眼不放銀燈吹滅叢菊黄殘小梅
白痩敢妒青青髮品題桃李看取明年三月
　　前調(中秋和/鍾石)　　　　　　　　　周　用
中秋三五悄依稀猶是去年風物雲捲青霄開夕殿一
色瑶堦銀壁萬斛天香千尋仙桂下界霏丹雪岧嶤鷲
嶺聊讓唐人四傑　堪愛更漏聲沉明河影澹特地清
輝發天許姮娥呈素面半㸃綠煙都滅肅肅冰綃泠泠
玉珮冉冉垂雲髮問儂何事家家今夜圓月
　　前調(早出城南/登牛首)　　　　　　　　周　用
名山梵宇便從來自有䕶持神物十載舊遊如夢寐猶
剰碧紗籠壁久矣寒盟翹然乗興欲訪山隂雪登高能
賦地靈休負人傑　應是拂曙星河新晴鐘鼓稍稍催
明發漫向金陵尋故事不管灰飛煙滅朱雀橋邊烏衣
巷口白露凄毛髮江南詩思曉風相伴殘月
　　前調　　　　　　　　　　　　楊　愼
芙蓉屏外倒金尊滿座豔歌凝咽半面新妝香透幌環
珮珊珊步怯接黛垂鬟低聲小語問採香仙妾花停栁
裊鶯鶯燕燕標格　媚眼射注檀郎雙鴛全露裙底凌
波韤萬斛臙脂傾在水染就銀河一色天作紅牆山為
翠幕生把伊儂隔離魂牽夢初回南浦凉月
　　前調(秋日懷鄉/用東坡韻)　　　　　　　　陸　深
大江東去是吾家一段畫笥中物襟帶五湖吞百瀆說
甚黃州赤壁兩㟁蘆汀一灣柳浪海湧潮頭雪滄浪聲
裏漁翁也是豪傑　明年擬賦歸來輕舟短櫂兩腋清
風發春水穩如天上坐閒看浮漚興滅黃歇穿沙袁崧
築壘到處堪晞髮鱸魚蓴菜一任江天歲月
　　前調(贈友/)　　　　　　　　　　邊　貢
山城雨過望青郊迢遞碧山連屬㟁旭林霏縈遠帶回
首屢看僮僕白石橋邊蒼松澗底冉冉雲相逐野猿孤
鶴晚來聊伴幽獨　幾度夢到江南畫船簫鼓夜傍蘆
花宿烏帽錦衣騶唱處猶是當年拘束布衲綸巾芒鞵
藜杖無寵還無辱閒觀塵世幾人能此知足
　　前調(春雪/詠蘭)　　　　　　　　　　陳子龍
問天何意到春深千里龍山飛雪解佩凌波人不見漫
說蕊珠宫闕楚殿煙微湘潭月冷料得多攀折嫣然幽
谷只愁又聽啼鴂　當日九畹光風數莖清露纖手分
花葉曽在多情懷袖裏一縷同心千結玉腕香銷雲鬟
霧掩空贈金跳脫洛濱江上尋芳再望佳節
　　前調(茉莉/)　　　　　　　　　　于玉班
簾櫳午寂正陰陰窺見後堂芳樹綠徧長叢花事杳忽
見瓊葩丰度豔雪肌膚蕊珠標格消盡人間暑還憂風
日曲屏羅幙遮䕶　長記歌酒䦨珊微聞暗麝笑覓衣
沾露月沒䦨干天似水相伴謝娘窓户浴後輕鬟凉生
滑簟無限風流處惹人幽夢枕邊零亂如許
　　前調(中秋/)　　　　　　　　　　李福謙
空庭秋晚趁花隂把盞臨風獨適醉眼模糊潦倒處今
夕不知何夕桂子飄香銀河瀉冷秋意平分拆凄凉往
事不堪回首重憶　堪笑蒼狗白衣人間幻影轉盼成
陳迹記得去年今夜語都在心頭歴歴壯志空埋此身
依舊漂泊江南客明朝酒醒又添一段於邑
　　前調(江上/晚歸)　　　　　　　　　　沈友夔
煙山初晚做蛾睂低綠送人行色空翠滿彎攜不了江
上暮雲横碧釣艇煙斜漁蓑雪滿微笑鱸魚得月沉渡
口斷橋殘夜人立　無聊酒力微茫閒心渺渺江面孤
鴻劈雪浪半空雲自捲就裏片帆風急歸去楓邨鶴棲
花底月照柴門迹風幃孤枕暮潮猶是空拍
　　前調(寄女/文姝)　　　　　　　　(明媛/)王鳳嫺
花嬌柳媚問東君正是芳菲時節帳煖流蘇雞報曉睡
起悄寒猶怯烏鳥情牽青鸞信杳追憶當年别臨岐淚
滴衷腸哽咽難說　凄凉望斷行雲柴門倚徧空對閒
風月屈指歸期無限恨添得愁懷疊疊鏡影非前人情
異昔怎禁心摧折欲憑誰訴數莖新見華髮
　　前調　　　　　　　　　　(明媛/)張紅橋
鳳凰山下恨聲聲玉漏今宵易歇三疊陽關歌未竟啞
啞棲烏催別含怨吞聲兩行清淚漬透千重鐵柔情一
縷不知多少根節　還憶浴罷描睂夢回攜手蹋碎花
間月漫道胸前懷豆蔲今日總成虚設桃葉津頭莫愁
　湖畔逺樹煙雲疊寒燈旅邸熒熒誰與閒說
　
　
　
　
　
　
　
　
　
　
　
　
　
　
御選歴代詩餘巻六十九
　欽定四庫全書
御選歴代詩餘巻七十目錄(一百/字)
　　　念奴嬌(又一體/)
　　　　蘇軾
　　　　周紫芝(二首/)
　　　　趙鼎臣
　　　　吕渭老
　　　　韓駒
　　　　蔡伸
　　　　葉夢得
　　　　李邴
　　　　曽紆(二首/)
　　　　劉一止
　　　　趙長卿
　　　　張元幹(二首/)
　　　　朱敦儒(二首/)
　　　曽覿
　　　曽惇
　　　辛棄疾
　　　程垓
　　　朱熹
　　　趙彦端(二首/)
　　　毛幵(三首/)
　　　沈端節(二首/)
　　　張炎(三首/)
　　　石孝友(二首/)
　　　何夢桂(二首/)
　　　張翥
　　　王世懋
　　絳都春(又一體/)
　　　趙彦端
　　　呉文英(三首/)
　　　蔣捷
　　　翁元龍
　　　朱淑眞
　　髙陽臺(又一體/)
　　　呉文英(二首/)
　　　蔣捷
　　　張炎(二首/)
　　　李彭老(二首/)
　　　李萊老
　　　王億之
　　　王茂孫
　　　僧晦
　　　張翥
　　前調(又一體/)
　　　王沂孫
　　東風第一枝
　　　　髙觀國(二首/)
　　　　史達祖(三首/)
　　　　張翥
　　　　趙崇霄
　
　
　
　
　
　
　
　
　
　
　
御選歴代詩餘巻七十目錄
　欽定四庫全書
御選歴代詩餘巻七十(一百/字)
司經局洗馬掌局事兼翰林院修撰加二級(臣/)王奕清奉
㫖校刋
　　念奴嬌
　　　(又一體一名大江東去或無去字或以為大江乗/者誤也一名酹江月一名赤壁詞皆以蘇軾詞别)
　　　(名按此調若止中間平仄稍異不復另列一/體因蘇詞換頭二三句上五下四故分出之)
　　　念奴嬌(赤壁/懷古)　　　　　　　　　蘇　軾
　大江東去浪淘盡千古風流人物故壘西邊人道是三
　國周郎赤壁亂石穿空驚濤拍岸捲起千堆雪江山如
　畫一時多少豪傑　遥想公瑾當年小喬初嫁了雄姿
　英發羽扇綸巾談笑間檣櫓灰飛煙滅故國神遊多情
　應笑我早生華髮人生如夢一尊還酹江月
　　　前調(秋月/)　　　　　　　　　　周紫芝
　氷輪飛上正金波翻動玉壺新綠風帽還攲清露滴凛
　凛㣲生寒粟白玉樓髙水晶簾捲十里堆瓊屋千山人
靜怒龍聲噴蘄竹　夜久斗落天髙銀河還對㵼冷懸
雙瀑此地人間何處有難買明珠千斛弄影人歸錦袍
何在更誰知鴻鵠素光如練滿天空挂寒玉
　　前調(送路/使君)　　　　　　　　　　周紫芝
楚山無盡看西來新擁石城雙斾立馬花邊金鐙暖遥
想元戎小隊白雪歌成莫愁去後往事空千載一時吟
嘯風流不減前輩　聞道夢澤南州日髙初睡足雅宜
髙㑹老去愁多誰念我空對雲山蒼翠南鴈歸時白頭
應記得尊前傾蓋送君南浦無情空恨江水
　　前調(送王長卿/赴河間)　　　　　　　　趙鼎臣
舊遊何處記金湯形勝蓬瀛佳麗綠水芙蓉元帥與賔
僚風流濟濟萬栁亭邊雅歌堂上醉倒春風裏十年一
夢覺來煙水千里　惆悵送子重游南樓依舊否朱䦨
誰倚要識當時惟是有明月曽陪珠履量減杯中雪添
頭上甚矣吾衰矣酒徒相問為言憔悴如此
　　前調　　　　　　　　　　　　吕渭老
暮雲收盡霽霞明髙擁一輪寒玉簾影横斜房戸静小
立啼紅簌簌素鯉頻傳蕉心㣲展雙蕊明紅燭開門疑
是故人敲撼窓竹　長記那裏西樓小寒窓靜掩風箏
鳴屋淚眼燈光情未盡儘覺語長更促短短霞杯温温
羅帊妙語書裙幅五湖何日小舟同泛春綠
　　前調(月/)　　　　　　　　　　　韓　駒
海天向晚漸霞收餘綺波澄㣲綠木落天髙真箇是一
雨秋容新沐喚起嫦娥掩雲撥霧駕此一輪玉桂華疎
淡廣寒誰伴幽獨　不見弄玉吹簫尊前空對此清光
堪掬露鬢風鬟何處問雲雨巫山六六珠斗斕斒銀河
清淺影轉西樓曲此情誰會倚風三弄横竹
　　前調　　　　　　　　　　　　蔡　伸
輕雷驟雨洗千巗濃翠層巒森列衣袂凉生叢竹外時
有飛螢明滅雲浪鱗鱗蘭舟泛泛共載一輪月五湖當
日未應此段竒絶　歸路横玉驚鸞叫雲清似水悠颺
天末玉宇瓊林凝望處依約廣寒宫闕老去情鍾此心
仍在未肯甘華髪清歡留作異時佳話重說
　　前調(次東/坡韻)　　　　　　　　　　葉夢得
雲峰横起障呉關三靣真成尤物倒巻回潮目盡處秋
水黏天無壁綠鬢人歸如今雖在空有千莖雪追尋如
夢謾餘詩句猶傑　聞道尊酒登臨孫郎終古恨長歌
時發萬里雲屯瓜歩晚落日旌旗明滅鼓吹風髙畫船
遥想一笑吞窮髮當時曽照更誰重問山月
　　前調(秋月次周/竹坡韻)　　　　　　　　李　邴
素光練凈映秋山隱隱修睂横綠鳷鵲樓髙天似水碧
瓦寒生銀粟萬丈斜暉奔雲湧霧飛過盧仝屋更無塵
氣滿庭風碎梧竹　誰念鶴髮仙翁當年曽共賞紫巗
飛瀑對影三人聊痛飲一洗離愁千斛斗轉參横翩然
歸去萬里騎黄鵠滿天霜曉呌雲吹斷横玉
　　前調　　　　　　　　　　　　曽　紆
片帆暮落正前邨梅蕊愁人如雪東陌西溪長記得疎
影横斜時節六出氷姿玉人㣲歩笑裏輕輕折蘭房同
醉暗香曽共私竊　回首萬水千山一枝重見處離腸
千結料想臨鸞消痩損時把啼紅偷浥怎得伊來許多
幽恨共撚青梢說如今千里斷腸空對明月
　　前調(海棠括/東坡詩)　　　　　　　　　曽　紆
江城春晚正海棠臨水嫣然幽獨秀色天姿真富貴何
必金盤華屋月下無人雨中有淚絶豔仍清淑豐肌得
酒嫩紅㣲透輕縠　曉日霧靄林深佳人春睡思朦朦
初足笑出疎籬端可厭桃李漫山麄俗燕子飛來鴻鵠
何在千里移西蜀明朝酒醒亂紅那忍輕觸
　　前調(和陳元載/中秋小集)　　　　　　　　劉一止
燕臺暮集對秋容凄緊松隂羃羃徙倚欄邊臨翠壑千
頃風煙横出坐待氷輪天空雲散一色如蒼璧姮娥有
意為誰來赴今夕　身丗如許飄流佳時輕過了他年
空憶我輩情鍾端未媿昔日蘭亭陳迹坐上何人驪歌
凄斷語别還應惜有心紅燭替人珠淚頻滴
　　前調(梅/)　　　　　　　　　　　趙長卿
小春時候見早梅吐玉裁瓊妝白㸃㸃枝頭光照眼惱
損柔腸情客暗裏芳心出羣標致經嵗成疎隔如今風
韻何人依舊冰雪　冷艶瀟灑天然香姿肯易許遊蜂
狂蝶夜半黄昏擔帶了多少清風明月宋玉雖悲元超
雖恨見了千愁歇東君還許有情取次攀折
　　前調　　　　　　　　　　　　張元幹
江天雲霽正露荷擎翠風槐揺綠試問秦樓今夜裏愁
到䦨干㡬曲笑撚黄花重題紅葉無奈歸期促暮雲千
里桂花初綻寒玉　有誰伴我凄凉除非分付與杯中
醽醁水本無情山又逺回首煙波雲朩夢繞西園魂飛
南浦自古情難足舊游何處落霞空映孤鶩
　　前調(蕊香堂/賞海棠)　　　　　　　　　張元幹
蕊香深處逢上已生怕花飛紅雨萬㸃臙脂遮翠袖誰
識黄昏凝佇燒燭呈妝傳杯凭檻莫放春歸去垂絲無
語見人却似羞妒　修禊當時今日羣賢絃管裏英姿
如許寳靨羅衣應未有許多陽臺神女氣湧三山醉聽
五鼓休更分今古壺中天地大家著意留住
　　前調　　　　　　　　　　　　朱敦儒
别離情緒奈一番好景一番悲戚燕語鶯啼人乍逺還
是他鄊寒食桃李無言不堪攀折總是風流客東君也
自怪人冷淡蹤跡　花艷草草春上酒隨花意薄疎狂
何益除却清風并晧月脈脈此情誰識料得文君重簾
不巻且等閒消息不如歸去受他真箇憐惜
　　前調(梅次趙/仙源韻)　　　　　　　　　朱敦儒
見梅驚笑問經年何處收香藏白似語如愁却問我何
苦紅塵久客觀裏栽桃仙家種杏到處成疎隔千林無
伴淡然獨傲霜雪　且與管領春回孤標争肯接雄蜂
雌蝶豈是無情知受了多少凄凉風月寄驛人遥和羮
心在忍使芳塵歇東風寂寞可人誰為攀折
　　前調(賦林/檎花)　　　　　　　　　　曽　覿
羣花漸老向曉來㣲雨芳心初拆拂掠嬌紅香旖旎渾
欲不勝春色淡月棃花新晴繁杏裝㸃成標格風光都
在半開深院人寂　剛要買斷東風裊柔枝低映舞茵
歌席記得當時曽共賞玉人纖手輕摘醉裏妖嬈醒時
風韻比並堪端的誰知顦顇對花空惹思憶
　　前調(送淮漕/錢處和)　　　　　　　　　曽　惇
繡衣直指問凌風一笑翩然何許詔出層霄持漢節千
里秋風淮浦鑑逺江山竹西歌吹曽被烽煙汚須君椽
筆為渠一洗塵土　休厭共倒金荷翠睂重為唱渭城
朝雨看即揚鞭歸騎穩還指鬱蔥深處寳帶兼金華韀
新繡直上雲霄去回頭莫忘玉霄今夜風露
　　前調(次東/坡韻)　　　　　　　　　　辛棄疾
儻來軒冕問還是今古人間何物舊日重城愁萬里風
月而今堅壁藥籠功名酒壚身世可惜䝉頭雪浩歌一
曲坐中人物三傑　休歎黄菊凋零孤標應也有梅花
争發醉裏重揩西望眼惟有孤鴻明滅萬事從教浮雲
來去枉了衝冠髮故人何在長庚應伴殘月
　　前調　　　　　　　　　　　　程　垓
秋風秋雨正黃昏供斷一窓愁絶帶減衣寛誰念我難
忍重城離别轉枕褰帷挑燈整被總是相思切知他别
後負人多少風月　不是怨極愁濃只愁重見了相思
難說料得新來魂夢裏不管飛來蝴蝶排悶人間寄愁
天上終有歸時節如今無奈亂雲依舊千疊
　　前調(梅次趙/仙源韻)　　　　　　　　　朱　熹
臨風一笑問羣芳誰是真香純白獨立無朋算只有姑
射山頭仙客絶艶誰憐真心自保邈與塵緣隔天然殊
勝不關風露冰雪　應笑俗李麤桃無言翻引得狂蜂
輕蝶爭似黄昏閒弄影清淺一溪霜月畫角吹殘瑶臺
夢斷直下成休歇綠隂青子莫教容易披折
　　前調　　　　　　　　　　　　趙彦端
雨斜風横正詩人閒倦淮山清絶彈壓秋光江萬頃只
欠凌波羅韤好事幽人憐予止酒著意温瓊雪翠帷低
巻怪來飛墮初月　凉夜華宇無塵舞裙香漸煖錦裀
聲闋不分金蓮隨步步誰遣芙蓉爭發賴得髙情湘歌
洛賦稱作西風客為君留住不然飛去雲闕
　　前調(中秋/)　　　　　　　　　　趙彦端
姮娥萬古弄清光常共山青水緑我欲蓬萊風露頂𣺌
視寰瀛一粟攜手羣仙廣寒遊戲玉砌琉瓈屋歸來一
笑葛陂還訪騎竹　此夕縱飲清歡吸寒輝萬丈快如
飛瀑傾倒銀河斟斗杓莫問人間榮辱獨倚䦨干浩歌
長嘯驚墮雲飛鵠亂呼蟾兔搗霜為駐顔玉
　　前調(陪張子公/登覽輝亭)　　　　　　　　毛　幵
層樓飛棟壓孤城臨瞰并吞空闊千古呉京佳麗地一
覽江山竒絶天際歸舟雲中煙樹鷺㸃汀洲雪三山無
際渺然相望溟渤　么鳳遺響悲凉故臺今不見蒼煙
蕪沒千騎重來初起廢緬想六朝人物峴首他年羊公
終在笑㡬人磨滅一時尊俎且須同賦風月
　　前調(中秋/)　　　　　　　　　　毛　幵
素秋新霽風露洗寥廓珠宫瓊闕簾幙生寒人未定鵲
羽驚飛林樾河漢無聲㣲雲收盡相映寒光發三千銀
界一時無此竒絶　正是老子南樓多情辜負了十分
佳節起舞徘徊誰為我傾倒杯中明月欲攬姮娥扁舟
滄海戲濯凌波韤漏殘鐘斷坐愁人世超忽
　　前調(次韻施徳/初席上)　　　　　　　　毛　幵
麗譙春晚望東南千里湖山佳色畫㦸門前清似水時
節初過燈夕封井年登京華日近每報平安驛滿城花
栁正須千騎尋覓　憶我年少追遊叨兔園客右多慚
英識今日懐人無限意老淚尊前重滴賦詠空傳雄豪
誰在鬢㸃呉霜白招呼一醉幸公時慰愁寂
　　前調　　　　　　　　　　　　沈端節
湖山照影正日長嬌困不煩勻埽絮滿長洲春澹沲開
徧呉宫花草嫩綠蔥蔥輕紅簌簌漸覺枝頭少餘芳難
並破愁惟有馨醥　應是留得東君海棠方待折玉環
嬌小霧薄隂輕初睡足寳幄畫屏香裊醉態天真半羞
微歛未肯都開了嫣然一笑此時風度尤好
　　前調　　　　　　　　　　　　沈端節
嫩凉清曉淡秋容横寫鮫綃十幅山水光中㕘意味不
管人間榮辱藜杖椶鞵綸巾鶴氅賔主俱遺俗倚䦨舒
嘯一尊花下相屬　雲際有藥千年瓊瑶爭秀發龍蛇
新劚富貴功名元自有且樂無窮真福蓮社風流醉鄉
跌宕時奏長生曲月娥同聽好風徐韻松竹
　　前調(周靜鏡/園池)　　　　　　　　　張　炎
萬塵自逺徑松存髣髴斜川深意烏石岡邊猶記得竹
裏吟安一字暗葉禽幽虛䦨荷近看薄遲花氣行行且
止枯瓢枝上閒寄　不恨老却流光可憐歸未得翻恨
流水落落嶺頭雲尚在一笑生涯如此樹老梅荒山孤
人共隔浦船歸未劃然長嘯海風吹下空翠
　　前調(夜渡古/黄河)　　　　　　　　　張　炎
揚舲萬里笑當年厎事中分南北須信平生無夢到却
向而今遊歴老栁官河斜陽古道風定波猶直野人驚
問泛槎何處狂客　迎面落葉蕭蕭水流沙共逺都無
行跡衰草凄迷秋更綠惟有閒鷗獨立浪挾天浮山邀
雲去銀浦横空碧扣舷歌斷海蟾飛上孤白
　　前調(和東坡/韻賦梅)　　　　　　　　　張　炎
苔痕抱石透陽春挺挺林間英物隔水笛聲那得到斜
日空明絶壁半樹籬邊一枝竹外冷艶凌蒼雪淡然相
對萬花無此清傑　還念庾嶺幽情江南聊折贈行人
應發寂寂西窓閒弄影深夜寒燈明滅且看芳壺休簪
短帽照見蕭蕭髮幾時歸去朗吟湖上香月
　　前調　　　　　　　　　　　　石孝友
平湖閣上正殘虹挂雨㣲雲擎月萬頃琉瓈秋向冷忍
便翠消紅歇北海尊罍西園游宴興逸湖山發飛塵不
到坐移蓬島珠闕　莫厭笑口頻開少年行樂事轉頭
飄忽公子多情真愛客敢憚深杯百罰太乙舟輕芙蓉
城鎖醉指神仙窟乗風歸去儘教吹亂華髮
　　前調　　　　　　　　　　　　石孝友
平湖閣上正雌霓將捲雄風初發醉倚危欄吟眺處月
在蓬萊溟渤蓬葉香浮桂華光放翻動蛟鼉窟蹋輪誰
信宓妃曽借塵韤　人世景物堪悲等閒都換了朱顔
雲髮遥想廣寒秋到早閒著幾多空闊太白詩魂玉川
風腋自有飛仙骨嫦娥為伴夜深同駕霜月
　　前調(惜春/)　　　　　　　　　　何夢桂
三分春色更消得風雨幾番零落年少不來春老去空
負省薇階藥燕子飛忙杜鵑啼殺總為誰悲樂臨春結
綺舊家何處樓閣　一任年去年來悵畫䦨舞斷塵生
簾幙回首揚州渾一夢可是風流俱錯百歳心期一春
光景付與閒杯酌青蛇猶在莫教雷雨飛却
　　前調(感舊/)　　　　　　　　　　何夢桂
問春何去亂隨風飛墮楊花籬落羅韤香囊無覓處誰
有返魂仙藥細栁重門碧桃深巷回首曽行樂玉龍吟
斷夜深人在江閣　因念璧月瓊枝對玉人何處繡簾
珠幙一半青銅塵滿匣空撫鸞刀金錯薇露煙銷蓮膏
花凝不寐還孤酌一春心事總將愁裏消却
　　前調(睂間/鴈)　　　　　　　　　　張　翥
曉妝乍了又翩翩何許飛來臨鏡欲寄相思無一字拈
起芳心重省鬢嚲雲低睂顰山逺去翼宜相映嬌波頻
送恍如秋水涵影　㡬度揉損啼紅恨卿卿不到呉江
楓冷一㸃風流應觧妒翡翠雙鈿相並慣入香匳時違
繡枕香足宫花暝多情翦就忍教分做孤另
　　前調(羈懐/)　　　　　　　　　　王世懋
寒衣初授怪重鍼密線織成愁别兒女燈前誰信道野
店荒雞情節倦馬驚嘶寒雞誤唱夜半霜天月朦朧滋
味此時堪向誰說　猶記彭城渡口蚤朝滕暮兗魯山
秦碣白草黄塵青鏡裏短盡指冠危髮哀樂中年浮沉
宦况厎事忙教徹濁醪􁨣久此時還共親切
　絳都春
　　(又一體雙/調一百字)
　　絳都春　　　　　　　　　　　趙彦端
平生相遇算未有笑語閩山佳處舊日文章如今風味
渾如許眼前都是蓬萊路但莫道有人曽住異時天上
種種風流待君如故　此處君家舊物看九萬清風為
君掀舉舉上青雲却憶梅花依舊吐故人衰病今無緒
只種得梅花盈圃待君一過山家共斟露醑
　　前調(元夕/)　　　　　　　　　　呉文英
融和又報乍瑞靄霽色皇都春早翠幰競飛玉勒爭馳
都門道鼇山綵結蓬萊島向晚景雙龍銜照絳綃樓上
彤芝蓋厎仰瞻天表　縹緲風傳帝樂慶三殿共賞羣
仙同到迤邐御香飄滿人間聞嬉笑須㬰一㸃星毬小
漸隠隠鳴鞘聲杳遊人月下歸來洞天未曉
　　前調(為郭清華/内子壽)　　　　　　　　呉文英
香深霧暖正人在錦瑟年華深院舊日漢宫分得紅蘭
遊呉苑臨池羞落梅花片弄水月初匀妝面紫煙籠處
雙鸞共跨洞簫低按　歌管紅圍翠䄂凍雲外似覺東
風先轉繡畔晝遲花厎天寛春無限仙郎驕馬瓊林宴
待捲上珠簾教看更傳鶯入新年寳釵夢燕
　　前調(為李篔房/量珠賀)　　　　　　　　呉文英
情黏舞綫悵駐馬灞橋天寒人逺旋翦露痕移得春嬌
栽瓊苑流鶯長語煙中怨恨三月飛花零亂艶陽歸後
紅藏翠掩小坊幽院　誰見新腔按徹背燈暗共倚寳
屏葱蒨繡被夢輕金屋裝深沉香換梅花重洗春風靣
正溪上參横月轉並禽飛上金沙瑞香霧暖
　　前調　　　　　　　　　　　　蔣　捷
春愁乍畫正鶯背帶綠酴醿花謝細雨院深淡月廊斜
重簾挂歸時記約燒燈夜早坼盡秋千紅架縦然歸近
風光又是翠隂初夏　婭姹顰青泫白恨玉珮罷舞芳
塵凝榭幾擬倩人付與蘭香秋羅帊知他墮䇿斜攏馬
在厎處垂楊樓下無言暗擁嬌鬟鳳釵溜也
　　前調(秋晚海棠與/黄菊盛開)　　　　　　　翁元龍
花嬌半面記密燭夜䦨同醉深院衣袖粉香猶未經年
如年逺玉顔不趁秋容換但換却春游同伴夢回前度
郵亭倦客又拈箋管　慵按梁州舊曲怕離柱斷絃驚
破金鴈霜被睡濃不比花前良宵短秋娘羞占東籬畔
待說與深閨幽怨恨他情澹陶郎舊縁較淺
　　前調(梅/)　　　　　　　　　(宋媛/)朱淑真
寒隂漸曉報驛使探春南枝開早粉蕊弄香芳臉凝酥
瓊枝小雪天分外精神好向白玉堂前應到化工不管
朱門閉也暗傳音耗　輕渺盈盈笑靨稱嬌面愛學宫
妝新巧幾度醉吟獨倚䦨干黄昏後月籠疎影横斜照
更莫待笛聲吹老便須折取歸來膽瓶插了
　髙陽臺
　　(又一體雙/調一百字)
　　髙陽臺(落梅/)　　　　　　　　　呉文英
宫粉彫痕仙雲墮影無人野水荒灣古石埋香金沙鎖
骨連環南樓不恨吹横笛恨曉風千里闗山歎飄零亭
上黄昏月冷欄干　壽陽宫裏愁鸞鏡問誰調玉髓暗
補香瘢細雨歸鴻孤山無限春寒離魂難倩招清些夢
縞衣觧珮溪邊最愁人啼鳥晴明葉厎清圓
　　前調(壽毛/荷塘)　　　　　　　　　　呉文英
風裊垂楊雪消蕙草何如清潤潘郎風月襟懐揮毫倚
馬成章𤣥都觀裏桃千樹映麴塵十里荷塘未歸來應
戀花洲醉玉吟香　東風晴晝濃如酒正十分晧月一
半春光燕子重來明朝傳夢西窓朝寒幾煖金爐燼料
洞天日月偏長杏園詩應待先題嘶馬平康
　　前調(送翠/英)　　　　　　　　　　蔣　捷
燕捲晴絲蜂黏落絮天教綰住閒愁閒裏清明匆匆粉
澀紅羞燈揺縹暈茸窓冷語未䦨娥影分収好傷情春
也難留人也難留　芳塵滿目總悠悠問縈雲珮響還
繞誰樓别酒纔斟從前心事都休飛鸎縦有風吹轉奈
舊家苑已成秋莫思量楊栁灣西且櫂吟舟
　　前調　　　　　　　　　　　　張　炎
接葉巢鶯平波巻絮斷橋斜日歸船能幾番遊看花又
是明年東風且伴薔薇住到薔薇春已堪憐更悽然萬
綠西泠一抹荒煙　當年燕子知何處但苔深韋曲草
暗斜川見說春愁如今也到鷗邊無心再續笙歌夢掩
重門淺醉閒眠莫開簾怕見飛花怕聽啼鵑
　　前調(慶承園即韓/平原南園)　　　　　　　張　炎
古朩迷鴉虚堂起燕歡遊轉眼驚心南圃東窓酸風埽
盡芳塵鬢貂飛入平原草最可憐渾是秋隂夜沉沉不
信歸魂不到花深　吹簫踏葉幽尋去任船依斷石袖
裹寒雲老桂懸香珊瑚碎擊無聲故園已是愁如許撫
殘碑却又傷今更闗情秋水人家斜照西泠
　　前調(落梅/)　　　　　　　　　　李彭老
飄粉杯寛盛香袖小青青半掩苔痕竹裏遮寒誰念減
盡芳雲么鳳叫晚吹晴雪料水空煙冷西泠感凋零殘
縷遺鈿迤邐成塵　東園曽趁花前約記按箏籌酒戲
挽飛瓊環珮無聲草暗臺榭春深欲倩怨笛傳清譜怕
斷霞難返吟魂轉銷凝㸃㸃隨波望極江亭
　　前調(寄題蓀/壁山房)　　　　　　　　　李彭老
石筍埋雲風篁嘯晚翠㣲髙處幽居縹簡雲籤人間一
㸃塵無緑深門户啼鵑外看堆牀寳晉圖書儘蕭閒浴
研臨池滴露研朱　舊時曽寫桃花扇弄霏香秀筆春
滿西湖松菊依然柴桑自愛吾廬氷絃玉麈風流在更
秋蘭香染衣裾照窓明小字珠璣重見歐虞
　　前調(落梅/)　　　　　　　　　　李萊老
門掩香殘屏揺夢冷珠鈿糝綴芳塵臨水搴花流來疑
是行雲蘚梢空挂凄凉月想鶴歸猶怨黄昏黯銷凝人
老天涯鴈影沉沉　斷腸不在聽横笛在江皋觧佩翳
玉飛瓊煙濕荒邨背春無限愁深迎風㸃㸃飄寒粉悵
秋娘滿袖啼痕更闗情青子懸枝綠樹成隂
　　前調　　　　　　　　　　　　王億之
雙槳敲氷低蓬䕶冷扁舟曉渡西泠回首吴山㣲茫遥
帶重城堤邊幾樹垂楊栁早嫩黄揺動春情問孤鴻何
處飛來共喚飄零　輕帆初落沙洲暝漸潮痕雨漬面
色風皴旅思羈愁偏能老大行人姮娥不管征途苦甚
夜深儘照孤衾想玉樓猶凭欄干為我銷凝
　　前調　　　　　　　　　　　　王茂孫
遲日烘晴輕煙縷晝鎖窓雕户慵開人獨春閒金猊香
透蘭煤山屏煖倚珊瑚畔任翠隂移過瑶階悄無聲綵
翅翩翩何處飛來　片時千里江南路被東風悞引還
近陽臺膩雨嬌雲多情恰喜徘徊無端枝上啼鳩喚便
等閒孤枕驚回惡情懐一院楊花一逕蒼苔
　　前調　　　　　　　　　　　　僧　晦
紅入桃腮青回栁眼韶華已破三分人不歸來空教草
怨王孫平明幾㸃催花雨夢半䦨欹枕初聞問東君因
甚將春老却閒人　東郊十里香塵軟旋安排玉勒整
頓雕輪趁取芳時去尋島上紅雲朱衣引馬黄金帶算
到頭總是虚名莫閒愁一半悲秋一半傷春
　　前調(題趙仲穆/山水便靣)　　　　　　　　張　翥
染黛浮空凝妝竚逺數峯厎事含顰一樣新睂從他雨
抹煙勻龍綃便面冝歌舞看亭亭玉骨氷神幾銷魂翠
被餘香錦瑟清塵　如今歸去湖山畔對一川平野一
片閒雲兩兩漁舟相過桂渚蘭津誰將玉斧修明月奈
瓊樓髙處無人憶王孫芳草江南啼鴂殘春
　　前調(又一體/詠紙被)　　　　　　　　　王沂孫
霜楮刳皮冰花擘繭滿腔絮濕湘簾抱甕工夫何須待
吐吴蠶水香玉色難裁翦更繡鍼茸線休拈伴梅花暗
巻春風斗帳孤眠　篝熏鵲錦熊氊一任粉融脂涴猶
怯癡寒我睡方濃笑他欠此情縁揉來細軟烘烘煖儘
何妨挾纊裝緜酒魂醒半榻棃雲記坐詩禪
　東風第一枝
　　(雙調一/百字)
　　東風第一枝(為梅/溪壽)　　　　　　　髙觀國
玉潔生英冰清孕秀一枝天地春早素盟江國芳寒舊
約漢宫夢曉溪橋獨步看灑落仙人風表似妙句何遜
揚州最惜細吟清峭　香暗度照影波渺春暗寄付情
雲杳愛隨青女横陳更憐素娥窈窕調羮雅意好贊助
清時廊廟羡韻髙只有松筠共結歳寒難老
　　前調(立春日訪梅/溪雨中同賦)　　　　　　　髙觀國
燒色回青冰痕綻白嬌雲先釀酥雨縱寒不壓葭塵應
時已鞭黛土東君入夜怕預惱詩邊心緒意轉新無奈
吟魂醉裏已題春句　香夢醒幾花暗吐緑睡醒幾枝
偷舞酒醅清惜同斟菜甲嫩憐細縷玉纖綵勝願歳歳
春風相遇要等得明日新晴第一待尋芳去
　　前調(春雪/)　　　　　　　　　　史達祖
巧沁蘭心偷黏草甲東風欲障新暖謾疑碧瓦難留信
知暮寒較淺行天入鏡做弄出輕䯳纖軟料故園不捲重
簾悮了乍來雙燕青未了桞回白眼紅欲斷杏開素
面舊遊憶著山陰後盟遂妨上苑熏爐重熨便放慢春
衫鍼線怕鳳鞾挑菜歸來萬一灞橋相見
　　前調(與髙賓/王賦)　　　　　　　　　史達祖
草脚春回花心夢醒鞭香拂散牛土舊歌空憶珠簾彩
筆倦題繡戸黏雞貼燕想占斷東風來處暗惹起一掬
相思亂若翠盤紅縷　今夜覔夢池秀句明日動探花
芳緒寄聲沽酒人家預約嬉遊伴侣憐他梅桞怎忍俊
天街酥雨待過了一月燈期日日醉扶歸去
　　前調(燈夕/)　　　　　　　　　　史達祖
酒館歌雲燈街舞繡笑聲喧似簫鼓太平京國多歡大
酺綺羅幾處東風不動照花影一天春聚看翠光金縷
相交苒苒細吹香霧　羞醉玉少年丰度懐艷雪舊家
伴侣閉門明月闗心倚忩小梅索句吟情欲斷念嬌俊
知人無據想袖寒珠絡蔵香夜久帶愁歸去
　　前調(憶梅/)　　　　　　　　　　張　翥
老樹渾苔横枝未葉青春肯悞芳約背陰未返冰魂陽
梢已含紅萼佳人寒怯誰驚起曉來梳掠是月斜窗外
幺禽霜冷竹間幽鶴　雲澹澹粉痕漸薄風細細凍香
又落叩門喜伴金尊倚䦨怕聴畫角依稀夢裏記半靣
淺窺珠箔甚時得重寫鸞箋去訪舊遊妝閣
　　前調　　　　　　　　　　　　趙崇霄
妒雪梅甦迷煙桞醒游絲輕颺新霽捲簾看燕初歸步
屧為花早起春來猶淺便做出十分春意喜鳳釵纔卸
　珠幡早換巧梳描翠　著數㸃催花雨膩更一陣遞香
　風細小鶯歡煖調聲嫩蝶試晴舞翅清歡易失怕輕負
　年芳流水好趁閒共整吟韀日日訪桃尋李
　
　
　
　
　
　
　
　
　
　
　
　
御選厯代詩餘巻七十
　欽定四庫全書
御選厯代詩餘巻七十一目録(一百/字)
　　　念奴嬌(又一體/)
　　　　葉夢得(二首/)
　　　　張元幹
　　　前調(又一體/)
　　　　陳允平(三首/)
　　　萬年歡(又一體/)
　　　　晁補之(二首/)
　　　前調(又一體/)
　　　　胡浩然
　　　　無名氏
　　　前調(又一體/)
　　　　史達祖
　　　夜合花(又一體/)
　　　　髙觀國
　　　史達祖(二首/)
　　　周密
　　觧語花(又一體/)
　　　周邦彦(二首/)
　　　方千里
　　　吳文英
　　　陳允平
　　換巢鸞鳳
　　　史達祖
　　琵琶仙
　　　姜夔
　　雙頭蓮(又一體/)
　　　陸游
　　石州引
　　　謝懋
　　春夏兩相期
　　　蔣捷
　　龍山㑹
　　　吳文英
　　瑞鶴仙(又一體/)
　　　方岳
　　　洪瑹
　　　樓采
　　前調(又一體/)
　　　趙文
　　慶春澤
　　　劉鎮
　　　王沂孫
　　　楊慎
　　遶佛閣
　　　周邦彦
　　　吳文英
　　　陳允平
　　渡江雲
　　　周邦彦
　　　吳文英
　　　陳允平
　　　張炎(三首/)
　　　吳澄
　　前調(又一體/)
　　　朱敦儒
　　前調(又一體/)
　　　劉鎮
　　引駕行(又一體/)
　　　栁永
　　　晁補之
　　錦堂春(又一體/)
　　　司馬光
　　前調(又一體/)
　　　無名氏
　　八節長歡
　　　吳子孝
　　彩雲歸
　　　栁永
　　御帶花
　　　歐陽修
　　霓裳中序第一
　　　姜个翁
　　繡鸞鳳花犯
　　　周密
　　長相思(又一體/)
　　　秦觀
　　五福降中天(又一體/)
　　　沈端節
　　芳草(又一體/)
　　　奚倬然
　　四代好(又一體/)
　　　程垓
　　舜韶新
　　　無名氏
　　丹鳳吟
　　　張翥
　　鳳簫吟
　　　王之道
　　滿朝歡
　　　李劉
　　玲瓏四犯(又一體/)
　　　髙觀國
　　梁州令疊韻
　　　晁補之
　
　
　
　
　
　
　
　
　
　
　
　
　
　
　
御選厯代詩餘巻七十一目錄
　欽定四庫全書
御選厯代詩餘巻七十一(一百/字)
司經局洗馬掌局事兼翰林院修撰加二級(臣/)王奕清奉
㫖校刋
　　念奴嬌
　　　(又一體雙調一百字此為平韻另分二體按此調/從前皆以字句强分殊屬支離今斷以蘇軾詞及)
　　　(平韻者各列一格其他若湘月無俗念等名按之/實無分别皆并入一格亦有減作九十八字増作)
　　　(一百二字者不知調名百字非如/他調可以増減皆係傳譌盡去之)
　　　念奴嬌(南歸雜用/淵明語)　　　　　　　葉夢得
　故山漸近念淵明歸意翛然誰論歸去來兮秋已老松
　菊三徑猶存稚子歡迎飄飄風袂依約舊衡門琴書蕭
　散更欣有酒盈尊　惆悵萍梗無根天涯行已徧空負
　田園去矣何之窓户小容膝聊倚南軒倦鳥知還晚雲
　遥映山氣欲黄昏此中真意故應欲辨忘言
　　　前調　　　　　　　　　　　　葉夢得
　洞庭波冷望冰輪初轉滄海沉沉萬頃孤光雲陣巻長
笛吹破層隂洶湧三江銀濤無際遥帶五湖深酒䦨歌
罷至今鼉怒龍吟　回首江海平生漂流容易散佳㑹
難尋縹緲髙城風露爽獨倚危檻重臨醉倒清尊姮娥
應笑猶有向來心廣寒宫殿為予聊借瓊林
　　前調(代洛濵次/石林韻)　　　　　　　　張元幹
吴淞初冷記垂虹南望殘日西沉秋入青冥三萬頃蟾
影吞盡湖隂玉斧為誰冰輪如許宫闕想寒深人間竒
觀古今豪士悲吟　蒼弁丹頰仙翁淮山風露厎曽賦
幽尋老去専城仍好客時擁歌吹登臨坐揖龍江舉杯
相屬桂子落波心一聲猿嘯聽來虛籟山林
　　前調(又一體/水仙)　　　　　　　　　陳允平
漢江露冷是誰將瑶瑟彈向雲中一曲清泠聲漸杳月
髙人在珠宫暈額黄輕塗顋粉艶羅帶織青蔥天香吹
散珮環猶自丁東　回看杜若汀洲金鈿玉鏡何日得
相逢獨立飄飄煙浪逺韤塵羞濺春紅渺渺予懐迢迢
良夜三十六陂風九疑何處斷魂飛渡千峰
　　前調　　　　　　　　　　　　陳允平
凝雲沍曉正䕷花纔積荻絮初殘華表翩躚何處鶴愛
吟人在孤山凍觧苔鋪水融沙甃誰凭玉勾䦨茸衫氊
帽冷香吹上吟鞭　将次栁際瓊消梅邊粉痩添做十
分寒閒踏輕澌來薦菊半潭新漲㣲瀾水北峰巒城隂
樓觀留向月中看巘雲深處好風飛下晴湍
　　前調　　　　　　　　　　　　陳允平
霽空虹雨傍啼螀莎草宿鷺汀洲隔岸人家砧杵急㣲
寒先到簾鈎歩幄塵髙征衫酒潤誰暖玉香篝風燈漸
暗夜長難換更籌　應是鴈柱調箏鴛梭織錦付與兩
睂愁不似尊前今夜月幾度同上南樓紅葉無情黄花
有恨辜負十分秋歸心如醉夢魂飛趁東流
　萬年歡
　　(又一體雙/調一百字)
　　萬年歡　　　　　　　　　　　晁補之
憶昔論心盡青雲少年燕趙豪俊二十南遊曽上㑹稽
千仞振袂江中往歳有騷人蘭蓀遺韻嗟管鮑當日貧
交半成翻手難信　君如未遇元禮肯抽身盛時尋我
幽隱此事談何容易驥才方騁綵舫紅妝圍定笑西風
黄花斑鬢君欲問投老生涯醉鄉岐路偏近
　　前調　　　　　　　　　　　　晁補之
十里環溪記當年並遊依舊風景綵舫紅妝重泛九秋
清鏡莫歎歌臺蔓草喜相逢歡情猶勝蘋洲畔横玉驚
鸞半天雲正愁凝　中秋醉魂未醒又佳辰授衣良㑹
堪更早歳功名豪氣尚凌汝潁能致黄金一井也莫負
䲭夷髙興别有箇瀟灑田園醉鄉天地同永
　　前調(又一/體)　　　　　　　　　　胡浩然
燈月交光漸輕風布暖先到南國羅綺嬌容十里綘紗
籠燭花艶驚郎醉目有多少佳人如玉春衫袂整整齊
齊内家新様妝束　歡情更䦨未足謾勾牽舊恨縈亂
心曲悵望歸期應是紫姑頻卜暗想雙睂對蹙斷絃待
鸞膠重續休迷戀野草閒花鳳簫人在金谷
　　前調　　　　　　　　　　　　無名氏
天氣嚴凝乍寒梅數枝嶺上開拆傅粉凝脂疑是素娥
妝拭先報陽和信息更雪月交光一色因追念往日歡
遊共君攜手同摘　别來又經歳隔奈髙樓夢斷無計
尋覓冷艶寒容啼雨恨煙愁濕似向人前淚滴怎不使
當窓思憶還只恐寂寞空枝又隨昨夜羌笛
　　前調(又一/體)　　　　　　　　　　史達祖
兩袖梅風謝橋邊岸痕猶帶隂雪過了匆匆燈市草根
青發燕子春愁未醒悮幾處芳音遼絶煙溪上采綠人
歸定應愁沁花骨　非干厚情易歇奈燕臺句老難道
離别小徑吹衣曽記故里風物多少驚心舊事第一是
侵階羅韤如今但栁髮晞春夜來和露梳月
　夜合花
　　(又一體雙/調一百字)
　　夜合花　　　　　　　　　　　髙觀國
斑駁雲開濛鬆雨過海棠花外寒輕湖山翠㬉東風正
要新晴又喚醒舊遊情記年時今日清眀隔花隂淺香
隨笑語特地逢迎　人生好景難并依舊秋千巷陌花
月蓬瀛春衫抖擻餘香半染芳塵念歡約杳難憑被幾
聲啼鳥驚心一庭芳草危䦨晚日無限消凝
　　前調(賦笛/)　　　　　　　　　　史達祖
冷截龍腰偷拏鸞爪楚山長鎖秋雲梅花未落年年怨
入江城千嶂碧一聲清枉人間兒女簫笙共凄凉處琵
琶湓浦長嘯蘇門　當時低度西鄰天澹䦨干欲暮曽
賦髙情子期老矣不堪帶酒重聽纖手静七星明有新
聲應更魂驚夢回人世寥寥夜月空照天津
　　前調　　　　　　　　　　　　史達祖
栁鎖鶯魂花翻蝶夢自知愁染潘郎輕衫未攬猶將淚
㸃偷藏念前事怯流光早春窺酥雨池塘向銷凝裏梅
開半面情滿徐妝　風絲一寸柔腸曽在歌邊惹恨燭
厎縈香芳機瑞錦如何未織鴛鴦醉扶人月依牆是當
初誰敢疎狂把閒言語花房夜久各自思量
　　前調(茉莉/)　　　　　　　　　　周　密
月地無塵珠宫不夜翠籠誰煉鉛霜南州路杳仙子誤
入唐昌零露滴濕㣲妝逗清芬蝶夢空忙棃花雲暖梅
花雪冷應妒秋芳　虚庭夜氣方凉曽記幽叢採玉素
手相将青蕤嫩萼指痕猶映瑶房風透幙月侵牀記夢
回粉艶争香枕屏金絡釵梁絳縷都是思量
　觧語花
　　(又一體雙/調一百字)
　　觧語花(上元/)　　　　　　　　　周邦彦
風銷絳蠟露浥紅蓮燈市光相射桂花流瓦纖雲散耿
耿素娥欲下衣裳淡雅看楚女纖腰一把簫鼓喧人影
參差滿路飄香麝　因念都城放夜望千門如晝嬉笑
遊冶鈿車羅帊相逢處自有暗香隨馬年光是也惟只
見舊情衰謝清漏移飛蓋歸來從舞休歌罷
　　前調　　　　　　　　　　　　周邦彦
行歌趁月喚酒延秋多買鶯鶯笑蕊枝嬌小渾無奈一
掬醉鄉懐抱籌花鬬草幾曽放好春閒了芳意䦨可惜
香心一夜酸風埽　海上仙山縹緲問玉環何事苦無
分曉舊愁空杳藍橋路深掩半庭斜照餘情暗惱都縁
是那時年少驚回夢嬾說相思畢竟如何老
　　前調(上元次周/羙成韻)　　　　　　　　方千里
長空淡碧素魄凝輝星斗寒相射鳳樓鴛瓦天風動冉
冉珮環髙下歌清韻雅對好景芳尊滿把花霧濃燈火
熒煌笑語烘蘭麝　千斛明珠照夜况人如圖畫明艷
容冶繡巾香帊歸來路緩逐杏韀驕馬笙歌散也愁萬
炬絳蓮分謝更漏殘驚聽西樓吹小梅初罷
　　前調(立春風雨餞/翁處静江上)　　　　　　　吳文英
簷花舊滴帳燭新啼香潤殘冬被淡煙流綺淩波步暗
阻傍牆挑薺梅痕似洗空㸃㸃年華别淚花鬢愁釵股
籠寒綵燕沾雲膩　還鬬辛盤蔥翠念青絲牽恨曽試
纖指鴈回潮尾征帆去似與東風相避泥雲萬里應翦
斷紅情綠意年少時偏愛輕憐和酒香冝睡
　　前調(上元次周/美成韻)　　　　　　　　陳允平
鼇峰遡碧貝闕縁雲桂魄寒光射鳯檐鴛瓦星河際縹
緲繡簾髙下笙簫奏雅愛雪栁蛾兒笑把瓊珮揺珠翠
盈盈迤邐飄蘭麝　陸地金蓮照夜富綺羅妝艶春態
容冶籠紗鞍帊香塵過禁陌寳車驕馬遊人静也東風
裏萬紅初謝沉醉歸殘角霜天漸落梅聲罷
　換巢鸞鳳
　　(雙調一百字中/間平仄韻互用)
　　換巢鸞鳳　　　　　　　　　　史達祖
人若梅嬌正愁横斷塢夢繞溪橋倚風融漢粉坐月怨
秦簫相思因甚到纖腰定知我今無魂可銷佳期晚漫
幾度淚痕相照　人悄天𦕈𦕈花外語香時透郎懷抱
暗握荑苖乍嘗櫻顆猶恨侵堦芳草天念王昌忒多情
換巢鸞鳳教偕老温柔香醉芙蓉一帳春曉
　琵琶仙
　　(雙調一/百字)
　　琵琶仙(吳興/)　　　　　　　　　姜　夔
雙槳來時有人似舊曲桃根桃葉歌扇輕約飛花蛾睂
正奇絶春漸逺汀洲自綠更添了幾聲啼鴂十里揚州
三生杜牧前事休說　又還是宫燭分煙奈愁裏匆匆
換時節都把一襟芳思與空階榆莢千萬縷藏鴉細栁
為玉尊起舞迴雪想見西出陽關故人初别
　雙頭蓮
　　(又一體雙/調一百字)
　　雙頭蓮(呈范至/能待制)　　　　　　　　陸　游
華鬢星星驚壯志成虚此身如寄蕭條病驥向暗裏消
盡當年豪氣夢斷故國山川隔重重煙水身萬里舊社
飄零青門俊遊誰記　盡道錦里繁華歎官閒晝永柴
荆添睡清愁自醉念此際付與何人心事縱有楚柁吴
檣知何時東逝空悵望鱠羙菰香秋風又起
　石州引
　　(引或作慢雙/調一百字)
　　石州引　　　　　　　　　　　謝　懋
石脚斜明秋色半隂人意凄楚飛雲特地凝愁做弄晚
來㣲雨誰家别院舞困幾葉霜紅西風送客聞砧杵鞭
馬出都門正潮平洲渚　無語匆匆短棹滿載離愁片
帆髙舉京洛紅塵因念幾年羈旅淺顰輕笑風月逢迎
别來誰畫雙睂嫵回首一銷凝望歸鴻容與
　春夏兩相期
　　(雙調一/百字)
　　春夏兩相期　　　　　　　　　蔣　捷
聽深深謝家庭館東風對語雙燕似說朝來天上婺星
光現金裁花結紫泥香繡裹藤輿紅茵軟散蠟宫輝行
鱗厨品至今人羡　西湖萬栁如線料月仙當此小停
飈輦付與長年教見海心波淺縈雲玉珮五侯門洗雲
華洞三春苑慢拍調鶯急鼓催鸞翠隂生院
　龍山㑹
　　(雙調一/百字)
　　龍山㑹(載酒賞/芙蓉)　　　　　　　　吳文英
石徑幽雲冷步帳深深豔錦青紅亞小橋和夢醒環珮
杳煙水茫茫城下何處不秋隂問誰借東風艶冶最嬌
嬈愁侵醉霜淚紅綃灑　揺落翠莽平沙挽斜陽駐短
亭車馬曉妝羞未墮沉恨起金谷魂飛深夜驚鴈落清
歌酹花觥船快瀉去來捨月向井梧梢上挂
　瑞鶴仙
　　(又一體雙/調一百字)
　　瑞鶴仙(壽邱提刑/除夕生日)　　　　　　　方　岳
一年寒盡也問秦沙梅放未也幽尋者誰也有何郎佳
約歳云除也南枝暖也正同雲商量雪也喜東皇一轉
洪鈞依舊春風中也　香也騷情釀就書味熏成這些
情也玉堂深也莫道年華歸也是循環三百六旬六日
生意無窮已也但丁寧留取微酸調商鼎也
　　前調　　　　　　　　　　　　洪　瑹
聽梅花吹動夜何其明星有爛相看淚如霰問而今去
也何時㑹面匆匆聚散便分作秋鴻社燕最傷心夜來
枕上斷雲零雨無限　因念人生萬事回首悲凉都成
夢幻芳心繾綣空惆悵巫陽館况船頭一轉三千餘里
隱隱髙城不見恨無情春水連天片帆如箭
　　前調　　　　　　　　　　　　樓　采
凍痕銷夢草又春歸舊家池沼園扉掩寒峭倩誰將花
信徧傳深窈追游趁早便裁却輕衫短帽任殘梅飛滿
溪橋和月醉眠清曉　年小青絲纖手綵勝嬌鬟賦情
誰表南樓信杳江雲重鴈歸少記衝香嘶馬流紅回岸
㡬度綠楊殘照想暗黄依舊東風霸陵古道
　　前調(又一/體)　　　　　　　　　　趙　文
綠楊深似雨西湖上愁絲恨縷風流似張緒羡春風依
舊年年睂嫵宫腰楚楚倚畫欄曽鬭妙舞想而今似我
零落天涯却悔相妒　痛絶長堤别後楊白花飛舊腔
誰譜年光暗度往事凄凉孰訴記菩提寺路段家橋水
何時重到夢處况柔條老去争奈繫春不住
　慶春澤
　　(一名慶春宫/雙調一百字)
　　慶春澤(丙子/元夕)　　　　　　　　　劉　鎮
燈火烘春樓臺浸月良宵一刻千金錦步承蓮彩雲簇
仗難尋蓬壺影動星毬轉映兩行寳珥瑶簪恣嬉遊玉
漏聲催未歇芳心　笙歌十里誇張地記年時行樂顦
顇而今客裏情懐伴人閒笑閒吟小桃未盡劉郎老把
相思細寫瑶琴怕歸來紅紫欺風三徑成隂
　　前調　　　　　　　　　　　　王沂孫
淺萼梅酸新溝水綠初晴節序暄妍獨立雕䦨誰云枉
度華年朝朝準擬清明近料燕頷須寄銀箋又爭知一
字相思不到吟邊　雙蛾不拂青鸞冷任花隂寂寂掩
戸閒眠屢卜佳期無憑却恨金錢何人寄與天涯信趁
東風急整歸鞭縦飄零滿院楊花猶是春前
　　前調(上元/)　　　　　　　　　　楊　愼
魚市笙歌螳川燈火又看滇海元宵翦翦輕風綺羅十
里香飄彩雲影罩冰壺地人家在月戸星橋恣經過一
刻千金玉漏迢迢　栁金棃雪催春早歎他鄉異節回
首魂消今夜相思玉人何處吹簫錦江煙水迷空望綠
琴心愁恨慵調夢回時酒醒燈昏月轉梅梢
　遶佛閣
　　(雙調一/百字)
　　遶佛閣(旅况/)　　　　　　　　　周邦彦
暗塵四斂樓觀迥出髙映孤館清漏將短厭聞夜久簽
聲動書幔桂華又滿閒歩露草偏愛幽逺花氣清婉望
中迤邐城隂度河岸　倦容最蕭索醉倚斜橋穿栁線
還似汴堤虹梁横水面看浪颭春燈舟下如箭此行重
見歎故友難逢羈思空亂兩睂愁向誰行展
　　前調(天街盧樓/追凉小飲)　　　　　　　　吳文英
夜空似水横漢靜立銀浪聲杳瑶鏡匳小素娥乍起樓
心弄孤照絮雲未巧梧隕露井偏借秋早暗情多少怕
教徹膽寒光見懐抱　浪跡尚為客恨滿紅塵千古道
還記暗螢穿簾街語悄歎步影歸來人鬢花老紫簫天
渺又露飲風前凉墮輕㡌酒杯空數星横曉
　　前調(次周羙/成韻)　　　　　　　　　陳允平
暮煙半斂雲䕶淡月斜照梅館春夜偏短一牀耿耿孤
燈晃幃幔玉壺漏滿天外漸覺歸鴈聲逺離思悽婉重
懐執手東風翠蘋岸　料想鳳樓人倦繡回文停綵線
顦顇淚積香銷嬌粉面歎暗老年光隙駒流箭夢中空
見漫惹起相思芳意迷亂錦衾重向紗窓展
　渡江雲
　　(亦小石調曲也取以/名詞雙調一百字)
　　渡江雲　　　　　　　　　　　周邦彦
晴嵐低楚甸暖回鴈翼陣勢起平沙驟驚春在眼借問
何時委曲到山家塗香暈色盛粉飾爭作妍華千萬絲
陌頭楊栁漸漸可藏鴉　堪嗟清江東注畫舸西流指
長安日下愁宴䦨風翻旗尾潮濺烏紗今朝正對初弦
月傍水驛深檥蒹葭沉恨處時時自剔燈花
　　前調(西湖/清明)　　　　　　　　　　吳文英
羞紅顰淺恨晚風未落片繡㸃重茵舊堤分燕尾桂棹
輕鷗寳勒倚殘雲千絲怨碧漸路入仙塢迷津腸漫回
隔花時見背面楚腰身　逡巡題門惆悵墮履牽縈數
幽期難准還始覺留情轉眼帶減因春明朝事與孤煙
冷做滿湖風雨愁人山黛映澄波淡綠無痕
　　前調(次周羙/成韻)　　　　　　　　　陳允平
青青江上草片帆浪暖初泊渡頭沙翠笻便痩倚問酒
垂楊影裏那人家東風未許漫媚嫵輕試鉛華飄珮環
玉波秋瑩雙髻綠堆鴉　空嗟赤䦨橋畔暗約琴心傍
秋千影下夜漸分西窓愁對煙月籠紗離情暗逐春潮
去南浦恨風葦煙葭腸斷處門前一樹桃花
　　前調(客山隂/憶西杭)　　　　　　　　　張　炎
山空天入海倚樓凝望風急暮潮初一簾鳩外雨幾䖏
閒田隔水動春鋤新煙禁栁想如今綠到西湖猶記得
當年深隱門掩兩三株　愁予荒洲古漵斷梗疎萍更
飄流何處空自覺圍羞帶減影怯燈孤常疑即見桃花
靣甚近來翻笑無書書縱逺如何夢也都無
　　前調(懐歸/)　　　　　　　　　　張　炎
江山居未定貂裘已敝空自帶愁歸亂水流花外訪里
尋鄰都是可憐時橋邊燕子似軟語斜日江籬休問我
如今心事錯認鏡中誰　還思新煙驚換舊雨難招做
不成春意渾未省誰家芳草猶夢吟詩一株古栁觀魚
港傍清池足可幽棲閒趣好白鷗尚識天隨
　　前調(次趙元/文韻)　　　　　　　　　張　炎
錦香繚繞地深燈挂壁簾影浪花斜酒船歸去後轉首
河橋那處認紋紗重盟鏡約還記得前度秦嘉惟只有
葉題堪寄流不到天涯　驚嗟十年心事幾曲䦨干想
蕭娘聲價閒過了黄昏時候疎栁啼鴉浦潮夜湧平沙
白問斷鴻知落誰家書又逺空江片月蘆花
　　前調(送春/)　　　　　　　　　　吳　澄
名園花正好嬌紅帶白百態競春妝笑痕添酒暈豐臉
凝脂誰與試鉛霜詩朋酒伴趁此日流轉風光儘夜遊
不妨秉燭未覺是疎狂　茫茫一年一度爛漫離披似
長江去浪但要教啼鶯語燕不怨盧郎問春春道何曽
去任蜂蜨飛過東牆君看取年年潘令河陽
　　前調(又一體/梅花)　　　　　　　　　朱敦儒
寒隂漸曉報驛使探春南枝開早粉蕊弄香芳臉凝酥
瓊枝小雪天分外精神好向白玉堂前應到化工不管
朱門閉也暗傳音耗　輕渺盈盈笑靨稱嬌面愛學宫
妝新巧幾度醉吟獨倚䦨干黄昏後月籠疎影横斜照
更莫待單于吹老便須折取歸來膽瓶插了
　　前調(又一體/清明)　　　　　　　　　劉　鎮
和風乍扇又還是去年清眀重到喜見燕子巧說千般
如人道牆頭陌上春梅小是處有閒花芳草偶然思想
前歡醉賞牡丹時候　當此三春媚景好連宵恣樂情
懐歌曲縱有珍珠難買紅顔長年少從他烏兎茫茫走
更莫待花殘鶯老恁時歡笑休把萬金換了
　引駕行
　　(又一體雙/調一百字)
　　引駕行　　　　　　　　　　　栁　永
虹收殘雨蟬嘶敗栁長堤暮背都門動消黯西風片帆
輕舉愁覩泛畫鷁翩翩靈鼉隠隠下前浦忍回首佳人
漸逺想髙城隔煙樹　幾許秦樓永晝謝閣連宵竒遇
筭贈笑千金酬歌百琲盡成輕負南顧念吴邦越國風
煙蕭索在何處獨自箇千山萬水指天涯去
　　前調　　　　　　　　　　　　晁補之
春雲輕鎖春風乍扇園林曉埽華堂正桃李芳時誕辰
還到年少記絳蠟光揺金猊香郁寳妝了驟駿馬天街
向晚喜同車詠窈窕　多少盧家壼範杜曲家聲榮耀
慶孟光齊眉馮唐白首鎮同歡笑縹緲待琅函深討芝
田髙隠去偕老自别有壺中永日比人間好
　錦堂春
　　(又一體雙調一/百字或加慢字)
　　錦堂春　　　　　　　　　　　司馬光
紅日遲遲虛廊轉影槐隂迤邐西斜彩筆工夫難狀晚
景煙霞蝶尚不知春去謾繞幽砌尋花奈猛風過後縱
有殘紅飛向誰家　始知青春無價笑飄蓬宦路荏苒
年華今日笙歌叢裏特地咨嗟席上青衫濕透筭感舊
何止琵琶怎不教易老多少離愁散在天涯
　　前調(又一體/雪梅)　　　　　　　　　無名氏
臘雪初晴冰銷凝泮尋幽閒賞名園向長亭登眺倚徧
朱䦨拂面嚴風凍薄滿堦前霜葉聲乾竟小臺深處數
葉江梅漏泄春權　百花休恨開晚奈韶華瞬息常放
教先非是東君私與和煦恩偏欲寄江南音耗念故人
隔闊雲煙一枝贈春色待把金刀翦倩人傳
　八節長歡
　　(雙調一/百字)
　　八節長歡　　　　　　　　　　吳子孝
吴國中秋愛黄金地廣白玉臺幽望東溟不逺浮雲來
往漠然收素濤洶湧珠宫静青林暗飛上銀毬萬里澄
光如洗境曠香浮　鳴簫鬧鼓淺妝還淡服萬人攜手
嬉遊仙客自三茅飈輪到煙霞猶染衣裘酣歌處神清
甚露冷風遒層霄畔樓臺燈火何似在瀛洲
　彩雲歸
　　(雙調一/百字)
　　彩雲歸　　　　　　　　　　　栁　永
蘅皋向晚檥輕航卸雲帆水驛魚鄉當暮天霽色如晴
晝江練靜皎月飛光那堪聽逺村羌管引離人斷腸此
際浪萍風梗度歳茫茫　堪傷朝歡暮散被多情賦與
凄凉别來最苦襟袖依約尚有餘香筭得伊鴛被鳳枕
夜永爭不思量牽情處惟有臨岐一句難忘
　御帶花
　　(雙調一/百字)
　　御帶花　　　　　　　　　　　歐陽修
青春何處風光好帝里偏愛元夕萬里繒綵構一屏峰
嶺半空金碧寳檠銀釭耀絳幕龍虎騰擲沙堤逺雕輪
繡轂爭走五王宅　雍雍熈熈作晝㑹樂府神姬海洞
仙客曳香揺翠稱執手行歌錦街天陌月淡寒輕漸向
曉漏聲寂寂當年少狂心未已不醉怎歸得
　霓裳中序第一
　　(霓裳本唐之道調法曲在教坊中為大樂曲凡十/二徧中分之以按拍作舞故曰中序第一宋樂志)
　　(載拂霓裳隊是也調/名取此雙調一百字)
　　霓裳中序第一(春晚/旅寓)　　　　　　姜个翁
園林罷組織樹樹東風翠雲滴草滿舊家行跡聽得聲
聲曉鶯如覓愁紅半濕煞顦顇牆根堪惜可念我飄零
如此一地送岑寂　龜石當年第一也似老人間風日
餘葩選甚顔色羞撚江南斷腸詞筆留春渾未得翻些
入啼鵑夜泣清江晚綠楊歸思隔岸數峰出
　繡鸞鳳花犯
　　(雙調一/百字)
　　繡鸞鳳花犯(水仙/花)　　　　　　　周　密
楚江湄湘娥乍見無言灑清淚淡然春意空獨倚東風
芳思誰記凌波露冷秋無際香雲隨步起漫說漢宫仙
掌亭亭眀月厎　冰絃寫怨更多情騷人恨枉賦芳蘭
幽芷春思逺誰賞國香風味相将共嵗寒伴侣小窓靜
沉煙熏翠被幽夢覺涓涓清露一枝燈影裏
　長相思
　　(又一體雙/調一百字)
　　長相思　　　　　　　　　　　秦　觀
鐵甕城髙蒜山渡闊干雲十二層樓開尊待月掩箔披
風依然燈火揚州綺陌南頭記歌名宛轉鄉號温柔曲
檻俯清流想花隂誰繫蘭舟　念凄絶秦絃感深荆賦
相望㡬許凝愁勤勤裁尺素奈雙魚難渡𤓰洲曉鑑堪
羞潘鬢㸃吳霜漸稠幸于飛鴛鴦未老綢繆
　五福降中天
　　(又一體雙/調一百字)
　　五福降中天(梅/)　　　　　　　　沈端節
月朧煙淡霜蹊滑孤宿暮林荒驛遶樹微吟巡檐索笑
自分平生相得冰池半釋正節物驚心淚痕沾臆流水
濺濺照影古寺滿春色　沈歎今年未識暗香㣲動處
人初寂酷愛芳姿最憐幽韻來欵禪房深密他時恨悵
却月凌風信音難的雪厎幽期爲誰還露立
　芳草
　　(又一體雙/調一百字)
　　芳草　　　　　　　　　　　　奚倬然
笑湖山紛紛歌舞花邊如夢如薫薌煙驚落日長橋芳
草外客愁醒天風吹送逺向兩山喚醒癡雲猶自有迷
林去鳥不信黄昏　銷凝油車歸後一睂新月獨印湖
心蕊宫相荅處空巖虛谷應猿語香林正酣紅紫夢便
市朝有耳誰聽怪玉兎金烏不換只換愁人
　四代好
　　(又一體雙/調一百字)
　　四代好　　　　　　　　　　　程　垓
翠幙東風早蘭窓夢又被鶯聲驚覺起來空對平階弱
絮滿庭芳草厭厭未忺懐抱記栁外人家曽到凭畫䦨
那更春好花好酒好人好　春好尚恐䦨珊花好又怕
飄零難保直饒酒好未抵意中人好相逢盡拚醉倒况
人與才情未老又豈因春去春來花愁花惱
　舜韶新
　　(雙調一/百字)
　　舜韶新(菊花/)　　　　　　　　　無名氏
香滿西風催嵗晚東籬黄花爭吐嫩英細蕊金艶繁妝
㸃髙秋偏富寒地花媒少算自結多情煙雨妝面每年
年謝他拒霜相顧　寳馬王孫休笑孤芳陶令因誰便
思歸去負春何事此恨惟才子登髙能賦千古風流在
占定泛重陽芳醑堪吟醉賞何須杏園深處
　丹鳳吟
　　(雙調一/百字)
　　丹鳳吟(么鳯/)　　　　　　　　　張　翥
蓬萊花鳥記並宿苔枝雙雙嬌小海上仙姝喚起緑衣
歌笑芳叢有時遣探聽東風數聲啼曉月下人歸凄凉
夢醒悵别多歡少　念故巢猶在瘴雲杪甚閉入雕籠
庭院深悄信斷羈雌逺鎮怨情縈繞翠衿近來漸短看
梅花又還開了縱觧收香寄與索羅浮春杳
　鳳簫吟
　　(雙調一百字/亦名芳草)
　　鳳簫吟(九日/)　　　　　　　　　王之道
雨溟濛年年今日農夫共卜時豐登髙隨處好銀屏突
兀南峙對三公真珠漙露菊更芙蓉照水勻紅但華髪
衰顔不堪頻鑑青銅　相逢行藏休借問且徘徊目送
飛鴻十年湖海千里雲山幾番殘照凄風蟹螯麤似臂
金英碎琥珀香濃細讀離騷為君一飲千鍾
　滿朝歡
　　(雙調一/百字)
　　滿朝歡(壽韓尚/書出守)　　　　　　　　李　劉
一㸃箕星近天邊光彩輝耀南極竹馬兒童盡道使君
生日元是鳳池仙客曽曵履持荷簪筆稱觴處晚節花
香月周猶待五夕　誰道久拘禁掖任雙旌五馬暫從
遊逸九棘三槐都是等閒親植見說玉皇側席但早晚
促歸調燮功成了笑傲南山壽如南山松栢
　玲瓏四犯
　　(又一體雙/調一百字)
　　玲瓏四犯　　　　　　　　　　髙觀國
水外輕隂做弄得飛雲吹斷晴絮駐馬橋西還繫舊時
芳樹不見翠陌尋春問著小桃無語恨燕鶯不識閒情
却隔亂紅飛去　少年曽失春風意到如今怨恨難訴
魂驚冉冉江南逺煙草愁如許此意待寫翠牋奈斷腸
都無新句問甚時舞鳳歌鸞花裏再看仙侣
　梁州令疊韻
　　(一百字分四疊故謂之疊韻向以第二疊與第一/疊同則第四疊應與第二疊同疑有脫誤然按舊)
　　(本皆然當/不拘也)
　　　梁州令疊韻　　　　　　　　　晁補之
　田野閒來慣睡起初驚曉燕樵青走挂小簾鈎南園昨
　夜細雨紅芳徧　平蕪一帶煙花淺過盡南歸鴈俱逺
　凭闌送目空腸斷　好景難常占過眼韶華如箭莫教
　鶗鴂送韶華多情楊栁為把長條絆　清尊滿酌誰為
　伴花下提壺勸何妨醉卧花厎愁容不上春風面
　
　
　
　
　
　
　
　
　
御選歴代詩餘巻七十一
　欽定四庫全書
御選歴代詩餘巻七十二目録(一百/一字)
　　　木蘭花慢
　　　　柳永(二首/)
　　　　呉文英(三首/)
　　　前調(又一體/)
　　　　柳永
　　　　呉文英
　　　　張炎(三首/)
　　　　周端臣
　　　　李萊老
　　　　李彭老
　　　　趙孟頫
　　　前調(又一體/)
　　　　呂渭老(三首/)
　　　前調(又一體/)
　　　盧祖皋
　　　趙以夫
　　　張炎(七首/)
　　前調(又一體/)
　　　辛棄疾(三首/)
　　　張孝祥(二首/)
　　　程垓
　　　京鏜
　　　劉克莊(二首/)
　　　張鎡
　　　劉儗
　　　陸游
　　　黄機
　　　王炎
　　　戴復古
　　　張榘
　　　馮艾子
　　　黄昇(二首/)
　　　李芸子
　　　陳允平(二首/)
　　　張炎
　　　曽覿
　　　嚴仁
　　　元好問(二首/)
　　　張𢎞範(三首/)
　　　梁曽
　　　詹正
　　　周孚先
　　　尹濟翁
　　　林正大
　　　衛芳華
　　　張翥
　　　　張埜
　　　　楊子咸
　　　　李珏
　　　前調(又一體/)
　　　　蔣捷(二首/)
　　　　呂勝已
　
　
　
　
　
　
　
　
　
御選歴代詩餘巻七十二目錄
　欽定四庫全書
御選歴代詩餘巻七十二(一百/一字)
司經局洗馬掌局事兼翰林院修撰加二級(臣/)王奕清奉
㫖校刋
　　木蘭花慢
　　　(雙調一百一字加慢字爲長/調不作朩蘭花又一體也)
　　　朩蘭花慢　　　　　　　　　　柳　永
　倚危樓佇立乍蕭索晚晴初漸素景衰殘風砧韻冷霜
　葉紅疎雲衢見新鴈過奈佳人自别阻音書空遣悲秋
　念逺寸腸萬恨縈紆　陪都暗想歡游成徃事動欷歔
　念對酒當歌低幃並枕翻恁輕孤歸塗縱凝望處但斜
　陽暮靄滿平蕪贏得無言悄悄凭䦨盡日踟蹰
　　　前調　　　　　　　　　　　　柳　永
　古繁華茂苑是當日帝王州詠人物鮮明土風細膩曽
　美詩流尋幽近香徑處聚蓮娃釣叟簇汀洲晴景呉波
　練静萬家緑水朱樓　凝眸乃睠東南思共理命賢侯
繼夢得文章樂天惠愛布政優優遨頭況虚位久遇名
都勝景且淹留贏得蘭堂醖酒畫船攜妓懽游
　　前調(餞趙/山臺)　　　　　　　　　　呉文英
指罘罳殘月動凉信又催歸正玉漲松波花穿畫舫無
限紅衣青絲傍橋淺繫問笛中誰奏鶴南飛西子氷綃
冷處素娥寳鏡圓時　清竒好借秋光臨水色寫瑶卮
向醉中織就天孫雲錦一杼新詩依稀數聲禁漏又東
華塵染帽簷緇爭似西風小隊便乗鱸鱠秋肥
　　前調　　　　　　　　　　　　呉文英
酹清杯問水慣曽見幾逢迎自越櫂輕飛秋蓴歸後杞
菊荒荆孤鳴舞鷗慣下又漁歌忽斷晚煙生雪浪閒消
釣石冷楓頻落江汀　長亭春恨何窮目易盡酒㣲醒
悵斷魂西子凌波去杳環珮無聲隂晴最無定處被浮
雲多翳鏡華眀向曉東風霽色緑楊樓外山青
　　前調　　　　　　　　　　　　吳文英
幾臨流送逺漸荒落舊郵亭念西子初來當時望眼啼
雨難晴娉婷素紅共載到越吟翻調倚呉聲得意東風
去櫂怎憐㑹重離輕　雲零夢轉浮觴流水畔叙幽情
恨賦筆分攜江山委秀桃李荒荆經行問春在否過汀
洲暗憶百花名鶯縷爭堪細折御黄堤上重盟
　　前調(又一體/清明)　　　　　　　　　柳　永
拆桐花爛漫乍疎雨洗清明正豔杏燒林緗桃繡野芳
景如屏傾城盡尋勝賞驟雕鞍紺幰出郊坰風暖繁絃
脃管萬家競奏新聲　盈盈鬬草踏青人豔冶遞逢迎
向路傍往往遺簮墜珥珠翠縦横歡情對佳麗地任金
罍罄竭玉山傾􁨣却明朝永日畫堂一枕春酲
　　前調(遊虎/丘)　　　　　　　　　　呉文英
紫騮嘶凍草曉雲鎖岫睂顰正蕙雪初消松腰玉痩憔
悴真真輕藤漸穿險磴歩荒苔猶認瘞花痕千古淒涼
舊恨半丘殘日孤雲　開尊重弔呉魂嵐翠冷洗㣲醺
問幾曽夜宿月眀起看劒水星紋登臨緫成去客更軟
紅先有探芳人回首滄波故苑落梅煙雨黄昏
　　前調　　　　　　　　　　　　張　炎
采芳洲薜荔流水外白鷗前度萬壑千巖晴嵐暖翠心
目娟娟山川自今自古怕依然認得米家船明月閒延
夜語落花靜擁春眠　吟邊象筆蠻牋清絶處小留連
正寂寂江潭樹猶如此那更啼鵑居㕓閉門隱几好林
泉都在卧遊編記得當時舊事誤人却是桃源
　　前調(丹谷/園)　　　　　　　　　　張　炎
萬花深處隱安一㸃世塵無歩翠麓幽尋白雲自在流
水縈紆攜壺緩游細賞倩何人重寫輞川圖遲日香生
草木淡風聲和琴書　安居歌引巾車童放鶴我知魚
看靜裏閒中醒來醉後樂意偏殊桃株帶春去逺有園
林如此更何如回首丹光滿谷恍然却是蓬壺
　　前調　　　　　　　　　　　　張　炎
水痕吹杏雨正人在隔江船看燕集深蕪漁棲暗竹濕
影浮煙餘寒尚猶戀栁怕東風未肯擘晴緜愁重遲教
醉醒夢長催得詩圓　樓前笑語當年情欵密思留連
記白月依弦青天墮酒衮衮山川垂鬟至今在否倚飛
臺誰擲買花錢不是尋春較晚都縁聽得啼鵑
　　前調(送人之/九華)　　　　　　　　　周端臣
靄芳隂未觧乍天氣過元宵訝客䄂猶寒吟牎易曉春
色無聊梅梢尚留顧藉滯東風未肯雪輕飄知道詩翁
欲去遞香要送蘭橈　清標㑹上叢霄千里阻九華遥
料今朝别後他時有夢應夢今朝河橋栁愁未醒贈行
人又恐越魂銷留取歸來繫馬翠長千里柔條
　　前調　　　　　　　　　　　　李萊老
向煙霞堆裏著吟屋最髙層望海日翻紅林霏散白猿
鳥音深雙岑倚天翠濕㸔浮雲收盡雨邊晴曉色千松
逗冷照人眼底長青　閒情玉麈風生摹繭字校鵝經
愛静翻緗帙芸臺棐几荷製蘭纓分眀晉人舊隱掩巖
扉日午籟沉沉三十六梯樹杪遡空遐想登臨
　　前調　　　　　　　　　　　　李彭老
正千門繫栁賜宫燭散青煙看秀靨芳脣塗妝暈色試
盡春妍田田滿階榆莢弄輕隂淺冷似秋天隨處餳香
杏暖燕飛斜嚲秋千　朱絃幾換華年扶淺醉落紅前
記舊時游冶燈樓倚扇水院移船吟邊夢雲飛逺有題
紅都在薛濤牋聽絶殘簫倦笛夜堂眀月窺簾
　　前調　　　　　　　　　　　　趙孟頫
愛青山遶縣更山下水縈回有二老風流故家喬朩舊
日亭臺寒梅亂零春雪喜相逢置酒藉蒼苔􁨣却眼迷
朱碧慙無筆瀉瓊瑰　徘徊俯仰興懐塵世事夲無涯
偶乗興來游臨流一笑洗盡征埃歸來算能㡬日又青
回栁葉燕重來但願朱顔長在任他花落花開
　　前調(又一/體)　　　　　　　　　　呂渭老
石榴花謝了正荷葉蓋平池試瑪瑙杯深琅玕簟冷臨
水簾帷知他故人甚䖏晚霞明斷浦栁枝垂唯有松風
水月向人長似當時　依依望斷水窮雲起䖏是天涯
奈燕子樓髙江南夢斷虚費相思新愁暗生舊恨更流
螢弄月入紗衣除却幽花軟草此情未許人知
　　前調　　　　　　　　　　　　呂渭老
對修篁萬个更疎雨洗琅玕望燕外晴絲鷗邊水葉蝴
蝶成團榴花勸人把酒汎菖蒲對客不成歡金縷新番
彩索始知今嵗衣寛　年年此日青樓花缺處倚䦨干
記小扇清歌蠻牋妙墨不覺更殘可憐舊游似夢向人
人未減一枝蘭縱有千金莫惜大家沉醉花間
　　前調(七夕/)　　　　　　　　　　呂渭老
桂鄉雲萬縷更飛雨洗香車念密㑹經年銀潢浪阻玉
露期賖靈星瑞橋對展散匆匆喜色滿天涯回首丁寧
曉角未宜吹動梅花　家家競賞彩茸穿桂影醉流霞
漸舞袖翻鸞歌聲綴鳯釵影交加人間共饒宴樂算天
孫怎忍遣河斜莫惜西樓翦燭大家同到啼鴉
　　前調(又一/體)　　　　　　　　　　盧祖皋
嫩寒催客櫂載酒去載書歸正紅葉滿山清泉漱石多
少心期三生溪橋話别悵碧蘿猶惹翠雲衣不似今畨
醉夢帝城㡬度斜暉　鴻飛煙水瀰瀰回首處只君知
念呉江鷺憶孤山鶴怨依舊東西髙峰夢醒雲起是痩
吟牎底憶君時何日還尋舊約為余先寄梅枝
　　前調　　　　　　　　　　　　趙以夫
玉梅吹霽雪覺和氣滿南州更連夕晴光一番小雨朝
靄全收人情不知底事但黄童白叟緫追遊駕海千尋
綵岫漲空萬㸃星毬　風流秀色明眸金蓮歩度輕柔
任往來燕席香風引舞清管隨謳何曽見癡太守已登
車去也又遲留還似多情皓月十分照我當樓
　　前調　　　　　　　　　　　　張　炎
日光牛背上更時把漢書㸔記落葉江城孤雲海樹漂
泊忘還懸知偶然是夢夢醒來未必是邯鄲笑指螢燈
借暖愁憐鏡雪驚寒　投閒寄傲怡顔要一似白鷗閒
且旋緝荷衣琴尊客裏歳月人間菟裘漸營痩竹任重
門近水隔花闗數畝清風自足元來不在深山
　　前調(為靜/春賦)　　　　　　　　　　張　炎
幽棲身嬾動䆳庭宇日偏長甚不隱山林不喧車馬不
斷生香澄心淡然止水笑東風引得落花忙慵對魚翻
暗藻閒留鶯管垂楊　徜徉淨几明牎穿窈窕染芬芳
看白鶴無聲蒼雲息影物外行藏桃源去塵更逺問當
年何事識漁郎爭似重門晝掩自看生意池塘
　　前調(游張/公洞)　　　　　　　　　　張　炎
風雷開萬象散天影入虛壇看峭壁垂雲青峰獻玉光
洗琅玕青苔古痕暗裂映參差石乳倒懸山那得虚無
幻境元來透出𤣥闗　躋攀竟日忘還空翠滴逼衣寒
想䆳宇隂隂爐存太乙難覓飛丹泠然洞靈去逺甚千
年都不到人間見說尋真有路也須容我清閒
　　前調　　　　　　　　　　　　張　炎
二分春到栁青未了路婆娑甚書劒飄零身猶是客嵗
月頻過西湖故園在否怕東風今日落梅多抱瑟空行
故道盟鷗頓冷清波　知麽老子狂歌心未歇鬢先皤
歎敝却貂裘驅車萬里風雪闗河燈前恍疑夢醒好依
然只著舊漁蓑流水桃花漸暖酒船不去如何
　　前調　　　　　　　　　　　　張　炎
二分春是雨采香徑緑隂鋪正私語晴蛙于飛晚燕閒
掩紋疏流光慣欺病酒問楊花過了有花無啼鴂初聞
院宇釣船猶繫菰蒲　林逋樹老山孤渾忘却隱西湖
歎扇底歌殘蕉間夢醒難寄中呉秋痕尚懸鬢影見蓴
絲依舊也思鱸黏壁蝸涎幾許清風只在樵漁
　　前調　　　　　　　　　　　　張　炎
錦街穿戲鼓聽鐵馬響春氷甚舞繡歌雲歡情未足早
已收燈從今便須勝賞歩青青野色一枝藤落魄花間
酒侶温存竹裏吟朋　休憎短髮鬅鬙遊興嬾我何曽
任蹴踏芳塵尋蕉覆鹿自笑無能清狂尚如舊否倚東
風嘯詠古蘭陵十里梅香霽雪水邊樓觀先登
　　前調　　　　　　　　　　　　張　炎
江南無賀老看萬壑出清氷想栁思周情長歌短詠密
與傳燈山川潤分秀色稱醉揮健筆剡溪藤一語不談
俗事㡬人來結吟朋　堪憎我髮鬅鬙頻賦曲舊時曽
但春蚓秋蛩寒籬晚砌頗歎非能何如種𤓰種秫帶一
鉏歸去隱東陵野嘯天風兩耳翠㣲深處孫登
　　前調(又一體滁/州送范倅)　　　　　　　　辛棄疾
老來情味減對别酒怯流年況屈指中秋十分好月不
照人圓無情水都不管共西風只管送歸船秋晚蓴鱸
江上夜深兒女燈前　征衫便好去朝天玉殿正思賢
想夜半承明留教視草却遣籌邊長安故人問我道愁
腸殢酒只依然目斷秋霄落鴈醉來時響空絃
　　前調(題上饒/翠㣲樓)　　　　　　　　　辛棄疾
舊時樓上客愛把酒對南山笑白髪如今天教放浪來
往其間登樓更誰念我却回頭西北望層欄雲雨珠簾
畫棟笙歌霧鬢風鬟　近來堪入畫圖看父老願公歡
甚拄笏悠然朝來爽氣正爾相闗難忘使君後日便一
花一草報平安與客攜壺且醉雁飛秋影江寒
　　前調(菊隱/)　　　　　　　　　　辛棄疾
路傍人怪問此隱者姓陶不甚黄菊如雲朝吟暮醉喚
不回頭縱無酒成悵望只東籬搔首亦風流與客朝餐
一笑落英飽便歸休　古來堯舜有巢由江海去悠悠
待說與佳人種成香草莫怨靈修我無可無不可意先
生出處有如丘聞道問津人過殺雞為黍相留
　　前調(離思/)　　　　　　　　　　張孝祥
送歸雲去雁淡寒影滿溪樓正珮觧湘腰釵孤楚鬢鸞
鑑分收凝情望行處路但疎煙逺樹織離憂只有樓前
溪水伴人清淚長流　霜華夜永逼衾裯喚誰護衣篝
念粉館重來芳塵未埽爭見嬉游情知悶來殢酒奈回
腸不醉只添愁脈脈無言竟日斷魂雙鶩南州
　　前調(别情/)　　　　　　　　　　張孝祥
紫簫吹散後恨燕子只空樓念璧月長虧玉簮中折覆
水難收青鸞送碧雲句道霞扃霧鎖不堪憂情與文梭
共織怨隨宫葉同流　人間天上兩悠悠暗淚灑燈篝
記谷口園林當時驛舍夢裏曽游銀屏低聞笑語但夢
時冉冉醒時愁擬把菱花一半試尋髙價皇州
　　前調(春怨/)　　　　　　　　　　程　垓
倩嬌鶯姹燕說不盡此時情正小院春䦨芳園晝鎖人
去花零憑髙試回望眼奈遥山逺水隔重雲誰遣風狂
雨横便教無計留春　情知鴈杳與鴻冥自難寄丁寧
縱栁院顰深桃門笑在知屬何人衣篝㡬回忘了奈殘
香猶有舊時熏空使風頭巻絮爲他飄蕩花城
　　前調(重九/)　　　　　　　　　　京　鏜
算秋來景物皆勝賞況重陽正露冷欲霜煙輕不雨玉
宇開張蜀人從來好事遇良辰不肯負時光藥市家家
簾幕酒樓處處絲簧　婆娑老子興難忘聊復與平章
也隨分登髙茱萸綴席菊蕊浮觴明年未知誰健笑杜
陵底事獨淒凉不道頻開笑口年年落㡌何妨
　　前調(送鄭/伯昌)　　　　　　　　　　劉克莊
古人吾不見君莫是鄭當時更築就山房躬耕谷口名
動京師諸公任他衮衮與杜陵野老共襟期有客至門
先喜得錢沽酒何疑　昔年聮轡栁邊歸陳迹恍難追
況種桃道士看花才子回首皆非相逢故人問訊道劉
郎老去久無詩把做一塲春夢覺來莫要尋思
　　前調(丁未/中秋)　　　　　　　　　　劉克莊
水亭凝望久期不至擬還差隔翠幌銀屏新睂初畫半
靣猶遮須㬰淡煙薄靄被西風埽盡不留些失了白衣
蒼狗奪回雪兔金蟇　乗雲徑到玉皇家人世鼓三撾
試自判此生更看㡬度小住為佳何須如鈎似玦便相
將只有半菱花莫遣素娥知道和他髮也蒼華
　　前調　　　　　　　　　　　　張　鎡
清明初過後正空翠靄晴鮮念水際樓臺城隅花栁春
意無邊清時自多暇日看聮鑣飛蓋擁羣賢朱邸横經
滿座紫薇淵思如泉　髙情那更屬雲天語笑雜歌絃
向啼鴂聲中落紅影裏忍負芳年浮生轉頭是夢恐他
時髙㑹却難全快意淋浪醉墨要令海内喧傳
　　前調(秋海/棠)　　　　　　　　　　劉　儗
漸秋空向晚被風雨䟎重陽正木落疎林海棠枝上忽
見紅妝料應妒他蘭菊甚年年獨自占秋光故把春風
嬌靣向人逞豔呈芳　看來畢竟此花强祇是欠些香
悄一似當年五陵公子却厭膏粱肯來水邊竹下與幽
人相對說淒涼只恐夜深花睡五更㣲有清霜
　　前調(夜登青城/山玉華樓)　　　　　　　　陸　游
閱邯鄲夢境歎緑鬢早霜侵奈華岳燒丹青谿看鶴尚
負初心年來問濁世裏悟真詮祕訣絶幽深養就金芝
九畹種成琪樹千林　星壇夜學歩虗吟露冷透瑶簮
對翠鳯披雲青鸞遡日空闕蕭森琅函一封奏罷自鈞
天帝所有知音却遇蓬壺嘯傲世間嵗月駸駸
　　前調　　　　　　　　　　　　黄　機
歎鏡中白髮元不向酒邊栽奈詩習未除客愁易感賸
要安排浮名任他有命怕青山頗怪不歸來出屋長松
招鶴繞渠流水行杯　浪驅羸馬踏江淮幽夢苦相催
甚狹路﨑嶇雄心突兀誰忍徘徊此事正煩公等笑曹
劉只合作輿臺我自人間屈曲青雲有眼休回
　　前調　　　　　　　　　　　　王　炎
緗桃花樹下記羅韤昔經行至今日重來人惟獨自花
亦彫零青鳥杳無消息徧人間何處覓雲軿紅錦織殘
舊字玉簫吹斷餘聲　銷凝衣故幾時更又誰復卿卿
奈鏡裏琴中離鸞有恨别鵠無情齊睂䖏同笑語但有
時夢見似平生愁對嬋娟三五素光暫缺還盈
　　前調　　　　　　　　　　　　戴復古
鶯啼啼不盡憑燕語語難通這一㸃芳心十年不斷惱
亂東風重來故人何處但依前流水小橋東記得同題
粉壁而今壁破無蹤　蘭皋空漲緑溶溶流恨落花紅
念著破春衫當時送别燈下裁縫相思謾今自苦歎雲
煙過眼緫成空落日楚天無際凭䦨目送歸鴻
　　前調(次韻孫霽/牎賦牡丹)　　　　　　　　張　榘
漸稠紅飛盡早濃緑徧林梢正池館輕寒楊花飄絮草
色縈𫀆天香夜浮院宇看亭亭雨檻漬春膏趁取芳時
勝賞莫將年少輕抛　鞭鞘驅放馬蹄髙世事一秋毫
更飛書倥偬運籌閒暇何害推敲花前效顰著句悄干
鏌側畔奏鉛刀何日重攜尊酒浮甌細翦香苞
　　前調(和荅玉/林韻)　　　　　　　　　馮艾子
酒醒人世換碧桃靚海山春任青鳥沉沉紫鱗杳杳有
玉林人宮袍掉頭未愛愛荷衣不染市朝塵仙様蓬萊
翰墨雲間鸞鳳精神　笑呼雲漢入金鯨瓊苑自由身
羡咳唾成章香熏花霧音和韶鈞六丁夜來捧去便天
人也自歎尖新那得金牋飛灑浩歌飛歩蒼旻
　　前調(題馮雲月/玉連環詞)　　　　　　　　黄　昇
自沉香夢斷風雨外失餘春悵袍錦淋漓金鑾論奏四
海無人蛾睂古來見妒奈昭陽飛燕亦成塵惟有空梁
落月至今能爲傳神　神游八表跨長鯨誰是再來身
愛雲月溪頭玉環一曲筆力千鈞人間不堪著眼但香
衣百世尚如新乞我九霞飛珮梯空共上秋旻
　　前調　　　　　　　　　　　　黄　昇
問春春不語漫新緑滿芳洲記歴歴前游看花南陌命
酒西樓東風翠紅圍繞把功名一笑付糟丘醉裏了忘
身世吟邊自負風流　風流莫莫復休休白髮漸盈頭
歎十載重來略無歡意惟有閒愁多情向人似舊但小
桃婀娜栁纖柔望斷殘霞落日水天拍拍飛鷗
　　前調　　　　　　　　　　　　李芸子
占西風早處一番雨一番秋記故國斜陽去年今日落
葉林幽悲歌㡬回激烈寄疎狂酒令與詩籌遺恨清啇
易改多情紫燕難留　嗟休觸緒繭絲抽舊事續何由
奈予懐渺𣺌羈愁鬱鬱歸夢悠悠生平不如老杜便如
他飄泊也風流寄與庭柯徑菊甚時得櫂孤舟
　　前調(牡丹/)　　　　　　　　　　陳允平
杜鵑聲漸老過花信幾番風愛翠幄籠晴文梭颺暖欄
檻青紅新妝歩揺未穩捧心嬌乍入館娃宫消得金荷
萬朶護風簾幕重重　匆匆少小易相逢詩鬢已成翁
且持杯秉燭天香院落同賞芳穠花應怕春去早儘遲
遲待取緑隂濃􁨣却花前醉也夢隨蝴蝶西東
　　前調(和篔房題/張園韻)　　　　　　　　陳允平
愛吟休問痩爲詩句㡬憑䦨有可畫亭臺宜春帳箔如
寄身閒胸中四時勝景小蓬萊幻出五雲間一掬蘋香
暗沼半梢松影虛壇　相看倦羽久知還回首鷺盟寒
記歩屧尋雲呼燈聽雨越嶺吳巒幽情未應共嬾把周
郎舊曲譜新翻簾外垂楊自舞為君時按弓彎
　　前調(為越僧樵/隠賦樵山)　　　　　　　　張　炎
龜峰深處隠巖壑静萬塵空任一路白雲山童休埽却
似崆峒只恐爛柯人到怕光隂不與丗間同旋采生枝
帶葉㣲煎石鼎團龍　從容吟嘯百年翁行樂少扶筇
向鏡水傳心柴桑䄂手門掩清風如何晉人去後好林
泉都在夕陽中禪外更無今古醉歸明月千松
　　前調　　　　　　　　　　　　曽　覿
正枝頭荔子晚紅皺裊熏風對碧瓦迷雲青山似浪返
照浮空髙臺稱吟眺䖏繁華清勝兩兩無窮簾巻榕隂
暮合萬家香靄溟濛　年光冉冉逐飛鴻歎雨跡雲蹤
漸暑退蘭房凉生象簟知與誰同臨鸞晚妝初罷怨清
宵好夢不相逢看即天涯秋也恨隨一葉梧桐
　　前調(社日/有懐)　　　　　　　　　　嚴　仁
東風吹霧雨更吹起裌衣寒正莽莽叢林潭潭伐鼓鬱
鬱焚蘭䦨干曲多少意看青煙如篆繞溪灣桑柘緑隂
猶薄杏桃紅雨初翻　飛花片片走潺湲問何日西還
歎擾擾人生紛紛離合渺渺悲歡想雲軿何䖏也對芳
時應只在人間惆悵回紋錦字斷腸斜日雲山
　　前調(游三/臺)　　　　　　　　　　元好問
渺長江東下流不盡古今情記海上三山雲中雙闕當
日南城黄鶴幾年飛去淡春隂平野草青青氷井猶殘
石甃露盤已失金莖　風流千古短歌行慷慨缺壺聲
想釃酒臨江賦詩按馬詞氣縱横飄零舊家王粲似南
飛烏鵲月三更笑殺西園賦客壯懐無復平生
　　前調　　　　　　　　　　　　元好問
擁岹岹雙闕龍虎氣鬱崢嶸想暮雨珠簾秋香桂樹指
顧臺城凭䦨為誰西望但哀絃淒斷似平生只道江山
如畫争教天地無情　風雲奔走十年兵慘澹入經營
問對酒當歌曹侯墓上何用虛名青青故都喬朩悵西
陵遺恨幾時平安得參軍健筆為君重賦蕪城
　　前調　　　　　　　　　　　　張𢎞範
憶譙都風物飛一夢過千年羡百里溪程兩行堤栁數
萬人煙傷心舊家遺跡謾斜陽流水接長天冷落故祠
香火白雲淚眼澘然　行藏好向故人傳椽筆舞蠻牋
緫紏紏貔貅秋風江上髙卧南邊功名談笑樽爼向錦
江何必上樓船他日玉津闗下春風驕馬金鞭
　　前調(征南/二首)　　　　　　　　　　張𢎞範
混魚龍入海快一夕起鯤鵬駕萬里長風髙掀北海直
入南溟生平許身報國等人間生死一毫輕落日旌旗
萬馬秋風鼓角連營　炎方灰冷已如氷餘燼澹孤星
管銅柱新功玉闗竒節特請長纓胸中凛然氷雪任蠻
煙瘴霧不須驚整頓乾坤事了歸來虎拜龍庭
　　前調　　　　　　　　　　　　張𢎞範
乾坤秋更老聽鼓角壯邊聲縱馬蹙重山舟横滄海戮
虎誅鯨笑入蠻煙瘴霧看旌麾一舉要澄清仰報九重
聖徳俯憐四海蒼生　一尊别後短長亭寒日促行程
甚翠袖停杯紅裙住舞有語君聽鵬翼豈徒髙舉捲天
南地北日昇平記取歸來時候海棠風裏相迎
　　前調(西湖/送春)　　　　　　　　　　梁　曽
問花花不語為誰落為誰開算春色三分半隨流水半
入塵埃人生能㡬歡笑但相逢尊酒莫相推千古幕天
席地一春翠繞珠圍　彩雲回首暗髙臺烟樹渺吟懐
􁨣一醉留春留春不住醉裏春歸西樓半簾斜日怪銜
春燕子却飛來一枕青樓好夢又教風雨驚回
　　前調(白蓮/)　　　　　　　　　　詹　正
愛幽花帶露曉映色淡秋塘恨太華峰髙廬山社逺身
世相妨誰知半溪煙景且乗閒華髪照蒼浪羡煞風標
公子一生何限清香　仙家揺曳水雲郷髙韻却濃妝
看脈脈盈盈何消觧語已斷人腸呼童便須沽酒待夜
凉和月捲荷觴明日醒來信筆新聲付與秋孃
　　前調(富州/道中)　　　　　　　　　　周孚先
訪梅江路逺喜春在劒川湄正鴈磧雲深魚村笛晚茸
帽斜攲舊游不堪回首更文園多病減腰圍惟有秋孃
聲價風流仍似前時　依稀壁粉舊曽題烟草半淒迷
歎單父臺荒黄公壚寂難覓佳期誰家歌樓催雪遣夜
來風雨緊些兒醉後唾壺敲缺龍光揺動晴漪
　　前調(寄朱/子西)　　　　　　　　　　尹濟翁
𣺌𣺌懐芳意苦對景可憐生記燕外鶯邊栁深竹嫩度
密穿青如今淡烟細雨正午牎半夢酒初醒樂事怎堪
重省起來一晌愁縈　悠然又把酒壺傾擺不動離情
想閒却春游緑隂深院芳草長亭乾愁有誰觧得傍晚
來風起碎池萍坐待晴雲四巻依然月上疎櫺
　　前調(括將/進酒)　　　　　　　　　　林正大
黄河天上脈到東海去難收况鏡裏堪悲星星白髮早
上人頭人生盡懽得意把金尊對月莫空休天賦君才
有用千金散盡何憂　請君聽我一清謳鐘鼎復奚求
但爛醉春風古來惟有飲者名留陳王昔時宴樂􁨣十
千斗酒恣懽游莫惜貂裘將換與消千古閒愁
　　前調　　　　　　　　　(宋宫人/)衛芳華
記當年舊事曽此地㑹神仙向月地雲階重攜翠䄂來
拾花鈿繁華緫隨流水歎一塲春夢杳難圎廢港芙蓉
滴露斷堤楊栁垂煙　兩峰南北只依然古路草芊芊
恨别舘閒房煙銷芝蓋波沒蓮船平生玉屏金屋對孤
燈無熖夜如年落日牛羊冢上西風燕雀林邊
　　前調(孤山/問梅)　　　　　　　　　　張　翥
愛西湖千樹曽㡬度為攜尊向栁外停橈苔邊待鶴酒
熟詩温瀛洲舊時月色悵荒涼惟有數枝存天上棃花
成夢江南桃葉移根　如今憔悴客愁村難返暗香魂
甚嵗晚春遲角寒笛曉雪暗雲昬登臨不堪寄目但青
山隠隠月紛紛再約與君同醉從他啄朩敲門
　　前調(重午發/淞江)　　　　　　　　　張　埜
恨無情畫舸載離思各西東正佳節驚心故人回首應
念匆匆殷勤綵絲繫臂問如何不繫片帆風醉裏陽闗
歴歴望中煙樹濛濛　驛亭榴火照塵容依約舞裙紅
縱旋採青蒲自斟芳酒酒薄愁濃功名事渾㡬許甚半
生長在别離中不似東來潮信日斜還過呉淞
　　前調(雨中/荼䕷)　　　　　　　　　　楊子咸
紫彫紅落後忽十丈玉虬横望衆緑帷中藍田璞碎鮫
室珠傾柔條繫風無力更不禁連日峭寒清空與蝶圎
香夢枉教鶯訴春情　深深苔徑悄無人欄檻濕香塵
歎寳髻鬔鬆粉鉛狼藉誰管飄零不愁素雲易散恨此
花開後更無春安得竹牀月夜玉醅滿蘸瑶英
　　前調(寄豫章/故人)　　　　　　　　　李　珏
故人知健否又過了一畨秋記十載心期蒼苔茅屋杜
若芳洲天遥夢飛不到但滔滔嵗月水東流南浦春波
舊别西山暮雨新愁　呉鈎先透黒貂裘客思晚悠悠
更何處相逢殘更聽鴈落日呼鷗滄江白雲無數約他
年攜手上扁舟鴉陣不知人意黄昏飛向城頭
　　前調(又一體詠/氷二首)　　　　　　　　蔣　捷
傍池䦨倚徧問山影是誰偷但鷺斂瓊絲鴛藏繡羽礙
浴妨浮寒流暗衝片響似犀椎帶月靜敲秋因念涼荷
院宇粉丸曽泛金甌　妝樓曉澀翠罌油倦鬢理還休
更有何意緒憐他半夜缾破梅愁紅稠淚乾萬㸃待穿
來寄與薄情收只恐東風未轉悞人日望歸舟
　　前調　　　　　　　　　　　　蔣　捷
渺琉璃萬頃冷光射夕陽洲見敗栁漂枝殘蘆泛葉欲
去仍留羅幬少年夢裏正窺簾月浸素肌柔誰念衰翁
自老斷髭凍得成虬　凝眸一望絶飛鷗宇宙正清幽
漫細敲紫硯輕呼翠管吟思難抽颼颼晚風又起但時
聽碎玉落簷頭多少梅花片腦醉來悞整香篝
　　前調　　　　　　　　　　　　吕勝已
殘紅吹盡了換新緑染疎林正杜宇催歸行人貪路天
　氣輕隂江亭舊游讌䖏但遥山數疊晚雲深猶憶佳人
　斂黛為予别淚盈襟　而今旅況苦難禁逢勝嬾登臨
　念景熟難忘情多易感取次闗心平明又西去也望闗
　山古道馬駸駸回首當年一夢笑將濁酒重斟
　
　
　
　
　
　
　
　
　
　
　
御選歴代詩餘巻七十二
　欽定四庫全書
御選歴代詩餘巻七十三目録(一百/一字)
　　　翦牡丹
　　　　張先
　　　鳳簫吟(又一體/)
　　　　晁補之
　　　瑞雪濃慢
　　　　陳亮
　　　金盞子(又一體/)
　　　　趙以夫
　　　桂枝香
　　　　王安石
　　　　陳允平
　　　　李彭老
　　　　唐藝孫
　　　　練恕可
　　　唐珏
　　　張翥
　　　吳子孝
　　　張逸
　　前調(又一體/)
　　　陳亮
　　　張輯
　　　張炎(二首/)
　　　詹正
　　　王學文
　　　俞琬綸
　　　葉小鸞
　　真珠簾(又一體/)
　　　陸游(二首/)
　　　周密
　　前調(又一體/)
　　　張炎
　　　張翥
　　前調(又一體/)
　　　張炎
　　　朱㫹孫
　　玉燭新
　　　周邦彦
　　　史達祖
　　　趙以夫
　　　趙文
　　看花迴(又一體/)
　　　黄庭堅
　　　周邦彦(二首/)
　　前調(又一體/)
　　　蔡伸
　　玲瓏四犯(又一體/)
　　　史達祖(二首/)
　　　曹邍
　　霓裳中序第一(又一體/)
　　　姜夔
　　　尹煥
　　　應法孫
　　前調(又一體/)
　　　楊慎
　　憶舊遊
　　　吳文英
　　曲江秋
　　　楊元咎(三首/)
　　水龍吟
　　　蘇軾
　　喜朝天
　　　張先
　　滿朝歡(又一體/)
　　　栁永
　　馬家春慢
　　　賀鑄
　　拜星月慢
　　　彭泰翁
　　山亭宴
　　　張先
　　花心動(又一體/)
　　　蟾英
　　鳳歸雲
　　　栁永
　　　趙以夫
　　觧語花(又一體/)
　　　周密
　　月當㕔
　　　　史達祖
　　　喜遷鶯(又一體/)
　　　　史達祖
　　　壽樓春(又一體/)
　　　　史達祖
　　　翠樓吟
　　　　姜夔
　　　　楊慎
　　　瑞鶴仙(又一體/)
　　　　紫姑
　　　梅香慢
　　　　賀鑄
　
　
　
御選歴代詩餘巻七十三目錄
　欽定四庫全書
御選歷代詩餘巻七十三(一百/一字)
司經局洗馬掌局事兼翰林院修撰加二級(臣/)王奕清奉
㫖校刋
　　翦牡丹
　　　(雙調一/百一字)
　　　翦牡丹(舟中聞/雙琵琶)　　　　　　　　張　先
　野緑連空天青垂水素色溶漾都淨柔栁揺揺墜輕絮
　無影汀洲日落人歸修巾薄袂擷香拾翠相競如觧凌
　波泊煙渚春暝　綵縚朱索新整宿繡屏畫船風定金
　鳳響雙槽彈出今古幽思誰省玉盤大小亂珠迸酒上
　妝面花艶媚相並重聽盡漢妃一曲江空月靜
　　鳳簫吟
　　　(又一體雙調/一百一字)
　　　鳳簫吟(永嘉郡/君生日)　　　　　　　　晁補之
　曉曈曨風和雨細南園次第春融嶺梅猶妒雪露桃雲
杏已綻碧呈紅一年春正好助人狂飛燕遊蜂更吉夢
良辰對花忍負金鍾　香濃博山沉水小樓清旦佳氣
葱葱舊遊應未改武陵花似錦笑語相逢蕊宫傳妙訣
小金丹同換冰容况共有芝田舊約歸去雙峰
　瑞雪濃慢
　　(雙調一/百一字)
　　瑞雪濃慢(壽羅/春伯)　　　　　　　　陳　亮
蔗漿酪粉玉壺冰醑朝罷更聞宣賜去天咫尺下拜再
三幸今有母可遺年年此日共道月入懐中最貴向暑
天正風雲㑹遇有恁嘉瑞　鶴冲霄魚得水一超便直
入神仙地植根江表開拓兩河做得黑頭公未騎鯨赤
手問如何長鞭尺箠向來王謝風流只今管是
　金盞子
　　(又一體雙調/一百一字)
　　金盞子　　　　　　　　　　　趙以夫
得水能仙向漢臯遺珮碧波涵月藍玉暖生煙稱縞袂
黄冠素姿芳潔亭亭獨立風前照冰壺澄澈當時事琴
心妙處難傳頓成愁絶　六出自天然果一味清香渾
似雪西湖秋菊寒泉似坡老風流至今人説殷勤折伴
梅邊聽玉龍吹裂丁寧道百年兄弟相看晚節
　桂枝香
　　(一名疎簾淡月以張輯秋思/詞中語得名雙調一百一字)
　　桂枝香(金陵/懐古)　　　　　　　　　王安石
登臨送目正故國晚秋天氣初肅千里澄江似練翠峰
如簇征帆去棹殘陽裏背西風酒旗斜矗綵舟雲淡星
河鷺起圗畫難足　念自昔豪華競逐歎門外樓頭悲
恨相續千古憑髙對此漫嗟榮辱六朝舊事隨流水但
寒煙衰草凝緑至今啇女時時猶唱後庭遺曲
　　前調(楊山甫/席上賦)　　　　　　　　　陳允平
殘蟬乍歇又亂葉打牎蛩韻凄切寂寞天香院宇露凉
時節乗鸞扇厎婆娑影幻清虚廣寒宫闕小山秋重千
巖夜悄舉尊邀月　甚賦得仙標道骨倩誰搗𤣥霜猶
未成屑回首藍橋路迥夢魂飛越雕䦨翠甃金英滿灑
西風非雨非雪惜花心性輸他年少等閒攀折
　　前調(蟹/)　　　　　　　　　　　李彭老
松江岸側正亂葉墜紅殘浪收碧猶記燈寒暗聚籪疎
輕入休嫌郭索尊前笑且開顔共傾芳液翠橙絲霧玉
葱涴雪嫩黄初擘　與那日新詩換得又㡬度相逢落
潮秋色常是籬邊早菊慰渠岑寂如今謾有江山興更
誰憐草泥蹤跡但將身世浮沉醉鄉舊遊休憶
　　前調(蟹/)　　　　　　　　　　　唐藝孫
收帆渡口認逺岸夜篝松炬如晝還見沙痕雪外水紋
霜後秦宫夢到無腸斷望眀河月殘疎栁瑣牎相對茶
邊猶記眼波頻溜　漸嫩菊初篘緑酒歎風味尊前瀟
灑如舊㡬度金橙香霧玉盤纖手清愁小醉凄凉裏拚
今生容易消痩草心春淺年年相憶看燈時候
　　前調(蟹/)　　　　　　　　　　　練恕可
西風故國記乍免内黄歸夢溪曲還是秦星夜映楚霜
秋足無腸枉抱東流恨任年年褪筐㣲緑草汀篝火蘆
洲緯箔早寒漁屋　叙舊别芳篘薦玉正香擘新橙清
泛佳菊依約行沙亂雪誤驚牎竹江湖嵗晚相思逺對
孤燈謾懷幽獨嫩湯浮眼枯形脫殻斷魂重續
　　前調(蟹/)　　　　　　　　　　　唐　珏
松江舍北正水落晚汀霜老枯荻還見青筐似繡紺螯
如㦸西風有恨無腸斷悵東流㡬番潮汐夜燈爭聚㣲
光挂影誤投簾隙　更喜薦新篘玉液正半殻含黄一
醉秋色纖手香橙風味有人相憶江湖嵗晚聽飛雪但
沙痕空記行跡至今茶鼎時時猶記眼波愁碧
　　前調(賞桂楊/氏小園)　　　　　　　　　張　翥
天香萬斛盡貯入魏臺辟寒金粟誰喚仙娥睡起露妝
煙沐翠雲裙䄂黄雲韤倚秋風乍驚郎目恨無明月髙
燒蠟炬分隂叢緑　深照見凉禽並宿愛揺灔酒杯花
影堪掬寸夢絲縁舊約尚堪重續何時卜隠西湖上葺
緗荷芳杜為屋小山人逺魂招不來漫歌遺曲
　　前調(賞桂用王介甫/金陵懐古韻詩)　　　　　　吳子孝
秋光滿目喜凉雨初收輕風方肅林裏黄金粟綴白檀
香簇此花不似人間有試憑䦨瑶峰青矗淮南小隠天
竺餘芳賞心寧足　記舊日凡葩枉逐都不比而今酒
䦨歌續天上仙姿佳客紛然臨辱折花把酒幽閒境看
尊前雙鬢仍緑但期世泰兵銷無事水濵山曲
　　前調(寄友/村居)　　　　　　　　　　張　逸
天髙氣肅正一派秋聲悲吟萬木瀟灑逺山抹翠澄溪
漾玉故人家住殘陽外小楓村低低茅屋煙生蘆渚霜
霑菊浦酒香茶熟　疎籬畔山中野服想竹欄琴韻松
牎棋局四壁清幽愛挂雲林㡬幅鯉魚風起天横鴈待
一葉尋他剡曲開尊長笑池邊蟹紫牆頭橘緑
　　前調(又一體/朩犀)　　　　　　　　　陳　亮
天髙氣肅正月色分眀秋容新沐桂子初收三十六宫
都足不辭散落人間去怕羣花自嫌凡俗向他秋晚喚
回春意㡬曽幽獨　是天公餘膏剰馥怪一樹香風十
里相續坐對花傍但見色浮金粟芙蓉只觧添愁思况
東籬凄凉黄菊入時太淺背時太逺愛尋髙躅
　　前調　　　　　　　　　　　　張　輯
梧桐雨細漸滴做秋聲被風驚碎潤逼衣篝線裊蕙爐
沉水悠悠嵗月天涯醉一分秋一分憔悴紫簫吹斷素
箋恨切夜寒鴻起　又何苦凄凉客裏負草堂春緑竹
溪空翠落葉西風吹老㡬番塵世從前諳盡江湖味聽
商歌歸興千里露侵宿酒疎簾淡月照人無寐
　　前調(送葉賔/州東歸)　　　　　　　　　張　炎
晴江迥闊又客裏天涯還難輕别萬里潮生一棹栁絲
猶結荷衣猶向山中補共飄零㡬年霜雪賦歸何晚依
依徑菊弄香時節　料此去清遊未歇引一片秋聲都
付吟篋落葉長安古意對人休說相思只在相留處有
孤芳可憐空折舊懐難寫山陽怨笛夜凉吹月
　　前調(如心翁置/酒桂下)　　　　　　　　張　炎
琴書半室向桂邊偶然一見秋色老樹香遲清露綴花
凝滴山翁翻笑如泥醉笑生平無此狂逸晉人遊處幽
情付與酒尊吟筆　任蕭散披襟岸幘歎千古猶今休
問何夕髪短霜濃知恐浩歌消得朙年野客重來此探
枝頭㡬分消息望西樓逺西湖更逺也尋梅驛
　　前調(紫極宫/寫韻軒)　　　　　　　　　詹　正
紫薇花露飄灑作凉雲㸃宫勾羽字字飛仙下筆一簾
風雨江亭觀宇今如許有飄零墨香千古夕陽芳草落
花流水依然南浦　甚兩兩凌風駕虎恁天孫標致月
娥媚嫵一笑生春不比世間兒女筆牀硯滴曽窺處有
西山青眼如故翠箋寄與玉簫吹徹鳳吟鸞舞
　　前調(和詹天/游就訪)　　　　　　　　　王學文
曉天凉露天上玉簫吹飛聲如羽金闕髙寒閒却一庭
梅雨漫漫八表塵埃夢把文章洗空千古精神一似風
裳水珮蘭皋蘅浦　看萬里跳龍躍虎甚花嬌英氣劒
清塵嫵憔悴江南應念山牎貧女朱樓十二春無際倚
蒼寒青岫如故茶香酒熟月明風細試教歌舞
　　前調(鏡/)　　　　　　　　　　　俞琬綸
張郎一去君且代郎看雙蛾觧理贈别躊躇不忍把君
分碎容顔君獨知憔悴受多磨與君無異廣寒三五嫦
娥愁向却元自巳　晴空裏似丹青㸃綴箇中小小洞
天深處背地沉迷形影都無憑㩀憐君自為分明累貯
盡了漢宫人淚殘妝架罷瞥然收却逺山横翠
　　前調(秋夜/)　　　　　　　　(明媛/)葉小鸞
牎紗欲暮漸暝色䑃朧暗迷平楚斷鴈凄凉㸃㸃逺天
無數蒼煙染徧西風路翦江楓飄紅荻浦畫䦨東角疎
簾底畔徘徊延佇　漫占得長宵如許又錦屏香冷繡
幃寒㩀滿耳秋聲長向林梢來去蕭蕭竹響還疑雨悄
窺人嫦娥寒兎壁揺燈影空階霧結怨蟲相語
　眞珠簾
　　(又一體雙調/一百一字)
　　眞珠簾　　　　　　　　　　　陸　游
山村水館參差路感羈遊正似殘春風絮掠地穿簾知
是竟歸何䖏鏡裏新霜空自憫問㡬時鸞臺鼇署遲暮
謾憑髙懐逺書空獨語　自古儒冠多誤悔當年早不
扁舟歸去醉下白蘋洲看夕陽鷗鷺菰菜鱸魚都棄了
只換得青衫塵土休顧早收身江上一蓑煙雨
　　前調　　　　　　　　　　　　陸　游
燈前月下嬉遊䖏向笙歌錦繡叢中相遇彼此知名相
見便論心素淺黛嬌蟬風調别最動人時時偷顧歸去
想閒牎深院調絃促柱　樂府初翻新譜漫裁紅㸃翠
閒題金縷燕子入簾時又一畨春暮側㡌臙脂坡下路
料也記前年崔䕶休訴待從今須與好花為主
　　前調(琉璃/簾)　　　　　　　　　　周　密
寳堦斜轉春宵翳雲屏敞霞巻東風新霽光照萬星寒
曳冷雲垂地暗憶連昌遊冶事照炫轉熒煌珠翠難比
是鮫人織就冰綃清淚　猶記夢入瑶臺正玲瓏透月
瓊扉十二細縷逗濃香接翠蓮雲氣縞夜棃花生暖白
浸㶑灔一池春水乘醉怳歸時人在明河影裏
　　前調(又一體/棃花)　　　　　　　　　張　炎
緑房㡬夜迎清曉光揺動素月溶溶如水惆悵一株寒
記東䦨閒倚近日花邊無舊雨便寂寞何曽吹淚燭外
漫羞得紅妝而今猶睡　琪樹皎立風前萬塵空獨挹
飄然清氣雅淡不成嬌擁玲瓏春意落寞雲深詩夢淺
但一似唐昌宫裏元是是分明錯認當時玉蕊
　　前調(壽韓伯清提/舉時在平江)　　　　　　　張　翥
銀蟾半露嬋娟影西風早次第中秋天氣凉透小簾櫳
乍夜長遲睡見說靈巖山色好甚也不濃如歸意歸未
趁西泠載酒南園尋桂　還又客裏生朝把金尊緑酒
與誰同醉煙雨隔垂虹望美人秋水桃葉妝樓團扇曲
但小草鸞箋相寄傳示送白蘋一翦碧雲千里
　　前調(又一體近/雅軒即事)　　　　　　　　張　炎
雲深别有深庭宇小簾櫳占取芳菲多䖏花暗水房春
潤㡬番疎雨見說蘇堤晴未穏便嬾趁踏青人去休去
且料理琴書夷猶今古　誰見靜裏閒心縱荷衣未葺
雪巢堪賦醉醒一乾坤任此情何許茂樹石牀同坐久
又却被清風留住欲住奈簾影妝樓翦燈人語
　　前調　　　　　　　　　　　　朱㫹孫
青雲做冷春知未春愁在碎雨敲花聲裏海燕已尋蹤
到畫溪沙際院落秋千楊栁外待天氣十分新霽春市
又春帘巷陌紅芳歌吹　須信處處東風又何妨對此
籠香覓醉曲盡索餘情奈夜航催離夢滿冰衾身似寄
筭㡬度吴鄉煙水無寐試明朝說與西園桃李
　玉燭新
　　(雙調一/百一字)
　　玉燭新(早梅/)　　　　　　　　　周邦彦
溪源新臘後見數朶江梅翦裁初就暈酥砌玉芳英嫩
故把春心輕漏前村昨夜想弄月黄昏時候孤岸峭疎
影横斜濃香暗沾襟袖　尊前賦與多才問嶺外風光
故人知否壽陽漫鬬終不似照水一枝清痩風嬌雨秀
好亂插繁華盈首須信道羌笛無情看看又奏
　　前調　　　　　　　　　　　　史達祖
疎雲縈碧岫帶晚日揺光半江寒皺越溪近逺空頻向
過鴈空邊回首酸心一縷念水北尋芳歸後輕醉醒堤
月籠紗鞍䯳寳輪飛驟　秦樓屢約芳春記扇背題詩
帊羅沾酒庾愁易就因驚斷夢裏桃源難又臨風訴舊
想日暮梅花孤痩還靜倚修竹相思盈盈翠䄂
　　前調　　　　　　　　　　　　趙以夫
寒空一鴈落正萬里相思被渠驚覺春風字字吹香雪
喚起西湖盟約當時醉處彷彿記青樓珠箔又不是南
國花遲徘徊酒邊慵酌　家山月色依然想竹外横枝
玉明冰薄而今話昨空對景悵望美人天角酒罇澹泊
便翠羽殷勤難託休品入三疊琴心敎人痩却
　　前調(次清/眞韻)　　　　　　　　　　趙　文
梅花新霽後正錦樣華堂一時妝就洞房花燭深深處
漫轉銅壺銀漏新妝未了奈浩蕩春心相候香篆裏簇
簇笙歌微寒半侵羅袖　侵晨淺捧蘭湯問堂上萱花
夜來安否功名浪鬭謾贏得萬里相思清痩藍袍俊秀
便勝却登科龍首春晝永簾幙重重簫聲緩奏
　看花迴
　　(又一體雙調/一百一字)
　　看花迴(茶/)　　　　　　　　　　黄庭堅
夜永蘭堂醺飲半倚頽玉爛漫墜鈿墮履是醉時風景
花暗殘燭歡意未䦨舞燕歌珠成斷續催茗飲旋煮寒
泉露井瓶竇響飛瀑　纖指緩連環動觸漸泛起滿甌
銀粟香引春風在手似閩嶺越溪初采盈掬暗想當時
探春連雲尋篁竹怎歸得鬢将老付與杯中緑
　　前調(詠眼/)　　　　　　　　　　周邦彦
秀色芳容明眸就中竒絶細看艶波欲溜最可惜微重
紅綃輕帖勻朱傅粉㡬為嚴妆時涴睫因箇甚抵死嗔
人半晌斜盼費貼爕　斗帳裏濃歡意愜帶困時似開
㣲合曽倚髙樓望逺自笑指頻瞤知他誰說那日分飛
淚雨縱横光映頰揾香羅恐揉損與他衫袖裛
　　前調　　　　　　　　　　　　周邦彦
蕙風初散輕暖霽景澄潔秀蕊乍開乍歛帶雨態煙痕
春思紆結危絃弄響來去驚人鶯語滑無賴處麗日樓
臺亂絲岐路總竒絶　何計觧黏花繫月歎冷落頓辜
佳節猶有當時氣味挂一縷相思不斷如髮雲飛帝國
人在雲邊心暗折語東風共流轉謾作匆匆别
　　前調(又一/體)　　　　　　　　　　蔡　伸
夜久凉生庭院漏聲頻促念昔勝遊舊地對畫閣層巒
雨餘煙簇新詩暗藏小字霜刀刋翠竹攜素手細遶回
塘芰荷香裏彩鴛宿　别後想香銷膩玉帶圍減削寛
金粟雖有鱗鴻錦素奈事與心違佳期難卜擬觧愁腸
萬結惟憑尊酒綠望天涯斷魂處醉拍䦨干曲
　玲瓏四犯
　　(又一體雙調/一百一字)
　　玲瓏四犯　　　　　　　　　　史達祖
雨入愁邊翠樹晚無人風葉如翦竹尾通涼却怕小簾
低捲孤坐便怯詩慳念俊賞舊曽題徧更暗塵偷鎖鸞
影心事屢羞團扇　賣花門館生秋草恨弓彎㡬時重
見前歡盡屬風流夢天共朱樓逺聞道秀骨病多難自
任從來恩怨料也和前度金籠鸚鵡說人情淺
　　前調(京口寄/所思)　　　　　　　　　史達祖
闊甚吴天頓放得江南離緒多少一雨為秋凉氣小牎
先到輕夢聽徹風蒲又散入楚空清曉問世間情在何
處不離淡煙衰草　簟紋獨浸芙蓉影想凄凄欠郎偎
抱即今臥得雲衣冷山月仍相照方悔翠䄂易分難聚
有玉香花笑待鴈來先寄新詞歸去且教知道
　　前調(荼䕷/)　　　　　　　　　　曹　邍
一架幽芳自過了梅花猶占清絶露葉檀心香滿萬條
晴雪肌素淨洗鉛華似弄玉乍離瑶闕看翠虬白鳳飛
舞不管暮煙啼鴂　酒中風格天然别記唐宫賜尊芳
冽玉蕤喚得餘春住猶醉迷飛蝶天氣乍雨乍晴長是
伴牡丹時節夜散瓊樓宴金鋪深掩一庭春月
　霓裳中序第一
　　(又一體雙調/一百一字)
　　霓裳中序第一　　　　　　　　姜　夔
亭皋正望極亂落紅蓮歸未得多病却無氣力况紈扇
漸疎羅衣初索流光過隙歎杏梁雙燕如客人何在一
簾淡月彷彿照顔色　幽寂亂蛩吟壁動庾信清愁似
織沉思年少浪跡笛裏闗山栁下坊陌墜紅無信息漫
暗水涓涓溜碧飄零久而今何意醉卧酒壚側
　　前調(茉莉/)　　　　　　　　　　尹　煥
青顰粲素靨海國仙人偏耐熱餐盡風香露屑便萬里
凌空肯憑蓮葉盈盈歩月悄似憐輕去瑶闕人何在憶
渠癡小㸃㸃愛清絶　愁絶舊遊輕别忍重看鎖香金
篋凄凉清夜簟茀杳杳詩魂真化風蝶冷香清到骨夢
十里梅花霽雪歸來也懨懨心事自共素娥說
　　前調　　　　　　　　　　　　應法孫
愁雲翠萬疊露栁殘蟬空抱葉簾捲流蘇寳結乍庭户
嫩凉䦨干㣲月玉纖勝雪委素紈塵鎖香篋思前事鶯
期燕約寂寞向誰說　悲切漏籤聲咽漸寒炧蘭釭未
滅良宵長是間别酒凝紅綃粉涴瑶玦鏡盟鸞影缺聽
吹笛西風數闋無言久和衣成夢睡損縷金蝶
　　前調(又一體/咏雞頭)　　　　　　　　　楊　慎
青霞裁霧縠正錦瀲瑶潘碧澳水底鮫人織女當翠房
深處新妝乍沐塵消羅韤冶歩盈盈出鱗屋向何許滿
身瓔珞雲轍轉風轂　皎鏡全澄獨漉相掩映荷裳芰
服昨夜龍宫失曉也養天鷄唘明傳旭啄粱無半菽筭
只有明珠滿腹江妃把金鍼穿翫遞與素娥掬
　憶舊遊
　　(雙調一/百一字)
　　憶舊遊(别黄/澹翁)　　　　　　　　　吳文英
送人猶未苦苦送春隨人去天涯片紅都飛盡隂隂潤
綠暗裏啼鴉賦情頓雪雙鬢飛夢逐塵沙歎病渴凄凉
分香痩減兩地看花　西湖斷橋路想繫馬垂楊依舊
欹斜葵麥迷煙處問離巢孤燕飛過誰家故人為寫深
怨空壁埽秋蛇但醉上吴臺殘陽草色歸思賖
　曲江秋
　　(雙調一/百一字)
　　曲江秋　　　　　　　　　　　楊无咎
香消燼歇換沉水重燃熏爐猶熱銀漢墜懐冰輪轉影
冷光浸毛髪隨分且宴設小槽酒真珠滑漸覺夜䦨烏
紗露濡畫簾風揭　清絶輕紈弄月緩歌處睂山怨疊
持杯須我醉香紅映頰雙腕凝霜雪飲散晚歸來花梢
指㸃流螢滅睡未穏東牎漸明逺樹又聞鶗鴂
　　前調(疊前/韻詩)　　　　　　　　　　楊无咎
鳴鳩怨歇對急雨過雲暗風吹熱漠漠稻田差差栁岸
新沐青絲髪樓上素琴設愛流水隨絃滑深炷龍津濃
熏絳幙博山重揭　超絶遥岑吐月照蒼蒨重重疊疊
恍然身在處渾疑同泛花舫波噴雪滉漾醉魂醒驚呼
不是漚生滅竚望久空歎無才可賦厭聽鶗鴂
　　前調(疊前/韻詩)　　　　　　　　　　楊无咎
前山雨歇愛竹樹低隂軒牎無熱珠箔半垂清風細繞
蕭蕭吹華髪珍簟燦枕設珊瑚痩琉璃滑永日攲冠知
誰是伴舊書重揭　清絶輕雲淡月夢同泛滄波萬疊
杯盤狼藉處相扶就枕歡笑歌翻雪轉棹小溪灣人家
煙火漸明滅正攜手無端驚回檻外數聲鶗鴂
　水龍吟
　　(雙調一百一字填此調者以一百二/字為正格此少一字止蘇軾一首也)
　　水龍吟(咏鴈/)　　　　　　　　　蘇　軾
露寒煙冷蒹葭老天外征鴻嘹唳銀河秋晚長門燈悄
一聲初至應念瀟湘岸遥人靜水多菰米望極平田徘
徊欲下依前被風驚起　須信衡陽萬里有誰家錦書
遥寄萬重雲外斜行横陣纔疎又綴仙掌月明石頭城
下影揺寒水念征衣未搗佳人拂杵有盈盈淚
　喜朝天
　　(雙調一/百一字)
　　喜朝天(清暑堂贈/蔡君謨)　　　　　　　張　先
曉雲開睨仙館凌虛歩入蓬萊玉宇瓊甃對青林近歸
鳥徘徊風月從今清暑野色帶江山助詩才簫鼓宴璇
題寳字浮動持杯　天多送目無際識渡舟帆小時見
潮回故國千里共十萬室日日春臺睢社朝京非逺正
和羮民口渴鹽梅佳景在吴儂還望分閫重來
　滿朝歡
　　(又一體雙調/一百一字)
　　滿朝歡　　　　　　　　　　　栁　永
花隔銅壺露晞金掌都門十二清曉帝里風光爛漫偏
愛春杪煙輕晝永引鶯囀上林魚遊靈沼巷陌乍晴香
塵染惹垂楊芳草　因念秦樓彩鳳楚館朝雲往昔曽
迷歌笑别來嵗久偶憶歡盟重到人靣桃花未知何處
但掩朱門悄悄盡日竚立無言贏得淒凉懐抱
　馬家春慢
　　(雙調一/百一字)
　　馬家春慢　　　　　　　　　　賀　鑄
珠箔風輕繡簾浪巻乍入人間蓬島鬬玉䦨干漸庭館
􁫧瓏春曉天許竒葩貴品異繁杏夭桃輕巧命化工傾
國風流與一枝纖妙　尊前五陵年少縱丹青異格難
倣顔貌惹露凝煙困紅嬌額㣲顰低笑須信濃香易歇
更莫惜醉攀吟遶待舞蝶遊蜂細把芳心都告
　拜星月慢
　　(雙調一/百一字)
　　拜星月慢　　　　　　　　　　彭泰翁
霧滑觚稜塵侵團扇恨滿哀彈倦理控雨籠雲共閒情
孤倚斂蛾黛怕似流鶯厯厯惹得玉銷瓊碎可惜䦨干
但苔花沉穂　筭天音不入人間耳何人謾裛損青衫
淚不是舊譜都忘厭新腔嬌脃多生不得丹青意重來
又花鎖長門閉到夜永笙鶴歸時月明天似水
　山亭宴
　　(雙調一百一字/與宴山亭無渉)
　　山亭宴(有羙堂贈/彦獻主人)　　　　　　　張　先
宴堂永晝喧簫鼓倚青空畫欄紅柱玉瑩紫微人藹和
氣春融日煦故宫池館更樓臺約風月今宵何處湖水
動鮮衣競拾翠湖邊路　落花蕩漾怨空樹曉山靜數
聲杜宇天意送芳菲正黯淡疎煙短雨新歡寧似舊歡
長此㑹散㡬時還聚試為挹飛雲問觧相思否
　花心動
　　(又一體雙調/一百一字)
　　花心動(寄外/)　　　　　　　(宋媛/)蟾　英
忽覩菱花這一程減却風流顔色鄰姬戲問愧我為羞
無語低頭寥寂珠淚紛紜和粉垂襟袂舊痕乾又濕感
起愁懐堆堆積積杜宇催春急　煙籠花栁粉蝶難尋
覓紫燕喃喃黄鶯恰恰對景脂消香浥篆煙將盡愁未
休息若得御溝玻瓈碧教紅葉往來傳箇消息
　鳳歸雲
　　(雙調一/百一字)
　　鳳歸雲　　　　　　　　　　　栁　永
向深秋雨餘爽氣肅西郊陌上夜䦨襟䄂起凉飇天際
殘星流電未滅閃閃隔林梢又是曉雞聲斷陽烏光動
漸分山路迢迢　驅驅行役苒苒光隂蠅頭利祿蝸角
功名畢竟成何事謾相髙抛擲林泉狎翫塵土壯節等
閒銷幸有五湖煙浪一船風月㑹須歸老漁樵
　　前調　　　　　　　　　　　　趙以夫
正愁予可堪去馬便騑騑擬折一枝堤上萬垂絲離思
無邊離席易散落日照清漪苦是禁城催鼓虚牀難寐
夢魂無路歸飛　陡寒還熱急雨還晴化工無準將息
偏難更向分攜處立多時吟鬢彫霜世味嚼蠟病骨怯
朝衣後來一壺風月荔丹芝紫約君同語心期
　解語花
　　(又一體雙調/一百一字)
　　解語花　　　　　　　　　　　周　密
晴絲罥蝶暖蜜酣蜂重簾捲春寂寂雨萼煙梢壓䦨干
花雨染衣紅濕金鞍誤約空極目天涯草色閬苑玉簫
人去後惟有鶯知得　餘寒猶掩翠户梁燕乍歸芳信
未端的淺薄東風莫因循輕把杏鈿狼藉塵侵錦瑟殘
日紅牎春夢窄睡起折枝無意緒斜倚秋千立
　月當㕔
　　(雙調一百一字與霜/天曉角别名者不同)
　　月當㕔　　　　　　　　　　　史達祖
白璧舊帶秦城夢因誰拜下楊栁樓心正是夜分魚鑰
不動香深時有露螢自照颭風裳可喜影麩金坐來久
都將凉意盡付沉吟　殘雲事緒無人拾恨匆匆藥娥
歸去難尋綴取霧牎曽唱㡬拍清音猶有老來印愁處
冷光應念雪翻簪空獨對西風緊弄一井桐隂
　喜遷鶯
　　(又一體雙調/一百一字)
　　喜遷鶯　　　　　　　　　　　史達祖
月波凝滴望玉壺天近了無塵隔翠眼圏花冰絲織練
黄道寳光相直自憐詩酒痩難應接許多春色最無賴
是隨香趁燭曽伴狂客　蹤跡漫記憶老了杜郎忍聽
東風笛栁院燈疎梅㕔雪在誰與細傾春碧舊情拘未
定猶自學當年遊歴怕萬一悞玉人夜寒簾隙
　壽樓春
　　(又一體雙調/一百一字)
　　壽樓春(尋春服/感念)　　　　　　　　史達祖
裁春衫尋芳記金刀素手同在晴牎幾度因風殘絮照
花斜陽誰念我今無腸自少年消磨疎狂但聽雨挑燈
攲牀病酒多夢睡時妝　飛花去良宵長有絲䦨舊曲
金譜新腔最恨湘雲人散楚蘭魂傷身是客愁為鄉筭
玉簫猶逢韋郎近寒食人家相思未忘蘋藻香
　翠樓吟
　　(雙調一百一字/姜夔自度曲也)
　　翠樓吟(武昌安/逺樓成)　　　　　　　　姜　夔
月冷龍沙塵清虎落今年漢酺初賜新翻北部曲聽氊
幕元戎歌吹層樓髙峙看檻曲縈紅檐牙飛翠人姝麗
粉香吹下夜寒風細　此地宜有神仙擁素雲黄鶴與
君遊戲玉梯凝望久歎芳草萋萋千里天涯情味仗酒
祓清愁花消英氣西山外晚來還捲一簾秋霽
　　前調(代送大/理太守)　　　　　　　　　楊　慎
月晃蒼山風清黒水花滿原鱗城雉燧松明夜火歌來
暮似成都市五華樓閣看五馬迎恩雙鴻送喜遲遲晷
行春金碧照春金紫　此邦宜有循良擁玉麟銅虎旌
旗旖旎葉榆難借冦望登仙香塵遥起攀軒舉轡正紅
頰窺簾華顚臥軌畫圗外甘棠隂裏心馳千里
　瑞鶴仙
　　(又一體雙調/一百一字)
　　瑞鶴仙(賦一捻/紅牡丹)　　　　　　　　紫　姑
覩嬌紅細捻是西子當日留心千葉西都競栽接好園
林臺榭何妨日渉輕羅慢褶費多少陽和調爕向曉來
露浥芳苞一㸃醉紅潮頰　雙靨姚黄國艶魏紫天香
　倚風羞怯雲鬟試插引動狂蜂蝶況東君開宴賞心樂
　事莫惜獻酬頻疊看相將紅藥翻堦尚餘媵妾
　　梅香慢
　　　(雙調一/百一字)
　　　梅香慢　　　　　　　　　　　賀　鑄
　髙閣寒輕映萬朶芳梅亂堆香雪未待江南早冠百花
　先占一陽佳節翦綵凝酥無處學天然竒絶便壽陽妝
　工夫費盡艶姿終别　風裏弄輕盈掩珠英明瑩麝蠟
　飄烈莫放芳菲歇剩夜永歡賞酒酣吟折倒玉何妨且
　聽取尊前新闋怕笛聲長行雲散盡漫悲風月
　
　
　
　
　
御選歴代詩餘巻七十三
　欽定四庫全書
御選歴代詩餘巻七十四目録(一百/二字)
　　　水龍吟(上/)
　　　　柳永
　　　　蘇軾(四首/)
　　　　秦觀
　　　　晁補之(四首/)
　　　　李之儀
　　　　章楶
　　　　孔平仲
　　　　孔武仲(二首/)
　　　　周紫芝(二首/)
　　　　周邦彦
　　　　晁端禮
　　　　李祁
　　　　吕渭老(二首/)
　　　向子諲
　　　葉夢得
　　　李綱(二首/)
　　　曽覿
　　　楊无咎(三首/)
　　　侯寘
　　　辛棄疾(七首/)
　　　韓元吉
　　　袁去華
　　　劉克莊(四首/)
　　　趙彦端
　　　管鑑
　　　陳亮
　　　黄機
　　　馬莊父
　　　劉鎭
　　　　嚴仁(三首/)
　　　　毛幵
　　　　盧祖皋(二首/)
　　　　髙觀國
　　　　史達祖(三首/)
　　　　方岳(二首/)
　
　
　
　
　
　
　
　
　
御選歴代詩餘巻七十四目録
　欽定四庫全書
御選歴代詩餘巻七十四(一百/二字)
司經局洗馬掌局事兼翰林院修撰加二級(臣/)王奕清奉
㫖校刋
　　水龍吟(上/)
　　　(雙調一百二字一名小樓連苑一/名海天闊處皆以詞句别名也)
　　　水龍吟(梅/)　　　　　　　　　　栁　永
　雪霏冰結霜凝是誰透得春工意南枝向暖江邊嶺上
　獨先衆卉閒態幽姿緑窓紅蔕粉英金蕊念冰膚秀骨
　人間要見除非是真仙子　羌管且休横吹待佳人新
　妝初試鸞臺晚鑑人花相對何須更比疎影横斜暗香
　浮動月低風細又豈知漸結枝頭翠玉有和羮美
　　　前調　　　　　　　　　　　　蘇　軾
　古來雲海茫茫蓬山絳闕知何處人間自有赤城居士
　龍蟠鳯舉清浄無為坐㤀遺照八篇竒語向玉霄東望
　蓬萊晻靄有雲駕驂風馭　行盡九州四海笑紛紛落
花飛絮臨江一見謫仙風采無言心許八表神遊浩然
相對酒酣箕踞待垂天賦就騎鯨路穏約相將去
　　前調(贈吹笛/侍兒)　　　　　　　　　蘇　軾
楚山修竹如雲異材秀出千林表龍鬚半翦鳯膺微漲
玉肌匀繞木落淮南雨晴雲夢月明風裊自中郎不見
桓伊去後知辜負秋多少　聞道嶺南太守後堂深綠
珠嬌小綺窓學弄梁州初徧霓裳未了嚼徵含宫泛商
流羽一聲雲杪為使君洗盡蠻風瘴雨作霜天曉
　　前調(紀夢/)　　　　　　　　　　蘇　軾
小舟横截春江臥看翠壁紅樓起雲間笑語使君高㑹
佳人半醉危柱哀絃豔歌餘響繞雲縈水念故人老大
風流未減獨回首煙波裏　推枕惘然不見但空江月
明千里五湖聞道扁舟歸去仍攜西子雲夢南州武昌
南岸昔遊應記料多情夢裏端來見我也參差是
　　前調　　　　　　　　　　　　蘇　軾
小溝東接長江柳堤葦岸連雲際煙村瀟灑人間一閧
漁樵早市永晝端居寸隂虛度了成何事但綠蓴玉藕
珠秔錦鯉相留戀又經歲　因念浮邱舊侣慣瑶池羽
觴沉醉青鸞歌舞銖衣揺曳壺中天地飄墮人間歩虛
聲斷露寒風細抱素琴獨向銀蟾影裏此懐難寄
　　前調　　　　　　　　　　　　秦　觀
小樓連苑横空下窺繡轂雕鞍驟疎簾半捲單衣初試
清明時候破暖輕風弄晴微雨欲無還有賣花聲過盡
斜陽院落紅成陣飛鴛甃　玉珮丁東别後悵佳期參
差難又名韁利鎖天還知道和天也瘦花下重門柳邊
深巷不堪回首念多情但有當時皓月照人依舊
　　前調(寄無/愧丈)　　　　　　　　　　晁補之
滿湖髙柳揺風坐㸔驟雨來湖面跳珠濺玉圓荷翻倒
輕鷗驚散堂上凉生檻邊暑退羅裙零亂想東山謝守
綸巾羽扇髙歌下青天半　應記狂吟司馬去年時黄
花髙宴竹枝苦怨琵琶多淚新年鬢換常恐歸時眼中
物是日邊人逺望隋河一帯傷心霧靄遣離魂斷
　　前調(别吳興至/松江作)　　　　　　　　晁補之
水晶宫繞千家卞山倒影雙溪裏白蘋洲渚詩成春晩
當年此地行徧瑶臺弄英攜手月嬋娟際筭多情小杜
風流未覩空腸斷枝間子　一似君恩賜與賀家湖千
峰凝翠黄粱未熟紅旌巳逺南柯舊事常恐重來夜䦨
相對也疑非是向松陵回首平蕪盡處在青山外
　　前調(次韻/惜春)　　　　　　　　　　晁補之
問春何苦匆匆帯風伴雨如馳驟幽葩細萼小園低檻
壅培未就吹盡繁紅占春長乆不如垂柳筭春長不老
人愁春老愁只是人間有　春恨十常八九忍輕辜芳
醪經口那知自是桃花結子不因春瘦世上功名老來
風味春歸時候縱尊前痛飲狂歌似舊情難依舊
　　前調　　　　　　　　　　　　晁補之
去年暑雨鈎盤夜䦨睡起同征轡今年芳草齊河古岸
扁舟同檥萍梗孤踪夢魂浮世别離常是念當時綠鬢
狂歌痛飲今顦顇東風裏　此去濟南為說道愁腸不
醒猶醉多情北渚兩行煙柳一湖春水還唱新聲後人
重到應悲桃李待歸時攬取庭前皓月也應堪寄
　　前調(中秋/)　　　　　　　　　　李之儀
晩來輕拂遊雲盡捲霽色寒相射銀潢半掩秋毫欲數
分明不夜玉琯傳聲羽衣催舞此歡難借凛清輝但覺
圓月罩影冰壺瑩真無價　聞道水晶宫殿蕙爐熏珠
簾髙挂瓊枝半倚瑶觴更勸鶯嬌燕姹目斷魂飛翠縈
紅繞空泠小砑想歸來醉裏鸞箆鳯朶倩何人卸
　　前調(柳花/)　　　　　　　　　　章　楶
燕忙鶯嬾芳殘正堤上柳花飄墜輕飛亂舞㸃畫青林
全無才思閒趁遊絲靜臨深院日長門閉傍珠簾散漫
垂垂欲下依前被風扶起　蘭帳玉人睡覺怪春衣雪
沾瓊綴繡牀漸滿香毬無數才圓却碎時見蜂兒仰黏
輕粉魚吞池水望章臺路杳金鞍揺蕩有盈盈淚
　　前調(梅/)　　　　　　　　　　　孔平仲
歲窮風雪飄零望迷萬里雲垂凍紅綃翦碎凝酥繁綴
煙深霜重疎影沉波暗香和月横斜浮動悵别來欲把
芳菲逺寄還羌笛吹三弄　寂寞玉人睡起汚殘妝不
勝嬌鳯盈盈山館紛紛客路相思誰共才與風流賦稱
清豔多情惟宋筭襄王枉被棃花瘦損又成春夢
　　前調(梅二/首)　　　　　　　　　　孔武仲
淡煙池館霜飇蕭條又是年華暮黄花老盡丹楓舞困
江梅初吐㸃綴南枝暗傳春信玉苞微露凭危䦨望斷
誰家素臉遥山逺空凝竚　昨夜一枝開處正前村雪
深幽曙㸔來只恐瑶臺雲散玉京人去庾嶺寒餘漢宫
妝曉飛堆行雨仗誰人惜取孤芳雅致作春光主
　　前調　　　　　　　　　　　　孔武仲
數枝凌雪乘冰嫩英半吐瓊酥㸃南州故苑何郎遺詠
風臺月觀疎影横斜暗香浮動水寒雲晩笑浮花浪蕊
嬌春萬里空零落愁鶯燕　遊子寂寥暮景向天邊幾
回相見玉人纖手殷勤攀贈欲持微盼越使歸來漢宫
妝罷昭華流怨念湘江夢杳窓前疑是此情何限
　　前調　　　　　　　　　　　　周紫芝
黄金雙闕横空望中隠約三山杳春皇欲降渚煙收盡
青虹正繞日到層霄九枝光滿普天俱照㸔海中桃熟
雲幡絳節冉冉度滄波𣺌　遥想建章宫闕度薫風月
寒清曉紅鸞影上雲韶聲裏蒙天一笑萬國朝元百蠻
欵塞太平多少聽堯雲深處人人盡祝似天難老
　　前調(題夢/雲軒)　　　　　　　　　　周紫芝
楚山千疊浮雲楚雲只在巫山住鸞飛鳯舞當時空記
夢中寄語曉日曈曨夕陽零亂裊紅縈素問如今依舊
霏霏冉冉知他為誰朝暮　玉珮煙鬟飛動炯星眸人
間相遇嫣然一笑陽城下蔡盡成驚顧蕙帳春濃蘭衾
日暖未成行雨但丁寧莫似陽臺夢斷又隨風去
　　前調(棃花/)　　　　　　　　　　周邦彦
素肌應怯餘寒豔陽占立青蕪地樊川照目靈關遮路
殘紅斂避傳火樓臺妒花風雨長門深閉亞簾櫳半濕
一枝在手偏勾引黄昏淚　别有風前月底布繁隂滿
園歌吹朱鉛退盡潘妃却酒昭君乍起雪浪翻空粉裳
縞夜不成春意恨玉容不見瓊英漫好與何人比
　　前調　　　　　　　　　　　　晁端禮
倦遊京洛風塵夜來病酒無人問九衢雪少千門月淡
元宵燈近香散梅梢凍消池面一番春信記南樓醉裏
西城宴闋都不管人春困　屈指流年未幾早驚人潘
郎雙鬢當時體態而今情緒多應瘦損馬上牆頭縱敎
瞥見也難相認凭䦨干但有盈盈淚眼把羅襟揾
　　前調　　　　　　　　　　　　李　祁
碧山横繞清湖茂林秀麓波光裏南宫老大西洲漂蕩
危亭重倚雨歩雲行餌風飲露平生遊戲笑此中空洞
都無一物有神妙浩然氣　埽盡雲南夢北㸔三江五
湖秋水狂歌兩解清尊一舉超然千里江漢蒼茫故人
何處山川良是待白蘋露下青天月上約騎鯨起
　　前調(寄竹/西)　　　　　　　　　　吕渭老
五湖春水茫茫夢魂夜逐楊花去汀花岸草佳人微笑
眼波横注借問劉郎心期則甚一成無據自春來淚滿
挼藍袖口沒整頓心情處　聞道相如病渇念文君白
頭新句相思兩地光窮煙水一庭花霧錦字藏頭織成
機上一時分付問他年更有微雲淡月重來兮未
　　前調　　　　　　　　　　　　吕渭老
年年九月西湖繡船繼日笙簫擁五雲深處紅簾一桁
語鶯歌鳯羣玉峰頭影娥池畔煙霞飛動認蓬瀛仙子
雲程路逺貪人世瑶池夢　要㸔黄塵青海戲真珠麻
姑清縱曲門自有菊金芳砌月箆浮棟子著宫桃舞翻
官柳霞杯纖捧待明年更把西風妙曲按成新弄
　　前調(上元/)　　　　　　　　　　向子諲
華燈明月光中綺羅絃管春風路龍如駿馬車如流水
軟紅成霧太乙池邊葆真宫裏玉樓珠樹見飛瓊伴侣
霓裳縹緲星回眼蓮微歩　笑入彩雲深處更冥冥一
簾花雨金鈿半落寳釵斜墜乘鸞歸去醉失桃源夢回
蓬島滿身風露到而今江上愁山萬疊鬢絲千縷
　　前調(西湖/讌客)　　　　　　　　　　葉夢得
對花常欲留春恨春故遣花飛早晩來雨過綠隂深處
幾番芳草一片飄時巳知消減滿庭誰埽料多情也似
愁人易感先催趁朱顔老　猶有清明未過但狂風匆
匆難保酒醒夢斷年年此恨不禁煙草只恐春工應留
芳信與花爭好有姚黄一朶殷勤付與送金杯倒
　　前調(楊花次章/質夫韻)　　　　　　　　李　綱
晩春天氣融和乍驚密雪煙空墜因風飄蕩千門萬户
牽情惹思青眼初開翠睂纔展小園長閉又誰知化作
瓊花玉屑共榆莢漫天起　深院美人慵困亂雲鬟儘
從妝綴小廊回處氍毹重疊輕拈却碎飛入樓臺舞穿
簾幕總歸流水悵青春又過年年此恨滿東風淚
　　前調(送林商叟海/道還閩中)　　　　　　　李　綱
際天雲海無涯經從一葉舟中渡天容海色浪平風穏
何嘗有颶鱗甲千山笙鏞羣籟了無遮䕶笑讀君佳闋
追尋往事須信道忘來去　聞說釣鯨公子為才名鶚
書交舉髙懷澹泊柏臺蘭省留連莫住萬里閩山不從
海道寄聲何處悵七年契闊無因握手與開懐語
　　前調　　　　　　　　　　　　曽　覿
楚天千里無雲露華洗出秋容淨銀蟾臺榭玉壺天地
參差桂影鴛瓦寒生畫檐光射碧梧金井聽昭華半夜
江梅三弄風嫋嫋良宵永　攜手西園宴罷下瑶臺醉
魂初醒吹簫仙子驂鸞歸路一襟清興鳷鵲樓髙建章
門迥星河耿耿㸔滄江潮上丹楓葉落浸關山冷
　　前調(武寧/瑞蓮)　　　　　　　　　　楊无咎
曉來雨歇風生素商乍入鴛鴦浦紅蕖翠蓋不知西帝
神遊何處羅綺叢中是誰相慕凭肩私語似漢皋珮解
桃源人去成思憶空凝竚　肯為風流令尹把芳心雙
雙分付碧紗對引朱衣前導應須此去好揖清香盛邀
佳客杯行無數喚瑶姬並立如花並蔕唱黄金縷
　　前調(朩樨/)　　　　　　　　　　楊无咎
智瓊嬌額塗黄為誰種作秋風蕊寒香半露綠帷深䕶
猶聞十里山麝生臍水沉削蠟一時羞避向錢塘江上
中秋月下有人暗尋遺子　不奈書生習氣對羣花領
略風味騷人已去欲紉幽佩重為湘酹天賦風流友梅
兄蕙輿桃奴李向明牎棐几纖枝未老眼明如水
　　前調(梅/)　　　　　　　　　　　楊无咎
當年誰種官梅自開自落清無地一朝驚見危亭岑立
繁華叢裏知是賢侯有難兄弟素書時寄縱舞攜如意
吟搔短髪無從訴心中喜　却對疎枝冷蕊似於人不
勝風味冰姿斜映朱脣淺破欣然㑹意青子垂垂翠隂
密密尤堪頻憩待促歸禁近邦人指㸃作甘棠比
　　前調　　　　　　　　　　　　侯　寘
夜來霜拂簾旌深雲麗日開清曉香猊金㬉冰壺玉嫩
佳辰寒早橘綠橙黄袖紅裙翠一堂歡笑正梅妃月姊
雪肌粉面爭妝㸃瀟湘好　莫惜芳尊屢倒擁羣仙醉
遊蓬島東牀俊選南溟歸信一時俱到鬢影揺春命書
紆錦子孫環繞㸔他時歸去飛觴石澗待甘泉老
　　前調(旅次登/樓作)　　　　　　　　　辛棄疾
楚天千里清秋水隨天去秋無際遥岑逺目獻愁供恨
玉簪螺髻落日樓頭斷鴻聲裏江南遊子把呉鈎㸔了
䦨干拍徧無人㑹登臨意　休說鱸魚堪鱠儘西風季
鷹歸未求田問舍怕應羞見劉郎才氣可惜流年憂愁
風雨樹猶如此倩何人喚取紅巾翠袖揾英雄淚
　　前調(文官/花)　　　　　　　　　　辛棄疾
倚欄㸔碧成朱等間褪了香苞粉上林髙選匆匆又換
紫雲衣潤幾許春風朝熏暮染為花忙損笑舊家桃李
東塗西抺有多少淒涼恨　擬倩流鶯說與記榮華易
消難整人間得意千紅萬紫轉頭春盡白髪憐君儒冠
曽悞平生官冷筭風流未減年年醉裏把花枝問
　　前調(過南澗/雙溪樓)　　　　　　　　　辛棄疾
舉頭西北浮雲倚天萬里須長劒人言此地夜深長見
斗牛光焰我覺山髙潭空水冷月明星淡待燃犀下㸔
凭䦨却怕風雷怒魚龍慘　峽束蒼江對起過危樓欲
飛還歛元龍老矣不妨髙臥冰壺凉簟千古興亡百年
悲笑一時登覽問何人又卸片帆沙岸繫斜陽纜
　　前調　　　　　　　　　　　　辛棄疾
老來曽識淵明夢中一見參差是覺來幽恨停觴不御
欲歌還止白髪西風折腰五斗不應堪此問北牎髙臥
東籬自醉應别有歸來意　須信此翁未死到如今凛
然生氣吾儕心事古今長在髙山流水富貴他年直饒
來晩也應無味甚東山何事當時也道為蒼生起
　　前調　　　　　　　　　　　　辛棄疾
被公驚倒瓢泉倒流三峽詞源瀉長安紙貴流傳一字
千金爭舍割肉懷歸先生自笑又何廉也但衘杯莫問
人間豈有如孺子長貪者　誰識稼軒心事似風乎舞
雩之下回頭落日蒼茫萬里塵埃野馬更想隆中臥龍
千尺髙吟纔罷倩何人與問雷鳴瓦釡甚黄鐘啞
　　前調(别傅/先之)　　　　　　　　　　辛棄疾
只愁風雨重陽思君不見令人老行期定否征車幾輛
去程多少有客書來長安却早傳聞追詔問歸來何日
君家舊事直須待為霖了　從此蘭生蕙長吾誰與翫
兹芳草自憐拙者功名相避去如飛鳥只有良朋東阡
西陌安排似巧到如今巧處依然又拙把平生笑
　　前調　　　　　　　　　　　　辛棄疾
渡江天馬南來幾人真是經綸手長安父老新亭風景
可憐依舊夷甫諸人神州沉陸幾曽回首筭平戎萬里
功名本是真儒事君知否　况有文章山斗對桐隂滿
庭清晝當年墜地而今試㸔風雲奔走綠野風煙平泉
草朩東山歌酒待他年整頓乾坤事了為先生夀
　　前調(題三峰閣詠/英華女子)　　　　　　　韓元吉
雨餘疊巘浮空望中秀色仙都是洞天未鎖人間春好
玉妃曽墜錦瑟繁絃鳯笙清響九霄歌吹問分香舊事
劉郎去後知誰伴風前醉　回首暝煙千里但紛紛落
紅如淚多情易老青鸞何許詩成誰寄斗轉參横半簾
花影一溪寒水悵飛鳬路杳行雲夢斷有三峰翠
　　前調(九日/次韻)　　　　　　　　　　袁去華
漢江流入蒼煙戍樓弔古臨無地清霜初肅鷹揚隼擊
青霄凌厲新鴈聲中夕陽影裏千崖秋氣念東籬采菊
龍山落帽風流在尚堪繼　引滿松醪徑醉誦坡仙臨
漳宵濟茱萸細㸔明年誰健空悲身世兒輩何知更休
說似登山臨水那紛紛毁譽耳邊風過我何曽記
　　前調(巳亥自/壽二首)　　　　　　　　　劉克莊
年年歲歲今朝左弧懸罷渾無事吾衰久矣我辰安在
老之將至嬾寫京書怕㸔除目敗人佳思把東籬揜定
北牎開了悠然酌頽然睡　客有過門投䞇道先生訪
華胥氏誰能辛苦陪他綺語記他竒字屈指前賢戴花
老監豈其苖裔待異時約取寛夫彦國入耆英㑹
　　前調　　　　　　　　　　　　劉克莊
先生放逐方歸不如前輩抽身早臺郎舊秩㸔來却似
散人新號起舞非狂行吟非怨髙眠非傲歎終南捷徑
太行盤谷用卿法從吾好　閉了草廬長嘯後將軍來
時休報牀頭書在古人出處今人非笑製箇閒詞呷些
薄酒野花簪帽願雲臺任滿又還因任賽汾陽考
　　前調(自和前/韻二首)　　　　　　　　　劉克莊
山翁一榻蕭然不知世有歡娯事雀羅庭院載醪客去
催租人至報荅秋光要些酒量要些詩思奈長鯨罷吸
寒蛩息響茶甌外惟貪睡　窮巷幸無干䞇或相遇莫
知誰氏柴門草户闕人守舍任伊題字自和山歌國風
之變離騷之裔待從今去願年年强健插花髙㑹
　　前調　　　　　　　　　　　　劉克莊
平生酷愛淵明偶然一出歸來早題詩信意也書甲子
也書年號陶侃孫兒孟嘉甥子疑狂疑傲與柴桑樵牧
斜川魚鳥同盟後歸于好　除了登臨吟嘯事如天莫
相諮報田園閒靜市朝翻覆回頭堪笑節物催人東籬
把菊西風吹帽做先生處士一生一世不論資考
　　前調　　　　　　　　　　　　趙彦端
春溪漠漠如空望中只與新愁去何知尚有煙間餘怨
洛津閒賦巳瘦難豐乆離重見好春如許念海棠未老
荼䕷欲吐且莫恨風兼雨　休問無情水驛載幽懷小
橈輕櫓君㸔睡起平階柳絮入門花霧才盡無竒客殘
如埽一尊誰舉悵行雲斷後祇應夢裏有澄江句
　　前調(雪/)　　　　　　　　　　　管　鑑
曉來密雪如篩望中瑩徹還如洗梅花過了東君又放
滿城桃李碎翦瓊英髙林低樹巧妝勻綴更江山秀發
田疇清潤滿眼是豐年意　誰念危樓獨倚共飄零茫
茫天際毫端句澀杯中酒減歡情難寄天為淒涼暫時
遮盡黄茅白葦但神州目斷珠宫玉闕隔三千里
　　前調　　　　　　　　　　　　陳　亮
鬧花深處層樓畫簾半捲東風軟春歸翠陌平沙茸嫩
垂楊金淺遲日催花淡雲閣雨輕寒輕暖恨芳菲世界
遊人未賞都付與鶯和燕　寂寞憑髙念逺向南樓一
聲歸鴈金釵鬬草青絲勒馬風流雲散羅綬分香翠綃
封淚幾多幽怨正銷魂又是疎煙淡月子規聲斷
　　前調　　　　　　　　　　　　黄　機
晴江滚滚東流為誰流得新愁去新愁都在長亭望際
扁舟行處歌罷翻香夢回呵酒别來無據恨荼䕷吹盡
櫻桃過了便只恁成孤負　須信情鍾易感數良辰佳
期應誤才髙自歎綵雲空詠淩波漫賦團扇塵生吟箋
淚漬一觴慵舉但丁寜雙燕明年還解寄平安否
　　前調(海棠/)　　　　　　　　　　馬莊父
東君直是多情好花一夜都開盡杏梢零落藥䦨遲暮
不敎寜靜風度秋千日移簾幙翠紅交映正太真浴罷
西施濃抹都沉醉嬌相稱　磨徧綠牎銅鏡挽青衫不
堪比並暮雲空谷佳人何處碧苔侵徑睡裏相㸔酒邊
凝想許多風韻問因何欠却一些香味惹旁人恨
　　前調(丙子立/春懷内)　　　　　　　　　劉　鎮
三山臘雪才消夜來誰轉回寅斗試燈簾幙送寒幡勝
暗香攜手少日歡娯舊遊零落異鄉歌酒到如今生怕
春來太早空贏得兩睂皺　春到蘭湖少住肯殷勤訪
梅尋柳相思人逺帯圍寛減粉痕消瘦雙燕無憑尺書
難表甚時回首想畫䦨倚徧東風閒却負桃花呪
　　前調(題連州/翼然亭)　　　　　　　　　嚴　仁
翼然新榜髙亭翰林鐵畫燕公手滁陽盛事何人重繼
湟川太守太守為誰文章的派醉翁賢胄對千峰削翠
雙溪注玉端不減瑯琊秀　坐嘯清香畫㦸聽丁丁滴
花晴漏棠隂晝寂細賡賔客竹枝楊柳只恐明朝綈封
趣覲未容借㓂儘江山識賞鹽梅事業換青氊舊
　　前調(題天風海濤/呈潘料院)　　　　　　　嚴　仁
飇車飛上蓬萊不須更跨琴髙鯉劃然長嘯天風澒洞
雲濤無際我欲乘桴從兹浮海約任公子辦虹竿千丈
犗鈎五十親㸃對連鼇餌　誰榜佳名空翠紫陽仙去
騎箕尾銀鈎鐵畫龍挐鳯峙留人間世更憶東山哀箏
一曲灑沾襟淚到而今幸有髙亭遺愛寓甘棠意
　　前調(題盱江/偉觀)　　　　　　　　　嚴　仁
城頭傑觀崢嶸重欄下瞰蒼龍脊鏤珉盤礎雕檀竦楶
玲瓏金碧華子岡頭麻源谷口神仙窟宅道至今清夜
月明風冷常隠隠聞笙笛　翠壁煙霞縹緲更寒泉飛
空千尺數峰江上孤舟天際夕陽紅濕抖擻征塵浩然
長嘯跨青鸞翼向鳯岡西望遥釃斗酒酹文章伯
　　前調(登呉/江橋)　　　　　　　　　　毛　幵
渺然震澤東來太湖望極平無際三呉風月一江煙浪
古今絶致羽化蓬萊胸吞雲夢不妨如此㸔垂虹千丈
斜陽萬頃盡倒影青匳裏　追想扁舟去後對汀洲白
蘋風起只今誰㑹水光山色依然西子安得超然相從
物外此生終矣念素心空在徂年易失淚如鉛水
　　前調(荼䕷/)　　　　　　　　　　盧祖皋
蕩紅流水無聲暮煙細草黏天逺低回倦蝶往來忙燕
芳期頓嬾綠霧迷牆翠虬騰架雪明香暖笑依依欲挽
春風敎住還疑是相逄晩　不是梅妝瘦減占人間丰
神蕭散攀條弄蕊天涯猶記曲䦨小院老去情懐酒邊
風味有時重見對枕幃空想東牎舊夢帶將離恨
　　前調(淮西/重午)　　　　　　　　　　盧祖皋
㑹昌湖上扁舟幾年不醉西山路流光又是宫衣初試
安榴半吐千里江山滿川煙草薫風淮楚念離騷恨逺
獨醒人去䦨干外誰懷古　亦有魚龍戲舞豔晴川綺
羅歌鼓鄉情節意尊前同是天涯羈旅綠漲池塘翠隂
庭院歸期無據問明年此夜一睂新月照人何處
　　前調　　　　　　　　　　　　髙觀國
舊家心緒如雲乍舒乍巻初無定西郊載雨東城隔霧
還開晴景愛踏花隂喜移月地朦朧清影任無心有意
溶溶曳曳蕭散處有誰問　朝暮如今難準枉敎他嗔
春人恨逺峰依舊前蹤何在有時愁凝此興飄然不妨
吹斷一川煙暝待良宵再入髙唐夢裏覓巫陽信
　　前調(問梅/劉寺)　　　　　　　　　　史達祖
夜寒幽夢飛來小梅影下東風曉蝶魂未冷吾身良是
悠然一笑竹杖敲苔芒鞵踏凍歲常先到傍蒼林却恨
儲風飬月須我輩新詩弔　永以南枝為好怕從今逄
花漸老愁消秀句寒回斗酒春心多少之子逃空伊人
遯世又還驚覺但歸來對月髙情耿耿寄白雲杪
　　前調(雪/)　　　　　　　　　　　史達祖
夢回虛白初生便疑冷月通牎户不知夜乆都無人見
玉妃起舞銀界回天瓊田易地恍然非故想兒童健意
生愁霽色情頻在窺簾處　一片樵林釣浦是天敎王
維畫取未知授簡先將髙興收歸妙句江路梅愁灞陵
人老又騎驢去過章臺記得春風乍見倚簾吹絮
　　前調(留别/社友)　　　　　　　　　　史達祖
道人越布單衣興髙愛學蘇門嘯有時也伴四佳公子
五陵年少歌裏眠香酒酣喝月壯懐無撓楚江南每為
神州未復䦨干静慵登眺　今日征夫在道敢辭勞風
沙短帽休吟稷穗休尋喬木獨憐遺老同社詩囊小牎
鍼線斷腸秋早㸔歸來幾許呉霜染鬢驗愁多少
　　前調(瑞香和朱/行父韻)　　　　　　　　方　岳
當年睡裏聞香阿誰喚作花間瑞巾飄沉水籠熏古錦
　擁青綾被初日酣晴柔風逗暖十分情致掩牎綃待得
　香融酒醒儘消受這春思　從把萬紅排比想較伊更
　爭些子詩仙老手春風妙筆要題敎似十里揚州三生
　杜牧可曽知此趁紫脣凝綻芳心半逗與騷人醉
　　　前調(海棠和朱/行父韻)　　　　　　　　方　岳
　書長庭院深深春柔一枕流霞醉矇䯳欲醒嬌羞還困
　錦屏圍翠豆蔲初凝櫻桃微綻玉䦨同倚記華清浴起
　渭流波暖紅漲膩棄脂水　燕子來時天氣儘韶風與
　詩為地芳叢雨歇露痕日釅英英仙意莫恨無香最憐
　有韻天然情致待問春能幾五更猶是􁨣今宵睡
　
　
　
　
　
御選歴代詩餘巻七十四
　欽定四庫全書
御選歴代詩餘巻七十五目録(一百/二字)
　　　水龍吟(下/)
　　　　張榘(五首/)
　　　　洪瑹
　　　　方千里
　　　　陳以莊
　　　　黄昇
　　　　吳文英(二首/)
　　　　陳允平
　　　　丁宥
　　　　周宻(三首/)
　　　　王沂孫
　　　　張炎
　　　　樓扶
　　　　汪元量
　　　王易簡
　　　吕同老
　　　練恕可
　　　趙汝鈉
　　　唐珏
　　　趙聞禮
　　　施岳
　　　陳沂孫
　　　葛長庚
　　　王渥
　　　段克已
　　　王惲
　　　白樸
　　　周景
　　　曽允元
　　　薩都拉
　　　張翥(五首/)
　　　張埜(十首/)
　　　劉基(三首/)
　　　趙南星
　　　沈宜修
　　　葉小鸞
　　前調(又一體/)
　　　曹組
　　前調(又一體/)
　　　趙長卿
　　前調(又一體/)
　　　程垓
　　　吳文英
　　前調(又一體/)
　　　吳文英
　　前調(又一體/)
　　　　趙彦端
　　　前調(又一體/)
　　　　辛棄疾
　
　
　
　
　
　
　
　
　
　
　
　
御選歴代詩餘巻七十五目録
　欽定四庫全書
御選歴代詩餘巻七十五(一百/二字)
司經局洗馬掌局事兼翰林院修撰加二級(臣/)王奕清奉
㫖校刋
　　水龍吟(下/)
　　　水龍吟(次韻虚齋先/生雨花宴集)　　　　　　張　榘
　暮雲低鎻荒臺凭闌四望天垂地曼花半夜蜚香繚繞
　昔人曾記徃事悠悠物華非舊江山仍麗悵斜陽芳草
　長安不見共誰灑新亭淚　開放林巒舊址動騷人一
　畨詞意青油幕裏相㤀魚鳥水邊雲際却恨清遊未能
　追逐區區僚厎問何如脫了塵埃墨綬為虚齋醉
　　　前調　　　　　　　　　　　　張　榘
　晝長簾幙低垂時時風度楊花過梁問燕子芹隨香觜
　頻沾泥涴苦被流鶯蹴翻花影一闌紅露看殘梅飛盡
　枝頭㣲認青青子些兒大　誰道洞門無鎻翠苔蘚何
　曾踏破好天良夜清風明月正須著我閒展蠻牋寄情
詞調唱成誰和問曉山亭下山茶經雨早来開麽
　　前調(次前/韻)　　　　　　　　　　張　榘
暮天絲雨輕寒寒光春色看看過梅花謝了蒼苔萬㸃
香殘粉涴猶喜牆頭一枝嬌裊杏顋㣲露筭幾回逗曉
朱䦨獨倚悄只怕東風大　浮世名韁利鎻這區區要
須識破滄波夜月翠㣲雲樹依然還我重結鷗盟細聼
鶯語自歌自和問黄沙飛鏃紅塵走馬又還知麼
　　前調(頑雪欺春/次前韻)　　　　　　　　張　榘
先来花較開遲怎禁風雪摧殘過紅英紫萼從他㸃綴
翻成沾涴一㸃清香幾多穠豔𦂳藏不露伴楊花散漫
逡巡堆積纎粟處妝成大　多謝東君造化把羣英一
朝除破千機錦繡露濃香軟中間坐我嚼徵含商振金
敲玉塤箎相和問西湖别有一畨桃李肯同遊麽
　　前調(次前/韻)　　　　　　　　　　張　榘
近家添得園亭曉山時看飛雲過擁石栽梅疏池傍竹
翦除蕪涴更喜南牆杏顋桃臉含羞㣲露筭鶯花世界
都来十畝規模好何須大　開放兩眉上鎻把春前新
醅撥破病酒無聊且容觴客無多酌我厎用歌喉栁邊
自有鳴禽相和逗歸来折得花枝教看似人人麽
　　前調(追和晁/次膺)　　　　　　　　　洪　瑹
經年不見書来後期杳杳從誰問梅英臘小桞枝金嫩
豔陽春近羅幙風柔泛紅浮緑連朝花信念平生多少
情條恨葉鎮長使芳心困　可是風流薄命鏡臺前䯳
䯳餘鬢茜桃凝粉薫蘭漲膩翠愁紅損縱使歸来燈前
月下恐難相認巻重簾顦顇殘妝淚洗把羅襟揾
　　前調(海棠次周/美成韻)　　　　　　　　方千里
錦城春色移根麗姿逈壓江南地瓊酥拂臉粉雲滿袖
羣芳羞避雙燕来時暮寒庭院雨藏烟閉正春眠未足
宫妝尚怯還輕灑臙脂淚　長是歡遊花厎怕東風陡
成怨吹髙燒銀燭梁州催按歌聲漸起緑態多慵紅情
不語動揺人意筭吴宫獨步昭陽第一可依稀比
　　前調　　　　　　　　　　　　陳以莊
晩来江濶潮平越船吴榜催人去稽山滴翠胥濤濺恨
一襟離緒訪栁章臺問桃仙浦物華如故向秋娘渡口
泰娘橋畔依稀是相逢處　窈窕青門紫曲蒨羅新衣
翻金縷舊音恍記輕攏慢撚哀絃危柱金屋難成阿嬌
己逺不堪春暮聽一聲杜宇紅殷緑老雨花風絮
　　前調　　　　　　　　　　　　黄　昇
少年有志封侯彎弓欲挂扶桑外一朝歛縮蕭然清興
了無拘礙袖裏隂符枕中鴻寳功名蟬蛻看舌端霹靂
劇談𤣥妙人間世疑無對　閬苑醉鄉佳處想當年緑
英猶在羣仙寄語不須㸃勘鬼神功罪碧海千尋赤城
萬丈風髙浪快待踞龜食蛤相期汗漫與煙霞㑹
　　前調(恵山/泉)　　　　　　　　　　吳文英
豔陽不到青山古隂冷翠成秋苑吴娃㸃黛江妃擁髻
空濛遮斷樹宻藏溪草深迷市峭雲一片二十年舊夢
輕鷗素約霜絲亂朱顔變　龍吻春霏玉濺煮銀缾羊
腸車轉臨泉照影清寒沁骨客塵都浣鴻漸重来夜深
華表露零鶴怨把閒愁換與樓前晩色棹滄波逺
　　前調　　　　　　　　　　　　吳文英
杜陵新栁狂吟硯波尚濕紅衣露仙桃宴早江梅春近
還催客句宮漏傳雞禁門嘶馬宦情熱處正黄編夜展
天香字㬉春葱翦紅蜜炬　宫帽鸞枝碎舞思飄颺臞
仙風舉星羅萬巻雲驅千陣飛豪海雨長夀杯深探春
腔穏江湖同賦又看看便繫金狨鶯曉傍西湖路
　　前調(化鳯/花)　　　　　　　　　　陳允平
杜鵑啼老春愁淚痕化作臙脂雨飛花亂㸃東風枝上
紅翔翠翥丹穴鳴初碧梧棲未淒凉山塢悵瓊姬夢逺
玉簫聲斷孤鸞影對誰舞　林下風光自許筭何心玉
京瑶圃䦨干碎倚遊塵香散芳菲無主經院僧眠月樓
鐘静欲飛還駐待青松化盡蒼龍頭角共乗雲去
　　前調　　　　　　　　　　　　丁　宥
鴈風吹裂雲痕小樓一縷斜陽影殘蟬抱栁寒蛩入户
淒音忍聽愁不禁秋夢還驚客青燈孤枕未更深早是
梧桐泫露那更度蘭宵永　空歎銀缾金井醉鄉醒温
柔鄉冷征塵倦撲閒花漫舞何心管領葱指冰絃蕙懐
春錦楚梅風韻悵芙蓉城杳藍雲依黯鎻巫峰暝
　　前調　　　　　　　　　　　　周　密
燕翎誰寄愁籌天涯極望王孫草新煙換栁光風浮蕙
餘寒尚峭倚杖看雲翦燈聽雨幾畨詩酒歎長安倦客
江南舊恨飛花亂清明後　堤上斜陽風驟散香綿輕
沾吟袖麴塵兩岸紋波十里暖蒸香透海闊雲深水流
春逺夢魂難勾問鶯邊按譜花前覓句觧相思否
　　前調　　　　　　　　　　　　周　宻
舞紅輕帶愁飛寳韀暗憶章臺路吟香醉雨吹簫門巷
飄梭院宇立盡殘陽眼迷晴樹夢随風絮歎江潭冷落
依依舊恨人空老桞如許　錦瑟年華暗度賦行雲空
題短句晴絲繫燕么絃彈鳯文君更苦煙水流紅暮雲
凝紫是春歸去悵江南望逺蘋花自採寄將愁與
　　前調(白蓮/)　　　　　　　　　　周　宻
素鸞飛下青㝠舞衣半惹凉雲碎藍田種玉緑房迎曉
一匳秋意擎露盤深憶君凉夜暗傾鉛水想鴛鴦正結
棃雲好夢西風冷還驚起　應是飛瓊仙㑹倚涼飇碧
簪斜墜輕妝鬬白明璫照影紅衣羞避霽月三更粉香
千㸃静聞十里聼湘絃奏徹冰綃偷翦聚相思淚
　　前調(白蓮/)　　　　　　　　　　王沂孫
翠雲遥擁環妃夜凉按徹霓裳舞鉛華浄洗娟娟出浴
盈盈解語太液荒寒海山依約斷魂何許甚人間别有
冰肌雪豔嬌無奈頻相顧　三十六陂煙雨舊凄凉向
誰堪訴如今漫說仙姿自潔芳心更苦羅韤初停玉璫
還解早淩波去試乗風一葉重来月厎與修花譜
　　前調(白蓮/)　　　　　　　　　　張　炎
仙人掌上芙蓉娟姢猶濕金盤露輕妝照水纖裳玉立
飄飄似舞幾度銷凝滿湖煙月一汀鷗鷺記小舟夜悄
波明香逺渾不見花開處　應是浣紗人妒褪紅衣被
誰輕悞閒情淡雅冶容清潤憑嬌待語隔浦相逢偶然
傾蓋似傳心素怕湘皋珮解緑雲十里捲西風去
　　前調(棃花/)　　　　　　　　　　樓　扶
素娥洗盡繁妝夜深歩月秋千地輕顋暈玉柔肌籠粉
緇塵歛避霽雪留香曉雲同夢昭陽門閉悵仙源路杳
曲欄人寂疎雨濕盈盈淚　未放遊蜂葉厎怕春歸不
禁狂吹象牀困倚冰魂㣲醒鶯聲喚起愁對黄昏恨催
寒食滿襟離思想千紅過盡一枝獨冷把梅花比
　　前調(淮河舟中夜/聞宫人琴聲)　　　　　　　汪元量
鼓鼙驚破霓裳海棠亭北多風雨歌䦨酒罷玉啼金泣
此行良苦駝背模糊馬頭匼匝朝朝暮暮自都門燕别
龍艘錦纜空載得春歸去　目斷東南半壁悵長淮已
非吾土受降城下草如霜白淒涼酸楚粉陣紅圍夜深
人静誰賓誰主對漁燈一㸃羈愁一搦譜琴中語
　　前調(白蓮/)　　　　　　　　　　王易簡
翠裳㣲䕶冰肌夜深暗泣瑶臺露芳容淡泞風神蕭散
淩波晚歩西子殘妝環兒初起未須匀注看明璫素韤
相逢顦顇當應被薰風悞　十里雲愁雪妒抱淒涼盼
嬌無語當時姊妹朱顔褪酒紅衣按舞别浦重尋舊盟
惟有一雙鷗鷺伴玉顔月曉盈盈冷豔洗人間暑
　　前調(白蓮/)　　　　　　　　　　呂同老
冰肌不汚天真曉来玉立瑶池裏亭亭翠蓋盈盈素靨
時妝浄洗太液波翻霓裳舞罷斷魂流水甚依然舊日
濃香淡粉花不似人顦顇　欲喚淩波仙子泛扁舟浩
波千里只愁回首冰匳半掩明璫亂墜月影淒迷露華
零落小欄誰倚共芳盟猶有雙棲雪鷺夜寒驚起
　　前調(白蓮/)　　　　　　　　　　練恕可
素姬初宴瑶池珮環誤落雲深處分香華井洗妝湘渚
天姿淡泞碧蓋吹涼玉冠迎曉盈盈笑語記當時乍識
江眀夜浄只愁被嬋娟誤　㡬㸃沙邊飛鷺舊盟寒逺
迷煙雨相思未盡纎羅曳水清鉛泣露玉鏡臺空銀瓶
綆絶斷魂何許待今宵試採中流一葉共淩波去
　　前調(白蓮/)　　　　　　　　　　趙汝鈉
淡妝不埽蛾睂為誰佇立羞眀鏡真妃觧語西施浄洗
娉婷顧影薄露初勻纎塵不染移根玉井想飄然一葉
颼颼短髪中流卧浮煙艇　可惜瑶臺路迥抱淒涼月
中難認相逢還是冰壺浴罷牙牀酒醒歩韈空留羽衣
㣲褪粉殘香冷望海山依約時時夢想素波千頃
　　前調(白蓮/)　　　　　　　　　　唐　珏
淡妝人更嬋娟晚匳浄洗鉛華膩冷冷月色蕭蕭風度
嬌紅欲避太液池空霓裳舞倦不堪重記歎冰魂猶在
翠輿難駐玉簪為誰輕墜　别有淩空一葉泛清寒素
波千里珠房淚濕眀璫恨逺舊遊夢裏羽扇生秋瓊樓
不夜尚遺仙意奈香雲易散綃衣半脫露涼如水
　　前調(水仙/花)　　　　　　　　　　趙聞禮
㡬年種玉藍田緑雲翠水烘春暖衣薫麝馥韤羅塵沁
淩波歩淺鈿碧搔頭膩黄冰腦參差難翦乍聲沉素瑟
天風珮冷蹁躚舞霓裳徧滿湘浦盈盈月　抱相思夜
寒腸斷含香有恨招魂無路瑶琴寫怨幽韻淒涼暮江
空渺數峰清逺粲迎風一笑持花酹酒結南枝伴
　　前調　　　　　　　　　　　　施　岳
翠鼇湧出滄溟影横棧壁迷煙墅樓臺對起欄干重凭
山川自古梁苑平蕪汴堤疏桞㡬畨晴雨看天低四逺
江空萬里登臨處分吴楚　兩岸花飛絮舞度春風滿
城簫鼓英雄暗老曉潮昏汐歸㠶過櫓淮水東流塞雲
北度夕陽西去正淒涼望極中原路杳月来南浦
　　前調(金鳯/花)　　　　　　　　　　陳沂孫
階前砌下新涼嫩姿弱質婆娑小仙家甚處鳯雛飛下
化成窈窕尖葉參差柔枝裊娜體將玉造自川葵放後
堂萱謝了是園苑無花草　自恨西風太早逞芳容紫
團緋繞管裏低昻箆頭約掠空成懊惱圓胎結就小鈴
垂下直開臨曉向凢間謫堕不知西帝曽闗宸抱
　　前調　　　　　　　　　　　　葛長庚
雲屏漫鎻空山寒猿啼斷松枝翠芝英安在术苖已老
徒勞屐齒應記洞中鳯簫錦瑟鎮常歌吹悵蒼苔路杳
石門信斷無人問溪頭事　回首暝煙無際但紛紜落
花如淚多情易老青鸞何處書成難寄欲問雙蛾翠蟬
金鳯向誰嬌媚想分香舊恨劉郎去後一溪流水
　　前調(從商師國噐/獵同裕之賦)　　　　　　　王　渥
短衣匹馬清秋慣曽射虎南山下西風白水石鯨鱗甲
山川圗畫千古神州一時勝事賔僚儒雅快長堤萬弩
平岡千騎波濤巻魚龍夜　落日孤城鼓角笑歸来長
圍初罷風雲慘淡貔貅得意旌旗閒暇萬里天河更須
一洗中原兵馬看鞬􁃅嗚咽咸陽道左拜西還駕
　　前調(夀舍弟/菊軒)　　　　　　　　　段克巳
天髙秋氣初清姑汾山水増眀秀黄花紅葉輸香泛豔
恰過重九細捻金蕤旋題新句滿斟芳酒况人生自有
安排去處須富貴何時有　休說山中宰相也不效斜
川五桞鉏犂自把山田耕罷雙牛随後經史傳家兒孫
滿眼漸能承受待與君坐閲莊椿嵗月作皤然叟
　　前調(賦秋日/紅棃花)　　　　　　　　　王　惲
纎苞淡貯幽香玲瓏輕鎻秋陽麗仙根借暖定應不待
荆王翠被瀟灑輕盈玉容渾是金莖露氣甚西風宛轉
東欄暮雨空㸃綴真妃淚　誰遣司花妙手又一畨角
竒争異使君髙卧竹亭閒寂故来相慰燕几螺屏一枝
披拂繡簾風細約洗妝快瀉玉缾芳酒枕秋蟾醉
　　前調(維陽途/中值雨)　　　　　　　　　白　樸
短亭休唱陽闗桞絲惹盡行人怨鴛鴦隻影枯荷蔕淡
沙寒水淺紅綬雙銜玉簪中斷苦難㽞戀更黄花細雨
征鞍催上青衫淚一時濺　回首孤城不見黯秋空去
鴻一線情緣未了誰教重賦春風人面鬭草閒庭采香
幽徑舊曽行徧謾今宵酒醒無言有恨恨天涯逺
　　前調　　　　　　　　　　　　周　景
人生能㡬相逢百年四海為兄弟舊時青眼今畨白髪
年華隕涕春更無情抛人先去楊花無蔕况江程漸短
别期漸𦂳須重把蘭舟繫　幸自清江如砥指黄壚流
鶯聲細滄波如許平蕪何處明朝迢遞何預興亡不如
休去牆隂挑薺且相期共㸔蓬莱清淺更三千嵗
　　前調(春夢/)　　　　　　　　　　曽允元
日髙深院無人榴花撲帳春雲暖回文未就停鍼不語
繡牀倚徧翠被籠香緑鬟墮膩傷春成倦儘雲山煙水
柔情一縷又暗逐金鞍逺　鸞珮相逢甚處似當年劉
郎仙苑凭肩後約畫睂新巧従来未慣枕落釵聲簾開
燕語風流雲散甚依稀難記人間天上有縁重見
　　前調(贈友/)　　　　　　　　　　薩都拉
王郎錦帶吳鈎醉騎赤鯉銀河去絳袍弄月銀壺吸酒
錦箋揮兎秃鬢西風短篷落月東吴西楚悵丹陽郭裏
相逢較晚共翦燭西牎雨　文采風流俊偉碧紗巾挂
珊瑚樹出門萬里掀髯一笑青山無數揚子江頭凍沙
寒雨暮天飛鷺待明朝酒醒金焦繫楫過瓜洲渡
　　前調(傅淵道宅/賞紫牡丹)　　　　　　　　張　翥
紫雲何處飛来仙家别有藏春洞刻繒紋縐鏤檀色膩
熏臍香重榖雨初晴榆煙新換楝花㣲動是花姑飬就
韓仙染出還分與人間種　好與密遮繡幄䕶玉環三
生妖夢只愁今夜緑叢月老朱房露凍便喚秋娘重澆
卯酒緩歌低送倩紅鸞與約韶華少住作尊前供
　　前調(次韻王夲中/賦樓子芍藥)　　　　　　　張　翥
寳樓十二玲瓏仙家只在雲間住金槃舞罷羅裙襞皺
乘風欲去畫檻移香彩鸞銜信㡬番延佇看釵邉疊萼
天然富貴妝臺近有人妒　勾引廣陵遺恨倩流鶯為
花低訴年年長是芳菲時候滿城煙絮春色三分落紅
千片總成塵土向月明空羡雙䨇睡蝶宿花房露
　　前調(廣陵送客/賦蓼花)　　　　　　　　張　翥
芙蓉老去妝殘露花滴盡珠盤淚水天瀟灑秋容冷淡
憑誰㸃綴痩葦黄邉疎蘋白外滿汀煙穟把餘妍分與
西風染就猶堪愛紅芳媚　㡬度臨流送逺向花前偏
驚客意船牎雨後數枝低入香零粉碎不見當年秦淮
花月竹西歌吹但此時此處叢叢滿眼伴離人醉
　　前調(蠟梅/)　　　　　　　　　　張　翥
玉人相貌堪憐曉妝一洗鉛華盡此花應是菊分顔色
梅分風韻萼㸃酡酥口攢金磬心凝檀粉甚女貞染就
仙衣絶勝蜂兒重鵝兒嫩　説與玉龍莫品怕宫波一
般流恨故人堪寄折枝代取江南春信沉水全熏蘖絲
宻綴額黄深暈乍燕姬未識是花是蠟笑偎人問
　　前調(聽房自然/歌為賦)　　　　　　　　張　翥
春風瓊樹香中數聲恰似流鶯囀歌塵飛下落花起舞
驪珠脱串豆蔲珠簾牡丹雪嶺小桃人面是自然絶藝
天然畫譜霓裳序六么徧　獨占二分月色向尊前㡬
番曽見賞音如此不辭醉墨為題紈扇浪雨閒雲剰香
殘黛莫論恩怨看穠花又老情縁未斷寄樓中燕
　　前調(咏遊/絲)　　　　　　　　　　張　埜
落花天氣初晴隨風㡬縷来何處飄飄冉冉悠悠漾漾
欲㽞還去雪繭新抽青蟲暗墜檐珠輕度看垂虹百尺
縈廻不下似欲繫春光住　憑仗何人收取付天孫雲
綃機杼浮蹤浪跡忍教長伴章臺飛絮惹起閒愁織成
離恨萬頭千緒望天涯盡日柔情不斷又閒庭暮
　　前調(題湖山/勝槩亭)　　　　　　　　　張　埜
翠㣲曽共登臨冷光瀲灩波千頃玉京佳處景雖天造
地因人勝若把西施淡妝濃抹兩相比並得此間如對
姮娥仙子慵梳掠臨鸞鏡　滿意曲欄芳徑早安排兩
篷煙艇茶甌雪巻紋楸雹響醉魂初醒湖海髙情林泉
清意㡬人能領筭知音只有中宵涼月浸蓬莱影
　　前調(遊錢塘/西山)　　　　　　　　　張　埜
一鞭空醉煙霏笑談已到山深處丹崖翠壁野猿幽鳥
冷泉髙樹兠率天中蓬壺境内偶成佳寓正捫參歴井
窮探未了回首早踈鐘暮　畫舸亭亭横渡醉歸来被
誰㽞住雲牎霧閣羣仙應笑塵縁相誤白雪歌殘青鸞
夢覺滿身風露料明年却向古臺髙處憶桃源路
　　前調(和馬西/麓韻)　　　　　　　　　張　埜
故人邂逅相逢滿懐和氣渾無際别来一載光隂回首
水流星墜白雪歌詞青雲人物知音有㡬把滄溟倒巻
天瓢滿吸須拚了為君醉　醉眼瞢騰不寐直望斷長
空萬里風清霧冷乾坤似晝月華如洗夢裏遨遊蕊珠
宫殿飄然得意到醉来有句且休拈出怕驚人世
　　前調(登滕/王閣)　　　　　　　　　　張　埜
畫檐聳翠淩霄暮雲還送西山雨千年陳跡一時勝槩
東南賔主佩玉鳴鑾西風吹入江聲柔櫓謾登臨贏得
征鞍倦客離思亂鄉心苦　一夢繁華何許空㽞得悲
涼今古雄文健筆星輝日映鬼呵神䕶倚徧䦨干有心
也待題㽞新句見一䨇白鷺蒼煙影裏背人飛去
　　前調(暇日過田/學士村居)　　　　　　　　張　埜
翠凝冷浸清溪洞天惟許仙家住主人新葺栁亭梅塢
竹軒松户緑野風煙東山泉石少人知處怕椿翁早晚
急流勇退田園記己成趣　不戀鑾坡玉署要管領東
皋朝暮君應觧得風波何限功名良苦琥珀醅濃玻瓈
盞大醉扶歸路料沙頭鷗鷺也應笑我却匆匆去
　　前調(飲劉氏春野/亭用前韻)　　　　　　　張　埜
夢回花露沾衣夜深酩酊誰㽞住依稀猶記春風亭檻
野雲牎户物外仙姿一聲白雪翠凝深處要風流陶寫
等閒莫遣兒童輩識真趣　四海知音難遇儘疎狂暝
煙催暮一杯未舉兩睂長皺人生何苦只恐明朝玉驄
迷郤武陵溪路倘劉郎不厭醒時来訪醉時歸去
　　前調(重九登南髙/峯寄栁湯佐)　　　　　　　張　埜
重陽何處登臨玉驄慣試南山路秋空絶頂西風兩鬢
白雲䨇屨浙浦寒潮蘇堤畫舸吴宫煙樹不一尊瓊液
數聲金縷将此景成虚負　試覓舊題詩句早斕斑雨
苔無數瓊泉寳瑟不堪重記泛觴流羽笑撚黄花閒尋
紅葉故人何處倚危䦨北望燕雲晻靄又征鴻暮
　　前調(咏杏/花)　　　　　　　　　　張　埜
雪香飛盡江梅上林桃李寒猶緊牆頭驚見枯枝鬧簇
生紅初噴嫩栁亭臺新晴巷陌清明相近甚等閒勾引
狂蜂戲蝶早不管人春困　不怕蠟痕輕褪怕東風亂
飄殘粉瑣牎猶記雙鵝細翦一簪幽恨駿馬如飛流光
似箭歸期難準料黄昏凝雨盈盈如淚把臙脂揾
　　前調(酹辛稼/軒墓)　　　　　　　　　張　埜
嶺頭一片青山可能埋沒淩雲氣遐方異域當年滴盡
英雄清淚星斗撑腸雲煙盈紙縦横遊戲漫人間留得
陽春白雪千載下無人繼　不見㦸門華第見蕭蕭竹
枯松悴問誰料理帶湖煙景瓢泉風味萬里中原不堪
回首人生如寄且臨風髙唱逍遥舊曲為先生醉
　　前調(夜聞銅/瓶湯響)　　　　　　　　　劉　基
玉釭開盡丹葩畫檐深宿蟾蜍影門掩清宵聲来何處
堂空人静如竹梳風如荷遇雨如泉發井向羅幃細細
如歌如語還如暗蟲相命　繡被熏沉正暖夢雲車紫
鵷䨇並洞庭曠野九韶齊奏殷天笙磬别有蛾睂鼓琴
彈瑟江鳴山應待翛然睡覺燈存餘灺雞啼牕炯
　　前調(吹簫曲用/東坡韻)　　　　　　　　劉　基
秦臺人去無蹤空餘緑樹連天表瑶京路逺緱山夜永
離愁縈繞露咽秋蟬霜凄白鶴月寒煙裊想孤鸞舞罷
碧桃花盡長是怨多歡少　夢裏軿車過處見蒼梧九
峰青小脩篁染淚滄江流恨年年不了廣莫風悲昭華
玉冷聲沉雲杪又扶桑日上靡蓱光散蓮池春曉
　　前調(和東/坡韻)　　　　　　　　　　劉　基
雞鳴風雨蕭蕭側身天地無劉表啼䳌迸淚落花飄恨
斷魂飛繞月暗雲霄星沉煙水角聲清裊問登樓王粲
鏡中白髪今宵又添多少　極目鄉闗何處渺青山髻
螺都小㡬回好夢隨風歸去被渠遮了寳瑟絃僵玉笙
簧冷冥鴻天杪但侵堦莎草滿庭緑樹不知昏曉
　　前調(楊花/)　　　　　　　　　　趙南星
春閨忒恁愁人已㸔盡落紅翻墜楊花更慘映日連空
撩人情思飛過髙城尋来小院從敎門閉偶蘋風乍定
商量暫住低飛燕還扶起　何物疑花亂玉㡬曽堪髻
簪衣綴蘭閨人倦多愁牽夢難成易碎小玉聲喧晴天
雪下香堦無水憶遼西何處神魂蕩漾暗抛紅淚
　　前調　　　　　　　　　　(明媛/)沈宜修
石城潮打千秋消磨不盡還相逗閒雲無定野水長縈
繽紛繞岫古古今今朝朝暮暮如何參透歎依然風景
茫茫交集但憑得秋容瘦　㸔取嬋娟秋色西風揺落
應憐否碧天空闊寒煙無數怨砧淒漏把杯邀月恨濃
愁極拚他中酒問廣寒丹桂飄殘何處斷香盈袖
　　前調　　　　　　　　　　(明媛/)葉小鸞
晝長人静沉沉緑楊正嫋深深院畫簾低映薄羅無暑
汗消珠釧蘭畹香清湘筠影瘦翠隂遮徧聽蓮歌處處
悠揚逸韻半入水風煙片　一霎雨餘明淨晚雲如黛
花如鈿舟移萍亂芳香袖惹媚風輕扇一色紅妝千重
翠蓋參差江面更堪憐歸路平波杳杳夕陽斜見
　　前調(又一體/牡丹)　　　　　　　　　曹　組
曉天榖雨晴時翠羅䕶日輕煙裏酴醿徑㬉栁花風淡
千葩濃麗三月春光上林池館西都花市㸔輕盈隠約
何須解語凝情處無窮意　金殿筠籠嵗貢最姚黄一
枝嬌貴東風既與花王芍藥須為近侍歌舞筵中滿裝
歸帽斜簪雲髻有髙情未已齊燒絳蠟向䦨邉醉
　　前調(又一體/咏雲)　　　　　　　　　趙長卿
先来天與精神更因麗景添殊態拖輕苒苒纔凝一段
還分五綵畢竟非煙有時為雨惹晴無奈道無心怎被
歌聲遏斷遲遲向青天外　宜伴先生醉臥得饒到和
山須買也曽惱煞襄王誰道依前不㑹我欲乘歸去翻
恨悵帝鄉何在念佳期未展天長暮合儘空相對
　　前調(又一/體)　　　　　　　　　　程　垓
夜来風雨匆匆故園定是花無㡬愁多愁極等閒辜負
一年芳意栁困桃慵杏青梅小對人容易筭好春長在
好花長見元只是人顦顇　回首池南舊事恨星星不
堪重記如今但有霜花老眼傷情清淚不怕逢花瘦只
愁怕老来風味待繁紅亂處㽞雲借月也須拚醉
　　前調(夀嗣/榮王)　　　　　　　　　　吳文英
望中璇海波新信槎又匝銀河轉金風細裊龍枝聲奏
釣簫秋逺南極飛仙夜来催駕祥光重現紫霄承露掌
瑶池䕃密蟠桃秀螽蓮綻　新棟晴雲凌漢早凉生蘭
繁書巻繡裳五色昆臺十二香深簾捲花萼樓髙處連
清曉千秋傳宴賜長生玉字鸞廻鳯舞下蓬莱殿
　　前調(又一體餞用/見山韻  别)　　　　　　　吳文英
夜分溪館漁燈巷聲乍寂西風定河橋送逺玉簫吹斷
霜絲舞影薄絮秋雲澹蛾山色宦情歸興怕煙江渡後
桃花又泛宫溝上春流緊　新句欲題還省透香煤重
箋悮隠西園已負林亭移酒松泉薦茗攜手同歸處玉
奴喚緑牎春近想驕驄又踏西湖二十四番花信
　　前調(又一體/雨)　　　　　　　　　趙彦端
淡煙輕霧濛濛望中乍歇凝晴晝纔驚一霎催花還又
隨風過了清帯棃梢暈含桃臉添春多少向海棠㸃㸃
香紅染徧分明是臙脂透　無奈芳心滴碎阻遊人踏
青攜手檐頭線斷空中絲亂纔晴却又簾幙中間垂處
輕風送一番寒峭正㽞君不住瀟瀟更下黄昏後
　　前調(又一體/咏瓢泉)　　　　　　　　　辛棄疾
　聽兮清珮瓊瑶些眀兮鏡秋毫些君無此去流昏漲膩
　生蓬蒿些虎豹甘人渴而飲汝寧猿猱些大而流江海
　覆舟如芥君無助狂濤些　路險兮山髙些予塊獨處
　無聊些冬槽春盎歸来為我製松醪些其外芬芳團龍
　片鳯煮雲膏些古人兮既徃嗟予之樂樂簞瓢些
　
　
　
　
　
　
　
　
　
　
御選歴代詩餘巻七十五
　欽定四庫全書
御選歴代詩餘巻七十六目録(一百/二字)
　　　水龍吟(又一體/)
　　　　蘇軾
　　　　向子諲
　　　　楊无咎
　　　　劉過
　　　　李昴英
　　　　陳允平
　　　　張炎(二首/)
　　　　翁元龍
　　　　黄孝邁
　　　　何夢桂
　　　　趙汝鈉
　　　　李居仁
　　　　楊樵雲(二首/)
　　　錢繼章
　　　葉小鸞(二首/)
　　前調(又一體/)
　　　孔方平
　　　晁端禮
　　　蔡伸
　　　趙長卿
　　　楊无咎
　　　趙彦端
　　　姜夔
　　　陸游(二首/)
　　　劉鎮(二首/)
　　　莫崙
　　　胡仔
　　前調(又一體/)
　　　周紫芝
　　　張綖
　　前調(又一體/)
　　　趙彦端
　　　晁端禮
　　石州慢(又一體/)
　　　賀鑄
　　　張元幹
　　　謝懋
　　　髙啓
　　前調(又一體/)
　　　張炎
　　前調(又一體/)
　　　蔡松年
　　　元好問
　　　張翥
　　　張埜
　　宴清都(又一體/)
　　　周邦彦
　　　何籀
　　　趙善扛
　　　盧祖皋
　　　趙必􁯦
　　　吳文英(三首/)
　　　周密
　　春從天上来
　　　周伯陽
　　安公子(又一體/)
　　　陸游
　　金盞子(又一體/)
　　　史逹祖
　　綺寮怨
　　　陳允平
　　　鬬百草(又一體/)
　　　　晁補之
　　　戀春芳慢
　　　　晁端禮
　
　
　
　
　
　
　
　
　
　
　
御選歴代詩餘巻七十六目録
　欽定四庫全書
御選歴代詩餘巻七十六(一百/二字)
司經局洗馬掌局事兼翰林院修撰加二級(臣/)王奕清奉
㫖校刋
　　水龍吟
　　　(又一體雙調/一百二字)
　　　水龍吟(楊花/)　　　　　　　　　蘇　軾
　似花還似非花也無人惜從教墜抛街傍路思量却是
　無情有思縈損柔腸困酣嬌眼欲開還閉夢隨風萬里
　尋郎去處又還被鶯呼起　不恨此花飛盡恨西園落
　紅難綴曉來雨過遺蹤何在一池萍碎春色三分二分
　塵土一分流水細看來不是楊花㸃㸃是離人淚
　　　前調　　　　　　　　　　　　向子諲
　夢回寒入衾裯曉驚忽墮瑶林裏穿帷透隙落花飛絮
　難窮巧思著帽披裘挈壺呼友倚空臨水望瓊田不盡
　銀濤無際浮晧色來天地　遥想吳郎病起正冷牎㣲
吟擁鼻持牋贈我新詞絶唱珠零玉碎餘興追遊清芬
坐對髙談傾耳晚歸来風埽停雲萬里月華如洗
　　前調(雪/)　　　　　　　　　　　楊无咎
小軒瀟灑清宵午風正緊門深閉藜牀危坐竹牎頻聽
春蟲撲紙燈燼垂紅篆煙消碧衣輕如水料飛花未止
堆檐已滿時摧折琅玕尾　骨冷魂清無寐這身在廣
寒宫裏暗懐千古渾疑一夜冰生腸胃嵗事崢嶸故園
暌阻歸期猶未向寒鄉不念豐年只憶青天萬里
　　前調　　　　　　　　　　　　劉　過
謫仙狂客何如看来畢竟歸田好玉堂無此三山海上
虚無縹緲讀罷離騷案香猶在覺人間小任菜花葵麥
劉郎去後桃開處皆多少　一夜雪迷蘭棹傍寒溪欲
尋安道而今縱有劉郎冰柱有知音否想見鸞飛如椽
健筆檄書親草筭平生白傅風流未肯向香山老
　　前調(和吳憲韻且/堅鬱孤之約)　　　　　　　李昴英
驛飛穩駕髙秋迎人滿目清新景秋還有色芙蓉照水
晨妝對鏡雪捲寒蘆字横過鴈渡浮孤艇是騷人行處
腔風調月香滿袖過梅嶺　斷岸煙收人静雨聲乾桐
疎楓冷掀髯獨笑仙翁起舞卧龍呼醒近小陽春為梅
也合遲遲鞭影更鬱孤一笑追歡料得坡翁首肯
　　前調(棃花/)　　　　　　　　　　陳允平
曉鶯啼醒春愁粉香獨歩千紅地庭閒散縞林空翦雪
鷗驚鶴避妒月魂淒行雲夢冷温柔鄉閉漸黄昏院落
清明時候東風裏無情淚　織翠玲瓏葉厎倚䦨人玉
龍休吹殘妝未洗芳心㣲露昭陽睡起恨結連環舞停
䨇珮水晶如意倩蜂媒聘取瓊花細與向尊前比
　　前調(春晚㽞/别故人)　　　　　　　　　張　炎
亂紅飛已無多豔遊終是如今少一番雨過一番春減
催人漸老倚檻調鶯捲簾收燕故園空杳奈闗愁不住
悠悠萬里渾恰是天涯草　不擬相逢古道纔疑夢又
還驚覺清風在栁江揺白浪舟行趁曉遮莫重来不如
休去怎堪懐抱那知又五栁門荒曽聽得鵑啼了
　　前調(寄袁/竹初)　　　　　　　　　　張　炎
㡬番問竹平安鴈書不盡相思字籬根半樹村深孤艇
䦨干屢倚逺草兼雲凍河膠雪此時行李望去程無數
并州回首還又渡桑乾水　笑我曽遊萬里甚匆匆便
成歸計江空嵗晚棲遲猶在吳頭楚尾踈栁經寒斷槎
浮月依然顦顇待相逢説與相思想亦在相思裏
　　前調　　　　　　　　　　　　翁元龍
畫樓紅濕斜陽素妝褪出山睂翠街聲暮起塵侵鐙戸
月来舞地官栁招鶯水葓飄雁隔年春意黯棃花散作
人間好夢瓊簫在錦屏厎　樂事輕隨流水暗蘭消作
花心計情絲萬軸因春織就愁羅恨綺昵枕迷香占簾
看夜舊遊經醉任孤山剩雪殘梅漸嬾跨東風騎
　　前調　　　　　　　　　　　　黄孝邁
閒情小院沉吟草深栁宻簾空翠風檐夜響殘燈慵剔
寒輕怯睡店舍無煙闗山有月棃花滿地二十年好夢
不曽圎合而今老都休矣　誰共題詩秉燭兩厭厭天
涯别袂柔腸一寸七分是恨三分是淚芳信不来玉簫
塵染粉衣香退待問春怎把千紅換得一池緑水
　　前調(和何逢/原見夀)　　　　　　　　　何夢桂
倚牎閒齅梅花霜風入袖寒初透吾年如此年年十月
見梅如舊白髪青衫蒼顔鶴骨花前尊酒問梅花與我
是誰痩絶正風雨年時候　不怕參横月落怕人生芳
盟難又髙樓何處寒英吹落玉龍休奏前日花魁後来
羮鼎總歸巖岫但逋仙流落詩香㽞與孤山同夀
　　前調(白蓮/)　　　　　　　　　　趙汝鈉
露華洗盡凡妝玉妃来侍瑶池宴風裳水珮冰肌雪豔
清涼不汗解語情多凌波歩穩酒容消散想溫泉浴罷
天然真態渾疑是宫妝淺　暗想淒愁别岸粉痕消香
顋凝腕雲空水冷此情惟許鷺知鷗見羽扇㣲揺翠帷
低擁清涼庭院待夜深月上䦨干更邀取姮娥伴
　　前調(白蓮/)　　　　　　　　　　李居仁
蕊仙羣擁宸遊素肌恰似波心冷霜裳縞夜冰壺凝露
紅塵洗盡弄玉輕盈飛瓊綽約淡妝臨鏡更多情一片
碧雲不捲籠嬌面回清影　菱唱數聲乍聽載名娃藕
絲縈艇雪鷗沙鷺夜来同夢曉風吹醒酒暈全消粉痕
㣲漬色明香瑩問此花曷貯瑶池應未許繁花並
　　前調　　　　　　　　　　　　楊樵雲
多情不在分明繡牎日日花隂午依依雲絮溶溶香雪
覰他尋路一滴東風怎生消得翠苞紅栩被踈鐘敲斷
流鶯喚起但長記弓彎舞　空是相思入骨到如今月
痕同醉敎人枉了若還真箇匆匆如此全未惺䯳纈紋
生眼胡牀猶據筭従前總是無憑待説與如何寄
　　前調　　　　　　　　　　　　楊樵雲
一枝斜墮墻腰向人顫裊如相媚是誰翦取斷雲零玉
輕盈妝綴不是幽人如何能到水邉沙際又匆匆過了
春風半面儘長把重門閉　只管相思成夢道無情又
闗鄉意蒼苔半畝如今已是鹿胎田地甚欲追陪却嫌
花下翠環解語待何時月轉幽房醉了不教歸去
　　前調(咏楊花和/東坡韻)　　　　　　　　錢繼章
細風銛似吳刀翦成了冰花吹墜但看花落不覩花開
怎生情思十五佳人凝妝未了紙牎深閉聽侍兒傳語
漫天飛絮今年又春愁起　乍向碧空飄下問長條可
容重綴芳心無奈紫騮聲疾黄鶯聲碎誰伴浮蹤朱櫻
古陌碧桃新水料南来㡬樹柔枝博盡了行人淚
　　前調　　　　　　　　　　(明媛/)葉小鸞
芭蕉細雨瀟瀟雨聲斷續砧聲逗凭䦨極目平林如畫
雲低晚岫初起金風乍零玉露薄寒輕透想江頭木葉
紛紛落盡只餘得青山痩　且問泬寥秋氣當年宋玉
應知否半簾香霧一庭煙月㡬聲殘漏四壁蛩吟數行
征鴈漫消杯酒待東籬綻滿黄花摘取暗香盈袖
　　前調　　　　　　　　　　　　葉小鸞
井梧㡬樹凉飄滿庭景色仍如舊啼鴉數㸃斜陽一縷
挂殘踈栁有恨林花無情衰草風吹重又看輕隂帶雨
天涯萬里樓髙漫頻搔首　記泊石城煙渚落紅孤鶩
常如繡輕舟畫舫布帆蘭枻暮雲天皺水静初澄蓼紅
将醉早秋時候對庭前蕭索西風惟有寒蟬髙奏
　　前調(又一/體)　　　　　　　　　　孔方平
去年今日闗山路踈雨斷魂天氣據鞍驚見梅花的皪
籬邉水際一枝折得雪妍冰麗風梳雨洗正水村山館
倚䦨愁立有多少春情意　好是孤芳莫比自不分歌
梁舞地暗香踈影髙禪文友清談相對琴韻初調茗甌
催瀹爐熏欲試向此時一段風流付與晉人標致
　　前調(桃花/)　　　　　　　　　　晁端禮
嶺梅香雪飄零盡紅杏枝頭猶未小桃一種妖嬈偏占
春工用意㣲噴丹砂半含朝霧粉墻低倚正春寒露井
髙樓簾外争凝睇東風裏　好是佳人半醉近横波一
枝嬌媚元都觀裏武陵溪上空隨流水惆悵妖紅雨風
不定五更天氣念當年門裏如今陌上灑離人淚
　　前調　　　　　　　　　　　　蔡　伸
畫橋流水桃溪路别是壺中佳致南樓夜月東牎踈雨
金蓮共醉人静回廊並肩攜手玉芝香裏念紫簫聲斷
巫陽夢覺人何在花空委　寂寞危欄獨倚望仙鄉水
雲無際芸房花院重来空鎻蒼苔滿地物是人非小池
依舊彩鴛䨇戱念當時風月如今懐抱有盈襟淚
　　前調　　　　　　　　　　　　趙長卿
危樓横枕清江上兩岸碧山如畫夕煙羃羃晚燈㸃㸃
樓臺新夜明月當天白沙流水冷光連野浸䦨干萬頃
琉璃軟皺打魚艇相髙下　何處一聲羌笛是誰家倚
樓人也多情對景無言有恨欲歌還罷把酒臨筵阿誰
知我此懐難冩忍思量後夜芳容不似暗塵隨馬
　　前調(趙祖文畫/西湖圖)　　　　　　　　楊无咎
西湖天下應如是誰喚作真西子雲凝山秀日増波媚
宜晴宜雨况是深秋更當遥夜月華如水記詞人解道
丹青妙手應難冩真竒語　徃事輸他范蠡泛扁舟仍
携佳麗毫端幻出淡妝濃抹可人風味和靖幽居老坡
遺跡也應堪記更憑君畫我追隨二老遊千家寺
　　前調(江樓席上贈/歌妓盼盼)　　　　　　　趙彦端
酒潮匀頰雙眸溜睂映逺山横秀風流俊雅嬌癡體態
眼前稀有蓮歩彎彎移歸拍裏凌波難偶對仙源醉眼
玉纖籠巧撥新聲魚紋皺　我自多愁多病對人前只
推傷酒瞞他不得詩情嬾倦沈腰消瘦多謝東君慇懃
知我曲翻紅豆拚来朝又是扶頭不起江樓知否
　　前調(夜泛鑑/湖懐歸)　　　　　　　　　姜　夔
夜深客子移舟處兩兩沙禽驚起紅衣入槳青燈揺浪
㣲凉意思把酒臨風不思歸去有如此水况茂陵遊倦
長干望久芳心事簫聲裏　屈指歸期尚未鵲南飛有
人應喜畫闌桂子㽞香小待提攜影厎我已情多十年
幽夢略曽如此甚謝郎也恨飄零觧道月明千里
　　前調(雲南/作)　　　　　　　　　　陸　游
尊前花厎尋春處堪歎心情全減一身萍寄酒徒雲散
佳人天逺那更今年瘴煙蠻雨夜郎江畔漫倚樓横笛
臨牎看鏡時揮涕驚流轉　花落月明庭院悄無言魂
消腸斷凭肩攜手當時曽效畫梁棲燕見説新来網縈
塵暗舞衫歌扇料也應顦顇慵行芳徑怕啼鶯見
　　前調(春日遊/摩訶池)　　　　　　　　　陸　游
摩訶池上追游客紅緑參差春晚韶光妍媚海棠如醉
桃花欲暖挑菜初閒禁煙将近一城絲管看金鞍爭道
香車飛蓋爭先占新亭館　惆悵年華暗換黯銷魂雨
收雲散鏡匳掩月釵梁折鳳秦箏斜雁身在天涯亂山
孤壘危樓飛觀歎春来只有楊花和恨向東風滿
　　前調(庚寅/寄逺)　　　　　　　　　　劉　鎮
老来慣與春相識長記傷春如故去年今日舊愁新恨
送将風絮粉淚羞紅黛睂顰翠推愁不去任鎖牎深閉
屏山半掩還别有愁来路　回首畫橋煙水念故人匆
匆何處客情懐逺雲迷北樹草連南浦離合悲歡去留
遲速問春無語笑劉郎不道無桃可種苦㽞春住
　　前調(清明和章/質夫韻)　　　　　　　　劉　鎮
弄晴臺館收煙候時有燕泥香墜宿酲未觧單衣初試
騰騰春思前度桃花去年人面重門深閉記彩鸞别後
青驄歸去長亭路芳塵起　十二屏山徧倚任蒼苔㸃
紅如綴黄昏人静暖香吹月一簾花碎芳意婆娑緑隂
風雨畫橋煙水笑多情司馬㽞春無計濕青衫淚
　　前調　　　　　　　　　　　　莫　崙
鏡寒香歇江城路今度見春全嬾斷雲過雨花前歌扇
梅邉酒琖離思相欺萬絲縈繞一襟消黯但年光暗換
人生易感西歸水南飛鴈　也擬與愁排遣奈江山遮
攔不斷嬌訛夢語濕熒啼袖迷心醉眼繡轂華裀錦屏
羅薦何時拘管但良宵空有亭亭霜月作相思伴
　　前調(以李長吉美/人梳頭歌填)　　　　　　　胡　仔
夢寒鮹帳春風曉檀枕半填香髻轆轤初轉䦨干鳴玉
咿啞驚起眠鴨凝煙舞鸞翻鏡影開秋水觧低頭試整
牙牀對立香絲亂雲拖地　纎手犀梳落處膩無聲重
盤鴉翠蘭膏匀漬冷光欲溜鸞釵易墜年少偏嬌鬟多
無力惱人風味甚含情不語下堦漫自折花枝戲
　　前調(又一體/杏花)　　　　　　　　　周紫芝
小桃零落春将半䨇燕却来池館名園相倚初開繁杏
一枝遥見竹外斜穿栁間深映粉愁香怨任紅攲宋玉
墻頭十里曽牽惹人腸斷　常記山城斜路噴清香日
遲風暖春隂趖後馬前惆悵滿枝妝淺深院簾垂雨愁
人處碎紅千片料明年更發多應更好約鄰翁看
　　前調　　　　　　　　　　　　張　綖
瑣牎睡起門重閉無奈楊花輕薄水沉煙冷琵琶塵掩
嬾侵絃索檀板歌鶯霓裳舞燕當年娱樂望天涯萬疊
闗山煙草連天逺凭髙閣　閒把菱花自照笑春山為
誰塗抹㡬時待得信傳青鳥橋通烏鵲别後餘情愁邉
剩思引杯孤酌正黯然對景銷魂墻外一聲譙角
　　前調(又一體/梅花)　　　　　　　　　趙彦端
冰姿玉骨塵埃外看自有神仙格花中越様風流曽是
名標清客月夜香魂雪天孤豔可堪憐惜向枝間且作
東風第一和羮事期他日　聞道春歸未識問伊家那
知消息當時惱煞林逋空繞團欒千百横管輕吹處餘
香散阿誰偏得夀陽宫應有佳人待與㸃新妝額
　　前調(梅/)　　　　　　　　　　　晁端禮
夜来深雪前村路應是早梅先綻故人贈我江頭春信
南枝向暖踈影横斜暗香浮動月明清淺向庭邉驛畔
行人立馬頻回首空膓斷　别有玉溪仙館夀陽人初
勻妝面天敎占了百花頭上和羮未晚最是闗情處髙
樓上一聲羌管仗誰人向道争如留取倚朱䦨看
　石州慢
　　(又一體雙調一百二字一/名栁色黄一名石州引)
　　石州慢　　　　　　　　　　　賀　鑄
薄雨初寒斜照弄晴春意空闊長亭栁色纔黄逺客一
枝先折煙横水際映帶㡬㸃歸鴻東風消盡龍沙雪還
記出闗来恰而今時節　将發畫樓芳酒紅淚清歌頓
成輕别已是經年杳杳音塵都絶欲知方寸共有㡬許
清愁芭蕉不展丁香結望斷一天涯兩厭厭風月
　　前調　　　　　　　　　　　　張元幹
寒水依痕春意漸回沙際煙闊溪梅晴照生香冷蕊數
枝争發天涯舊恨試看㡬許消魂長亭門外山重疊不
盡眼中青是愁来時節　情切畫樓深閉想見東風暗
消肌雪辜負枕前雲雨尊前花月心期切處更有多少
淒凉殷勤㽞與歸時説到得再相逢恰經年離别
　　前調　　　　　　　　　　　　謝　懋
日脚斜明秋色半隂人意淒楚飛雲特地凝愁做弄晚
来㣲雨誰家别院舞困㡬葉霜紅西風送客聞砧杵鞭
馬出都門正潮平洲渚　無語匆匆短棹滿載離愁片
㠶髙舉京洛紅塵縈念㡬年羈旅淺顰輕笑當時風月
逢迎别來誰畫雙睂嫵回首一銷凝望歸鴻容與
　　前調　　　　　　　　　　　　髙　啓
落了辛夷風雨頓催庭院瀟灑春来長恁樂章嬾按酒
籌慵把辭鶯謝燕十年夢斷青樓情隨栁絮猶縈惹難
覓舊知音把琴心重冩　夭冶憶曽攜手鬭草䦨邉買
花簾下試看轆轤低轉秋千髙打如今何處縦有團扇
輕衫與誰更走章臺馬回首暮山青又離愁来也
　　前調(又一體野書所/見寄子  公明)　　　　　　張　炎
野色驚秋隨意散愁踏碎黄葉誰家籬下閒心似語試
妝嬌怯行行歩影未敎背寫腰肢一搦猶立門前雪依
約鏡中春又無端輕别　癡絶漢皋何處觧珮何人厎
須情切空引東鄰遺恨丁香空結十年舊夢尚餘恍惚
雲牎可憐不是舊時蝶深夜醉醒来好一庭風月
　　前調(又一體日髙/麗使還  作)　　　　　　　蔡松年
雲海蓬莱風霧鬢鬟不假梳掠仙衣捲盡雲霓方見宫
腰纖弱心期得處世間言語非真海犀一㸃通寥廓無
物比情濃覔無情相博　離索曉来一枕餘香酒病頼
花醫却灩灩金尊収拾新愁重酌片帆雲影載将無際
闗山夢魂應被楊花覺梅子雨絲絲滿江干樓閣
　　前調(赴召史館/與徳新别)　　　　　　　　元好問
擊筑行歌按馬賦詩年少豪舉從渠里社浮沉枉笑人
間兒女平生王粲而今顦顇登樓江山信美非吾土天
地一飛鴻渺翩翩何許　羈旅山中父老相逢應念此
行良苦㡬為虚名誤却東家雞黍漫漫長路蕭蕭兩鬢
黄塵騎驢漫與行人語詩句欲成時滿西山風雨
　　前調(春日/雨中)　　　　　　　　　　張　翥
煙雨輕隂庭院峭寒情意難準社前燕子歸来恰換一
番花信春光全在杏花紅鬧枝頭䨇鸞銜上金釵鬢待
到盡開時又臙脂成粉　堪恨西園撲蝶人閒芳徑踏
青鞵潤簾影愔愔竟日瞢騰如困惜花中酒尋常過了
年年情多那得離愁盡翠被不成温滿熏篝蘭燼
　　前調(憶别/)　　　　　　　　　　張　埜
紅雨西園香雪東風還又春暮當時雙槳悠悠送客緑
波南浦陽闗一闋至今隠隠餘音眼前渾是分携處此
恨有誰知倚䦨干無語　凝竚天涯㡬許離情化作暮
雲千縷過盡征鴻依舊歸期無據京塵染袂故人應念
飄零豈知反被功名誤無處著羈愁滿春城煙雨
　宴清都
　　(又一體雙調一百/二字亦名四代好)
　　宴清都　　　　　　　　　　　周邦彦
地僻無鐘鼓殘燈滅夜長人倦難度寒吹斷梗風翻暗
雪灑牎填户賔鴻漫説傳書筭過盡千儔萬侣始信得
庾信愁多江淹恨極須賦　淒涼病損文園徽絃乍拂
音韻先苦淮山夜月金城暮草夢魂飛去秋霜半入清
鏡歎帶眼都移舊處更久長不見文君歸時認否
　　前調　　　　　　　　　　　　何　籀
細草沿堦軟遲日薄惠風輕靄㣲暖春工靳惜桃紅尚
小栁芽猶短羅幃繡幙髙捲早已是歌慵笑嬾凭畫樓
那更天逺山逺水逺人逺　堪怨傅粉疎狂竊香俊雅
無計拘管青絲絆馬紅巾寄羽甚處迷戀無言淚珠零
亂翠袖儘重重漬徧故要得别後思量歸時覰見
　　前調(餞明逺/兄赴調)　　　　　　　　　趙善扛
疎栁無情緒都不管渡頭行客欲去猶依頼得玉光萬
頃為人留住相從嵗月如驚歎回首離歌又賦更舉目
斜照沉沉西風翦翦秋墅　君行定憶南池歌筵舞地
花晨月午八甎歩日三雍奏樂送君雲路别情未抵遺
愛試聽取湖山共語便可能無意同傾一尊露醑
　　前調(初春/)　　　　　　　　　　盧祖皋
春訊飛瓊管風日薄度墻啼鳥聲亂江城次第笙歌翠
合綺羅香暖溶溶澗緑氷泮醉夢裏年華暗換料黛睂
重鎖隋堤芳心還動梁苑　新来鴈闊雲音鸞分鑑影
無計重見啼春細雨籠愁淡月恁時庭院離腸未語先
斷筭猶有凴髙望眼更那堪芳草連天飛梅弄晚
　　前調(舟中思家用/周美成韻)　　　　　　　趙必􁯦
逺逺漁村鼓斜陽外賔鴻三兩飛度茅檐春小白雲隱
几青山當户騷人厎事飄蓬渾忘却耕徒釣侣何時尋
斗酒江鱸悠悠千古重賦　風流種栁淵明折腰五斗
身為名苦秫田二頃菊松三徑不如歸去山靈休勒俗
駕容我臥草堂深處問故園怨鶴啼猿今無恙否
　　前調(連理/海棠)　　　　　　　　　　吳文英
繡幄鴛鴦柱紅情宻膩雲低䕶秦樹芳根兼倚花梢鈿
合錦屏人妒東風睡足交枝正夢繞瑶釵燕股障灩蠟
滿照歡叢嫠蟾冷落虚度　人間萬感幽單華清慣浴
春盎風露連鬟並暖同心共結向承恩處憑誰為歌長
恨暗殿鎖秋燈夜語願舊期不負春盟紅朝翠暮
　　前調(秋感/)　　　　　　　　　　吳文英
萬里闗河眼愁凝處𣺌渺殘照紅斂天低逺樹潮分斷
港路廻淮甸吟鞭又指孤店對玉露金風送晩恨自古
才子佳人此景此情多感　吳王故苑别来良朋雅集
空歎蓬轉揮毫刻燭飛觴趁月夢消香斷區區去情何
限倩片紙丁寧過鴈寄相思寒雨燈牕芙蓉舊院
　　前調(餞嗣榮王/仲亨還京)　　　　　　　　吳文英
翠羽飛梁苑連催發暮檣留話江燕塵階墮珥瑶扉乍
鑰綵繩䨇罥新煙暗葉成隂效翠嫵西陵送逺又趁得
蕊露天香春㽞建章花晚　歸来笑折仙桃瓊樓宴萼
金漏催箭蘭亭秀語烏絲潤墨漢宫傳翫紅攲醉玉天
上倩鳯尾時題畫扇問㡬時重駕巫雲蓬莱路淺
　　前調(霅川/圖)　　　　　　　　　　周　宻
老去閒情嬾東風外霏霏花絮零亂輕鷗漲緑啼䳌暗
碧一春過半尋芳已是来遲怕迤邐年華暗換還應恨
白雪歌空秋霜鬢冷難管　凭䦨自笑清狂事隨花謝
愁與春緩持杯顧曲登樓賦筆杜郎才減前歡巳隔前
溪但耿耿臨髙望眼溯輕紅一棹歸時半蟾弄晚
　春従天上来
　　(雙調一/百二字)
　　春従天上来　　　　　　　　　周伯陽
浩蕩青冥正涼露如洗萬里虚明鼓角悲健秋入重城
彷彿石上三生指蓬莱雲路渺何許月冷風清倚南樓
一聲長笛㡬㸃殘星　西風舊年有約聽候蛩語夜客
裏心驚紅樹山深翠苔門掩想見露草踈螢便乗風歸
去䦨干外河漢西傾笑淹㽞劃然孤嘯雲白天青
　安公子
　　(又一體雙調/一百二字)
　　安公子　　　　　　　　　　　陸　游
風雨初經社子規聲裏春光謝最是無情零落盡薔薇
一架况我今年顦顇幽牎下人盡怪詩酒消聲價向藥
爐經巻㤀却鶯牎栁榭　萬事収心也粉痕猶在香羅
帊恨月愁花爭信道如今都罷空憶前身便面章臺馬
因自来禁得心腸怕縱遇歌逢酒但説京都舊話
　金盞子
　　(又一體雙調/一百二字)
　　金盞子　　　　　　　　　　　史逹祖
奨緑催紅仰一番膏雨始張春色未踏畫橋煙江南岸
應是草穠花宻尚憶湔裙蘋溪覺詩愁相覓光風外除
是倩鶯煩燕漫通消息　棃花夜来白相思夢空䦨一
林月深深栁枝巷陌難重遇弓彎兩袖雲碧見説倦理
秦箏怯春葱無力空遺恨當時㽞客句蒼苔蠧壁
　綺寮怨
　　(雙調一/百二字)
　　綺寮怨　　　　　　　　　　　陳允平
滿院荼䕷開盡杜鵑啼夢醒記曉月緑水橋邉東風又
折栁旗亭蒙茸輕煙草色踈簾浄亂織羅帶青對一尊
别酒征衫上㸃滴香淚盈　㡬度恨沉斷雲飛鸞何處
連環尚結雙瓊一曲琵琶湓江上慣曽聽依依翠屏香
冷聽夜雨動離情春深小樓無心對錦瑟空涕零
　鬬百草
　　(又一體雙調/一百二字)
　　鬭百草　　　　　　　　　　　晁補之
徃事臨邛舊逰雅態羞重憶觧賦才髙好音情慧琴裏
句中暗識正當年似閬苑璚枝朝朝相倚便滌器何妨
當壚正好鎮同比翼　誰使褰裳珮失推枕雲歸惆悵
至今遺恨積雙鯉書来大刀詩意縦章臺青青似昔重
尋事前度劉郎轉愁寂漫贏得對東風對花歎息
　　戀春芳慢
　　　(雙調一/百二字)
　　　戀春芳慢　　　　　　　　　　晁端禮
　蜂蕊分香燕泥破潤暫寒天氣清新帝里繁華昨夜細
　雨初匀萬品花蔵西苑望一帶栁接重津寒食近蹴踘
　秋千又是無限逰人　紅妝趁戲綺羅夾道青帘賣酒
　臺榭侵雲處處笙歌不負治世良辰共見西城路好翠
　華定将出嚴宸誰知道人主祈祥為民非事行春
　
　
　
　
　
　
　
御選歴代詩餘巻七十六
　欽定四庫全書
御選歴代詩餘巻七十七目録(一百/二字)
　　　齊天樂(上/)
　　　　周邦彦(二首/)
　　　　楊无咎
　　　　劉圻父
　　　　姜䕫
　　　　張輯
　　　　髙觀國(三首/)
　　　　史逹祖(五首/)
　　　　方岳
　　　　翁孟寅
　　　　洪瑹
　　　　方千里
　　　　呉文英(九首/)
　　　　陳允平(二首/)
　　　　文天祥(二首/)
　　　　周宻(六首/)
　　　　王沂孫(二首/)
　　　　張炎(十三首/)
　　　　劉瀾
　　　　王月山
　　　　趙必􁯦
　　　　儲泳
　　　　李萊老
　　　　王易簡
　　　　唐藝孫
　　　　吕同老
　　　　練恕可
　　　　唐珏
　
御選歴代詩餘巻七十七目録
　欽定四庫全書
御選歴代詩餘巻七十七(一百/二字)
司經局洗馬掌局事兼翰林院修撰加二級(臣/)王奕清奉
㫖校刋
　　齊天樂(上/)
　　　(一名臺城路一名如此江山一名五福降中/天雙調一百二字首句或叶或否無定體也)
　　　齊天樂　　　　　　　　　　　周邦彦
　緑蕪彫盡臺城路殊鄉又逢秋晚暮雨生寒鳴蛩勸織
　深閣時聞裁翦雲牎静掩歎重拂羅裀頓疎花簟尙有
　練囊露螢清夜照書巻　荆江留滯最久故人相望處
　離思何限渭水西風長安亂葉空憶詩情宛轉凭髙眺
　逺正玉液新篘蟹螯初薦醉倒山翁但愁斜照斂
　　　前調(端午/)　　　　　　　　　　周邦彦
　疎疎㡬㸃黄梅雨佳節又逢重午角黍包金香蒲泛玉
　風物依然荆楚形裁艾虎更釵裊朱符臂纒紅縷撲粉
　香綿喚風綾扇小牎午　沈湘人去已逺勸君休對景
感時懐古慢轉鶯喉輕敲象板勝讀離騷章句荷香暗
度漸引入醄醄醉鄉深處卧聼江頭畫船喧疊鼓
　　前調(和周美/成韻)　　　　　　　　　楊无咎
後堂芳樹隂隂見疎蝉又還催晩燕守朱門螢黏翠幙
紋蠟啼紅慵翦紗幃半掩記雲嚲瑶山粉融珍簟睡起
援毫戲題新句漫盈巻　暌離鱗雁頓阻似聞頻念我
愁緒無限瑞鴨香銷銅壺漏永誰惜無眠輾轉蓬山恨
逺想月好風清酒登琴薦一曲髙歌為誰眉黛斂
　　前調(夀史/滄洲)　　　　　　　　　　劉圻父
雅歌堂下新堤路栁外行人相語碧藕開花金桃結子
三見使君初度樓臺北渚似畫出西湖水雲深處綵鷁
雙飛水亭開宴近重午　溪蒲堪薦緑醑幔亭何惜為
曽孫留住碧水吟哦滄洲夢想未放舟横野渡維申及
甫正夾輔中興擎天作柱願祝嵩髙嵗添長命縷
　　前調(蟋蟀/)　　　　　　　　　　姜　䕫
庾郎先自吟愁賦淒淒更聞私語露濕銅鋪苔侵石井
都是曽聼伊處哀音似訴正思婦無眠起尋機杼曲曲
屏山夜凉獨自甚情緒　西牎又吹暗雨為誰頻斷續
相和砧杵候館吟秋離宫弔月别有傷心無數豳詩謾
舉笑籬落呼燈世間兒女寫入琴絲一聲聲更苦
　　前調　　　　　　　　　　　　張　輯
西風揚子江頭路扁舟雨晴呼渡岸隔瓜洲津横蒜石
揺盡波聲千古詩人一去但對峙金焦斷磯青樹欲下
斜陽長淮𣺌𣺌正愁予　中流笑與客語把貂裘為浣
半生塵土品水烹茶看碑憶鶴恍似舊曽遊處聊憑陸
諝問八極神遊肯重來否如此江山更蒼煙白鷺
　　前調　　　　　　　　　　　　髙觀國
碧雲闕處無多雨愁與去帆俱逺倒葦沙閒枯蘭砌冷
寥落寒江秋晚樓隂縱覽正魂怯清吟病多消黯怕揖
西風袖羅香自去年減　風流江左久客舊遊得意處
朱簾曽捲載酒春情吹簫夜約猶憶玉嬌香軟塵樓故
苑歎璧月空檐楚雲飛觀送絶征鴻楚峰煙數㸃
　　前調(中秋夜/懐梅谿)　　　　　　　　　髙觀國
晚雲知有闗山念澄霄巻開清霽素景中分氷盤正溢
何啻嬋娟千里危䦨静倚正玊管吹涼翠觴留醉記約
清吟錦袍初喚醉魂起　孤光天地共影浩歌誰與舞
淒涼風味古驛煙寒幽垣夢冷應念秦樓十二歸心對
此想斗插天南鴈横遼水試問姮娥有愁誰為寄
　　前調(菊/)　　　　　　　　　　　髙觀國
叢幽一笑東籬繞霜華又随香冷暈色黄嬌嫩枝翠婉
來趁登髙佳景誰偏管領是彭澤歸來未荒三徑最愜
清霜道家標致自風韻　南山依舊翠倚采花無限思
西風吹醒萬蕊金寒三秋夢好曽記餐英清詠斕斑淚
沁怕節去蜂愁雨荒煙暝明日重陽為誰簪短鬢
　　前調(白髪/)　　　　　　　　　　史逹祖
秋風早入潘郎鬢斑斑遽驚如許暖雪侵梳晴絲拂領
栽滿愁城深處瑶簪漫妒便羞插宫花自憐衰暮尚想
春情舊吟淒斷茂陵女　人間公道惟此歎朱顔也恁
容易堕去湟了重緇搔來更短方悔風流相悞郎潜㡬
縷漸疎了銅駝俊逰儔侶縱有黟黟奈何詩思苦
　　前調　　　　　　　　　　　　史逹祖
䦨干只在鷗飛處年年怕吟秋興斷浦沉雲空山挂雨
中有詩愁千頃波聲未定望舟尾拖凉渡頭籠暝正好
登臨有人歌罷翠簾冷　悠然魂堕故里奈閒情未了
還被吹醒拜月虚檐聽蛩壊砌誰復能憐嬌俊憂心耿
耿寄桐葉芳題冷風新詠莫遣秋聲樹頭喧夜永
　　前調(賦橙/)　　　　　　　　　　史逹祖
犀紋隠隠鶯黄嫩籬落翠深偷見細雨重移新霜試摘
佳處一年秋晚荆江未逺想橘友荒凉朩奴嗟怨就説
風流草泥來趁蟹螯健　并刀寒映素手醉魂沉夜飲
曽倩排遣沆瀣含酸金罌裹玉簌簌呉鹽輕㸃瑶姬齒
軟待惜取團圓莫教分散入手温存帊羅香自滿
　　前調(湖上即席/分羽字)　　　　　　　　史逹祖
鴛鴦拂破蘋花影低低趁凉飛去畫裏移舟詩邉就夢
葉葉碧雲分雨芳遊自許過栁影閒波水花平渚見說
西風為人吹恨上瑶樹　闌干斜照未滿杏牆應望斷
春翠偷聚淺約挼香深盟搗月誰是牎間青羽孤筝㡬
柱問因甚參差暫成離阻夜色空庭待歸聽俊語
　　前調(中秋宿/真定驛)　　　　　　　　　史逹祖
西風來勸涼雲去天東放開金鏡照野霜凝入河桂濕
一一氷壺相映殊方路永更分破秋光盡成悲境有客
躊躇古庭空自弔孤影　江南朋舊在許也能憐天際
詩思誰領夢斷刀頭書開蠆尾别有相思随定憂心耿
耿對風鵲殘枝露蛩荒井斟酌姮娥九秋宫殿冷
　　前調(和楚客/賦蘆)　　　　　　　　　方　岳
孤篷夜傍低叢宿蕭蕭雨聲悲切一岸霜痕半江煙色
愁到沙頭枯葉澹雲沒滅黯西風吹老滿汀新雪天豈
無情離騷㸃㸃送歸客　歸去來兮怎得儘鷺翹鷗倚
乍寒時節秋晚山川夕陽浦漵贏得别腸千結濤翻浪
疊那得似西來一笻横絶搔首江南鴈衘千里月
　　前調(元夕/)　　　　　　　　　　翁孟寅
紅香十里銅駝夢如今舊逰重省節序飄零歡娛老大
慵立燈光蟾影傷心對景怕回首東風雨晴難凖曲巷
幽坊管絃一片笑相近　飛棚浮動翠葆看金釵半溜
春壚紅粉鳯輦鼇山雲収霧斂迤邐銅壺漏迥霜風漸
𦂳展一幅青綃争懸孤鏡帶醉扶歸曉酲春夢穏
　　前調　　　　　　　　　　　　洪　瑹
轆轤聲破銀牀凍霜寒又侵鴛被皓月疎鐘悲風斷漏
驚起畫樓人睡銀屏十二歎塵滿絲簧暗銷金翠可恨
風流故人迢遞隔千里　相思情緒最苦舊歡無續處
夢魂空費斷鴈無情離鸞有恨空想呉山越水花顦玊
顇但翠黛愁横紅鉛淚洗待翦江梅倩人傳此意
　　前調(次周美/成韻)　　　　　　　　　方千里
碧紗牎外黄鸝語聲聲似愁春晩岸栁飄緜庭花堕雪
惟有平蕪如翦重門向掩㸔風動疎簾浪鋪湘簟暗想
前歡舊遊心事寄詩巻　鱗鴻音信未覩夢魂尋訪後
闗山無限客館愁思天涯倦跡㡬許良宵展轉情閒意
逺記宻閣深閨繡衾羅薦睡起無人料應眉黛斂
　　前調(齊雲/樓)　　　　　　　　　　呉文英
淩朝一片陽臺影飛來太空不去棟與參横簾鈎斗曲
西北城髙㡬許天聲似語便閶闔輕排虹河平溯問㡬
隂晴霸呉平越漫今古　西山横黛瞰碧眼明應不到
煙際沉鷺卧笛長吟層霾乍裂寒月溟濛千縷憑虛醉
舞夢凝白闌干化為飛霧净洗青紅驟飛滄海雨
　　前調(夀榮王/夫人)　　　　　　　　　呉文英
玊皇重賜瑶池宴瓊筵第二十四萬象澄秋羣裾曳玊
清徹氷壺人世鼇峰對起許分得鈞天鳯絲龍吹翠羽
飛來舞鸞曽賦曼桃字　鶴胎曽夢電繞桂根㸔驟長
玊榦金蕊少海波新芳茅露滴涼入堂階綵戯香霖乍
洗擁蓮媛三千羽裳風佩聖姥朝元煉顔銀漢水
　　前調(與江湖諸/友泛湖)　　　　　　　　呉文英
麴塵猶沁傷心水歌蟬暗驚春換露藻清啼煙蘿淡碧
先結湖山秋怨波簾翠捲歎霞薄輕綃汜人重見傍栁
追涼暫疎懐袖負紈扇　南花清鬭素靨畫船應不載
坡静詩巻泛酒芳筩題名蠧壁重集湘鴻江燕平蕪未
翦怕一夕西風鏡心紅變望眼愁生暮天菱唱逺
　　前調(飲白醪感/少年事)　　　　　　　　呉文英
芙蓉心上三更露茸香潄泉玊井自洗銀舟徐開素酌
月落空杯無影庭隂未暝度一曲新蟬韻秋堪聽瘦骨
侵氷怕驚紋簟夜深冷　當時湖上載酒翠雲開處共
雪面波鏡百感瓊漿千莖鬢雪煙鎻藍橋花徑留連暮
景但閒覓孤歡強寛秋興醉倚脩篁晚風吹半醒
　　前調(登禹/陵)　　　　　　　　　　呉文英
三千年事殘鴉外無言倦凭秋樹逝水移川髙陵變谷
那識當年神禹幽雲怪雨翠萍濕空梁夜深飛去鴈起
青天數行書似舊藏處　寂寥西牎坐乆故人慳㑹遇
同翦燈語敗蘚殘碑零圭斷璧重拂人間塵土霜紅罷
舞漫山色青青霧朝煙暮岸鎖春船畫旗飄賽鼓
　　前調(宴丁/園)　　　　　　　　　　呉文英
竹深不放斜陽入横波澹墨林沼斷莽平煙殘荷剰水
宜得秋深纔好荒亭旋埽正著酒寒輕弄花春小障錦
西風半圍歌袖半吟草　倦遊清興易嬾景饒人未勝
樂事常少栁下停車尊前岸幘同撫雲根一笑秋香未
老漸風雨西城暗攲客帽背日移舟亂鴉溪樹繞
　　前調　　　　　　　　　　　　呉文英
新煙初試花如夢疑收楚峰殘雨茂苑人歸秦樓燕息
同惜天涯為旅遊情最苦早柔緑迷津亂莎荒圃數樹
棃花晚風吹堕半汀鷺　流紅江上去逺翠尊曽共醉
雲外别墅淡月秋千幽香巷陌愁緒傷春深處聽歌看
舞駐不得當時栁蠻櫻素睡起懨懨洞簫誰院宇
　　前調　　　　　　　　　　　　吳文英
煙波桃葉西陵路十年斷魂潮尾古栁重攀輕鷗驟别
陳跡危亭獨倚涼颸乍起渺煙磧飛帆暮山横翠但有
江花共臨秋鏡照顦顇　華堂燭暗送客眼波回盼處
芳豔流水素骨凝氷柔葱蘸雪猶憶分瓜深意清尊未
洗夢不濕行雲漫沾殘淚可惜秋宵亂蛩疎雨裏
　　前調(贈姜/石帚)　　　　　　　　　　呉文英
餘香纔潤鸞綃汗秋風夜來先起霧鎻林深藍浮野闊
一笛漁蓑漚外紅塵萬里就中決銀河冷涵空翠岸觜
沙平水楊隂下晩船檥　桃溪人住最乆浪吟誰得到
蘭蕙疏綺硯色寒雲籖聲亂葉蘄竹簟紋如水笙歌醉
裏歩明月丁東靜傳環珮更展芳塘種花招燕子
　　前調(南屏/晩鐘)　　　　　　　　　　陳允平
赤闌橋畔斜陽外臨江暮山凝紫戲鼓纔停漁榔乍歇
一片芙蓉秋水餘霞散綺正銀鑰停闗畫橈催檥魚板
敲殘數聲初入萬松裏　坡翁詩夢未老翠㣲樓上月
曽共誰倚鄉苑煙花宫斜露草㡬度西風弹指黄昏盡
矣有眠月閒僧醉香遊子鷲嶺猿啼喚人吟思起
　　前調(次周美/成韻)　　　　　　　　　陳允平
客愁都在斜陽外凭闌桂香吹晚亂葉蝉哀寒汀鷺泊
離緒并刀難翦牙屏半掩漸塵撲氷紈浪収雲簟露入
征衣滿襟秋思付詩巻　還思前度問酒鳯樓人共倚
歸興無限雁影亭皋蛩聲院落雙闕明河清轉田園夢
逺歎籬菊初開澗蓴堪薦拄笏西風四山煙翠斂
　　前調(慶李/樓峰)　　　　　　　　　　文天祥
南樓月轉銀河曙玊簫又吹梅早鸚鵡沙晴葡萄水暖
一縷燕香清裊瑶池春好想桃露霏霞菊波沁曉袍錦
風流御仙花帯瑞虹繞　玊闗人正未老喚磯頭黄鶴
岸巾談笑劒拂淮清槊横楚黛雨洗一川烟草印黄似
斗看半硯薔薇滿鞍楊栁沙路歸來金貂蟬翼小
　　前調(燈屏/)　　　　　　　　　　文天祥
夜來早得東風信瀟湘一川新緑栁色含晴梅心沁暖
春淺千花如束銀蟬乍浴正沙鴈将還海鼇初矗雲擁
旌旗笑聲人在畫闌曲　星虹瑶樹縹緲珮環鳴碧落
瑞籠華屋露耿銅虬氷翻鐵馬簾幕光揺金粟遲遲倚
竹更為托瑶尊滿斟􁘜醁回首宫蓮夜深歸院燭
　　前調(梅二/首)　　　　　　　　　　周　宻
宫檐融暖晨妝嬾輕霞未勻酥臉倚竹嬌顰臨溪痩影
依約尊前重見盈盈笑靨映珠絡玲瓏翠綃葱蒨夢入
羅浮滿衣清露暗香染　東風千樹易老怕紅顔漸減
芳意偷變贈逺天寒吟香夜永多少江南新怨瓊疏静
掩任翦雪裁雲競誇輕艶畫角黄昏夢随春去逺
　　前調　　　　　　　　　　　　周　宻
東風又入江南岸年年漢宫春早寳屑無痕生香有韻
消得何郎花惱孤山夢繞記路隔金沙那回曽到夜月
相思翠尊誰共飲香醥　天寒宫怨贈逺水邉憑為問
春到多少竹外凝情牆隂照影誰見嫣然一笑冷香未
了怕玊管西樓一聲霜曉花自多情看花人自老
　　前調(赤壁/重遊)　　　　　　　　　　周　宻
清溪數㸃芙蓉雨蘋飇涼泛吟鷁洗玊空明浮珠沆瀣
人静籟沉波息仙潢咫尺想翠羽瓊樓有人相憶天上
人間未知今夕是何夕　此生此夜此景自仙翁去後
清致誰識散髪吟商簮花弄水誰伴空江横笛流年暗
惜怕一度西風井梧吹碧底事閒愁醉歌浮大白
　　前調　　　　　　　　　　　　周　宻
曲屏遮斷行雲路西樓怕聽疎雨硯凍凝華香寒散霧
呵筆慵題詩句長安倦旅歎衣染塵痕鏡添秋縷過盡
飛鴻錦箋誰與寄愁去　簫臺應是怨别曉寒梳洗嬾
依舊眉嫵酒滴爐香花圍座暖閒却珠鞲鈿柱芳心謾
語恨栁外遊韀繫情何許暗卜歸期細将梅蕊數
　　前調(蟬/)　　　　　　　　　　　周　宻
槐隂忽送清商怨依稀正聞還歇寫怨聲長危絃調苦
前夢蛻痕枯葉傷情惜别是㡬度斜陽㡬回殘月轉眼
西風一襟幽恨向誰說　輕鬟猶記動影翠娥應妒我
雙鬢如雪枝冷頻移葉疎猶抱肯負好秋時節淒淒切
切漸迤邐黄昏砌蛩相接露洗餘悲暮烟聲更咽
　　前調(次二隠/寄梅)　　　　　　　　　周　宻
䕶春簾幙東風裏當年問花曽到玊影孤搴氷痕半拆
漠漠凍雲迷道臨流更好正雪影逢迎隂光相照夢入
羅浮古苔啁􁚉翠禽小　一枝空念贈逺遡波流不到
心事誰表倚竹天寒吹香夜冷㡬度日昏霜曉尋芳欠
早怕鶴怨山空鴈歸書少不恨春遲恨春容易老
　　前調(蟬/)　　　　　　　　　　　王沂孫
一襟餘恨宫魂斷年年翠隂庭樹乍咽涼柯還移暗葉
重把離愁深訴西牎過雨怪瑶佩流空玊筝調柱鏡暗
妝殘為誰嬌鬢尚如許　銅仙鉛淚似洗歎移盤去逺
難貯零露病翼驚秋枯形閱世消得殘陽㡬度餘音更
苦甚獨抱清商頓成淒楚漫想薫風栁絲千萬縷
　　前調(四明/别友)　　　　　　　　　　王沂孫
十洲三島曽遊處離情㡬番悽惋墜葉重題枯條舊折
蕭䬃那逢秋半登臨頓嬾更葵箑難留苧衣将換試語
孤懐豈無人與共幽怨　遲遲終是也别筭何時趁取
涼生江滿挂月催程收風借泊休意征帆已逺山隂路
畔縱鳴壁猶蛩過樓初雁政恐黄花笑人歸較晚
　　前調(北地遇/江菊坡)　　　　　　　　　張　炎
十年前事翻疑夢重逢可憐俱老水國春空山城嵗晚
無語相看一笑荷衣換了任京洛塵沙冷凝風帽見説
吟情近來不到謝池草　歡遊曽歩翠窈亂紅迷紫曲
芳意今少舞扇招香歌橈喚玊猶憶錢塘蘇小無端暗
惱又㡬度留連燕昏鶯曉回首妝樓甚時重去好
　　前調(杭友遇鍳/曲漁舎)　　　　　　　　張　炎
春風不暖垂楊樹吹却絮雲多少燕子人家夕陽巷陌
行入野畦深窈籌花鬭草記小舫尋芳斷橋初曉那日
心情㡬人同向近來老　銷憂何處最好夜遊頻秉燭
猶是遲了南浦歌闌東林社冷贏得如今懐抱吟悰暗
惱待醉也慵聽勸歸啼鳥怕攪離愁亂紅休去埽
　　前調(寄太白山/人陳文卿)　　　　　　　　張　炎
薛濤箋上相思字重開又還重摺載酒船空眠波栁老
一縷離痕難折虚沙動月歎千里悲歌唾壺敲缺却説
巴山此時懐抱那時節　寒香深處話别病來渾痩損
嬾賦情切太白閒雲新豐舊雨多少英遊銷歇回潮似
咽送一㸃秋心故人天末江影沉沉露涼鷗夢闊
　　前調(遊北/山寺)　　　　　　　　　　張　炎
雲多不記山深淺人行半天巖壑曠野飛聲虛空倒影
松桂危峰疑落瀑泉噴薄自窈窕尋源引瓢孤酌倦倚
髙寒少年遊事老方覺　幽尋閒苑䆳閣樹涼僧坐夏
翻笑行樂近竹驚秋穿蘿誤晩都把塵縁消却東林似
昨待學取當年晉人曽約童子何知故山空放鶴
　　前調(章静山/别業)　　　　　　　　　張　炎
一牎煙雨連荒草移家静藏深窈東壁圖書南山杞菊
誰識幽居懐抱疎隂未埽歎喬朩猶存易分殘照慷慨
悲歌故人多向近來少　相逢何事欠早愛吟心共苦
此意難表野水無鷗閒門斷栁不滿清風一笑荷衣製
了待尋壑經丘遡雲孤嘯學取淵明抱琴歸去好
　　前調(送周方/山逰呉)　　　　　　　　　張　炎
朗吟未了西湖酒驚心又歌南浦折桞官橋呼船野渡
逺聽垂虹風雨飄流最苦况如此江山此時情緒怕有
鴟夷笑人何事載詩去　荒臺只今在否登臨休望逺
都是愁處暗草埋沙眀波洗月誰念天涯羈旅荷隂未
暑快料理歸程再盟鷗鷺只恐空山近來無杜宇
　　前調(抵吳寄/舊友)　　　　　　　　　張　炎
分明栁上春風眼曽看少年人老雁拂沙黄天垂海白
野艇誰家昏曉驚心夢覺漫慷慨悲歌賦歸不早想得
相如此時終是倦遊了　經行㡬度怨别酒痕消不盡
空被花惱茂苑重來竹溪深隐還勝飄零多少覉懐頓
埽尚識得妝樓那回蘇小寄語鷗盟問春何處好
　　前調(餞于夀/道應舉)　　　　　　　　　張　炎
㡬年槐市槐花冷天風又還吹起故篋重尋閒書再整
猶記燈牎滋味渾如夢裏見説到如今早催行李快買
扁舟第一橋邉趁流水　陽闗須是醉酒栁條休要折
爭似攀桂舊有家聲榮看世美方了平生英氣瓊林宴
喜帶雪絮歸來滿庭春意事業方新大鵬九萬里
　　前調(遥岑對碧為/陸起潛賦)　　　　　　　張　炎
翠屏缺處添竒觀修眉逺浮孤碧天影㣲茫煙痕黯淡
不與千峰同色凭髙望極向簾幙中間冷光流入料得
吟僧數株松下坐蒼石　泉源猶是故跡煮茶曽咏古
還記遊歴調水符閒登山屐在却倚闌干斜日輕隂易
失看飄忽風雲晦明朝夕為我飛來傍江横峭壁
　　前調(為湖/天賦)　　　　　　　　　　張　炎
扁舟忽過蘆花浦閒情便随鷗去水國吹簫虹橋問月
西子如今何許危䦨漫撫正獨立蒼茫半空飛露倒影
虛明洞庭波映廣寒府　魚龍吹浪自舞𣺌然凌萬頃
如聽風雨夜氣浮山晴暉薄日一色無尋秋處驚鳬自
語尚記得當時故人來否勝景平分此心遊太古
　　前調(遷居/)　　　　　　　　　　張　炎
桃花零落𤣥都觀劉郎此情誰語鬢髪蕭疎襟懐澹蕩
空賦天涯羈旅離情萬縷第一是難招舊鷗今雨錦瑟
年華夢中猶記豔遊處　依依心事最苦片帆渾是月
獨抱淒楚屋破容秋牀空對雨迷却青門瓜圃初荷未
暑歎極目烟波又歌南浦燕忽歸來翠簾深㡬許
　　前調(陸義齋夀日/放舟遊呉)　　　　　　　張　炎
清時樂事中園賦怡情楚花湘草秀色通簾生香聚酒
修景常留池沼閒居自好奈車馬塵喧未教閒了把菊
清遊冷紅飛下洞庭曉　尋泉同歩翠杳更将秋共逺
書畫船小欵竹誰家鷗盟某水白月光涵圓嶠天浮浩
𣺌稱緑髪飄飄遡風舒嘯緩築沙堤渭濵人未老
　　前調(仲賔子昻寫/竹石枯木)　　　　　　　張　炎
老枝無著秋聲處蕭蕭倦聽風雨暗飲春腴欣榮晚節
不載天河人去心存太古喜冰雪相看此君欲語共倚
雲根嵗寒羞并嵗寒所　當年曽見漢館捲簾頻坐對
飛夢湘楚歎我重來何堪如此落葉空江無數盤桓屢
撫似冉冉吹衣頗疑非霧素壁髙堂晉人清㡬許
　　前調　　　　　　　　　　　　劉　瀾
玉釵分向金華後回頭路迷仙苑落翠驚風流紅逐水
誰信人間重見花深半面縱歌得新詞栁家三變緑葉
隂隂可憐不似那時看　劉郎今度更老雅懐都不到
書帶題扇花信風髙苕溪月冷明日雲帆天逺塵縁較
短怪一夢輕回酒闌歌散别鶴驚心感時花淚濺
　　前調(初秋/)　　　　　　　　　　王月山
夜來疎雨鳴金井一葉舞風紅淺蓮渚生香蘭皋浮爽
凉思頓欺班扇秋光冉冉任老却蘆花西風不管清興
難磨㡬回有句到詩巻　長安故人别後料征鴻聲裏
畫闌凭徧横竹吹商疎砧㸃月好夢又随雲逺閒情似
線共繫損柔腸不堪裁翦聽著寒蛩一聲聲是怨
　　前調(簿㕔/壁燈)　　　　　　　　　　趙必􁯦
紅紛緑鬧東風透暖得枳花香也雪栁燃金玊梅鋪粉
妝㸃春光無價鼇篷如畫簇萬頃芙蕖桂華相射豔冶
逢迎香塵滿路飄蘭麝　人生行樂聊爾况良辰羙景
好天晴夜蠒帖爭先芋郎卜巧細說成都舊話傳觴立
馬看翠陣珠圍歌棚舞社酒盡更闌月在葡萄架
　　前調　　　　　　　　　　　　儲　泳
東風一夜吹寒食紅片枝頭猶戀宿酒初醒新吟未稳
凭乆闌干留暖将春買斷恨苔徑榆堦翠錢難貫陌上
秋千相逢誰認舊時伴　輕衫粉痕褪了絲縁餘夢在
良宵偏短栁線經煙鶯梭織霧一片舊愁新怨慵拈象
管待寄與深情怎憑雙燕不似楊花觧随人去逺
　　前調(寄弁/陽翁)　　　　　　　　　　李萊老
半空河影流雲碎亭皋嫩凉収雨井葉還驚江蓮亂落
弦月初生商素堂深㡬許漸爽入雲幬翠綃千縷紈扇
恩疎晚螢光冷照牎戸　文園顦顇頓老又西風暗換
絲鬢無數燈外殘碪琴邉痩枕一一情傷遲暮故人倦
旅料渭水長安感時吟苦政自多愁砌蛩終夜語
　　前調(客長/安賦)　　　　　　　　　　王易簡
宫煙曉散春如霧參差䕶晴牎戸栁色初分餳耆未冷
正是清明百五臨流笑語映十二䦨干翠嚬紅妒短帽
輕鞍倦遊曽徧斷橋路　東風為誰媚嫵嵗華頻感慨
雙鬢何許前度劉郎三生杜牧贏得征衫塵土心期暗
數總寂寞當年酒籌花譜付與春愁小樓今夜雨
　　前調(蟬/)　　　　　　　　　　　唐藝孫
栁風㣲扇閒池閣深林翠隂人静漸理琴絲誰調金奏
淒咽流空清韻虹明雨潤正乍集庭柯凭䦨新聼午夢
驚回有人嬌困酒初醒　西軒晚涼又嫩向枝頭占得
銀露千頃蛻翦花輕翼翻紙薄老去易驚秋信殘聲送
暝恨秦樹斜陽暗催光景淡月疎桐半牎留鬢影
　　前調(蟬/)　　　　　　　　　　　吕同老
緑隂初蔽林塘路淒淒乍流清韻倦咽髙槐驚嘶别栁
還憶當時曽聽西牎夢醒歎絃絶重調珥空難整綽約
冰綃夜深誰念露華冷　不知身世易老一聲聲斷續
頻報秋信墜葉山明疎枝月小惆悵齊姬薄倖餘音未
盡早枯翼飛仙暗嗟殘景見洗冰匳怕翻雙翠鬢
　　前調(蟬/)　　　　　　　　　　　練恕可
蛻仙飛珮流空逺珊珊數聲林杪薄暑眠輕濃隂聽乆
　勾引淒涼多少長吟未了想猶怯髙寒又移深窈與整
　綃衣滿身風露正清曉　㣲薫庭院晝永那回曽記得
　如許幽抱斷響難尋餘悲獨省葉底還驚秋早齊宫路
　杳歎事往魂消夜閒人悄漫想輕盈粉匳雙鬢好
　　　前調(蟬/)　　　　　　　　　　　唐　珏
　蛻痕初染仙莖露新聲又移涼影珮玊流空綃衣翦霧
　㡬度槐昏桞暝幽牎睡醒奈欲斷還連不堪重聽怨結
　齊姬故宫烟樹翠隂冷　當時舊情在否晚妝清鏡裏
　猶記嬌鬢亂咽頻驚餘悲漸杳揺曵風枝未定秋期話
　盡又抱葉淒淒暮寒山静付與孤蛩苦吟清夜永
　
　
　
　
　
御選歴代詩餘巻七十七
　欽定四庫全書
御選歴代詩餘巻七十八目録(一百/二字)
　　　齊天樂(下/)
　　　　仇逺
　　　　姚雲文
　　　　詹正
　　　　劉天廸
　　　　曽允元
　　　　張翥(二首/)
　　　　袁易
　　　　邵亨貞
　　　　蕭東父
　　　　滕賔
　　　　龍紫蓬
　　　　錢抱素
　　　　錢應庚
　　　王燧
　　　夢菴
　　花發狀元紅慢
　　　劉几
　　上林春慢
　　　晁冲之
　　　曽紆
　　萬年歡(又一體/)
　　　賀鑄
　　湘春夜月
　　　黄孝邁
　　憶舊逰(又一體/)
　　　周邦彦
　　　趙以夫
　　　方千里
　　　陳允平
　　　張炎(五首/)
　　　劉應幾
　　　彭泰翁
　　前調(又一體/)
　　　張炎(二首/)
　　月中仙
　　　趙孟頫
　　昇平樂
　　　無名氏
　　倒犯
　　　周邦彦
　　　方千里
　　　吳文英
　　花犯(又一體/)
　　　周邦彦
　　　吳文英
　　　王沂孫
　　　譚宣子
　　　劉基
　　氐州第一
　　　周邦彦
　　　方千里
　　　陳允平
　　晝錦堂
　　　周邦彦
　　　蒋㨗
　　前調(又一體/)
　　　孫惟信
　　曲逰春(又一體/)
　　　周宻
　　　趙功可
　　遶池逰
　　　　韓淲
　　　望春回
　　　　李甲
　　　曲江秋
　　　　韓玉
　　　瑶華(又一體/)
　　　　周宻
　　　　吳文英
　　　　張雨
　
　
　
　
　
　
御選歴代詩餘巻七十八目録
　欽定四庫全書
御選歴代詩餘巻七十八(一百/二字)
司經局洗馬掌局事兼翰林院修撰加二級(臣/)王奕清奉
㫖校刋
　　齊天樂(下/)
　　　齊天樂(蟬/)　　　　　　　　　　仇　逺
　夕陽門巷荒城曲清音早鳴秋樹薄翦綃衣涼生鬢影
　獨飲天邊風露朝朝暮暮奈一度淒吟一畨凄楚尚有
　殘聲驀然飛過别枝去　齊宫往事漫省行人猶與説
　當時齊女雨歇空山月籠古栁彷彿舊曽聽處離情正
　苦甚嬾拂氷箋倦招琴譜滿地霜紅淺莎尋蜕羽
　　　前調　　　　　　　　　　　　姚雲文
　栁花引過横塘路縈廻曲折通圃插槿編籬挨梅砌石
　次第海棠成塢吟笻獨拄待尋訪斜橋水邊窺户巳約
　青山雲深不礙客来處　繁華閱人無數問舊日平原
　君還知否啼鳥牕幽晝隂人寂慵困不知飛絮匆匆燕
語似迎得春来且留春住惜取名花一枝堪寄與
　　前調(贈童甕天/兵後歸杭)　　　　　　　　詹　正
相逢喚醒金華夢吳塵暗斑吟髮倚擔評花認旗沽酒
歴歴行歌竒跡吹香㺯碧有坡栁風情逋梅月色畫鼓
紅船滿湖春水斷橋客　當時何限俊侣甚花天月地
人被雲隔却載蒼煙更招白鷺一醉修江又别今回記
得再折栁穿魚賞花催雪如此湖山忍教人更説
　　前調　　　　　　　　　　　　劉天廸
瑞麟香軟飛瑶席吟仙笑陪歡宴桐影吹香梅隂㺯碧
一味晚涼堪薦停杯緩勸記羅帊求詩琵琶遮面十載
揚州夢回前事楚雲逺　人生總是逆旅但相逢一笑
如此何限采石宫袍沈香醉筆何似輕衫小扇流年暗
換甚新雨情懐故園心眼明日西江斜陽㠶影轉
　　前調　　　　　　　　　　　　曽允元
碧梧枝上占秋信㣲聞雨聲還惬虹影分晴雲光透晚
殘日依依團箑䦨干一霎又長笛歸舟亂鴉荒堞兩鬢
西風有人心事到紅葉　嬌蓮相對欲語奈蓮莖有刺
愁不成折天上歡期人間巧意今夜明河如雪新寬帶
結想寶篆頻温翠匳低揭霧濕雲鬟淺妝深拜月
　　前調(夜宴送陳子/敬瞿子誠)　　　　　　　張　翥
闌干十二東風外春藏畫樓鴛鎖蠟炬光濃氍毹坐軟
寶鼎旋培沈火玻瓈盞大但有酒須傾有歌須和劇飲
淋漓萬金良夜莫虚過　中年情緒易惡風流香鏡裏
消減些箇閩雨程賖吳雲驛逺别恨料應如我先拚醉
臥任楊栁煙消海棠月堕明日江頭倩誰留畫舸
　　前調(臨川/夜飲)　　　　　　　　　　張　翥
紅霜一樹淒涼葉驚烏夜深啼落客裏相逢尊前細數
㡬度雨飄風泊㣲吟緩酌漸月影斜敧畫䦨東角只怕
梅花無人看管瘦如削　江湖容易嵗晚想多情念我
歸信曽約塵土狂踪山林舊隠夢寄草堂猿鶴離懐最
惡是酒醒香殘燭寒花薄一枕銷凝覺来無處著
　　前調(送春/)　　　　　　　　　　袁　易
落紅填徑東風惡貪飛燕雛歸晚聽雨樓低留春地窄
誰念閒情消減天涯流覽正鷗渚波寬栁汀雲黯賴有
遥岑數尖遮斷送愁眼　年年春草又緑看花人自老
遺恨天逺雁柱凝塵鮫綃暗墨青鬢吳霜輕㸃風流漸
嬾但詩惱東陽病添中散院落無人繡簾和絮捲
　　前調(清明/雨中)　　　　　　　　　　邵亨貞
離歌一曲江南暮依稀灞橋回首立馬東風送人南浦
認得當年楊栁棃花過後悄不見鄰墻㺯梅纖手綺陌
東頭箇人還似舊時否　相如近来病乆縱腰圍暗減
猶未全瘦宿酒昏燈重門夜雨寒食清明依舊新愁漫
有第一是傷心粉銷紅溜待約明朝問舟官渡口
　　前調　　　　　　　　　　　　蕭東父
扇鸞收影驚秋晚梧桐又鳴疎雨翠箔凉多繡囊香減
陡覺簟氷如許温存誰與更禁得荒苔露蛩相訴恨結
愁縈風刀難翦㡬千縷　閒思前事易逺悵舊歡無據
月墮湘浦軟玉分裯膩雲侵枕猶憶吹蘭低語如今最
苦甚怕見燈昏夢遊間阻怨煞嬌癡緑牕還嚏否
　　前調(題樟鎮華/光閣誌别)　　　　　　　　滕　賓
片㠶呼渡西山曲匆匆載將春去路入翠寒浪翻紅暖
一枕攲眼烟雨酒朋詩侣儘醉舞狂歌氣吞吳楚一様
風流依然猶是晉風度　人生如此竒遇問碧翁何意
萍蓬散聚句落瑶臺香霏珠唾驚倒世間兒女渭川雲
樹悵後夜相思月明何處怕有新詩鴈来煩寄與
　　前調(題滕/王閣)　　　　　　　　　　龍紫蓬
雨簾雲棟重尋處青紅半空飛去檻影侵鷗簾光送鴈
揺蕩秋容十里歌珠舞翠怎禁得無情一江流水可是
西山半睂新緑向人覰　千年留下剩賞儘登臨無限
須付才思壊堞閒愁危檣往恨欲拍䦨干無路新碑舊
記更今古匆匆一番興廢立盡斜陽共誰評半語
　　前調(次邵復/孺韵)　　　　　　　　　錢抱素
碧雲深處遥天暮經年雁書沈影雨散梅魂風醒草夢
還見春回郷井花明栁暝念賈閣香空謝池詩冷流水
斜陽舊逰那是舊風景　懐思横泖雅趣故人吟嘯裏
得意酬領譜綴臺城緘傳蒨水肯把俊遊重省憑髙倚
迥縱老興猶濃不堪馳騁隔斷相思浦潮波萬頃
　　前調(次邵復/孺韻)　　　　　　　　　錢應庚
一庭芳草閒春晝疎踈弄簾花影鼓子風暄苔痕雨潤
還聽鳴蛙喧井沈吟坐暝正綺席杯空蕙爐煙冷老去
無情好春不減舊芳景　天涯誰念倦旅閉門風雨意
獨自難領南浦歌長西堂夢逺往事不堪追省滄浪望
迥記那日歸舟此懐猶騁莫倚危樓亂紅愁萬頃
　　前調(題楚江/秋曉)　　　　　　　　　王　燧
黄陵廟下瀟湘浦依稀少年羈旅夢澤風生渚宫花落
收盡峽雲巫雨長天帶水正日出三竿客船猶檥回望
蒼蒼秋光都在白蘋渚　流年暗驚易度向畫中空見
舊遊如許鼓瑟人遥紉蘭事往誰折芳馨寄與銷魂凝
竚待收拾閒情寫成新句心與鴻飛空江煙浪裏
　　前調(題燕文貴楚/江秋曉圖)　　　　　(失名/)夢　菴
曉風吹醒蓬牕夢驚心斷魂潮尾深鬢蕭蕭秋煙黯黯
殘月漸看西墜披衣乍起對萬頃蒼茫半空飛露曙色
纔分巫山隠隠埽晴翠　行舟此際競發歎還吳適楚
盡趨名利投老襟懐思郷情緒慵賦天涯羈旅鷗汀雁
渚記彷彿當年暗經行處今日披圖舊遊如夢裏
　花發狀元紅慢
　　(一名素蛺蝶雙/調一百二字)
　　花發狀元紅慢　　　　　　　　劉　几
三春向暮萬卉成隂有嘉艷方坼嬌姿嫩質冠羣品共
賞傾城傾國上苑晴晝暄千素萬紅猶竒特綺筵開會
詠歌才子壓倒元白　别有芳幽苞小歩障華絲綺軒
油壁與紫鴛鴦素蛺蝶自清旦往往連夕巧鶯喧翠管
嬌燕語雕梁留客武陵人念夢役意濃堪遣情溺
　上林春慢
　　(雙調一/百二字)
　　上林春慢(上元/)　　　　　　　　晁沖之
帽落宫花衣惹御香鳳輦晚来初過鶴降詔飛龍銜燭
戲端門萬枝燈火滿城車馬對明月有誰閒坐任狂遊
更許傍禁街不扄金鎖　玊樓人暗中擲果珠簾下笑
看春衫裊娜素娥繞釵輕蟬撲鬢垂垂栁絲梅朶夜闌
飲散但贏得翠翹雙嚲醉歸来又重向曉牕梳裹
　　前調　　　　　　　　　　　　曽　紆
東苑梅繁豪健放樂醉倒花前狂客靚妝㣲歩攀條㺯
粉淩波徧尋青陌暗音墮靨更飄近霧鬟蟬額倒金荷
念流光易失幽姿堪惜　惜花心未甘鬢白南枝上又
見尋芳消息舊遊回首前歡如夢誰知等閒抛擲稠紅
亂蘂漫開遍楚江南北獨銷魂念誰寄故園春色
　萬年歡
　　(又一體雙調/一百二字)
　　萬年歡　　　　　　　　　　　賀　鑄
淑質柔情靚粧艷笑未容桃李争妍紅粉牆東曽記窺
宋三年不分雲朝雨暮向西樓南館留連何嘗信美景
良辰賞心樂事難全　青門解袂畫樓回首初沈漢珮
永斷湘絃漫寫濃愁幽恨封寄魚箋擬話當時舊好問
同誰與醉尊前除非是明月清風向人今夜依然
　湘春夜月
　　(雙調一/百二字)
　　湘春夜月　　　　　　　　　　黄孝邁
近清明翠禽枝上銷魂可惜一片清歌都付與黄昏欲
共栁花低訴怕栁花輕薄不解傷春念楚鄉旅宿柔情
别緒誰與温存　空尊夜泣青山不語殘月當門翠玉
樓前惟是有一波湘水搖蕩湘雲天長夢短問甚時重
見桃根這次第算人間沒箇并刀翦斷心上愁痕
　憶舊遊
　　(又一體雙調一百/二字或加慢字)
　　憶舊逰　　　　　　　　　　　周邦彦
記愁横淺黛淚洗紅鉛門掩秋宵墜葉驚離思聽寒螿
夜泣亂雨蕭蕭鳳釵半脱雲鬢牕影燭花搖漸暗竹敲
凉踈螢照曉兩地魂消　迢迢問音信道徑底花隂時
認鳴鑣也擬臨朱戸歎因郎顦顇羞見郎招舊巢更有
新燕楊栁拂河橋但滿眼京塵東風竟日吹露桃
　　前調　　　　　　　　　　　　趙以夫
望紅蕖影裏冉冉斜陽十里沙平喚起江湖夢向沙鷗
住處細説前盟水郷六月無暑寒玊散清氷笑老去心
情也將醉眼鎮為花青　亭亭歩明鏡似月浸華清人
在秋庭照夜銀河落想粉香溼露恩澤親承十洲縹緲
何許風引綵舟行尚憶得西施餘情裊裊煙水汀
　　前調(次周美/成韵)　　　　　　　　　方千里
念花邉玉漏帳裏鸞笙曽欵良宵鏤鴨吹香霧更輕風
動竹韻響蕭蕭畫檐皓月初挂簾幙縠紋揺記罷曲更
衣挑燈細語酒暈全消　迢迢舊時路縱下馬銅駝誰
聼揚鑣奈可憐庭院又徘徊虚過清夢難招斷魂暗想
幽會回首渺星橋試彷彿仙源重尋當日千樹桃
　　前調(次周美/成韻)　　　　　　　　　陳允平
又睂峯碧聚記得郵亭人别中宵翦燭西牕下聽林梢
葉堕霧漠煙蕭綵鸞夢逐雲去環珮入扶揺但鏡裂鴛
匳釵分燕股粉膩香消　迢迢舊遊處向栁下維舟花
底揚鑣更憶西風裏採芙蓉江上雙槳頻招怨紅一葉
應到明月赤闌橋漸淚浥瓊顋臙脂淡薄羞嫩桃
　　前調(大都長/春宫)　　　　　　　　　張　炎
看方壺擁翠太極垂光積雪初晴閶闔開黄道正綠章
封事飛上層青古臺半壓琪樹引袖拂寒星見玉冷閒
坡金明䆳宇人住深清　幽尋自来去對華表千年天
籟無聲别有長生路看花開花落何處無春露臺深鎖
丹氣隔水喚青禽尚記得歸時鶴衣散影都是雲
　　前調(留吳寄沈/堯道諸公)　　　　　　　　張　炎
記開簾過酒隔水懸燈款語梅邊未了清遊興又飄然
獨去何處山川淡風暗收榆莢吹下沈郎錢歎客裏光
隂消磨艷冶都在尊前　留連殢人處是鏡曲窺鶯蘭
阜圍泉醉拂珊瑚樹寫百年幽恨分付吟箋故鄉㡬回
飛夢江雨夜涼船縱忘却歸期千山未必無杜䳌
　　前調(寄趙/元文)　　　　　　　　　　張　炎
歎江潭樹老杜曲門荒同賦飄零乍見翻疑夢對蕭蕭
亂髪都是愁根秉燭故人歸後花月鎖春深縱草帯堪
題爭如片葉能寄殷勤　重尋巳無處尚記得依稀栁
下芳鄰佇立香風外抱孤愁悽惋羞燕慚鶯俛仰十年
前事醉後醒還驚又曉日千峯涓涓露濕花氣生
　　前調(寓毘陵有懐/澄江舊友)　　　　　　　張　炎
笑銘崖筆倦訪雪舟寒覓里尋鄰半掩閒門草看長松
落䕃舊榻懸塵自憐此来何事不為憶鱸蓴但回首當
年芙蓉城裏勝友如雲　思君度遥夜謾疑是梅花檐
下空廵蝶與周俱夣折一枝聊寄古意殊真渺然望極
来雁傳與異鄉春尚記得行歌陽闗西出無故人
　　前調(過故園/有感)　　　　　　　　　張　炎
記凝妝倚扇笑眼窺簾曽款芳尊歩屧交枝徑引生香
不斷流水中分忘了牡丹名字和露撥花根甚杜牧重
来買栽無地都是銷魂　空存斷腸草伴㡬摺眉痕㡬
㸃啼痕鏡裏芙蓉老問如今何處綰緑梳雲怕有舊時
歸燕猶自識黄昏待説與羇愁遥知路隔楊栁門
　　前調(聞雁/)　　　　　　　　　　劉應㡬
記銅駝載酒翠陌吹簫曽聴相呼不盡離離意覺愁腸
如翦立馬踟蹰人生似此蒼鬢堪得㡬聲疎想怨入秋
深愁随天逺滿目平蕪　音書未曽寄正人在燕臺忘
却回車奈菰蒲舊地又山空朩落霜老泉枯月明仙掌
何處轉首失棲烏待説與雲間瀟湘近日風捲湖
　　前調(雨中/海棠)　　　　　　　　　　彭泰翁
玉環扶殘醉翠袖籠煙香汗初融昨夜殘妝在最難勝
珠絡都沁鉛紅朝雲低䕶深約蜂蝶不知蹤奈燕子情
多斜飛輕觸淚灑羞容　重逢記前度解翦燭調笙踏
月鳴驄風入人間逺待綠塵洗盡飛珮淩空叮嚀為我
留住攜酒夀東風便花譜重修髙唐再賦疑夢中
　　前調(又一體莱登/越州蓬  閣)　　　　　　　張　炎
問蓬莱何處風月依然萬里江清休説神仙事便神仙
縱有即是閒人笑我㡬畨醒醉石磴埽松隂任狂客難
招采芳難贈且自㣲吟　俯仰成陳跡歎百年誰在横
檻孤凭海日生殘夜看臥龍和夢飛入秋冥還聽水聲
東去山冷不生雲正目極空寒蕭蕭漢柏愁茂陵
　　前調(寄友/)　　　　　　　　　　張　炎
記瓊筵卜夜花檻移春同惱鶯嬌暗水流花徑正無風
院落銀燭遲銷鬧枝淺壓髫髻香臉泛紅潮甚如此遊
情還将樂事輕趁氷綃　飄零又成夢但長歌嫋嫋栁
色迢迢一葉江心冷望美人不見隔浦難招認得舊時
鷗鷺重過月明橋遡萬里天風清聲漫憶何處簫
　月中仙
　　(雙調一/百二字)
　　月中仙　　　　　　　　　　　趙孟頫
春滿皇州見祥煙擁日初照龍樓宫花苑栁映仙仗雲
移金鼎香浮寶光生玉斧聼鳴鳳簫韶樂奏徳與和氣
游天生聖人千載稀有　祥瑞電繞虹流有雲生五色
芝生三秀四海太平致民物雍熈朝野歌謳千官齊拜
舞玉杯進長生春酒願皇慶萬年天子與天同夀
　昇平樂
　　(雙調一/百二字)
　　昇平樂　　　　　　　　　　　無名氏
水閣層臺短亭深院依稀萬朩籠隂飛暑無涯行雲有
勢晚来細雨回晴庭槐轉影紗㡡兩兩蟬鳴幽夢斷枕
金猊旋熱蘭炷㣲熏　堪命俊才儔侶對華筵坐列珠
履紅裙檀板輕敲金尊滿泛總教畏日西沈金絲玉管
間歌喉時奏清音唐虞景儘陶陶沈醉且樂昇平
　倒犯
　　(一名吉了犯雙/調一百二字)
　　倒犯(秋月/)　　　　　　　　　　周邦彦
霽景對霜蟾乍昇素煙如埽千秋夜縞徘徊處漸移深
窈何人正㺯孤影翩躚西牎悄冒露冷貂裘玉斚邀雲
表共寒光飲清醥　淮左舊遊記送行人歸来山路窵
駐馬望素魄印遥碧金樞小愛秀色初娟好念漂浮緜
緜思逺道料異日宵征必定還相照奈何人自老
　　前調(次周羙/成韻)　　　　　　　　　方千里
盡日任梧桐自飛翠堦慵埽閒雲散縞秋容瑩暮天清
窈斜陽到地樓閣參差簾櫳悄嫩袖舞涼颸拂拂生林
表蕩塵襟寫名醥　携手故園勝事尋蹤松篁幽徑窵
曲沼瞰静綠䕃簾影龜魚小信倦跡歸来好倩叮嚀長
安遊子道任鬢髮霜侵莫待菱花照醉鄊深處老
　　前調(贈黄/後菴)　　　　　　　　　　吳文英
茂苑共鶯花醉吟嵗寒如許江湖夜雨傳書問雁多幽
阻清溪上慣来往扁舟輕如羽到興嬾歸来玊冷畊雲
圃按瓊簫賦金縷　回首詞塲動地聲名春雷初啟户
枕水臥潄石數間屋梅一塢待共結良朋侶載酒尊随
花迎野歩要未若城南分取溪隈住晝長看栁舞
　花犯
　　(又一體雙調/一百二字)
　　花犯(詠梅/)　　　　　　　　　　周邦彦
粉牆低梅花照眼依然舊風味露痕輕綴疑淨洗鉛華
無限佳麗去年勝賞曽孤倚氷盤同燕喜更可惜雪中
髙樹香篝熏素被　今年對花最匆匆相逢似有恨依
依愁顇吟望乆青苔上旋看飛墜相将見脆圎薦酒人
正在空江煙浪裏但夢想一枝瀟灑黄昏斜照水
　　前調(謝黄後菴除/夜寄古梅枝)　　　　　　　吳文英
翦横枝清溪分影翛然鏡空曉小牕春到憐夜冷霜娥
相伴孤照古苔淚鎖霜千㸃蒼華人共老料淺雪黄昏
驛路飛香遺冷草　行雲夢中認瓊孃氷肌瘦窈窕風
前纖縞殘醉醒屛山外翠禽聲小寒泉貯紺壺漸暖年
事對青燈驚換了但恐舞一簾蝴蝶玉龍吹又杳
　　前調(苔梅/)　　　　　　　　　　王沂孫
古嬋娟蒼鬟素靨盈盈瞰流水斷魂千里歎紺縷飄零
難繋離思故山歳晚誰堪寄琅玕聊自倚漫記我緑蓑
衝雪孤舟寒浪裏　三花兩蕊破䝉茸依依似有恨明
珠輕委雲臥穏藍衣正護春顦顇羅浮夢半蟾挂曉幺
鳳冷山中人乍起又喚取玉奴歸去餘香空翠被
　　前調(芙蓉/)　　　　　　　　　　譚宣子
翠匳空紅鸞蘸影嫣然弄妝晚霧鬟低顫飛嫩藕仙裳
清思無限象牀試錦新翻様金屏連繡展最好似阿環
嬌困雲酣春帳暖　尋思水邉賦娟娟新霜記舊約西
風庭院腸斷處秋江上朝雲輕散憑誰向一聲過鴈細
説與睂心楊栁怨且趁取菊花天氣年年尋醉伴
　　前調(秋夜/)　　　　　　　　　　劉　基
夜何其星移漏轉涼蟾照無睡寶筝絃斷金鴈與青釭
相對顦顇塞鴻過盡人千里餘香怨繡被但滿眼碧雲
紅樹䦨干空自倚　堦前暗蛩最殷勤悽悽似向我説
他情意莎露冷相将到曉霜開蕊惟應有素娥未老曽
㡬見桑田滄海水莫浪語愁来堪遣君看明鏡裏
　氐州第一
　　(唐樂府有氐州歌第一盖歌頭也調名/取此一名熈州摘徧雙調一百二字)
　　氐州第一　　　　　　　　　　周邦彦
波落寒汀村渡向晚遥看數㸃㠶小亂葉飜鴉驚風破
雁天角孤雲縹緲宫栁蕭疎甚尚挂㣲㣲殘照景物闗
情川途換目頓来催老　漸解狂朋歡意少奈猶被思
牽情繞座上琴心機中錦字覺㝡縈懐抱也知人懸望
乆薔薇謝歸来一笑欲夢髙唐未成眠霜空巳曉
　　前調(次周美/成韻)　　　　　　　　　方千里
朝日融怡天氣豔冶桃英杏萼猶小燕壘初營蜂衙乍
散池面煙光縹緲芳草如薰更瀲灧波光相照錦繡縈
回丹青映發未容春老　倦客自歎清興少念歸計夢
魂飛繞浪闊魚沈雲髙鴈阻暌目添愁抱憶香閨臨麗
景無人伴輕顰淺笑想像銷魂怨東風孤衾獨曉
　　前調(次周羙/成韵)　　　　　　　　　陳允平
閒倚江樓涼生半臂天髙過鴈来小紫芡波寒青蕪煙
淡南浦雲㠶縹緲潮帶離愁去冉冉夕陽空照寂寞東
籬白衣人逺漸黄花老　見説西湖鷗鷺少孤山路醉
魂飛繞荻蟹初肥蓴鱸更美盡酒懐詩抱待南枝春信
早廵檐對梅花索笑月落烏啼漸霜天鐘殘夢曉
　晝錦堂
　　(雙調一/百二字)
　　晝錦堂　　　　　　　　　　　周邦彦
雨洗桃花風飄栁絮日日飛滿雕檐懊恨一春幽怨盡
屬眉尖愁聞雙飛新燕語更堪孤館宿酲忺雲鬟亂獨
歩畫堂輕風暗觸珠簾　多厭晴晝永瓊户悄香消金
獸慵添自與蕭郎别後事事俱嫌短歌新曲無心理鳳
簫龍管不曽拈空惆悵常是每年三月病酒懨懨
　　前調(荷花/)　　　　　　　　　　蔣　捷
染栁煙消敲菰雨斷歴歴猶寄斜陽掩冉玉妃芳袂擁
出靈塲倩他鴛鴦来寄語駐君舴艋亦何妨漁榔静獨
奏棹歌邀妃試酌清觴　湖上雲漸暝秋浩蕩鮮風支
盡蟬糧贈我非環非珮萬斛生香半蝸茅屋歸雲影數
螺苔石壓波光鴛鴦笑何似且留雙楫翠隠紅藏
　　前調(又一/體)　　　　　　　　　　孫惟信
薄袖禁寒輕妝媚晚落梅庭院春妍映户盈盈回倩笑
整花鈿栁裁雲翦腰支小鳳盤鴉聳髻鬟偏東風裏香
歩翠揺藍橋那日因緣　嬋娟流慧盼渾當了匆匆宻
愛深憐夢過闌干猶認冷月秋千杏梢空鬧相思眼燕
翎難繫斷腸箋銀屏下爭信有人真箇病也天天
　曲遊春
　　(又一體雙調/一百二字)
　　曲逰春　　　　　　　　　　　周　密
禁苑東風外颺暖絲晴絮春思如織燕約鶯期惱芳情
偏在翠深紅隙漠漠香塵隔沸十里亂絲叢笛看畫船
盡入西泠閒却半湖春色　栁陌新煙㣲碧暎簾厎宫
睂堤上遊勒輕暝籠煙怕棃雲夢冷杏香愁羃歌管酬
寒食奈蜨怨良宵岑寂正恁醉月揺花怎生去得
　　前調　　　　　　　　　　　　趙功可
千樹籠芳草正蒲風㣲過梅雨新霽客裏幽牎算無春
可到和愁都閉萬種人生計應不似午天閒睡起来時
踏碎松隂蕭蕭欲動疑水　借問歸舟歸未望栁色煙
光何處明媚抖擻人間除離情别恨乾坤餘㡬一笑晴
鳬起酒醒後闌干獨倚時見雙燕飛来斜陽滿地
　遶池游
　　(雙調一/百二字)
　　遶池游(同趙/倅賦)　　　　　　　　　韓　淲
荷花好處是紅酣落照翠靄餘涼遶郭從前無此樂空
浮動山影林篁㡬度薰風晚留望眼立盡濠梁誰知好
事初移畫舫特地相將　驚起雙飛屬玉縈小楫蘅岸
猶帶生香莫問西湖西畔九里松下侯王且舉觴寄興
看閒人来伴吟章寸折柏枝蓬分蓮實徒繫柔腸
　望春回
　　(雙調一/百二字)
　　望春回　　　　　　　　　　　李　甲
霽霞散曉射水村漸明漁火方絶灘露夜潮痕注凍瀨
淒咽征鴻来時應附書見踈栁更憶伊同折異鄉顦顇
那堪更逢嵗窘時節　東風暗回暖力算拆徧江梅消
盡巖雪惟有這愁腸也依舊千結私言竊語些誓約便
眠思夢想無休歇這些離恨除非對著説似明月
　曲江秋
　　(雙調一/百二字)
　　曲江秋　　　　　　　　　　　韓　玉
明軒快目正雨過湘溪秋来澤國波面鑑開山光澱拂
竹聲揺寒玉鷗鷺戲晩日芰荷動香紅簌千古興亡意
淒涼颺舟望迷南北　彷彿煙籠霧簇認何處當年繡
轂沈香花萼事蕭然傷宫殿三十六忍聽向晚菱歌依
稀猶似新翻曲試與問如今新蒲細栁為誰揺緑
　瑶華
　　(又一體雙調/一百二字)
　　瑶華(瓊花/)　　　　　　　　　　周　密
珠鈿寶玦天上飛瓊比人間春别江南江北曽未見漫
擬棃雲梅雪淮山春晚問誰識芳心髙潔消㡬畨花落
花開老了玉闗豪傑　金壺翦送瓊枝看一騎紅塵香
度瑶闕韶華正好應自喜初識長安蜂蝶杜郎老矣想
舊事花須能説記少年一夢揚州二十四橋明月
　　前調　　　　　　　　　　　　吳文英
秋風采石羽扇麾兵認紫騮飛躍江蘺寒草應笑春空
鎖淩煙髙閣凱歌秦隴問鐃鼓新詞誰作有秀孫来染
吳香瘦馬青芻南陌　氷絲細響長橋蕩波厎蛟騰不
涴霜鍔烏絲醉墨紅袖暖千里湖山行樂老仙何處算
洞府光隂如昨想地寛多種桃花艷錦東風成幄
　　前調(雪/)　　　　　　　　　　　張　雨
篩氷為霧屑玉成塵借阿姨風力千巖競秀怎一夜換
作連城之璧先生閉户怪日短寒駒催隙想平沙鴻爪
成行恰似醉時書跡　未随埋沒雙尖便淡掃蛾眉與
鬬春色裁詩白戰驢背上駝取灞橋吟客撚鬚自笑儘
　未讓諸峯頭白看洗出宫栁梢頭巳借淡黄塗額
　
　
　
　
　
　
　
　
　
　
　
　
　
　
御選歴代詩餘巻七十八
　欽定四庫全書
御選歴代詩餘巻七十九目録(一百/二字)
　　　瑞鶴仙(又一體/)
　　　　周邦彦
　　　　趙長卿(二首/)
　　　　張元幹
　　　　康與之(二首/)
　　　　曽覿
　　　　楊无咎
　　　　侯寘(二首/)
　　　　辛棄疾(二首/)
　　　　袁去華
　　　　趙彦端
　　　　王千秋
　　　　楊炎
　　　　陸淞
　　　髙觀國
　　　史達祖(二首/)
　　　李昴英
　　　陸叡
　　　張榘
　　　方千里
　　　吳文英(五首/)
　　　毛幵
　　　蔣捷(四首/)
　　　陳允平(二首/)
　　　歐良
　　　張炎
　　　劉瀾
　　　葛長庚
　　慶春宫
　　　周邦彦
　　　吳文英
　　　陳允平
　　　張樞
　　　張炎(二首/)
　　前調(又一體/)
　　　周密
　　　王沂孫
　　　劉瀾
　　　王易簡
　　拜星月慢(又一體/)
　　　陳允平
　　南浦
　　　魯逸仲
　　前調(又一體/)
　　　喻綜
　　西平樂
　　　　栁永
　　　　朱雍
　
　
　
　
　
　
　
　
　
　
　
　
　
御選歴代詩餘巻七十九目録
　欽定四庫全書
御選歴代詩餘巻七十九(一百/二字)
司經局洗馬掌局事兼翰林院修撰加二級(臣/)王奕清奉
㫖校刋
　　瑞鶴仙
　　　(又一體雙調一百/二字一名一捻紅)
　　　瑞鶴仙　　　　　　　　　　　周邦彦
　悄郊原帶郭行路永客去車塵漠漠斜陽映山落斂餘
　紅猶戀孤城欄角淩波歩弱過短亭何用素約有流鶯
　勸我重解繡鞍緩引春酌　不記歸時早著上馬誰扶
　醒眠朱閣驚飈動幙扶殘醉遶紅藥歎西園巳是花深
　無地東風何事又惡任流光過却猶喜洞天自樂
　　　前調(殘秋/有感)　　　　　　　　　　趙長卿
　敗荷擎沼面紅葉舞林梢光隂何速碧天淨如水金風
　透簾幙露清蟬伏追思往事念當年悲傷宋玉漸危樓
　向晚魂銷空倚徧䦨干曲　凝目一霎㣲雨塞鴻聲斷
酒病相續無情賞處金井梧東籬菊漸蘭橈歸去銀蟾
滿夜水村煙渡怎宿負伊家萬愁千恨甚時是足
　　前調　　　　　　　　　　　　趙長卿
西風蘋未起動院落清秋新涼如水纖歌遏雲際正美
人飜曲陽春輕麗蘭衣玉珮擁南斗光中一醉有邦人
萬口同聲贊歎我公愷悌　百里年豐榖稔事簡刑清
頌聲盈耳鵬程九萬摩空展垂天翅定丹書飛下彤墀
歸去秘略家傳小試看封留亘古功名未容退避
　　前調　　　　　　　　　　　　張元幹
喜西園放鑰對燕寢香潤棠隂寒薄東風夜来惡禁烟
時天氣鶯啼花落新晴共約怕韶光容易過却把銅壺
暖泛金杯祓禊嬉遊行樂　絃索笙簧聲裏還記蘭房
正垂羅幙初眠栁弱梅如豆玉如琢向鳳凰池上鴛鴦
影裏他年何啻紫橐看流芳繼踵韋平盛傳鞏洛
　　前調(上元/應制)　　　　　　　　　　康與之
瑞煙浮禁苑正絳闕春回新正方半冰輪桂華滿溢花
衢歌市芙蓉開徧龍樓兩觀見銀燭星毬有爛捲珠簾
盡日笙歌盛集寶釵金釧　堪羡綺羅叢裏蘭麝香中
正宜遊翫風柔夜暖笑聲喧花影亂鬧蛾兒滿路成團
打塊簇著冠兒鬬轉喜皇都舊日風光太平再見
　　前調(别恨/)　　　　　　　　　　康與之
薄寒羅袖怯教小玉添香被翻宫纈蘭釭半明滅聽㡬
聲歸雁一簾㣲月情波恨葉索新詞猶自怨别夢回時
雪暖酥凝掠鬢寶鴛釵折　淒切紋牕描繡舊譜尋棋
變成虚設同心對結重来是甚時節悵姑蘇臺上征㠶
何許隱隠遥山萬疊袖紅綃獨立無言偷彈淚血
　　前調　　　　　　　　　　　　曽　覿
陡寒生翠幕凍雲垂繽紛飛雪初落縈風度池閣嫋餘
妍時趁舞腰纖弱江天漠漠認殘梅吹散畫角正貂裘
乍怯黄昏院宇入檐飄箔　依約銀河迢逓種玉羣仙
共驂鸞鶴東君未覺先春綻萬花萼向尊前巳喜豐年
呈瑞人間何事㝡樂擁笙歌繡閣低帷縱歡細酌
　　前調　　　　　　　　　　　　楊无咎
聽梅花再㺯殘酒醒無寐寒衾愁擁淒涼誰與共漫贏
得别恨離懐千種拂牆樹動更曉来雲隂雨重對傷心
好景回首舊遊恍然如夢　歡縱西湖曽返畫舫争馳
繡鞍雙控歸来夜中要銀燭銜金鳳到而今誰揀花枝
同戴誰酌酒杯笑捧但逢花對酒空祗自歌自送
　　前調(送張丞罷/官歸柯山)　　　　　　　　侯　寘
楚山無際碧湛一溪晴緑四郊寒色霜華㺯初日有玉
明瑶草金鋪平磧天涯倦翼更何堪臨岐送客念飛蓬
斷梗無蹤把酒後期難覓　愁寂梅花顦顇茅舎蕭疎
倍添悽惻維舟岸側留君飲醉休惜想柯山春晚還家
應對菊老松堅舊宅歎宦遊索寞情懐甚時去得
　　前調(詠含/笑花)　　　　　　　　　　侯　寘
春風無檢束故倡條冶葉恣情丹緑任鶯喧燕宿似東
鄰北里都無貞淑髙情恨蹙歎何時重見桂菊又誰知
天上黄姑掃盡晚春餘俗　幽獨鉛華不御翡翠帷深
鬱金裙簌長睂瞭目嫣然態倚修竹縱青門瓜美江陵
橘老怎比無窮剩馥㝡難禁扇厎横枝惱人睡足
　　前調(賦梅/)　　　　　　　　　　辛棄疾
雁霜寒透幙正護月雲輕嫩氷猶薄溪匳照梳掠想含
香㺯粉豔妝難學玉肌瘦弱更重重龍綃襯著倚東風
一笑嫣然轉盼萬花羞落　寂寞家山何在雪後園林
水邉樓閣瑶池舊約鄰翁更仗誰托粉蝶兒只是尋桃
覓栁開徧南枝未覺但傷心冷落黄昏數聲畫角
　　前調(南澗䨇/溪樓)　　　　　　　　　辛棄疾
片㠶何太急望一㸃須臾去天咫尺舟人好看客似三
峽風濤嵯峨劒㦸溪南溪北正遐想幽人泉石看漁樵
指㸃危樓却羡舞筵歌席　歎息山林鐘鼎意倦情遷
本無欣戚轉頭陳跡飛鳥外晚煙碧問誰憐舊日南樓
老子最愛月明吹笛到而今撲面黄塵欲歸未得
　　前調　　　　　　　　　　　　袁去華
郊原初過雨見敗葉零亂風定猶舞斜陽挂深樹映濃
愁淺黛遥山睂嫵来時舊路尚巖花嬌黄半吐到而今
惟有溪邊流水見人如故　無語郵亭深静下馬還尋
舊曽題處無聊倦旅傷離恨最愁苦縱收香藏鏡他年
重到人面桃花在否念沉沈小閣幽牕有時夢去
　　前調(餞臺山/沈公雅)　　　　　　　　　趙彦端
記河梁折栁問畫堂樂事燕鴻難偶十年漫回首但亭
亭紫盖差差南斗傳聞小有種桃花親煩素手怪歸来
道骨仙風縹緲迥然非舊　清晝江南如畫紫菊冬前
翠橙霜後扁舟渡口佳客至奉名酒喚青鸞起舞雲牎
月檻一曲山明水秀笑相看玉海别来淺如故否
　　前調(九日/)　　　　　　　　　　王千秋
征鴻翻塞影悵悲秋人老渾無佳興鳴蛩問酒病更堆
積愁腸摧殘詩鬢起尋芳徑菊羞人依叢半隠又豈知
虚度重陽浪闊渺無歸信　無定登髙人逺戲馬臺前
怨歌誰聴香肩醉凭鎮常是笑獨醒到如今何在西風
凝竚冠也無人為正看他門對挿茱萸恨長怨永
　　前調(元夕為王/使君賦)　　　　　　　　楊　炎
風光開舊眼正梅雪初消栁絲新染樓臺競裝㸃照金
荷十里珠簾齊捲湘絃楚管動香風旌旗影轉望雲間
一㸃台星飛下洞天清晚　争看袖紅圍座舞翠回春
笑歌生㬉歡聲正逺嬉遊意未容嬾恐絲綸趨召清都
仙伯歸去朝天夜半倩那人挽取鼇頭醉扶玊腕
　　前調　　　　　　　　　　　　陸　淞
臉霞紅印枕睡起来冠兒還是不整屏間麝煤冷但睂
山壓翠淚珠彈粉堂深晝永燕交飛風簾露井悵無人
與説相思近日帶圍寬盡　重省殘燈朱幌淡月踈牎
那時風景陽臺路近雲雨夢便無準待歸来先指花梢
敎看却把心期細問問因循過了青春怎生意穏
　　前調(笻杖/)　　　　　　　　　　髙觀國
一枝蒼玉冷愛露節霜根從他孤勁提携逺塵境自清
癯骨力嵗寒心性登臨助興甚偏與芒鞵相稱笑葛洪
陂外騰飛渺渺水閒煙迥　尋勝撥開林影卓破苔痕
緩支幽徑分雲度嶺待随處問梅信任香挑村醑寒抛
夜月識盡江山好景扣禪闗抝折歸来萬緣自静
　　前調　　　　　　　　　　　　史達祖
杏煙嬌濕鬢過杜若汀洲楚衣香潤回頭翠樓近指鴛
鴦沙上暗藏春恨歸鞭隠隠便不念芳盟未穏自簫聲
吹落雲東再數故園花信　誰問聽歌牕罅倚月闌邉
舊家輕俊芳心一寸相思後總灰盡奈春風多事吹花
揺栁也把幽情喚醒對南溪桃萼翻紅又成痩損
　　前調(紅梅/)　　　　　　　　　　史達祖
館娃春睡起為助妝酒暖臉霞輕膩氷霜一生裏厭重
来冷淡粉顋重洗臙脂暗試便無限芳穠氣味向黄昏
竹外寒深醉裏為誰偷倚　嬌媚春風模様霜月心腸
痩来肌體孤香細細吹夢到杏花底被髙樓横管一聲
驚斷却對南枝灑淚漫相思桃葉桃根舊家姊妹
　　前調(甲辰/元夕)　　　　　　　　　　李昴英
玉城春不夜暎月璧寒流燭蕖光射鰲山海雲駕擁遨
頭簫鼓錦旗紅亞東風近也趁樂嵗良辰多暇想陽和
早徧南州暖得栁嬌桃冶　堪畫紗籠夾道露重花珠
塵吹蘭麝歌朋舞社玉梅轉鬧蛾耍且繭占先探芋郎
戲巧又卜紫姑燈下聽歌聲猶自未歸鈿車寶馬
　　前調　　　　　　　　　　　　陸　叡
濕雲黏鴈影望征路愁迷離緒難整千金買光景但疎
鐘催曉亂鴉啼暝花悰暗省許多情相逢夢境便行雲
都不歸来也合寄將音信　孤迥盟鸞心在跨鶴程髙
後期無準情絲待翦翻惹得舊時恨怕天教何處參差
䨇燕還染殘朱剩粉對菱花與説相思看誰痩損
　　前調　　　　　　　　　　　　張　榘
碧油推上客有神機沈密參運帷幄威聲際沙漠慶雲
飛川泳和熏三白霄淵夐隔甚探梅也来相約更誰憐
乆客泥深穿履栖栖東郭　農麥年来管好禾黍離離
詎忘闗洛風髙水涸多少事待韜略看鵞池夜渡黎明
飛㨗兒輩惛惛未覺便衝寒鐵騎横驅汎埽六合
　　前調(次周美/成韻)　　　　　　　　　方千里
看青山遶郭更暮草萋萋踈烟漠漠無風自花落欲黄
昏誰向官樓吹角剛腸頓弱恨别来辜負厚約想香閨
念舊還憶去年共舉杯酌　寂寞光隂虚度未説離愁
淚痕先閣珠簾翠幙除相見是竒藥况中年巳後凭髙
臨逺情懐終是易惡早歸休月地雲階賸追笑樂
　　前調　　　　　　　　　　　　吳文英
夜寒吳館窄漸酒䦨燭暗猶分香澤輕颺展鳥翮送髙
鴻飛過長安南陌漁磯舊跡有陳蕃虛牀挂壁掩庭扉
蛛網黏花細草静揺春碧　還憶洛陽年少風露秋檠
嵗華如昔長吟墮幘暮潮送富春客算玉堂不染梅花
清夢宫漏聲中夜直正逋仙清痩黄昏㡬時覓得
　　前調(夀方蕙/巖寺簿)　　　　　　　　　吳文英
轆轤秋又轉記旋草新詞江頭憑雁乘槎上銀漢想車
塵纔踏東華紅㬉何時賜見漏聲涼移宫夜半問蓴鱸
今㡬西風未覺嵗華遲晚　一片丹心白髪滴露研朱
雅陪清讌班回栁院蒲團底小禪觀望罘罳明月初圓
此夕應共嬋娟茂苑願年年玉兎長生聳秋井幹
　　前調(夀雲/麓)　　　　　　　　　　吳文英
記年時秋半看畫堂凝香璇奎初煥天邉嵗華轉向九
重春近仙桃傳宴銀罌翠管寶香飛蓬萊小苑感玉皇
恩重千秋翠麓峻齊雲漢　須看鴻飛髙處野闊天寬
弋人空羡梅清水暖苕溪畔㡬吟倦算金門聽漏玉墀
班早贏得風霜滿面總不如綠野身安鏡中未晚
　　前調　　　　　　　　　　　　吳文英
淚荷抛碎璧正漏雲篩雨斜捎牕隙林聲怨秋色對小
山不迭寸眉愁碧涼欺岸幘暮砧催銀屏翦尺最無聊
燕去堂空舊幙暗塵羅額　行客西園有分斷栁淒花
似曽相識西風破屐林下路水邉石念寒蛩殘夢歸鴻
心事那聽江樓夜笛看雪飛蘋厎蘆梢未如鬢白
　　前調　　　　　　　　　　　　吳文英
亂雲生古嶠記舊遊惟怕秋光不早人生斷腸草歎如
今揺落暗驚懐抱惟臨晚眺吹臺髙霜歌縹緲想西風
此處留情肯著故山衰帽　聞道茰香西市酒熟東鄰
浣花人老金鞭騕褭廹吟賦倩年少想重来新雁傷心
湖上銷滅紅深翠窈小樓寒睡起無聊半簾晚照
　　前調　　　　　　　　　　　　毛　幵
栁風清晝溽山櫻晚一樹髙紅争熟輕紗睡初足悄無
人攲枕虚檐鳴玉南園秉燭歎流光容易過目送春歸
去有無數㺯禽滿徑新竹　閒記追歡尋勝杏棟西廂
粉牆南曲别長會促成何計奈幽獨縱湘絃難寄鱗香
終在屏山蝶夢斷續對沿堦細草淒淒為誰自緑
　　前調(鄉城/見月)　　　　　　　　　　蔣　㨗
紺煙迷雁跡漸碎鼓零鐘街喧初息風檠背寒壁放氷
蜍飛到絲絲簾隙瓊魂暗泣念鄊闗霜蕪似織漫将身
化鶴歸来忘却舊遊端的　歡極蓬壺蕖浸花院棃溶
醉連春夕柯雲罷奕櫻桃在夢難覓勸清光乍可幽牕
相伴休照紅樓夜笛怕人間換譜伊涼素娥未識
　　前調(買妾名/雪香)　　　　　　　　　蔣　㨗
素肌元是雪向雪裏帶香更添竒絶梅花太孤潔問棃
花何似風標難説長洲漾楫料鴛邉嬌蓉乍折對珠籠
自翦凉衣愛把淡羅輕疊　清澈螺心翠靨龍吻瓊涎
總成虚設㣲㣲醉纈牕燈暈㺯明滅算銀臺髙處芳菲
仙珮歩徧纖雲萬葉覺来時人在紅幬半廊界月
　　前調(紅葉/)　　　　　　　　　　蔣　㨗
縞霜飛霽雪漸翠減凉痕腥浮寒血山川夢淒切短吟
笻猶倚鶯邊新樾花魂未歇似追昔芳銷艷滅挽西風
再入柔柯誤染紺雲成纈　休説深題錦翰淺泛瓊漪
暗春曽泄情條萬結依然是未愁絶㝡憐他南苑空堦
堆徧人隔仙蓬怨别鎖芙蓉小殿秋深碎蛩訴月
　　前調(夀東軒立/冬前一日)　　　　　　　　蒋　捷
玉霜生穗也渺洲雲翠痕雁繩低也層簾四垂也錦堂
寒早近開爐時也香風逓也是東籬花深處也料此花
伴我仙翁未肯放秋歸也　嬉也繒波穏舫鏡月危樓
釂瓊􁉦也籠鸚睡也紅妝旋舞衣也待紗燈客散紗牕
月上便是嚴凝序也換青氊小帳圍春又還醉也
　　前調　　　　　　　　　　　　陳允平
故廬元負郭愛樹色參差湖光渺漠樓危萬山落俯䦨
干十二嚲檐飛角花嬌栁弱映輕黄淺黛依約與沙鷗
共結新盟伴我醉眠醒酌　蕭索雲根石上瀹茗松泉
注書芸閣鶯窺燕幙檐外竹圃中藥念耕煙釣雪巳成
活計一任風波自惡但無心萬事由天夢中更樂
　　前調　　　　　　　　　　　　陳允平
燕歸簾半捲正漏約瓊籤笙調玉琯蛾睂畫来淺甚春
衫嬾試夜燈慵翦香温夢暖訴芳心芭蕉未展渺雙波
望極江空二十四橋凭遍　葱蒨銀屏綵鳳霧帳金蟬
舊家坊院煙花㺯晚芳草恨斷魂逺對東風無語緑隂
深處時見飛紅數片算多情尚有黄鸝向人睍睆
　　前調(和李/梅南)　　　　　　　　　　歐　良
賞殘陶徑菊正嫋嫋愁予風淒露肅何人抱幽獨更檐
馬鏘金廊魚響朩此情誰属向厎處騁懐遊目小牕前
頻覽菱花一笑鬢絲猶緑　蕭索故國雲迷佳人日暮
輕顰倚竹短釵敲玉筭㡬夜恁孤宿問旅情如許怎生
排遣應費酒尊詩軸最無端誰隔西樓正調絃促
　　前調(代去姬/寫懐)　　　　　　　　　張　炎
楚雲分斷雨問那回因甚琴心先許匆匆話離緒正花
房蜂鬧著春無處殘歌剩舞尚隠約當時院宇黯銷凝
銅雀深深忍把小喬輕誤　休賦玉尊别後老葉沈溝
暗珠還浦歡遊再數能㡬日采芳去最無端做了霎時
妖夢不道風流甚苦把餘情付與秋蛩夜長自語
　　前調(海棠/)　　　　　　　　　　劉　瀾
向陽看未足更露立䦨干日髙人獨江空珮鳴玉問煙
鬟霞臉為誰膏沐情閒景淑嫁東風無媒自卜鳳臺髙
貪伴吹笙驚下九天霜鵠　紅蹙花開不到杜老溪荘
已公茅屋山城水國歡易斷夢難續記年時馬上人酣
花醉樂奏開元舊曲夜歸来駕錦漫天絳紗萬燭
　　前調(秋歸/)　　　　　　　　　　葛長庚
殘蟾明晚照政一畨霜訊四山秋老孤村帶清曉有鳴
鞭歸騎亂林啼鳥青帘縹緲嬾行時持杯自笑甚年来
破帽彫裘慣得淡煙芳草　多少客愁羈思雨泊風餐
水邊雲杪西牕正好疎竹外粉牆小念歸期相近夢魂
無奈不為輕羅寒峭怕無人料理黄花等閒過了
　慶春宫
　　(雙調一百二字/或名慶宫春)
　　慶春宫(悲秋/)　　　　　　　　　周邦彦
雲接平崗山圍寒野路回漸轉孤城衰栁啼鴉驚風驅
雁動人一片秋聲倦途休駕澹煙裏㣲茫見星塵埃顦
顇生怕黄昏離思牽縈　華堂舊日逢迎花艷參差香
霧飄零絃管當頭偏憐嬌鳳夜深簧暖笙清眼波傳意
恨密約匆匆未成許多煩惱只為當時一晌留情
　　前調　　　　　　　　　　　　吳文英
殘葉翻濃餘香棲苦障風怨動秋聲雲影揺寒波塵銷
膩翠房人去深扄晝成淒黯雁飛過垂楊轉青䦨干横
暮酥印痕香玉腕誰憑　菱花乍失娉婷别岸圍紅千
豔傾城重洗清杯同追深夜豆花寒落愁燈近歡成夢
斷雲隔巫山㡬層偷相憐處熏盡金篝消痩雲英
　　前調(次周美/成韻)　　　　　　　　　陳允平
孤鶩披霞歸鞍銜日晚香菊自寒城虚館燈閒征衫塵
涴夜深何處砧聲亂蛩催怨月明裏依稀數星雲山迢
遞猶誤歸期方寸偏縈　秋風燕送鴻迎㝡憐堤栁白
露先零倦倚樓髙恨随天逺桂風和夢俱清故人千里
記翦燭西牕賦成相如顦顇宋玉淒涼酒恨花情
　　前調　　　　　　　　　　　　張　樞
斜日明霞殘紅分雨軟風淺掠蘋波聲冷瑶笙情疎寶
扇酒醒無奈秋何彩雲輕散漫敲缺銅壺浩歌睂痕留
怨依約逺峰學斂雙蛾　銀牀露洗凉柯屏掩香消忍
埽裀羅楚驛梅邉吳江楓畔庾郎從此愁多草蛩喧砌
料催織廻文鳳梭相思遥夜簾捲翠樓月冷星河
　　前調(都下/寒食)　　　　　　　　　　張　炎
波蕩蘭觴鄰分杏酪晝輝冉冉烘晴罥索飛仙戲船移
景薄遊也自忺人短橋虚市聼隔栁誰家賣餳月題争
繫油壁相連笑語逢迎　池亭小隊秦筝就地圍香臨
水前裙冶態飄雲醉妝扶玉未應閒了芳情旅懐無限
忍不住低低問春棃花落盡一㸃新愁曽到西泠
　　前調(金粟/洞天)　　　　　　　　　　張　炎
蟾窟研霜蜂房㸃蠟一枝曽伴涼宵清氣初生丹心未
拆濃艷到此都消避風歸去貯金屋妝成漢嬌粟肌㣲
潤和霧吹香直與秋髙　小山舊隠重招記得相逢古
道迢遥被酒長歌插花短舞誰在水國吹簫餘音何處
看萬里星河動揺廣庭人散月淡天心鶴下銀橋
　　前調(又一體送/趙元父)　　　　　　　　周　密
重疊雲衣㣲茫鴻影短篷穏載吳雪霜葉敲寒風燈揺
暈棹歌人語嗚咽擁衾呼酒正百里氷河乍合千山換
色一鏡無塵玉龍吹裂　夜深醉踏長虹表裏空明古
今清絶髙堂在否登臨休賦忍見舊時明月翠銷香冷
怕空負年芳輕别孤山春草一樹梅花待君同折
　　前調(水仙/)　　　　　　　　　　王沂孫
明玉擎金纖羅飄帶為君起舞回雪柔影參差幽芳零
亂翠圍腰瘦一捻嵗華相誤記前度湘皋怨别哀絃重
聽都是淒涼未須彈徹　國香到此誰憐煙冷沙昏頓
成愁絶花惱難禁酒銷欲盡門外氷澌初結試招仙魄
怕今夜瑶簪凍折攜盤獨出空想咸陽故宫落月
　　前調　　　　　　　　　　　　劉　瀾
春翦緑波日明金渚鏡光盡浸寒碧喜溢雙蛾迎風一
笑兩情依舊脉脉那時同醉錦袍濕烏紗攲側英遊何
在滿目青山飛下孤白　片㠶誰上天門我亦明朝是
天門客平生髙興青蓮一葉從此飄然八極磯頭緑樹
見白馬書生破敵百年前事欲問東風酒醒長笛
　　前調　　　　　　　　　　　　王易簡
庭草春遲汀蘋香老數聲珮悄蒼玉年晚江空天寒日
暮壯懐聊寄幽獨倦遊多感更西北髙樓送目佳人不
見慷慨悲歌夕陽喬木　紫霞洞窅雲深嫋嫋餘音鳳
簫誰續桃花賦在竹枝詞逺此恨年年相觸翠鬋芳字
漫重省當時顧曲因君凝竚依約吳山半痕蛾緑
　拜星月慢
　　(又一體雙調/一百二字)
　　拜星月慢　　　　　　　　　　陳允平
漏閣閒籤琴牕倦譜露濕宵螢欲暗雁咽涼聲寂寞芙
蓉院畫檐外樹色驚霜漸改淡碧雲踈星爛舊約桐隂
問何時重見　倚銀屏更憶秋孃面想淩波共立河橋
畔重念酒汚羅襦漸金篝香散翦孤燈伴宿西風館黄
花夢對發淒涼歎但悵望一水家山被紅塵隔斷
　南浦
　　(楚辭送羙人兮南浦後人傷離惜别/者輒用之詞取以名雙調一百二字)
　　南浦　　　　　　　　　　　　魯逸仲
風悲畫角聽單于三㺯落譙門投宿駸駸征騎飛雪滿
孤村酒市漸䦨燈火正敲牕亂葉舞紛紛送數聲驚雁
乍離煙水嘹唳度寒雲　好在半朧淡月到如今無處
不銷魂故國梅花歸夢愁損緑羅裙為問暗香閒艷也
相思萬㸃付啼痕算翠屏應是兩眉餘恨倚黄昏
　　前調(又一體滕/王閣懐古)　　　　　　　　喻　綜
天髙氣爽看平楚落葉動秋聲南國驚霜征雁帶影下
寒城漠漠輕舟過雨濕㠶飛逺㡬㸃㣲星更蕭條鴉集
陌頭衰栁殘照萬峰青　瑟瑟江澄染練憶從前何事
不凝情日月銷磨今古不見舊旗旌青雀黄龍何在也
堦除惟有樹長生歎去来月上䦨干空際水波明
　西平樂
　　(雙調一/百二字)
　　西平樂　　　　　　　　　　　栁　永
盡日憑髙寓目脉脉春情緖佳景清明漸近時節輕寒
乍暖天氣纔晴又雨煙光澹蕩裝㸃平蕪逺樹暗凝竚
　臺榭好鶯燕語正是和風麗日㡬許繁紅嫩緑雅稱
　嬉遊去奈阻隔尋芳伴侶秦樓鳳吹楚臺雲約空悵望
　在何處寂寞韶光暗度可堪向晚村落聲聲杜宇
　　　前調(梅次周/美成韻)　　　　　　　　　朱　雍
　夜色娟娟皎月梅玉共春緒不使鉛華㸃綴超出精神
　淡泞休妒殘英如雨清香眷戀只恐他風滿樹散難竚
　　江亭暮鳴珮語正值匆匆乍别天逺瑶池縞縠好趁
　飛瓊去忍孤負瑶臺伴侣瓊肌痩盡庾嶺零落空悵望
　動情處畫角哀聲暗度參横向曉吹入深沈院宇
　
　
　
　
　
　
　
御選歴代詩餘巻七十九
　欽定四庫全書
御選歴代詩餘巻八十目録(一百/三字)
　　　瑞鶴仙(又一體/)
　　　　周邦彦
　　　前調(又一體/)
　　　　張樞
　　　喜遷鶯(又一體/)
　　　　蔡伸
　　　　趙長卿
　　　　李綱
　　　　康與之
　　　　胡浩然
　　　　曹冠
　　　　趙彦端
　　　　程珌
　　　　王千秋(二首/)
　　　黄機
　　　吳禮之(二首/)
　　　易祓
　　　髙觀國(二首/)
　　　馮去非
　　　沈端節
　　　吳文英(三首/)
　　　蔣捷(三首/)
　　　何夢桂(二首/)
　　　無名氏(五首/)
　　　王特起(二首/)
　　　張翥
　　　劉基
　　　周用(三首/)
　　齊天樂(又一體/)
　　　吕渭老
　　　陸游(二首/)
　　　吳子孝
　　探春慢(又一體/)
　　　姜夔
　　　趙以夫
　　　陳允平
　　　周密
　　　張炎(二首/)
　　還京樂(又一體/)
　　　周邦彦
　　　方千里
　　　陳允平
　　睂嫵
　　　姜夔
　　　王沂孫
　　　張翥
　
　
　
　
　
　
　
　
　
　
　
　
　
　
　
御選歴代詩餘巻八十目錄
　欽定四庫全書
御選歴代詩餘巻八十(一百/三字)
司經局洗馬掌局事兼翰林院修撰加二級(臣/)王奕清奉
㫖校刋
　　瑞鶴仙
　　　(又一體雙調/一百三字)
　　　瑞鶴仙　　　　　　　　　　　周邦彦
　暖煙籠細栁㺯萬縷千絲年年春色晴風蕩無際濃於
　酒偏醉情人詞客䦨干倚處度花香㣲散酒力對重門
　半掩黄昏淡月院宇深寂　愁極因思前事洞房佳宴
　正值寒食尋芳徧賞金谷里銅駝陌到而今魚雁沈沈
　無信息天涯常是淚滴早歸来雲館深處那人正憶
　　　前調(又一/體)　　　　　　　　　　張　樞
　捲簾人睡起放燕子歸来商量春事風光又能㡬減芳
　菲都在賣花聲裏吟邉眼底披嫩緑移紅換紫甚等閒
　半委東風半委小溪流水　還是苔痕湔雨竹影留雲
待晴猶未蘭舟静檥西湖上多少歌吹粉蝶兒守定落
花不去濕重尋香兩翅怎知人一㸃新愁寸心萬里
　喜遷鶯
　　(又一體雙調/一百三字)
　　喜遷鶯　　　　　　　　　　　蔡　伸
素娥呈瑞正慘慘暮寒同雲千里翦水飛花漸漸瑶英
密灑翠筠聲細䆳館静深金鋪半掩重簾垂地明牕外
伴疎梅瀟灑玉肌香膩　幽人當此際醒魂照影漏永
愁無寐强拊清尊慵添寶鴨誰會黯然情味幸有賞心
人奈咫尺重門深閉今夜裏莫忍教孤負濃香翠被
　　前調　　　　　　　　　　　　趙長卿
商飈輕透動簾幙飛梧亂飄庭甃瑞氣氤氲沈檀初爇
烟噴寶臺金獸黄花羙酒天教占得先他時候誕元老
慶有聲此夕降生華胄　歡笑宜稱夀絃管鼎沸宫羽
方頻奏滿捧瑶巵華堂歌舞拍轉金釵斜溜朱顔緑鬢
殷勤深願鎮長如舊歎濵海道難留指日榮遷飛驟
　　前調(自池陽/泛舟)　　　　　　　　　李　綱
江天霜曉對萬頃雪浪雲濤瀰渺逺岫參差煙雨㣲茫
閲盡往来人老淺沙别浦極望滿目餘霞殘照暮雲斂
放一輪明月窺人懐抱　杳杳千里恨玉人一别夢斷
無音耗手撚江梅枝頭春信欲寄筭應難到畫船片㠶
浮碧更値風髙波浩㡬時得向尊前銷去許多煩惱
　　前調(秋夜/聞雁)　　　　　　　　　　康與之
秋寒初勁看雲路雁来碧天如鏡湘浦煙深衡陽沙遶
風外㡬行斜陣回首塞門何處故國闗河重省漢使老
認上林欲下徘徊清影　江南煙水暝聲過小樓燭暗
金猊冷送目鳴琴裁詩挑錦此恨此情無盡夢想洞庭
飛下散入雲濤千頃過盡也奈杜陵人逺玉闗無信
　　前調(立春/)　　　　　　　　　　胡浩然
譙樓殘月聽畫角曉寒梅花吹徹瑞日祥雲和風解凍
青帝乍臨東闕暖向土牛簫鼓天路珠簾髙揭最好是
戴綵幡春勝釵頭雙結　竒絶開宴處珠履玳簪爼豆
争羅列舞袖翩翻歌喉縹緲壓倒栁腰鶯舌勸我應時
納祐還把金爐香爇願嵗歳把一卮春酒長陪佳節
　　前調　　　　　　　　　　　　曹　冠
豔陽時序向祓禊芳辰登臨仙府碧水澄虚修篁聳翠
夾徑蕙蘭香吐春晚巧鶯聲碎風捲飛紅無數凝望處
見桑村麥隴竹溪煙浦　歡聚須信道遊宦東西易得
成離阻北海開尊東山乘興四樂偷閒贏取棊戰新來
常勝詩痩只因吟苦心湛静笑白雲多事等閒為雨
　　前調　　　　　　　　　　　　趙彦端
登山臨水正桂嶺瘴開蘋洲風起𤣥鶴髙翔蒼鷹逺撃
白鷺欲飛還止江上澄波似練沙際行人如蟻目斷處
見遥峰簇翠殘霞浮綺　千里闗塞逺鴈陣不来猶把
䦨干倚數疉悲笳一行征斾城郭㡬畨成毁白塔前朝
陵寢青嶂故都營壘念往事但寒煙滿目秋蟬盈耳
　　前調(夀薛/樞密)　　　　　　　　　　程　珌
去年玉燕記曽期今嵗瑶光入度今日都人從頭屈指
盡是黑頭公輔爭道一朝語合誰信千齡際遇更積雨
晚来晴洗出琉璃清宇　笑語知何許斾捲青霓来自
鈞天所道骨仙風安排頓著須是人間紫府要識雲臺
髙絶更有鳳池深處從今數看千秋萬嵗永承明主
　　前調(梅/)　　　　　　　　　　　王千秋
春前臘尾問誰會開解幽人心裏映竹精神淩波標致
姑射昔聞今是試妝競看吹面寄驛勝傳緘紙迥瀟灑
更香来林表枝横溪底　誰為停征騎評蕙品蘭俱恐
非同里天意深憐花神偏巧特為翦氷裁水擬換緑衣
来舞只許蒼官相倚醉眠穏儘參横月落留連行李
　　前調(雪和/前韻)　　　　　　　　　　王千秋
玉龍垂尾望闕角岧嶤如侵雲裏明璧榱題白銀階陛
平日世間無是静乆聲鳴檻竹夜半色侵牕紙最竒處
盡巧妝枝上低飛檐底　當為呼遊騎嗾犬擎蒼腰箭
随鄰里藉草烹鮮枯枝煎茗㸃化玉花為水未挹瑶臺
風露且借瓊林棲倚眩銀海待斜披鶴氅騎鯨尋李
　　前調(香風/亭上)　　　　　　　　　　黄　機
平湖百畝種滿湖蓮葉遶堤楊栁冉冉波光輝輝煙影
空翠濕霑襟袖静惬鄰雞啼午暖逼沙鷗眠晝西園路
更紅塵不斷蜨酣蜂痩　知否堪畫處野薺蕪菁罥地
鋪茵繡桃李隂邊桑麻叢裏斜矗酒帘誇酒竹寺小依
山趾茅店平窺津口春又晚正香風有客倚䦨搔首
　　前調(閏元/宵)　　　　　　　　　　吳禮之
銀蟾光彩喜稔嵗閏正元宵還再樂事難并佳時罕遇
依舊試燈何礙花市又移星漢蓮炬重芳人海盡勾引
徧嬉遊寶馬香車喧隘　情快天意教人月更圓償足
風流債媚栁煙濃夭桃紅小景物迥然堪愛巷陌笑聲
不斷襟袖餘香仍在待歸也便相期明日踏青挑菜
　　前調(端午/)　　　　　　　　　　吳禮之
梅霖初歇正絳色海榴爭開佳節角黍包金香蒲切玉
是處玳筵羅列鬬巧盡輸年少玉腕綵絲雙結檥彩舫
見龍舟兩兩波心齊發　竒絶難畵處激起浪花翻作
湖間雪畫鼓轟雷紅旗掣電奪罷錦標方徹望中水天
日暮猶自珠簾髙揭棹歸晚載荷香十里一鈎新月
　　前調　　　　　　　　　　　　易　祓
帝城春晝見杏臉桃顋臙脂㣲透一霎兒晴一霎兒雨
正是催花時候淡煙細栁如畫雅稱踏青攜手怎知道
那人人獨倚䦨干消瘦　别後音信斷應是淚珠滴徧
香羅袖記得年時膽瓶兒畔曽把牡丹同齅故郷水遥
山逺怎得新歡如舊强消遣把閒愁推入花前杯酒
　　前調(代人弔西/湖歌者)　　　　　　　　髙觀國
歌音淒怨是㡬度訴春春都不管感緑驚紅顰烟啼月
長是為花消黯玉骨痩無一把粉淚愁多千㸃可憐損
任塵侵粉蠧舞裙歌扇　轉盼塵夢斷峽裏雲歸空想
春風面燕子樓空玉臺妝冷湖外翠峰睂淺綺陌斷魂
名在寶篋返魂香逺此情苦問落花流水何時重見
　　前調　　　　　　　　　　　　髙觀國
涼雲歸去再約著晚来西樓風雨水静簾陰鷗閒菰影
秋到露汀煙浦試省喚回幽恨盡是愁邊新句倦登眺
動悲涼還在殘蟬吟處　淒楚空見訴香鎖霧扄心似
秋蓮苦寶瑟彈氷玉臺窺月淺黛可憐偷聚㡬時翠溝
題葉無復繡簾吹絮鬢華晚念庾郎情在風流誰與
　　前調　　　　　　　　　　　　馮去非
涼生遥渚正緑芰擎霜黄花招雨鴈外漁燈蛬邊蟹舍
綘葉滿秋来路世事不離雙鬢逺夢偏欺孤旅送望眼
但憑舷㣲笑書空無語　慵看青鏡裏十載征塵長把
朱顔汚借筯青油揮毫紫塞舊事不堪重舉間闊故山
猿鶴冷落同盟鷗鷺倦遊也便檣雲柂月浩歌歸去
　　前調　　　　　　　　　　　　沈端節
氷池輕皺喜寒律乍回㣲陽初透嵗晚雲黄日晴烟暖
晝刻暗添宫漏山色岸容都變春意欲傳官栁最好處
正酥融粉薄一枝梅瘦　行樂春漸近景勝歡長窈渺
絲簧奏鳴玉鵷行退朝花院猶有御香霑袖試問西鄰
雖富何比東皋依舊趁未老便優遊林壑圍棊把酒
　　前調(牡丹/)　　　　　　　　　　吳文英
凡塵流水正春在絳闕瑶堦十二暖日明霞天香盤錦
低映曉光梳洗故苑浣花沈恨化作夭紅斜紫困無力
倚䦨干還倩東風扶起　公子留意處羅盖牙籤一一
花名字小扇翻歌密圍留客雲葉翠温羅綺豔波紫金
杯重人倚妝臺㣲醉夜和露翦殘枝㸃㸃花心清淚
　　前調(福山蕭/寺嵗除)　　　　　　　　　吳文英
江亭年暮趁飛鴈又聽數聲柔櫓婪尾杯單膠牙餳淡
重省舊時羈旅雪舞野梅籬落寒擁漁家門户晚風峭
做初畨花信春還知否　何處圍豔冶紅燭畫堂博簺
良宵午誰念行人愁先芳草輕送年華如羽自剔短檠
不睡空索綵桃新句便歸好料鵞黄巳染西池千縷
　　前調(王臞菴/與閒堂)　　　　　　　　　吳文英
煙空白鷺乍飛下似呼行人相語細縠春波㣲痕秋月
曽認片帆来去萬頃素雲遮斷十二紅簾鈎處黯愁逺
向虹腰時送夕陽凝竚　輕許孤夢到海上㡬宫玉冷
深牕户遥指人間隔江燈火漠漠水蘋揺暮看緝斷磯
殘釣替却珠宫雪舞吟未了去匆匆清曉一闌煙雨
　　前調　　　　　　　　　　　　蔣　捷
晴天遼廓被孤雲畫出離愁蕭索玉局彈棊金釵翦燭
芳思可勝揺落鏡妝為慵遲晚笙曲緣愁差錯倒纖指
更從頭細數年時同樂　寂寞花院悄昨夜醉眠夢也
難憑托車角生時馬蹄方後才始斷伊漂泊悶無半分
消遣春又㡬畨擔閣倚闌乆奈東風忒冷紅綃單薄
　　前調(金港/阻風)　　　　　　　　　　蔣　捷
風濤如許被閒鷗笑我君行良苦槲葉深灣蘆窠窄港
小憇倦篙慵櫓壯年夜吹笛去驚得魚龍嗥舞悵今老
但篷牕緊掩荒涼愁愫　别浦雲斷處低雁一繩攔斷
家山路珮玉無詩飛霞乏序滿席快飇誰付醉中㡬畨
重九合度芳尊孤負便晴否怕明朝蝶冷黄花秋圃
　　前調(暮春/)　　　　　　　　　　蔣　捷
遊絲纖弱漫著意絆春春難憑托水暖成紋雲晴生影
芳草漸侵裙幄露添牡丹新豔風擺秋千閒索對此景
動髙歌一曲何妨行樂　行樂君聽取鶯囀緑牕也似
来相約粉壁題詩香街走馬爭奈鬢絲輸却夢回晝長
無事聊倚䦨干斜角翠深處看悠悠㡬㸃楊花飛落
　　前調　　　　　　　　　　　　何夢桂
留春不住又早是清明楊花飛絮杜宇聲聲黄昏庭院
那更半簾風雨勸春且休歸去芳草天涯無路悄無語
倚䦨干立盡落紅無數　誰愬長門事記得當年曽趁
棃園舞霓羽香消梁州聲歇昨夢轉頭今古金屋玉樓
何在尚有花鈿塵土君不顧怕傷心休上危樓髙處
　　前調　　　　　　　　　　　　何夢桂
東君别後見説道花枝也成消痩夜雨簾櫳栁邊庭院
煩惱有誰撋就猶記舊看承處梅子枝頭如豆最苦是
向重門人静月明時候　知否人不見縱有音書爭似
重攜手舊日沈腰如今潘鬢怎奈許多僝僽極目萬山
深處腸斷不堪回首情寸寸到如今只在長亭煙栁
　　前調(梅花/五首)　　　　　　　　　　無名氏
南枝向暖乍秀出庾嶺梅英初吐玉頰輕勻瓊顋淡抹
姑射冰容相許㡬回立馬凝竚影映寒光霜妒教儘占
在百花頭上嚴冬獨歩　芳華春意早昨夜一畨雪裏
開無數萬蕊千梢鉛堆粉汚總是化工偏賦月明暗香
浮動休使龍吟聲苦且留取待時時頻倚䦨干重顧
　　前調　　　　　　　　　　　　無名氏
臘殘春未正候館梅開牆隂雪裏冷豔凝寒孤根回暖
昨夜一枝春至素苞暗香浮動别有風流標致謝池月
最相宜疎影横斜臨水　誰為傳驛使隴上故人不見
今千里寄與東君從教知人别後嵗寒清意亂山萬疉
何在但有飛雲天際故園好早歸来休戀繁桃穠李
　　前調(用前/韻)　　　　　　　　　　無名氏
瓊姿冰體料瑩光乍轉廣寒宫裏北陸寒深南園春早
此後萬花方至翦霞鬬萼裁蕊砌成天與髙致太瀟灑
最宜雪宜月宜亭宜水　好是天涯景嶺上萬株浮動
香千里屏冩横斜鬢插垂裊占盡秀骨清意醉魂易醒
吟興信来佳思無際為傳語向東風甘使無言桃李
　　前調　　　　　　　　　　　　無名氏
霜凝雪汛正斗杓臨丑三陽将近萬朩彫零羣芳消歇
禁苑有梅初盛異香似熏沈水素色端如玉瑩人盡道
第一番天遣先占春信　標韻猶耿耿月觀水亭誰觧
憐疎影何遜揚州拾遺東閣一見便生清興望林止渴
功就不如夭桃繁杏歳寒意看結成秀子歸調商鼎
　　前調　　　　　　　　　　　　無名氏
一陽初起漸庾嶺梅雪才苞香蕊品格清髙姿容閒雅
别受化工深意放開獨占嚴景不使混同凡卉㣲雨霽
似玉容寂寞無言有淚　難比凝素態不共豔陽桃李
爭妍麗疑是佳人巧撚香酥枝上玉纖輕綴前村可惜
無賞好近天庭階砌成實後有調和鼎鼐一般滋味
　　前調(别内/)　　　　　　　　　　王特起
東樓歡宴記遺簪綺席題詩紈扇月枕雙攲雲牕同夢
相伴小花深院舊歡頓成陳跡翻作一畨新怨素秋晚
聼陽闗三疉一尊相餞　留戀情繾綣紅淚洗妝雨濕
棃花面鴈足闗河馬頭星月西去一程程逺但願此心
如舊天也不違人願再相見把生涯分付藥爐經巻
　　前調(題郝仙/女廟壁)　　　　　　　　　王特起
汀洲蘋滿記翠籠采采相將鄰媛蒼渚煙生金支光爛
人在霧綃鮫館小鬟頓成雲散羅韤淩波不見翠鸞逺
但清溪如鏡野花留鈿　情睠驚變現身後神功絲滿
吳蠶繭漢女菱歌湘妃瑶瑟香動倚雲層殿彤車載花
一色醉盡碧桃清讌故山晚歎流年一笑人間飛電
　　前調(瓊花/)　　　　　　　　　　張　翥
東風吹盡但一片緑隂空留春恨后土祠荒飛瓊謫乆
還喜玉容堪認二十四橋夜月二十四畨風信便載酒
怕芳菲易老陰晴難穏　嬌困羞起晚竚立畫欄浄洗
閒脂粉沈水濃熏蜂黄淡染自有絶塵香韻也知世間
無對肯許浮花相近鳳簫逺待數枝折與玉峰人問
　　前調(梅花/)　　　　　　　　　　劉　基
凍雲初啟看的皪梅花俯窺清泚膏澤無加鉛華不御
應與素娥爭麗豔浥蕊宫露冷香引瑶池風細夜耿耿
想飛瓊欲下縞衣揺曵　驚慨猶記得月榭春宵錦幛
開芳砌倚樹聨詩擷英浮酒左右翠翹珠帨今日故人
何在腸斷白波東逝向此際但含情獨立為伊凝睇
　　前調(九日/次韻)　　　　　　　　　　周　用
江南九日恰此處登髙佳哉風物弱水西頭扶桑東畔
不礙短牆疎壁欲覓擅塲畫手誰識王孫松雪更可笑
是劉郎餻字負他詩傑　竒絶正把酒指㸃江山䬃䬃
清飇發太史占星尚書踐斗聞道旄頭光滅整頓清時
勝事詩律且賖毫髮趁餘興促聨翩歸騎九衢㣲月
　　前調(寄吳静之/用前韻)　　　　　　　　周　用
稜稜風骨看飛黄自是天閑中物一寸丹心數莖白髪
合在雲臺西壁檢㸃平生到處㡬許堅冰寒雪且聽取
為從頭屈指古来豪傑　卓絶待赤手埽破頑陰劃地
驚雷發五嶺煙消三湘波靜誰信口碑磨滅千古是非
公論畢竟不差毫髪問心事有海天今夜十分明月
　　前調(登牛首山/再用前韻)　　　　　　　　周　用
登登天闕問禪宫猶是六朝遺物廿載同遊一時回首
依舊煙崖雲壁見説獻花巖裏尚有嬾殘融雪都分付
與今來往古酒豪詩傑　清絶舒望眼萬里秋空草樹
天香發大厯編年中山墨本無奈字碑磨滅且倩扶桑
向日晞我滿頭黄髪更相約躡龍山絶頂劇談風月
　齊天樂
　　(又一體雙調/一百三字)
　　齊天樂(觀競/渡)　　　　　　　　　呂渭老
香紅飄没明春水寒食萬家遊舫整整斜斜踈踈密密
簾纈旗紅相望江波蕩漾稱彩艦龍舟繡衣霞槳舞楫
爭先笑歌簫鼓亂清唱　重来劉郎老對故園桃紅春
晚盡成惆悵淚雨難晴愁睂又結翻覆十年手掌如今
怎向念舞板歌塵逺如天上斜日回舟醉魂空舞颺
　　前調(左縣/道中)　　　　　　　　　　陸　游
角殘鐘曉闗山路行人乍依孤店塞月征塵鞭絲帽影
常把流年虚占藏鴉栁暗歎輕負鶯花漫勞書劒事往
闗情悄然頻動壯遊念　孤懐誰與強遣市壚沽酒酒
薄怎當愁釅倚瑟妍詞調鉛妙筆那寫柔情芳豔征途
自厭況烟斂蕪痕雨稀萍㸃最是眠時枕寒門半掩
　　前調(三榮/人日)　　　　　　　　　　陸　游
客中随處閒消悶来尋嘯臺龍岫路斂春泥山開翠霧
行樂年年依舊天工妙手放輕緑萱芽淡黄楊栁笑問
東君為人能染鬢絲否　西州催去近也帽檐風輭且
看市樓沽酒宛轉巴歌淒涼塞管攜客何妨頻奏征塵
暗袖漫禁得梅花伴人疎痩㡬日東歸畫船平放溜
　　前調(午日/)　　　　　　　　　　吳子孝
㡬人得在家郷老蒲觴再逄重午榴火烘人榆錢滿地
竹院梧垣無暑鶯聲未歇况細雨初晴踈簾乍舉角黍
筵前試看畫扇長生縷　常憶䝉恩賜宴憂心對酒不
似而今無苦彩筆詞新朱絃歌妙何異神仙儔侣溪山
有主喜川競舟龍門懸艾虎寄與良朋年年常似許
　探春慢
　　(又一體雙調/一百三字)
　　探春慢(過霅溪别鄭/次皋諸君)　　　　　　姜　䕫
衰草愁煙亂鴉送目飛沙廻旋平野拂雪金鞭欺寒茸
帽還記章臺走馬誰念飄零乆漫贏得幽懐難寫故人
青盼相逄小牕閒共情話　長恨離多會少重訪問竹
西珠淚盈把雁磧沙平漁汀人散老去不堪遊冶無奈
苕溪月又喚我扁舟東下甚日歸来梅花零亂春夜
　　前調　　　　　　　　　　　　趙以夫
南國收寒東郊放暖條風初回臺榭小燕横釵鬧蛾低
鬢眼底吳娃妖冶纖手傳生菜向人道新春来也莫惜
沈醉尊前這些風景無價　長恨年年此日迎著箇牛
兒綵鞭羞打颭颭金幡星星華髪得似家山閒暇都把
心期事待問訊栁邊花下簫鼓聲中温存小樓深夜
　　前調(蘇堤/春曉)　　　　　　　　　　陳允平
上苑烏啼中洲鷺起踈鐘纔度雲窈篆冷香篝燈㣲塵
幌殘夢猶吟芳草搔首捲簾看認何處六橋煙栁翠橈
纔檥西泠趁取過湖人少　掠水風花繚繞還暗憶年
時旗亭歌酒隠約春聲鈿車寶勒次第鳳城開了惟有
踏青心縱早起不嫌寒峭畫闌閒立東風舊紅誰埽
　　前調(修門/度嵗)　　　　　　　　　　周　密
綵勝宜春翠盤銷夜客裏暗驚時候翦燕心情呼盧音
語景物總成懐舊愁鬢妒垂楊早穉眼漸濃如豆儘敎
寬盡春衫畢竟為誰消痩　梅浪半空如繡便管領芳
菲忍辜詩酒映竹占花臨牕卜鏡還念嵗寒宫袖簫鼓
動春城競㸃綴玉梅金栁厮勾元宵燈前共誰攜手
　　前調(雪霽/)　　　　　　　　　　張　炎
銀浦流雲緑房迎曉一抹牆腰月淡暖玉生煙懸氷解
凍碎滴瑶階如霰纔放些晴意早痩了梅花一半也知
不作花看東風何事吹散　揺落似成秋苑甚釀得春
来怕敎春見野渡舟回前村門掩應是不勝清怨次第
尋芳去灞橋外蕙香波暖猶妒檐聲看燈人在深院
　　前調(客吳嵗晚/寄戚五雲)　　　　　　　　張　炎
列屋烘爐深扉響竹催殘客裏時序投老情懐薄遊滋
味消得㡬夕夕淒楚聼雁聽風雨更聴過數聲柔櫓暗將
一㸃歸心試托醉郷分付　借問西樓在否休忘了盈
盈端正窺户鐵馬春冰栁蛾暗雪次第滿城簫鼓閒見
誰家月渾不記舊遊何處伴我㣲吟恰有梅花一樹
　還京樂
　　(又一體雙調/一百三字)
　　還京樂　　　　　　　　　　　周邦彦
禁煙近觸處浮香秀色相料理正泥花時候奈何客裏
光隂虚費望箭波無際迎風漾日黄雲委任去逺中有
萬㸃相思清淚　到長淮底過當時樓下殷勤為説春
來羈旅况味堪嗟悞約乖期向天涯自看桃李想如今
應恨墨盈牋愁妝照水怎得青鸞翼飛歸敎見顦顇
　　前調(和周美/成韻)　　　　　　　　　方千里
嵗華慣每到和風麗日歡再理為妙歌新調粲然一曲
千金輕費記夜闌深際更衣換酒珠璣委悵畫燭揺影
易積銀盤紅淚　向笙歌底問何人能道平生聚合歡
娛離别興味誰憐露浥煙籠盡裁培豔桃穠李漫縈牽
空坐隔千山情遥萬水縱有丹青筆應難摹畫顦顇
　　前調(和周美/成韻)　　　　　　　　　陳允平
綵鸞去適怨清和錦瑟誰共理奈春光漸老萬金難買
榆錢空費岸草煙無際落花滿地芳塵委翠袖裏紅粉
濺濺東風吹淚　任鴛幃底寶香寒金獸慵熏繡被依
依别離意味瓊釵暗劃心期倩啼䳌為催行李黯消魂
但夢繞巫山情牽渭水待得歸来後燈前深訴顦顇
　睂嫵
　　(一名百宜嬌雙/調一百三字)
　　睂嫵(戲張/仲逺)　　　　　　　　　　姜　䕫
看垂楊連苑杜若吹沙愁損未歸眼信馬青樓去重簾
下娉婷人妙飛燕翠尊共款聽豔歌郎意先感便攜手
月地雲階裏愛良夜㣲暖　無限風流疎散有暗藏弓
履偷寄香翰明月聞津鼓湘江上催人還解春纜亂紅
萬㸃悵斷魂煙水遥逺又爭似相攜乘一舸鎮長見
　　前調(新月/)　　　　　　　　　　王沂孫
漸新痕懸栁澹彩穿花依約破初暝便有團圓意深深
拜相逢誰在香徑畫睂未穏料素娥猶帶離恨最堪愛
一曲銀鈎小寶簾挂秋冷　千古盈虧休問歎漫磨玊
斧難補金鏡太液池猶在淒涼處何人重賦清景故山
夜永試待他窺户端正看雲外山河還老盡桂花影
　　前調(七夕/感事)　　　　　　　　　　張　翥
又蛛分天巧鵲誤秋期銀漢會牛女薄命猶如此悲歡
事人間何限夫婦此情更苦怎似他今夜相遇素娥妒
不肯偏留照漸涼影催曙　私語釵盟何處但翠屏天
逺清夢雲去縱有閒鍼縷相憐愛絲絲空綴愁緒竊香
伴侣問甚時重畫睂嫵漫鉛淚彈風俱付與洗車雨
　
　
　
　
　
　
　
　
　
　
　
　
　
　
　
御選歴代詩餘巻八十
　欽定四庫全書
御選歴代詩餘巻八十一目録(起一百三字/至一百四字)
　　　西平樂(又一體/)
　　　　晁補之
　　　安平樂慢
　　　　万俟雅言
　　　長相思(又一體/)
　　　　栁永
　　　二郎神(又一體/)
　　　　馬荘父
　　　湘江静
　　　　史達祖
　　　曲游春(又一體/)
　　　　施岳
　　　秋霽
　　　　曽紆
　　西江月慢
　　　吕渭老
　　情乆長
　　　吕渭老(二首/)
　　霓裳中序第一(又一體/)
　　　周密
　　　詹正
　　　羅志仁
　　　應法孫
　　憶舊遊(又一體/)
　　　劉將孫
　　雨霖鈴
　　　栁永
　　前調(又一體/)
　　　黄裳
　　前調(又一體/)
　　　王庭珪
　　䨇聲子
　　　栁永
　　雙頭蓮(又一體/)
　　　周邦彦
　　春從天上來(又一體/)
　　　吳激
　　　吳易
　　西湖月
　　　黄子行
　　金盞子(又一體/)
　　　吳文英
　　　蔣捷
　　楚宫春(又一體/)
　　　周密
　　龍山會(又一體/)
　　　趙以夫(二首/)
　　澡蘭香
　　　吳文英
　　春雲怨
　　　馮艾子
　　　王世貞
　　竹馬子
　　　栁永
　　前調(又一體/)
　　　葉夢得
　　綺羅香
　　　張炎
　　看花迴(又一體/)
　　　趙彦端(二首/)
　　征部樂
　　　栁永
　　水龍吟(又一體/)
　　　蔣捷
　　花心動(又一體/)
　　　謝逸
　　　趙長卿
　　　李彌遜
　　　劉鎮
　　　髙觀國
　　　史達祖
　　　吳文英
　　　蔣捷
　　　阮逸女
　　　黄子行
　　　張翥
　　　劉基
　　前調(又一體/)
　　　劉燾
　　長相思(又一體/)
　　　袁去華
　　陽春(又一體/)
　　　楊无咎
　　望逺行(又一體/)
　　　栁永
　　向湖邊
　　　江緯
　　清江裂石
　　　屠隆
　　　于未
　　迎新春
　　　栁永
　　傾杯樂(又一體/)
　　　栁永
　　　瀟湘逢故人慢(又一體/)
　　　　王秋英
　
　
　
　
　
　
　
　
　
　
　
　
　
御選歴代詩餘巻八十一目録
　欽定四庫全書
御選歴代詩餘巻八十一(起一百三字/至一百四字)
司經局洗馬掌局事兼翰林院修撰加二級(臣/)王奕清奉
㫖校刋
　　西平樂
　　　(又一體雙調/一百三字)
　　　西平樂(廣陵送王/止仲赴闕)　　　　　　　晁補之
　鳳詔傳来綘闕當宁思賢輔淮海甘棠恵化霖雨商巖
　吉夢熊虎周郊舊卜千秋盛際催促朝天歸去動離緒
　　空眷戀難暫駐新植䨇亭臨水風月佳名未覩準擬
　金尊時舉況樂府風流一部妍歌妙舞縈雲迴雪親教
　與恨難訴爭欲攀轅借住功成繡衮重與江山作主
　　安平樂慢
　　　(雙調一/百三字)
　　　安平樂慢(都門池/苑應制)　　　　　　万俟雅言
　瑞日初遲緒風乍暖千花百草争香瑶池路穏閬苑春
深雲樹水殿相望栁曲沙平看塵随青盖絮惹紅妝賣
酒緑陰旁無人不醉春光　有十里笙歌萬家羅綺身
世疑在仙郷行樂知無禁五侯半隠少年塲舞妙歌妍
空妒得鶯嬌燕忙念芳菲都来㡬日不堪風雨踈狂
　長相思
　　(又一體雙調/一百三字)
　　長相思　　　　　　　　　　　栁　永
畫鼓喧街蘭燈滿市皎月初照嚴城清都絳闕夜景風
傳銀箭露暖金莖巷陌縱横過平康款轡緩聴歌聲鳳
燭熒熒那人家未掩香屏　向羅綺叢中認得依稀舊
日雅態輕盈嬌波豔冶巧笑依然有意相迎牆頭馬上
漫遲留難寫深誠又豈知名宦拘檢年来減盡風情
　二郎神
　　(又一體雙調/一百三字)
　　二郎神(栁花/)　　　　　　　　　馬荘父
日髙睡起又恰見栁梢飛絮倩説與年年相挽却又因
他相誤南北東西何時定看碧沼青浮無數念蜀郡風
流金陵年少那尋張緒　應許雪花比並撲簾堆户更
羽綴游絲氊鋪小徑腸斷鵓鳩喚雨舞態顛狂恨腰輕
怯散了㡬回重聚空暗想昔日長亭别酒杜鵑催去
　湘江静
　　(雙調一百三字/一名瀟湘静)
　　湘江静　　　　　　　　　　　史達祖
春草堆青雲浸浦記匆匆倦篙曽駐漁榔四起沙鷗未
落怕愁沾詩句碧袖一聲歌石城怨西風随去滄波蕩
晚菰蒲㺯秋還重到斷魂處　酒易醒思正苦想空山
桂香懸樹三年夢冷孤吟意短屢煙鐘津鼓屐齒厭登
臨移橙後㡬畨涼雨潘郎漸老風流頓減閒居未賦
　曲游春
　　(又一體雙調/一百三字)
　　曲游春(清明湖上次/周草牎韻)　　　　　　施　岳
畫舸西泠路占栁陰花影芳意如織小楫衝波度麴塵
扇底粉香簾隙岸轉斜陽隔又過盡别船簫笛傍斷橋
翠繞紅圍相對半篙晴色　頃刻千山暮碧向沽酒樓
前猶繫金勒乘月歸来正棃花夜縞海棠煙羃院宇明
寒食醉乍醒一庭春寂任滿身露濕東風欲眠未得
　秋霽
　　(䨇調一百三字胡浩然作秋晴詞遂以名調又作/春晴詞亦名春霽但胡詞乃一百五字其有多寡)
　　(者皆後人/所損益也)
　　秋霽　　　　　　　　　　　　曽　紆
朩落山明暮江碧樓倚太虚寥廓素手飛觴釵頭笑取
金英滿浮桑落鬢雲漫約酒紅拂破香顋薄細細酌簾
外任教月轉畫闌角　當年快意登臨異鄉節物難禁
離索故人逺凌波何在惟有殘英共寂寞愁到斷腸無
處著寄寒香與憑渠問訊佳時㺯粉吹花為誰梳掠
　西江月慢
　　(雙調一/百三字)
　　西江月慢　　　　　　　　　　呂渭老
春風淡淡清晝永落英千尺桃杏散平郊晴蜂来往妙
香飄擲傍畫橋煮酒青帘緑楊風外數聲長笛記去年
紫陌朱門花下舊相識　向寶帊裁書憑燕翼望翠閣
煙林似織聞道春衣猶未整過禁烟寒食但記取角枕
題情東牎休誤這些端的更莫待青子緑陰春事寂
　情乆長
　　(雙調一百三字此調惟見吕渭老/二作並無别格或作百二字者悞)
　　情乆長　　　　　　　　　　　吕渭老
冰梁跨水沈沈霽色遮千里怎向我小舟孤楫天外飄
墜夜寒侵短髪睡不穏牕外寒風漸起嵗華暮蟾光射
雪碧瓦飄霜塵不動寒無際　雞咽荒郊夢也無歸計
擁繡枕斷魂殘魄清吟無味想伊睡起又念逺樓閣横
枝對倚待歸去西牕翦燭小閣凝香深翠幙饒春睡
　　前調　　　　　　　　　　　　吕渭老
瑣牕夜永無聊盡作傷心句甚近日帶腰移眼棃臉揮
雨春心償未足怎忍聴啼血催歸杜宇暮㠶挂沈沈暝
色滚滚長江流不盡来無據　㸃檢風光嵗月今如許
趁此際浦花汀草一棹東去雲牕霧閣洞天曉同作煙
霞伴侣算誰見梅簾醉夢栁陌晴遊應未許春知處
　霓裳中序第一
　　(又一體雙調/一百三字)
　　霓裳中序第一　　　　　　　　周　密
湘屏展翠疉恨入宫溝流怨葉銀釭冷金花暗結又鴈
影帶霜蛩音淒月珠寬腕雪歎錦箋芳字盈篋人何在
玊簫舊約忍對素娥説　愁絶衣砧幽咽任帳底沈煙
漸滅紅蘭誰採贈别悵洛浦分綃漢皋遺玦舞鸞光半
缺最怕聽離絃乍闋凭䦨乆一庭香露桂影㺯棲蝶
　　前調(羽士丈室/宣和古鏡)　　　　　　　　詹　正
一規古蟾魄瞥過宣和㡬春色知那箇栁䯳花怯曽搓
玉團香塗雲抹月龍章鳳刻是如何兒女消得便孤了
翠鸞何限人更在天北　磨滅古今離别幸相從薊門
仙客蕭然林下秋葉對雲淡星疎睂青影白佳人巳傾
國漫贏得癡銅舊畫興亡事道人知否見了也華髪
　　前調(四聖/觀)　　　　　　　　　　羅志仁
来鴻又去燕看罷江湖收畫扇漫湖曲雕闌倚倦正船
過西陵快篙如箭淩波不見但陌花遺曲淒怨孤山路
晚蒲病栁淡緑鎖深院　離恨五雲宫殿記舊日曽遊
翠輦青紅如寫便面悵下鵠池荒放鶴人逺粉牆随岸
轉漏碧瓦殘陽一線蓬萊夢人間那信坐看海濤淺
　　前調(和周草/牎韻)　　　　　　　　　應法孫
愁雲翠萬疉露栁寒蟬空抱葉珠簾捲流蘇寶結乍庭
户嫩凉䦨干㣲月玉纖勝雪委素紈塵消香箧思前事
鶯期燕約寂寞向誰説　悲絶漏籤聲咽漸寒灺蘭釭
未滅良宵長是間别恨酒凝紅綃粉涴瑶玦鏡盟鸞影
缺吹怨笛西風數闋無言乆和衣成夢睡損縷金蝶
　憶舊遊
　　(又一體雙調/一百三字)
　　憶舊遊　　　　　　　　　　　劉将孫
正落花時節顦顇東風緑滿愁痕悄客夢驚呼伴侣斷
鴻有約回泊歸雲江空共道惆悵夜雨隔篷聞儘世外
縱横人間恩怨細酌重論　歎他郷異縣渺舊雨新知
歴落情真匆匆那忍别料當君思我我亦思君人生自
非麋鹿無計乆同羣此去重消魂黄昏細雨人閉門
　雨霖鈴
　　(本唐明皇蜀歸曲也取/以名詞雙調一百三字)
　　雨霖鈴(秋别/)　　　　　　　　　栁　永
寒蟬淒切對長亭晚驟雨初歇都門帳飲無緒方留戀
處蘭舟催發執手相看淚眼竟無語凝咽念去去千里
煙波暮靄沈沈楚天闊　多情自古傷離别更那堪冷
落清秋節今宵酒醒何處楊栁岸曉風殘月此去經年
應是良辰好景虚設便縱有千種風情更與何人説
　　前調(又一/體)　　　　　　　　　　黄　裳
天南遊客甚而今却送君南國西風萬里無限吟蟬暗
續離情如織秣馬脂車去即去多少人惜望百里煙慘
雲山送兩程愁作行色　飛帆過浙西封域到秋深且
檥荷花澤就船買得鱸鱖新榖破雪堆香粒此興誰同
須記東秦有客相憶願聽了一闋歌聲醉倒􁨣今日
　　前調(又一/體)　　　　　　　　　　王庭珪
璚樓玉宇滿人寰似海邊洲渚蓬萊又還水淺鯨濤静
見銀宫如許紫極鳴簫聲斷望霓舟何處待夜深重倚
層霄認得瑶池廣寒路　郢中舊曲誰能度恨聲歌響
入青雲去西湖近時絶唱總不道月梅鹽絮暗想當年
賓從毫端有驚人句漫説向枚叟鄒生共作梁園賦
　雙聲子
　　(雙調一/百三字)
　　　聲子　　　　　　　　　　　栁　永
晚天蕭索斷蓬蹤跡乗興蘭棹東遊三吳風景姑蘇臺
榭牢落暮靄初收夫差舊國香徑沒徒有荒丘繁華處
悄無覩惟聞麋鹿呦呦　想當年空運籌决戰圖王取
霸無休江山如畫雲濤煙浪翻輸范蠡扁舟騐前經後
史嗟漫載當日風流斜陽暮草茫茫盡成萬古遺愁
　雙頭蓮
　　(又一體雙調/一百三字)
　　　頭蓮　　　　　　　　　　　周邦彦
一抹殘霞幾行新鴈天染斷紅雲迷陣影隠約望中㸃
破晚空澄碧助秋色門掩西風橋横斜照青翼未来濃
塵自起咫尺鳳幃合有人相識　歎乖隔知甚時恣與
同攜歡適度曲傳觴並韀飛轡綺陌畫堂連夕樓頭千
里帳底三更盡堪淚滴怎生向緫無聊但只聽消息
　春從天上来
　　(又一體雙調/一百三字)
　　春從天上来　　　　　　　　　吳　激
海角飄零歎漢苑秦宫墜露飛螢夢回天上金屋銀屏
歌吹競舉青㝠問當時遺譜有絶藝鼓瑟湘靈促哀彈
似林鶯嚦嚦山溜泠泠　棃園太平樂府醉㡬度春風
鬢髪星星舞徹中原塵飛滄海風雪萬里龍庭寫清笳
幽怨人憔悴不似丹青酒㣲醒一軒凉月燈火青熒
　　前調　　　　　　　　　　　　吳　易
有箇惺惺記雲嚲春鬟波翦秋睛哀彈麗曲嘹唳流鶯
筆走錦字蛇驚憶挑燈丙夜翻青史評判豪英兩心期
待功成拂袖梅墅蓴汀　驀然江湖風景悵栁拂章臺
憔悴青青是耶非耶樓空人去夢語嗚咽悲凝縱成灰
心事多情債浩劫魂縈任飄零韋郎兩世杜牧三生
　西湖月
　　(䨇調一/百三字)
　　西湖月　　　　　　　　　　　黄子行
湖光冷浸坡瓈蕩一晌薰風小舟如葉藕花十丈雲梳
霧洗翠嬌紅怯壺觴圍坐處正酒醁吹波潮暈頰尚記
得玉臂生凉不放汗香輕浹　殢人小摘牆榴為碎搯
猩紅細認裙摺舊遊如夢新愁似織淚珠盈睫秋娘風
味在怎得對銀釭生笑靨消痩沈約詩腰彷彿堪捻
　金盞子
　　(又一體雙調/一百三字)
　　金盞子(寓牕桂/花晚開)　　　　　　　　吳文英
賞月梧園恨廣寒宫樹曉風揺落莓砌掃蛛塵空腸斷
熏鑪燼消殘萼殿秋尚有餘花鎖煙牎雲幄新鴈又無
端送人江上短亭初泊　籬角夢依約人一笑惺忪翠
袖薄悠然醉魂喚醒幽叢畔淒香霧雨漠漠晚吹乍顫
秋聲早屏空金雀明朝想猶有數㸃蜂黄伴我斟酌
　　前調　　　　　　　　　　　　蔣　捷
練月縈牕夢乍醒黄花翠竹庭館心字夜香消人孤另
䨇鶼被他羞看擬待告訴天公減秋聲一半無情鴈正
用恁時飛来呌雲尋伴　猶記杏櫳暖銀燭下纖影卸
佩款春渦暈紅豆小鶯衣嫩珠痕澹印芳汗自從信誤
青鸞想籠鸚停喚風刀快翦盡畵檐梧桐怎翦愁斷
　楚宫春
　　(又一體雙調/一百三字)
　　楚宫春(牡丹/)　　　　　　　　　周　密
香迎曉日看煙佩霞綃羙女金谷倦倚畫闌無語情深
嬌足雲擁瑶房翠幙煖捲東風傾國半捻愁紅念舊遊
凝竚蘭翹瑞鸞低舞庭緑　猶想沉香亭北人醉裏芳
筆曽題私曲浥浥露痕移取春歸華屋緑幛銀屏静掩
悄未許鶯窺燕宿酒半闌重遶鴛機醉靨爭妍紅玉
　龍山會
　　(又一體雙調/一百三字)
　　龍山會(九日/二首)　　　　　　　　　趙以夫
佳節明朝九綵舫凌虚共醉西風酒湖光藍潤透雲浪
碎巧學波紋吹皺碧落杳無邉但玉削千峰寒痩留連
乆秋容似洗月華如晝　回頭南楚東徐暝靄蒼煙處
處空刁斗山公今健否功名事付與年時交舊白髪苦
欺人尚堪插黄花盈首歸去也東籬好在覓淵明友
　　前調　　　　　　　　　　　　趙以夫
九日無風雨一笑凭髙浩氣横秋宇羣峰青可數寒城
小一水縈迴如縷西北最闗情漫遥指東徐南楚黯消
魂斜陽冉冉鴈聲悲苦　今朝寒菊依然重上南樓草
草成歡聚詩朋休浪賦舊題處俛仰已随塵土莫放酒
行踈清漏短凉蟾當午也全勝白衣未至獨醒凝竚
　澡蘭香
　　(雙調一/百三字)
　　澡蘭香(淮安/重午)　　　　　　　　　吳文英
盤絲繫掔巧篆垂簪玉隠紺紗睡覺銀瓶露井彩箑雲
牕往事少年依約為當時曽寫榴裙傷心紅綃褪萼黍
夢光隂漸老汀洲煙蒻　莫唱江南古調怨抑難招楚
江沈魄薰風燕乳暗雨梅黄午鏡澡蘭簾幙念秦樓也
擬人歸應翦菖蒲自酌但悵望一縷新蟾随人天角
　春雲怨
　　(宋馮艾子自度曲其詞傷春感/昔故以怨名雙調一百三字)
　　春雲怨　　　　　　　　　　　馮艾子
春風惡劣把數枝香錦和鶯吹折雨重栁腰嬌困燕子
欲扶扶不得軟日烘煙乾風收霧芍藥荼䕷㺯顔色簾
幙輕陰圖書清潤日永篆香絶　盈盈笑靨宫黄額試
紅鸞小扇丁香雙結團鳳睂心倩郎貼教洗金罍共看
西堂醉花新月曲水澄空麗人何處往事暮雲萬葉
　　前調　　　　　　　　　　　　王世貞
風僝雨僽漸栁眠無力花如中酒睡怯象牀寒峭幽夢
㡬回渾不就燕搊華絃鶯調清管細譜新詞杜鵑噣行
路方難歸期無據愁與悶相守　芳醪點出天公手解
翻寒作暖攛辰成酉枕畔華胥暫拖逗青眼朦朧一任
長門送来銀漏未舉尊前乍停杯後半刻也堪白首
　竹馬子
　　(子或作兒雙/調一百三字)
　　竹馬子　　　　　　　　　　　栁　永
登孤壘荒凉危亭曠望靜臨煙渚對雌霓挂宇䧺風拂
檻㣲收煩暑漸覺一葉驚秋殘蟬噪晚素商時序覽景
想前歡指神京非霧非煙深處　向此成追感新愁易
積故人難聚憑髙盡日凝竚贏得消魂無語極目霽靄
霏㣲斷鴉零亂蕭索江城暮南樓畫角又逐殘陽去
　　前調(又一/體)　　　　　　　　　　葉夢得
與君記平山堂前細栁㡬回同挽又征㠶夜落危檻依
舊遥臨雲巘自笑来往匆匆朱顔漸改故人俱逺横笛
想遺聲但寒松千丈傾崖蒼蘚　世事終何巳田園縱
在嵗隂仍晚嵇康老来尤嬾只要蓴羮菰飯却欲便買
茅廬短篷輕檝尊酒猶能辦君能過我水雲聊為伴
　綺羅香
　　(雙調一/百三字)
　　綺羅香　　　　　　　　　　　張　炎
候館深燈遼天斷羽近日音書疑絶轉眼傷心慵看剰
歌殘闋纔忘了還著思量待去也怎禁離别恨只恨桃
葉空江殷勤不似謝紅葉　良宵誰見哽咽對熏鑪象
尺閒伴淒切獨立西風猶憶舊家時節随款歩花密藏
春聽怯語栁踈嫌月今休問燕約鶯期夢遊空趁蝶
　看花迴
　　(又一體雙調/一百三字)
　　看花迴　　　　　　　　　　　趙彦端
注目正江湖浩蕩煙雲離屬美人衣蘭佩玉澹秋水凝
神陽春翻曲烹鮮坐嘯清淨五千言自足横劒氣南斗
光中浩然一醉引雙鹿　回鴈未歸書未續夢草處舊
芳重緑誰憶瀟湘嵗晚為喚起長風吹飛黄鵠功名異
時圯上家傳謝寵辱待封留拜公堂下授我長生籙
　　前調　　　　　　　　　　　　趙彦端
愛日報踈梅動意春前罅白畫棟曉開夀域度百和温
黁霜華無力斑衣翠袖人面年年照酒色環四座璧月
瓊枝恍然江縣擬郷國　聞道撫東岩舊迹又殊勝謝
家清逸知與桃花笑了定何似青鳥層城消息他年妙
髙峰上優曇會堪折擁輕軒未妨遊戲看取朱輪十
　征部樂
　　(雙調一/百三字)
　　征部樂　　　　　　　　　　　栁　永
雅歡幽會良夜可惜虚抛擲追念狂蹤舊跡長秖恁愁
悶朝夕憑誰去花街覓細説與此中端的道向我轉覺
厭厭夢役魂勞苦相憶　須知最有風前月下心事始
終難得但願我蟲蟲心下把人看待長似初相識況逢
春色便是有舉觴消息待這回好好憐伊更不輕折
　水龍吟
　　(又一體雙調/一百三字)
　　水龍吟(招梅/魂)　　　　　　　　　蔣　捷
醉兮瓊瀣浮觴些招兮遣巫陽些君毋去此颶風将起
天㣲黄些野馬塵埃汙君楚楚白霓裳些駕空兮雲浪
茫洋東下流君住他方些　月滿兮方塘些叫雲兮笛
淒涼些歸来兮為我重倚蛟背寒鱗蒼些俯視春紅浩
然一笑吐幽香些翠禽兮㺯曉招君未至我心傷些
　花心動
　　(又一體雙調/一百四字)
　　花心動　　　　　　　　　　　謝　逸
風裏楊花輕薄性銀燭髙燒心熱香餌懸鈎魚不輕吞
辜負釣兒虛設桑蠶到老絲長絆鍼刺眼淚流成血思
量起拈枝花朶果兒難結　海様情深忍撇似夢裏相
逄不勝歡悦出水雙蓮摘取一枝可惜並頭分折猛期
月滿會姮娥誰知是初生新月折翼鳥甚日于飛時節
　　前調(客中見寄/煖香書院)　　　　　　　　趙長卿
風軟寒輕暗香飄撲面無限清楚乍淡乍濃應想前村
定是早梅初吐馬兒行過坡兒下危橋外竹梢踈處半
斜露花花蕊蕊燦然滿樹　一晌看花凝竚因念我西
園玉英真素最是繫心婉娩精神伴得水雲仙侣斷腸
沒奈人千里無計向釵頭頻覷淚如雨那堪又還日暮
　　前調(七夕/)　　　　　　　　　　李彌遜
水館風亭晚香濃一畨芰荷經雨簟枕乍閒襟裾初試
散盡滿軒袢暑斷雲却送輕雷去踈林外玉鈎㣲吐夜
未闌秋生敗葉暗催庭樹　天上佳期乆阻星河畔仙
車縹緲雲路舊恨未平幽歡難駐灑落半天風露綺羅
人散金猊冷醉魂到華胥深處洞房悄南樓畫角自語
　　前調　　　　　　　　　　　　劉　鎮
鳩雨催晴遍園林一畨緑嬌紅媚栁外金衣花底香鬚
消得豔陽天氣障泥歩錦尋芳路稱来往縱横珠翠笑
攜手旗亭問酒更酬春思　還記東山樂事向歌雪香
中伴春沈醉粉袖殢人彩筆題詩陶寫老来風味夜深
銀燭明如晝待歸去看承花睡夢雲散屏山半熏沈水
　　前調(梅意/)　　　　　　　　　　髙觀國
碧蘚封枝㸃寒英踈踈玉清冰濕夢憶舊家春與新恩
曽映夀陽妝額緑衣青袂南鄰伴應怪我精神都别恨
衰晚春風意思頓成羞怯　猶念横斜性格惱和靖吟
魂自来清絶斜傍勁松偷倚修篁總是嵗寒相識綠隂
青子當時意到如今芳心銷歇小橋夜清愁倦陪澹月
　　前調　　　　　　　　　　　　史逹祖
風約簾波錦機寒難遮海棠煙雨夜酒未蘇春枕猶攲
曽是誤成歌舞半褰薇帳雲頭散奈愁味不随香去儘
沈静文園更渴有人知否　嬾記温柔舊處偏只怕臨
風見他桃樹繡户鎖塵錦瑟空絃無復畫睂心緒待拈
銀管書春恨被雙燕替人言語意不盡垂楊㡬千萬縷
　　前調(栁/)　　　　　　　　　　　吳文英
十里東風裊垂楊長似舞時腰痩翠館朱樓紫陌青門
處處燕鶯晴晝乍看揺曵金絲綬青淺映鵞黄如酒嫩
隂裏煙滋露染翠嬌紅溜　此際雕鞍去乆空追念郵
亭短枝盈首海角天涯寒食清明淚㸃絮花沾袖年年
折贈行人逺今年恨依然纖手斷腸也羞睂畫應未就
　　前調(南塘/元夕)　　　　　　　　　　蔣　捷
春入南塘粉梅花盈盈倚風㣲笑虹暈貫簾星毬攢巷
徧地寶光交照湧金門外樓臺影參差浸西湖波渺暮
天逺芙蓉萬朶是誰移到　鬒鬢䨇仙未老陪玳席佳
賔暖香雲繞翠簨叩冰銀管嘘霜瑞露滿鍾頻釂醉歸
深院重歌舞琱盤轉珍珠紅小鳳洲栁絲絲淡煙㺯曉
　　前調　　　　　　　　　　　　阮逸女
仙苑春濃小桃開枝枝巳堪攀折乍雨乍晴輕暖輕寒
漸近賞花時節栁揺臺榭東風軟簾櫳静幽禽調舌斷
魂逺閒尋翠徑頓成愁結　此恨無人共説還立盡黄
昏寸心空切强整繡衾獨掩朱扉簟枕為誰鋪設夜長
更漏傳聲逺紗牕映銀釭明滅夢回處梅梢半籠淡月
　　前調(落梅/)　　　　　　　　　　黄子行
誰倚青樓把謫仙長笛數聲吹裂一片乍零千㸃還飛
正是雨晴時節水晶簾外東風起巻不盡滿庭春雪畫
䦨小斜鋪亂颭翠苔成纈　嫋嫋餘香未歇空悵望音
塵兩睂愁切翠袖淚乾粉額妝寒此恨有誰同説江南
春信無痕跡餘情在冷煙殘月夢魂逺蘭燈伴人易滅
　　前調(劒浦/有感)　　　　　　　　　　張　翥
花信風寒綺牕深匆匆禁煙時節燕子乍来宿雨才晴
滿樹海棠如雪黛睂準擬明朝畫燈花翦妝匳䨇疉負
佳約鵲還悞報燕應羞説　寶鏡將圓又缺從澀盡銀
簧怕吹嗚咽一霎夢魂也喚相逄依舊斷雲殘月古来
多少春閨怨看薄命無人如妾軟綃帊憑誰寄將啼血
　　前調　　　　　　　　　　　　劉　基
牆下紅葵向斜陽猶開那時顔色半捲繡簾獨倚雕䦨
淚眼為誰長滴九疑煙霧連蓬島蜚魚去渾無蹤跡舊
遊處空餘滿地緑苔堆積　百嵗真如過客待落蕊重
榮不知何夕鏡掩素塵香歇羅衣此恨怎生消得夜涼
月轉梧桐影青燈共踈螢寥寂正顦顇饑蟲又啼暗壁
　　前調(又一體/咏梅)　　　　　　　　　劉　燾
偏憶江梅有塵表丰儀世外標格低傍小橋斜出踈籬
似向隴頭曽識暗香孤韻氷霜裏初不怕春寒邀勒問
桃李盈門怎生向前爭得　省共蕭孃去摘玉纖暎瓊
枝照人一色淡粉暈酥多少飛来到得夀陽宫額再三
留待東君管都將那别花不惜但只恐髙樓又三㺯笛
　長相思
　　(又一體雙調/一百四字)
　　長相思　　　　　　　　　　　袁去華
葉舞殷紅水揺痩碧隠約天際㠶歸寒鴉影裏斷鴈聲
中依然殘照輝輝立馬看梅試尋香嚼蕊醉折繁枝山
翠埽修眉記人人蹙黛愁時　歎客裏光隂易失霜侵
短鬢塵染征衣陽臺雲歸後到如今重見無期流怨清
商空細寫琴心向誰更難将愁随夢去相思惟有天知
　陽春
　　(又一體雙調/一百四字)
　　陽春　　　　　　　　　　　　楊无咎
蕙風輕鶯語巧應喜乍離幽谷飛過北牕前迎晴曉麗
日明透翠幃縠篆臺芬馥初睡起横斜簪玊因甚自覺
腰肢痩新来又寛裙幅　對青鏡無心忺梳裹誰問著
餘酲帶宿尋思前歡往事似驚回好夢難續花亭徧倚
檻曲厭滿眼争春凡木儘顦顇過了清明候愁紅慘緑
　望逺行
　　(又一體雙調/一百四字)
　　望逺行　　　　　　　　　　　栁　永
繡幃睡起殘粧淺無緒勻紅鋪翠藻井凝塵金階鋪蘚
寂寞鳳樓十二風絮紛紛煙蕪冉冉永日畫闌沈吟獨
倚望逺行南陌春殘悄歸騎　凝睇消遣離愁無計但
暗擲金釵買對好景空飲香醪爭奈轉添珠淚待伊遊
冶歸来故故解放翠羽輕裙重繫見纖腰圖信人憔悴
　向湖邉
　　(雙調一/百四字)
　　向湖邉　　　　　　　　　　　江　緯
退處郷闗幽棲林藪舎宇苐須茅盖翠巘清泉啟軒牕
遥對遇等閒鄰里過從親朋臨顧草草便成歡會䇿杖
攜壺向湖邉栁外　旋買溪魚便斫銀絲鱠誰復欲痛
飲如長鯨吞海共惜醺酣恐懽娛難再矧清風明月非
錢買休追念金馬玉堂心膽碎且鬭尊前有阿誰身在
　清江裂石
　　(雙調一/百四字)
　　清江裂石　　　　　　　　　　屠　隆
淼淼重湖背郭斜永日坐蒹葭四面山青不斷樓閣外
亂水明霞有畫船錦纜載詞客金翹雜佩强半挾吳娃
水窮處長林古寺夏朩緑隂遮　回首望空明白鷗隠
隠飛来帶一片輕沙把酒問西湖今来古往都不管興
亡舊恨年華與客櫂扁舟聽取哀絃急筑散髪㺯荷花
　　前調　　　　　　　　　　　　于　未
忽見推簾起暮鴉風逼小燈斜又被打牕雪片呼奴問
可壓梅花有開釭初試烏程酒舉杯豪飲强半惜年華
縱博得玊壺香暖畢竟是天涯　渾一片雲山四圍隠
隠飛巒帶不起煙霞驢背歎行頻壚頭暫醉料醒来孤
蹤依舊塵沙正醒醉含愁猛聼征鴻嘹喨哀怨過誰家
　迎新春
　　(雙調一/百四字)
　　迎新春　　　　　　　　　　　栁　永
嶰管變青律帝里陽和新布晴景回輕煦慶佳節當三
五列華燈千門萬户徧九陌羅綺香風㣲度十里燃綘
樹鰲山聳喧喧簫鼓漸天如水素月當午　香徑裏絶
纓擲果無數更䦨燭影花隂下少年人往往竒遇太平
時朝野多歡民康阜堪随分良聚對此爭忍獨醒歸去
　傾杯樂
　　(又一體雙調/一百四字)
　　傾杯樂　　　　　　　　　　　栁　永
朩落霜洲鴈横煙渚分明畫出秋色暮雨乍歇小檝夜
泊宿葦村山驛何人月下臨風處起一聲羌笛離愁萬
緒聞岸草切切蛩吟如織　為憶芳容别後水遥山逺
何計憑鱗翼想繡閣深沈爭知憔悴損天涯行客楚峽
雲歸髙陽人散寂寞狂蹤跡望京國空目斷逺峰凝碧
　瀟湘逢故人慢
　　(又一體雙調/一百四字)
　　瀟湘逢故人慢(荅韓/夢雲)　　　(元女鬼/)王秋英
春光将暮見嫩栁拖煙嬌花帶霧頃刻間風雨把堂上
深恩閨中遺事鑽火留餳都付却落花飛絮又何心挈
　罍提壺鬭草踏青盈路　子規啼蝴蝶舞徧南北山頭
　紙灰緑醑奠一丘黄土歎海角飄零湘隂淒楚無主泉
　扃也能得有情雞黍畫角聲吹落梅花又帶離愁歸去
　
　
　
　
　
　
　
　
　
　
　
　
御選厯代詩餘巻八十一
　欽定四庫全書
御選歴代詩餘巻八十二目錄(一百/四字)
　　　歸朝歡(又一體/)
　　　　張先
　　　　柳永
　　　　蘇軾
　　　　辛棄疾(三首/)
　　　　馬莊父
　　　　嚴仁(三首/)
　　　　無名氏
　　　　詹正
　　　　吳子孝
　　　憶舊遊(又一體/)
　　　　周密(二首/)
　　　二郎神(又一體/)
　　　　栁永
　　春從天上來(又一體/)
　　　王惲
　　　張翥
　　齊天樂(又一體/)
　　　衛元卿
　　霜花腴
　　　吳文英
　　月中桂
　　　趙彦端
　　水龍吟(又一體/)
　　　葛立方
　　　張孝祥(二首/)
　　前調(又一體/)
　　　趙長卿
　　永遇樂
　　　柳永
　　　蘇軾(三首/)
　　　晁補之(二首/)
　　　解昉
　　　周紫芝
　　　葉夢得
　　　趙師俠(二首/)
　　　李綱
　　　楊无咎
　　　辛棄疾(二首/)
　　　張元幹(二首/)
　　　趙彦端
　　　劉儗
　　　黄機
　　　髙觀國
　　　趙以夫
　　　洪瑹
　　　　吳文英(二首/)
　　　　蔣捷
　　　　任詢
　　　　危復之
　　　前調(又一體/)
　　　　馮琦
　　　前調(又一體/)
　　　　柳永
　　　前調(又一體/)
　　　　陳允平
　
　
　
　
　
御選歴代詩餘巻八十二目錄
　欽定四庫全書
御選歴代詩餘巻八十二(一百/四字)
司經局洗馬掌局事兼翰林院修撰加二級(臣/)王奕清奉
㫖校刋
　　歸朝歡
　　　(又一體雙調一百/四字一名菖蒲緑)
　　　歸朝歡　　　　　　　　　　　張　先
　聲轉轆轤聞露井曉引銀缾牽素綆西園人語夜來風
　叢英飄墮紅成徑寳猊煙未冷蓮臺香蠟殘痕凝等身
　金誰能得意買此好光景　粉落輕妝紅玉瑩月枕横
　釵雲墜領有情無物不雙棲文禽只合長交頸晝長歡
　豈定爭如翻作春宵永日瞳曨嬌柔嬾起簾幙巻花影
　　　前調　　　　　　　　　　　　柳　永
　别岸扁舟三兩隻葭葦蕭蕭風淅淅沙汀宿鴈破煙飛
　溪橋殘月和霜白漸漸分樹色路遥川逺多行役徃來
　人隻輪雙槳盡是利名客　一望鄉闗煙水隔轉覺歸
心生羽翼愁雲恨雨兩縈牽新春殘臘相催逼嵗華都
瞬息浪萍風梗誠何益問歸期玉樓深處有箇人相憶
　　前調　　　　　　　　　　　　蘇　軾
我夢扁舟浮震澤雪浪揺空千頃白覺來滿眼是廬山
倚天無數開青壁此生長接淅與君同是江南客夢中
遊覺來清賞同作飛梭擲　明日西風還掛席唱我新
詞淚沾臆靈均去後楚山空澧陽蘭芷無顏色君才如
夢得武陵更在西南極竹枝詞暮徭新唱誰謂古今隔
　　前調(題鄭元英/尚友齋)　　　　　　　　辛棄疾
萬里康成西走蜀藥市船歸書滿屋有時光彩射星躔
何人汗簡讐天祿好之寜有足請㸔良賈藏金玉記斯
文千年未喪四壁聞絲竹　試問辛勤攜一束何似牙
籖三萬軸古來不作借人癡有朋只就芸牎讀憶君清
夢熟覺來笑我便便腹倚危樓人間誰舞埽地八風曲
　　前調(題積/翠巖)　　　　　　　　　　辛棄疾
我笑共工縁底怒觸斷峨峨天一柱補天又笑女媧忙
却將此石投閒處野烟荒草路先生拄杖來看汝倚蒼
苔摩挲試問千古幾風雨　長被兒童敲火苦時有牛
羊磨角去霍然千丈翠巖屏鏘然一滴甘泉乳結亭三
四五㑹相暖熱携歌舞細思量古來寒士不遇有時遇
　　前調(寄題眉/山石林)　　　　　　　　　辛棄疾
見説岷峨千古雪都作岷峨山上石君家右史老泉公
千金未盡勤収拾一堂真萬石閒庭更與天突兀記當
時長編筆硯日日雲煙濕　野老時逢山鬼泣誰夜持
山去難覓有人依樣入明光玉堦之下巖巖立琅玕無
數碧風流不數平泉物欲重吟青葱玉樹須倩子雲筆
　　前調　　　　　　　　　　　　馬莊父
聽得提壺沽美酒人道杏花深處有杏花狼籍鳥啼風
十分春色今無九麝煤消永晝青煙飛上庭前柳畫堂
深不寒不暖正是好時候　團團寳月憑纎手暫借歌
喉招舞袖真珠滴破小槽紅香肌縮盡纎羅痩投分須
白首黄金散與親和舊且銜杯壮心未落風月長相守
　　前調(南劒雙/溪樓)　　　　　　　　　嚴　仁
五月人間揮汗雨離恨一襟何處去雙溪樓下碧千尋
雙溪樓上匏尊舉晚凉生緑樹漁燈幾㸃依洲渚莫狂
歌潭空月冷慘慘痩蛟舞　變化徃來無定所求劍刻
舟應笑汝只今誰是晉司空斗牛奕奕紅光吐我來空
弔古與君同記凭䦨語問滄波乗槎此去流到天河否
　　前調　　　　　　　　　　　　嚴　仁
朱户綠牎深窈窕閃閃華旗紅桿小相逢斜栁絆輕舟
渚香不斷蘋花老西風吹夢草題詩未了還驚覺獨傷
心凄凉故館月過西樓悄　樓外斜河低浸斗夜已如
何夜將曉心期欲寄赤鱗魚秋雲不動秋江渺相思千
里道多情直被無情惱玉臺前請君試看華髪添多少
　　前調(夀蕭/禹平)　　　　　　　　　　嚴　仁
雲表金莖珠璀璨當日投懐驚玉燕文章議論壓西廱
風流姓氏翔東觀紫皇嗟見晚祥麟五色留金殿大江
西銅章墨綬暫爾煩君綰　十二金釵扶玉盞錦瑟摐
摐隨急管獸鑪烟動彩雲髙秋聲拍碎紅牙板趣君歸
翰苑萊衣煥爛潘輿穩任方瞳從今㸔到弱水波清淺
　　前調(對雪追/和東坡)　　　　　　　　　無名氏
透隙敲牎風摵摵坐見廣庭霜縞白長安道上正騎驢
蔡州城裏誰堅壁表表風塵物瑶林瓊樹三豪客對揮
毫連珠唱玉競把詩箋擲　草草杯盤還促席痛飲狂
歌話胸臆前村昨夜放梅花東鄰休把誇容色清歡那
易得明朝烏轡升南極帶隨車黄壚咫尺莫作山河隔
　　前調　　　　　　　　　　　　詹　正
畫角西風轟萬鼓猶憶元戎談笑處鐵衣露重劍光寒
海波飛立魚龍舞匆匆留不住萬里玉闗如掌路空悵
望夕陽暮靄人立灣傍渡　木落山空人掩户得似舊
時春色否鴈聲呼徹楚天低玉騘嘶入煙雲去無人憑
説與梅花淚老愁如雨猶記得顛崖如此細向席前語
　　前調(春雪/)　　　　　　　　　　吳子孝
新嵗郊原纎草碧陡然寒甚同雲宻雪花如掌逐狂飇
氷澌似玉流香陌凍成天地白江山萬里都輝赫泛蘭
舟捲簾四望佳景真竒特　江南二月非江北茂苑千
花當盡拆天公有意厭塵氛人間借作瑶臺色雲巖天
咫尺山頭老樹鵶翻日酒酣時登髙能賦聊倩春風筆
　憶舊遊
　　(又一體雙調/一百四字)
　　憶舊遊(寄王/聖與)　　　　　　　　　周　宻
記移燈翦雨換火篝香去嵗今朝乍見翻疑夢更梅邉
攜手笑挽吟橈依依故人情味歌舞試春嬌對娩婉年
芳飄零身世尊酒趁愁消　天涯未歸客望錦羽沉沉
翠水迢迢歎菊荒薇老負故人猿鶴舊隠難招疎花漫
捺愁思無句到寒梢但夢繞西泠空江冷月魂斷隨潮
　　前調(有懐/東園)　　　　　　　　　　周　密
記花隂剪燭栁影飛梭庭户東風綵筆爭春豔任香迷
舞袖醉倒歌叢畫簾靜捲春晝雲剪玉玲瓏奈恨絶氷
絃塵侵翠譜别鳯引離鴻　鴛籠怨春逺但翠冷閒堦
墜粉飄紅事逐年華換歎水流花謝燕去樓空繡鴛暗
老薇逕殘夢遶雕櫳悵寳瑟無聲愁痕沁碧江上孤峯
　二郎神
　　(又一體雙調/一百四字)
　　二郎神(七夕/)　　　　　　　　　栁　永
炎光謝過暮雨芳塵輕灑乍露冷風清庭户爽天如水
玉鈎遥掛應是星娥嗟乆阻叙舊約飇輪欲駕極目處
微雲暗接耿耿銀河髙瀉　閒雅須知此景古今無價
運巧思穿鍼樓上女擡粉面雲鬟相亞鈿合金釵私語
處算誰在回廊影下願天上人間占得歡娛年年今夜
　春從天上來
　　(又一體雙調/一百四字)
　　春從天上來(見故宫/人感賦)　　　　　　王　惲
羅綺深宫記紫袖雙垂當日昭容錦封香重彤管春融
帝座一㸃雲紅正臺門事簡更捷奏清晝相同聽鈞天
侍瀛池内宴長樂歌鐘　回頭五雲雙闕恍天上繁華
玉殿珠櫳白髪歸來昆明灰冷十年一夢無蹤寫杜娘
哀怨和淚㸃彈與孤鴻淡長空看五陵何似無樹秋風
　　前調(廣陵冬夜/和松雲子)　　　　　　　　張　翥
嫋嫋秋風聽響徹雲間彩鳯啼雄嬴女飛下玉佩玲瓏
腸斷十二臺空渺霜天如海寫不盡楚客情濃燭銷紅
更鏘金振羽變徵移宫　揚州舊時月色歎水調如今
離唱誰工露葉殘蛾蟾花遺粉寂寞瓊樹香中問坡仙
何處滄江上鶴夢無蹤思難窮把一襟幽怨吹與魚龍
　齊天樂
　　(又一體雙調/一百四字)
　　齊天樂(填温飛卿/江南曲)　　　　　　　衛元卿
藕花洲上芙蓉檝羞郎故移深處弄影萍開搴香袖罥
鸂鶒雙雙飛去垂鞭笑顧問住否横塘試窺簾户妙舞
妍歌甚時相見定相許　歸來顦顇錦帳乆塵金犢幰
連娟黛眉顰嫵扇底紅鉛愁痕暗漬消得腰支如杵鸞
弦觧語鎮明月西南伴人凄楚悶拾楊花等閒春又負
　霜花腴
　　(雙調一百四字此/吳文英自度曲也)
　　霜花腴(重陽前一/日泛石湖)　　　　　　　吳文英
翠微路窄醉晚風憑誰為整敧冠霜飽花腴燭銷人痩
秋光做也都難病懐強寛恨雁聲偏落歌前記年時舊
宿淒凉暮烟秋雨野橋寒　妝靨鬢英争艶度清商一
曲暗墜金蟬芳節多隂蘭情稀㑹晴暉稱拂吟箋更移
畫船引珮環邀下嬋娟算明朝未了重陽紫茰應耐看
　月中桂
　　(雙調一/百四字)
　　月中桂(送杜仲/微赴闕)　　　　　　　　趙彦端
露醑無情送長歌未終已醉離别何如暮雨釀一襟凉
潤來留佳客好山侵座碧勝昨夜疎星淡月君欲翩然
去人間底許員嶠問㠶席　詩情病非疇昔頼親朋對
影且慰良夕風流雨散定幾回腸斷能禁頭白為君煩
素手薦碧藕輕絲細雪去去江南路猶應水雲秋共色
　水龍吟
　　(又一體雙調/一百四字)
　　水龍吟(游釣/臺)　　　　　　　　　葛立方
九州雄傑溪山遂安自古稱佳處雲迷半嶺風號淺瀬
輕舟斜渡朱閣横飛漁磯無恙鳥啼林塢弔髙人陳迹
空瞻遺像知英烈誰千古　憶昔龍飛光武悵當年故
人何許羊裘自貴龍章難換不如歸去七里溪邉鸕鷀
源畔一蓑烟雨歎如今宕子翻將釣手遮日向西秦路
　　前調(過浯/溪)　　　　　　　　　　張孝祥
平生只説浯溪斜陽喚渡秋船繫月華未吐波光不動
新凉如水長嘯一聲山鳴谷應棲禽驚起自顏元去後
水流花謝當年事無人記　須信兩賢不死駕飛車時
遊此地漫郎宅裏中興碑下應留屐齒酌我清尊洗君
孤憤來同一醉待相期把袂清都歸路騎鶴去三千嵗
　　前調(望九/華作)　　　　　　　　　　張孝祥
竹輿曉入青陽細風凉月天如洗峰回路轉雲舒霧捲
了非人世轉就丹砂鑄成金鼎碧光相倚料天闗虎守
箕疇龍負開神祕留兹地　縹緲朱幢羽衛望蓬萊初
無弱水仙人拍手山頭笑我塵埃滿袂春鎖瑶房霧迷
芝圃昔游都記悵世縁未了匆匆又去空凝竚煙霄裏
　　前調(又一體/酴醿)　　　　　　　　　趙長卿
韶華迤邐三春暮飛盡繁紅無數多情為與牡丹長約
年年為主曉露凝香柔條千縷輕盈清素最堪憐玉質
氷肌婀娜江梅漫休爭妬　翠蔓扶疏隱映似碧紗籠
罩越溪游女從前愛惜嬌姿終日愁風怕雨夜月一簾
小樓魂斷有思量處恐因循易嫁東風爛漫暗隨春去
　永遇樂
　　(雙調一百四/字一名消息)
　　永遇樂　　　　　　　　　　　柳　永
天閣英遊内朝密侍當世榮遇漢守分麾堯庭請瑞方
面憑心膂風馳千騎雲擁雙旌向曉洞開嚴署擁朱旛
喜色歡聲處處競歌來暮　吳王舊國今古江山秀異
人煙繁富甘雨車行仁風扇動雅稱安黎庶棠郊成政
槐府登賢非乆定須歸去且乗閒𢎞閣長開融尊盛舉
　　前調　　　　　　　　　　　　蘇　軾
明月如霜好風如水清景無限曲港跳魚圓荷瀉露寂
寞無人見紞如五鼔錚如一葉黯黯夢魂驚斷夜茫茫
重尋無處覺來小園行徧　天涯倦客山中歸路望斷
故園心眼燕子樓空佳人何在空鎖樓中燕古今如夢
何曽夢覺但有舊歡新怨異時對南樓夜景為余浩歎
　　前調(送孫/巨源)　　　　　　　　　　蘇　軾
長憶别時景疏樓下明月如水美酒清歌留連不住月
隨人千里别來三度孤光又滿冷落共誰同醉捲珠簾
淒然顧影共伊到明無寐　今朝有客來從淮上能道
使君深意憑仗清淮分明到海中有相思淚而今何在
西垣清禁夜永雲華侵被此時看廻廊曉月也應暗記
　　前調(眺望/)　　　　　　　　　　蘇　軾
天末山横半空簫鼓樓觀髙起指㸃栽成東風滿院緫
是新桃李綸巾羽扇一尊飲罷目送斷鴻千里携清歌
餘音不斷縹緲尚縈流水　年來自笑無情何事猶有
多情遺思綠鬢朱顔匆匆􁨣了却記花前醉明年春到
重尋幽夢應在亂鶯聲裏拍䦨干斜陽轉處有誰共倚
　　前調　　　　　　　　　　　　晁補之
松菊堂深芰荷池小長夏清暑燕引雛還鳩呼婦徃人
静郊原趣麥天已過薄衣輕扇試起遶園徐歩聽衡宇
欣欣童稚共説夜來初雨　蒼官逕裏紫葳枝上數㸃
幽花垂露東里催鉏西鄰助餉相戒清晨去斜川歸興
翛然滿目回首帝鄉何處只愁恐輕鞭犯夜灞陵舊路
　　前調(端午/)　　　　　　　　　　晁補之
紅日葵開映牆遮牖小齋端午杯展荷金簪抽笋玉幽
事還堪數綠牎纎手朱匳輕縷爭鬬綵絲艾虎想沈江
怨魄歸來空惆悵對菰黍　未顏老去清風好在未减
佳辰歡聚臘酒深斟菖葅細糝圍坐從兒女還同子美
江村長夏閒對燕飛鷗舞算何須楚王雄風方消畏暑
　　前調　　　　　　　　　　　　觧　昉
風暖鶯嬌露濃花重天氣和煦院落煙収垂楊舞困無
奈堆金縷誰家巧縱青樓絃管惹起夢雲情緒憶當時
文衾粲枕未甞暫孤鴛侣　芳菲易老故人難聚到此
翻成輕誤閬苑仙遥蠻牋縱寫何計傳深訴青山綠水
古今長在惟有舊歡何處空贏得斜陽暮草淡烟細雨
　　前調(午日/)　　　　　　　　　　周紫芝
槐幄如雲燕泥猶濕雨餘清暑細草揺風小荷擎雨時
節還端午碧羅牎底依稀記得閒繫翠絲烟縷到如今
前歡如夢還對綵絛無語　榴花半吐金刀猶在往事
更堪重數艾虎釵頭菖蒲酒裏舊約渾無據輕衫如霧
玉肌似削人在畫樓深䖏想靈符無人共戴翠眉暗聚
　　前調　　　　　　　　　　　　葉夢得
蘋芷芳洲故人回首雲海何處五畆荒田殷勤問我歸
計真成否洞庭波冷秋風嫋嫋朩葉亂隨風舞記扁舟
横斜載月目極暮濤煙渚　傳聲試問垂虹千頃蘭棹
有誰重駐雲濺雷翻潮頭過後㠶影敧前浦此中髙興
何人觧道天也未應輕付且留取千鍾痛飲與君共賦
　　前調　　　　　　　　　　　　趙師俠
秋滿蘅皋澹雲籠月晚來風勁一抹殘霞數聲過雁還
是黄昏近憑高臨逺倚樓凝睇多少斷愁幽興聼漁村
鳴榔隠隠别浦暮煙収暝　湘妃起舞芳蘭紉佩約畧
亂峯雲鬢景物悲凉楚天澂淡過盡歸㠶影斜陽低處
逺山重疊蕭樹亂鴉成陣空無言䦨杆凭暖悶懷似困
　　前調(金林/檎)　　　　　　　　　　趙師俠
日麗風暄暗催春去春尚留戀香褪花梢苔侵栁徑密
幄清隂展海棠零亂棃花淡泞初聽閙空鶯燕有輕盈
妍姿靚態緩歩閬風仙苑　緑叢紅萼芳鮮柔媚約畧
試妝深淺細葉來禽長梢戲蝶簇簇枝頭見酡顏鬒髪
春愁無力困倚畫屏嬌軟只應怕風欺雨横落紅萬㸃
　　前調(秋夜/有感)　　　　　　　　　　李　綱
秋色方濃好天凉夜風雨初霽缺月如鈎微雲半掩的
皪星河碎爽來軒户凉生枕簟夜永悄然無寐起徘徊
憑䦨凝竚片時萬情千意　江湖倦客年來衰病坐歎
嵗華空逝徃事成塵新愁似鎖誰是知心底五陵蕭瑟
中原杳杳但有滿襟清淚對蘭釭呼童取酒且圖徑醉
　　前調(梅子/)　　　　　　　　　　楊无咎
風褪柔英雨肥繁實又還如豆玉核初成細腮尚淺齒
軟酸凝透粉牆低亞佳人驚見不管露沾襟袖折一枝
釵頭未揷應把手搓頻嗅　相如病酒只應思此免使
文君眉皺入鼎調羮攀林止渇功業還依舊看看飛燕
銜將春去又是欲黄時候争如向金盤滿捧共君對酒
　　前調(梅雪/)　　　　　　　　　　辛棄疾
怪底寒梅一枝雪裏只恁愁絶問訊無言依稀似妒天
上飛英白江山一夜瓊瑶萬頃此段如何妒得細㸔來
風流添得自家越様標格　晚來樓上對花臨鏡學作
半妝嬌額著意爭妍那知却有人妒花顏色無情休問
許多般事且自訪梅踏雪待行過溪橋夜半更邀素月
　　前調(京口北固/亭懐古)　　　　　　　　辛棄疾
千古江山英雄無覓孫仲謀處舞榭歌臺風流緫被雨
打風吹去斜陽草樹尋常巷陌人道寄奴曽住想當年
金戈鐵馬氣吞萬里如虎　元嘉草草封狼居胥贏得
倉皇北顧四十三年望中猶記烽火揚州路可憐回首
佛狸祠下一片神鴉社鼓憑誰問亷頗老矣尚能飯否
　　前調(宿鷗/盟軒)　　　　　　　　　　張元幹
月印金盆江縈羅帶凉飇天際摩詰丹青營丘平逺一
望窮千里白鷗盟在黄粱夢破投老此心如水耿無眠
披衣顧影乍聞繞堦絡緯　百年倦客三生習氣今古
到頭誰是夜色蒼茫浮雲滅沒舉世方熟寐誰人著眼
放神八極逸想寄塵寰内獨凭䦨鷄鳴日上海山霧起
　　前調(為洛濵/横山作)　　　　　　　　　張元幹
飛觀横空衆山遶甸江面相照曲檻披風虛檐挂月據
盡登臨要有時巾屨訪公良夜坐我半天林杪攬浮丘
飄飄衣袂相與似遊蓬島　主人勝度文章英妙合住
北扉西沼何事十年風籭露沐不厭江山好曲屛端有
吹簫人在同倚暮雲清曉乗除了人間寵辱付之一笑
　　前調(陪程金谿躍/馬用其韻)　　　　　　　趙彦端
杜曲桑麻灞橋風雪歸夢無路馬健凌秋人閒玩日聊
用寛遲暮揺揺羽扇翩翩鳬舄勝處恍疑仙去笑相看
風林露草古來有誰知趣　黄公壚下山隂亭畔嵗月
著鞭如騖出塞功名入闗遊説紙上俱難據論詩説劒
尊前風味天巧却容人覷問少陵酣歌拓㦸為誰獻賦
　　前調　　　　　　　　　　　　劉　儗
青幄蔽林白氊鋪徑紅雨迷楚畫閣闗愁風簾捲恨盡
日縈情緒陽臺雲去文園人病寂寞翠尊雕俎惜韶容
匆匆易失芳叢對眼如霧　巾敧潤裛衣寛凉滲又覺
漸回驕暑觧籜吹香遺丸薦脆小芰浮鴛浦畫䦨如舊
依稀猶記竚立一鈎蓮歩黯消魂那堪又聼杜鵑聲苦
　　前調(章使君/席上)　　　　　　　　　黄　機
别院春深華堂晝永嘉讌初啟翠玉尊罍紅牙絲管睡
鴨沈煙裏㺯晴雲態行空絮影漠漠似飛如墜最多情
紫緜團就錯落亂星流地　使君自有元龍豪氣喚客
且休辭醉蝶困蜂酣燕嬌鶯姹歡意濃如此侃其笑語
止乎禮義衣佩細紉蘭芷遥歸去殘更欲盡曉鴉又起
　　前調(次韻弔/青樓)　　　　　　　　　高觀國
淺暈修蛾脆痕紅粉猶記窺戸香斷匳空塵生砌冷誰
喚青鸞舞春風花信秋宵月約歴歴此心曽許銜芳恨
千年怨結玉骨未應成土　朩蘭艇子莫愁何在漫繫
寒江煙樹事逐雲沈情隨佩冷短夢分今古一抔遥夜
孤光難曉多少碎人腸處空凄黯西風細雨盡吹淚去
　　前調(七夕和/劉隨如)　　　　　　　　　趙以夫
雲鴈將秋露螢照夜凉透牎户星鈿珠疎月匳金小清
絶無㸃暑天孫河鼓東西相望隱隱光流華渚妝樓上
青瓜玉果多少騃兒癡女　金鍼暗度珠絲宻結便有
繫人心處經嵗離思霎時歡愛愁緒空萬縷人間天上
一般情味枉了錦箋囑付又何似吹笙仙子跨黄鶴去
　　前調(送春/)　　　　　　　　　　洪　瑹
歌雪徘徊夢雲溶曳欲勸春住薄倖楊花無端杜宇抵
死催教去參差煙岫千回百匝不觧禁春歸路病懨懨
那堪更聽小樓一夜風雨　金釵鬬草玉盤行菜徃事
了無憑據合數松兒分香帊子緫是牽情處小桃朱户
題詩在否尚憶去年崔䕶綠隂中鶯鶯燕燕也應觧語
　　前調(過李氏妝誾/見舊題因賦)　　　　　　　吳文英
春酌沉沉晚妝的的仙夢遊慣錦漵維舟青門倚葢還
被籠鸚喚裴郎歸後秋娘沈恨謾客請傳芳巻聯題在
頻經翠袖勝隔紺紗塵幔　桃根杏葉膠黏緗縹幾回
凭䦨人換峨髻愁雲蘭香膩粉都為多情褪離巾拭淚
征袍染醉強作酒朋花伴留連怕風姨浪妒又吹雨斷
　　前調(探梅次/時齊韻)　　　　　　　　　吳文英
閣雪雲低巻沙風急驚鴈失序户掩寒宵屛閒冷夢燈
颭似脣語堪憐牎景都閒刺繡但續舊愁一縷鄰歌㪚
羅襟印粉袖濕蒨桃紅露　西湖舊日留連清夜愛酒
幾將花誤遺韤塵消題裙墨黯天逺吹笙路吳臺直下
緗梅無限未放野橋香度重謀醉揉香㺯影水清淺處
　　前調(綠隂/)　　　　　　　　　　蔣　捷
清逼池亭潤侵山閣雲氣凝聚未有蟬前巳無蝶後花
事隨逝水西園支徑今朝重到半礙醉笻吟屨除非是
鶯身痩小暗中引雛穿去　梅檐溜滴風來吹斷放得
斜陽一縷玉子敲枰香綃落翦聲度深幾許層層離恨
凄迷如此㸃破漫煩輕絮應難認争春舊館倚紅杏處
　　前調　　　　　　　　　　　　任　詢
月已中秋菊還重九夜乆凉重滿地清霜半天白曉孤
唱聞耕壠蕭蕭牎几依然琴硯但覺䑕窺風動悔生平
趍前猛甚晚退却成無勇　興衰更換姸媸淆混造物
大相愚弄二釁羞人五交賈鬻侯伯寜無種而今此念
消除都盡惟有故山歸夢吾廬更雙溪清遶萬峯翠擁
　　前調　　　　　　　　　　　　危復之
早葉初鶯晚風孤蝶幽思何限檐角縈雲堦痕積雨一
夜苔生徧玉牎閒掩瑶琴慵理寂寞水沉煙斷悄無言
春歸無覓巻簾見雙飛燕　風亭泉石煙林薇蕨夢繞
舊時曽見江上閒鷗心盟猶在分得眠沙畔引觴浮月
飛談巻霧莫管愁深懽淺起來倚䦨干拾得殘紅一片
　　前調(又一/體)　　　　　　　　　　馮　琦
不願為雲何須似雨但求如雪雨落難収雲濃易㪚惟
雪稱奇絶亂㸃梅梢細勻花瓣玉色都無分别倩微風
吹入華軒悄把繡幃輕揭　梅觧偷香雪如傅粉賈女
何郎相悦漏洩春光東皇相妒不得常攀折雪片都消
梅香依舊痩影侵孤月問何時重上瑶階明嵗寒時節
　　前調(又一/體)　　　　　　　　　　柳　永
薰風觧愠晝錦晴和新霽時候火徳流光緑圖薦祉累
慶金枝秀璇樞繞電華渚流虹是日挺生元后續唐虞
垂拱千載應期萬靈敷祐　殊方異域爭貢琛賮架巘
航波奔凑三殿稱觴九儀就列韶濩鏘金奏藩侯瞻望
彤庭親攜僚吏賡歌元首祝堯齡北極齊尊南山共乆
　　　前調(又一/體)　　　　　　　　　　陳允平
　玉腕籠寒翠䦨凭曉鶯調新篁暗水穿苔遊絲度栁人
　靜芳晝長雲南歸鴈樓西飛燕去來慣認炎凉王孫逺
　青青草色幾回望斷柔腸　薔薇舊約尊前一笑等閒
　辜負年光鬬草庭荒抛梭架冷簾外風絮香傷春情緒
　惜花時候日斜尚未成妝問嬉笑誰家女伴還又采桑
　
　
　
　
　
　
　
　
　
御選歴代詩餘巻八十二
　欽定四庫全書
御選歴代詩餘巻八十三目錄(起一百四字/至一百五字)
　　　拜星月慢(又一體/)
　　　　周邦彦
　　　　周密
　　　南浦(又一體/)
　　　　周邦彦
　　　安公子(又一體/)
　　　　晁補之
　　　看花回(又一體/)
　　　　趙彦端
　　　綺寮怨
　　　　周邦彦
　　　　趙文
　　　　王學文
　　　賞南枝
　　　曽鞏
　　綺羅香(又一體/)
　　　史逹祖
　　　陳允平
　　　王沂孫(三首/)
　　　張炎
　　　張槃
　　　張翥
　　瀟湘逢故人慢(又一體/)
　　　王安禮
　　　錢應金
　　西湖月(又一體/)
　　　黄子行
　　送入我門來(又一體/)
　　　胡浩然
　　百宜嬌
　　　吕渭老
　　更漏子(又一體/)
　　　杜安世
　　望南雲慢
　　　沈公述
　　惜餘歡(又一體/)
　　　黄庭堅
　　西河
　　　周邦彦
　　花發沁園春
　　　王詵
　　前調(又一體/)
　　　劉圻父
　　解連環
　　　周邦彦
　　凉州令(又一體/)
　　　歐陽修
　　　張大烈
　　合歡帶(又一體/)
　　　栁永
　　前調(又一體/)
　　　杜安世
　　南浦(又一體/)
　　　程垓
　　　史逹祖
　　前調(又一體/)
　　　王沂孫(二首/)
　　　張炎
　　　張翥
　　　陶宗儀
　　泛清波摘徧(又一體/)
　　　晏幾道
　　秋霽(又一體/)
　　　胡浩然
　　　史逹祖
　　　吳文英
　　　周密
　　二郎神(又一體/)
　　　徐伸
　　　吳潛
　　　趙以夫(二首/)
　　　吳文英
　　　樓采
　　　湯恢
　　尉遲杯(又一體/)
　　　周邦彦
　　　吳文英
　　　無名氏
　　　　尹公逺
　　　前調(又一體/)
　　　　賀鑄
　　　西河(又一體/)
　　　　周邦彦
　　　　辛棄疾
　　　　楊澤民
　　　　吳文英
　　　　陳允平
　　　　張炎
　
　
　
　
　
御選歴代詩餘巻八十三目錄
　欽定四庫全書
御選歴代詩餘巻八十三(起一百四字/至一百五字)
司經局洗馬掌局事兼翰林院修撰加二級(臣/)王奕清奉
㫖校刋
　　拜星月慢
　　　(又一體雙調一百四字/或無慢字星或作新)
　　　拜星月慢　　　　　　　　　　周邦彦
　夜色催更清塵収露小市幽坊月暗竹檻燈牎識秋孃
　庭院笑相遇似覺瓊林玉樹相倚㬉日明霞光爛水盼
　蘭情緫平生稀見　畫圖中舊識春風面誰知道自到
　瑶臺畔眷戀雨潤雲温苦金風吹散念荒寒寄宿無人
　館重門閉敗壁秋蟲歎怎奈何一縷相思隔溪山不斷
　　　前調　　　　　　　　　　　　周　密
　膩葉隂清孤花香冷迤邐芳洲春換薄酒孤吟悵相如
　遊倦想人在絮幕香簾凝望誤認幾許煙檣風幔芳草
　天涯負華堂雙燕　記簫聲淡月棃花院砑紅箋漫寫
東風怨一夜落紅啼鴂喚河橋吟徧蕩歸心又過江南
岸清宵夢逺逐飛花亂幾千萬絲縷垂楊繫春愁不斷
　南浦
　　(又一體雙調/一百四字)
　　南浦　　　　　　　　　　　　周邦彦
淺帶一㠶風向晚來扁舟穩下南浦迢遞阻瀟湘蘅皋
迥斜檥蕙蘭汀渚危檣影裏斷雲㸃㸃遥天暮菡萏裏
風偷送清香時時微度　吾家舊有簪纓甚頓作天涯
經歳羇旅羌管怎知情煙波上黄昏萬斛愁緒無言對
月晧彩千里人何處恨無鳯翼身只待而今飛將歸去
　安公子
　　(又一體雙調/一百四字)
　　安公子(送四弟/官無為)　　　　　　　　晁補之
柳老荷花盡夜來霜落平湖净征鴈横天鷗舞亂魚遊
清鏡又還是當年我向江南興移畫船深渚蒹葭映對
半篙碧水滿眼青山魂凝　一番傷華鬢放歌狂飲猶
堪逞水驛孤㠶明夜事此懽重省夢回處池塘春草愁
難整宦情與歸思終朝競記他年相訪認取斜川三徑
　看花回
　　(又一體雙調/一百四字)
　　看花回　　　　　　　　　　　趙彦端
端有恨留春無計花飛何速檻外青青翠竹鎮髙節凌
雲清隂常足春寒風袂帶雨穿牎如利鏃催處處燕巧
鶯慵幾聲鈎輈叫雲朩　看波面垂楊蘸綠最好是風
梳煙沐隂重薰簾未捲正泛乳新芽香飄清馥新詩惠
我開巻醒然欣再讀歎詞章過人華麗擲地勝如金玉
　綺寮怨
　　(雙調一/百四字)
　　綺寮怨　　　　　　　　　　　周邦彦
上馬人扶殘醉曉風吹未醒映水曲翠瓦朱檐垂楊裏
乍見津亭當時曽題敗壁蛛絲罩淡墨苔暈青念去來
嵗月如流徘徊乆歎息愁思盈　去去倦尋路程江陵
舊事何曽再問楊瓊舊曲淒清斂愁黛與誰聽尊前故
人如在想念我最闗情何須渭城歌聲未盡處先淚零
　　前調　　　　　　　　　　　　趙　文
綘闕珠宫何處碧梧雙鳯唫為底事一落人間輕題破
隱韻天音當時㸃雲滴雨匆匆處誤墨沾素襟算人間
最苦多情爭知道天上情更深　世事似晴又隂羅襦
甲帳回頭一夢難尋虎嘯􁷝嶔䕶遺跡尚如今斜陽落
花流水吹紫宇澹成林霜空月眀天風響環珮飛翠禽
　　前調　　　　　　　　　　　　王學文
忽忽東風又老冷雲吹晚隂疎簾下茶鼎孤煙斷橋外
梅豆千林江南庾郎憔悴睡未醒病酒愁怎禁倚䦨干
一扇凉風看平地落花如雪深　千曲囊中古琴平泉
金谷不堪舊事重尋當日登臨都化作夢銷沉元龍丘
墳無恙誰喚起共論心哀歌怨吟問何似啼鳥枝上音
　賞南枝
　　(雙調一/百四字)
　　賞南枝　　　　　　　　　　　曽　鞏
暮冬天地閉正柔木凍折瑞雪飄飛對景見南嶺梅露
幾㸃清雅容姿丹染萼玉綴枝又豈是一陽有私大抵
化工獨許使占却先時　霜威莫苦禁持此花根性想
羣卉爭知貴用在和羮三春裏不管綠是紅非攀賞處
宜酒卮醉撚嗅幽香更竒倚䦨仗何人去囑羌管休吹
　綺羅香
　　(又一體雙調/一百四字)
　　綺羅香(春雨/)　　　　　　　　　史逹祖
做冷欺花將煙困柳千里偷催春暮盡日㝠迷愁裏欲
飛還住驚粉重蝶宿西園喜泥潤燕歸南浦最妨他佳
約風流鈿車不到杜陵路　沈沈江上望極還被春潮
晚急難尋官渡隱約遥峯和淚謝娘眉嫵臨斷岸新緑
生時是落紅帶愁流處記當日門掩棃花翦燈深夜語
　　前調(秋雨/)　　　　　　　　　　陳允平
鴈宇蒼寒蛩疏翠冷又是淒凉時候小揭珠簾衣潤唾
花羅縐洗曉露獨立衰荷遡歸燕尚棲殘栁想黄華羞
澀東籬斷無新句到重九　孤檠清夢易覺腸斷唐昌
舊曲聲迷宫漏滴入愁心秋似玉樓人痩煙檻外催落
梧桐帶西風亂捎鴛甃記畫簾燈影沉沉共栽春夜韭
　　前調(紅葉/二首)　　　　　　　　　　王沂孫
玉杵餘丹金刀剰綵重染吳江孤樹幾㸃朱鉛幾度怨
啼秋暮驚舊夢綠鬢輕彫訴新恨絳脣微注最堪憐同
拂新霜繡蓉一鏡晚妝妒　千林揺落漸少何事西風
老色争妍如許二月殘花空誤小車山路重認取流水
荒溝怕猶有寄情芳語但淒凉秋苑斜陽冷枝留醉舞
　　前調　　　　　　　　　　　　王沂孫
夜滴研朱晨妝試酒寒樹偷分春艶賦冷吳江一片試
霜猶淺驚漢殿綘㸃初凝認隋苑綵枝重翦問仙丹鍊
熟何遲少年色換已秋晚　疎枝頻撼暮雨消得西風
幾度舞衣吹斷綠水荒溝終是賦情人逺空一似零落
桃花又等閒誤他劉阮且留取閒寫幽情石䦨三四片
　　前調　　　　　　　　　　　　王沂孫
屋角疎星庭隂暗水猶記藏鴉新樹試折棃花行入小
䦨深處聽粉片簌簌飄堦有人在夜牎無語料如今門
掩孤燈畫屛塵滿斷腸句　佳期渾似流水還見梧桐
幾葉輕敲朱户一派秋聲應做兩邊愁緒江路逺歸鴈
無憑寫繡箋倩誰持去漫無聊猶掩芳尊醉聼秋夜雨
　　前調(紅葉/)　　　　　　　　　　張　炎
萬里飛霜千林落朩寒豔不招眷妒楓冷吳江獨客又
吟愁句正船檥流水孤村似花繞斜陽歸路甚荒溝一
片淒凉載情不去載愁去　長安誰問倦旅羞見衰顏
借酒飄零如許漫倚新妝不入洛陽花譜為廻風起舞
尊前盡化作斷霞千縷記隂隂緑徧江南夜牎聽暗雨
　　前調(漁浦/有感)　　　　　　　　　　張　槃
浦月窺檐松泉潄枕屛裏吳山何處暗粉疎紅依舊為
誰勻注都貪了燕約鶯期更閒却栁煙花雨縱十分春
到郵亭賦懐應是斷腸句　青青原上薺麥還被東風
無頼翻成離緒望極天西惟有隴雲江樹斜照帶一縷
新愁盡分付暮潮歸去歩閒堦待卜心期落花空細數
　　前調(雨中舟/次洹上)　　　　　　　　　張　翥
燕子梁深鞦韆院冷半濕垂楊煙縷怯試春衫長恨踏
青期阻梅子後餘潤留寒藕花外嫩凉銷暑漸驚他秋
老梧桐蕭蕭金井斷蛩暮　熏篝須待被暖催雪新詞
未穩重尋笙譜水閣雲牎縂是慣從經處曽信有客裏
闗河又怎禁夜深風雨一聲聲滴在疎篷做成情味苦
　瀟湘逢故人慢
　　(又一體雙調/一百四字)
　　瀟湘逢故人慢(初夏/)　　　　　　王安禮
薰風微動方榴花弄色萱草成窩翠幃敞輕羅試氷簟
初展幾尺湘波疎檐廣厦稱瀟湘一枕南柯引多少夢
魂歸緒洞庭雨棹煙蓑　驚回處閒晝永更時時燕雛
鶯友相過正綠影婆娑况庭有幽花池有新荷青梅煮
酒幸随分贏取髙歌功名事到頭終在嵗華忍負清和
　　前調(山莊/秋集)　　　　　　　　　　錢應金
深秋村落誇青菱香熟素芋甜和擘紫蟹蒸黄雀知巳
團聚笑語婆娑濃煙淡雪翦湘湖幾尺漁蓑縱消受白
蘋紅蓼生平未免情多　空懐古時悱惻十年來可償
文債詩魔歎世路蹉跎恐心費參熊眉費松螺風期闊
絶喜今夕重話雲窩寒潭月皎然見底問君不醉如何
　西湖月
　　(又一體雙調/一百四字)
　　西湖月(探梅/)　　　　　　　　　黄子行
初弦月挂林梢又一度西園探梅消息粉牆朱户苔枝
露蕊淡勻輕飾玉兒應有恨為悵望東昏相記憶便解
珮飛入雲堦長伴此花傾國　還嗟痩損幽人記立馬
攀條倚䦨横笛少年風味拈花弄蕊愛香憐色揚州何
遜在試㸃染吟箋留醉墨漫贏得疎影寒牎夜深孤寂
　送入我門來
　　(又一體雙調一百四字調始胡浩然除夕一詞後/人復有少一字者次入前巻故以此為又一體也)
　　送入我門來(除夕/)　　　　　　　胡浩然
荼壘安扉靈馗挂户神儺裂竹轟雷動念流光四序式
週回須知今嵗今宵盡似頓覺明年明日催向今夕是
處迎春送臘羅綺筵開　今古偏同此夜賢愚共添一
嵗貴賤仍偕互祝遐齡山海固難摧石崇富貴籛鏗夀
更潘岳儀容子建才仗東風盡力一齊吹送入此門來
　百宜嬌
　　(雙調一百四字與眉嫵/别名百宜嬌者不同)
　　百宜嬌　　　　　　　　　　　吕渭老
隙月垂箆亂蛩催織秋晚嫩凉庭户燕拂簾旌鼠窺牎
網寂寂飛螢來去金鋪鎮掩漫記得花時南浦約重陽
茰糝菊英小樓遥夜歌舞　銀燭暗佳期細數簾幙漸
西風午牎秋雨葉底翻紅水面皺碧燈火裁縫砧杵登
髙望極正霧鎖官槐歸路定須將寶馬鈿車訪吹簫侣
　更漏子
　　(又一體雙調/一百四字)
　　更漏子　　　　　　　　　　　杜安世
庭逺途程算萬山千水路入神京暖日春郊緑柳紅杏
香逕舞燕流鶯客館悄悄閒庭堪惹舊恨深有多少馳
驅驀嶺渉水枉廢身心　思想厚利髙名漫惹得憂煩
枉度浮生幸有青松白雲深洞清閒且樂昇平長是宦
游羈思别離淚滿襟望江鄉蹤跡舊游題書尚自分眀
　望南雲慢
　　(雙調一/百四字)
　　望南雲慢　　　　　　　　　　沈公述
朩葉輕飛乍雨歇亭皋簾捲秋光䦨隈砌角綻拒霜幾
處䔒深淺紅芳應恨開時晚伴翠菊風前竝香曉來寒
露嫩臉低凝似帶啼妝　堪傷記得佳人當時怨别盈
腮淚粉行行而今最苦奈千里身心兩處淒凉感物成
消黯念舊歡空勞寸腸月斜殘漏夢斷孤幃一枕思量
　惜餘歡
　　(又一體雙調/一百四字)
　　惜餘歡　　　　　　　　　　　黄庭堅
四時美景正年少賞心頻啟東閤芳酒載盈車喜朋侣
簪盍杯觶交飛勸酬互獻正酣飲醉主公陳榻坐來争
奈玉山未頽興尋巫峽　歌䦨旋燒綘蠟况漏轉銅壺
煙斷香鴨猶整醉中花借纎手重揷相將扶上金鞍騕
褭碾春焙願少延歡洽未須歸去重尋豔歌更留時霎
　西河
　　(河或作湖三/疊一百四字)
　　西河　　　　　　　　　　　　周邦彦
長安道瀟灑西風時起塵埃車馬晚游行灞陵煙水亂
鴉棲鳥夕陽中參差霜樹相倚　到此際愁如葦冷落
闗河千里追思唐漢昔繁華斷碑殘記未央宫闕巳成
灰終南依舊濃翠　對此景無限愁思遶天涯秋蟾如
水轉使客情如醉想當時萬古雄名盡作徃來人淒凉
事
　花發沁園春
　　(雙調一/百五字)
　　花發沁園春　　　　　　　　　王　詵
帝里春歸早先妝㸃皇家池館園林雛鶯未遷燕子乍
歸時節戲弄晴隂瓊樓朱閣恰正在柳曲花心翠袖艶
衣凭䦨干慣問絃管新音　此際相攜宴賞縱行樂隨
處芳樹遥岑桃腮杏臉嫩英萬葉千枝緑淺紅深輕風
煦日泛暗香長滿衣襟洞户醉歸訪笙歌晚來雲海沉
沉
　　前調(又一體呈/史滄洲)　　　　　　　　劉圻父
換譜伊凉選歌燕趙一番樂事重起花新笑靨柳軟纎
腰濟楚衆芳圍裏年年佳會長是傍清明天氣正魏紫
衣染天香蜀妝紅破春睡　一簇猩羅鳯翠徧東園西
城㸃檢芳事鈴齋吏散晝館人稀幾闋管絃清脆人生
適意流轉共風光遊戲到遇景取次成歡怎教良夜休
醉
　解連環
　　(雙調一百五字觧連環本莊子語國䇿秦/遺齊連環使解之以周邦彦詞遂以名調)
　　解連環　　　　　　　　　　　周邦彦
怨懷誰託嗟情人斷絶信音遼邈縱妙手能解連環似
風散雨収霧輕雲薄燕子樓空暗塵鎖一牀絃索想移
根換葉盡是舊時手種紅藥　汀洲漸生杜若料舟依
岸曲人在天角記得當日音書把閒語閒言待緫燒却
水驛春廻望寄我江南梅萼􁨣今生對花對酒為伊淚
落
　涼州令
　　(又一體雙調/一百五字)
　　涼州令　　　　　　　　　　　歐陽修
翠樹芳條颭的的裙腰初染佳人攜手弄芳菲綠隂紅
影共展雙紋簟插花照影窺鸞鑑只恐芳容减不堪零
落春晚青苔雨後深紅點　一去門閒掩重來却尋朱
檻離離秋實弄輕霜嬌紅脈脈似見臙脂臉人非事徃
眉空斂誰把佳期賺芳心只願長依舊春風更放明年
豔
　　前調(榴花次歐/陽永叔韻)　　　　　　　　張大烈
風動柔枝颭朶朶猩紅新染玉手摘來斜揷鬢翠鬟疑
燒赤耀臙脂簟來回顧影明金鑑驚惜嬌姿減那堪陣
陣飄颻妒花風鮮紅飛㸃　翡翠重門掩燕子哺雛畫
檻結來秀實綴芳條朱英丹綻如面微酡臉新子離離
胎内斂恐被多情賺怎得月令閏朱明留駐韶華觀麗
豔
　合歡帶
　　(又一體雙調/一百五字)
　　合歡帶　　　　　　　　　　　柳　永
身材兒早是妖嬈算舉措實難描一箇肌膚渾似玉更
都來占了千嬌妍歌豔舞鶯慚巧舌柳妒纎腰自相逢
便覺韓娥價減飛燕聲銷　桃花零落溪水潺湲重尋
仙徑非遥莫道千金酬一笑便明珠萬斛須邀檀郎幸
有凌雲詞賦擲果丰標况當年便好相攜鳯樓深處吹
簫
　　前調(又一/體)　　　　　　　　　　杜安世
樓臺高下玲瓏鬬芳樹綠隂濃芍藥孤栖香艷晚見櫻
桃萬顆初紅巢喧乳燕珠簾鏤曳滿户香風罩紗幃象
牀屏枕晝眠才似朦朧　起來無語更兼慵念分明徃
事成空被你厭厭牽繫我怪纎腰繡帶寛䯳春來早是
分飛兩處長恨西東到如今扇移明月簟鋪寒浪與誰
同
　南浦
　　(又一體雙調/一百五字)
　　南浦　　　　　　　　　　　　程　垓
金鴨嬾熏香向晚來春酲一枕無緒濃緑漲瑶牎東風
外吹盡亂紅飛絮無言竚立斷腸惟有流鶯語碧雲欲
暮空惆悵韶華一時虛度　追思舊日心情記題葉西
樓吹花南浦老去覺懽疎傷春恨都付斷雲殘雨黄昏
院落問誰猶在凭闌處可堪杜宇空只解聲聲催他春
去
　　前調　　　　　　　　　　　　史逹祖
玉樹曉飛香待倩他和愁㸃破妝鏡輕嫩一天春平白
地都䕶雨昏煙暝幽花露濕定應獨把䦨干凭謝屐未
蠟安排共文鴛重遊芳徑　年來夢雨揚州怕事隨歌
殘情趁雲冷嬌盼隔東風無人㑹鶯燕暗中心性深盟
縱約盡同晴雨全無定海棠夢在相思過西園秋千紅
影
　　前調(又一/體)　　　　　　　　　　王沂孫
柳外碧連天漾翠紋漸平低蘸雲影應是雪初消巴山
路蛾眉乍窺清鏡緑痕無際幾畨飄蕩江南恨弄波素
韤至甚處空把落紅流盡　何時橘里蓴鄉泛一舸翻
然東風歸興孤夢遶滄浪蘋花岸漠漠雨昏煙暝連筒
接縷故溪深掩柴門静只愁雙燕銜春去拂破藍光千
頃
　　前調(春水/)　　　　　　　　　　王沂孫
栁下碧粼粼認麴塵乍生色嫩如染清溜滿銀塘東風
細參差縠紋初徧别君南浦翠眉曽照波痕淺再來漲
綠迷舊處添却殘紅幾片　蒲萄過雨新痕正拍拍輕
鷗翩翩小燕簾影蘸樓隂芳流去應有淚珠千㸃滄浪
一舸斷魂重唱蘋花怨采香幽徑鴛鴦睡誰道湔裙人
逺
　　前調　　　　　　　　　　　　張　炎
波暖緑鱗鱗燕飛來好是蘇堤纔曉魚沒浪痕圓流紅
去翻喚東風難埽荒橋斷浦柳隂撐出扁舟小回首池
塘青欲徧絶似夢中芳草　和雲流出空山甚年年淨
洗花香不了新緑乍生時孤村路猶憶那回曽到餘情
渺渺茂林觴咏如今悄前度劉郎歸去後溪上碧桃多
少
　　前調(檥舟/南浦)　　　　　　　　　　張　翥
花落楚江流過西山雨漲漁村無路雙槳載愁來蘋沙
外惟有盟鷗相覷春波碧草送君曽是傷情處依舊朝
雲飛畫棟秋滿鶴汀鳬渚　斜陽三兩人家看青旗影
裏炊煙一縷素被夜深船凄凉聽還似西風湓浦征鴻
去盡夢回明月生烟樹如此山川無限恨都付一尊懐
古
　　前調　　　　　　　　　　　　陶宗儀
如此好溪山羡雲屏九疊波影涵素暖翠隔紅塵空明
裏著我扁舟容與髙歌鼓枻鷗邉常是尋盟去頭白江
南看不了何况幾畨風雨　畫圖依約天開蕩清暉另
有越中真趣孤嘯拓篷牎幽情逺都在酒瓢茶具水葓
揺晚月明一笛潮生浦欲問漁郎無恙否回首武陵何
許
　泛清波摘徧
　　(又一體雙調/一百五字)
　　泛清波摘徧　　　　　　　　　晏幾道
催花雨小著柳風柔都似去年時候好露紅煙緑盡有
狂情鬬春早長安道秋千影裏絲管聲中誰放豔陽輕
過了倦客登臨暗惜光隂恨多少　楚天渺歸思正如
亂雲短夢未成芳草空把吳霜鬢華自悲清曉帝城杳
雙鳯舊約漸虛孤鴻後期難到且趁朝花夜月翠尊頻
倒
　秋霽
　　(又一體雙調一百五字此調始於胡浩然因前有/少字者故列為又一體一名春霽一名平湖秋月)
　　秋霽　　　　　　　　　　　　胡浩然
虹影侵堦乍雨歇長空萬里凝碧孤鶩髙飛落霞相映
逺狀水鄉秋色黯然望極動人無限愁如織又聽得雲
外數聲新鴈正嘹嚦　當此暗想畫閣輕抛杳然殊無
些箇消息漏聲稀銀屛冷落那堪殘月照牎白衣帶頓
寛猶阻隔算此情苦除非宋玉風流共懷傷感有誰知
得
　　前調　　　　　　　　　　　　史逹祖
江水蒼蒼望倦柳愁荷共感秋色廢閣先凉古簾空暮
鴈程最嫌風力故園信息愛渠入眼南山碧念上國誰
是鱠鱸江漢未歸客　還又嵗晚痩骨臨風夜聞秋聲
吹動岑寂露蛩悲清燈冷屋繙書愁上鬢毛白年少俊
遊渾斷得但可憐處無奈冉冉驚魂採香南浦翦梅煙
驛
　　前調(賦雲麓水/園長橋)　　　　　　　　吳文英
一水盈盈漢影隔游塵淨洗寒綠秋沐平煙日回西照
乍驚飲虹天北綵蘭翠馥錦雲直下花成屋試縱目空
際醉來風露跨黄鵠　追想縹緲釣雪松江恍然煙蓑
秋夢重續問何如臨池膾玉扁舟空檥洞庭宿也勝飲
湘然楚竹夜乆人悄玉妃喚月歸來挂笙聲裏水宫六
六
　　前調(秋日游/西湖)　　　　　　　　　周　密
重到西泠記芳園載酒畫舸横笛水曲芙蓉渚邊鷗鷺
依依似舊相識年華易失斷橋幾換垂楊色漫自惜愁
損庾郎雙鬢㸃華白　殘蛩露草怨蝶飛花轉眼西風
又成陳迹歎如今才踈量减尊前孤負醉吟筆欲寄逺
情秋水隔舊遊空在憑髙望極斜陽亂山浮紫暮雲凝
碧
　二郎神
　　(又一體雙調一百/五字亦名十二郎)
　　二郎神　　　　　　　　　　　徐　伸
悶來彈鵲又攪碎一簾花影漫試著春衫還思纎手熏
徹金猊燼冷動是愁端如何向但怪得新來多病嗟舊
日沈腰而今潘鬢怎堪臨鏡　重省别時淚漬羅襟猶
凝料為我厭厭日髙慵起長托春酲未醒鴈足不來馬
蹄難去門掩一庭芳景空竚立盡日䦨干倚徧晝長人
靜
　　前調　　　　　　　　　　　　吳　潛
小樓向晚正柳鎻一城煙雨記十里吳山繡簾朱户曽
學宫詞内舞浪逐東風無人管但脈脈嵗移年度嗟徃
事未塵新愁還織恁堪重訴　凝竚問春何事飛紅飄
絮縱度曲秦川舊家都去誰寄音書説與野草淒迷暮
雲沉黯渾自替人無緒珠淚滴應把寸腸萬結夜帷深
處
　　前調(次陳惟/道韻)　　　　　　　　　趙以夫
野塘暗碧漸㸃㸃翠鈿明鏡想晝永珠簾人閒金屋時
倚妝臺照影睡起䦨干凝思處漫數盡歸鴉栖暝知月
下鶯黄雲邊蛾緑為誰重整　曽倩鴈傳鵲報心期罕
定奈柳絮浮雲桃花流水長是參差不並莫怨春歸莫
愁柘老蠶巳三眠將醒腸斷句枉費丹青漠漠水遥煙
冥
　　前調　　　　　　　　　　　　趙以夫
一江綠淨算閲盡燕鴻來去便繫日䋲長修蟾斧妙教
駐韶華未許白白紅紅多少態問底事東皇無語但碧
草淡烟落花流水不堪回竚　晴雨陡寒乍熱清隂庭
户任詩巻抛荒棋枰休務寂寞風簾舞絮我酌君斟我
詞君唱誰似卿卿簫史􁨣酩酊斷送春歸恰好聽鳩呼
婦
　　前調(吳江垂/虹橋亭)　　　　　　　　　吳文英
素天際水浪拍碎凍雲不凝記曉葉題霜秋燈吟雨曽
繫長橋過艇又是賔鴻重來後猛賦得歸期纔定嗟繡
鴨解言香鱸堪釣尚廬人境　幽興争如共載越娥妝
鏡念倦客依然貂裘茸帽重向松江照影酹酒蒼茫倚
歌平逺亭上玉虹腰冷迎醉面暮雪飛花幾㸃黛愁山
暝
　　前調　　　　　　　　　　　　樓　采
露牀轉玉喚睡醒緑雲梳曉正倦立銀屏新寛衣帶生
怯輕寒料峭悶絶相思無人問但怨入牆隂啼鳥歎露
屋鎖春晴風喧晝柳輕梅小　人悄日長漫憶秋千嬉
笑悵燼冷鑪熏花深鶯靜簾箔微紅醉裊帶結留詩粉
痕銷帊情逺竊香年少凝恨極盡日憑髙目斷淡煙芳
草
　　前調(用徐幹/臣韻)　　　　　　　　　湯　恢
瑣牎睡起閒竚立海棠花影記翠楫銀塘紅牙金縷杯
泛棃花凍冷燕子銜來相思字道玉痩不禁春病應蝶
粉半銷鴉雲斜墜暗塵侵鏡　還省香痕碧唾春衫都
凝悄一似荼䕷玉肌翠被消得東風喚醒青杏單衣楊
花小扇閒却晚春風景最苦是蝴蝶盈盈弄晚一簾風
靜
　尉遲杯
　　(又一體雙調/一百五字)
　　尉遲杯　　　　　　　　　　　周邦彦
隋堤路漸日晚密靄生深樹隂隂淡月籠沙還宿河橋
深處無情畫舸都不管煙波隔前浦等行人醉擁重衾
載將離恨歸去　因思舊客京華長偎傍疎林小檻歡
聚冶葉倡條俱相識仍慣見珠歌翠舞如今向漁村水
驛夜如嵗焚香獨自語有何人念我無聊夢魂凝想鴛
侣
　　前調(賦楊公/小蓬萊)　　　　　　　　　吳文英
垂楊逕洞鑰啟時遣流鶯迎涓涓暗谷流紅應有緗桃
千頃臨池笑靨春色滿銅華弄妝影記年時試酒湖隂
褪花曽采新杏　蛛牎繡網𤣥經纔石硯開匳雨潤雲
凝小小蓬萊香一掬愁不到朱嬌翠靚清尊伴人間永
日斷琴和棋聲竹露冷笑從前醉卧紅塵不知仙在人
境
　　前調　　　　　　　　　　　　無名氏
嵗云暮歎光隂冉冉能幾許江梅尚怯餘寒長安信音
猶阻東風無據凭䦨乆欲去還凝竚憶溪邊月底徘徊
暗香疎影朱户　朝來凍解霜銷南枝上香英數㸃微
露把酒㸔花無言有淚還是那時情緒花依舊晨妝何
處漫贏得花前愁千縷儘髙樓畫角頻吹任教紛紛飛
素
　　前調(題盧古溪/響碧琴所)　　　　　　　　尹公逺
冰絃語在竹樹院落深深處當年野草閒花何許浮雲
飛絮征鴻至止縱汗漫遊人逺回顧遲瓊樓五色簾開
喚醒𤣥鶴飛舞　何事夢斷湖山尚九里松聲八月潮
怒三十年餘臺池清淚不為花奴羯鼓想天上羣仙老
矣甚比似人間更愁苦倩畫䦨留住西風莫教吹入雲
去
　　前調(又一/體)　　　　　　　　　　賀　鑄
勝游地信東吳絶景饒佳麗平湖底見層嵐凉月下聞
清吹人如濃李泛衿袂香潤蘋風起喜凌波素韤逢迎
領略當歌深意　鄂君被雙鴛綺垂楊䕃夷猶畫舲相
檥寳瑟絃調明珠佩委回首碧雲千里歸鴻後芳音如
寄念懐繫青鬢今無幾枉分將鏡裏華年付與樓前流
水
　西河
　　(又一體三疊/一百五字)
　　西河(金陵/懐古)　　　　　　　　　　周邦彦
佳麗地南朝盛事誰記山圍故國遶清江髻鬟對起怒
濤寂寞打孤城風檣遥度天際　斷崖樹猶倒倚莫愁
艇子曽繫空餘舊跡鬱蒼蒼霧沈半壘夜深月過女牆
來傷心東望淮水　酒旂戲鼓甚處市想依稀王謝鄰
里燕子不知何世向尋常巷陌人家相對如説興亡斜
陽裏
　　前調(送錢仲耕/移守婺州)　　　　　　　　辛棄疾
西江水道是西江人淚無情却解送行人月明千里從
今日日倚髙樓傷心烟樹如薺　㑹君難别君易草草
不如人意十年著破繡衣茸種成桃李問君可是厭承
明東方鼓吹千騎　對梅花更消一醉看明年調鼎風
味老大自憐憔悴過吾廬定有幽人相問嵗晚淵明歸
來未
　　前調(岳陽次周/羙成韻)　　　　　　　　楊澤民
形勝地岳陽事見圖記因山峭拔聳孤城畫樓湧起楚
吳巨澤坼東南驚濤浮動空際　半天樓閣翠倚玉人
鳯舸難繫空餘細草沒章華但存故壘二妃祠宇隔黄
陵精魂遥接雲水　蟹魚橘柚漸上市是當年屈宋鄉
里别有老仙髙世袖青蛇屢入都無人對惟有枯松城
南裏
　　前調(登花/園)　　　　　　　　　　吳文英
春乍霽清漣畫舫融洩螺雲萬疊黯凝秋黛蛾照水漫
將西子比西湖溪邉人更多麗　步危徑攀艷蕊掬霞
到手紅碎青蛇細折小迴廊去天半咫畫䦨入暮起東
風棋聲吹下人世　海棠藉雨半繡地殘寒退初卸羅
綺除酒消春何計向沙頭更續斜陽一醉雙玉杯和流
花洗
　　前調(金陵懐古次/周美成韻)　　　　　　　陳允平
形勝地西陵徃事重記溶溶王氣滿東南英雄間起鳯
遊何處古臺空長江縹緲無際　石頭城上試倚吳襟
楚帶如繫烏衣巷陌幾斜陽燕閒舊壘後庭玉樹委歌
塵淒涼遺恨流水　買花問酒錦繡市醉新亭芳草千
里夢醒覺非今世對三山半落青天數點白鷺飛來西
風裏
　　前調　　　　　　　　　　　　張　炎
　花最盛西湖曽泛煙艇鬧紅深處小秦筝斷橋夜飲鴛
　鴦水宿不知寒如今翻被驚醒　那時事都倦省䦨干
　來此間凭是誰分得半機雲恍疑畫錦想當飛燕皺裙
　時舞盤微墮珠粉　軟波不翦素練浄碧盈盈移下秋
　影醉裏玉書難認且脫巾露髪飄然乗興一葉浮香天
　外冷
　
　
　
　
　
　
　
　
　
御選歴代詩餘巻八十三
　欽定四庫全書
御選歴代詩餘巻八十四目錄(起一百五字/至一百六字)
　　　陽春曲(又一體/)
　　　　史逹祖
　　　夢横塘
　　　　劉一止
　　　别瑶姬慢
　　　　万俟雅言
　　　　蔡伸
　　　望明河
　　　　劉一止
　　　定風波(又一體/)
　　　　栁永
　　　西吳曲
　　　　劉過
　　　期夜月
　　　劉濬
　　曲玉管
　　　栁永
　　花心動(又一體/)
　　　趙長卿
　　安公子(又一體/)
　　　栁永
　　　晁補之
　　　袁去華
　　前調(又一體/)
　　　杜安世
　　傾杯樂(又一體/)
　　　栁永
　　　曽覿
　　　楊无咎
　　　程珌
　　夜飛鵲
　　　周邦彦
　　　盧祖皋
　　　趙以夫
　　　吳文英
　　　陳允平
　　　張炎
　　　劉基
　　觧連環(又一體/)
　　　栁永
　　　姜夔
　　　張輯
　　　髙觀國(二首/)
　　　吳文英
　　　蔣捷
　　　陳允平
　　　王沂孫
　　　張炎(二首/)
　　　張翥
　　　黄水村
　　青門飲
　　　秦觀
　　前調(又一體/)
　　　曹組
　　江南春(又一體/)
　　　吳文英
　　尉遲杯(又一體/)
　　　晁補之
　　前調(又一體/)
　　　蔡松年
　　鼓笛慢(又一體/)
　　　秦觀
　　落梅
　　　王詵
　　前調(又一體/)
　　　無名氏
　　真珠髻
　　　晏㡬道
　　望逺行(又一體/)
　　　栁永
　　　無名氏
　　醉公子(又一體/)
　　　史逹祖
　　春從天上來(又一體/)
　　　張炎
　　楚宫春慢
　　　僧揮
　　内家嬌(又一體/)
　　　　栁永
　　　飛雪滿羣山
　　　　張榘
　
　
　
　
　
　
　
　
　
　
　
　
御選歴代詩餘巻八十四目錄
　欽定四庫全書
御選歴代詩餘巻八十四(起一百五字/至一百六字)
司經局洗馬掌局事兼翰林院修撰加二級(臣/)王奕清奉
㫖校刋
　　陽春曲
　　　(又一體雙調一百/五字或無曲字)
　　　陽春曲　　　　　　　　　　　史逹祖
　杏花煙棃花雨誰與暈開春色坊巷曉愔愔東風斷舊
　火銷處近寒食少年蹤跡愁暗隔水南山北還是寳絡
　雕鞍被鶯聲喚來香陌　記飛盖西園寒猶凝結驚醉
　耳誰家夜笛燈前重簾不挂殢華裾粉痕曽拭如今故
　里信息賴海燕年時相識奈芳草正鎖江南夢春衫怨
　碧
　　夢横塘
　　　(雙調一/百五字)
　　　夢横塘　　　　　　　　　　　劉一止
浪痕經雨鬢影吹寒晩來無限蕭瑟野色分嬌翦不㫁
前溪風物船繫朱藤路迷煙寺逺鷗浮沒聽疎鐘㫁鼓
似近還遥驚心事傷羇客　新醅旋壓鵞黄􁨣清愁在
眼酒病縈骨繡閣嬌慵争觧説短封傳憶念誰伴塗妝
綰髻嚼蕊吹花弄秋色恨對南雲此時凄斷有何人知
得
　别瑶姬慢
　　(雙調一/百五字)
　　别瑶姬慢　　　　　　　　　万俟雅言
可惜香紅又一番驟雨幾陣狂風霎時留不住便夜來
和月飛過簾櫳離愁未了酒病相仍更堪此恨中片片
隨流水斜陽去各自西東　又還是九十春光悞雙飛
戲蝶竝採游蜂人生能㡬許細筭來何物得似情濃沈
腰暗減潘鬢先秋寸心不易供望暮雲千里沉沉障翠
峰
　　前調　　　　　　　　　　　　蔡　伸
㣲雨初晴洗瑶空萬里月挂氷輪廣寒宫闕迥望素娥
縹緲丹桂亭亭金盤露冷玉樹風輕頓覺秋思清念去
年曽共吹簫侣同賞蓬瀛　奈此夜旅泊江城漫花光
眩目緑酒如澠幽懐終有恨恨綺牕清影虚照娉婷藍
橋路杳楚館雲深擬凴歸夢尋强就枕無奈孤衾夢易
驚
　望明河
　　(雙調一/百五字)
　　望明河　　　　　　　　　　　劉一止
華旌耀日報天上使星初辭金闕許國精忠試此日傅
巖濟川舟楫向來雞林外况傳詠篇章雄絶問人地真
是唐朝第一未論勲業　鯨波霽雲千疊望仙馭縹緲
神仙明滅萬里勤勞也等是壯年繡衣持節丈夫功名
事未肻向尊前傷輕别看飛棹歸侍宸遊宴賞太平風
月
　定風波
　　(又一體雙調/一百五字)
　　定風波　　　　　　　　　　　栁　永
竚立長堤澹蕩晩風起驟雨歇極目蕭疎塞栁萬株掩
映箭波千里走舟車向此人人奔名競利念蕩子終日
驅馳争覺鄕闗轉迢逓　何意繡閣輕抛錦字難逢等
閒度嵗奈汎汎旅迹厭厭病緒近來諳盡宦遊滋味此
情懐縱冩香牋憑誰與寄算孟光争得知我繼日添憔
悴
　西吳曲
　　(雙調一/百五字)
　　西吳曲　　　　　　　　　　　劉　過
説㐮陽舊事重省記銅鞮巷陌醉還醒笑鶯花别後劉
郎憔悴萍梗倦客天涯還買箇西風輕艇便欲訪騎馬
山翁問峴首那回風景　襄王城裏知幾度經過摩挲
故宫栁癭漫弔景冷煙衰草凄迷傷心興廢賴有陽春
古郢乾坤誰望六百里路中原空老盡英雄斷腸劍鋒
冷
　期夜月
　　(雙調一/百五字)
　　期夜月(觀舞/)　　　　　　　　　劉　濬
金鈎花綬繫雙月腰肢軟低折揎皓腕縈繡結輕盈宛
轉妙若鳳鸞飛越無别香檀急扣轉親切翻纎手飄瞥
催畫鼓追脆管鏘洋雅奏尚與衆音為節　當時妙選
舞袖慧性雅質名為殊絶滿座傾心注目不堪窺回雪
逡廵一曲霓裳徹汗透鮫綃肌潤教人傅香粉媚容秀
發
　曲玉管
　　(雙調一/百五字)
　　曲玉管　　　　　　　　　　　栁　永
隴首雲飛江邉日晚煙波滿目凭䦨乆一望闗河蕭索
千里清秋忍凝眸窅窅神京盈盈仙子别來錦字終難
偶斷鴈無憑冉冉飛下汀洲思悠悠　暗想當初有多
少幽懽佳㑹豈知聚散難期翻成雨恨雲愁阻追遊悔
登山臨水惹起平生心事一塲銷黯永日無言却下層
樓
　花心動
　　(又一體雙調/一百五字)
　　花心動(荷花/)　　　　　　　　　趙長卿
緑水平湖浸芙蕖爛錦豔勝傾國半斂半開斜立斜敧
好似困嬌無力水仙應赴瑶池宴醉歸去美人扶䇿駐
香駕擁波心媚容靚妝顔色　曽見苕川澄碧勻粉面
溪頭舊時相識翠被繡裀彩扇香篝度嵗杳無消息露
痕滴盡風前淚追徃恨悠悠蹤跡動怨憶多情自家賦
得
　安公子
　　(又一體雙調/一百六字)
　　安公子　　　　　　　　　　　栁　永
逺岸收殘雨雨殘稍覺江天暮拾翠汀洲人寂静立雙
雙鷗鷺望㡬㸃漁燈掩映蒹葭浦停畫橈兩兩舟人語
道去程今夜遥指前村煙樹　遊宦成羇旅短檣吟倚
閒凝竚萬水千山迷逺近想鄕闗何處自别後風亭月
榭孤歡聚剛斷腸惹得離情苦聽杜宇聲聲勸人不如
歸去
　　前調(和次/膺叔)　　　　　　　　　　晁補之
少日狂遊好閬苑花間同低帽不恨千金輕散盡恨花
殘鶯老命小轡翩翩隨處金尊倒從市人拍手攔街笑
鎮瓊樓歸卧麗日三竿未覺　迷路桃源了亂山沉水
何由到撥斷朱絃成底事痛知音人悄似近日曽教青
鳥傳佳耗學鳳簫擬入煙蘿道問劉郎何計觧使紅顔
却少
　　前調　　　　　　　　　　　　袁去華
弱栁絲千縷嫩黄勻徧鵶啼處寒入羅衣春尚淺過一
番風雨問燕子來時緑水橋邉路曽畫楼見個人人否
料静掩雲牎塵滿哀絃危柱　庾信愁如許為誰都著
眉端聚獨立東風彈淚眼寄煙波東去念永晝春閒人
倦如何度閒傍枕百囀黄鸝語喚覺來厭厭殘照依然
花隖
　　前調(又一/體)　　　　　　　　　　杜安世
又是春将半杏花零亂閒庭院天氣有時隂淡淡緑楊
輕軟連畫閣繡簾半捲招新燕殘黛斂獨倚䦨干徧暗
思前事月下風流狂蹤無限　惜恐鶯花晚更堪容易
相抛逺離恨結成心上病幾時消散空際有斷雲片片
遥峰暖聞杜宇終日哀啼怨暮煙芳草冩望迢迢甚時
重見
　傾杯樂
　　(又一體雙調/一百六字)
　　傾杯樂　　　　　　　　　　　栁　永
禁漏花深繡工日永薫風布暖變韶景都門十二元宵
三五銀蟾光滿連雲複道凌飛觀聳皇居麗嘉氣瑞煙
葱蒨翠華宵幸是處層城閬苑　龍鳳燭交光星漢對
咫尺鼇山開雉扇㑹樂府兩籍神仙棃園四部絃管向
曉色都人未散盈萬井山呼鼇抃願嵗嵗天仗裏常瞻
鳳輦
　　前調(賞雪/)　　　　　　　　　　曽　覿
錦帳寒添畫檐雀噪凍雲布野望空際瑶峰㣲吐瓊花
初綻江山如畫裁氷翦水裝鴛瓦杳旗亭路依稀管絃
臺榭小樓佳興一行珠簾不下　隨縷板歌聲閒暇傍
翠袖雲鬟憐艶冶似佯醉不耐嬌羞濃歡旋學風雅向
暝色雙鸞舞罷紅獸暖春生金斚但殢飲香霧捲壺天
不夜
　　前調(上元上/粱帥)　　　　　　　　　楊无咎
瑞日凝暉東風觧凍峭塞猶淺正池館梅英粉淡栁枝
金軟蘭芽香暖滕城誰種芙蕖滿浸銀蟾影一夜萬花
開徧翠樓朱戸是處重簾競捲　羅綺簇歡聲一片看
五馬行春旌斾逺擁𥜗袴千里歌謡都入太平絃管且
莫厭瑶觴屢勸聞鳳詔催歸非晚願嵗嵗今夜裏端門
侍宴
　　前調　　　　　　　　　　　　程　珌
鑾殿秋深玉堂宵永千門人静問天上西風幾度金盤
光滿露濃銀井碧雲飛下雙鸞影迤邐笙歌笑語羣仙
隐隐更前問訊墮在紅塵今省　漸曙色曉風清迥更
積靄沉隂都捲盡向牕前引鏡看來尚喜精神炯炯便
折簡浮丘共酌奈天也未教酩酊來嵗却笑羣仙月寒
空冷
　夜飛鵲
　　(或多慢字雙/調一百六字)
　　夜飛鵲　　　　　　　　　　　周邦彦
河橋送人處良夜何其斜月逺墮餘輝銅盤燭淚巳流
盡霏霏凉露霑衣相将散離㑹探風前津鼓樹杪參旗
花驄㑹意縱揚鞭亦自行遲　迢逓路回清野人語漸
無聞空帶愁歸何意重經前地遺鈿不見斜逕都迷兔
葵燕麥向殘陽影與人齊但徘徊班草欷歔酹酒極望
天西
　　前調(别意/)　　　　　　　　　　盧祖皋
驕嘶破清曉分恨臨期花下恁月明知餘光是處散離
思最憐香靄霏霏牽衣搵彈淚問凄風愁露剗地東西
留鞭換佩怕匆匆巳是遲遲　凉怯㡬番羅袂還燕别
文梁螢㸃書幃一自秋娘迢逓黄金對酒争忍輕揮新
來院落鴈難尋簾幙長垂怕彫梧敲徑驚回舊夢應也
顰眉
　　前調(七夕/)　　　　　　　　　　趙以夫
凝雲拂斜月萬籟聲沉凉露暗墜桐隂蛾眉乞得天孫
巧愔愔樓上穿鍼佳期鵲橋誤到年時此夕歡淺愁深
人間兒女説風流直至如今　河漢幾曽風浪因景物
牽情自是人心長記秋庭徃事鈿花翦翠釵股分金道
人無著正蕭然竹枕疎衾夢回時天淡星稀閒弄一曲
瑶琴
　　前調(蔡司戸/席上)　　　　　　　　　吳文英
金規印遥漢庭浪無紋清雪冷沁花薫天街曽醉美人
畔凉枝移揷烏巾西風驟驚散念枝懸愁結蔕翦離痕
中郎舊恨寄横竹吹裂哀雲　空剩露華煙彩人影斷
幽芬深閉千門渾似飛仙入夢羅韤凝歩流水青蘋輕
氷軟玊悵今朝不共清尊怕雲槎來晚流紅信杳縈斷
秋魂
　　前調(次周羙/成韻)　　　　　　　　　陳允平
秋江際天濶風雨凄其雲隂未放晴暉歸鴉亂葉更蕭
索砧聲幾處寒衣沙頭酒初熟盡籬邉朱槿竹外青旗
潮期尚晚怕輕離故故遲遲　何似醉中先别容易為
分襟獨抱琴歸回首征㠶縹緲津亭寂寞衰草煙迷虹
收霽色漸落霞孤鶩飛齊更何時重與論文渭北翦燭
牕西
　　前調(中秋㑹仇/山村溧陽)　　　　　　　　張　炎
林霏散浮暝河漢空雲都縁水國秋清綠房一夜迎向
曉海影飛落寒氷蓬萊在何處但危峰縹緲玉籟無聲
文簫素約料相逢依舊光隂　登眺尚餘佳興零露下
衣襟欲醉還醒明月明年此夜頡頏萬里同此隂晴霓
裳夢斷到如今不許人聽正婆娑桂底誰家弄笛風起
潮生
　　前調　　　　　　　　　　　　劉　基
中天舊時月還照元宵山疊疊水遥遥碧雲日暮去無
際玉人何處吹簫東風憐故苑儘鶯含脆管栁舞纎腰
憑髙望斷旋添清淚作春潮　欲問廣寒音信鯨浪湧
魚飛不到層霄芳徑蒼苔漸滿瓊軒珠綴空掩蠨蛸幾
時再得海棠花底候鳴鑣但長煙緑樹青蕪暝靄相對
魂消
　觧連環
　　(又一體雙調一百六字一名玊連環一名/杏梁燕一名望梅以栁永詞賦望梅也)
　　觧連環(望梅/)　　　　　　　　　栁　永
小寒時節正同雲暮慘勁風朝冽信早梅偏占陽和向
日處凌晨數枝先發時有香來望明豔遥知非雪展瓏
金嫩蕊弄粉素英旖旎清徹　仙姿更誰竝列有幽光
照水疎影籠月且大家留倚䦨干鬬緑醑飛看錦牋吟
閲桃李春花料比此芬芳俱别見和羮大用莫把翠條
漫折
　　前調　　　　　　　　　　　　姜　夔
玉鞍重倚却沉吟未上又縈離思為大喬能撥春風小
喬妙移筝鴈啼秋水栁怯雲䯳更何必十分梳洗道郎
携羽扇那日隔簾半面曽記　西牎夜凉雨霽歎幽歡
未足何事輕棄問後約空指薔薇算如此溪山甚時重
至水驛燈昏又見在曲屏近底念惟有夜來皓月照伊
自睡
　　前調　　　　　　　　　　　　張　輯
小樓春淺記鈎簾看雪袖黏芳片似不似栁絮因風更
細與品題屡呵氷硯宛轉吟情縱真草鳳牋都徧到燈
前笑謔酒祓峭寒移盡更箭　而今栁隂滿院却花空
雪似人隔春逺歎萬事流水斜陽漫贏得前詩醉汙團
扇脈脈重來算唯有畫䦨曽見把千種舊愁付與杏梁
語燕
　　前調(栁/)　　　　　　　　　　　髙觀國
露條煙葉惹長亭舊恨幾番風月愛細栁先窣輕黄漸
拂水藏鴉翠隂相接纎軟風流眉黛淺三眠初歇奈年
華又晚縈絆遊蜂絮飛晴雪　依依灞橋怨别正千絲
萬緒難禁愁絶悵嵗乆應長新條念曽繫花騘屡停蘭
檝弄影揺晴恨閒損春風時節隔郵亭故人望㫁舞腰
痩怯
　　前調(春水/)　　　　　　　　　　髙觀國
浪揺新緑漫芳洲翠渚雨痕初足蕩霽色流入横塘看
風外漪漪皺紋如縠藻荇縈廻似留戀鴛飛鷗浴愛嬌
雲蘸色媚日挼藍逺迷心目　仙源漾舟岸曲照芳容
㡬樹香浮紅玉記那回西洛橋邉濺裙翠傳情玉纎輕
掬三十六陂錦鱗𣺌芳音難續隔垂楊故人望斷浸愁
千斛
　　前調(留别姜/石帚)　　　　　　　　　吳文英
思和雲結斷江樓望睫鴈飛無極正岸栁衰不堪攀忍
持贈故人送秋行色嵗晚來時暗香亂石橋南北又長
亭暮雪㸃㸃淚痕緫成相憶　杯前寸隂似擲幾酬花
唱月連夜浮白省聽風聽雨笙簫向别枕倦醒絮颺空
碧片葉愁紅趁一舸西風潮汐歎滄波路長夢短甚時
到得
　　前調(岳園/牡丹)　　　　　　　　　　蔣　捷
妒花風惡吹青隂漲却亂紅池閣駐媚景别有仙葩徧
瓊甃小臺翠油疎箔舊日天香記曽遶玉奴絃索自長
安路逺膩紫肥黄但譜東洛　天漢霽虹似昨聽鵑聲
度月春又寥寞散豔魄飛入江南轉湖𣺌山茫夢境難
托萬疊花愁正困倚鈎䦨斜角待携尊醉歌醉舞勸花
自落
　　前調　　　　　　　　　　　　陳允平
寸心誰託望瀟湘暮碧水遥雲邈自繡帶同翦合歡奈
鴛枕夢單鳳幃寒薄淡月棃花别後伴情懐蕭索念傷
春漸嬾病酒未忺兩眉無藥　魂銷翠蘭紫若任釵沉
鬢影香沁眉角悵畫閣塵滿妝臺但玉珮依然寳筝閒
却舊約無憑誤共賞西園桃萼正天涯数聲杜宇斷腸
院落
　　前調(望梅/)　　　　　　　　　　王沂孫
畫䦨人寂喜輕盈照水犯寒先坼裊數枝雲縷鮫綃露
淺淺塗黄漢宫嬌額翦玉裁氷巳占斷江南春色恨風
前素艶雪裏暗香偶成抛擲　如今眼穿故國待拈花
弄蕋時話思憶想隴頭依約飄零甚千里芳心杳無消
息粉怯珠愁又只恐吹殘羌笛正斜飛半牎曉月夢回
隴驛
　　前調(孤鴈/)　　　　　　　　　　張　炎
楚江空晚悵離羣萬里怳然驚散自顧影欲下寒塘正
沙净草枯水平天逺冩不成書只寄得相思一㸃料因
循誤了殘氊擁雪故人心眼　誰憐旅愁荏苒漫長門
夜悄錦筝彈怨想伴侣猶宿蘆花也曽念春前去程應
轉暮雨相呼怕驀地玉闗重見未羞他雙燕歸來畫簾
半捲
　　前調(陳西/麓墓)　　　　　　　　　　張　炎
句章城郭問千年徃事㡬回歸鶴歎貞元朝士無多又
日冷湖隂栁邉門鑰向北來時無處認江南花落縱荷
衣未改渇損茂陵緫是離索　山中故人去却但碎寒
峴首舊景如昨悵二喬空老春深正歌斷簾空草暗銅
雀楚魄難招被萬疊閒雲迷著料猶是聽風聽雨朗吟
夜壑
　　前調(留别臨/川諸友)　　　　　　　　　張　翥
夜來風色歎青燈素被早寒欺客想寂寞人在簾櫳望
塞鴈欲來又催刀尺秋滿闗河更誰倚夕陽横笛記題
花賦月此地與君㡬度游歴　江頭楚楓漸赤對離尊
飲淚難問消息趁一舸千里東歸𣺌天末亂山水邉孤
驛晼晚年華悵回首雨南雲北算今古此情此恨甚時
盡得
　　前調(春夢/)　　　　　　　　　　黄水村
鳳楼倚倦正海棠睡足錦衾香軟似不似霧閣雲牎擁
絶妙輕盈霎時曽見屏裏吳山又依約獸環半掩乍教
人覻了疑假疑真一種凄怨　游絲落花滿院料當時
錯怪杏梁歸燕漫記得栩栩多情似蝴蝶飛來撲翻輕
扇偷眼簾帷早不見畫眉人面但凝思紅生半臉枕痕
一線
　青門飲
　　(雙調一百六字/與青門引不同)
　　青門飲(贈妓/)　　　　　　　　　秦　觀
風起雲間鴈横天末嚴城畫角梅花三奏塞草西風凍
雲籠月牎外曉寒輕透人去香猶在孤衾長閒餘繡恨
與宵長一夜熏鑪添盡香獸　前事空勞回首雖夢斷
春歸相思依舊湘瑟聲沉庾梅信斷誰念畫眉人痩一
句難忘處怎忍辜耳邉輕呪任人攀折可憐又學章䑓
楊栁
　　前調(又一/體)　　　　　　　　　　曹　組
山静煙沉岸空潮去晴天萬里飛鴻南渡冉冉黄花翠
翹金鈿還是倚風凝露嵗嵗青門飲盡龍山髙陽儔侣
舊賞成空回首舊游人在何處　此際誰憐萍泛空自
感光隂暗傷羇旅醉裏悲歌夜深驚夢無奈覺來情緒
孤館昏還曉厭時聞南樓鐘鼓但淚眼臨風腸斷望中
歸路
　江南春
　　(又一體雙調/一百六字)
　　江南春(杜蘅/山莊)　　　　　　　　　吳文英
風響牙籖雲寒石硯芳名猶在堂笏秋牀聽雨妙謝庭
春草吟筆城市喧鳴轍清溪上小山秀潔便向此搜松
訪石葺屋營花紅塵逺避風月　瞿塘路隨漢節記羽
扇綸巾氣凌諸葛青天萬里料漫憶蓴絲鱸雪車馬從
休歇榮華事醉歌耳熱天與此翁芳芷嘉名紉蘭佩兮
瓊玦
　尉遲杯
　　(又一體雙調/一百六字)
　　尉遲杯(亳社惜/花作)　　　　　　　　晁補之
去年時正愁絶過却紅杏飛沉吟杏子青時追悔負好
花枝今年又春到傍小䦨日日数花期花有信人却無
憑故教芳意遲遲　及至待得融怡未攀條拈蕋又歎
春歸怎得春如天不老更教花與月相隨都将命􁨣與
酬花似峴山落日客猶迷儘歸路拍手攔街笑人沈醉
如泥
　　前調(又一/體)　　　　　　　　　　蔡松年
紫雲暖恨翠雛珠樹雙棲晚小花静院相逢的的風流
心眼紅潮照玉盌午香重草綠宫羅淡喜銀屏小語私
分麝月春心一㸃　華年共有好願何時定妝鬟暮雨
零亂夢似花飛人歸月冷一夜小山新怨劉郎興尋常
不淺况不似桃花春溪逺覺情隨曉馬東風病酒餘香
相半
　鼓笛慢
　　(又一體雙調/一百六字)
　　鼓笛慢　　　　　　　　　　　秦　觀
亂花叢裏曽携手窮艶景迷歡賞到如今誰把雕䦨鎖
定阻遊人來徃好夢隨春逺從前事不堪思想念香閨
正杳佳歡未偶難留戀空惆悵　永夜嬋娟未滿歎玉
樓幾時重上那堪萬里却尋歸路指陽闗孤唱苦恨東
流水桃源路欲回雙槳仗何人細與叮嚀問呵我如今
怎向
　落梅
　　(雙調一/百六字)
　　落梅(本意/)　　　　　　　　　　王　詵
夀陽妝晚慵勻素臉經宵醉痕堪惜前村雪裏㡬枝初
綻氷姿仙格忍被東風亂飄滿地殘英堆積可堪江上
起離愁憑誰説寄腸斷未歸客　流恨聲傳羌笛感行
人水亭山驛越溪信阻仙鄕路杳但風流塵迹香艶濃
時未多吟賞巳成輕擲願身長健且憑䦨明年還放春
消息
　　前調(又一體/本意)　　　　　　　　　無名氏
帶煙和雪繁枝淡泞誰将粉融酥滴疎枝冷蕊壓羣芳
年年常占春色江路溪橋漫倒裊裊風中無力暗香浮
動氷姿明月裏想無花比髙格　争奈光隂瞬息動幽
怨潛生羌笛新花鬬巧有天然閒態倚䦨堪惜零亂殘
英片片飛上舞筵歌席斷腸忍淚念前期經嵗還有芳
容隔
　真珠髻
　　(雙調一百六/字真或作珍)
　　真珠髻(梅/)　　　　　　　　　　晏㡬道
重重山外冉冉流光又是殘冬時節小園幽徑池邉樓
畔翠木嫩條春别纎蕊苞輕粉萼染猩猩鮮血乍幾日
好景和風次第一齊催發　天然香豔殊絶比成雙皎
皎倍芳潔去年因遇東歸使指増逺恨意曽攀折豈謂
浮雲始終不放滿枝明月但歎息時飲金鍾更遶叢叢
繁雪
　望逺行
　　(又一體雙調/一百六字)
　　望逺行(雪/)　　　　　　　　　　栁　永
長空降瑞寒風翦淅淅瑶華初下亂飄僧舎宻灑歌樓
迤邐漸迷鴛瓦好是漁人披得一蓑歸去江上晚來堪
畫滿長安髙却旗亭酒價　幽雅乘興最宜訪戴泛小
棹越溪瀟灑皓鶴奪鮮白鷴失素千里廣鋪寒野須信
幽蘭歌斷同雲收盡别有瑶臺瓊榭放一輪明月交光
清夜
　　前調(梅/)　　　　　　　　　　　無名氏
重隂未觧又早是年時梅花争綻暗香浮動疎影横斜
月淡水清亭院好是前村雪裏一枝開處昨夜東風布
暖動行人多少離愁腸斷　凝戀天賦自然雅艶似夀
陽初勻粉面故人折贈欣逢驛使只恐隴頭春晚寄與
髙樓休學龍吟三弄留取瓊花爛漫正有人同倚䦨干
争看
　醉公子
　　(又一體雙調/一百六字)
　　醉公子(詠梅寄/南湖)　　　　　　　　史逹祖
神仙無膏澤瓊裾珠佩巻下塵陌秀骨依依誤向山中
得與相識溪岸側倚髙情自鎖煙翠時㸃空碧念香襟
沾恨酥手翦愁今後夢魂隔　相思暗驚清吟客想玉
照堂前樹三百雁翅霜輕鳳羽寒深誰䕶春色詩鬢白
緫多因水村携酒煙墅留屐更時帶明月同來與花為
表徳
　春從天上來
　　(又一體雙調/一百六字)
　　春從天上來(西湖飲董/髙士樓)　　　　　張　炎
海上回槎認舊時鷗鷺猶戀蕪葭影散香消水流雲在
疎樹十里寒沙難問錢塘蘇小都不見擘竹分茶更堪
嗟似荻花江上誰弄琵琶　煙霞自延晚照盡換了西
林窈窕紋紗蝴蝶飛來不知是夢猶疑春在鄰家一掬
幽懐難冩春何處春巳天涯减繁華是山中杜宇不是
楊花
　楚宫春慢
　　(雙調一/百六字)
　　楚宫春慢　　　　　　　　　　僧　揮
輕盈綘雪乍團聚同心千㸃珠結畫館繡幄低飛融融
香徹笑裏精神放縱斷未許年華偷歇信任芳春都不
管漸漸南薫别是一家風月　扁舟去後回望處娃宫
凄凉凝咽身似㫁雲零落深心難説不與雕䦨寸地忍
覻著漂流離缺盡日厭厭緫無語不及髙唐夢裏相逢
時節
　内家嬌
　　(又一體雙調/一百六字)
　　内家嬌　　　　　　　　　　　栁　永
煦景朝升煙光晝斂疎雨夜來新霽垂楊艶杏絲軟霞
輕繡出芳郊明媚處處踏青鬭草人人偎紅倚翠奈少
年自有新愁舊恨消遣無計　帝里風光當此際正好
恁携佳麗阻歸程迢逓奈向好景難留舊歡頻棄早是
傷春情緒那堪困人天氣但贏得獨立髙原斷腸一晌
凝睇
　飛雪滿羣山
　　(羣或作堆雙/調一百六字)
　　飛雪滿羣山(喜雪次趙/西里韻)　　　　　張　榘
愛日烘晴梅梢春動晩牎客夢方還江天萬里髙低煙
樹四望猶擁螺鬟是誰邀滕六釀薄暮同雲沍寒却原
來是鈴閣雲蒸俄忽老青山　都盡道來年須更好無
縁農事雨澁風慳鵞池夜半銜枚飛渡看尊俎折衝間
儘清油談笑瓊花露杯深量寛功名做了雲臺冩作圖
畫看
　
　
　
　
　
　
　
　
　
　
　
　
　
　
　
御選歴代詩餘巻八十四
　欽定四庫全書
御選歴代詩餘巻八十五目錄(起一百七字/至一百八字)
　　　傾杯樂(又一體/)
　　　　栁永
　　　前調(又一體/)
　　　　張先(二首/)
　　　望海潮
　　　　栁永
　　　秦觀(二首/)
　　　張元幹
　　　史巂之
　　　　石孝友
　　　趙可
　　　折元禮
　　　　鄧千江
　　　前調(又一體/)
　　　秦觀
　　　晁補之
　　　吕渭老
　　　季叔房
　　　施紹莘
　　　陸楫
　　角招
　　　趙以夫
　　女冠子(又一體/)
　　　康與之
　　惜黄花慢
　　　楊无咎
　　大聖樂(又一體/)
　　　周宻
　　一蕚紅
　　　李彭老
　　　尹濟翁
　　　劉基
　　望湘人
　　　賀鑄
　　　楊基
　　選冠子
　　　吕渭老(二首/)
　　飛雪滿羣山(又一體/)
　　　蔡伸
　　一萼紅(又一體/)
　　　姜䕫
　　　王沂孫(五首/)
　　　張炎(三首/)
　　　劉天迪
　　　陶宗儀
　　　錢繼章
　　　馮鼎位
　　前調(又一/)體
　　　無名氏
　　薄倖(又一體/)
　　　賀鑄
　　　吕渭老
　　　韓元吉
　　　毛幵
　　　沈端節
　　一寸金
　　　周邦彦
　　　吳文英
　　　陳允平
　　傾杯樂(又一體/)
　　　栁永
　　前調(又一體/)
　　　　栁永
　　　前調(又一體/)
　　　　栁永
　　　惜黄花慢(又一體/)
　　　　吳文英(二首/)
　　　前調(又一體/)
　　　　趙以夫
　　　泛清苕
　　　　張先
　
　
　
　
　
　
御選歴代詩餘巻八十五目錄
　欽定四庫全書
御選歴代詩餘巻八十五(起一百七字/至一百八字)
司經局洗馬掌局事兼翰林院修撰加二級(臣/)王奕清奉
㫖校刋
　　傾杯樂
　　　(又一體雙調一百/七字或作古傾杯)
　　　傾杯樂　　　　　　　　　　　栁　永
　凍水消痕曉風生暖春滿東郊道遲遲淑景煙和露偏
　潤長堤芳草斷鴻隐隐歸飛江天杳杳遥山變色妝眉
　淡埽目極千里閒倚危檣迥眺　動幾許傷春懐抱念
　何處韶陽偏早想帝里看看名園芳榭爛漫鶯花好追
　思徃昔年少繼日恁把酒聽歌量金買笑别後暗負光
　隂多少
　　　前調(又一/體)　　　　　　　　　　張　先
　横塘水静花窺影孤城轉浮玉無塵五亭争景畫橋對
　起垂虹不㫁愛溪上瓊樓凭雕䦨坐乆飛雲逺人在虚
空月生溟海寒魚夜汎游鱗可辨　正是草長蘋老江
南地暖汀洲日晚更茶山巳過清明風雨暴千巖啼鳥
怨芳菲故苑深紅盡緑葉隂濃青子枝頭滿使君莫放
尋春緩
　　前調　　　　　　　　　　　　張　先
飛雲過盡明河淺天無畔草色棲螢霜華清暑輕颸弄
袂澄瀾拍岸宴玉麈譚賔倚瓊枝香挹雕觴滿午夜中
秋十分圓月香槽撥鳳朱絃軋鴈　正是欲醒還醉臨
空悵逺壺更疊換對東西数里廻塘恨零落芙蓉春不
管籠燈待散誰知道座有離人目㫁雙歌伴煙江艇子
歸來晚
　望海潮
　　(雙調一/百七字)
　　望海潮(錢塘/懐古)　　　　　　　　　栁　永
東南形勝三吳都㑹錢塘自古繁華煙栁畫橋風簾翠
幙參差十萬人家雲樹逺堤沙怒濤捲霜雪天塹無涯
市列珠璣戸盈羅綺競豪奢　重湖疊巘清嘉有三秋
桂子十里荷花羌管弄晴菱歌汎夜嬉嬉釣叟蓮娃千
騎擁髙牙乗醉聽簫鼔吟賞煙霞異日圖将好景歸去
鳳池誇
　　前調(廣陵/懐古)　　　　　　　　　　秦　觀
星分牛斗疆連淮海揚州萬井提封花發路香鶯啼人
起朱簾十里春風豪俊氣如虹曳照春金紫飛盖相從
巷入垂楊畫橋南北翠煙中　追思故國繁雄有迷樓
挂斗月觀横空文錦製㠶明珠濺雨寕論雀馬魚龍徃
事逐孤鴻但亂雲流水縈帶離宫最好揮毫萬字一飲
􁨣千鍾
　　前調(越州/懐古)　　　　　　　　　　秦　觀
秦峰蒼翠耶溪瀟灑千巖萬壑争流鴛瓦雉城譙門畫
㦸蓬萊燕閣三休天際識歸舟汎五湖煙月西子同遊
茂草荒臺苧蘿村冷起閒愁　何人覽古凝眸悵朱顔
易失翠被難留梅市舊書蘭亭古墨依稀風韻生秋狂
客鑑湖頭有百年臺沼終日夷猶最好金龜換酒相與
醉滄洲
　　前調(賦碧/雲樓)　　　　　　　　　　張元幹
蒼山煙澹寒溪風定玉簮羅帶綢繆輕靄暮飛青冥逺
净珠星璧月光浮城際湧層樓正翠簾髙捲綠瑣低鈎
影落尊罍氣和歌管共清遊　使君冠世風流擁香鬟
凭檻霧鬢凝眸銀燭煗宵花光照席譙門莫報更籌逸
興醉無休賦探梅芳信翻曲新謳想見疎枝冷蕋春意
到沙洲
　　前調(浮逺/堂)　　　　　　　　　　史巂之
危岑孤秀飛軒爽豁空江泱漭黄流吳札故丘春申舊
國西風吹換清秋滄海浪初收共登髙臨眺尊俎綢繆
鳳集髙岡駒留空谷接英游　八牕盡控瓊鈎送㠶檣
杳杳潮汐悠悠今古興懐闗河極目愁邉滅没輕鷗淮
岸隔重洲認淡霞天末一縷青浮未許英雄老去西北
是神州
　　前調　　　　　　　　　　　　石孝友
離情氷泮歸心雲擾黯然凝竚江皋栁色揺金梅香弄
粉依稀滿眼春嬌常記極遊遨更與持玉斚因觧金貂
郎去瞿塘妾家巫峽水迢迢　别來暗减風標奈碧雲
暗㫁翠被香銷春草生池芳塵凝榭凄凉月夕花朝千
里夢魂勞但烏啼渡口猿響山椒擬把無窮幽恨萬疊
冩霜綃
　　前調　　　　　　　　　　　　趙　可
雲垂餘髮霞拖廣袂人間自有飛瓊三館俊游百街髙
選翩翩老阮才名銀漢㑹雙星尚相看脈脈似隔盈盈
醉玉添春夢雲同夜惜卿卿　離觴草草同傾記靈犀
舊曲曉枕餘酲海外九州郵亭一别此生未卜他生江
上數峰青悵斷雲殘雨不見髙城二月遼陽芳草千里
路傍情
　　前調(從軍舟/中作)　　　　　　　　　折元禮
地雄河岳疆分韓晉潼闗髙壓秦頭山倚㫁霞江吞絶
壁野煙縈帶滄洲虎斾擁貔貅看陣雲截岸霜氣横秋
千雉嚴城五更殘角月如鈎　西風曉入貂裘恨儒冠
誤我却羡兜鍪六郡少年三闗老将賀蘭烽火新收天
外嶽連樓想㫁雲横曉誰識歸舟剩著黄金換酒羯鼓
醉凉州
　　前調(獻張/太尉)　　　　　　　　　　鄧千江
雲䨓天塹金湯地險名藩自古皋蘭營屯繡錯山形米
聚襟喉百二秦闗鏖戰血猶殷見陣雲冷落時有鵰盤
静塞樓頭曉月依舊玉弓彎　看看定逺西還有元戎
閫令上将齋壇區脱晝空兜鍪夕觧甘泉又報平安吹
笛虎牙閒且宴陪珠履歌按雲鬟招取英靈毅魄長遶
賀蘭山
　　前調(又一體/陽懐古)　(洛/)　　　　　　　秦　觀
梅英疎淡氷澌溶洩東風暗換年華金谷俊遊銅駞巷
陌新晴細履平沙長記誤隨車正絮翻蝶舞芳思交加
栁下桃蹊亂分春色到人家　西園夜飲鳴笳有華燈
礙月飛盖妨花蘭苑未空行人漸老重來事事堪嗟煙
暝酒旂斜但倚樓極目時見棲鴉無奈歸心暗隨流水
到天涯
　　前調(揚州芍/藥㑹作)　　　　　　　　　晁補之
人間花老天涯春去揚州别是風光紅藥萬株佳名千
種天然浩態狂香尊貴御衣黄未便教西洛獨占花王
困倚東風漢宫誰敢鬬新妝　年年髙㑹江陽看家誇
絶豔人詫竒芳結蕊當屏聮葩就幄紅遮綠遶華堂花
面映交相更秉蕳觀洧幽意難忘罷酒風亭夢魂驚恐
在仙鄕
　　前調　　　　　　　　　　　　吕渭老
側寒輕雨㣲燈薄霧匆匆過了元宵簾影䕶風盆池見
日青青桺葉柔條碧草皺裙腰正晝長煙暖蠭困鶯嬌
望處凄迷半篙緑水浸斜橋　孫郎病酒無聊記烏絲
醉語碧玉風標新燕又雙蘭心漸吐嘉期趁取花朝心
事轉迢迢但夢隨人逺心與山遥悞了芳音小牕斜日
對芭蕉
　　前調　　　　　　　　　　　　季叔房
櫻桃欲暖芭蕉乍緑栁梢風老鵞黄眼底天涯眉間心
上春光恁觧相妨新燕一雙雙問歸來冒雨直為花忙
一段黄昏隨他帶上小紗忩　多情病酒誰行任風流
腸肚愛作情郎薄倖怎生英雄端的等閒悞了吳嬢空
令憶難忘恨燈花負夜月色欺廊夢斷棃雲峭寒風起
五更長
　　前調(早春/)　　　　　　　　　　施紹莘
梅魂剛返栁思才蕩輕藍薄粉池塘整頓幅巾安排藤
杖春游巳費商量又挑動詩腸擬燒燈賽月刻燭催觴
煙暮風朝總教花月襯文章　東軒宻帳明牎有流蘇
帶緩錦瑟絃張椒酒餘杯釵旛壓鬢黄金小鴨添香私
祝賀檀郎願年年綠鬢酒聖花狂儂儘甘心典籌分燭
夜深忙
　　前調　　　　　　　　　　　　陸　楫
江帆飛鷁汀莎沒鴈玉人方上皇州酒泛霞觴潮生煙
浦那堪淚灑蘋洲雲樹兩悠悠蓬牕迷岸草一任夷猶
羡爾詞源倒傾三峽楚天秋　清時肻卧林丘看詩題
杏苑名徹宸旒朔月闗心燕風刮耳誰云悔覓封侯壮
志奮吳鈎故園芳草合魚鳥含愁何日京塵夜酤清醑
㵼牀頭
　角招
　　(雙調一百七字趙以夫自注梅詞云姜夔製角招/徵招二曲余以角招賦梅古樂府有大小梅花皆)
　　(角聲/也)
　　角招(梅/)　　　　　　　　　　　趙以夫
曉寒薄苔枝上翦成萬㸃氷萼暗香無處著立馬㫁魂
晴雪籬落横溪略彴恨寄驛音書遼邈夢遶揚州東閣
風流舊日何郎想依然林壑　離索引杯自酌相看冷
淡一笑人如削水雲寒漠漠底處羣仙飛來霜鶴芳姿
綽約正月滿瑶臺珠箔徙倚䦨干寂寞盡分付許多愁
城頭角
　女冠子
　　(又一體雙調/一百七字)
　　女冠子　　　　　　　　　　　康與之
火雲初布遲遲永日炎暑濃隂髙樹黄鸝葉底羽毛學
整方調嬌語薫風時漸動峻閣池塘芰荷争吐畫梁紫
燕對對銜泥飛來又去　想佳期容易成辜負共人人
同上畫樓斟香醑恨花無主卧象牀犀枕成何情緒有
時魂夢斷半牕殘月透簾穿戸去年今夜扇兒扇我情
人何處
　惜黄花慢
　　(雙調一/百七字)
　　惜黄花慢　　　　　　　　　　楊无咎
霽空如水襯落朩墜紅遥山堆翠獨立閒階數聲蝉度
風前幾㸃雁横雲際巳凉天氣未寒時問好處一年誰
記笑聲裏摘得半釵金蕊來至　横斜為揷烏紗更揉
碎泛入金尊瓊蟻滿酌霞觴願人夀百千可奈此時情
味牛山何必獨沾衣對佳節惟應懽醉看睡起曉蝶也
愁花顇
　大聖樂
　　(又一體雙調/一百七字)
　　大聖樂(東園/餞春)　　　　　　　　　周　宻
嬌綠迷雲倦紅顰曉嫩晴芳樹漸午隂簾影移香燕語
夢回千㸃碧桃吹雨冷落錦衾歸後記前度蘭橈停翠
浦凭䦨乆漫凝竚鳳翹慵聽金縷　留春問誰最苦奈
花自無言鶯自語對畫楼殘照東風吹逺天涯何許怕
折露條愁輕别更煙暝長亭啼杜宇垂楊晚但羅袖晴
沾飛絮
　一萼紅
　　(雙調一/百七字)
　　一萼紅(寄弁/陽翁)　　　　　　　　　李彭老
過薔薇正風暄雲澹春去未多時古岸停橈單衣試酒
滿眼芳草斜暉故人老經年賦别燈暈裏相對夜何其
泛剡清愁買花芳事一巻新詩　流水孤航漸逺想家
山猿鶴喜見重歸北阜尋幽青津問釣多情楊栁依依
最難忘吟邉舊語数菖蒲老是來期㡬夕相思蝶夢飛
遶蘋溪
　　前調　　　　　　　　　　　　尹濟翁
玉搔頭是何人敲折應為節秦謳棐几朱絃翦燈雪藕
㡬回數盡更籌草草又一番春夢夢覺了風雨楚江秋
却恨閒身不如鴻雁飛過妝樓　又是水枯山痩歎廻
腸難貯萬斛新愁嬾復能歌那堪對酒物華冉冉都休
江上栁千絲萬縷惱亂人更忍凝眸猶怕月來弄影莫
上簾鈎
　　前調　　　　　　　　　　　　劉　基
白蘋洲有蘆花似雪人在朩蘭舟祖帳方開驪歌未闋
斜照半入江樓話不了纒綿意緒早歸鴻相喚落沙頭
紅蓼丹楓青煙碧草縂為供愁　此去㡬時重見悵穠
華易謝零雨難收洛浦波空渭城栁盡欲飲還又廻眸
恨只恨無情海水趁歸風輙向西流畢竟難留一宵長
似三秋
　望湘人
　　(雙調一/百七字)
　　望湘人　　　　　　　　　　　賀　鑄
厭鶯聲到枕花氣動簾醉魂愁夢相半被惜餘熏帶驚
剩眼幾許傷春春晚淚竹痕鮮佩蘭香老湘天濃暖記
小江風月佳時屢約非煙游伴　須信鸞絃易斷奈雲
和再鼓曲終人逺認羅韤無蹤舊處弄波清淺青翰棹
檥白蘋洲畔儘目臨皋飛觀不觧寄一字相思幸有歸
來雙燕
　　前調(詠塵/)　　　　　　　　　　楊　基
愛輕隨馬足深輾繡輪落花飛絮相和紫陌春晴東華
風暖拂拂嫩紅掀簸羅襪㣲生素衣曽染閒愁無那看
補巢燕子銜将細雨香泥重做　誰向花前行過見金
蓮蹤跡尚留些箇無處覔佳音贏得兩眉低鎖茂宏何
事猶携紈扇却恐西風相涴且歸去綠樹隂中净掃青
苔髙卧
　選冠子
　　(一名過秦樓一名蘇武慢一名惜餘春亦名惜餘/春慢雙調一百七字字數句法不齊亦有平韻者)
　　選冠子　　　　　　　　　　　吕渭老
雨濕花房風斜燕子池閣晝長春晩檀盤戰象寳局鋪
棊籌畫未分還嬾誰念少年齒怯梅酸病疎霞盞正青
錢遮路綠絲明水倦尋歌扇　空記得小閣題名紅牋
親製燈火夜深裁翦明眸似水妙語如絃不覺曉霜雞
喚聞道近來筝譜慵看金鋪長掩痩一枝梅影回首江
南路逺
　　前調　　　　　　　　　　　　吕渭老
風約晴雲花乾宿霧簾幕萬家清曉青帘賽酒小塢藏
春冶葉豔枝相照羊駕小車笑逐遊人逺迷芳草更紅
英飛舞繡茵連接霧臺煙沼　年少日細馬羢韀紅鞾
玉帶同指軟塵西笑珍珠戲擲彩筆搜竒不覺暮春鶯
老誰見這回霜㸃染衰事縈懐抱訴一春心事燕子周
遮來了
　飛雪滿羣山
　　(又一體雙調一百八/字亦名扁舟尋舊約)
　　飛雪滿羣山　　　　　　　　　蔡　伸
氷結金壺寒生羅幕夜䦨霜月侵門翠筠敲竹疎梅弄
影數聲鴈過南雲酒醒欹粲枕愴然猶有殘妝淚痕繡
衾孤擁餘香未减猶是那時熏　長記得扁舟尋舊約
聽小牕風雨燈火黄昏錦裀纔展瓊籖報曙寳釵又是
輕分黯然携手處倚朱箔愁凝黛顰夢回雲散山遥水
逺空斷魂
　一萼紅
　　(又一體雙調/一百八字)
　　一萼紅(人日登長/沙定王臺)　　　　　　　姜　夔
古城隂有官梅幾許紅萼未宜簪池面氷膠墻腰雪老
雲意還又沈沈翠藤共閒穿徑竹漸笑語驚起卧沙禽
野老林泉故王臺榭呼喚登臨　南去北來何事蕩湘
雲楚水目極傷心朱戸黏雞金盤簇燕空歎時序侵尋
記曽共西樓雅集想垂栁還裊萬絲金待得歸鞍到時
只怕春深
　　前調(石屋/探梅)　　　　　　　　　　王沂孫
思飄飄擁仙姝獨歩明月照蒼翹花候猶遲庭隂不埽
門掩山意蕭條抱芳恨佳人分薄似未許芳魄化春嬌
雨濕風慳霧輕波細湘夢迢迢　誰伴碧尊雕俎歎瓊
肌皎皎綠鬢蕭蕭青鳳啼空玉龍舞夜遥睇河漢光揺
未須賦疎香淡影且同倚枯蘚聽吹簫聽乆餘音欲絶
寒透鮫綃
　　前調(赤城山中/題梅花巻)　　　　　　　　王沂孫
玉嬋娟甚春餘雪盡猶未跨青鸞䟱萼無香柔條獨秀
應恨流落人間記曽照黄昏淡月漸痩影移上小䦨干
一㸃清魂半枝寒色芳意斑斑　重省嫩寒清曉過斷
橋流水問訊孤山氷骨㣲消塵衣不浣相見還誤輕攀
未須訝東南倦客掩鉛淚看了又重看故國吳天樹老
雨過風殘
　　前調(紅梅/二首)　　　　　　　　　　王沂孫
占芳菲趁東風嫵媚重拂淡臙脂青鳳銜丹瓊奴試酒
驚換玉質氷姿甚春色江南太早有人怪和雪杏花飛
蘚佩蕭疎茜裙零亂山意霏霏　空惹别愁無數照珊
瑚海影冷月枯枝吳豔離魂蜀妖浥淚孤負多少心期
嵗寒事無人共省破丹霧應有鶴歸時可恨鮫綃碎翦
不寄相思
　　前調　　　　　　　　　　　　王沂孫
翦丹雲怕江皋路冷千疊䕶清芬彈淚綃单凝妝枕重
驚認消痩氷魂為誰趁東風換色任綘雪飛滿緑羅裙
吳苑雙身蜀城髙髻忽到柴門　欲寄故人千里恨燕
支太薄寂寞春痕玉管難留金尊易泣幾度殘醉紛紛
漫重記羅浮夢覺歩芳影如宿杏花村一樹珊瑚澹月
獨照黄昏
　　前調(初春/懐舊)　　　　　　　　　　王沂孫
小庭深有蒼苔老樹風物似山林侵戸清寒捎池急雨
時聽飛過鳴禽埽荒逕殘梅似雪甚過了人日更多隂
壓酒人家試燈天氣相次登臨　猶記舊遊亭館正垂
楊引縷嫩草抽簪羅帶同心泥金半臂花畔低唱輕斟
又争信風流一别念前事空惹恨沈沈野服山笻醉賞
不似如今
　　前調(紅梅/)　　　　　　　　　　張　炎
倚䦨干問緑華何事偷餌九還丹浣錦溪邉餐霞竹裏
翠袖不倚天寒照芳樹晴光泛曉䕶么鳳無處認氷顔
露洗春腴風揺醉魄聽笛江南　樹挂珊瑚冷月歎玉
奴妝褪仙掾詩慳漫覔花雲不同棃夢推篷恍記孤山
歩夜雪前村問酒幾消凝把做杏花看得似古桃流水
不到人間
　　前調(弁陽/翁)　　　　　　　　　　張　炎
製荷衣傍山牕小隐雅志可閒時欵竹門深移花檻小
動人芳意菲菲怕冷落薲洲夜月想時将漁笛静中吹
塵外柴桑燈前兒女笑語忘歸　分得煙霞数畝乍埽
苔尋徑撥葉通池放鶴幽情吟鶯歡事老去却願春遲
愛吾廬琴書自樂好襟懐初不要人知長日一簾芳草
一巻新詩
　　前調(束季博/園池)　　　　　　　　　張　炎
檥孤篷正叢篁䕶碧流水曲池通傴偻穿巗紆盤尋徑
忽見倒影凌空擁一片花隂無地細看來猶占舊春風
勝事園林故家陶謝詩酒相逢　眼底煙霞無数料神
仙即我何處崆峒清氣分來生香不斷洞戸自有雲封
認竒字摩挲峭石聚萬景只在此山中人倚虚䦨喚鶴
月白千峰
　　前調　　　　　　　　　　　　劉天迪
擁孤衾正朔風凄緊氊帳夜驚寒春夢無凴秋期又悞
迢逓煙水雲山斷腸處黄茅瘴雨恨驄馬憔悴只空還
揉翠盟孤啼紅怨切暗老朱顔　堪歎揚州十載甚倡
條冶葉不省春殘蔡琰悲笳昭君怨曲何預當日悲歡
漫贏得西鄰倦客空惆悵今古上眉端夢破梅花角聲
又報更䦨
　　前調(紅梅/)　　　　　　　　　　陶宗儀
水雲鄕又南枝逗暖綽約漢宫妝春豔濃分朱鉛淺試
翠袖獨倚修篁想應道東風料峭翦霞彩零亂補綃裳
勾漏尋真丹丘授訣傲睨氷霜　畢竟孤標還在縱夭
桃繁杏難侣寒香瑪瑙坡頭珊瑚樹底江南别是春光
且莫倚髙樓玉管怕輕盈飛去誤劉郎依舊小牕䟱影
淡月昏黄
　　前調　　　　　　　　　　　　錢繼章
歩兵厨有籜冠而隐痛飲者誰乎思發花前人歸雁後
春山雪意平鋪漸漸見草廻沙暖正閒身生計厭樵漁
惬意除非調琴弄鶴壘石穿渠　手把離騷一巻儘黄
昏排遣白日消磨髙閣藏書矮軒僦竹清風時拂吾廬
還記取前身緱嶺謫文園今作老相如且趁䟱煙冷月
細嚼梅鬚
　　前調　　　　　　　　　　　　馮鼎位
過西村指青青楊栁又是一年春聞説橋頭回瀾漲緑
依前還遶朱門重來問麗人何處但滿院苔影鎖黄昏
回首東風半鈎凉月数㸃㣲雲　却見新來燕子道今
朝海上争認羅裠此去經年飄零蹤跡知他宋玉誰鄰
最可憐樓䑓日暮應㡬番叫斷杜鵑魂空使萋萋芳草
為憶王孫
　　前調(又一/體)　　　　　　　　　　無名氏
斷雲漏日青陽布漸入融和天氣糝綴夭桃金綻垂楊
妝㸃亭臺佳致曉露染風裁雨暈是牡丹偏稱化工美
向此際㑹未教一萼紅開鮮蕋　迤邐漸成春意放秀
色妖豔天真難比粉惹蝶翅香上蜂鬚忍把芳心縈碎
争似便移歸深院将緑盖青幃䕶風日恁時節占㫁與
偎紅倚翠
　薄倖
　　(又一體雙調/一百八字)
　　薄倖(憶故/人)　　　　　　　　　　賀　鑄
淡妝多態更滴滴頻廻盼睞便認得琴心先許欲綰合
歡雙帶記畫堂風月逢迎輕顰淺笑都無奈待翡翠屏
開芙蓉帳掩羞把香羅偷觧　自過了燒燈夜都不見
踏青挑菜㡬回凴雙燕丁寕深意往來翻恨重簾礙知
何時再正春濃酒暖人間晝永無聊賴懨懨睡起猶有
花梢日在
　　前調　　　　　　　　　　　　吕渭老
青樓春晚晝寂寂梳勻又嬾乍聽得鵶啼鶯哢惹起新
愁無限記年時偷擲春心花間隔霧遥相見便角枕題
詩寳釵貰酒共醉青苔深院　怎忘得廻廊下携手處
花明月滿如今但暮雨蜂愁蝶恨小牎閒對芭蕉展却
誰拘管儘無言閒品秦筝淚滿參差鴈腰肢漸小心與
楊花共逺
　　前調　　　　　　　　　　　　韓元吉
送君南浦對煙栁青青萬縷更滿眼殘紅吹盡葉底黄
鸝自語甚動人多少離情樓頭水濶山無数記竹裏題
詩花邉載酒魂斷江干春暮　都莫問功名事歎白髮
星星如許任雞鳴起舞鄕闗何在凴髙目盡孤鴻去漫
留君住趁酴醿香暖持杯且醉瑶臺路相思記取愁絶
西牕夜雨
　　前調　　　　　　　　　　　　毛　幵
栁橋南畔駐騘馬尋春幾徧自見了生塵羅襪爾許嬌
波流盼為感郎松柏深心西陵巳約平生願記别袖頻
招斜門相送小立釵横鬢亂　恨暗冩如蠶紙空目斷
髙城人逺奈當時消息黄姑織女又成王謝堂前燕託
琴心怨怕嬌雲弱雨東風驀地輕吹散傷春病也狼籍
飛花滿院
　　前調　　　　　　　　　　　　沈端節
桂輪香滿送寒色輕風翦翦又還是幽牕人静梅影參
差初轉念少年辜負芳音多時不見文君面漫快㵼瓊
舟濃熏寳鴨終是心情差嬾　漫就枕渾無寐更聽徹
天邉飛鴈任閒愁萬縷如何消遣繡衾空憶鴛鴦暖細
思量徧倚屏山挑盡琴心誰識相思怨休文痩損陡覺
頻移帶眼
　一寸金
　　(雙調一/百八字)
　　一寸金　　　　　　　　　　　周邦彦
州夾蒼崖下枕江山是城郭望海霞接日紅翻水面晴
風吹草青揺山脚波㬉鳬鷖作沙痕退夜潮正落疎林
外一㸃炊煙渡口參差正寥廓　自歎勞生經年何事
京華信飄泊念渚蒲汀栁空歸閒夢風輪雨檝終辜前
約情景牽心眼流連處利名易薄廻頭謝冶葉倡條便
入漁釣樂
　　前調(秋感/)　　　　　　　　　　吳文英
秋壓更長看見姮娥痩如束正古花揺落寒蛩滿地參
梅吹老玉龍横笛霜被芙蓉宿紅錦透尚欺暗燭年年
記一種凄凉繡幌金圓桂香玉　頑老情懐都無歡事
良宵愛幽獨歎畫圖難倣橘村砧思笠蓑有約蓴洲魚
屋心景凴誰語商絃重袖寒轉軸疎籬下試覓重陽醉
擘青露菊
　　前調(次周羙/成韻)　　　　　　　　　陳允平
吾愛吾廬甬水東西半村郭試倚楼極目千山拱翠舟
横沙觜江迷城脚水滿蘋風作䦨干外夕陽半落荒煙
暝幾㸃昏鴉野色青蕪自空廓　浩歎飄蓬春江幾度
依依栁邉泊念水行雲宿棲遲羇旅鷗盟鷺伴歸來重
約滿室凝塵澹無心處宦情最薄何時遂釣笠耕蓑静
觀天地樂
　傾杯樂
　　(又一體雙調/一百八字)
　　傾杯樂　　　　　　　　　　　栁　永
水鄕天氣灑蒹葭露結寒生早客館更堪秋杪空堦下
木葉飄零颯颯聲乾狂風亂埽當無緒人静酒初醒天
上征鴻知送誰家歸信穿雲悲叫　蛩響幽牎風窺寒
硯一㸃銀釭閒照夢枕頻驚愁衾半擁萬里歸心悄悄
徃事追思多少贏得空使方寸撓斷不成眠此夜厭厭
就中難曉
　　前調(又一/體)　　　　　　　　　　栁　永
金風淡蕩漸秋光老清宵永小院新晴天氣輕煙乍斂
皓月當軒練净對千里寒光念幽期阻當殘景早是多
愁多病那堪細把舊約前歡重省　最苦碧雲信斷仙
鄕路杳歸鴻難倩毎髙歌強遣離懐奈慘咽翻成心耿
耿漏殘露冷空贏得悄悄無言愁緒終難整又是立盡
梧桐清影
　　前調(又一/體)　　　　　　　　　　栁　永
離宴殷勤蘭舟凝滯看看送行南浦情知道世上難使
皓月長圓彩雲鎮聚算人生悲莫悲於輕别最苦正歡
娛便分鴛侣淚流瓊臉棃花一枝春帶雨　慘黛蛾盈
盈無緒共黯然銷魂重携纎手話别臨行再三問道君
須去頻耳畔低語知多少他日深盟平生丹素從今盡
把凴鱗羽
　惜黄花慢
　　(又一體雙調/一百八字)
　　惜黄花慢(吳江夜/泊小飲)　　　　　　　吳文英
送客吳皋正試霜夜冷楓落長橋望天不盡背城漸杳
離亭黯黯恨水迢迢翠香零落紅衣老暮愁鎖殘栁眉
梢念痩腰沈郎舊日曽繫蘭橈　仙人鳳咽瓊簫悵斷
魂送逺九辨難招醉鬟留盼小牕翦燭歌雲載恨飛上
銀霄素秋不觧隨船去敗紅趁一葉寒濤夢翠翹怨紅
斜過南譙
　　前調(菊/)　　　　　　　　　　　吳文英
粉靨金裳映繡屏認得舊日蕭嬢翠㣲髙處故人帽底
一年最好偏是重陽避春祗怕春不逺傍幽徑偷理秋
妝殢醉鄕寸心似翦漂蕩愁觴　潮腮笑入清霜鬬萬
花樣巧深染蜂黄露痕千㸃自憐舊色寒泉半掬百感
幽香鴈聲不到東籬畔滿城但風雨凄凉最斷腸夜深
怨蝶飛狂
　　前調(又一體/菊)　　　　　　　　　趙以夫
衆芳凋謝堪愛處老圃寒花幽野照眼如畫爛然滿地
金錢買㫁金天無價古香逸韻似髙人更野服黄冠瀟
灑向霜夜冷笑暖春桃李夭冶　襟期問與誰同記徃
昔獨自徘徊籬下采采盈把此時一段風流賴得白衣
陶冩而今為米負初心且細摘輕浮三雅沉醉也夢落
故園茅舎
　泛清苕
　　(雙調一百八字一名/濺羅裠一名感皇恩)
　　泛清苕　　　　　　　　　　　張　先
緑净無痕過曉霽清苕鏡裏遊人紅柱巧綵船穏當筵
主祕館詞臣吳娃勸飲韓娥唱競豔容左右皆春學為
行雨傍畫槳從教水濺羅裙　溪煙混月黄昏漸楼䑓
上下火影星分飛檻倚斗牛近響簫鼓逺破重雲歸軒
　未至千家待掩半妝翠箔朱門衣香拂面扶醉䣃簮花
　滿袖餘溫
　
　
　
　
　
　
　
　
　
　
　
　
　
御選歴代詩餘巻八十五
　欽定四庫全書
御選歴代詩餘巻八十六目錄(起一百八字/至一百十字)
　　　菩薩鬘引
　　　　羅志仁
　　　擊梧桐
　　　　栁永
　　　奪錦標
　　　　張埜
　　　折紅梅
　　　　杜安世
　　　　吳感
　　　江城子慢(又一體/)
　　　　吕渭老
　　　　蔡松年
　　　觧珮環
　　　　彭元遜
　　杜韋嬢
　　　杜安世
　　前調(又一體/)
　　　無名氏
　　緑意
　　　劉基
　　憶瑶姬(又一體/)
　　　史逹祖
　　霜葉飛
　　　方千里
　　風流子(又一體/)
　　　張埜
　　前調(又一體/)
　　　王千秋
　　五綵結同心(又一體/)
　　　無名氏
　　罥馬索
　　　無名氏
　　選冠子(又一體/)
　　　李甲
　　風流子(又一體/)
　　　秦觀
　　　周邦彦
　　　葛立方
　　　陸游
　　　謝懋
　　　毛幵
　　　史逹祖
　　　方岳
　　　方千里
　　　吳文英
　　　陳允平
　　　孫惟信
　　　翁元龍
　　　李肩吾
　　　無名氏
　　　羅志仁
　　　張翥(二首/)
　　　吳子孝
　　前調(又一體/)
　　　張耒
　　　賀鑄
　　　張元幹
　　　史逹祖
　　　吳激
　　前調(又一體/)
　　　賀鑄
　　　陳允平
　
　
　
　
　
　
　
　
　
　
　
　
　
　
　
御選歴代詩餘巻八十六目錄
　欽定四庫全書
御選歴代詩餘巻八十六(起一百八字/至一百十字)
司經局洗馬掌局事兼翰林院修撰加二級(臣/)王奕清奉
㫖校刋
　　菩薩鬘引
　　　(雙調一百八字引或作慢按此調與觧/連環略同然字數既殊調名自别也)
　　　菩薩鬘引　　　　　　　　　　羅志仁
　曉鶯催起問當年秀色為誰料理悵别後屏掩吳山便
　樓燕月寒鬢蟬雲委錦字無憑付銀燭盡燒千紙對寒
　泓净碧又把去鴻往恨都洗　桃花自貪結子道東風
　有意吹送流水漫記得當日心嫁卿卿是日暮天寒翠
　袖堪倚扇月乘鸞儘夢隔嬋娟千里到嗔人從今不信
　畫檐鵲喜
　　擊梧桐
　　　(雙調一/百八字)
　　　擊梧桐　　　　　　　　　　　栁　永
香靨深深姿姿媚媚雅格竒容天與自識來來便好看
伊㑹得妖嬈心素臨期再約同歡定自都把平生相許
又恐恩情易破難成未免千般思慮　近日書來寒暄
而巳苦没叨叨言語便忍得聽人教當擬把前言輕負
見説蘭臺宋玉多才多藝善詞賦試與問朝朝暮暮行
雲何處去
　奪錦標
　　(雙調一/百八字)
　　奪錦標(七夕/)　　　　　　　　　張　埜
凉月横舟銀潢浸練萬里秋容如拭冉冉鸞驂鶴馭橋
倚髙寒鵲飛空碧問歡情幾許早收拾新愁重織恨人
間㑹少離多萬古千秋今夕　誰念文園病客夜色沉
沉獨抱一天岑寂忍記穿鍼亭榭金鴨香寒玉徽塵積
凭新凉半枕又依稀行雲消息聽牎前淚雨浪浪夢裏
檐聲猶滴
　折紅梅
　　(雙調一/百八字)
　　折紅梅(本意/)　　　　　　　　　杜安世
喜輕澌初泮微和漸入郊原時節春消息夜來陡覺紅
梅数枝争發玉溪仙館不似箇尋常標格化工别與一
種風情似勻㸃臙脂染成香雪　重吟細閱比繁杏夭
桃品流真别只愁共綵雲易散冷落謝池風月憑誰向
説三弄處龍吟休咽大家留取時倚䦨干聞有花堪折
勸君須折
　　前調(本意/)　　　　　　　　　　吳　感
覩南翔征鴈疎林敗葉凋霜零亂獨紅梅自守嵗寒天
教最後開綻盈盈水畔疎影蘸横斜清淺化工似把深
色臙脂怪姑射氷姿剩與紅間　誰人寵眷待金鎖不
開凭䦨先看曽飛落夀陽粉額妝成漢宫傳徧江南風
暖春信喜一枝清逺對酒便好折取竒苞撚清香重嗅
舉杯重勸
　江城子慢
　　(又一體雙調/一百九字)
　　江城子慢　　　　　　　　　　吕渭老
新枝媚斜日花徑霽晚碧泛紅滴近寒食蜂蜨亂㸃檢
一城春色倦遊客門外昏鴉啼夢破春心似遊絲飛逺
碧燕子又語斜檐行雲自没消息　當時烏絲夜語約
桃花時候同醉瑶瑟甚端的看看是榆莢楊花飛擲怎
忘得斜倚紅樓回淚眼天如水沉沉連翠壁想伊不整
啼妝影簾側
　　前調(賦瑞/香)　　　　　　　　　　蔡松年
紫雲㸃楓葉岩樹小婆娑嵗寒節占髙潔纎苞暖醸出
梅魂蘭魄照濃碧茗盌添春花氣重芸牎晩濛濛浮霽
月小眠鼻觀先通廬山夢舊清絶　蕭閒平生淡泊獨
芳温一念猶未衰歇緫陳迹而今老但覓茶煙禪榻寄
閒寂風外天花無夢也鴛鴦債從渠千萬劫夜寒回施
幽香與愁客
　觧珮環
　　(雙調一百九字此調與觧連環相似/或云觧連環變格字數既殊仍分之)
　　觧珮環　　　　　　　　　　　彭元遜
江空不渡恨蘼蕪杜若零落無數逺道荒寒婉娩流年
望望美人遲暮風煙雨雪隂晴晚更何須春風千樹盡
孤城落朩蕭蕭日夜江聲流去　日晏山深聞笛恐他
年流落與子同賦事濶心違交淡媒勞蔓草沾衣多露
汀洲窈窕餘酲寐遺珮浮沉澧浦有白鷗淡月㣲波寄
語逍遥容與
　杜韋嬢
　　(雙調一/百九字)
　　杜韋嬢　　　　　　　　　　　杜安世
暮春天氣鶯兒燕子忙如織間嫩葉題詩哨梅小乍徧
水新萍圓碧初牡丹謝了秋千搭起垂楊暗鎖深深陌
暖風輕盡日閒把榆錢亂擲　恨寂寂芳容衰减頓欹
玳枕困無力為少年狂蕩恩情薄尚未有歸來消息想
當初鳳侣鴛儔喚作平生更不輕離拆倚朱扉淚眼滴
損紅綃數尺
　　前調(又一/體)　　　　　　　　　　無名氏
華堂深院霜籠月彩生寒暈度翠幄風觸梅香噴漸嵗
晚春光将近惹離恨萬種多情易感歡難聚少愁成陣
擁紅鑪鳳枕慵欹銀燈挑盡　當此際争忍前期後約
度嵗無憑凖對好景空積相思恨但自覺厭厭方寸擬
蠻牋象管丹青妙手冩出寄與伊教信儘千工萬巧惟
有心期難問
　綠意
　　(雙調一百九字此與疎影略/同猶暗香之同於紅情也)
　　綠意(荷/)　　　　　　　　　　　劉　基
琴薫應律有細煙罥雨濃露晞日洛浦波生湘渚風交
霓裳水珮争出姮娥欲共青鸞舞颺錦幕香霏紈質喚
海童齊捧驪珠豔色蕩揺鮫室　遥想麻姑壇上翠霞
與縞袂相伴蕭瑟妖冶珊瑚柔媚昌宗敢汚天然清謐
西風玉井秋河近看葉底蜂房成蜜為君摘向金尊壓
倒楚江萍實
　憶瑶姬
　　(又一體雙調/一百九字)
　　憶瑶姬　　　　　　　　　　　史逹祖
嬌月籠煙下楚嶺香分兩朶湘雲花房漸宻時弄杏牋
初㑹歌裏殷勤沉沉夜乆西牎屡隔蘭燈幔影昏自綵
鸞飛入芳巢繡屏羅薦粉光新　十年未始輕分念此
飛花可憐柔脆銷春空餘雙淚眼到舊家時節漫染愁
巾袖止説道凌虚一夜相思玉樣人但起來梅發牎前
哽咽疑是君
　霜葉飛
　　(雙調一/百九字)
　　霜葉飛(次周美/成韻)　　　　　　　　方千里
寒雲垂地堤煙重燕鴻初度江表露荷風栁向人疎臺
榭還清悄恨脈脈離情怨曉相思魂夢銀屏小奈倦客
征衣自徧拂塵埃玉鏡羞照　無限静陌幽坊追歡尋
賞未落人後先到少年心事轉頭空况近春懐抱儘綠
葉紅英過了離聲慵整當時調問麗質從憔悴消减腰
圍似郎多少
　風流子
　　(又一體雙調/一百九字)
　　風流子　　　　　　　　　　　張　埜
離思滿春江當時事争忍不思量記花徑月斜凭肩私
語蘭舟風軟携手尋芳回首處青山遮望眼綠栁繫柔
腸雲落雨零燕愁鶯恨寳釵留股鸞鏡無光　天涯飄
零客情緣向何處最是難忘猶剩滿襟清淚半臂餘香
心似雨花一枝寂寞夢隨風絮萬里悠揚誰信覺來依
舊煙水茫茫
　　前調(又一體/雪)　　　　　　　　　王千秋
同雲垂六幕啼烏静風御玉妃寒漸聲入釣蓑色侵書
幌似花如絮結陣成團倦游客一番詩思苦無算酒腸
寛黄竹調悲綺衾人病豈堪梅蕊索笑廵檐　一杯知
誰勸空搔首還是憶舊青氊問素娥早晩光射江干待
醉披鶴氅髙吟氷柱剡溪何妨乘興空還只恐櫓聲咿
軋棲鳥難安
　五綵結同心
　　(又一體雙調/一百九字)
　　五綵結同心　　　　　　　　　無名氏
珠簾垂户金索懸牎家接浣紗溪路相見桐隂下一鈎
月恰在鳳凰棲處素瓊撚就宫腰小花枝裊盈盈嬌歩
新妝淺滿腮紅雪綽約片雲欲度　塵寰豈能留住唯
只愁化作綵雲飛去蟬翼衫兒薄氷肌瑩輕罩一團香
霧彩牋巧綴相思苦脈脈動憐才心緒好作今秦樓活
計吹簫伴侣
　罥馬索
　　(雙調一/百九字)
　　罥馬索(梅/)　　　　　　　　　　無名氏
曉牎明庭外寒梅向殘月吳溪庾嶺一枝偷把陽和洩
氷姿素豔自然天賦品格真香殊常别奈北人不識南
枝喚作臘前杏先發　竒絶照溪臨水素禽飛下玉羽
瓊芳鬭清潔懊恨春工來何晚傷憐媚眉先折多情立
馬待得黄昏疎影斜斜㣲酸結恨馬融一聲羌笛起處
紛紛落如雪
　選冠子
　　(又一體雙調/一百九字)
　　選冠子　　　　　　　　　　　李　甲
賣酒壚邉尋芳原上亂紅飛絮悠悠巳蜨稀鶯散便擬
把長繩繫日無由謾道草忘憂也徒将酒觧閒愁正江
南春盡行人千里萍滿汀洲　有翠紅徑裏盈盈侣簇
芳茵禊飲時笑時謳當暖風遲景任相将永日爛漫狂
遊誰信盛狂中有離情忽到心頭向尊前擬問雙燕來
時曽過秦樓
　風流子
　　(又一體雙調一百/十字亦名内家嬌)
　　風流子　　　　　　　　　　　秦　觀
東風吹碧草年華換行客老滄洲見梅吐舊英栁揺新
綠惱人春色還上枝頭寸心亂北隨雲黯黯東逐水悠
悠斜日半山暝煙兩岸数聲横笛一葉扁舟　青門同
携手前歡記渾似夢裏揚州誰念斷腸南陌回首西樓
算天長地乆有時有盡奈何緜緜此恨無休擬待倩人
説與生怕伊愁
　　前調　　　　　　　　　　　　周邦彦
楓林彫晩葉闗河逈楚客慘将歸望一川暝靄雁聲哀
怨半規凉月人影參差酒醒後淚花銷鳳蠟風幙巻金
泥砧杵韻髙喚回殘夢綺羅香减牽起餘悲　亭皋分
襟地難堪處偏是掩面牽衣何况怨懐長結重見無期
想寄恨書中銀鈎空滿斷腸聲裏玉筯還垂多少暗愁
宻意惟有天知
　　前調　　　　　　　　　　　　葛立方
細草芳南苑東風裏贏得一身閒見花朶繡田栁絲絡
岸沼氷方泮山雪初殘又還是隴頭春信動梅蕊入征
鞍月裏暗香水邉疎影淡妝宜痩玉骨禁寒　泛金溪
上好開幽戸聊面翠麓雲灣知道醉吟堪老名利難闗
算書帷意嬾宦塗遊倦舊時習氣惟有躋攀擬待杖藜
花底直到春䦨
　　前調　　　　　　　　　　　　陸　游
佳人多命薄初心慕徳耀嫁梁鴻記緑牎睡起静吟閒
詠句翻離合格變玲瓏更乘興素紈留戲墨纎玉撫孤
桐蟾滴夜寒水浮㣲凍鳳牋春麗花砑輕紅　人生誰
能料堪悲處身落栁陌花叢空羡畫堂鸚鵡深閉金籠
向寳鏡鸞釵臨妝當晚繡茵牙板催舞還慵腸斷市橋
月笛燈院霜鐘
　　前調　　　　　　　　　　　　謝　懋
少年多行樂方豪健何處不嬉遊記情逐艶波暖香斜
徑醉揺鞭影撲絮青樓難忘是歌名偏婉娩鄕號得溫
柔嬌雨娛雲旋寛衣帶賸風殘月都在眉頭　一成憔
悴損人驚怪空自引鏡堪羞誰料短封難托征鴈虚浮
念夜寒燈火嬾尋前夢曉空煙水供斷閒愁情到不堪
言處却悔風流
　　前調　　　　　　　　　　　　毛　幵
新禽初弄舌東郊外催爾踏青期漸晴灩翠漪惠風駘
蕩暖蒸紅霧淑景輝遲粉墻外杏花無限笑楊栁不勝
垂閒裏嵗華但驚蕭索老來心賞尤惜芳菲　平生歌
酒地空回首惆悵觸緒沾衣誰見素琴翻恨青鏡留悲
念千里雲遥暮天長短十年人杳流水東西惟有寄情
芳草依舊萋萋
　　前調　　　　　　　　　　　　史逹祖
紅樓横落日蕭郎去㡬度碧雲飛記牎眼逓香玉樓妝
罷馬蹄敲月沙路人歸如今但一鶯通信息雙燕説相
思入耳舊歌怕聽金縷斷腸新句羞染烏絲　相逢南
溪上桃花嫩嬌樣淺淡羅衣恰是怨深腮赤愁重聲遲
悵東風巷陌草迷春恨軟塵庭戸花悞幽期多少寄來
芳字都待還伊
　　前調　　　　　　　　　　　　方　岳
小樓簾不捲花正閙燈火競元宵想舊日何郎飛金叵
羅三生杜牧醉董嬌嬈香塵路雲䯳鸞髻鬌月襯馬蹄
驕彷彿神仙劉安雞犬分明富貴子晉笙簫　人生行
樂爾君不見迷樓春綠迢迢二十四經行處舊月今橋
但索笑梅花酒消新雪縱情詩草筆捲春潮俯仰人間
陳迹莫惜金貂
　　前調(次周羙/成韻)　　　　　　　　　方千里
河梁㩦手别臨岐語共約踏青歸自雙燕再來斷無音
信海棠開了還又參差料此際笑隨花便面醉騁錦障
泥不憶故園粉愁香怨忍教華屋緑慘紅悲　舊家歌
舞地生疎乆塵暗鳳縷羅衣何限可憐心事難訴歡期
但兩㸃愁蛾纔開重斂㡬行清淚欲制還垂争表為郎
憔悴相見方知
　　前調(芍藥/)　　　　　　　　　　吳文英
金谷巳空塵薫風轉國色返春魂半欹雪醉霜舞低鸞
翅絳籠蜜炬綠映龍盆正窈窕繡牎人睡起臨砌嘿無
言慵整墮鬟怨時遲暮可憐憔悴啼雨黄昏　輕橈移
花市秋嬢渡飛浪濺濕行裙二十四橋南北羅薦香分
念碎劈芳心縈思千縷贈将幽素偷翦重雲終待鳳池
歸去催詠紅翻
　　前調(次周美/成韻)　　　　　　　　　陳允平
䦨干休去倚長亭外煙草帶愁歸正曉隂簾幙綺羅清
潤西風環珮金玉參差深院悄亂蟬嘶夏木雙燕别春
泥滿地殘花蝶圓凉夢半庭落葉蛩感秋悲　蘭屏餘
香在銷魂處憔悴痩不勝衣誰念鳳樓當日星約雲期
悵倦理鸞筝朱絃空暗強臨鴛鏡錦帶閒垂别後兩峰
眉恨千里心知
　　前調　　　　　　　　　　　　孫惟信
三疊古陽闗輕寒噤清月滿征鞍記玉笋攬衣翠囊親
贈繡巾拭淚金栁初攀自回首燕臺雲掩冉鳳閣雨䦨
珊天有盡頭水無西注鬢難留黒帶易成寛　啼妝東
風悄菱花在擬倩錦鳥封還應任恨蛾凝黛慵髻堆鬟
奈情逐事遷心隨春老夢和香冷歡與花殘閒殺煙茸
牎閣十二屏山
　　前調(聞桂花/懐西湖)　　　　　　　　　翁元龍
天濶玉屏空輕隂弄澹墨畫秋容正凉挂半蟾酒醒牎
下露催新鴈人在山中又一片好秋光占了香換却西
風簫女夜歸帳栖青鳳鏡娥妝冷釵墜金蟲　西湖花
深窈閒庭砌曽占席地歌鐘載取斷雲歸去幾處房櫳
恨小簾燈暗粟肌消痩熏鑪香减珠袖玲瓏惆悵年時
清夢還與誰同
　　前調　　　　　　　　　　　　李肩吾
雙燕立虹梁東風外煙雨濕流光望翠草雲連怕經南
浦葡萄波漲怎博西凉空記省殘妝眉暈斂罥袖唾痕
香春滿綺羅小鶯捎蝶夜留絃索么鳳求凰　江湖飄
零乆頻回首無奈觸緒難忘誰信溫柔寥落翻墮愁鄕
便玉牋銅爵花間陶冩瑶釵金鏡月底平章十二主家
樓苑應念蕭郎
　　前調　　　　　　　　　　　　無名氏
淑景皇州滿和風漸催促栁花飛過清明驟雨五侯臺
榭青煙散入新火開時繡簾外傍人飛燕子映葉語黄
鸝秋千晝永綺羅人散花隂笑隔紅粉墻低　青門多
行樂尋芳處何計强逐輕肥空對舊遊滿目誰共開眉
遇有時繫馬斜陽影下風前竚立惆悵佳期回望故園
桃李曽待人歸
　　前調(西湖/)　　　　　　　　　　羅志仁
歌咽翠眉低湖船客尊酒漫重携正斷續齋鐘髙峰南
北飄零野褐太一東西凄凉處翠連松九里石馬濺障
泥葛嶺樓臺夢隨煙散吳山宫闕恨與雲齊　靈峰飛
來乆飛不去有落日斷猿啼無限風荷廢港露栁荒畦
歎岳公英骨麒麟舊塜坡仙吟魄鶯燕長堤欲弔梅花
無句素壁慵題
　　前調(對瑟/妓)　　　　　　　　　　張　翥
棃園供奉曲卿卿觧冩入十三絃聽促彈寳柱暮催行
雨放嬌銀甲春繞飛煙可人處鳳聲啼玉碎燕尾㸃波
圓宜與畫看徽容妍麗欲裁詩寄鶯思纒綿　多情曽
相遇歸舟字夢裏尚記遊仙好倩鈿牀纎手移近尊前
儘何處教吹玉簫明月此情追憶錦瑟華年多少舊愁
新恨知為誰傳
　　前調(臨川五月憶/武陵元夕)　　　　　　　張　翥
荷雨送凉飇炎塵静三市影燈宵看珠絡翠繩燄揺氷
盌綵棚花架光射星橋洞天好笑聲遮畫扇歌韻合鸞
簫瓊樹影中月窺端正雲羅香裏人鬬嬌嬈　依稀元
夜影銅壺短還又露灑煙飄空遣酒懐揺蕩羇思無聊
想騘馬鈿車俊游何在雪梅蛾栁舊夢難招醉掩重門
半晌蘭燼紅銷
　　前調　　　　　　　　　　　　吳子孝
雨痕消巳盡長空静皎日映江流看寒草都腓衰林漸
薄翠荷徧沼黄橘連洲新晴好抱琴遵竹浦載鶴共蘭
舟近市炊煙隔林樵唱蒼茫望逺窈窕尋幽　晚來還
著屐窮巖壑更上絶頂飛樓何事西南爽氣偏對吟眸
指青巒萬疊澄川百道遶檻分明似畫難收方信三吳
佳景盡屬清秋
　　前調(又一/體)　　　　　　　　　　張　耒
亭皋朩葉下重陽近又是搗衣秋奈愁入庾腸老侵潘
鬢漫簪黄菊花也應羞楚天晚白蘋煙盡處紅蓼水邉
頭芳草有情夕陽無語鴈横南浦人倚西樓　玉容知
安否香牋共錦字兩處悠悠空恨碧雲離合青鳥沉浮
向風前懊惱芳心一㸃寸眉兩葉禁甚閒愁情到不堪
言處分付東流
　　前調　　　　　　　　　　　　賀　鑄
何處最難忘方豪健放樂五雲鄕記彩筆賦詩禁池芳
草香韀調馬輦路垂楊綺筵上扇偎歌黛淺汗裛舞羅
香蘭燭伴歸繡輪同載閉花别館隔水深坊　零落少
年塲琴心漫流怨帶眼偷長無奈占牀燕月欺鬢吳霜
念塞北音塵魚封永斷便橋煙雨鶴表相望好在後庭
桃李應記劉郎
　　前調(延平雙谿/閣落成)　　　　　　　　張元幹
飛觀揷雕梁憑虛起縹緲五雲鄕對山滴翠嵐兩眉濃
黛水分雙派滿眼波光曲䦨外汀煙輕冉冉莎草細茫
茫無数釣舟最宜煙雨有如圖畫渾似瀟湘　使君行
樂處秦筝弄哀怨雲鬢分行心醉一缸春色滿座凝香
有天涯倦客尊前回首聽徹伊州惱損柔腸不似碧潭
雙劍猶觧相将
　　前調　　　　　　　　　　　　史逹祖
飛瓊神仙客因游戲誤落古桃源藉吟牋賦筆試融春
恨舞裙歌扇聊應塵緣遣人怨亂雲天一角弱水路三
千還因秀句意流江外便隨輕夢身墜愁邉　風流休
相誤尋芳縱來晚尚有他年只為賦情不淺弹淚風前
想霧帳吹香獨憐竒俊露杯分酒誰伴嬋娟好在夜軒
凉月空自團圓
　　前調(感舊/)　　　　　　　　　　吳　激
書劍憶遊梁當時事底處不堪傷望蘭楫嫩漪向吳南
浦杏花微雨窺宋東墻鳳城外燕隨青歩障絲惹紫游
韁曲水古今禁煙前後暮雲樓閣芳草池塘　回首斷
人腸年芳去如電鏡髮成霜獨有蟻尊陶冩蜨夢悠揚
聽出塞琵琶風沙淅瀝寄書鴻鴈煙月微茫不似海門
潮信猶到潯陽
　　前調(又一/體)　　　　　　　　　　賀　鑄
新綠小池塘風簾動碎影舞斜陽羡金屋去來舊時巢
燕土花繚繞前度莓牆繡閣裏鳳幃深㡬許聽得理絲
簧欲説又休慮乖芳信未歌先咽愁轉清觴　遥知新
妝了開朱戸應自待月西廂最苦夢魂今宵不到伊行
問甚時却與佳音宻耗寄将秦鏡偷換韓香天便教人
霎時厮見何妨
　　前調(次方/回韻)　　　　　　　　　　陳允平
　殘夢遶林塘詩添痩痩不似東陽正流水蕩紅暗通幽
　徑嫩篁翻翠斜映廻牆相對握寳筝低度曲銷蠟靘新
　簧鶯嬾晝長燕閒人倦乍親花簟慵引壺觴　簾櫳深
　深地歌塵静芳草自碧空廂十二畫橋一堤煙樹成行
　向杜鵑聲裏綠楊庭院共尋紅豆同結丁香春巳無多
　祗愁風雨相妨
　
　
　
　
　
　
　
　
　
御選歴代詩餘巻八十六
　欽定四庫全書
御選歴代詩餘巻八十七目錄(起一百十字至/一百十一字)
　　　霜葉飛(又一體/)
　　　　張炎
　　　　劉基
　　　前調(又一體/)
　　　　無名氏
　　　擊梧桐(又一體/)
　　　　李甲
　　　　李珏
　　　八寳妝(又一體/)
　　　　李甲
　　　大聖樂(又一體/)
　　　　康與之
　　　　蔣㨗
　　　前調(又一體/)
　　　張炎
　　髙山流水
　　　吳文英
　　八犯玉交枝
　　　仇逺
　　幔捲紬
　　　栁永
　　　李甲
　　疎影
　　　姜䕫
　　　趙以夫
　　　陳允平
　　　周宻
　　　王沂孫
　　　張炎(四首/)
　　　王夢應
　　　鄧剡
　　　趙文
　　　張翥
　　選冠子(又一體/)
　　　周邦彦
　　　方千里
　　　吳文英
　　　陳允平
　　　劉基
　　　吳子孝
　前調(又一體/)
　　　蔡伸
　　　陳允平
　五綵結同心(又一體/)
　　趙彦端
　八歸
　　　　髙觀國
　　　女冠子(又一體/)
　　　　栁永
　　　霜葉飛(又一體/)
　　　　周邦彦
　　　　吳文英
　　　　張炎(二首/)
　　　長夀樂(又一體/)
　　　　栁永
　　　沁園春(又一體/)
　　　　楊慎
　
　
　
　
御選歴代詩餘巻八十七目錄
　欽定四庫全書
御選歴代詩餘巻八十七(起一百十字至/一百十一字)
司經局洗馬掌局事兼翰林院修撰加二級(臣/)王奕清奉
㫖校刋
　　霜葉飛
　　　(又一體雙調/一百十字)
　　　霜葉飛(悼澄江/呉立齋)　　　　　　　　張　炎
　故園空杳霜風動南塘吹斷瑶草巳無清氣礙雲山奈
　此時懐抱尚記得修門賦曉杜陵花竹歸來早傍雅亭
　幽榭慣款語英游好懐無限歡笑　不見換羽移商杏
　梁塵逺可憐都付殘照坐中泣下最誰多歎賞音人少
　悵一夜梅花都老今年因甚無詩到待喚起清魂說與
　淒涼定應愁了
　　　前調(七夕/)　　　　　　　　　　劉　基
　鯉魚風起津梁斷盈盈一水難渡藕花相向自成蓮誰
　道中心苦又不覺明星在户鵲橋横跨黄姑渚怕喜極
悲生似那日匆匆再把歡笑辜負　堪恨桂闕姮娥乘
雲驂霧便踏龍尾先去碧雞啼罷鳳樓寒早漏聲催鼓
盼油壁香車駕了踟蹰欲上頻回顧但暗滴真珠教向
人間散成飛雨
　　前調(又一/體)　　　　　　　　　　無名氏
霜林彫晩危樓迥登臨無限秋思望中閒想洞庭波面
亂紅初墜更蕭索風吹渭水長安飛舞千門裏變景摧
芳榭唯有蘭衰暮叢菊殘餘蕊　念花滿堂時自美人
一去鎮掩香閨經嵗又觀珠露碎㸃蒼苔敗梧飄砌漫
贏得相思淚眼東君早作歸來計須莫惜丹青手重與
芳菲萬紅千翠
　擊梧桐
　　(又一體雙調/一百十字)
　　擊梧桐　　　　　　　　　　　李　甲
杳杳春江闊収細雨風蹙波聲無歇鴈去汀洲暖岸蕪
静翠染遥山一抹羣鷗聚散征航來去隔水相望楚越
對此凝情乆念往嵗上國嬉遊時節　鬬草園林賣花
巷陌觸處風光竒絶正恁濃歡裏悄不意頓有天涯離
别看即梅生翠實栁飄狂絮没個人共折把而今愁煩
滋味教向誰說
　　前調(别西湖/社友)　　　　　　　　　李　珏
楓葉濃於染秋正老江上征衫寒淺又是秦鴻過霽煙
外寫出離愁㡬㸃年來嵗去朝生暮落人似吳潮展轉
怕聽陽關曲奈短笛喚起天涯情逺　雙屐行春扁舟
嘯晩憶著鷗湖鶯苑小小梅花屋雪月後記把山扉牢
掩惆悵明朝何處故人相望但碧雲半斂定蘇堤重來
時候芳草如翦
　八寳妝
　　(又一體雙調/一百十字)
　　八寳妝　　　　　　　　　　　李　甲
門掩黄昏畫堂人寂暮雨乍収殘暑簾捲疎星庭户悄
隱隱嚴城鐘鼓空街煙暝半開斜月朦朧銀河澄淡風
淒楚還是鳳樓人逺桃源無路　惆悵夜乆星繁碧雲
望斷玉簫聲在何處念誰伴茜裙翠袖共攜手瑶臺歸
去對脩竹森森院宇曲屏香暖凝沉炷問對酒當歌情
懐記得劉郎否
　大聖樂
　　(又一體雙調/一百十字)
　　大聖樂　　　　　　　　　　　康與之
千朶竒峰半軒微雨曉來初過漸燕子引教雛飛菡萏
暗薰芳草池面凉多淺斟瓊卮浮綠蟻展湘簟雙紋生
細波輕紈舉動團圓素月仙桂婆娑　臨風對月恣樂
便好把千金邀豔娥幸太平無事擊壤鼓腹攜酒髙歌
富貴安居功名天賦争奈皆由時命何休睂鎖問朱顔
去了還更來麽
　　前調(夀陶/成之)　　　　　　　　　　蔣　㨗
笙月凉邉翠翹雙舞夀仙曲破更聽得豔拍流星慢唱
夀詞初了羣唱蓮歌主翁樓中披鶴氅展一笑微微紅
透渦襟懐好縱炎官駐繖長是春和　千年鼻祖事業
記曽趁雷聲飛快梭但也曽三徑撫松采菊隨分吟哦
富貴浮雲榮華風過淡處還他滋味多休辭飲有碧荷
貯酒深似金荷
　　前調(又一體韻華/春堂分)　　　　　　　張　炎
隱市山林傍家池館頓成佳趣是㡬番臨水看雲就樹
攬香詩滿䦨干横處翠徑小車行花影聽一片春聲人
笑語深庭宇對清晝漸長閒教鸚鵡　芳情緩尋細數
愛碧草平煙紅自雨任燕來鶯去香凝翠暖歌酒清時
鐘鼓二十四簾冰壺裏有誰在簫臺猶醉舞吹笙侣倚
髙寒半天風露
　髙山流水
　　(雙調一/百十字)
　　髙山流水(丁基仲妾/善琴題贈)　　　　　　吳文英
素絃一一起秋風寫柔情多在春葱徽外斷腸聲霜霄
暗落驚鴻低顰處翦緑裁紅仙郎伴新製還賡舊曲映
月簾櫳似名花並蔕日日醉春濃　吳中空傳有西子
應不解換徴移宫蘭蕙滿襟懐唾碧緫噴花茸後堂深
想費春工客愁重時聽蕉寒雨碎淚濕瓊鍾恁風流也
稱金屋貯嬌慵
　八犯玉交枝
　　(雙調一/百十字)
　　八犯玉交枝(招寳山/觀月上)　　　　　　仇　逺
滄島雲連緑瀛秋入暮景却沉洲渚無浪無風天地白
聽得潮生人語擎空孤柱翠倚髙閣憑虚中流蒼碧迷
煙霧惟見廣寒門外青無重數　不知是水是山不知
是樹漫漫知是何處倩誰問凌波輕歩漫凝睇乘鸞秦
女想庭曲霓裳正舞莫須長笛吹愁去怕喚起魚龍三
更噴作前山雨
　幔捲紬
　　(䨇調一百十字/或作慢捲袖)
　　幔捲紬　　　　　　　　　　　栁　永
閒牎燭暗孤幃夜永欹枕難成寐細屈指尋思舊事前
歡都來未盡平生深意到得如今萬般追悔空祗添憔
悴對好景良宵皺著眉兒成甚滋味　紅茵翠被當時
一一堪垂淚怎生得依前似恁偎香倚暖抱著日髙猶
睡算得伊家也應隨分煩惱心兒裏又爭似從前澹澹
相看免恁縈繫
　　前調　　　　　　　　　　　　李　甲
絶羽沉鱗埋香葬玉杳杳悲前事對一盞寒燈數㸃流
螢悄悄畫屏巫山十二蕣臉星眸蘭情蕙性一旦成流
水便縱有甘泉妙手鴻都方士何濟　香閨寳砌臨妝
迤邐苔痕翠更不忍看伊繡殘鴛履而今尚有啼紅粉
漬好夢不來斷雲飛去黯黯愁無際漫飲盡香醪奈向
愁腸消遣無計
　疎影
　　(䨇調一百十字石湖梅開范成大徴新聲於姜䕫/夔製暗香疎影二曲後人更以紅情緑意名之此)
　　(其一/也)
　　疎影(石湖/梅詞)　　　　　　　　　　姜　䕫
苔枝綴玉有翠禽小小枝上同宿客裏相逢籬角黄昏
無言自倚脩竹昭君不慣龍沙逺但暗憶江南江北想
珮環月夜歸來化作此花幽獨　猶記深宫舊事那人
正睡裏飛近蛾緑莫似東風不管盈盈早與安排金屋
還教一片隨波去又却怨玉龍哀曲等恁時重覓幽香
巳入小牎横幅
　　前調(梅/)　　　　　　　　　　　趙以夫
晴空漠漠催雪來厎處飄滿籬落元是花神管領春風
幽香忽徧林壑玉仙緩轡江城路全不羡揚州東閣似
天教瑶珮瓊裾薦與翠尊氷勺　聞道兒童好語豐年
瑞覆早占取紅萼驛使飛馳羮鼎安排速趁良辰行樂
聨鑣一一清都客也肯把山林同約醉歸來夢斷西牎
怕聼麗譙吹角
　　前調(次姜白/石韻)　　　　　　　　　陳允平
千峰玉立送孤雲伴我羅牎清宿拂鏡凭虚春碧生寒
夜單痩倚笻竹東風不解吹愁醒但芳酒溪南城北認
霧鬟遥鎻脩眉顰嫵為誰愁獨　江上輕鷗似識背昭
亭兩兩飛破晴緑一片蒼煙隔斷家山夢遶石牎蘿屋
相看不厭朝還暮算㡬度赤䦨干曲待倩詩収拾歸來
寫作卧遊屏幅
　　前調(梅影/)　　　　　　　　　　周　宻
冰條凍葉又横斜照水一花初發素壁秋屏招得芳魂
彷彿玉宫明滅疎疎滿地珊瑚冷全誤却撲花幽蝶甚
美人忽到牎前鏡裏好春難折　閒却孤山舊事浸清
漪倒暎千樹殘雪暗裏東風可慣無情攪碎一簾香月
輕妝誰寫崔徽面認隱約煙綃重疊記夢回紙帳殘燈
痩倚數枝清絶
　　前調(咏梅/)　　　　　　　　　　王沂孫
瓊妃卧月任素裳痩損羅帶重結石逕春寒碧蘚參差
相思曽歩芳屧離魂分破東風恨又夢入水孤雲闊算
如今也厭娉婷帶了一痕殘雪　猶記冰匳半掩冷枝
畫未就歸棹輕折㡬度黄昏忽到牎前重想故人初别
蒼虯欲捲漣漪去慢蛻却連環香骨早又是翠䕃䝉茸
不似一枝清絶
　　前調(北歸感舊/寄周草牎)　　　　　　　　張　炎
栁黄未結放嫩晴銷盡斷橋殘雪隔水人家渾是花隂
曾醉好春時節輕車㡬度新堤曉想如今燕鶯猶說縱
豔遊得似當年早是舊情都别　重到翻疑夢醒弄泉
試照影驚見華髪却笑歸來石老雲荒身世飄然一葉
閉門約住青山色自容與吟牎清絶怕夜寒吹到梅花
休捲半簾明月
　　前調(梅/)　　　　　　　　　　　張　炎
黄昏片月似碎隂滿地還更清絶枝北枝南疑有疑無
㡬度背燈難折依稀倩女離魂處緩歩出前村時節看
夜深竹外横斜應妒過雲明滅　窺鏡蛾眉淡抹為容
不在貎獨抱孤潔莫是花光描取春痕不怕麗譙吹徹
還驚海上燃犀去照水底珊瑚如活做弄得酒醒天寒
空對一庭香雪
　　前調(題賔/月圖)　　　　　　　　　　張　炎
雪空四野照歸心萬里千峰獨立身與天游一洗襟懷
海鏡倒湧秋白相逢嬾問盈虧事但脈脈此情無極是
㡬番飛盖追隨桂底露衣香濕　閒欵樓臺夜色料水
光未許人世先得影裏分明認得山河一笑亂山横碧
乾坤許大須容我渾忘了醉鄉猶客待倩誰招下清風
共結嵗寒三益
　　前調(荷葉/)　　　　　　　　　　張　炎
碧圓自潔向淺洲逺渚亭亭清絶猶有遺簪不展秋心
能巻㡬多炎熱鴛鴦密語同傾盖且重與浣紗人說恐
怨歌忽斷花風碎却翠雲千疊　回首當年漢舞怕飛
去漫縐留仙裙摺戀戀青衫猶染枯香還歎鬢絲飄雪
盤心清露如鉛水又一夜西風吹折喜静看匹練秋光
倒瀉半湖明月
　　前調　　　　　　　　　　　　王夢應
瞢騰曉被聽墮冰屋角晴哢仍未土濕煙生庭揜寒青
障泥嬾為春試東風舊與花飛去料記得年年沙際忍
落梅萬㸃苔根化作一牎離思　猶憶蔫紅穉綠斷橋
雪未埽天近春易老對荒寒事舊人新鴈後不成情味
人間解有花如海待一片不教隨水但玉香酥影玲瓏
逐日暖紅雲裏
　　前調(送尹簿/之平江)　　　　　　　　　鄧　剡
瑶尊蘸翠短長亭送别風戀晴袂臘樹迎春一路清寒
能消㡬日羇思霜華不借陽關栁悄莫繫行人嘶騎對
梅花索笑分攜勝約别來相寄　人物仙蓬妙韻瑞鸞
斂迅翼聊憩香枳見說使君好語先傳付與芙蓉清致
客來欲問荆州事但細語岳陽樓記夢故人翦燭西牎
已隔洞庭煙水
　　前調(道士朱/復論琴)　　　　　　　　　趙　文
寒泉濺雪有珮環隐隐飛度霜月易水風寒壮士悲歌
關山萬里離别楊花浩蕩晴空轉又化作雲鴻霜鶻耿
石壕夜乆無言寂歴如聞幽咽　雲谷山人老矣江空
又嵗晩相對愁絶玉立長身自是胎仙舞我黄庭三疉
人間只慣丁當字妙處在一聲清拙待明朝試拂菱花
老我滿簪華髪
　　前調(王元章/墨梅圖)　　　　　　　　　張　翥
山隂賦客怪㡬畨睡起牎影生白縹緲仙姝飛下瑶臺
淡泞東風顔色微霜恰䕶䑃朧月更想像暝煙低隔恨
翠禽啼處驚殘一夜夢雲無跡　惟有龍煤解染數枝
入畫裏如印溪碧老樹枯苔玉暈冰圍滿幅寒香狼藉
墨池雪嶺春長好悄不管小樓横笛怕有人誤認寒花
欲㸃曉来妝額
　選冠子
　　(又一體雙調/一百十一字)
　　選冠子　　　　　　　　　　　周邦彦
水浴清蟾葉喧凉吹巷陌雨聲初斷閒依露井笑撲流
螢惹破畫羅輕扇人静夜乆凭䦨愁不歸眠立殘更箭
歎年華一瞬人今千里夢沉書逺　空見說鬢怯瓊梳
容銷金鏡漸嬾趁時勻染梅風地溽虹雨苔滋一架舞
紅都變誰信無聊為伊才減江淹情傷荀倩但明河影
下還看稀星數㸃
　　前調(次周美/成韻)　　　　　　　　　方千里
栁灑鵝黄草揉螺黛院落雨痕纔斷蜂鬚霧濕燕觜泥
融陌上細風頻扇多少豔景關心長苦春光疾如飛箭
對東風忍負西園清賞翠深香逺　空暗憶醉走銅駝
閒敲金鐙倦跡素衣塵染因花瘦覺為酒情鍾緑鬢㡬
畨催變何况逢迎向人眉黛供愁嬌波回倩料相思此
際濃似飛花萬㸃
　　前調(芙蓉/)　　　　　　　　　　吳文英
藻國淒迷麴塵澄暎怨入粉煙藍霧香籠麝水膩漲紅
波一鏡萬妝争妒湘女歸魂佩環玉冷無聲凝情誰語
又江空月墮凌波塵起綵鴛愁舞　還暗憶鈿合蘭橈
絲牽瓊腕見菂更憐心苦玲瓏翠幄輕薄冰綃穩稱錦
雲留住生怕衰蟬暗驚秋破紅衰啼珠零露奈西風老
盡羞趁東風嫁與
　　前調(次周美/成韻)　　　　　　　　　陳允平
翠約蘋香緑摶槐䕃隔水晩蟬聲斷壺冰避暖釧玉欹
凉倦暑嬾拈歌扇雲浪縹緲魚鱗新月開弦落星沉箭
恨經年間闊柔箋空寄夢隨天逺　憔悴損臂薄煙綃
腰寛霞縷錦瑟暗塵侵染韓香猶在秦鏡空圓薄倖舊
盟俱變虚蠧春華為誰容改芳徽魂飛嬌倩凭危樓望
斷江外青山亂㸃
　　前調　　　　　　　　　　　　劉　基
暖日蒸紅濃煙烘黛又過一年春半鸞啼鏡掩桂老蟾
孤芳草為誰如翦何處燕子飛來入幕穿簾似曽相見
問舊時王謝風流安在雪消氷泮　還記得翠幄籠花
瓊䦨搭栁鳴珮響和清管圓光易缺急景難追回首夢
迷天逺緑蔣青蘋是他玉樹亭亭金蓮宫苑且髙歌對
酒趁取韶華未晩
　　前調　　　　　　　　　　　　吳子孝
芳榭春䦨曲池風暖滿地緑隂清晝栁條㸃水燕語撩
人睡起不禁醇酎最喜洛苑名花色豔香濃經旬依舊
把越羅團扇走傍花隂㡬畨吟嗅　空悵望人在天涯
雲飛林外霜鬢灰心時候鶯聲漸老梅實纔肥莫便風
塵馳驟今日歡娯祗求長住衡茅慣尋巖岫看揮毫萬
字須待玉山頹後
　　前調(又一/體)　　　　　　　　　　蔡　伸
鴈落平沙煙籠寒水古壘鳴笳聲斷青山隐隐敗葉蕭
蕭天際暝鴉零亂樓上黄昏片帆千里歸程年華將晩
望碧雲空暮佳人何處夢魂俱逺　憶舊遊邃館朱扉
小園香徑尚想桃花人靣書盈錦軸恨滿金徽難寫寸
心幽怨兩地離愁一尊芳酒淒凉危䦨倚徧儘遲留憑
仗西風吹乾淚眼
　　前調(夀建安/謝使君)　　　　　　　　　陳允平
榖雨収寒茶煙颺曉又是牡丹時候浮龜碧水聽鶴丹
山綵屋幔亭依舊和氣縹緲人間滿谷紅雲徳星呈秀
向東風種就一庭蘭茁玉香初茂　還遥想曲度嬌鶯
舞低輕燕二十四簾芳晝清溪九曲上巳風光觴詠似
山隂否翠閣凝清正宜瀹茗銀罌熨香金斗雙鸞下長
生殿裏賜薔薇酒
　五綵結同心
　　(又一體雙調/一百十一字)
　　五綵結同心(為淵/卿夀)　　　　　　　趙彦端
人間塵斷雨外風回凉波自泛仙槎非郭還非野閒鶯
燕時傍笑語清佳銅壺花漏長如線金鋪碎香暖檐牙
誰知道東園五畆種成國色天葩　主人漢家龍種正
翩翩迥立雪紵烏紗歌舞承平舊圍紅袖詩興自寫春
華未知三斗朝天去定何似鴻寳丹砂且一醉朱顔相
慶共看玉井浮花
　八歸
　　(雙調一百/十一字)
　　八歸(重陽前一/日懷梅溪)　　　　　　　　髙觀國
楚峰翠冷吳波煙逺吹袂萬里西風關河迥隔新愁外
遥憐倦客音塵未見征鴻雨帽風巾歸夢杳想吟思吹
入飛蓬料恨滿幽苑離宫正愁黯文通　秋濃新霜初
試重陽催近醉紅偷染江楓瘦笻相伴舊遊回首吹帽
知與誰同想萸嚢酒醆暫時冷落菊花叢兩凝竚壯懐
立盡微雲斜照中
　女冠子
　　(又一體雙調/一百十一字)
　　女冠子　　　　　　　　　　　栁　永
淡煙飄薄鶯花謝清和院落樹隂翠宻葉成幄麥秋霽
景夏雲忽變竒峰倚寥廓波暖銀塘漲新萍緑魚躍想
憂端多暇陳王是日嫩苔生閣　正鑠石天髙流金晝
永楚榭光風轉蕙披襟處波翻翠幙以文㑹友沉李浮
瓜忍輕諾别館清閒避炎蒸豈須河朔但尊前隨分雅
歌豔舞盡成歡樂
　霜葉飛
　　(又一體雙調一百十/一字又名鬬嬋娟)
　　霜葉飛　　　　　　　　　　　周邦彦
露迷衰草疎星挂凉蟾低下林表素娥青女鬬嬋娟正
倍添淒悄漸颯颯丹楓撼曉横天雲浪魚鱗小見皓月
相看又透入清輝半晌特地留照　迢遞望極關山波
穿千里度日如嵗難到鳳樓今夜聽秋風奈五更愁抱
想玉匣哀絃閉了無心重理相思調念故人牽離恨屏
掩孤顰淚流多少
　　前調　　　　　　　　　　　　吳文英
斷絃離緒關心事斜陽紅映霜樹半壺秋水薦黄花香
噀西風雨縱玉勒輕飛迅羽淒凉誰弔荒臺古記醉踏
南屏彩扇咽寒蟬倦夢不知樊素　聊對舊節傳杯塵
箋蠧館斷闋經嵗慵賦小蟾斜影轉東籬夜冷殘蛩語
早白髪縁愁萬縷驚飇從捲烏紗去漫細將茱萸看但
約明年翠微髙處
　　前調(毘陵宅中/聞老妓歌)　　　　　　　　張　炎
繡屏開了驚詩夢嬌鶯啼破春悄穩將譜字轉清圓正
杏梁聲繞看帖帖蛾眉淡埽不知能聚愁多少歎客裏
淒凉尚記得當年雅音低唱還好　同是流落殊鄉相
逢何晩坐對真被花惱貞元朝士己無多但荒煙衰草
未忘得春風窈窕却憐張緒如今老且慰我留連意莫
說西湖那時蘇小
　　前調(春感/)　　　　　　　　　　張　炎
舊家池沼尋芳處從教飛燕頻繞一灣桞䕶水房春看
鏡鸞窺曉暈宿酒雙蛾淡埽羅襦飄帶腰圍小盡醉方
歸去又暗約明朝鬬草誰解先到　心緒亂若晴絲那
回遊處墜紅争戀殘照近來心事漸無多尚被鶯聲惱
便白髪如今縱少情懐不似前時好漫竚立東風外愁
極還醒背花一笑
　長夀樂
　　(又一體雙調/一百十一字)
　　長夀樂　　　　　　　　　　　栁　永
繁紅嫩翠豔陽景妝㸃神州明媚是處樓臺朱門院落
絃管新聲騰沸恣遊人無限馳驟驕馬如水競尋芳選
劇强歸來向晩起通衢近逺香塵細細　太平世少年
時忍把韶光輕棄況有紅妝楚豔一笑千金何啻向尊
前舞袖飄雪歌響行雲止願長繩且把飛烏繫任好從
容痛飲誰能惜醉
　沁園春
　　(又一體雙調/一百十一字)
　　沁園春(送卞/蘇溪)　　　　　　　　　楊　慎
歸去來兮羡公髙致栗里堪齊記繡斧行邉風生貴竹
青油開府月朗雕題黒髪功名丹心事業卿棘公槐行
可躋問何事急流勇退力挽難稽　公言某豈栖栖奔
走紅塵早嵗迷況夜鶴帳中滇雲直北春鵑花底蜀日
平西布韤青鞵水邉林下尋壑經丘一杖藜喜吾鄉散
仙多侣勝日招攜
　
　
　
　
　
　
　
　
　
　
　
　
　
　
　
御選歴代詩餘巻八十七
　欽定四庫全書
御選歴代詩餘巻八十八目録(起一百十二字/至一百十四字)
　　　透碧霄
　　　　栁永
　　　　查荎
　　　女冠子(又一體/)
　　　　蔣㨗
　　　沁園春(又一體/)
　　　　韓玉
　　　離别難(又一體/)
　　　　栁永
　　　選冠子(又一體/)
　　　　侯寘(二首/)
　　　　陸游
　　　　陳允平
　　　　馮全真
　　前調(又一體/)
　　　魯逸仲
　　　楊澤民
　　　虞集(二首/)
　　　無名氏
　　前調(又一體/)
　　　張景修
　　　張翥(二首/)
　　　虞集
　　　姚綬(三首/)
　　　王達
　　　吳子孝
　　　桑悅
　　　韓守益
　　沁園春(又一體/)
　　　曽鞏
　　　程垓
　　　陸游
　　　吳子孝
　　　趙寛
　　前調(又一體/)
　　　嚴參
　　　嚴仁
　　前調(又一體/)
　　　李福謙
　　女冠子(又一體/)
　　　栁永
　　玉山枕
　　　栁永
　　丹鳳吟
　　　周邦彦
　　　方千里
　　　　吳文英
　　　　陳允平
　　　小梅花
　　　　賀鑄
　　　　向子諲
　　　　朱雍
　　　　劉均國
　　　紫萸香
　　　　姚雲文
　　　女冠子(又一體/)
　　　　周邦彦
　　　輪臺子
　　　　栁永
　　　摸魚兒
　　　　徐一初
御選歴代詩餘巻八十八目録
　欽定四庫全書
御選歴代詩餘巻八十八(起一百十二字/至一百十四字)
司經局洗馬掌局事兼翰林院修撰加二級(臣/)王奕清奉
㫖校刋
　　透碧霄
　　　(雙調一百/十二字)
　　　透碧霄　　　　　　　　　　　栁　永
　月華邉萬年芳樹起祥煙帝居壯麗皇家熙盛寳運當
　千端門清晝觚稜照日雙闕中天太平時朝野多歡徧
　錦街香陌釣天歌吹閬苑神仙　昔觀光得意狂遊風
　景再覩更精妍傍栁隂尋花逕空恁嚲轡垂鞭樂遊雅
　戲平康豔質應也依然仗何人多謝嬋娟道宦途蹤跡
　歌酒情懐不似當年
　　　前調　　　　　　　　　　　　查　荎
　檥蘭舟十分端是載離愁練波送逺屏山遮斷此去難
　留相從争奈心期乆要屢變霜秋歎人生杳似萍浮又
翻成輕别都將深恨付與東流　想斜陽影裏寒煙明
處雙槳去悠悠愛渚梅幽香動須采掇倩纖柔豔歌粲
發誰傳餘韻來說仙遊念故人留此遐州但春風老後
秋月圓時獨倚江樓
　女冠子
　　(又一體雙調/一百十二字)
　　女冠子(元夕/)　　　　　　　　　蔣　㨗
蕙花香也霜晴池館如畫春風飛到寳釵樓上一片笙
簫琉璃光射而今燈漫挂不是暗塵明月那時元夜況
年來心嬾意怯羞與蛾兒争耍　江城人悄初更打問
繁華誰解再向天公借剔殘紅灺但夢裏隐隐鈿車羅
帊吳牋銀粉砑待把舊家風景寫成閒話笑緑鬢鄰女
綺牎猶唱夕陽西下
　沁園春
　　(又一體雙調一百十二字取漢沁水公主園以名/調一名洞庭春色一名大聖樂一名夀星明一名)
　　(東仙其字數多少/者此調變格也)
　　沁園春　　　　　　　　　　　韓　玉
壯嵗耽書黄巻青燈留連寸隂到中年贏得清貧更甚
蒼顔明鏡白髪輕簪衲被䝉頭草鞵著脚風雨蕭蕭秋
意深淒凉否缾中匱粟指下忘琴　一篇梁父髙深看
谷變陵遷古又今便離騷經了靈光賦就行歌白雪愈
少知音試問先生如何即是布袖長垂不上襟掀鬚笑
一杯有味萬事無心
　離别難
　　(又一體雙調/一百十二字)
　　離别難　　　　　　　　　　　栁　永
花謝水流倐忽嗟年少光隂有天然蕙質蘭心美韶容
何啻直千金便因甚翠弱紅衰纒綿香體都不勝任算
神仙五色靈丹無騐中路委缾簪　人悄悄夜沉沉閉
香閨永棄鴛衾想嬌魂媚魄非逺緫鴻都方士也難尋
最苦是好景良天尊前歌笑空想遺音望斷處杳杳巫
峰十二千古暮雲深
　選冠子
　　(又一體雙調/一百十三字)
　　選冠子(湖州趙守/席上作)　　　　　　　侯　寘
暗雨収梅晴波揺栁萬頃水晶宫冷橋森畫棟岸列紅
樓兩岸翠簾交映天上行舟鑑中開户人在蕊珠仙境
況吟煙嘯月彈絲吹竹太平歌咏　人盡說銅虎分賢
銀潢儲秀鞏固行都藩屏棠隂散暑鼎篆凝香永日一
庭虚静紅袖持觴綵箋揮翰適意酒豪詩俊看飛雲丹
詔行沙金勒待公歸覲
　　前調　　　　　　　　　　　　侯　寘
返照迴光終焉活計何處可為依託凋零鄭圃竹塢松
溪林下勝遊行樂霞友雲朋水色山光幽隐煙蘿巖壑
更堂堂氣槩摩天一㸃浩然寥廓　堪歎處蝶戯花梢
苔生石徑風細日髙簾幙清虚器量咀嚼乾坤髙邁市
朝歡約疎葛寛裁痩玉横拖嘯傲東籬吟酌把真情欲
寫奈何塵世故人蕭索
　　前調(唐西/安湖)　　　　　　　　　　陸　游
澹靄空濛輕隂清潤綺陌細塵初静平橋繫馬畫閣移
舟湖水倒空如鏡掠岸花飛傍檐新燕都是學人無定
歎連年戎帳經春邉壘暗凋顔鬢　空記憶杜曲池臺
新豐歌管怎得故人音信羇懐易感老伴無多談麈乆
閒犀柄惟有翛然筆牀茶竈自適筍輿煙艇待緑荷遮
岸紅蕖浮水更乗幽興
　　前調　　　　　　　　　　　　陳允平
倦聽蛩砧初抛鸞扇隔浦亂鐘催晩湘蒲簟冷楚竹簾
稀牎下乍聞裁翦倦栁梳煙枯蓮蘸水芙蓉翠深紅淺
對半牎燈火虚堂淒寂近書思徧　夜漏永玉宇塵収
銀河光爛夢斷楚天空逺婆娑月樹縹緲天香身在廣
寒宫殿無奈離愁亂織藉酒消磨倩花排遣漸江空霜
晩黄蘆澹澹一聲來鴈
　　前調　　　　　　　　　　　　馮全真
飯了從容消閒䇿杖野望去何憑仗帆歸逺浦鷺立汀
洲千樹好花微放芳草池塘錦江樓閣隐隐雲埋青嶂
向東郊極目天涯不見故人惆悵　歸去也翠麓﨑嶇
林巒掩映消遣晩來情况幽禽巧語弱栁揺金緑影小
橋流響揮埽龍蛇領略風光陶寫丹青吟唱這雲山好
景物外煙霞㡬人能訪
　　前調(又一/體)　　　　　　　　　　魯逸仲
弄月餘花團風輕絮露濕池塘春草鶯鶯戀友燕燕將
雛惆悵睡殘清曉還似初相見時攜手旗亭酒香梅小
向登臨長是傷春滋味淚彈多少　因甚却輕許風流
終非長乆又說分飛煩惱羅衣瘦損繡被香消那更亂
紅如埽門外無窮路岐天若有情和天須老念髙唐歸
夢淒凉何處水流雲繞
　　前調(次周美/成韻)　　　　　　　　　楊澤民
塞鴈呼雲寒蟬噪晩遶砌夜蛩淒斷迢迢玉宇耿耿銀
河明月又欹團扇行客暮泊郵亭孤枕難禁一牎風箭
念松荒三逕門低五栁故山猶逺　堪歎處對敵風光
題評景物惡句斐然揮染風埃仕路冷暖人情一瞬㡬
畨更變唯有芳姿為人歌意尤深笑容偏倩把新詞拍
數偎人低唱鳳鞵輕㸃
　　前調　　　　　　　　　　　　虞　集
放棹滄浪落霞殘照聊倚岸迴山轉乗鴈雙鳬斷蘆漂
葦身在畫圖秋晩雨送灘聲風揺燭影深夜尚披吟巻
算離情何必天涯咫尺路遥人逺　空自笑洛下書生
襄陽耆舊夢底㡬時曾見老矣浮丘賦詩明月千仞碧
天長劒雪霽瓊樓春生瑶席容我故山髙宴待雞鳴日
出羅浮飛渡海波清淺
　　前調(櫽括歸/去來辭)　　　　　　　　　虞　集
歸去來兮昨非今是惆悵獨悲奚語迷途未逺晨景熹
微乃命僕夫先路風颺舟輕候門童穉此日再瞻衡宇
酒盈尊三徑雖荒松菊宛然如故　聊寄傲與世相違
舊交俱見更復駕言焉取琴書情話尋壑經丘倦鳥岫
雲容與農人告我有事西疇孤棹賦詩春雨但樂夫天
命何疑乗化任其留去
　　前調(梅/)　　　　　　　　　　　無名氏
庾嶺煙光江南風景冷落歲寒庭院疎林萬朩凍折孤
根獨拒曉霜回暖萼㸃臙脂粉凝芳蕊依稀㡬枝初綻
上層樓月夜凭䦨風送暗香清逺　嗟往昔漢妃臨鸞
新妝才飾豔絶人間金鈿東君信息造化工夫却笑衆
葩開晩若似芳菲迅速終與和羮鳳池仙館願樓頭羌
管休吹免使為花腸斷
　　前調(又一體/詠栁)　　　　　　　　　張景修
嫩水挼藍遥堤影翠半雨半煙橋畔鳴禽弄舌夢草縈
心偏稱謝家池館紅粉牆頭歩揺金縷纖柔舞腰低軟
被和風搭在䦨干終日畫簾髙捲　春易老細葉舒眉
輕花吐絮漸覺緑隂成幔章臺繫馬㶚水維舟誰念鳳
城人逺惆悵故國陽關杯酒飄零惹人腸斷恨青青客
舍江頭風笛亂雲空晩
　　前調(對雪/)　　　　　　　　　　張　翥
凍雨跳空朔雲屯地陡覺夜寒無頼誰從蕊闕宴罷羣
仙一様佩零珠解應喚馮夷起舞回風攪碎𣺌茫銀海
倚南牎清思盈襟看盡整容斜態　君試問白羽鳴弰
青貂束錦千騎獵歸煙塞何如倦客蠟屐支笻乗興竹
邉梅外隨處堪尋賣酒人家春渚水香挑菜趁湖山晴
曉吟魂飛上玉峰瑶界
　　前調(嵗晩再雪/仍用前韻)　　　　　　　　張　翥
嵗晩江空雪飛風起老境若為聊賴家人解事凖備深
尊旋遣夜牎寒解萍梗孤蹤幻影浮生萬里喜還閩海
但囊中留得詩篇爛寫山情水態　真比似一個冥鴻
南來北去閱盡㡬重關塞名韁利鎖絆煞英雄都付醉
鄉之外惟不能忘一舸吳淞鱸鱠豉羮蓴菜且今宵還
我冰壺天地眼空塵界
　　前調　　　　　　　　　　　　虞　集
憶昔東坡夜遊赤壁孤鶴掠舟西過英雄消盡身世茫
然月小水寒星大何似漁翁不知今古醉傍蓼花然火
夢相逢羽服翩翩未必此時非我　誰解道嵗晩江空
風帆目力横槊賦詩江左清露衣裳晩風洲渚多少短
歌長些玉宇髙寒故人何處渺渺予懷無那歎乗槎徑
去浮海飄然未知誰可
　　前調(追和虞/道園韻)　　　　　　　　　姚　綬
落落孤懐蕭蕭霜鬢長嘯仰瞻天宇幽壑蛟騰孤舟婦
泣何處笛聲縷縷逸少黄庭葛洪丹井歴㡬鶯啼燕語
羡東坡勘破虚名願作魚蝦之侣　最好是無吏催租
無人問字老大不知官府插槿編籬牽蘿補屋却與閒
雲同住冠盖重新江山依舊更有月同今古是何人夜
半敲門來話梧枝秋雨
　　前調　　　　　　　　　　　　姚　綬
楚尾吳頭江漘浦口秋水連天一碧髙下帆檣往來舟
楫擾擾東西南北利染蠅頭名沾蝸角誰躡清都雙舄
等閒過昨日今朝彈指又成疇昔　休只是行役忘歸
相逄不飲儘把浮生當實東嶠松花西田秫米釀就玉
缸雲液芝長丹田烏飛桂窟問甚鶴胎龜息掩柴門無
是無非睡足三竿朝日
　　前調　　　　　　　　　　　　姚　綬
老子重𤣥莊生虚白只是對人難語撩亂塵埃紛紛世
事於此别尋條路弱水東頭蓬山上面盡是瓊樓玉宇
詫人間羅綺笙歌明日紅顔非故　且収拾在我身心
百家藥物牢把根源認取勾漏丹砂東林白酒自有故
人分與開雲種玉問月停杯此景料無風雨是伊誰黄
鶴樓前吹笛灑然而去
　　前調　　　　　　　　　　　　王　達
轅固歸來公孫成就莫問世間工拙白鳥無機青山有
主儘可與君談說酒釀松花香燒柏子彼此是非都絶
特許他詩客禪僧笑傲煙霞風月　到今是一視賢愚
兩忘榮辱任他樓䕶脣舌種菊編籬栽松開徑占作林
間豪傑木落秋亭雨分雲散㡬㸃逺峰斜缺諒此時情
趣悠然只可自家怡悅
　　前調(春日光禄/内直拜敕)　　　　　　　　吳子孝
鶯語初嬌栁條漸緑玉殿乍長春書鳳沼雲飛龍樓日
暖風弄御溝波皺調鼎方和鹽梅欲進髙閣報傳清漏
望丹霄萬樹宫花何處簫韶獨奏　還自念供奉多年
揮毫對御㡬首新詩題就寳轡玲瓏錦袍燦爛塵土東
華依舊運際昇平才非經濟慚媿鸞箋榮綬但徘徊瓊
宇瑶階稽首君王思厚
　　前調　　　　　　　　　　　　桑　悅
湖海疎狂塵埃潦倒難入酒羣花隊鬢影蕭騷腰圍清
瘦不是悲秋憔悴雪㸃青衫風吹烏帽減却年時況味
被兒童笑這先生舉動如癡如醉　休争羡出入紗厨
輕甞玉食此是蚊蠅富貴龍卧九淵鳳翔千仞豈在牢
籠之内置屋三間鑿池半畆好與虞山相對試長歌坐
石觀天拍手雲霞破碎
　　前調(江亭/逺眺)　　　　　　　　　　韓守益
地湧岷峨天開巫峽江勢西來百折擊楫中流投鞭思
濟多少昔時豪傑鶴渚沙明鷗波雪浄小艇鳴榔初歇
喜凭䦨握月危亭偏稱詩心澄澈　還記取王粲樓前
吕公磯外一様水光山色煙霞仙館金碧浮圖盡屬楚
南竒絶紫雲簫待緑醑杯停咫尺良宵明月􁨣髙歌一
曲清詞徧徹馮夷宫闕
　沁園春
　　(又一體雙調/一百十三字)
　　沁園春(蠟梅/)　　　　　　　　　曾　鞏
絳萼欺寒暗傳春信一枝乍芳向籬邉竹外前村雪裏
青梢猶瘦疎影溪傍惹露和煙凝酥豔似瀟灑玉人初
試妝江南路有多情竚立迴盡柔腸　倚樓最難忘處
正皓月千里流光縱廣平心動難思麗句少陵詩興猶
愛清香休怪東君先留意問他日和羮誰又强還輕許
笑凌空檜影松䕃交相
　　前調　　　　　　　　　　　　程　垓
錦字親裁淚巾偷裛細說舊時記笑桃門巷妝窺寳靨
弄花庭榭香濕羅衣㡬度相隨遊冶去任月細風尖猶
未歸多少事有垂楊眼見紅燭心知　如今事都過也
但贏得雙鬢成絲歎半妝紅豆相思有分兩分青鏡重
合難期惆悵一春飛絮盡夢悠揚教人分付誰銷魂處
又棃花雨暗半掩重扉
　　前調　　　　　　　　　　　　陸　游
壯嵗文章暮年勲業自昔悞人算英雄成敗軒裳得失
難如人意空䘮天真請看邯鄲當日夢待炊罷黄粱徐
欠伸方知道許多時富貴何處關身　人間定無可意
怎換得玉鱠絲蓴且釣竿漁艇筆牀茶竈閒聽荷雨一
洗衣塵洛水情關千古後對樹暗蒼茫空愴神何須更
慕封侯定逺圖像麒麟
　　前調(又一體趣秋日/侍宴真  園)　　　　　　吳子孝
震澤波澄虎丘雲浄又見秋風有竹下茅廬松邉莎徑
千尋翠石㡬樹丹楓地上神仙山中宰相長奉朱顔白
髪翁承顔處更不須絲竹笑語融融　庭前昨夜飄桐
雨後凉生暑氣空感天夀椿年人安蔗境橙香别浦桂
長芳叢坐擁斑衣行隨竹馬開宴髙臺畫檻東對溪山
念旨甘雖薄不羡王公
　　前調　　　　　　　　　　　　趙　寛
藜杖敲雲荷衣浥露斜抱絲桐問釣臺何處鹿門無恙
心隨流水目送飛鴻宇澈微霄林含餘靄墅外秋光自
不同行還憩過三义路口萬里橋東　幽人茅屋山中
白首淹留桂樹叢望丹崖青壁萬尋千疉石頭有路一
徑纔通軒冕虚花身心實用何事驅馳任轉蓬如相見
願執鞭為役没齒從公
　　前調(又一/體)　　　　　　　　　　嚴　參
曰歸去來歸去來兮吾將焉歸但有東籬菊有西園桂
有南溪月有北山薇蜂則有房魚還有穴蟻有樓臺獸
有依吾應有雲中舊隐竹裏柴扉　人間征路熹微看
處處丹楓白露晞況寒原衰草牛羊來下淡煙秋水鱸
鱖初肥自笑平生頹然骨相只合持竿坐釣磯都休也
對西風無語落日斜暉
　　前調　　　　　　　　　　　　嚴　仁
竹焉美哉愛竹者誰曰君子歟向佳山水處築宫一畆
好風煙裏種玉千餘朝引輕霏夕延凉月此外塵埃一
㸃無須知道有樂其樂吾愛吾廬　竹之清也何如應
料得詩人清矣乎況滿庭秀色對拈彩筆半牎凉影伴
讀殘書休說龍吟莫言鳳嘯且道髙標誰勝渠君試看
正繞坡雲氣似渭川圖
　　前調(又一/體)　　　　　　　　　　李福謙
隨意逍遥但横拖竹杖迤邐溪橋正課晴量雨村翁邂
逅魚時笋候里社招邀抱甕籬邉看花巖畔便作我生
小有勞外此者蠅頭蝸角乆付兒曹　行吟不用詩瓢
儘得意天風朩葉飄想石渠天䘵抛殘鬢髪金章紫綬
誤煞英豪逺晤羲皇盟心松菊未必先生不姓陶蕭閒
甚胸懐似此雲月俱髙
　女冠子
　　(又一體雙調/一百十三字)
　　女冠子　　　　　　　　　　　栁　永
斷煙殘雨灑微凉生軒户動清籟蕭蕭庭樹銀河濃淡
華星明滅輕雲時度莎階寂静無覩幽蛩切切秋吟苦
疎篁一徑流螢㡬㸃飛來又去　對月臨風空恁無眠
耿耿暗想舊日牽情處綺羅叢裏有人人那回飲散畧
畧曾諧鴛侣因循忍便暌阻相思不得長相聚好天良
夜無端惹起千愁萬緒
　玉山枕
　　(雙調一百/十三字)
　　玉山枕　　　　　　　　　　　栁　永
驟雨新霽蕩原野清如洗斷霞散彩殘陽倒影天外雲
峰數朶相倚露莎煙芰滿池塘見次第㡬畨紅翠當是
時河朔飛觴避炎蒸想風流堪繼　晩來髙樹清風起
動簾幙生秋氣畫樓晝寂蘭堂夜静舞豔歌姝漸任羅
綺訟閒時泰足風情便争奈雅歡都廢省教成㡬闋新
歌盡新聲好尊前重理
　丹鳳吟
　　(雙調一百/十四字)
　　丹鳳吟　　　　　　　　　　　周邦彦
迤邐春光無賴翠藻翻池黄蜂遊閣朝來風暴飛絮亂
投簾幙生憎暮景倚牆臨岸杏靨夭斜榆錢輕薄晝永
惟思傍枕睡起無憀殘照猶在庭角　況是别離氣味
坐來但覺心緒惡痛飲澆愁酒奈愁濃如酒無計銷鑠
那堪昏暝簌簌半檐花落弄粉調朱柔素手問何時重
握此時此意生怕人道著
　　前調(次周美/成韻)　　　　　　　　　方千里
宛轉迴腸離緒嬾倚危䦨愁登髙閣相思何處人在繡
幃羅幕芳年豔齒枉消虚過㑹合絲輕因縁蟬薄暗想
飛雲驟雨霧隔煙遮相去還是天角　悵望不時夢到
素書漫說波浪惡縱有青青髪漸吳霜妝㸃容易彫鑠
歡期何晩匆匆坐驚揺落顧影無言清淚濕但絲絲盈
握染斑客袖歸日須問著
　　前調(陳宗之/芝居樓)　　　　　　　　　吳文英
麗錦長安人海避影繁華結廬深寂燈牎雪户光映夜
寒東壁心彫鬢改鏤冰刻水縹簡離離風籤索索怕遣
花蟲蠧粉自採秋芸熏架香汎纖碧　更上新梯窈窕
暮山淡著城外色舊雨江湖逺問梧隂門巷燕曽相識
吟壺天小不覺翠連雲隔桂斧月宫三萬年記元和通
籍輭紅滿路誰聘幽素客
　　前調(次周美/成韻)　　　　　　　　　陳允平
暗栁煙深何處翡翠簾櫳鴛鴦樓閣芹泥融潤飛燕競
穿簾幕鞦韆倦倚還思年少韤歩塵輕衫裁羅薄陡頓
芳心暗老强理新妝離思都占眉角　過了㡬畨花信
曉來剗地寒意惡可煞東風甚把夭桃豔杏故故凌鑠
傷春憔悴淚觸粉腮香落條脫金寛雙玉腕怕人猜偷
握漸芳草恨畫閣休傍著
　小梅花
　　(亦名梅花引雙/調一百十四字)
　　小梅花　　　　　　　　　　　賀　鑄
縛虎手懸河口車如雞栖馬如狗白綸巾撲黄塵不知
我輩可是蓬蒿人衰蘭送客咸陽道天若有情天亦老
作雷顛不論錢誰問旗亭美酒斗十千　斟大斗更為
夀青鬢常青古無有笑嫣然舞翩翻當壚秦女十五語
如絃遺音能記秋風曲事去千年猶恨促攬流光繫扶
桑争奈愁來一日却為長
　　前調　　　　　　　　　　　　向子諲
花如頬眉如葉小時笑弄階前月最盈盈最惺惺閒愁
未識無計定深情十年空省春風面花落花開不相見
要相逢得相逢須信靈犀中自有心通　同杯杓同斟
酌千愁一醉都忘却花隂邉栁隂邉㡬回擬待偷憐不
成憐傷春玉瘦慵梳掠抛擲琵琶閒處著莫猜疑莫嫌
遲鴛鴦翡翠緫是一雙飛
　　前調(本意/)　　　　　　　　　　朱　雍
梅亭别梅亭别梅亭回首都如雪粉融融月濛濛江上
小車歸去小樓空當時曽傅新妝薄而今一任花零落
朝隨風暮隨風竹外孤根猶與幽逕通　長相憶無消
息庾嶺沉沉雲暗碧玉痕驚對離情無奈水遥天濶隔
瓊城年來素袂香不滅此心無限憑誰說夜緜緜路漫
漫誰聼枕前吹徹笛聲寒
　　前調(本意/)　　　　　　　　　　劉均國
千里月千山雪梅花正落寒時節一枝昻一枝藏清香
冷豔天賦與孤光孤光似被珠簾隔風度煙遮好顔色
粉垂垂玉纍纍先春挺秀不管百花知　似霜結與霜
别莫使幽人容易折短牆邉矮牎前横斜峭影重疉鬬
嬋娟黄昏莫聽樓頭角只恐聽時亂零落醉來看醒來
看縈絆麗人瀟灑倚䦨干
　紫茰香
　　(或加慢字雙調/一百十四字)
　　紫茰香(九日/)　　　　　　　　　姚雲文
近重陽偏多風雨絶憐此日暄明問秋香濃未待攜客
出西城正自羇懷多感怕荒臺髙處更不勝情向尊前
又憶漉酒插花人只座上已無老兵　淒清淺醉還醒
愁不肯與詩平記長楸走馬雕弓􁀙桞前事休評紫茰
一枝傳賜夢誰到漢家陵儘烏紗便隨風去要天知道
華髪如此星星歌罷涕零
　女冠子
　　(又一體雙調/一百十四字)
　　女冠子(雪/)　　　　　　　　　　周邦彦
同雲宻布撒棃花栁絮飛舞樓臺悄似玉向紅爐煖閣
院宇深沉廣排筵㑹聽笙歌猶未徹漸覺輕寒透簾穿
户亂飄僧舍密灑歌樓酒帘如故　想樵人山徑迷蹤
路料漁父収綸罷釣歸南浦路無伴侣見孤村寂寞招
颭酒旂斜處南軒孤鴈過嚦嚦聲聲又無書度見臘梅
枝上嫩蕊兩兩三三微吐
　輪臺子
　　(輪臺西域地名詞調取/此雙調一百十四字)
　　輪臺子　　　　　　　　　　　桞　永
一枕清宵好夢可惜被鄰雞喚覺匆匆䇿馬登途滿目
淡煙衰草前驅風觸鳴珂過霜林漸覺驚棲鳥冒征塵
逺況自古淒凉長安道　行行又歴孤村楚天闊望中
未曉念勞生惜芳年壯嵗離多歡少歎斷梗難停暮雲
漸杳但黯黯銷魂寸腸憑誰表恁驅馳何時是了又争
似却返瑶京重買千金笑
　摸魚兒
　　(兒或作子雙調/一百十四字)
　　摸魚兒(九日/)　　　　　　　　　徐一初
對茱萸一年一度龍山今在何處參軍莫道無勲業消
得從容尊俎君看取便破帽飄零也得傳千古當年幕
府知多少時流等閒収拾有個客如許　追往事滿目
山河晉土征鴻又過邉羽登臨莫上髙層望怕見故宫
禾黍觴緑醑澆萬斛牢愁淚閣新亭雨黄花無語畢竟
　是西風披拂猶憶舊遊侣
　
　
　
　
　
　
　
　
　
　
　
　
　
　
御選歴代詩餘巻八十八
　欽定四庫全書
御選歴代詩餘巻八十九目録(一百十/四字)
　　　沁園春(上/)
　　　　蘓軾
　　　　賀鑄
　　　　趙師俠
　　　　張元幹
　　　　曽覿
　　　　辛棄疾(十二首/)
　　　　丘崈
　　　　劉克荘(四首/)
　　　　劉清夫
　　　　程珌(三首/)
　　　　王千秋
　　　　劉圻父
　　　　陸游(二首/)
　　　　劉過(九首/)
　　　　張輯
　　　黄機(五首/)
　　　　劉鎮(二首/)
　
　
　
　
　
　
　
　
　
　
　
御選厯代詩餘巻八十九目録
　欽定四庫全書
御選歴代詩餘巻八十九(一百十/四字)
司經局洗馬掌局事兼翰林院修撰加二級(臣/)王奕清奉
㫖校刋
　　沁園春(上/)
　　　(又一體雙調/一百十四字)
　　　沁園春　　　　　　　　　　　蘓　軾
　孤館燈青野店雞號旅枕夢殘漸月華收練晨霜耿耿
　雲山摘錦朝露漙漙世路無窮勞生有限似此區區長
　鮮歡微吟罷凭征鞍無語往事千端　當時共客長安
　似二陸初來俱少年有筆頭千字胷中萬巻致君堯舜
　此事何難用舍由時行藏在我袖手何妨閒處看身長
　健但優游卒嵗且鬬尊前
　　　前調　　　　　　　　　　　　賀　鑄
　宫燭分煙禁池開鑰鳯城暮春向落花香裏澄波影外
　笙歌遲日羅綺芳塵載酒追遊聫鑣歸晚燈火平康尋
夢雲逢迎處最多才自負巧笑相親　離羣客宦漳濱
但驚見來鴻歸燕頻念日邉消耗天涯悵望樓臺清曉
簾幙黄昏無限悲涼不勝憔悴斷盡危腸消盡魂方年
少恨浮名誤我樂事輸人
　　前調(避暑/)　　　　　　　　　　趙師俠
羊角飄塵金烏鑠石雨過如秋有虛堂臨水披襟散髪
紗㡡巻霧湘簟波浮逺列雲峰近參荷氣臥看文書琴
枕頭蟬聲寂向荘周夢裏栩栩無謀　茶甌醒困堪求
麄飽飯安居可以休算翛閒静勝吾能自樂榮華紛擾
人漫多愁習嬾非癡覺迷是病一力那能勝九牛但休
問且追尋觴咏知友從遊
　　前調　　　　　　　　　　　　張元幹
欹枕深軒散帙虛堂畏景屢移漸披襟臨水搘牀就月
蓮香拂面竹色侵衣壓玉為醪折荷當琖臥看河潢星
四垂人歸去聽饑蟬自嘯宿鳥相依　癡兒莫道危機
悟三十九年都盡非任紆朱拖紫圍金佩玉青錢流地
白璧如坻富貴浮雲身名零露事事無心歸便歸秋風
動正吳淞月冷蓴長鱸肥
　　前調　　　　　　　　　　　　曽　覿
更漏迢迢乍寒天氣畫燭對牀正井梧飄砌邉鴻度月
故人何處水逺山長老去功名年來情緒寛盡寒衣銷
舊香除非是仗蠻牋象管時伴吟牕　詞章莫話行蔵
且喜見捷書来帝鄉看鋭師雲合妖氛電埽隋堤官柳
依舊成行夢繞他年青門紫陌對酒花前歌正當空成
恨奈潘郎兩鬢新㸃吳霜
　　前調(帶湖新/居将成)　　　　　　　　　辛棄疾
三徑初成鶴怨猿驚稼軒未来甚雲山自許平生意氣
衣冠人笑抵死塵埃意倦須還身閒貴早豈為蓴羮鱸
膾哉秋江上看驚弦鴈避駭浪舡回　東岡更葺茅齋
好都把軒牎臨水開要小舟行釣先應種柳疎籬護竹
莫礙觀梅秋菊堪餐春蘭可佩留待先生手自栽沉吟
久怕君恩未許此意徘徊
　　前調(送趙景明東/歸用前韻)　　　　　　　辛棄疾
竚立瀟湘黄鵠高飛望君未來快東風吹斷西江對語
急呼斗酒旋拂塵埃却怪英姿有如君者猶欠封侯萬
里哉空贏得道江南佳句只有方回　錦帆畫舫行齋
悵雲浪黏天江景開記我行南浦送君折柳君逢驛使
為我攀梅落帽山前呼鷹臺下人道花須滿縣栽都休
問看雲霄高處鵬翼徘徊
　　前調(答余/叔良)　　　　　　　　　　辛棄疾
我試評君君定何如玉川似之記李花初發乗雲笑語
梅花開後對月相思白髪重来畫橋一望秋水長天孤
鶩飛同吟處看珮搖明月衣捲青霓　相君髙節崔嵬
是此處耕巗與釣溪被西風吹盡村簫社鼓青山留得
松盖雲旗弔古愁濃懐人日暮一片心從天外歸新詞
好似淒凉楚些字字堪題
　　前調(答楊世長/用前韻)　　　　　　　　辛棄疾
我醉狂吟君作新聲倚歌和之算芬芳定向梅間得意
輕清多是雪裏尋思朱雀橋邊何人㑹道野草斜陽春
燕飛都休問甚元無霽雨却有晴霓　詩壇千丈崔嵬
更有筆如山墨作溪看君才未數曹劉敵手風騷合受
屈宋降旗誰識相如平生自許慷慨須乗駟馬歸長安
路問垂虹千柱何處曽題
　　前調(用前/韻)　　　　　　　　　　辛棄疾
有美人兮玉佩瓊琚我夢見之問斜陽猶照漁樵故里
長橋誰記今古相思物化蒼茫神遊彷彿春與猿吟秋
鶴飛還驚笑向晴波忽見千丈虹霓　覺来西望崔嵬
更上有青楓下有溪待空山自薦寒氷秋菊中流却送
桂棹蘭旗萬事長嗟百年雙鬢吾非斯人誰與歸凭䦨
久正清愁未了醉墨休題
　　前調(弄溪/)　　　　　　　　　　辛棄疾
有酒忘杯有筆忘詩弄溪奈何看縱横斗轉龍蛇起陸
崩騰決去雪練傾河嫋嫋東風悠悠倒影揺動雲山水
又波還知否欠菖蒲攅港緑竹縁坡　長松誰翦嵯峨
笑野老來耘山上禾算只因魚鳥天然自樂非闗風月
閒處偏多芳草春深佳人日暮濯髪滄浪獨浩歌徘徊
久問人間誰似老子婆娑
　　前調　　　　　　　　　　　　辛棄疾
一曲西来千丈晴虹十里翠屏喜草堂經嵗重来杜老
斜川好景不負淵明老鶴高飛一枝移宿長笑蝸牛戴
屋行平章了待十分佳處著個茅亭　青山意氣峥嶸
似為我歸来嫵媚生觧頻教花鳥前歌後舞更催雲水
暮送朝迎酒聖詩豪可能無勢我乃而今駕馭卿清溪
上被山靈却笑白髪歸耕
　　前調(将止酒戒/使勿近杯)　　　　　　　　辛棄疾
杯汝前來老子今朝㸃檢形骸甚長年抱渴咽如焦釡
於今喜溢氣似犇雷漫説劉伶古今逹者醉後何妨死
便埋渾如許歎汝於知已真少恩哉　更慿歌舞為媒
算合作人間鴆毒猜况疾無小大生於所愛物無美惡
過則為災與汝成言勿留亟退吾力猶能肆汝杯杯再
拜道麾之即去有召須來
　　前調(破酒戒/次前韻)　　　　　　　　　辛棄疾
杯汝知乎酒泉罷侯鴟夷乞骸更高陽入謁都稱虀臼
杜康初筮正得雲雷細數從前不堪餘恨嵗月都将麴
蘖埋君詩好似提壺却勸沽酒何哉　君言病豈無媒
似壁上雕弓蛇暗猜記醉眠陶令終全至樂獨醒屈子
未免沈災欲聽公言慙非勇者司馬家兒觧覆杯還堪
笑借今宵一醉為故人來
　　前調(和吴/子似)　　　　　　　　　　辛棄疾
我見君来頓覺吾廬溪山美哉悵平生肝膽都成楚越
只見膠漆誰是陳雷搔首踟蹰愛而不見要得詩来渴
望梅還知否恰清風入手日看千回　直須抖擻塵埃
人怪我柴門今始開向松間乍可從他喝道庭中且莫
踏破蒼苔豈有文章漫勞車馬待喚青芻白飯來君非
我任功名意氣莫恁徘徊
　　前調　　　　　　　　　　　　辛棄疾
老子平生笑盡人間兒女怨根况白頭能幾定應獨往
青雲得意見説長存抖擻衣冠憐渠無恙合挂當年神
武門多如夢算能争幾許雞曉鐘昏　此心無有親冤
况抱甕年來自灌園但淒凉顧影頻悲往事殷勤對佛
欲問前因却怕青山也妨賢路休鬬尊前現在身山中
友試高吟楚些重與招魂
　　前調(靈山築堰/湖未成)　　　　　　　　辛棄疾
疉嶂西馳萬馬回旋衆山欲東正驚湍直下跳珠倒濺
小橋横截缺月初弓老合投閒天教多事檢校長身十
萬松吾廬小在龍蛇影外風雨聲中　争先見面重重
看爽氣朝来三四峰似謝家子弟衣冠磊落相如庭户
車騎雍容我覺其間雄深雅健如對文章太史公新堤
路問堰湖何日煙水濛濛
　　前調(次辛稼/軒韻)　　　　　　　　　丘　崈
雨趁輕寒風作秋聲燕歸鴈来動天涯羇思登山臨水
驚心節物極目煙埃客裏逢君纔同一笑何遽言歸如
此哉别離久算不應興盡却棹舡回　主人下榻高齋
更檢㸃笙歌頻宴開便流連不到迎春見柳也須小駐
度臘觀梅樓上盈盈閨中脈脈應念胡麻好種栽從敎
去正危䦨望斷小倚徘徊
　　前調(夢方/孚若)　　　　　　　　　　劉克荘
何處相逢登寳釵樓訪銅雀臺喚厨人斫就東溟鯨鱠
圉人呈罷西極龍媒天下英䧺使君與操餘子誰堪共
酒杯車千乗載燕南代北劒客竒材　飲酣鼻息如雷
誰信被晨雞催喚回歎年光過盡功名未立書生老去
機㑹方來使李将軍遇高皇帝萬户侯何足道哉推衣
起但淒凉感舊慷慨生哀
　　前調(送包/尉)　　　　　　　　　　劉克荘
我羡君歸一路秋風芙蓉朩樨想慈顔望久靈烏乍噪
新睂畫就郎馬頻嘶忙脱征衫快呼斗酒細與家人説
建溪情知道這中年懐抱生怕分㩦　丈夫南北東西
應笑煞離筵粉淚啼悵佳人来未碧雲冉冉王孫去後
芳草萋萋明日相思山長水複古道人稀茆店雞元龍
老有高樓百尺誰共登梯
　　前調(寄鍾/賢良)　　　　　　　　　　劉克荘
我夢見君帶飛霞冠著宫錦袍與牧之高㑹齊山風月
謫仙同載采石雲濤萬巻星羅千篇電埽不學窮兒賦
楚騷掀髯處有魚龍起舞狐兔悲嗥　英䧺埋没蓬蒿
暗摸索當年劉與曹歎事機易失功名難偶誅茆西崦
種秫東皋柵有雞豚庭無羔鴈不是先生索價高人間
窄待相期海上共摘蟠桃
　　前調(寄九華/葉賢良)　　　　　　　　　劉克荘
一巻隂符二石硬弓百觔寳刀更玉花騘噴鳴鞭電抹
烏絲䦨展醉墨龍跳牛角書生虬髯豪客談笑皆從折
簡招依稀記曽請纓繋粤草檄征遼　當年目視雲霄
誰信道淒凉今折腰悵燕然未勒南歸草草長安不見
北望迢迢老去胸中有些磊塊歌罷猶須著酒澆休休
也但帽邉鬢減鏡裏顔彫
　　前調(白蓮/)　　　　　　　　　　劉清夫
淺碧芙蓉素豔亭亭前身阿嬌記湘濱露冷酥容倍潔
華清水滑酒暈全消瑤翦豐肌雲翻碎萼白羽鮮明時
自搖風流處是古香幽韻時度鮮飈　瓊姿璧月清標
對千朶嬋娟傾翠瓢況水晶臺榭低迷浄緑氷霜詞調
隐約輕橈細認金房種竒孕秀已覺青衿横素腰西風
晚看花開十丈玉井非遥
　　前調(别陳/縂帥)　　　　　　　　　　程　珌
玉局仙人輕帆萬里送入三吳怪一舟如葉元無濁物
依然姑射滿載氷壺昔日文君千言成誦不識如今記
得無新來也喜都将分付一顆驪珠　向来田賦蠲輸
散多少春風巴與渝算公家麤了蓴羮而巳何妨西子
白髪江湖印鑄黄金時來須佩畢竟人生萬巻書離情
處正秦淮嵗晚雪意模糊
　　前調(夀李/通判)　　　　　　　　　　程　珌
那用招秋休言推暑風自薫兮問誰觧當初識公来處
月明碧落斾巻青霓千丈長松起人生意凍芋寒瓜空
滿畦還堪怪怪諸公衮衮我尚憑泥　須敎一舉崔㟴
算人世功名各有梯更何須錬鼎𤣥霜絳雪只煩煮茗
水餅氷虀紫府多仙招來滿座公自長生角亢齊何曽
也有玉麟行地老鳳梧棲
　　前調(謝劉小山/頻寄所作)　　　　　　　　程　珌
君有新詞何妨為我時遣奚奴看此山大小風流晉宋
眼中餘子苦自侏儒九曲清溪千枝楊柳還記新條更
有無春将好欲從君商略君意何如　佳人玉佩瓊裾
更胸中澆灌有詩書把古人行處從頭檢點今人説厎
却不須渠更上石頭重登鍾阜畫作金陵攷古圗頻相
見怕薰風早晚便隔天隅
　　前調　　　　　　　　　　　　王千秋
荳蔲嬌春煙花羞暖物華漸嘉也不須鶯怨桃封絳萼
不須蜂恨蘭鬱金芽料是東君都将和氣分付清豐詩
禮家充閭慶有青氊事業丹鳳才華　乗槎早上雲霞
曽侍祠甘泉瞻羽車試笑憑熊軾嘉禾合穗進思魚鑰
菡萏駢花蕭冦勲名龔黄模樣入拜行趨堤上沙今宵
裏且觥舩滿棹醉帽攲斜
　　前調(西巖/三澗)　　　　　　　　　　劉圻父
雲壑泉泓小者如杯大者如罌更石筵平瑩寛容數客
淙流回激環遶飛觥三澗交流兩崖懸瀑𢷬雪飛霜落
翠屏經行處有丹荑碧草古木蒼藤徘徊却倚山楹
笑山水娛人若有情見傍回側轉峰巒疉疉欲窮還有
巖谷層層仰視雲間茆茨雞犬疑有仙家来避秦青林
表望煙霞縹緲隐隐鸞笙
　　前調(三榮横溪/閣小宴)　　　　　　　　陸　游
粉破梅梢緑動萱叢春意已深漸珠簾低巻笻枝微歩
氷開躍鯉林暖鳴禽荔子扶疎竹枝哀怨濁酒一尊和
淚斟凭䦨久歎山川冉冉嵗月駸駸　當時豈料如今
漫一事無成霜鬢侵看故人强半沙堤黄閣魚懸帶玉
貂映蟬金許國心堅朝天無路萬里淒凉誰寄音東風
裏有㶚橋煙柳知我歸心
　　前調　　　　　　　　　　　　陸　游
一别秦樓轉眼新春又近放燈憶盈盈倩笑纖纖柔握
玉香花語雪暖酥凝念逺愁腸傷春病思自怪平生殊
未曽君知否漸香消蜀錦淚漬呉綾　難求繋日長繩
況倦客飄零少舊朋但江郊鴈起漁村笛怨寒釭委燼
孤硯生氷水遶山圍煙昏雲慘縱有高臺常怯登消魂
處是魚箋不到蘭夢無憑
　　前調(送人赴/榮道宰)　　　　　　　　　劉　過
萬里湖南歴歴江山此吾舊遊看飛鳬仙子張㠶石上
周郎赤壁鸚鵡滄洲盡吸西江醉中横笛人在岳陽樓
上頭波瀾静泛洞庭青草東整蘭舟　長沙㑹府風流
有萬户娉婷簾玊鈎恨楚城春晚岸花檣燕還将客送
不是人留且喚陽城更招元結摩撫三關歌詠休心期
處算世間真有跨鶴揚州
　　前調(送豐城/王禹錫)　　　　　　　　　劉　過
自注銅瓶作梅花供尊前數枝説邉頭舊事人生消得
幾畨行役問我何之小隊紅旗黄金作印直待封侯知
幾時杯行處想淋漓一醉明日東西　如椽健筆鸞飛
重為寫春風陌上詞便平生豪氣消磨酒裏世間此樂
兒輩争知霜冷貂裘夜寒如水飲到月斜猶未歸仙山
路有笙簧度曲聲到琴絲
　　前調(寄辛/承㫖)　　　　　　　　　　劉　過
斗酒彘肩風雨渡江豈不快哉被香山居士約林和靖
與坡仙老駕勒吾回坡曰西湖正如西子濃抹淡妝臨
鏡臺二公者皆掉頭不顧只管傳杯　白雲天竺去来
圗畫裏峥嶸樓閣開愛縱横二澗東西水繞兩峰南北
高下雲堆逋曰不然暗香浮動不若孤山先訪梅須晴
去訪稼軒未晚且此徘徊
　　前調(寄孫/竹湖)　　　　　　　　　　劉　過
問訊竹湖竹如之何如何未歸道吳山越水無非佳處
来無定止去亦何之只怕秋來未能忘耳心與輕雲一
樣飛愁無奈但北牕寄傲南澗題詩　人生萬事成癡
算世上乆無公是非恨雲臺突兀無君子者雪堂流落
有美人兮踈雨梧桐微雲河漢鐘鼎山林無限悲陽山
縣是昌黎誤汝汝誤昌黎
　　前調　　　　　　　　　　　　劉　過
玉帶金魚緑鬢朱顔神仙畫圗把擎天柱石空留緑野
濟川舟檝閒倚西湖天欲安劉公歸重趙許大元勛誰
得如平章看直人如伊吕世似唐虞　不須别様規模
但收攬人才多用儒況自昔軍中膽能寒敵而今胸次
氣欲吞吳紫府真人黒頭元宰收斂神功寂似無歸來
好正芝香棗熟鶴瘦松癯
　　前調(張路分/秋閲作)　　　　　　　　　劉　過
萬馬不嘶一聲寒角令行柳營見秋原如掌鎗刀突出
星馳鐵騎陣勢縱横人在油幢我韜總制羽扇從容裘
帶輕君知否是山西将種曽繋詩名　龍蛇紙上飛騰
看落筆回檐風雨驚便塵沙出塞封侯萬里印金如斗
未惬平生拂拭腰間吹毛劍在不斬樓蘭心不平歸来
晚聽随車鼔吹也帶邊聲
　　前調(席上口占時/有新第宗室)　　　　　　　劉　過
一劒横空飛過洞庭又爲此來有汝陽璡者唱名殿陛
玉川公子開宴尊罍四舉無成十年不調大宋神仙劉
秀才如何好将百千萬事付兩三杯　未嘗戚戚於懐
歎自古英䧺安在哉看錢塘江上潮生潮落姑蘓城裏
花謝花開道號書生强名舉子漸老雪從頭上催誰羡
汝擁三千珠履十二金釵
　　前調　　　　　　　　　　　　劉　過
柳思花情湖山應怪先生又來想舊時談舌依然觧便
六丁奔走驅斥風雷翠袖傳觴金貂換酒痛飲何妨三
百杯人間世算謫仙去後誰是天才　碧牕畫鼓舩齋
胸次與乾坤一樣開試雲間招手下呼餘子逡廵去矣
但覺塵埃若是花時無風無雨一日須来一百回教人
道任玉山自倒不用人推
　　前調　　　　　　　　　　　　劉　過
緩轡徐驅兒童聚觀神仙畫圗放芹泥雨過芹香路軟
金蓮自筞小小籃輿倚栁題詩穿花勸酒齅蕊攀條得
自如山行處有松篁夹道不用傳呼　清泉石下盤紆
算風景江淮各自殊記東坡賦好紗籠舊壁西山句妙
簾捲晴虛白玉堂深黄金印大無此文君載後車杯行
處想淋漓醉墨真草行書
　　前調(馮可遷號予/為東仙故賦)　　　　　　　張　輯
東澤先生誰説能詩興到偶然但平生心事落花啼鳥
多年盟好白石清泉家近宫亭眼中廬阜九疊屛開雲
錦邉出門去且掀髯大笑有釣魚舡　一絲風裏嬋娟
愛月在滄浪上下天更叢書觀徧筆牀静晝蓬牕睡起
茶竈疎煙黄鶴來遲丹砂成未何日風流葛稚川人間
世聽江湖詩友號我東仙
　　前調(柬章使君/再遊西園)　　　　　　　　黄　機
問訊西園一春幾何君今再遊記流觴亭北偷拈酒戲
凌雲臺上暗度詩鬮略略花痕差差栁意十日不来紅
緑稠須重醉便功名了後白髪争休　定誰騎鶴揚州
任書放牀頭醆瓮頭況殷勤鶯燕能歌更舞輕狂蜂蝶
欲去還留嵗月易忘姓名須載筆勢翩翩回萬牛歸来
晚有燭明金翦香暖珠篝
　　前調　　　　　　　　　　　　黄　機
暑氣清微梅腮漸紅麥鬚未黄恨牡丹多病醫治費巧
酴醿易老㸃綴無方客裏光隂愁中意緒想美人兮山
水長銷凝處有龍絲墜簡来喚持觴　華堂賸貯春光
燦一行珠璣時様妝更燕輕留態詞翻古調鶯嬌欲展
曲度新腔玉漏聲沉銀潢影瀉殢酒猶燒心字香歸来
也判明虯永日瑞錦鴛鴦
　　前調(為潘栁/州夀)　　　　　　　　　黄　機
問訊山翁殷勤為厎来萬山中想橘邉丹井鶴尋舊約
松間碧洞鹿養新茸霧節亭亭星旓曳曳導以浮丘雙
玉童嬉遊處盡祥煙瑞雨霽月光風　歡聲已與天通
更日夜郴江流向東定催歸有詔泥香芝檢留行無計
路熟花􁰵入侍嚴凝密陪清燕吳水歡然相㑹逢年年
裏對春如酒好酒似春濃
　　前調(次岳緫/幹韻)　　　　　　　　　黄　機
日過西牕客枕夢回庭空放衙記海棠洞裏泥金寳斚
酴醿架下油壁鈿車醉墨題詩薔薇露重滿壁飛鴉行
整斜争知道向如今漂泊望斷天涯　小桃一半蒸霞
更兩岸垂楊渾未花便觧貂貰酒消磨春恨量珠買笑
酬答年華對面青山招之不至説與浮雲休苦遮山深
處見炊煙又起知有人家
　　前調(送徐孟堅/秩滿還朝)　　　　　　　　黄　機
人物眇然落落曉星如今幾何有飄揺長袖工持月斧
寂寥遺韻妙鼓雲和政事文章特其餘事英氣横空時
浩歌還堪笑似龍文古鼎誰復摩挲　青絲繫馬庭柯
為小駐夀君金叵羅説一時偉望齊高岳麓二年遺愛
拍滿湘波世事多端細憑商略痛飲不須言語多從今
　去好經從烏府躐上鑾坡
　　　前調(雲山/樓)　　　　　　　　　　劉　鎮
　爽氣西来玉削羣峰千杉萬松望踈林清曠晴煙紫翠
　雪邉廻棹栁外聞鐘夜月瓊田夕陽金界倒影樓臺表
　裏空橋隂曲是舊来忠定手種芙蓉　仙翁心事誰同
　付魚鳥相忘一笑中向月梅香厎招邀和靖雲山高處
　問訊梁公物象搜竒風流懐古消得文章萬丈虹沉吟
　久想依依春樹人在江東
　　　前調(和潜夫韻/送孫季蕃)　　　　　　　　劉　鎮
　誰似花翁長年湖海蹇驢敝裘想紅塵醉帽青樓歌扇
　揮金談笑指玉風流呉下阿蒙江南老賀肻為良田二
　頃謀人間世算槐根一夢螻蟻王侯　悠悠吾道何求
　況白首相逢説舊遊記疎風淡月寒燈古寺平章詩境
　分付糟丘聚散摶沙炎凉轉燭歸去来兮萬事休無何
　有問從前那個騎鶴揚州
御選歴代詩餘巻八十九
　欽定四庫全書
御選歴代詩餘巻九十目録(一百十/四字)
　　　沁園春(中/)
　　　　洪咨䕫(三首/)
　　　　盧祖皋
　　　　汪莘(三首/)
　　　　李昴英
　　　　陳經國(二首/)
　　　　趙以夫(二首/)
　　　　方岳(六首/)
　　　　張榘
　　　　馮取洽(六首/)
　　　　蒋捷
　　　　歐良
　　　　姚勉(九首/)
　　　　王鼎翁
　　　　何夢桂(二首/)
　　　　吴潛
　　　　陳草閣
　　　　葛長庚(三首/)
　　　　元好問
　
　
　
　
　
　
　
　
　
　
御選歴代詩餘巻九十目録
　欽定四庫全書
御選歴代詩餘巻九十(一百十/四字)
司經局洗馬掌局事兼翰林院修撰加二級(臣/)王奕清奉
㫖校刋
　　沁園春(中/)
　　　沁園春(夀俞/紫微)　　　　　　　　　洪咨夔
　詩不云乎蒹葭蒼蒼白露為霜看髙山喬朩青雲老幹
　英華滋液亦歛而藏匠石操斤便游林下一舉採之充
　棟梁須知道是天將大任翕處還張　薇郎玉佩丁當
　問何時午橋花竹莊又星回嵗換臘殘春淺錦熏籠紫
　栗玉杯黄喚起東風吹醒宿酒甲子從頭重數将眀朝
　去趁傳柑宴近滿袖天香
　　　前調　　　　　　　　　　　　洪咨夔
　秋氣悲哉薄寒中人皇皇何之更黄花吹雨蒼苔滑屐
　闌空鬬鴨牀老支龜靜裏蛩音眀邊睂睫蹴踏星河天
　脱鞿清談乆頓兩忘妍醜嫫姆西施　濂溪家住江湄
愛出水芙蓉清絶姿好光風霽月一團和氣尸居龍見
神動天隨著察工夫誠存體段箇裏言語文字非君家
事莫空將太極散打圖碑
　　前調　　　　　　　　　　　　洪咨夔
歸去來兮杜宇聲聲道不如歸正新煙百五雨留酒病
落紅一尺風妒花期睡起緑牕銷殘香篆手板搘頤還
倒持無人解自追游仙夢作送春詩　風流不似年時
把别墅江山供奕棋空一川芳草半池晴絮歌翻長恨
賦續懐離桃葉渡頭沉香亭北往事悠悠難重思徘徊
處看鳴鳩喚婦乳燕将兒
　　前調(䨇溪/狎鷗)　　　　　　　　　　盧祖皋
㡬葉彫楓半篙寒日傍橋繫船愛洞門深鎖人間福地
䨇溪分占天上星躔破帽敧寒短鞭敲月此地經行知
㡬年空贏得似沈郎消痩還欠詩篇　沙鷗伴我愁眠
向水驛風亭紅蓼邊有村醪可飲且須同醉溪魚堪鱠
切莫論錢笠澤波頭垂虹亭上橙蟹肥時霜滿天相隨
否算江南江北惟有君閒
　　前調(自題/方壺)　　　　　　　　　　汪　莘
春至傷春秋至悲秋誰在華胥歎謫仙才氣飛揚䟦扈
淵眀心事慷慨欷歔自我少時如今晩境行半人間真
有餘都休問且一觴一咏吾愛吾廬　南皋境界何如
捨明月清風誰與居望蓬山路杳萬株翠檜方壺門掩
四面紅蕖中有佳人綽如姑射一炷清香滿太虚塵寰
外被鳴鸞報客飛鶴傳書
　　前調(憶黄/山)　　　　　　　　　　汪　莘
三十六峰三十六谿長鎖清秋對孤峰絶頂雲煙競秀
懸崖峭壁瀑布爭流洞裏桃花仙家芝草雪後春正取
次遊親承見是龍潭白畫海湧潮頭　當年黄帝浮丘
有丹枕玉牀猶在不向天都月夜遥聞鳯管翠㣲霜曉
仰盼龍樓砂穴長紅丹爐已冷安得靈方問蚤修誰知
此只原頭白鹿水畔青牛
　　前調(挂黄山圖十二/軸恰滿一室)　　　　　　汪　莘
家在柳塘榜挂方壺圖挂黄山覺仙峰六六滿堂峭峻
仙溪六六遶屋潺湲行到水窮坐看雲起只在吾廬尋
丈間非人世但鶴飛深谷猿嘯高巖　如今雙足蹣跚
向畫裏嬉遊卧裏看甚花開花落悄無人見山南山北
誰似余閒住箇菴兒了些活計月白風清人倚闌山中
友類先秦氣貌後晉衣冠
　　前調(監司元宵/招飲不赴)　　　　　　　　李昴英
纔到中年節物渾閒賞心頓輕據隨分東風瓶簪柳雪
應時燈夜棚綴蓮星自一家春也三杯酒巧繭堆香笑
語聲又何須聽西樓絃管南陌簫笙　平生黄巻青燈
肻珠翠奢華八尺檠欲趁隊閒嬉雕鞍寳馬回頭猛憶
破案囊螢鄰曲漁歌庭除鶴舞塵外冰輪徹骨清人閒
處這炯然方寸一㸃長眀
　　前調　　　　　　　　　　　　陳經國
把酒西湖花月三年不見粲山想荆州座上消磨歲月
唐風集裏收巻波瀾鶴邑朝帆鱸鄉夕棹來往菰蒲何
處間應思我似騎驢杜甫長在長安　相逢依舊開顔
聽玉屑霏霏當暑寒笑髯生如許尚誇年少心忙未了
浪說身閒鹿夢無凴菟裘堪老付子聲名我欲還斜陽
外把平生心事同倚闌干
　　前調　　　　　　　　　　　　陳經國
過了梅花縱有春風不如早還正燕泥日暖草緜别路
鶯朝煙淡柳拂征鞍黎嶺天髙建溪雷吼歸好不知行
路難龜山下漸楊梅初熟盧橘猶酸　名塲老我間闗
分嵗晩誅茆湖上山歎龍舒君去尚留破硯魚軒人老
長把連環鏡影霜清衣痕塵暗贏得狂名傳世間君歸
日見家林舊竹為報平安
　　前調(次劉後/村韻)　　　　　　　　　趙以夫
秋入書幃漏箭初長熏鑪未灰向酒邊陶寫韓情杜思
案頭料理漢蠧秦煨天有髙情世無慧眼剛道先生是
不材人都笑這當行舖席又不成開　忘懐物外徘徊
與鷗鷺同盟兩莫猜似龍蛇匣裏光涵牛斗鳯凰臺上
聲挾風雷寳汞一錢冰銜三字浮利浮名安在哉太平
也要泥金鏤玉除是公來
　　前調(次方時/父韻)　　　　　　　　　趙以夫
自笑生來骨相無竒壬三甲三覺紫宸班裏都忘故歩
維摩室内添箇新參壯也不如老之将至何止嵇康七
不堪江湖客況詩肥賈島骨痩王曇　紛紛紆紫拖藍
送水北山人又水南喜支離得佚散材為夀一丘自足
萬象中涵膾炙功名膏肓富貴舉世黄粱夢正酣知誰
健且茹芝商嶺飲菊胡潭
　　前調(賦子/規)　　　　　　　　　　方　岳
儘為春愁儘勸春歸直恁恨深況雨急黄昏寒欺客路
月明夜半人夢家林店舍無煙楚鄉寒食一片花飛那
可禁小凝竚點紅蔫翠老江樹隂陰　汀洲杜若誰尋
想朝鶴怨兮猿夜吟甚連天芳草淒迷離恨拂簾香絮
撩亂深心汝亦知乎吾今倦矣甕有餘春可共斟歸來
也問淵眀而後誰是知音
　　前調(櫽括蘭/亭序)　　　　　　　　　方　岳
嵗在永和癸丑暮春修禊蘭亭有崇山峻嶺茂林修竹
清流激湍暎帶山陰曲水流觴羣賢畢至是日風和天
氣清亦足以供一觴一咏暢叙幽情　悲夫一世之人
或放浪形骸遇所欣雖快然自足終期於盡老之将至
後視猶今隨事情遷所之既倦俛仰之間迹已陳興懐
也将後之覽者有感斯文
　　前調(和宋令/致苔梅)　　　　　　　　　方　岳
有羙人兮鐵石心腸寄春一枝喜蘚生龍甲那因雪痩
月横鶴膝不受寒欺雲卧空山夢回孤驛生怕渠嗔未
敢詩江頭路問銷魂幾許索笑何時　賦成字字珠璣
君莫倚家風舊解題歎水曹安在飄然欲去逋仙已矣
其與誰歸煙雨愁予江山老我畢竟嵗寒然後知㣲酸
在儘危譙斜倚殘角孤吹
　　前調(用梁權郡/韻餞春)　　　　　　　　方　岳
鶯帶春來鵑喚春歸春緫不知恨楊花多事杏花無頼
半隨殘夢半惹晴絲立盡碧雲寒江欲暮怕過清眀燕
子時春且住待新篘熟了却問行期　問春春竟何之
看紫態紅情難語離想芳韶猶剰牡丹知處也須些個
付與荼䕷喚取娉婷觀教春醉不道五更花漏遲愁一
晌笑車輪生角早已天涯
　　前調(和趙司/戸紅藥)　　　　　　　　　方　岳
把酒問花繭栗梢頭春今幾何笑身居近侍階翻萬玉
面勻菩薩髻擁千螺一一牙籖英英碧字占定花間甲
乙科歸來也傍紫薇吟處揉作陽和　祗今花事無多
看㡬許風煙付與他待圍将翡翠怕蜂黏粉織成雲錦
遣鳯銜梭誰翦并刀贈之燕玉莫負雙蛾嬌溜波花應
道儘花強人面厎用能歌
　　前調(和林/教授)　　　　　　　　　　方　岳
子盍觀夫商丘之朩有樗不才縱斧斤睥睨何妨雪立
風煙傲兀怎問春回老子似之倦游久矣歸曬漁蓑羮
芋魁村鉏外聞韭今有子芥已生臺　天於我輩悠哉
縱作賦問天天亦猜且醉無何有酒徒陶陸與二三子
詩友陳雷正爾眠雲阿誰敲月不是我曺不肻來君且
住怕口生荆棘胸有塵埃
　　前調(夀吴/履齋)　　　　　　　　　　張　榘
緑野歸來笻杖角巾豈不快哉有清泉白石東西巖岫
翠隂紅影髙下樓臺况是蕤賓槐庭暑薄照眼葵榴次
第開輕薫裏翦香蒲為夀一笑傳杯　栽培多少英材
更霖雨看看徧九垓算支撐厦屋正資梁棟調和鈞鼎
須用鹽梅旒冕興思搢紳顒望應有天邊丹詔催依還
是為蒼生一起重位元台
　　前調(次韻/四友)　　　　　　　　　　馮取洽
我愛之君結屋屏山友松竹梅有倦游孤劍暫懸素壁
醉吟行屨時印蒼苔得失不驚知恬交養浩浩胸中何
壯哉須知道似驊騮萬里道路方開　相期湖上舒懐
莫放過花枝與酒杯況上天已辦河東新賦圜橋樂得
海内英才矍鑠溪翁據鞍一笑畫餅功名賦儻來長堤
上看柳花荷氣儘可追陪
　　前調　　　　　　　　　　　　馮取洽
一雨沛然六合全清空無點埃喜秋容新沐為誰媚嫵
凉蟾留照政爾徘徊蠟屐清游漁蓑淡話富貴於余何
有哉雙溪上緫舊盟鷗鷺來往無猜　煙霞竹石松梅
更無數幽花陸續開漸黄雞啄黍肥堪一箸浮蛆拍甕
羙可三杯兒解應門翁方索句俗客來時莫放來青山
好儘從今日日闥不妨排
　　前調(用前韻謝/魏菊莊)　　　　　　　　馮取洽
舉世紛紛風靡波流名氛利埃有幽人嘉遯長年修潔
寒花作伴竟日徘徊餐薦夕英杯迎朝露世味何如此
味哉揚揚蝶儘弄芳來往我又奚猜　雙溪約玉林梅
擬直到莊門一扣開奈衢山風急勒教回駕横塘水弱
未許浮杯恨結停雲神馳落月白雪風前急墮來教兒
唱侑衰翁一醉無悶堪排
　　前調(再用前韻/答吕柳溪)　　　　　　　　馮取洽
問訊柳溪溪上柳容胡為帶埃歎陽春陡變孰為披拂
賞音難遇誰與徘徊好在湖山吾容不辱寄徑垂條豈
偶哉休揺蕩且深根寧極免俗人猜　何妨傍竹依梅
待青眼春回一笑開儘攀絲弄葉效顰施黛籠韀拂帽
竊䕃傳杯未礙飛緜一髙千丈風力㣲時穩下來天難
問便陶門漢苑一任安排
　　前調(和玉/林韻)　　　　　　　　　　馮取洽
人事好乖雲散風流暗思去年記竹輿伊軋報臨村裏
笻枝顚倒忙返溪邉翦韭新炊尋桃小酌取次懽謡俱
可編難忘處是陽春一曲羣唱尊前　新晴又放花天
況家釀堪攜不用錢想有人如玉已過南市無人伴我
重醉西阡舊約難憑新詞堪賦樂事賞心那得全歸來
也命兒将此意寫似朱絃
　　前調(贈錦江歌/者何琮)　　　　　　　　馮取洽
有孤竹君音節拂雲諡曰洞簫縱柳郎填就周郎顧罷
欠伊品藻律也難調慚媿何郎嗚嗚嫋嫋翻入齶脣齒
舌喉誰知道是郭郎親授共貫同條　後來一輩枵枵
甚聲響都如鸚鵡嬌歎秦青已往嘉榮何在念奴骨朽
李八魂銷試向君前聽君一曲前輩風流未覺凋馮郎
老但點頭嚥唾􁨣解金貂
　　前調(書南/堂壁)　　　　　　　　　　蔣　捷
老子生平辛勤㡬年始有此廬也學那陶潛籬栽些菊
依他杜甫園種些蔬除了雕梁肻容紫燕誰管門前長
者車怪近日把一庭眀月却借伊渠　鬢邊白雪紛如
又何苦招賔納客歟但夏榻宵眠面風敧枕冬檐晝短
背日觀書若有人尋只教僮道這屋主人今自居休羡
彼有揺金寳轡織翠華裾
　　前調(未開/梅)　　　　　　　　　　歐　良
我善觀梅識梅妙處舍我其誰待裁冰翦雪已無足道
凝酥弄粉愈不為竒枉費心神廵檐索笑點校南枝并
北枝梅應道似這般題品未是相知　分眀有箇端倪
遮莫把人間凡眼窺那精神全在半含蕊處風流全在
未有香時萬木叢邉兩三點白此是生生化化機花開
也又怎生消得箇様詞兒
　　前調(夀同年/陳探花)　　　　　　　　　姚　勉
憶昔東坡秀奪睂山生丙子年盖丙離子坎四方中氣
宜當此嵗間出英賢河嶽鍾靈星辰再孕來自赤城中
洞天新秋霽萃一襟爽氣風露澄鮮　玉階同聽臚傳
伴寳馬如龍絲裊鞭正椿庭未老同躋榮路萼樓争耀
相照魁躔即似坡公金蓮夜對身作玉堂雲霧仙憐同
嵗但乞如夢得分買山錢
　　前調(夀婺州/陳可齋)　　　　　　　　　姚　勉
四海中間第一清流惟有可齋看平生踐履真如氷玉
䧺文光燄不涴塵埃元祐諸賢紛紛臺省惟有景仁招
不來狂瀾倒獨中流砥柱屹立崔嵬　掛冠有請高哉
但清廟正需梁棟材便撐舟野水出航巨海有官鼎鼐
無地樓臺製菊齡高看萸人健萬頃秋江入夀杯經綸
了却馭風騎氣閬苑蓬萊
　　前調(夀張府/判室)　　　　　　　　　姚　勉
梅笑東風只兩日間又新嵗華有玉龜阿母獻三蟠實
蕊宫仙子飛七香車春滿鰕簾雪晴鴛瓦牕户非煙籠
翠紗萱堂上看衣翻戲綵觴捧流霞　君家元是仙家
幾度看菖蒲九節花來劒池丹井平分風月一溪流水
猶泛胡麻夀慶千秋榮封兩國緑鬢猶深楊栁鴉長生
藥在蓬萊頂上不必丹砂
　　前調(送權倅/許帳幹)　　　　　　　　　姚　勉
萬里清風吹送錦㠶入南浦雲看拂天旌斾攀留不住
迷津舸艦歌舞相迎二許家聲三洪地望今代風流第
一人蜚英早合詞林視草藜閣翻芸　飛芻逺餉三軍
特借作紅蓮入幕賔把西山暮雨暫時收捲荷山明月
小試平分甦醒枯魚剔除深蠧箇是人間有脚春難淹
乆看詔催入侍香案麒麟
　　前調(七月朔/夀盧守)　　　　　　　　　姚　勉
一葉新凉又是西風吹轉素商攬玉壺英氣鍾為人物
銀河精采融作文章司巧天公攙先七夕分付天孫雲
錦裳騎龍鳯自九霄飛至萬丈光芒　早年奏賦長楊
飽挹盡瀛洲風露香問石渠天禄借将班馬荷山錦水
暫作龔黄蘭省春風薇垣夜月合佩仙花侍玉皇明年
裏飲夀椒何處宣勸持觴
　　前調(夀楊帥參次/日将之官)　　　　　　　姚　勉
摘玉蕊梅泛金葉蕉祝公夀齡算今年比似常年逈别
翠煙紅霧香靄門屏鳯詔雲霄龍光牛斗輝射南州孺
子亭看看是伴元戎小隊花栁郊坰　傳家有子明經
渾不要黄金遺滿籯向月中傳與一枝仙桂斕斑衣上
更著袍青明日瓜期今朝椿夀玉樹芝蘭羡滿庭公知
否老人星一㸃映泰階星
　　前調(夀趙/倅)　　　　　　　　　　姚　勉
道骨仙風海上騎鯨端是後身把銀河天巧鍾為文采
劒津寳氣融作精神壺玉儲氷掌金擎露胸次全無一
㸃塵年年裏早花朝六日長慶生申　箳篁濯錦江濵
人盡道如公清最真合沉香亭北金箋奏曲恩披獸錦
醉拭龍巾泥紫頒來渠黄飛去自是八花甎上人從今
後看大鈞播物萬象皆春
　　前調(餞張/倅)　　　　　　　　　　姚　勉
明月扁舟輕逐江鷗翩然賦歸任顛風掀舞濤山浪屋
少須平定一碧琉璃栁絮浮雲有無根蔕到底不磨真
是非呵呵笑看人情如紙世事如棊　宜堂事事皆宜
把杯酒論文更有誰記風雲滿席吟情浩蕩龍蛇滿壁
醉墨淋漓别後相思有書寄否春在梅花第一枝重相
見約柳堤撐舫竹閣尋詩
　　前調(送友人/歸蜀)　　　　　　　　　姚　勉
拂劒整裝光射斗牛色正芒寒大丈夫不作兒曹離别
何須更唱三疊陽關晝錦還鄉油幢佐幕誰道青天行
路難從今去聽聲名燄燄飛動岷山　征途少飲加餐
要做取功名久逺看捲長風吹醒劒關雲氣更須砥柱
三峡驚湍聞道槐庭已登安石此去須彈貢禹冠明年
裏踏梅花有分相見長安
　　前調　　　　　　　　　　　　王鼎翁
又是年時杏紅欲吐栁緑初芽奈尋春歩逺馬嘶湖曲
賣花聲過人唱牕紗暖日晴煙輕衣羅扇看徧王孫七
寳車誰知道又十年魂夢風雨天涯　休休何必傷嗟
漫贏得清清兩鬢華且不知門外桃花何代不知江左
燕子誰家世事無情天公有意嵗嵗東風嵗嵗花􁨣一
笑且醒來杯酒醉後杯茶
　　前調　　　　　　　　　　　　何夢桂
老去無心看盡青山山前暮雲問重来海燕烏衣安在
乍歸遼鶴華表空存世路悠悠風塵渺渺白髪相催烏
兔頻浮生事算天涯海角誰是閒人　幾畨甲子庚申
看青草年年秋又春笑武陵源上桃花未實崑崙山下
瑶樹長新霓羽飄零蛾眉蕭颯欲覓神仙隔兩塵草堂
在但休教猿鶴夜半移文
　　前調(夀何逢/原北堂)　　　　　　　　　何夢桂
孔盖霓旍月佩雲裳人間女仙問韶光九十何如今日
花朝百五好是明年戲舞稱觴一堂家慶眼見兒孫曽
又𤣥竒絶處看菱花白髪不改朱顔　當年手種紅蓮
笑幾度桑田滄海乾想蟾胎錬就紫皇靈藥龍髯飛堕
玉女雲軿青鳥重來紅霞儼在一曲雲和猶未閒羞塵
世把蛾眉蟬鬢空為誰妍
　　前調(梅/)　　　　　　　　　　　吳　潛
十月江南一畨春信怕凭玉䦨正地連邉塞角聲三弄
人思鄉國愁緒千般草草村墟疎疎籬落猶記花間曽
卓菴茶甌罷問幾回吟遶冷淡相看　堪憐影落溪南
又月午無人更漏三雖虚林幽壑數枝偏瘦已存鼎鼐
一㸃微酸松竹交盟雪霜心事斷是平生不肻寒林逋
在倩詩人此去為語湖山
　　前調　　　　　　　　　　　　陳草閣
霜剥枯崖何處郵亭玉龍夜呼喚經年幽夢悠然獨覺
參横璇漢漏徹銅壺漠漠風煙昏昏水月醉聳詩肩騎
瘦驢孤吟處肯尋香弔影搔首踟蹰　古心落落如予
悄獨立高寒凌萬夫對荒煙野草淺溪沙路班荆三嗅
此意誰如高卧南陽歸来彭澤借問風光還似無難窮
處待憑将妙手作嵗寒圗
　　前調　　　　　　　　　　　　葛長庚
乍雨還晴似寒而暖春事已深是婦鳩乳燕說敎魚躍
豪蜂醉蝶撩得鶯吟鬬茗分香脱單衣裌回首清明上
已臨芳菲處在棃花金屋楊栁璚林　如今詩酒胸襟
對好景良辰似有姙念恨如芳草知他多少夢和飛絮
何處追尋病酒時光困人天氣早有新秧吐嫩鍼蘭亭
畔漸流觴曲水修禊山隂
　　前調　　　　　　　　　　　　葛長庚
吹面無寒沾衣不濕豈不快哉正杏花雨嫩紅飛香砌
栁枝風軟緑映芳臺燕似談禪鶯如演史猶有海棠連
夜開清明也尚隂晴莫凖蜂蝶休猜　朝来應問蒼苔
甚幾日都成錦繡堆念四方賔客不堪渭樹一年春事
已屬庭槐宿酒難醒多情易老争奈傳杯不放杯如何
好看秋千戲劇蹴踘詼諧
　　前調　　　　　　　　　　　　葛長庚
嫩雨如塵嬌雲似織未肻便晴見海棠花下飛来雙燕
垂楊深處啼斷孤鶯緑砌苔香紅橋水暖笑撚吟髭行
復行幽尋嬾就半牕殘睡一枕初醒　銷凝次第清明
𣺌南北東西草又青念鏡中勲業韶光冉冉夢前今古
銀髪星星青鳥無憑丹霄有約獨倚東風無限情誰知
有這春山萬㸃杜宇千聲
　　前調(除夕/)　　　　　　　　　　元好問
腐朽神竒夢幻吞侵朝昏變遷悵殘燈舊嵗雞聲競早
春風歸興鴈影相先南渡崩奔東屯留滯世事悠悠白
髪邉虛名誤徧人間浪走恰到求田　青紅花栁争妍
意醉眼天公也放顛更雲雷怒捲頹波一注冰霜冷看
老桂千年園令家居陶潛官罷無酒令人意缺然從敎
去付青山屋上明月尊前
　
　
　
　
　
　
　
　
　
　
　
　
　
　
　
御選歴代詩餘巻九十
　欽定四庫全書
御選歴代詩餘巻九十一目録(起一百十四字/至一百十六字)
　　　沁園春(下/)
　　　　劉秉忠
　　　　白樸(六首/)
　　　　許有壬
　　　　張翥(四首/)
　　　　張埜(五首/)
　　　　邵亨貞(二首/)
　　　　沈景高
　　　　高啓(二首/)
　　　　楊基
　　　　瞿佑
　　　　吴洪
　　　　焦竑
　　　儲懋端(二首/)
　　　鄔仁卿
　　　錢繼章
　　賀新郎
　　　蘇軾
　　　周紫芝
　　　馬莊父
　　前調(又一體/)
　　八歸(又一體/)
　　　姜䕫
　　　史逹祖
　　宣清
　　　栁永
　　瑶臺月
　　　無名氏
　　沁園春(又一體/)
　　　張先
　　　　劉過(二首/)
　　　前調(又一體/)
　　　　葛長庚
　　　前調(又一體/)
　　　　秦觀
　　　摸魚兒(又一體/)
　　　　歐陽修
　　　沁園春(又一體/)
　　　　林正大(三首/)
　
　
　
　
　
　
御選厯代詩餘巻九十一目録
　欽定四庫全書
御選歴代詩餘巻九十一(起一百十四字/至一百十六字)
司經局洗馬掌局事兼翰林院修撰加二級(臣/)王奕清奉
㫖校刋
　　沁園春(下/)
　　　沁園春　　　　　　　　　　　劉秉忠
　月落簷西日出籬東曉枕睡餘喚老妻忙起晨餐供具
　新炊藜糝舊蓄鹽蔬飽後安排城邊墾斸要占蒼煙十
　畞居閒談裏把從前荒穢一旦驅除　為農換却為儒
　任人笑謀身拙更迂念老来生業無他長技欲期安稳
　敢避﨑嶇逹士聲名貴家驕蹇此好胸中一㸃無歡然
　處有膝前兒女几上詩書
　　　前調(鳯凰/臺)　　　　　　　　　　白　樸
　獨上遺臺目斷清秋鳯兮不還悵吴宫幽徑埋深花草
　晉時高塚銷盡衣冠横吹聲沉騎鯨人去月滿空江鴈
　影寒登臨處且摩挲石刻徙倚䦨干　青天半落三山
更白鷺洲横二水間問誰能心比秋来水静漸敎身似
嶺上雲閒擾擾人生紛紛世事就裏何常不强顔重回
首怕浮雲蔽日不見長安
　　前調　　　　　　　　　　　　白　樸
我望山形虎踞龍盤壯哉建康憶黄旗紫盖中興東晉
雕欄玉砌下逮南唐歩歩金蓮朝朝璚樹宫殿吳時花
草香今何日尚寺留蕭姓人做梅妝　長江不管興亡
漫流盡英䧺淚萬行問烏衣舊宅誰家作主白頭老子
今日還鄉弔古愁濃題詩人去寂寞高樓無鳯凰斜陽
外正漁舟唱晚一片鳴榔
　　前調　　　　　　　　　　　　白　樸
𣺌渺吟懐望佳人兮在天一方問鵾鵬九萬扶揺何力
蝸牛兩角蠻觸誰强華表鶴來銅盤仙去白日青天夢
一塲俄然覺正醯雞舞甕野馬飛牕　徜徉玩世何妨
更誰道狂時不得狂羡東方臣朔從容帝所西真阿母
喚作兒郎一笑人間三游海上畢竟仙家日月長相随
去想蟠桃熟後也許偷嘗
　　前調　　　　　　　　　　　　白　樸
自古賢能壮嵗飛騰老来退閒念一身九患天教寂寞
百年孤憤日就衰殘麋鹿難馴金鑣縱好志在長林豐
草間唐虞世也曽聞巢許遁跡箕山　越人無用殷冠
怕機事纒頭不耐煩對詩書滿架子孫可敎琴尊一室
親舊相歡况属清時得延殘喘魚鳥溪山任往還還知
否有絶交書在細與君看
　　前調　　　　　　　　　　　　白　樸
玉節星軺十道監司治稱最優甚惠風纔到豚魚亦信
清霜未降狐兔先愁鎮静洪都澄清白下又過東南第
一州雲煙厎看千巖競秀萬壑争流　離筵無計相留
漫慷慨中年白髪稠記璚花照眼忙催詩筆松燈促座
笑遞觥籌放浪形骸欣於所遇負我蘭亭共一遊心期
在想山隂興盡和月回舟
　　前調　　　　　　　　　　　　白　樸
流水高山獨許鍾期最知伯牙愧我投朩李得酬瓊玖
人驚玉樹肻倚蒹葮風雨十年江湖千里望美人兮天
一涯重攜手似仲宣去國江令還家　門前栁拂堤沙
更好繫天津泛斗槎看金鞍閙簇花邉置酒玉盂旋洗
竹裏供茶朱雀橋荒烏衣巷古莫笑斜陽野草花寒食
近算人生行樂少住為佳
　　前調(臨清舟中次/韻寄可行)　　　　　　　許有壬
草术無情不問寒暄開時便開只黄花多事偏憐隐逸
白頭何補且避賢才老友相逢清談絶倒休校劉郎去
後栽尊中物勝他年千里漫寄寒梅　神仙合住蓬萊
奈老去思兒忍不回任景荘槐老誰為癡夢梅家酒美
且浣幽懐渭北江東暮雲春樹何日扁舟更此来公知
否便連朝觴詠能幾徘徊
　　前調(讀白太素/天籟集)　　　　　　　　張　翥
客汝知乎載酒輕舟看花小車勝炎州出使瘴浮征斾
禁門待漏霜滿朝鞾嵗去堂堂老来冉冉瓶雀飛時手
怎遮平生事歎山川迹逺霄漢程賒　從渠夢蝶疑蛇
得放嬾還須自在些甚天荒地老銅臺歌舞水流雲散
金谷豪奢客問先生歸宜早計醉後之言可信邪鷗盟
在任魚蓑江上雨細風斜
　　前調(将北歸賦/此留别)　　　　　　　　張　翥
天上玉堂海外瀛洲山中蜕巖甚六十四嵗出時持節
八千餘里来駐征驂香火縁深功名意薄夢覺仙家雪
滿簮桐花社喜酒邉鶯燕詩外雲嵐　錦堂容我清酣
擁畫燭金鈎手屢探怪朗吟御史笑回紅粉送歸司馬
淚濕青衫蜀魄春多塞鴻秋逺無限離情老不堪空留
在任水光山色江北江南
　　前調(廣陵九/日泛舟)　　　　　　　　　張　翥
何許登臨路遶蕪城岡連楚皋愛流雲低響歌催瓊樹
微波照影人豔仙桃松院移尊栁橋攜袖随處蘭舟且
暫捎秋無際望空江鴈逺落朩天高　不妨左手持螯
更右把金尊送濁醪歎雞臺草暗凄然興廢龍山煙冷
老矣英豪白髮寧饒黄花儘插要裹西風破帽牢劉郎
醉把吴牋笑擘試與題餻
　　前調(次韻聼董/氏雙絃)　　　　　　　　張　翥
誰喚嬌嬈斜插雙絃華筵乍開愛玉纖輕軋半籠翠袖
歌喉緩引暗㸃鴛鞵蕃部新聲樂工巧製寫出龍沙馬
上哀哀何似似離鸞驚起白雀飛来　丁寧擊節金釵
要細聽春風且慢催正宫商雙犯拽歸雙調伊州入破
攧徧三臺畫扇香收羅巾汗溼愁是雲兠醉後回花間
客儘鸞綃纒髻更盡餘杯
　　前調(宿瓜/州)　　　　　　　　　　張　埜
瓜歩城闉煙樹西津幾回往來儘洪濤千丈魚龍出沒
蒼顔十載鷗鷺驚猜驛館荒凉征鞍牢落寄語樓船且
莫開今宵裏要江聲一枕洗滌羈懐　凌晨風定潮回
便挂起雲帆亦快哉愛金山東畔天開罨畫銀山南去
地湧詩材衝破晴嵐拂開蒼蘚欲紀兹行百丈催還停
筆怕吟鞭猶帶京國塵埃
　　前調(泉南/作)　　　　　　　　　　張　埜
自入閩關形勢山川天開兩邉見長溪潄玉千瓴倒建
高峰潑黛萬馬回旋石磴盤空天梯架壑驛騎蹣跚鞭
不前心無那恰鷓鴣聲裏又聽啼鵑　區區薄宦誰憐
道有志從来鐵石堅但長存一片忠肝義膽何愁半㸃
瘴雨蠻煙盡巻南溟不供杯杓得遂斯游豈偶然天公
意要淋漓醉墨海外流傳
　　前調(送吴此民再/任江州敎)　　　　　　　張　埜
前日廬山今日廬山豈偶然哉喜青衫舊夢輕舟熟路
白雲新興翠壁丹厓石鏡光寒香爐煙裊晴雪飛空玉
峡開天公意要先生健筆洗盡塵埃　三年握手金臺
甚意氣相期隘九垓恨征帆縹緲秋風南浦書燈冷落
夜雨西齋蓮社香中琵琶亭上應念京塵無好懐君須
記向鴈回時節早寄詩来
　　前調(止酒效/稼軒)　　　　　　　　　張　埜
半世㳺從到處逢迎唯爾麴生喜一尊乗興時居樂土
三杯有力能破愁城豈料前歡俱成後患深悔從来見
不明筠軒上抱厭厭病枕恨與誰評　請生亟退休停
更説甚濁賢與聖清論伐人心性蛾眉非慘鑠人骨髄
鴆毒猶輕裂爵㷊觴棄壺毁榼交絶何須出惡聲生再
拜道苦無大故遽忍忘情
　　前調(夀杜/右丞)　　　　　　　　　　張　埜
勇退歸来一擔乾坤十年息肩奈東山安石未容高卧
洛中司馬須在調元車擁蒲輪杖扶靈夀琴瑟更張為
觧絃人都道果功成霖雨澤潤無邉　河汾間氣生賢
算甲子纔同絳縣年更太公八十出膺熊虎武公九十
入載貂蟬梅信春香槐堦日暖數到荘椿嵗八千持杯
夀夀文章宰相廊廟神仙
　　前調(美人/眉)　　　　　　　　　　邵亨貞
巧鬬彎環纖凝嫵媚明妝未收似江亭曉望遥山拂翠
宫簾暮捲新月横鉤埽黛嫌濃塗鉛訝淺能畫張郎不
自由傷春倦為皺多無力翻做嬌羞　填來不滿横秋
料著得人間多少愁記魚箋緘啓背人偷斂鴈鈿膠併
運指輕揉有喜先占長顰難效柳葉輕黄今在不雙尖
鎖試臨鸞一展依舊風流
　　前調(美人/目)　　　　　　　　　　邵亨貞
漆㸃填眶鳯梢侵鬢天然俊生記隔花瞥見疎星炯炯
倚欄凝注止水盈盈端正窺簾瞢騰並枕睥睨檀郎長
是青端相久待嫣然一笑密意将成　困酣曽被鶯驚
强臨鏡挼挱猶未醒憶帳中親見似嫌羅宻尊前相顧
翻怕燈明醉後看承歌䦨鬬弄幾度孜孜頻送情難忘
處是鮫綃揾透别淚雙零
　　前調(美人指甲/和劉龍洲)　　　　　　　　沈景高
新脱魚鱗平分鵝管愛勒睂彎記掐恨香蕉愁悰細説
劃情嫩竹怨曲新翻纔貼梅鈿旋挑鉛粉繡領重交猶
道寒嬌無奈笑輕拈杏帶淺揭湘斑　宫棋也學偷彈
時綰就同心羞自看觧傳杯頻賭蔵鬮羅袖歸鞭重數
刻印䦨干暗觧綃囊倦調瑤瑟餵蕊鶯兒繡閣間凝情
處把爪犀漫剥消遣春閒
　　前調(鴈/)　　　　　　　　　　　高　啓
木落時来花發時歸年又一年記南樓望信夕陽簾外
西牕驚夢夜雨燈前寫月書斜征霜陣整横破瀟湘萬
里天風吹斷見兩三低去似落筝絃　相呼共宿寒煙
想只在蘆花淺水邉恨嗚嗚戍角忽催飛起悠悠漁火
長照愁眠隴塞間闗江湖冷落莫戀餘糧猶在田須高
舉教弋人空慕雲海茫然
　　前調(寄内/兄)　　　　　　　　　　高　啓
憶昔初逢意氣相期一何壮哉擬獻三千牘叫開漢闕
躡一雙屩走上燕臺我勸君酬君歌我舞天地疎狂兩
秀才驚回首漫十年風月四海塵埃　摩挲舊劒生苔
歎同掩衡門舊草萊視黄金百鎰已随手去素絲幾縷
欲上頭来莫厭栖栖但存耿耿得失區區何足哀心惟
願對尊中酒滿樹上花開
　　前調(春水/)　　　　　　　　　　楊　基
巴蜀雪消湘漢冰融净無片埃看風吹皺緑晴涵杜若
雨添香膩暖浸莓苔江漲魚鱗溪沉燕尾贏得沙鷗宿
鷺猜花隂下見行人待渡芳意徘徊　湖邉十二樓臺
映多少珠簾影倒開愛緑醅可染蒲萄新釀麯塵低蘸
楊栁初栽修褉人歸浣紗女去猶有餘香拂岸来多情
處更桃花無數流出天台
　　前調(鞵杯/)　　　　　　　　　　瞿　佑
一掬嬌春弓様新裁蓮歩未移笑書生量窄愛渠儘小
主人情重酌我休遲醖釀朝雲斟量暮雨能使麴生風
味竒何須去向花塵留跡月地偷期　風流到手偏宜
便豪吸䧺吞不用辭任凌波南浦惟誇羅韤賞花上苑
祇勸金巵羅帊高擎銀瓶低注絶勝湘裙深掩時華筵
散奈此心先醉此恨誰知
　　前調　　　　　　　　　　　　吴　洪
莎逕吟蛩葭汀叫鴈秋氣悲哉正江天凄黯斜陽一抺
亭皋揺落亂葉千堆露溼吟鞭風攲醉帽試與登臨覽
勝来憑高望見江流九曲似我腸廻　幾年南此塵埃
漫贏得吴霜兩鬢催憶晚香籬畔依然陶菊暗香林下
好在逋梅跌宕琴尊評量風月已辦浮蛆瀲灩杯吾歸
也喚沙頭小艇直下長淮
　　前調(題吴生/一枝庵)　　　　　　　　　焦　竑
手葺茅庵小小何妨疎寮短屏任南山射虎封侯心在
遼東化鶴煉藥功成自愛鷦鷯一枝長足不學蝸牛戴
屋行林深處對蒼松雪崦白草煙汀　傍人抵死經營
似揀盡寒蘆宿又驚看須彌芥子同為世界枋榆九萬
未問前程壁寫滄洲襟題漢上等是風飄過耳情頻舒
笑誰古今逹者惟有荘生
　　前調(偶賦/)　　　　　　　　　　儲懋端
我亦何為潄彼白石枕彼清流歎舟下瀟湘吹殘楚竹
騎臨易水舞罷吴鉤飛盖停雲曳車飄雪浪説生平遊
八州誰知道空傭書受直未得封侯　少年意氣難酬
且破盡雙柑大白浮除司馬文章不須痛讀杜陵詩史
何事研求美酒一尊竒文千首都付春江對浴鷗人休
問還三旬無食九月無裘
　　前調(戲作毛穎/䇿學士文)　　　　　　　　儲懋端
咨汝頴乎自陳老禿屢乞餘骸念望重靈㕙南山感月
名高繡虎北海驚雷鐵畫銀鉤積成勞悴漸向秋風文
塚埋嘉乃績俾守中山郡其往欽哉　吾将以禮為媒
縱故老終疎世莫猜令蜀地裁箋先生乆待淇園截管
君子蒙灾亟召緑沉置之即墨錫汝龍賔水一杯兼筞
汝端明殿學士速駕前来
　　前調(招隐/看梅)　　　　　　　　　　鄔仁卿
十里江城共向春風尋到梅花想三更幽夢影移石罅
一聲梵誦香沁牕紗鐵骨崚嶒冰姿修潔可是神仙萼
緑華今宵醉且休吹玉笛只按紅牙　槎枒綺席横斜
恨知已難逢好句賒但已􁨣零落金鈴莫繋不甘争媚
錦幕休遮冷欲侵人清能絶俗肯讓狂蜂坐晚衙風流
話道林逋妻汝端不争差
　　前調(西泠/橋作)　　　　　　　　　　錢繼章
巳逺喧闐漸覺幽凉無過西泠政微霜欲下滿船楓葉
枯荷未盡幾㸃殘螢鐘入蒼煙山黏逺樹抛巻方知午
夢醒悠然起看文魚唼藻野鶴梳翎　安排緑酒青燈
擬淘洗閒愁向水汀恰薑絲調醋新登蟹俎蕨芽研粉
留作蓴羮頗怪山童近添閒供露菊秋葵插滿瓶陶然
醉任人呼馬走我已鴻冥
　賀新郎
　　(雙調一百十五字此調以一百十六字/者為正格别名俱列一百十六字下)
　　賀新郎　　　　　　　　　　　蘇　軾
乳燕飛華屋悄無人桐隂轉午晚涼新浴手弄生綃白
團扇扇手一時似玊漸困倚孤眠清熟簾外誰来推繡
户枉教人夢斷瑤臺曲又却是風敲竹　石榴半吐紅
巾蹙待浮花浪蕊都盡伴君幽獨穠豔一枝細看取芳
心千重似束又恐被秋風驚緑若待得君来向此花前
對酒不忍觸共粉淚兩簌簌
　　前調　　　　　　　　　　　　周紫芝
白首歸何晚笑一椽天教付與楚江南岸門外春山晚
無數只有匡廬似染但想像紅妝不見誰念香山當日
事漫青衫淚溼人誰管歌舊曲空凄怨　将軍未老身
歸漢算功名過了唯有古祠塵滿誰似淵明􁨣得老飽
看雲山萬㸃况此老斜川不逺終待我他年自翦黄花
一酹重陽琖君為我休辭勸
　　前調(又一/體)　　　　　　　　　　馬荘父
客裏傷春淺問今年梅蕊因甚化工不管陌上芳塵行
處滿可計天涯近逺見説道迷樓左畔一似江南先得
暖向何郎庭下都尋徧辜負了看花眼　古来好物難
為伴只瓊花一種傳来仙苑獨許揚州作珍産須勝了
千千萬萬又却待東風吹綻自昔聞名今見面數歸期
屈指家山晚歸去説也希罕
　八歸
　　(又一體雙調/一百十五字)
　　八歸(湘中送/胡徳華)　　　　　　　　　姜　夔
芳蓮墜粉疎桐吹緑庭院暗雨乍歇無端抱影銷魂處
還見篠墻螢暗蘚堦蛩切送客重尋西去路問水面琵
琶誰撥最可惜一片江山總付與啼鴂　長恨相從未
欵而今何事又對西風離别渚寒煙澹棹移人逺縹緲
行舟如葉想文君望乆倚竹愁生歩羅韤歸来後翠尊
雙飲下了珠簾玲瓏閒看月
　　前調　　　　　　　　　　　　史逹祖
秋江帶雨寒沙縈水人瞰畫閣愁獨煙蓑散響驚詩思
還被亂鷗飛去秀句難續冷眼盡歸圗畫上認隔岸微
茫雲屋想半属漁市樵邨欲暮競燃竹　須信風流未
老憑持尊酒慰此凄凉心目一鞭南陌幾篙官渡賴有
歌睂舒緑只匆匆眺逺早覺閒愁掛喬朩應難奈故人
天際望徹淮山相思無鴈足
　宣清
　　(雙調一百/十五字)
　　宣清　　　　　　　　　　　　栁　永
殘月朦朧小宴闌珊歸来輕寒凛凛背銀釭孤館乍眠
擁重衾醉魂猶噤永漏頻傳前歡已去離愁一枕暗尋
思舊追遊神京風物如錦　念擲果朋儕絶纓宴㑹當
時曽痛飲命舞燕蹁躚歌珠貫丳向玳筵前盡是神仙
流品至更䦨疎狂轉甚更相将鳯幃鴛寝玉釵亂横任
散盡高陽這歡娱甚時重恁
　瑤臺月
　　(雙調一百/十五字)
　　瑶臺月(梅花/)　　　　　　　　　無名氏
嚴風凛冽萬朩凍園林蕭静如洗寒梅占早争先暗吐
香蕊還素容探暖欺寒偏妝㸃亭臺佳致通一氣超羣
卉值臘後雪清麗開筵共賞南枝宴㑹　好折贈東君
驛使把隴頭信息逺寄遇詩朋酒侣尊前吟綴且優㳺
對景歡娱更莫厭陶陶沉醉羌管怨瓊花墜結子用調
鼎堪餌将軍止渴思得此味
　沁園春
　　(又一體雙調/一百十五字)
　　沁園春(寄都城/趙閱道)　　　　　　　　張　先
心膂良臣帷幄元勲左右萬幾暫武林分閫東南外翰
錦衣鄉社未滿𤓰時易鎮梧臺宣條期嵗又西指夷橋
千騎移珠灘上喜甘棠翠䕃依舊春暉　須知繋國安
危料節召還趨浴鳯池且代工施化持鈞播澤置盂天
下此外何思素巻書名赤松㳺近飇馭雲輧仙可期湖
山美有啼猿唳鶴相望東歸
　　前調(美人/指甲)　　　　　　　　　　劉　過
銷薄春冰碾輕寒玉漸長漸彎見鳯鞵泥汚偎人强剔
龍涎香斷撥火輕翻學撫瑶琴時時欲翦更掬水魚鱗
波厎寒纖柔處試摘花香滿鏤棗成斑　時将粉淚偷
彈記綰玉曽教柳傅看算恩情相著搔便玉體歸期暗
數劃徧䦨干毎到相思沉吟静處斜倚朱脣皓齒間風
流甚把仙郎暗掐莫放春閒
　　前調(美人/足)　　　　　　　　　　劉　過
洛浦凌波為誰微歩輕生暗塵記踏花芳徑亂紅不損
歩苔幽砌嫩緑無痕襯玊羅慳銷金様窄載不起盈盈
一段春嬉㳺倦笑教人款捻微褪些根　有時自度歌
聲悄不覺微尖㸃拍頻憶金蓮移換文鴛得侣繡茵催
衮舞鳯輕分懊恨深遮牽情半露出沒風前煙縷裙知
何似似一鉤新月淺碧籠雲
　　前調(又一/體)　　　　　　　　　　葛長庚
客裏家山記踏来時水曲山崕被灘聲喧夜雞聲破曉
匆匆驚覺依舊天涯抖擻征衣寒欺薄袂回首銀河西
未斜塵埃積歎有如此髪空為伊華　古来旅况堪嗟
儘貧也還須貧在家料驛舍傍邊月痕白處暗香微度
應是梅花揀折一枝路逢南鴈和兩字平安寄與他教
知道有長亭短􁧕五飯三茶
　　前調(又一/體)　　　　　　　　　　秦　觀
宿靄迷空膩雲籠日晝景漸長正蘭皋泥潤誰家燕喜
蜜碑香少觸處蜂忙盡日無人簾幕挂更風遞游絲時
過墻微雨後有桃愁杏怨紅淚淋浪　風流寸心易感
但依依竚立廻盡柔腸念小匳瑤鑑重勻絳蠟玉籠金
斗時熨沉香柳下相将㳺冶處便回首青樓成異鄉相
憶事縱蠻牋萬疉難寫微茫
　摸魚兒
　　(又一體雙調/一百十五字)
　　摸魚兒　　　　　　　　　　　歐陽修
巻繡簾梧桐院落一霎雨添新綠小池閒立殘妝淺向
晚水紋如縠凝逺目恨人去寂寥鳯枕孤難宿倚闌不
足看燕拂風簾蝶翻露草兩兩鎮相逐　雙睂蹙可惜
年華婉娩西風初弄庭菊況伊家年少多情未巳難拘
束那堪更趁凉景追尋甚處垂楊曲佳期過盡但不説
歸来多應忘了雲屏去時嘱
　沁園春
　　(又一體雙調/一百十六字)
　　沁園春(括酒/徳頌)　　　　　　　　　林正大
大人先生高懐逸興酒因寓名縱幕天席地居無廬室
以八荒為域日月為扄貴介時豪搢紳處士未觧先生
酒適情徒勞爾漫是非蜂起有耳誰聽　先生挈榼提
甖更箕踞銜杯枕麴生但無思無慮陶陶自得任兀然
而醉恍然而醒静聽無聞熟觀無覩以醉為鄉樂性真
誰知我彼二豪猶是蜾蠃螟蛉
　　前調(括廬山/草堂記)　　　　　　　　　林正大
廬阜諸峰爐峰絶勝草堂介焉敞明忩净室素屏虛榻
要仰觀山色俯聽流泉中有池臺旁多竹卉夾澗杉松
高刺天堂之北據層崕積石緑䕃濃鮮　堂東瀑布飛
懸似雨露霏㣲珠貫穿有春花秋月夏雲冬雪更隂晴
顯晦霧吐煙吞右抱琴書左攜妻子杖履從容盡暮年
平生志賴清泉白石實聽余言
　　前調(括嚴先生/祠堂記)　　　　　　　　林正大
子陵先生故人光武以道相忘幸炎符再握六龍在御
　看臣来億兆陽徳方剛自是先生獨全高節歸去江湖
　樂未央動星象披羊裘傲睨人世軒裳　高哉不事侯
　王愛此地山高水更長盖先生心地超乎日月又誰如
　光武器量包荒立懦㢘頑有功名教萬世清風更激揚
　無今古想雲山鬱鬱江水泱泱
　
　
　
　
　
　
　
　
　
　
御選歴代詩餘巻九十一
　欽定四庫全書
御選歴代詩餘巻九十二目錄(一百十/六字)
　　　摸魚兒(又一體/)
　　　　晁補之
　　　　辛棄疾(三首/)
　　　　劉克莊
　　　　杜旟
　　　　張炎
　　　　施芸隱
　　　　何夢桂
　　　　莫崙
　　　　唐珏
　　　　李俊民
　　　　張翥
　　　　劉基
　　　　楊基
　　　瞿佑(十首/)
　　前調(又一體/)
　　　李昴英(二首/)
　　　馮取洽
　　　張龍榮
　　　何夢桂(二首/)
　　　燕公楠
　　　楊果
　　　李冶
　　　李天驥
　　　許有壬
　　　張翥(二首/)
　　　劉基
　　　林鴻
　　　呉易
　　前調(又一體/)
　　　　元好問
　　　　白樸
　　　　盧摯
　
　
　
　
　
　
　
　
　
　
　
　
御選歴代詩餘巻九十二目録
　欽定四庫全書
御選歴代詩餘巻九十二(一百十/六字)
司經局洗馬掌局事兼翰林院修撰加二級(臣/)王奕清奉
㫖校刋
　　摸魚兒
　　　(又一體雙調一百十六字一名安慶摸一名買陂/塘一名陂塘柳此體為此調正格填詞家多用之)
　　　摸魚兒(東皋/寓居)　　　　　　　　　晁補之
　買陂塘旋栽楊柳依稀淮㟁湘浦東皋雨足新痕漲沙
　觜鷺來鷗聚堪愛處最好是一川夜月光流渚無人獨
　舞任翠幄張天柔茵藉地酒盡未能去　青綾被莫憶
　金閨故步儒冠曾把身誤弓刀千騎成何事荒了邵平
　瓜圃君試覷滿青鏡星星鬢影今如許功名浪語便得
　似班超封侯萬里歸計恐遲暮
　　　前調　　　　　　　　　　　　辛棄疾
　更能消幾番風雨匆匆春又歸去惜春長怕花開早何
　况落紅無數春且住見説道天涯芳草無歸路怨春不
語算只有殷勤畫簷蜘網盡日惹飛絮　長門事準擬
佳期又誤蛾睂曾有人妒千金縱買相如賦脈脈此情
誰訴君莫舞君不見玉環飛燕皆塵土閒愁最苦休去
倚危欄斜陽正在煙柳斷腸處
　　前調(觀潮/)　　　　　　　　　　辛棄疾
望飛來半空鷗鷺須臾動地鼙鼓截江組練驅山去鏖
戰未收貔虎朝又暮悄慣得呉兒不怕蛟龍怒風波平
步㸔紅斾驚飛跳魚直上蹙蹋浪花舞　憑誰問萬里
長鯨吞吐人間兒戲千弩滔天力倦知何事白馬素車
東去堪恨處人道是屬鏤怨憤留千古功名自誤漫教
得陶朱五湖西子一舸弄煙雨
　　前調(雨巖怪石/名曰山鬼)　　　　　　　　辛棄疾
問何年此山來此西風落日無語㸔君似是羲皇上直
作太虚名汝溪上住算只有紅塵不到今猶古一杯誰
舉笑我醉呼君崔嵬未起山鳥覆杯去　須記取昨夜
龍湫風雨門前石浪掀舞四更山鬼吹燈嘯驚倒世間
兒女依然處還問我清遊杖屨公良苦神交心許待萬
里攜君鞭笞鸞鳳送我遠遊賦
　　前調　　　　　　　　　　　　劉克莊
怪新來倚樓㸔鏡清狂渾不如舊暮雲千里傷心色那
更亂蟬疎柳凝望久愴故國百年漢闕誰回首功名大
謬歎采藥名山讀書精舍此計幾時就　封侯事久矣
輸人妙手扁舟聊作漁叟髙冠長劒都閒物世上切身
惟酒千載後君試㸔拔山扛鼎俱烏有英雄骨朽問顧
曲周郎而今還解來聽小詞否
　　前調(湖上/)　　　　　　　　　　杜　旟
放扁舟萬山環處平鋪碧浪千頃仙人憐我征塵久借
與夢遊清枕風乍静望兩岸羣峰倒浸玻瓈影樓臺相
映更日薄煙輕荷花似醉飛鳥墮寒鏡　中都内羅綺
千街萬井天教此地幽勝仇池仙伯今何在隄柳幾眠
還醒君試問㸔此意只今更有何人領功名未竟待學
取鴟夷仍攜西子來動五湖興
　　前調(登陸起濳/皆山樓)　　　　　　　　張　炎
步髙寒下觀浮逺清暉隔斷風雨醉魂誤入滁陽路落
莫不知何處闌屢拊又却是秋城自有芙蓉主重遊倦
旅對萬壑千巖長江巨浪空翠洒衣屨　景如許都被
樓臺占取晴嵐暖靄朝暮乾坤静裏閒居賦評泊水經
茶譜留勝侶更厎用林泉曳杖尋桑苧休休訪古看排
闥青來書牀嘯詠莫向惠峰去
　　前調(瓊花/)　　　　　　　　　　施芸隱
柳蒙茸暗凌波路煙飛慘澹平楚香車深駐猊環掩遥
認翠華雲母芳景暮鴛甃悄銖衣來按飛瓊舞凄凉洛
浦漸玉漏沉沉清隂滿地乘月步虛去　銷凝處誰說
三生小杜翔螭聲斷簫鼓情知禁苑酥塵涴羞與倡紅
同譜春幾度想依舊苔痕長印唐昌土風流千古人在
小紅樓朱簾半捲香注玉壺露
　　前調　　　　　　　　　　　　何夢桂
把心期半生孤負玉堂元在何處朱絃彈絶無人聽空
操離鸞烈女遇不遇休更問悠悠世事都如許人生草
露看百嵗勲名青銅鬢影撫劒淚如雨　知誰語落落
江空嵗暮人間一夢今古雷塘十里斜陽外野草寒鴉
無數身世寓聊爾耳江山有恨誰堪賦冰心更苦都說
與梅花參横月落一醉且歸去
　　前調　　　　　　　　　　　　莫　崙
聽春教燕顰鶯訴朝朝花困風雨六橋忘却清明後碧
盡柳絲千縷蜂蝶侶正閒覓閒花閒草閒歌舞最憐西
子尚薄薄雲情盈盈波淚㸃㸃舊睂嫵　流紅記空汎
秋宮怨句才人何處嬌妒落紅無限隨風絮詩恨有誰
曾遇堪恨處恨二十四番花信催花去東君暗苦更多
囑多情多愁杜宇多訴斷腸語
　　前調(蓴/)　　　　　　　　　　　唐　珏
漸滄浪凍痕銷盡瓊絲初漾明鏡鮫人夜翦龍髯滑織
就水晶簾冷鳬葉凈最好似嫩荷半捲浮晴影玉流翠
凝早枯豉融香紅鹽和雪醉齒嚼清瑩　功名夢曾被
秋風喚醒故人應動髙興悠然世味渾如水千里舊懷
誰省空對景奈回首姑蘓臺畔愁波暝煙寒夜静但只
有芳洲蘋花與老何日泛歸艇
　　前調　　　　　　　　　　　　李俊民
這光景能銷幾度大都數十寒暑結廬人在山深處萬
壑千巖風雨朝復暮甚不管堂堂背我青春去髙情自
許似野鶴孤雲江鷗逺水此興有誰阻　功名事休歎
儒冠多誤韓顛彭蹶無數一溪隔斷桃源路只有人家
離黍歌且舞更不住醉中時出煙霞語暫來樵斧貪㸔
兩争棊人間不道俯仰成今古
　　前調(春遊連日病/酒賦此止之)　　　　　　　張　翥
過花朝澹煙輕雨東風還又春社客懷不斷還家夢只
泥酒杯陶寫孤館夜甚濃醉無人知道歸來也蘭燈半
灺任賦就魚箋絃抛玉軫誰念倦司馬　長安市幾度
攜尊命駕空驚遊興衰謝醉鄉天地無今古争得一襟
瀟灑春縱暇便不飲從教團雪揉花打觥籌己罷笑蜾
蠃螟蛉吾今真止為報獨醒者
　　前調(雨/)　　　　　　　　　　　劉　基
灑軒牎數聲疎雨霎時驅退殘暑碧江風過龍鱗起天
際白雲如絮人老去但說道秋來先自傷心緖故鄉何
處望不見淵明菊荒三徑盡日漫凝佇　新凉夜兔影
沉沉漢渚寥寥鴻鴈飛度莎鷄絡緯閒相妒催得鬢絲
千縷芳草渡還又是蒼煙緑水連紅樹榮名幾許隨分
莫求多五湖有路波浪未應阻
　　前調(感秋/)　　　　　　　　　　楊　基
問黄花為誰開晩青青猶遶西圃秋光又染芙蓉好那
更薄霜輕霧江逺處但望見寒煙衰草山無數凭闌不
語恨一㸃飛鴻數聲柔櫓都不帶愁去　當時夢空憶
邯鄲故歩山陽笛裏曾賦黄金散盡英雄老莫倚善題
鸚鵡君看取且信手提攜如意尊前舞浮名浪許要插
柳當門種桃臨水歸老舊遊路
　　前調(蘓堤/春曉)　　　　　　　　　　瞿　佑
望西湖柳煙花霧樓臺非逺非近蘓堤十里籠春曉山
色空濛難認風漸順忽聽得鳴榔驚起沙鷗陣瑶堦露
潤把繡幕微褰紗牎半起未審甚時分　凭闌處水影
初浮日暈遊船未許開盡賣花聲裏香塵起羅帳玉人
猶困君莫問君不見繁華易覺光隂迅先尋芳信怕綠
葉成隂紅英結子留作異時恨
　　前調(平湖/秋月)　　　　　　　　　　瞿　佑
望西湖斷虹收雨長天秋水一色姮娥捧出黄金鏡照
我清尊瑶席風浪息想此際驪龍熟睡鮫人泣吹殘短
笛對香霧雲鬟清輝玉臂今夕是何夕　凭闌處聽盡
更籌漏刻人間此景難得滿身風露颼颼冷何用水晶
屏隔君莫惜君不見坡仙樂事俱塵迹扁舟二客向赤
壁重遊山髙水落孤鶴夢中識
　　前調(斷橋/殘雪)　　　　　　　　　　瞿　佑
望西湖玉花飄後嫩寒猶自凝沍瑶臺夢斷飛瓊老惆
悵今吾非故斜日暮試指㸃橋南橋北經行路佳期又
誤正環玦隨波淚鉛成水流入裏湖去　凭闌處十里
銀沙分布水泥深阻行歩孤山欲訪梅花信除是扁舟
飛渡君莫訴君不見酒尊誰酹逋仙墓詩魂未遇但寂
寞黄昏月香水影吟盡斷腸句
　　前調(雷峯/夕照)　　　　　　　　　　瞿　佑
望西湖雷峯夕照霞光雲彩紅粲相輪髙聳猶難礙何
况鈴音低喚堪愛翫最好是前山紫翠峰腰斷平銜一
半似金鏡初分火珠將墜萬丈瑞光散　凭闌處催罷
舞羣歌伴游船競泊芳岸雕軿繡勒爭門入贏得六街
塵亂君莫歎君不見疎星澹月横微漢敲棊待旦聽鯨
吼華鐘鼉鳴急鼓光景暗中換
　　前調(麴院/荷風)　　　　　　　　　　瞿　佑
望西湖藕花風起紗牎午夢初覺吳娃小艇貪游戲衝
破浮萍一道閒自料多應是凌波競赴仙娥召輕揺桂
棹愛香袖翻空明妝映水齊唱採蓮調　凭闌處兩岸
波光相照樓臺簾影顛倒蜻蜓飛去鴛鴦散應有玉顔
歡笑君莫誚君不見流光過眼催年少新凉又到漸苦
入芳心絲纒香竅荷背雨聲鬧
　　前調(花港/觀魚)　　　　　　　　　　瞿　佑
望西湖兩堤新漲粼粼綠痕微起水香波暖魚初上來
往岸脣沙觜遊棹檥又驚散茫然一去何曾止春融十
里愛桃浪翻紅萍星散紫此樂可知矣　凭闌處閒把
金鈎垂水波心頻掣雙鯉纖絲暗逐長竿裊牽動一簾
紋綺君莫喜君不見區區名利皆香餌朝恩暮已便紫
綬金章不如蓑笠長臥釣船裏
　　前調(南屏/晩鐘)　　　　　　　　　　瞿　佑
望西湖暮天雲斂夕陽冉冉西墜落霞孤鶩齊飛處認
得南屏古寺行樂地便一霎夜昏花暝松煙翠鐘聲三
四見竹院僧歸蘭舟人散寂寞鳳城閉　凭闌處望斷
朱樓十二有人獨自憔悴青禽不到紅嬢去誰把錦書
重寄君莫睡君不見月華星彩尤增媚張燈就醉怎料
得明朝憂愁風雨日出更多事
　　前調(柳浪/聞鶯)　　　　　　　　　　瞿　佑
望西湖六橋新柳曉煙籠絡不定迎風翠浪髙低起天
賦水情雲性宜掩映都漲滿杏花深巷桃花徑青濃綠
淨看鷗鷺驚飛魚龍起舞畫檝去相並　凭闌處兩兩
金梭抛競緜蠻巧語如詠銀屏記豆紅牙按提起去年
遊興君莫聽君不見歌樓多少新翻令鳳笙同韻好留
取長條渭城朝雨重與故人贈
　　前調(三潭/印月)　　　　　　　　　　瞿　佑
望西湖暮蟾初出金波十里如瀉就中勝景三潭好不
照綺羅遊冶誰與話問素娥廣寒獨宿何曾嫁纖雲怎
惹看笑弄蘭芳輕揺桂影拭目辨真假　凭闌處儘把
閒情陶冩冰輪容易西下舞衫蹋破歌裙褪喚起更將
泉灑君莫捨君不見世間誰是長年者今宵醉也任顛
倒綸巾淋漓宫錦休放碧瑶斚
　　前調(兩峯/插雲)　　　　　　　　　　瞿　佑
望西湖兩峯齊聳亭亭南北相對玉山髙並三千丈俯
視渺茫塵界雲靉靆遮不盡七層牎户雙飛葢經時歴
代向僧定人歸鈴音自語也似說成敗　凭闌處幾度
晴明隂晦山光依舊如黛白衣蒼狗多更變識破世間
情態君莫怪君不見英雄往日今何在羣仙久待便乘
此清風問之明月穩跨大鵬背
　　前調(又一體太送王/子文知  平州)　　　　　　李昴英
怪朝來片紅初痩半分春事風雨丹山碧水含離恨有
脚陽春難駐芳草渡似叫住東君滿樹黄鸝語無端杜
宇報采石磯頭驚濤屋大寒色要春䕶　陽闗唱畫鷁
徘徊東渚相逢知又何處摩挲老劒䧺心在對酒漫評
今古君此去幾千里東南隻手擎天柱長生夀母更穩
步安輿三槐堂上好看綵衣舞
　　前調　　　　　　　　　　　　李昴英
曉風吹繡簾低舞霜霏香碎紅雨燕忙鶯嬾春無頼肯
為好花遮䕶渾不顧費多少工夫做得芳菲聚休顰百
五却自恨新年游疎醉少光景恁虛度　猊煙痩困起
庭隂正午㳺絲飛絮無據千林濕翠須㬰徧難綠鬢根
霜縷愁絶處怎忍聽聲聲杜宇深深樹憑君寄語道去
也還來後期長在紫陌歳相遇
　　前調(和玉林遺蛻/山觀桃花)　　　　　　　馮取洽
歎劉郎那回輕别霏霏三落紅雨𤣥都觀裏應遺恨一
抹澹煙殘縷愁望處想霧暗雲深忘却來時路新花舊
主記刻羽流商裁紅翦翠山徑日將暮　空枝上時有
幽禽對語聲聲如問來否人生行樂須閒健衰老念誰
免此吾所與在溪上深深錦繡花千塢何時定去但對
酒思君呼兒為我頻唱小桃句
　　前調　　　　　　　　　　　　張龍榮
又風塵暗斑吟袖西湖深處能浣晴雲片片平波影飛
趁棹歌聲遠回首喚髣髴記春風共載斜陽岸輕攜分
短悵柳密藏橋煙濃斷逕隔水語音换　思量徧前度
髙陽酒伴離蹤悲事何限雙峰塔露書空頴情共暮鴉
盤轉歸思嬾悄不似留眠水國蓮花畔燈簾暈滿正蠧
帙重繙沉煤半冷風雨閉宵館
　　前調　　　　　　　　　　　　何夢桂
記年時人人何處長亭曾共尊酒酒闌歸去行人遠折
不盡長亭柳漸白首待把酒送君恰又清明後青條似
舊問江北江南離愁如我還更有人否　留不住强把
蔬盤瀹韭行舟又報潮候風急岸花飛盡也一曲啼紅
滿袖春波皺青草外人間此恨年年有留連握手歎人
世相逢百年歡笑能得幾回又
　　前調(用前/韻)　　　　　　　　　　何夢桂
把人間古今勛業一時都付杯酒青山行徧人華髮老
盡門前青柳試回首記曉雨征衫又過年時後相逢故
舊說亭北樓南看花縱好能似少年否　還自笑應是
山林厭韭忘却兒童迎候興來漫學長沙舞要舞更無
長袖睂休皺歡笑外風濤世上時時有共君握手且盡
日尊前相􁨣一醉醉後明朝又
　　前調(答程雪/樓見夀)　　　　　　　　　燕公楠
又浮生平頭六十登樓悵望荆楚出山小草成何事閒
却竹煙松雨空自許早揺落江潭一似琅琊樹蒼蒼天
路漫伏櫪心長銜圖志短嵗晏欲誰與　梅花賦飛墮
髙寒玉宇鐡腸還解情語英雄操與君侯耳過眼羣兒
誰數霜鬢縷祗夢聽樓頭翡翠催歸去清觴飛羽且細
酌盱泉酣歌郢雪風致美無度
　　前調(同遺山/賦鴈丘)　　　　　　　　　楊　果
悵年年鴈飛汾水秋風依舊蘭渚網羅驚破雙棲夢孤
影亂翻波素還碎羽算古往今來只有相思苦朝朝暮
暮想塞北風沙江南煙月爭忍自來去　埋恨處依約
并門舊路一丘寂莫寒雨世間多少風流事天也有心
相妒休說與還却怕有情多被無情誤一杯會舉待細
讀悲歌滿傾清淚為爾酹黄土
　　前調(和遺山/鴈丘)　　　　　　　　　李　冶
鴈雙雙正分汾水回頭生死殊路天長地久相思債何
似眼前俱去摧勁羽儻萬一幽冥却有重逢處詩翁感
遇把江北江南風嘹月唳并付一丘土　仍為汝小草
幽蘭麗句聲聲字字酸楚拍江秋影今何在宰木欲迷
堤樹霜魂苦算猶勝王嬙青塜真娘墓憑誰說與對鳥
道長空龍艘古渡馬耳淚如雨
　　前調(燈花/)　　　　　　　　　　李天驥
又何須向明還滅寒花㸃綴孤影玉龍度海吹魚浪煙
澹寶釵横鬢斜又整是蟲滴驪珠兩兩相交頸夜長人
静恁玉果低抛金錢暗卜此意有誰領　歡娛事料想
憑伊先應帊綃新淚猶凝銀篦未忍輕挑去只恐暗風
吹盡重記省怕莫是明朝有箇青鸞信怎知無定算只
解窺人人孤影隻成痩又成病
　　前調(和明/初韻)　　　　　　　　　　許有壬
買陂塘旋栽楊柳歸來此是先務他鄉故里都休較舊
雨不如今雨鴻在渚笑爾尚南飛吾已安孤嶼黄花解
語道人老宜秋身安耐酒此正有真趣　鑾坡路大手
深慚燕許超騰又被鍾吕但求閒澹如元亮不恨詩無
竒句傾綠醑厎須按樂天池上霓裳譜休論往古有三
日重陽約君同醉老子築西圃
　　前調(春日西/湖汎舟)　　　　　　　　　張　翥
漲西湖半篙新雨麴塵波外風軟蘭舟同上鴛鴦浦天
氣嫩寒輕暖簾半捲看一縷歌雲不礙桃花扇鶯嬌燕
婉任狂客無腸王孫有恨莫放酒杯淺　垂楊岸何處
紅亭翠館如今遊興全嬾山容水態依然好惟有綺羅
雲散君不見歌舞地青蕪滿目成秋苑斜陽又晩正落
絮飛花將春欲去目送水天逺
　　前調(元夕贈楚/芳吳蘭)　　　　　　　　張　翥
記蘇臺舊時風景西樓燈火如畫嚴城月色依然好無
復綺羅遊冶歡意謝向客裏相逢還有詩陶寫金尊翠
斚把錦字新聲紅牙小拍分付倦司馬　繁華夢喚起
燕嬌鶯姹肯教辜負元夜楚芳玉潤呉蘭媚一曲夕陽
西下沉醉罷君試看人生誰是無情者先生歸也但留
意江南杏花春雨和淚在羅帊
　　前調(金陵/秋夜)　　　　　　　　　　劉　基
正凄凉月明孤館那堪征鴈嘹唳不知衰鬢能多少還
共柳絲同毳朱户閉有瑟瑟蕭蕭落葉鳴莎砌斷魂不
繫又何必殷勤啼螿絡緯相伴夜迢遞　樵漁事天地
和人較計虛名枉誤身世流年衮衮長江逝回首碧雲
無際空引睇但滿眼芙蓉黄菊傷心麗風吹露洗寂寞
舊南朝凭闌懷古零淚在衣袂
　　前調(寄紅/橋)　　　　　　　　　　林　鴻
記紅橋少年遊冶多少雨情雲緖金鞍幾度歸來晩香
靨笑迎朱户斷腸處是半醉微醒燈暗夜深語問情幾
許情應似吳蠶纒緜吞繭撩亂絲千縷　别離路澹月
乳鴉啼曙淚痕紅袖沾汚深懷遥想何年了空寄錦囊
佳句春欲去恨不得長繩繫日留春住相思最苦莫道
不消魂衷腸鐵石涕淚也如雨
　　前調(浙江/潮)　　　　　　　　　　呉　易
問天吳鞭江驅澥為誰簸弄如許一絲練影揺天末瞬
息魚龍嘯舞流傳誤道白馬素車果否英雄怒訇訇雷
鼓看貝闕翻鯨鼇山蹴雪瑶島飛仙墮　傷心事不阻
投鞭飛渡鴟夷巨手何處覇圖牛斗曾雄踞氣壓廻瀾
萬弩今又古只恐怕蓬萊清淺迷歸路歸時記取有精
衛心癡麻姑眼老盼望久延佇
　　前調(又一體/並蔕蓮)　　　　　　　　　元好問
問蓮根有絲多少蓮心知為誰苦雙花脈脈嬌相向只
在舊家兒女天已許甚不教白頭生死鴛鴦浦夕陽無
語算謝客煙中湘妃江上未是斷腸處　香匳夢好在
靈芝瑞露中間俯仰今古海枯石爛情緣在幽恨不埋
黄土相思樹流年度無端又被西風誤蘭舟少住怕載
酒重來紅衣半落狼藉卧風雨
　　前調(七夕用嚴/柔濟韻)　　　　　　　　白　樸
問雙星有情幾許消磨不盡今古年年此夕風流會香
暖月牎雲户聽笑語知幾處綵樓瓜果祈牛女蜘絲暗
度似抛擲金梭縈回錦字織就舊時句　愁雲暮漠漠
　蒼煙桂樹人間心更誰訴擘釵分鈿蓬山逺一様絳河
　銀浦烏鵲渡離别苦啼妝洒盡新秋雨雲軿且駐算猶
　勝嫦娥倉皇奔月只有去時路
　　　前調(題雪樓先生/嵗寒亭詩巻)　　　　　　　盧　摰
　為君歌歳寒亭子無煩洲畔鸚鵡江山勝槩風霜地要
　近魯東家住丘壑趣應素愛昂霄老柏孤松樹登髙作
　賦想白雪陽春碧雲日暮別有倚樓處　金閨彦尚憶
　西清接武年來喬朩如許團茅時復羲皇上我醉欲眠
　卿去歌欲舉還自悟君家琢就瓊瑶句疎齋試與倩倚
　竹佳人湘絃赴節凉滿北牎雨
　
　
　
　
　
御選歴代詩餘巻九十二
　欽定四庫全書
御選歴代詩餘巻九十三目錄(一百十/六字)
　　　摸魚兒(又一體/)
　　　　程垓
　　　　黄機
　　　　盧祖皋
　　　　張榘(五首/)
　　　　黄昇
　　　　陳允平
　　　　李演
　　　　王沂孫
　　　　張炎(四首/)
　　　　歐良
　　　　陳䇿
　　　　林正大
　　　　李彭老
　　　王易簡(二首/)
　　　葛長庚
　　　程鉅夫(二首/)
　　　韋居安
　　　王學文
　　　李裕翁
　　　周伯陽
　　　許有孚
　　　馬熙
　　　許楨
　　　張翥(四首/)
　　　邵亨貞(二首/)
　　前調(又一體/)
　　　張翥
　　　李冶
　　　姚雲文
　　　　劉克莊(二首/)
　　　　李昴英
　　　前調(又一體/)
　　　　元好問
　　　　白樸(三首/)
　　　前調(又一體/)
　　　　蔣捷
　
　
　
　
　
　
　
　
御選歴代詩餘巻九十三目録
　欽定四庫全書
御選歴代詩餘巻九十三(一百十/六字)
司經局洗馬掌局事兼翰林院修撰加二級(臣/)王奕清奉
㫖校刋
　　摸魚兒
　　　(又一體雙調/一百十六字)
　　　摸魚兒　　　　　　　　　　　　程　垓
　掩凄凉黄昏庭院角聲何處嗚咽矮牎曲屋風燈冷還
　是苦寒時節凝竚切念翠被熏籠夜夜成虛設倚闌愁
　絶聽鳳竹聲中犀幃影外簌簌釀輕雪　傷心處却憶
　當年輕别梅花滿院初發吹香弄蕊無人見惟有暮雲
　千疊情未徹又誰料而今好夢分吳越不堪重說但記
　得當初重門鎻處猶有夜深月
　　　前調　　　　　　　　　　　　黄　機
　惜春歸送春惟有亂紅撲簌如雨亂紅也怨春狼藉搵
　得淚痕無數腸斷處更喚起羣鴉催發長亭路征鞍難
駐但脈脈含顰嗔人厎事剛愛逐春去　闌干凭芳草
斜陽凝竚愁連滿眼煙樹􁁉䯳不理金釵溜鸞鏡一匳
香霧花誰主悵玉容寂寞試問春知否單衣嬾御任門
外東風流鶯聲裏盡日攪飛絮
　　前調(九日登/姑蘓臺)　　　　　　　　　盧祖皋
怪西風曉來攲帽年華還是重九天機衮衮山新痩客
子情懷誰剖微雨後更鴈帶邊寒裊裊欺羅袖慵荷倦
柳悄不似黄花田田照眼風味儘如舊　登臨地寂寞
崇臺最久闌干幾度搔首翻雲覆雨無窮事流水斜陽
知否吟未就但衰草寒煙商略愁時候閒愁浪有總輸
與淵明東籬醉舞身世付杯酒
　　前調(荼䕷/)　　　　　　　　　　張　榘
正莓牆柳緜低度枝頭紅紫飛盡穠隂漲緑冰鈿碎浥
浥麝蘭成陣仙骨嫩恍姑射瑶姬青幰游瓊苑風前有
恨也一似宮梅飄香墜粉輕㸃夀陽鬢　棃花雪誰道
全無清韻何曾留到春晩柔條不受真珠露滴瀝紫檀
心暈莫更問待挼放金尊􁨣作通宵飲日髙慵困任翠
幄低雲玉薰泛夢路入醉鄉穏
　　前調(送邵瓜坡/赴含山尉)　　　　　　　　張　榘
正挑燈共聽簷雨問誰催動行色風前千㸃離亭恨惟
有落梅知得王謝宅記前度斜陽燕子曾相識花香霧
舄無計强追隨陽闗聲斷回首暮雲隔　文章貫合上
薇垣梧掖征鞍厎事江北青衫莫對韓彭著還是玉麟
佳客須記憶有衿佩鏘鏘正願依重席荼䕷未拆次第
牡丹開一尊留待相與醉寒食
　　前調　　　　　　　　　　　　張　榘
望闗河目斷煙草青天長劒頻倚香街十里珠簾月空
想當年華麗堪歎處但沙靄蒹葭咿軋鴈聲起平山漫
記悵楊柳春風晴空欄檻陳迹總非是　重陽好紅葉
黄華滿地良辰美景如此青油幕府傳芳斚苒苒露瓊
花氣還更喜看玉閫規恢笑騁伊吾志塵清北冀向闗
洛聮鑣巍巍冠佩麟閣畫圖裏
　　前調　　　　　　　　　　　　張　榘
猛思量孏窩初度魯雲呈瑞時節平山楊柳蒼茫外猶
是鄉闗明月春漏洩定知有梅花先向江南發煙波夢
濶漫約住西風呼將寒鴈把酒為君說　君看取世道
羊腸屈摺依然熟路輕轍林泉暫洗經綸手桐栢夜香
熏徹趨魏闕指天上星辰平步儀清切蟠桃未結待做
著功名却尋曼倩相與帶花折
　　前調　　　　　　　　　　　　張　榘
正桃花漸飛紅雨依稀一半春色東風十里離亭恨楊
柳絲絲如織還又憶向雪月梅邊陶冩吟情逸清愁拍
拍算祗暮山知棲鴉斜照春樹渺空碧　文章貫合整
垂雲健翼翔鸞厎用棲棘要尋玉洞煙霞勝聊趁麟符
蜚檄歸騘急看塵袂方清有恩綸催入鳬仙倦舄相與
問孤山開尊抵掌一舸畫橋側
　　前調(遺蛻山觀/桃花作)　　　　　　　　黄　昇
問山中小桃開後曾經多少晴雨遥知載酒花邊去唱
我舊歌金縷行樂處正蝶繞蜂圍錦繡迷無路風光有
主想倚杖西阡停杯北望望斷碧雲暮　花知道應倩
飛鴻寄語年來老子安否一春一到成虚約不道樹猶
如此煩說與但歲歲東風輕㸃紅雲塢劉郎老去待有
日重來同君一笑拈起看花句
　　前調(西湖/送春)　　　　　　　　　　陳允平
倚東風畫闌十二芳隂簾幙低䕶玉屏翠冷棃花痩寂
寞小樓煙雨腸斷處悵折柳柔情舊别長亭路年華似
羽任錦瑟聲寒瓊簫夢逺羞對綵鸞舞　文園賦重憶
河橋睂嫵啼痕猶濺紈素丁香共結相思恨空托繡羅
金縷春已暮縱燕約鶯盟無計留春住傷春倦旅趁暗
綠稀紅扁舟短棹載酒送春去
　　前調(太湖/)　　　　　　　　　　李　演
又西風四橋疎柳驚蟬相對秋語瓊荷萬笠花雲重嫋
嫋紅衣如舞鴻北去渺岸芷汀芳幾㸃斜陽雨吳亭舊
樹又繫我扁舟漁鄊釣里秋色澹歸鷺　長干路蔓草
疎煙斷墅商歌如寫羈旅丹溪翠岫登臨事苔屐尚黏
蒼土鷗且住怕月冷吟魂婉冉空江暮明燈暗浦更短
笛銜風長雲弄晩天際畫秋句
　　前調(蓴/)　　　　　　　　　　　王沂孫
玉匳寒翠絲微斷浮空清影零碎碧芽也抱春洲怨雙
捲小緘芳字還又似繫羅帶相思幾㸃青鈿綴吳中舊
事悵酪乳爭竒鱸魚漫好誰與共秋醉　江湖興昨夜
西風又起年年輕誤歸計如今不怕歸無準却怕故人
千里何况是正落月垂虹怎賦登臨意滄浪夢裏縱一
舸重遊孤懷暗老餘恨渺煙水
　　前調(髙愛山/隠居)　　　　　　　　　張　炎
愛吾廬傍湖千頃蒼茫一片清潤晴嵐暖翠融融處花
影倒窺天鏡沙浦迥看野水涵波隔柳横孤艇眠鷗未
醒甚占得蓴鄊都無人見斜照起春暝　還重省豈料
山中秦晉桃源今度難認林間即是長生路一笑元非
捷徑深更静待散髮吹簫跨鶴天風冷憑髙露飲正碧
落塵空光揺半壁月在萬松頂
　　前調(寓澄江喜/魏叔皋至)　　　　　　　　張　炎
想西湖斷橋疎樹梅花多是風雨如今見說閒雲散煙
水少逢鷗鷺歸未許又款竹誰家逺思愁徐庾重游倦
旅縱認得鄊山長江滚滚隔浦正延竚　垂楊渡握手
荒城舊侶不知來自何處春牎翦韭青燈夜疑與夣中
相語欄屢拊甚轉眼流光短髮眞堪數從教醉舞試借
地看花揮毫賦雪孤艇且休去
　　前調(别陸/處梅)　　　　　　　　　　張　炎
向天涯水流雲散依依往事非舊西湖見說鷗飛去知
有海翁來否風雨後甚客裏逢春尚記花間酒空嗟晧
首對茂苑殘紅攜歌占地相趁小垂手　歸時候花徑
青紅尚有好游何事詩痩龜䝉未肯尋幽興曽戀志和
漁叟吟嘯久愛如此清奇歲晩忘年友呼船渡口欲西
出陽闗故人何處愁在渭城柳
　　前調(春雪客/中寄友)　　　　　　　　　張　炎
又孤吟灞橋深雪千山絶盡飛鳥梅花也著東風笑一
夜痩添多少春悄悄正斷夢愁詩忘却池塘草前邨路
杳看野水流冰舟閒渡口何必見安道　慵登眺脈脈
霏霏才了寒威猶自清峭終須幾日開晴去無奈此時
懷抱空懊惱料酒興歌情未肯隨人老惜花起早􁨣醉
裏忘歸接䍦更好一笑任傾倒
　　前調(和李玉/田韻)　　　　　　　　　歐　良
喜西風朝來如約新凉一雨初霽家山望斷知何處渺
渺長天秋水空眼厎歎鴈杳魚沉尺紙無人寄芸牎草
砌漸影顫疎桐聲敲落葉孤枕怎成睡　逢塲戲遮莫
怨秋憔悴今朝有酒須醉尊前待喚佳人道為雪藕絲
輕脆閒省記便笑口頻開一嵗知能幾歸期尚未且蠟
屐蘭橈湖山深處同賞月中桂
　　前調(仲宣/樓賦)　　　　　　　　　　陳　策
倚危梯酹春懷古輕寒纔轉花信江城望極多愁思前
事惱人方寸湖海興算合付元龍舉白澆談吻憑髙試
問問舊日王郎依劉有地何事賦幽憤　沙頭路休記
家山逺近賔鴻一去無信滄波渺渺空歸夢門外北風
凄緊烏帽整便做得功名奈綠星星鬢敲吟未穏又白
鷺飛來垂楊自舞誰與寄離恨
　　前調(括葉清臣松/江秋泛賦)　　　　　　　林正大
泛松江水遥山碧清寒微動秋浦霜空霽色横無際別
鵠驚鴻無數朝又暮聽牧笛長吹隱隱漁榔度騷人才
子漫覽物興懷浮游塵外嘯傲劇清思　人間世擾擾
榮途要路瀛洲瓊館安所軒裳何似漁蓑興蕭散龍游
鶴翥須歸去辦雙槳孤㠶雲月和煙雨江湖伴侶趁社
橘初黄汀葭餘翠成我蓴鱸趣
　　前調(蓴/)　　　　　　　　　　　李彭老
過垂虹四橋飛雨沙痕初漲春水腥波十里吳歈逺綠
蔓半縈船尾連復碎愛滑巻青綃香裊冰絲細山人雋
味笑杜老無情香羮碧澗空祗賦芹美　歸期早誰似
季鷹髙致鱸魚相伴菰米紅塵如海丘園夢一葉又秋
風起湘湖外㸔采擷芳條際曉隨魚市舊遊漫記但望
極江南秦鬟賀鏡渺渺隔煙翠
　　前調(蓴二/首)　　　　　　　　　　王易簡
怪鮫宮水晶簾捲冰痕初斷香縷柔波蕩槳人難到三
十六陂煙雨春又去伴㸃㸃荷錢隱約吳中路相思日
暮恨洛浦娉婷芳鈿翠翦匳影照凄楚　功名夢消得
西風一度髙人今在何許鱸香菰冷斜陽裏多少天涯
意緒誰記取但枯豉紅鹽溜玉凝秋筯尊前起舞算惟
有淵明黄花歲晩此興共千古
　　前調　　　　　　　　　　　　王易簡
過湘皋碧龍驚起冰涎猶䕶髯影春洲未有菱歌伴獨
占暮煙千頃呼短艇試翦取纖條玉溜青絲瑩尊前細
認似水面新荷波心半巻㸃㸃翠鈿淨　凄凉味酪乳
那堪比並吳鹽一箸秋冷當時不為鱸魚去聊爾動渠
歸興還記省是幾度西風幾處吹愁醒鷗昏鷺暝漫換
得霜痕蕭蕭兩鬢羞與共秋鏡
　　前調　　　　　　　　　　　　葛長庚
問滄江舊盟鷗鷺年來景物誰主悠悠客鬢知何似吹
滿西風塵土渾未悟漫自許功名談笑侯千户春衫戲
舞怕三徑都荒一犂未把猿鶴笑君誤　君且住未必
心期盡負江山秋事如許月明風静萍花路攲枕試聽
鳴櫓還又去道喚取陶泓要草歸來賦相思最苦是野
水連天漁榔四起蓑笠占煙雨
　　前調(夀燕五/峯右丞)　　　　　　　　　程鉅夫
記江梅向來輕别相逢今又平楚東風小試南枝暖早
已秋千煙雨春幾許向五老仙家移下瓊瑶樹溪橋驛
路更月曉堤沙霜秋野水疎影自容與　平生事幾度
含章殿宇隔花么鳳能語苔枝夭嬌蒼龍痩誰把冰鬚
細數千萬縷簇一㸃芳心待與和羮去移宮換羽且度
曲傳觴主人花下今日慶初度
　　前調(次盧疎齋/題嵗寒亭)　　　　　　　　程鉅夫
問疎齋湘中朱鳳何如江上鸚鵡波寒朩落人千里客
裏與誰同住茅屋趣吾自愛吾亭更愛參天樹勞君爲
賦渺雪鴈南飛雲濤東下嵗晏欲何處　疎齋老意氣
經文緯武平生握手相許江南江北尋芳路共看碧雲
來去黄鵠舉記我渡秦淮君正臨清句歌聲緩與怕逕
竹能醒庭花起舞驚散夜來雨
　　前調　　　　　　　　　　　　韋居安
繞苕城水平波渺雙湖遥睇無際就中惟有魚灣好占
得西闗佳致楊柳外羨汎宅浮家當日𤣥真子溪山信
美歎陳迹猶存前賢已往誰㑹景中意　蕭閒甚築屋
三間近水汀洲香汎蘭芷清風明月知多少肯滯軟紅
塵裏垂釣餌趁春水生時賸有桃花鱖煩襟浄洗待辦
取輕蓑來分半席相對弄清泚
　　前調(送汪水/雲之湘)　　　　　　　　　王學文
記當年舞衫零亂淋鈴忍按新闋杜鵑枝上東風晩㸃
㸃淚痕凝血芳信歇念初試琵琶誰識闗山月悲絃易
絶奈笑罷顰生曲終愁在誰觧寸腸結　浮雲事又作
南柯夢徹一簪聊寄華髮乾坤桑海無窮事才歴昆明
初刼誰共說都付與焦桐寫入梅花疊黄花送别休更
問湘魂獨醒何在沉醉浩歌發
　　前調　　　　　　　　　　　　李裕翁
訝江南許多風景繁華只在晴晝些兒澹沲冲融意到
處拈花著柳疎雨後更豔豔緜緜潑眼濃如酒飛浮宇
宙但借日浮香隨風著物巧筆畫難就　惆悵處曾記
蘓堤攜手十年驚覺回首蒼埃霽景成隂晦湖水湖煙
依舊凝望久問燕燕鶯鶯識此年華否長門别有脈脈
斷腸人柔情蕩漾長是為伊痩
　　前調　　　　　　　　　　　　周伯陽
又匆匆月鞭露鐙梅花江上歸路海圖破碎來時線何
似綵衣低舞風雪暮正望斷青山一髮雲横處浩歌獨
舉便想見迎門牽衣兒女總是舊睂嫵　陽闗曲揮洒
紫薇花露妙音清逺髙駐經寒楊柳休輕折揺動一溪
霜霧邯鄲歩笑布韤青􁀙去住知何許汀鷗沙鷺若問
我重來明年有約今日是前度
　　前調　　　　　　　　　　　　許有孚
買陂塘旋栽楊柳不妨三月農務溪翁走報新痕漲昨
夜西山雷雨將沒渚有複徑雙洲繚繞通孤嶼黄鸝對
語正春色暄妍物華明媚好在浴沂趣　天涯路芳草
茫茫如許蠻牋難寫心吕碧雲冉冉春波綠都是相思
情句花共醑似梅與山礬臭味曽同譜堤隂樹古要亂
絮漫空柔條蘸水慎勿折樊圃
　　前調(和許可/行韻)　　　　　　　　　馬　熙
買陂塘旋栽楊柳夢中還理家務十年不到衡山麓辜
負楚雲湘雨蘋映渚渺杜若江蘺香接煙霞嶼口心相
語為蠅驥東西雲龍上下誤却釣遊趣　平生志欲識
平輿二許煌煌嶽降申吕菲詞聊為先生夀博得月章
星句毋我醑只小草幽蘭心醉離騷譜松存徑古待游
徧西園荷鋤歸去吾亦愛吾圃
　　前調(和可行/叔韻)　　　　　　　　　許　楨
買陂塘旋栽楊柳求田專理農務扁舟來往煙波裏青
篛綠蓑風雨時泛渚把逺岫遥岑收拾來孤嶼霜花笑
語道鳳閣鸞臺黄塵烏帽爭似醉鄊趣　洹溪上道士
而今誰許非熊夢斷姜吕水聲山色相縈繞湧出筆端
新句斟桂醑聽萬籟笙竽一派仙家譜休論往古向種
菊籬邊觀魚軒外晩節有秋圃
　　前調(送黄任伯/歸豐城)　　　　　　　　張　翥
正匆匆楚鄊秋晩孤鴻飛過南浦同來桃葉堪惆悵一
舸載春先去愁絶處問那曲闌干曾聽人低語今宵最
苦向楓樹溪橋蘆花野館翦燭臥聽雨　吳霜鬢破帽
西風怎䕶絲絲都是離緖舊愁頓冷新愁重總付墜鞭
詞譜君記取待雪夜相思乗興柴岡路唱予和汝要款
段隨車輕盈喚酒重為國香賦
　　前調(題熊伯宣藏/梅花巻子)　　　　　　　張　翥
記西湖水邊曾見楂枒老樹如此冰痕冷沁苔枝雪的
皪數花纔試天也似愛玉質清髙不入閒紅紫孤山處
士縱賦得招魂煙荒雨暗寂寞香魂死　春風筆休憶
深宫舊事添人多恨多思墨池雪嶺三生夢喚起縞衣
仙子仍獨自向痩影黄昏和月窺牎紙聲聲字字冩不
盡江南閒愁萬斛訴與緑衣使
　　前調(䨇頭蓮為/人折去)　　　　　　　　張　翥
問西湖舊家兒女香魂還又連理多情欲賦雙蕖怨閒
却滿匳秋意嬌旖旎愛照影紅妝一様新梳洗王孫正
擬喚翠袖輕歌玉箏低按凉夜為花醉　鴛鴦浦凄斷
凌波夢裏空憐心苦絲脆吳娃小艇應偷採一道緑萍
猶碎君試記還怕是西風吹作行雲起闌干漫倚便載
酒重來尋芳已晩餘恨渺煙水
　　前調(賦湘/雲)　　　　　　　　　　張　翥
問湘南有雲多少不應長是為雨平生宋玉緣情老贏
得鬢絲如許歌又舞更一曲琵琶昵昵如私語閒愁浪
苦怪舊日青衫空流淚滿不解畫睂嫵　空凝佇十二
峰前路阻相逢知在何處今朝重見春風手仍聽舊彈
金縷君且住怕望斷蘅皋日暮傷離緖新聲自譜把江
北江南今愁往恨盡入斷腸句
　　前調(吳門九日次/魏彦文韻)　　　　　　　邵亨貞
鴈來時晩寒初勁青燈揺動牎户商聲暗起鄰牆樹觸
景亂愁還聚秋又暮奈合造凄凉無處無笳鼓狂吟醉
舞記滿帽簪花分籌藉草騎馬忘歸路　懷人逺有恨
憑誰寄語虚名長是相誤天涯節序渾非舊留得滿城
風雨心萬縷漫自喜孤髙不惹沾泥絮羇懷倦訴好分
付兒曹耘鉏三逕早晩賦歸去
　　前調(山中/九日)　　　　　　　　　　邵亨貞
記年時滿城風雨姑蘓臺下重九客樓已辦登臨屐曾
為好山回首延竚久望翠壁嶙峋閒却題詩手相逢野
叟强笑折黄花亂簪烏帽來與共尊酒　流光去肯爲
閒人宿留驚心節序依舊西風只管吹蓬鬢病骨尚堪
馳驟官渡口便擬喚扁舟往問江潭柳明年健否縱世
故無情未應遲暮孤負此時候
　　前調(又一/體)　　　　　　　　　　張　翥
甚瑶臺翠鸞雛小風流占斷妍景數聲何處啼春勝簾
捲小牎人静天氣困梳未穏緑鬟倭鬌臨妝鏡羞嫺倦
整待鉸箇金花睂尖雙鴈還怯翦刀冷　仙家好十二
行雲路迥牢籠芳夢不定多情正要人拘管無奈綠昏
紅暝乗酒興攜兩袖天風飛上蓬萊頂闌干獨凭為喚
玉笙來霓裳按舞和月醉花影
　　前調(並蔕/蓮)　　　　　　　　　　李　冶
為多情和天也老不應情遽如許請君試聽雙蕖怨方
見此情真處誰㸃注香㶑灩銀塘對抹臙脂露藕絲幾
縷絆玉骨春心金沙曉淚漠漠瑞紅吐　連理樹一樣
驪山懷古古今朝暮雲雨六郎夫婦三生夢幽恨從來
難阻須念取共鴛鴦翡翠照影長相聚秋風不住悵寂
寞芳魂輕煙北渚凉月又南浦
　　前調(艮岳/)　　　　　　　　　　姚雲文
渺人間蓬瀛何許一朝飛入梁苑輞川梯洞層崕出猶
帶鬼愁龍怨窮遊宴談笑裏金風吹折桃花扇翠華天
遠悵莎沼螢黏錦屏煙合草露泫蒼蘚　東華夢好在
牙檣琱輦畫圖歴歴曾見落紅萬㸃孤臣淚斜日牛羊
春晩摩雙眼看塵世鼇宫又報鮫波淺吟鞭拍斷便乞
與媧皇化成精衛填不盡遺憾
　　前調(賞海/棠)　　　　　　　　　　劉克莊
甚春來冷煙凄雨朝朝遲了芳信驀然作暖晴三日又
覺萬株嬌困天怎忍潘令老不成也沒㸔花分才情減
盡悵玉局飛仙石湖絶筆孤負這風韻　傾城色懊惱
佳人薄命牆頭岑寂誰問東風日暮無聊賴吹得臙脂
成粉君細認花共酒古來二事天猶吝年光去迅漫綠
葉成隂蒼苔滿地做取異時恨
　　前調　　　　　　　　　　　　劉克莊
便披蓑荷鋤歸去何須身著宫錦與誰共話桑麻事朱
老阮生尤稔篩樣餅甕樣繭長鬚赤脚供樵飪清流濁
品盡埽去胷中置諸膜外對酒莫辭飲　華胥夢怕煞
人驚曉枕疎牎惟月來闖一生常被弓旌誤且告朝家
追寢愁箇甚君管取有薇堪采松堪䕃茅山再任幸不
是謀臣又非世將免犯道家禁
　　前調　　　　　　　　　　　　李昴英
敞茅堂茂林環翠苔磯低蘸煙浦青蓑混入漁家社斜
日斷橋船聚真樂處坐芳草瓦尊濁酒頻頻注皋禽自
舞慣松徑穿雲梅邨蹋雪朗笑自來去　乗車墜爭似
修笻穏歩前塵回首俱誤安閒得在中年好抱甕尚堪
蔬圃髙眼覻算不識人間寵辱除巢許風篁解語應共
笑羣狙無端喜怒三四計朝暮
　　前調(又一體/鴈丘)　　　　　　　　　元好問
問世間情是何物直教生死相許天南地北雙飛客老
翅幾回寒暑歡樂趣離别苦就中更有癡兒女君應有
語渺萬里層雲千山暮雪隻影向誰去　横汾路寂寞
當年簫鼔荒煙依舊平楚招魂楚些何嗟及山鬼暗啼
風雨天也妒未信與鶯兒燕子俱黄土千秋萬古為留
待騷人狂歌痛飲來訪鴈丘處
　　前調(真定異塵堂/同諸公晩眺)　　　　　　　白　樸
敞青紅水邊牎外登臨元有佳趣薫風蕩漾昆明錦一
片藕花無數纔欲語香暗度紅塵不到蒼煙渚多情鷗
鷺儘翠蓋揺殘紅衣落盡相與伴風雨　横塘路好在
吳兒越女扁舟幾度來去採菱歌斷三湘逺寂寞㟁花
汀樹天已暮更留看飄然月下凌波步風流自許待載
酒重來淋漓醉墨為寫洛神賦
　　前調　　　　　　　　　　　　白　樸
望參差冶城煙雨故人知在琳宇繡衣來就論文友隨
意割雞炊黍歡樂處忘爾汝清談况有神仙侣一杯緩
舉放逺目増明遥岑出翠俯仰幾今古　紅塵夢不到
丹臺紫府尋真偶得佳趣兩株翠柏參天起千畝渭川
煙雨君已許向此地結亭為我開牎户朝來暮去待細
攬煙霞平分風月揮灑錦囊句
　　前調(次前/韻)　　　　　　　　　　白　樸
　聽西風細吟亭樹秋聲先到衡宇季鷹千里蓴鱸興更
　喜范張雞黍傾蓋處慚愧汝髙樓不見煙霞侣匏尊笑
　舉對得意江山忘懷風月醉眼翫今古　鑾坡客又向
　紅蓮幕府田園何日成趣九重聞道思賢佐恐要濟時
　霖雨天若許從所好結廬相就開蓬户山人休去怕蕙
　帳空懸猿驚鶴怨貽笑草堂句
　　　前調(又一體/夀東軒)　　　　　　　　　蔣　捷
　嚲吟鞭鴈峰髙處曽游長夀仙府年年長見瑶簪會霞
　杪蓋芝輕度開繡户芙蓉萬朶香紅賸染秋光素清簫
　麗任灩玉杯深鸞酣鳳醉猶未洞天暮　塵縁誤迷却
　桃源舊步飛瓊芳夢同賦朝來聞道仙童宴翹首翠房
　𤣥圃雲又霧身恍到微茫認得胎禽舞遥汀近浦便一
　葦漁航撐煙載雨歸去伴寒鷺
　
　
御選歴代詩餘巻九十三
　欽定四庫全書
御選歴代詩餘巻九十四目錄(一百十/六字)
　　　賀新郎(上/)
　　　　廖行之
　　　　李玉
　　　　葉夢得
　　　　辛棄疾(十六首/)
　　　　游次公(二首/)
　　　　京鏜
　　　　袁去華
　　　　劉克莊(八首/)
　　　　王邁(三首/)
　　　　于國寶
　　　　張鎡
　　　　劉儗(四首/)
　　　　程珌
　　　　王千秋
　　　　陳亮
　　　　劉過(六首/)
　　　　楊炎
　　　　張輯
　　　　黄機(二首/)
　
　
　
　
　
　
　
　
　
御選歴代詩餘巻九十四目錄
　欽定四庫全書
御選歴代詩餘巻九十四(一百十/六字)
司經局洗馬掌局事兼翰林院修撰加二級(臣/)王奕清奉
㫖校刊
　　賀新郎(上/)
　　　(雙調一百十六字郎亦作凉一名金縷歌一名金/縷衣一名乳燕飛一名風敲竹一名貂裘換酒皆)
　　　(同調異/名也)
　　　賀新郎(賦木/樨)　　　　　　　　　廖行之
　修月三千户擁冰輸同遊碧落問津牛渚上界真仙多
　才思巧與瑶階玉樹渺萬里人間何處雲葉依依分清
　䕃記當年掩映霓裳舞算萬朩寜如許　年年蕭爽幽
　巖路倚西風吹香金粟超然雲塢一洗紛紛凡花盡堪
　寫清商對撫為豁散蠻煙瘴雨脫俗髙標誰能領向騷
　人正欠題新句須大手與君賦
　　　前調　　　　　　　　　　　李　玉
　篆縷消金鼎醉沉沉庭隂轉午畫堂人静芳草王孫知
何處惟有楊花糝徑漸玉枕騰騰夢醒簾外殘紅春巳
透鎮無聊滯酒厭厭病雲鬢亂未忺整　江南舊事休
重省徧天涯尋消問息斷鴻難倩月滿西樓凭闌久依
舊歸期未定又只恐缾沉金井嘶騎不來銀燭暗枉教
人立盡梧桐影誰伴我對鸞鏡
　　前調　　　　　　　　　　　　葉夢得
睡起流鶯語掩蒼苔房櫳向晩亂紅無數吹盡殘花無
人見惟有垂楊自舞漸暖靄初回輕暑寳扇重尋明月
影暗塵侵上有乗鸞女驚舊恨遽如許　江南夢斷横
江渚浪黏天葡萄漲綠半空煙雨無限樓前滄波意誰
採蘋花寄取但悵望蘭舟容與萬里雲颿何時到送孤
鴻目斷千山阻誰為我唱金縷
　　前調(賦水/仙)　　　　　　　　　　辛棄疾
雲臥衣裳冷看蕭然風前月下水邊幽影羅韤生塵凌
波去湯沐煙波萬頃愛一㸃嬌黄成暈不記相逢曾解
佩甚多情為我香成陣待和淚收殘粉　靈均千古懷
沙恨記當時匆匆忘把此仙題品煙雨凄迷僝愁損翠
袂揺揺誰整漫寫入瑶琴幽憤絃斷招魂無人賦但金
杯的皪銀臺潤愁殢酒又獨醒
　　前調(賦海/棠)　　　　　　　　　　辛棄疾
著厭霓裳素染臙脂苧蘿山下洗沙溪渡誰與流霞千
古醖引得東風相誤從㬰入吳宫深處鬢亂釵横渾不
醒轉越江剗地迷歸路煙艇小五湖去　當時倩得春
留住就錦屏一曲種種斷腸風度纔得清明三月近須
要詩人妙句笑援筆殷勤為賦十樣蠻牋紋錯綺粲珠
璣淵擲驚風雨重喚酒共花語
　　前調(賦滕/王閣)　　　　　　　　　　辛棄疾
髙閣臨江渚訪層城空餘舊跡黯然懷古畫棟珠簾當
日事不見朝雲暮雨但遺下西山南浦天宇脩睂浮新
綠映悠悠潭影痕如故空有恨奈何許　王郎健筆誇
翹楚到如今落霞孤鶩競傳佳句物換星移知幾度夢
想珠歌翠舞為徙倚闌干凝佇目斷平蕪滄波晩快江
風一瞬澄襟暑誰共飲有詩侶
　　前調(賦琵/琶)　　　　　　　　　　辛棄疾
鳳尾龍香撥自開元霓裳曲罷幾番風月最苦潯陽江
頭客畫舸亭亭待發記出塞黄雲堆雪馬上離愁三萬
里望昭陽宫殿孤鴻沒絃解語恨難說　遼陽驛使音
塵絶瑣牎寒輕攏慢撚淚珠盈睫推手含情還却手一
抹梁州哀徹千古事雲飛煙滅賀老定場無消息想沉
香亭北繁華歇彈到此為嗚咽
　　前調　　　　　　　　　　　　辛棄疾
柳暗凌波路送春歸猛風暴雨一番新綠千里瀟湘葡
萄漲人解扁舟欲去有檣燕留人相語艇子飛來生塵
步唾花寒唱我新翻句波似箭催鳴櫓　黄陵祠下山
無數聽湘娥泠泠曲罷為誰情苦行到東吳春已暮江
闊潮平穩渡望金雀觚稜翔舞前度劉郎今重到問𤣥
都千樹花存否愁為倩么絃訴
　　前調(别陳同父/聞笛有感)　　　　　　　　辛棄疾
把酒長亭說看淵明風流酷似臥龍諸葛何處飛來林
間鵲蹙蹋松梢殘雪要破帽多添華髮剰水殘山無態
度被疎梅料理成風月兩三鴈也蕭瑟　佳人重約還
輕别悵清江天寒不渡水深冰合路斷車輪生四角此
地行人銷骨問誰使君來愁絶鑄就而今相思錯料當
初費盡人間鐵長夜笛莫吹裂
　　前調(三山雨中有/懷趙丞相)　　　　　　　辛棄疾
翠浪吞平野挽天河誰來照影臥龍山下煙雨偏宜晴
更好約略西施未嫁待細把江山圖畫千頃光中堆灩
澦似扁舟欲下瞿塘馬中有句浩難寫　詩人例入西
湖社記風流重來手種綠成隂也陌上遊人誇故國十
里水晶臺榭更複道横空清夜粉黛中洲歌妙曲問當
年魚鳥無存者堂上燕又長夏
　　前調　　　　　　　　　　　　辛棄疾
覓句如東野想錢塘風流處士水仙祠下更憶小孤煙
浪裏望斷彭郎欲嫁是一色空濛難畫誰解胸中吞雲
夢試呼來草賦看司馬須更把上林寫　鷄豚舊日漁
樵社問先生帶湖春漲幾時歸也為愛瑠瓈三萬頃正
臥水亭煙榭對玉塔澂瀾深夜鴈鶩如雲休報事被詩
逢敵手皆勍者春草夢也宜夏
　　前調　　　　　　　　　　　　辛棄疾
碧海成桑野笑人間江翻平陸水雲髙下自是三山顔
色好更看雨婚煙嫁料未必龍眠能畫擬向詩人求幼
婦倩諸君妙手皆談馬須進酒為陶寫　回頭鷗鷺瓢
泉社莫吟詩莫抛尊酒是吾盟也千騎而今遮白髪忘
却滄浪亭榭但記得㶚陵呵夜我輩從來文字飲怕壯
懷激烈須歌者蟬噪也綠隂夏
　　前調(題傅君/用山園)　　　　　　　　　辛棄疾
曽與東山約為鯈魚從容分得清泉一勺堪笑髙人讀
書處多少松牎竹閣甚長被遊人占却萬巻何言達時
用士方窮早與人同樂新種得幾花藥　山頭怪石蹲
秋鶚俯人間塵埃野馬孤撐髙攫拄杖危亭扶未到已
覺雲生兩脚更換却朝來毛髮此地千年曾物化莫呼
猿且自多招鶴吾亦有一丘壑
　　前調(題趙晉臣敷/文積翠巗)　　　　　　　辛棄疾
拄杖重來約到東風洞庭張樂滿空簫勺巨海㧞犀頭
角出束向北山髙閣尚依舊爭前又却老我傷懷登臨
際問何方可以平哀樂惟是酒萬金藥　勸君且作横
空鶚更休論人間腥腐紛紛烏攫九萬里風斯在下翻
覆雲頭雨脚快直上崑崙濯髮好臥長虹陂千里是誰
言聽取雙黄鶴攜翠影浸雲壑
　　前調(韓仲止判院/見訪用前韻)　　　　　　　辛棄疾
聽我三章約有談功談名者舞談經深勺作賦相如親
滌器識字子雲投閣算枉把精神費却此會不如公榮
者莫呼來政爾妨人樂醫俗士苦無藥　當年衆鳥看
孤鶚意飄然横空直把曹吞劉攫老我山中誰是伴須
信窮愁有脚似翦盡還生僧髮自斷此生天休問倩何
人說與乗軒鶴吾有志在丘壑
　　前調(獨坐停雲/有懷親友)　　　　　　　　辛棄疾
甚矣吾衰矣悵平生交遊零落只今餘幾白髮空垂三
千丈一笑人間萬事問何物能令公喜我見青山多嫵
媚料青山見我應如是情與貌畧相似　一尊搔首東
牎裏想淵明停雲詩就此時風味江左沉酣求名者豈
識濁醪妙理回首叫雲飛風起不恨古人吾不見恨古
人不見吾狂耳知我者二三子
　　前調(題悠/然閣)　　　　　　　　　　辛棄疾
路入門前柳到君家悠然細說淵明重九晩歲凄其無
諸葛惟有黄花入手更風雨東籬依舊頻顧南山髙如
許是先生拄杖歸來後山不記何年有　是中不減匡
廬秀倩西風為吾喚起翁能來否鳥倦飛還平林去雲
自無心出岫賸準備新詩幾首欲辨忘言當年意慨遥
遥我去羲農久天下事可無酒
　　前調(用前韻/再賦)　　　　　　　　　辛棄疾
肘後俄生柳歎人生不如意事十常八九右手淋浪才
有用閒却持螯左手漫贏得傷今感舊投閣先生惟寂
寞笑是非不了身前後持此語問烏有　青山幸自重
重秀問新來蕭蕭朩落可堪秋否總被西風都痩損依
舊千巖萬岫把萬事無言搔首翁比渠儂人誰好是我
常與我周旋久寜作我一杯酒
　　前調(和徐斯/逺下第)　　　　　　　　　辛棄疾
逸氣軒睂宇似王良輕車熟路驊騮欲舞我覺君非池
中物咫尺蛟龍雲雨時與命猶須天賦蘭佩芳菲無人
問歎靈均欲向重華訴空鬱鬱共誰語　兒曹不料揚
雄賦怪當年甘泉誤說青葱玉樹風引船回滄溟闊目
斷三山伊阻但笑指吾廬何許門外蒼官三百輩盡堂
堂八尺鬚髯古誰載我帶湖去
　　前調　　　　　　　　　　　　游次公
斗柄回秋律素蟾飛冰霜萬里滿川金碧得月偏多何
處是惟有橋東第一正野迥西風寒寂丹桂婆娑疎影
在想微瑕未累千金璧河漢逺澹無跡　知君有句酬
佳夕儘髙歌胡牀自倚露漙珠溢坐到參横星欲闇隱
隱天低似笠但絡緯悲啼催織吟詠凄凉翻有恨諒知
音又逺空追憶誰為置鄭莊驛
　　前調　　　　　　　　　　　　游次公
暖靄浮晴籞鎖垂楊籠池罩閣萬絲千縷池上曉光分
宿霧日近羣芳易吐尋並蔕闌干凝竚不信釵頭飛鳳
去但寳刀被妾還留住天一笑萬花妒　阿嬌正好金
屋貯正西風易得蕭疎扇鸞塵土一自昭陽扃玉户牆
角土花無數况多病堪傷幽素別院時聞簫鼓奏望紅
雲冉冉知何處天尺五去無路
　　前調(中秋/)　　　　　　　　　　京　鏜
試與嫦娥語問因何年年此夜月明如許萬頃鎔成銀
世界是處玉壺風露又豈比尋常三五變化乾坤同一
色覺星躔斗柄皆回互須教我共分付　平生脚蹋紅
塵處漫紛紛雞蟲厚薄燕鴻來去只有嬋娟多情在依
舊當時雅素空自歎歸心難住留取清光岷江畔照扁
舟送我章江路頻引滿莫匆遽
　　前調　　　　　　　　　　　　袁去華
曉色明窻綺耿殘燈寒生翠幙鳥啼人起一夜西園新
雨過細草閒花似洗漾闌影柳塘春水閒晝雙飛歸來
燕正東風漫漫吹桃李還是箇悶天氣　回廊小院簾
垂地想連天芳草萋迷短長亭際愁到春來依然在舊
事渾如夢裏又生怕人驚憔悴樓上人家吹長笛向曲
中說盡相思意三弄處寸心碎
　　前調(鬱孤/臺)　　　　　　　　　　劉克莊
絶頂規危榭跨髙寒鳥飛不過雲生其下斤斲無聲人
按堵翕忽青紅變化覽城郭山川如畫閣老鳳樓修造
手笑譚間突出凌雲厦臺上景買無價　唾壺麈尾登
臨暇似當年文章太守歐陽公也傾倒贛江供硯滴判
斷雪天月夜更喚取鄒枚司馬銅雀凌歊歌舞罷訪殘
甎斷甓無存者餘翰墨被風雅
　　前調(芍藥/)　　　　　　　　　　劉克莊
一夢揚州事畫堂深金瓶萬朶元戎髙會座上祥雲層
層起不減洛中姚魏歎別後闗山迢遞國色天香何處
在想東風猶憶狂書記驚嵗月一彈指　數枝清曉煩
馳騎向小牎依稀重見蕪城佳麗料得花憐儂消痩儂
亦憐花憔悴漫悵望竹西歌吹老矣應無騎鶴日但春
衫㸃㸃當時淚那更有舊情味
　　前調(端午/)　　　　　　　　　　劉克莊
深院榴花吐畫簾開綵衣紈扇午風清暑兒女紛紛新
結束時樣釵符艾虎早已有遊人觀渡老大逢場慵作
戲任白頭年少爭旗鼓溪雨急浪花舞　靈均標致髙
如許憶生平旣紉蘭佩又懷椒醑誰信騷魂千載後波
厎垂涎角黍又說是蛟饞龍怒把似而今醒到了料當
年醉死差無苦聊一笑弔今古
　　前調(九日/)　　　　　　　　　　劉克莊
湛湛長空墨更那堪斜風細雨亂山如織老眼平生空
四海賴有髙樓百尺看浩蕩千崕秋色白髮書生神州
淚儘凄凉不向牛山滴追往事去無跡　少時自負凌
雲筆到如今春華落盡滿懷蕭瑟常恨世人新意少愛
說南朝狂客把破帽年年拈出若對黄花辜負酒怕黄
花也笑人岑寂鴻北去日西匿
　　前調(遊水東/周園)　　　　　　　　　劉克莊
溪上收殘雨倚危闌薄緜乍脫日隂亭午鬧市不知春
色處散在荒園廢墅漸小白長紅無數客子雖非河陽
令也隨緣暫作鶯花主那可負杯中醑　碧雲四合千
巖暮恨匆匆余方有事子姑歸去趁取羣芳未揺落暇
日提魚就煮歎激電光隂如許回首明年何處在問桃
花尚記劉郎否公莫笑醉中語
　　前調(郡㑹聞妓/歌有感)　　　　　　　　劉克莊
妾出於微賤少年時朱絃彈絶玉笙吹徧麤識詩家闗
睢亂羞學流鶯百囀緫不渉閨情春怨誰向西鄰公子
說要珠鞍迎入棃花院身未動意先嬾　主家十二樓
連苑那人人靚妝按曲繡簾初巻道是華堂簫管唱笑
殺街坊拍衮回首望侯門天逺我有平生離鸞操頗哀
而不慍微而婉聊一奏更三歎
　　前調(端午/)　　　　　　　　　　劉克莊
思逺樓前路望平堤十里湖光畫船無數緑葢盈盈紅
粉面葉厎荷花解語鬭巧結同心雙縷尚有經年離别
恨一絲絲緫是相思處相見也又重午　清江舊事傳
荆楚歎人情千載如新尚沉菰黍且盡尊前今日醉誰
肯獨醒弔古泛幾盞菖蒲綠醑兩兩龍舟爭競渡奈珠
簾暮巻西山雨看未足怎歸去
　　前調　　　　　　　　　　　　劉克莊
動地東風起畫橋西繞溪桑柘漫山桃李寂寂牆隂蒼
苔路猶印前回屐齒驚嵗月飈馳雲駛太息攀翻長亭
樹是先生手種今如此君不樂欲何俟　傍人錯㑹淵
明意笑斯翁皇皇汲汲登山臨水佳處徑呼籃輿去髣
髴柴桑栗里從我者門生兒子嘗試平章先賢傳屈原
醒不似劉伶醉判酩酊臥花厎
　　前調(送趙伯泳侍/郎守温陵)　　　　　　　王　邁
憶昔同時召正青山親提玉尺量材廊廟當日班行比
元祐北玉西珠照耀一轉首宫商移調君自烏臺登騎
省覺精神風采増佳峭數賢者一不肖　酒酣耳熱惟
長嘯便翩翩輟班荷槖一麾閩嶠堪笑狂生無用處垂
老雲畊月釣這富貴非由人要疇昔評君如玉雪好翛
然琴鶴風塵表清獻後又有趙
　　前調(守邵武/宴同官)　　　　　　　　　王　邁
此是河清宴覺朝來薰風滿入生綃團扇太守愁睂才
一展且喜街頭米賤也莫管官租難辦遶砌苔錢無限
數更蓮池雨過珠零亂儘買得凌波面　家山樂事真
堪羡記年時荔支新熟荷筩齊勸厎事來尋蕉鹿夢贏
得乾忙似箭笑富貴多如郵傳做了豐年還百姓便蓴
鱸歸興催張翰看卿等上霄漢
　　前調(呈劉/後村)　　　　　　　　　　王　邁
出了羅浮洞有多情梅花雪片殷勤相送見說翛然琴
鶴外詩壓牛腰較重又管甚羣兒嘲弄嶺海三年持翠
節料無時不作家山夢馳玉勒歸金鳳　一門朱紫環
昆仲看階庭森森蘭玉慈顔歡動宰相時來須著做且
舞萊衣傳奉却不信大材難用時事煩多人物少便中
興誰辦浯溪頌更大厦要梁棟
　　前調　　　　　　　　　　　　于國寳
夢裏驂黄鶴覺三山依然不逺海風吹落浮到五湖煙
水上剛被梅花醉著粲玉樹輕明疎薄千萬瓊琚天女
隊捧冰壺玉液琉瓈杓來伴我薦清酌　恍然夢斷殊
非昨問溪邊竹外新來為誰開却無限冰魂招不得擬
把離騷喚覺待抖擻紅塵雙脚萬里瑶臺終一到想玉
奴不負東風約留此恨寄殘角
　　前調　　　　　　　　　　　　張　鎡
看了梅花去要東風攀翻看雪與君同賦海内從來天
際逺一笑平窺萬古待翦盡燭花紅吐久矣南湖無此
客似喬松萬丈凌霄舉飛咳唾埽塵土　承平氣象森
睂宇想天家驂鸞洞裏細煙凝霧我亦秦闗歸未得誰
念干將醉撫判良夜倚横冠屨莫歎瀟湘居尚逺擁戎
軺萬騎鳴笳鼓雲正鎖汴京路
　　前調(題吳/江)　　　　　　　　　　劉　儗
重喚松江渡歎垂虹亭下銷磨幾番今古依舊四橋風
景在為問坡仙甚處但遺愛沙邊鷗鷺天水相連蒼茫
外更碧雲去盡山無數潮正落日還暮　十年到此長
凝竚恨無人與共秋風鱠絲蓴縷小轉朱絃彈九奏擬
致湘妃伴侶俄皓月飛來煙渚恍若乗槎河漢上怕客
星犯斗蛟龍怒歌欸乃過江去
　　前調(洪守席上/詠牡丹)　　　　　　　　劉　儗
翠葢籠嬌面記當年沉香亭北醉中曾見見了風流傾
國豔紅紫紛紛過眼算好處何嫌春晩誰把天香和曉
露倩東風特地勻芳臉千萬朶一時徧　隔花聽取提
壺勸道此花過了春歸蝶愁鶯怨挽住東君須醉倒花
厎不妨留戀待喚取笙歌一片最愛就中紅一朶似狀
元得意春風殿還惹起少年恨
　　前調(夀王/簡卿)　　　　　　　　　　劉　儗
小隊停鉦鼓向沙邊栁下維舟慶公初度平盡羣蠻方
易鎮此事多應有數奈自古功成人妒君看樂羊中山
役任謗書盈篋終無據千載下竟誰與　詩中帶得西
山雨指天台鴈蕩歸與夀鄉深處緩急朝廷須公出更
作中流砥柱笑癡騃紛紛兒女多少人間不平事有皇
天老眼能區處揮玉斚聽金縷
　　前調(贈建康鄭/玉脱籍)　　　　　　　　劉　儗
鄭玉非娼女歎塵緣未了飄零被春留住腸斷臙脂坡
下路成甚心情意緒生怕入棃園歌舞寂寞陽臺雲雨
散算人間誰是吹簫侣空買斷兩睂聚　新來鏡裏驚
如許暗傷懷鶯老花殘幾番春暮事逐孤鴻都已往日
落千山杜宇念脩竹天寒何處不念瑣牎并繡户妾從
前命薄甘荆布誰為作觧絛主
　　前調(夀李/端明)　　　　　　　　　　程　珌
袖手雲溪畔看人間饑烏腐鼠觸蠻交戰便得金魚垂
玉帶多少雌黄㸃勘算此語必非河漢直自彈冠班八
座更青春數到期頤算一段玉無瑕玷　公難學處尤
堪羡似泠泠秋水澄泓體清形健出處從來髙一著那
肯隨人脚轉要須是乾坤清晏天意未教公猛去要都
俞了却從公便歌壽斚珠簾捲
　　前調(石城/弔古)　　　　　　　　　　王千秋
弔古城頭去正髙秋霜晴朩落路通洲渚欲問紫髯分
鼎事只有荒祠煙宇巫覡去久無簫鼓霸業荒凉遺堞
墜但蒼崕日閱征颿渡興與廢幾今古　夕陽細草空
凝竚試追思當時子敬用心良誤要約劉郎銅雀醉厎
事遽爭荆楚遂但見蜀吳烽舉致使五官伸脚睡喚諸
兒晝取長陵土遺此恨欲誰語
　　前調(懷辛/幼安)　　　　　　　　　　陳　亮
話殺渾閒說不成敎齊民也解為伊爲葛尊酒相逢成
二老却憶去年風雪新著了幾莖華髪百世尋人猶接
踵歎只今兩地三人月寫舊恨向瑶瑟　男兒何用傷
離別况古來幾番際㑹風從雲合千里情親長晤對妙
體本心次骨臥百尺髙樓斗絶天下適安耕且老看買
犂賣劒平家鐵壯士淚肺肝裂
　　前調　　　　　　　　　　　　劉　過
彈鋏西來路記匆匆經行數日幾番風雨夢裏尋秋秋
不見秋在平蕪逺渚想鴈信家山何處萬里西風吹客
鬢把菱花自笑人憔悴留不住少年去　男兒事業無
憑據記當年擊筑悲歌酒酣箕踞腰下光芒三尺劒時
解挑燈夜語更忍對燈花彈淚喚起杜陵風雨手寫江
東渭北相思句歌此恨慰羈旅
　　前調(贈鄉人/朱唐卿)　　　　　　　　　劉　過
多病劉郎痩最傷心天寒嵗晩客他鄊久大舸翩翩何
許至元是髙陽舊友便一笑相歡攜手與問武昌城下
月又何如揚子江頭栁追徃事兩睂皺　燭花自翦明
如晝喚青娥小紅樓上殷勤勸酒昵昵琵琶恩怨語春
笋輕籠翠袖看舞徹金釵微溜若見故鄉吾父老道長
安市上强如舊重㑹面幾時又
　　前調(贈張/彦功)　　　　　　　　　　劉　過
曉印霜花歩夢半醒扶上雕鞍馬嘶人去嵐濕青絲雙
轡冷暖控野梅江路聽畫角吹殘更鼔悲壯寒聲撩客
恨甚貂裘重擁愁無數霜月白照離緖　青樓回首家
何處早山遥水闊天低斷腸煙樹誰念天涯牢落况輕
負暖煙濃雨記酒醒香銷時語客裏歸韀須早發怕天
寒風急相思苦應看我翠睂聚
　　前調(西湖/)　　　　　　　　　　劉　過
睡覺啼鶯曉醉西湖兩峰日日買花簮帽去盡酒徒無
人問惟有玉山自倒任拍手兒童大笑一舸乗風翩然
去避魚龍不見波聲峭歌韻逺喚蘓小　神仙路逺蓬
萊島紫雲深參差禁樹有煙花遶人世紅塵西嶂日百
計不如歸好付樂事與他年少費盡柳金棃雪句問沉
香亭北何時召心未愜鬢先老
　　前調　　　　　　　　　　　　劉過
院宇重重掩醉沉沉亭隂轉午繡簾髙捲金鴨香濃噴
寶篆驚起雕梁語燕正架上荼䕷開徧嫩萼梢頭舒素
臉似月娥初試宫妝淺風力嫩異香軟　佳人無意拈
鍼線遶朱闌六曲徘徊為他留戀試把芳心輕輕數暗
計歸期近逺奈數了依然重怨把酒問春春不管枉教
人只恁空腸斷腸斷處怎消遣
　　前調(賦贈/老娼)　　　　　　　　　　劉　過
老去相如倦向文君說似而今怎生消遣衣袂京塵曽
染處空有香紅尚軟料彼此魂消腸斷一枕新凉眠客
舍聽梧桐疎雨秋風顫燈暈冷記初見　樓低不放珠
簾捲晩妝殘翠蛾狼藉淚痕流臉人道愁來須殢酒無
奈愁深酒淺但託意焦琴紈扇莫鼔琵琶江上曲怕荻
花楓葉俱凄怨雲萬疊寸心逺
　　前調　　　　　　　　　　　　楊　炎
十日狂風雨埽園林紅香萬㸃送春歸去獨有荼䕷開
未到留得一分春住早楊栁趁晴飛絮可奈暖埃欺晝
永試薄羅衫子輕如霧驚舊恨到睂宇　東風臺榭知
何處問燕鶯如今尚有春光幾許可煞一年遊賞倦放
得無情露湑為喚取扇歌裙舞乞得風光還兩眼待為
君滿把金杯舉扶醉玉伴揮麈
　　前調(别馮/可久)　　　　　　　　　　張　輯
笛喚春風起向湖邊臘前折栁問君何意孤負梅花立
晴晝一舸凄凉雪厎但小閣琴棋而己佳客清朝留不
住為匡廬只在家牎裏湓浦去兩程耳　草堂舊日談
經地更從容南山北水庾樓重倚萬巻心胸幾今古牛
斗多年紫氣正江上風寒如此且趁霜天鱸魚好把貂
裘換酒長安市明夜去月千里
　　前調(次岳總/幹韻)　　　　　　　　　黄　機
擊碎珊瑚樹為留春怕春欲去駛如風雨春不留兮君
休問付與流鶯自語但莫賦綠波南浦世上功名花梢
露政何如一笑翻金縷繫白日莫教暮　蒼頭引馬城
　西路趁池亭荻芽尚短梅心未苦小雨欲晴晴不定漠
　漠雲飛輕絮算行樂春來幾度鞭影不揺鞍小據過横
　塘試把前山數雙白鷺忽飛去
　　　前調(次徐斯逺/韻寄稼軒)　　　　　　　　黄　機
　興廢元同宇喚君來浮君大白為君起舞灑滿斑斑功
　名淚百嵗風吹急雨愁與恨憑誰分付醉裏狂歌空漫
　觸且休歌只倩琵琶訴人不語絃自語　詩成更倩君
　同賦渺樓頭煙迷碧草雲連芳樹草樹那能知人意悵
　望闗河夢阻有心事牋天天許繡帽輕裘真男子政何
　須紙上分今古未辦得賦歸去
　
　
　
　
　
御選歴代詩餘巻九十四
　欽定四庫全書
御選歴代詩餘巻九十五目録(一百十/六字)
　　　賀新郎(中/)
　　　　劉鎭
　　　　李泳
　　　　戴復古
　　　　宋自遜(三首/)
　　　　嚴仁(三首/)
　　　　趙善扛
　　　　毛幵
　　　　洪咨夔(二首/)
　　　　盧祖皋(二首/)
　　　　髙觀國
　　　　劉方叔
　　　　李劉
　　　　韓淲(二首/)
　　　　汪莘(三首/)
　　　　吳潛(六首/)
　　　　李昴英
　　　　趙以夫
　　　　方岳(四首/)
　　　　張榘
　　　　馮取洽(四首/)
　　　　陳以莊
　　　　盧炳
　　　　黃昇(四首/)
　　　　呉文英(三首/)
　　　　蔣捷(八首/)
　
　
　
御選歴代詩餘巻九十五目錄
　欽定四庫全書
御選歴代詩餘巻九十五(一百十/六字)
司經局洗馬掌局事兼翰林院修撰加二級(臣/)王奕清奉
㫖校刋
　　賀新郎(中/)
　　　賀新郎(題王守西/湖書院)　　　　　　　劉　鎮
　雲澹天垂野望晴郊疎煙半捲斷虹低跨老樹連隂藏
　逺景十里湖光照夜看不盡真山圖畫春滿軒牎無著
　處更銀蟾冷浸鴛鴦瓦人共境轉幽雅　文章太守歸
　來也似當年和靖風流小孤山下問訊佩蘭餐菊友曾
　約梅兄入社待付與竹臞陶寫塵外閒尋行樂地任傍
　人歌舞喧臺榭詩世界有王謝
　　　前調(感舊/)　　　　　　　　　　李　泳
　門掩長安道捲重簾垂楊散暑嫩凉生草午夢驚回庭
　隂翠蝶舞鶯吟未了正露冷芙蓉池沼金鴈塵昏么絃
　斷理餘音尚想腰支裊歡漸逺思還繞　臨皋望極滄
江渺晩潮平湘煙萬頃斷虹殘照綵舫凌波分飛後別
浦菱花自老問錦鯉何時重到樓迥層城看不見對瀟
瀟暮雨憐芳草幽恨闊楚天杳
　　前調(寄豐/宅之)　　　　　　　　　　戴復古
憶把金罍酒歎别來光隂荏苒江湖舊友世事不堪頻
著眼贏得兩睂長皺但東望故人翹首木落山空天逺
大送飛鴻北去傷情久天下事公知否　錢塘風月西
湖柳渡江來百年機㑹從前未有喚起東山丘壑夢莫
惜風霜老手要整頓封疆如舊早晩樞庭開幙府是英
雄盡為公奔走看金印大如斗
　　前調(七夕/)　　　　　　　　　　宋自遜
靈鵲橋初就記迢迢重湖風浪去年時候嵗月不留人
易老萬事茫茫宇宙但獨對西風搔首巧拙豈闗今夕
事奈癡兒騃女流傳謬添話柄柳州柳　道人識破灰
心久只好風凉月佳時疎狂如舊休笑雙星經嵗別人
到中年已後雲雨夢可能常有雪藕調冰花熏茗正梧
桐雨過新凉透且隨分一杯酒
　　前調(括東坡後/赤壁賦)　　　　　　　　宋自遜
步自雪堂去望臨皋將歸二客從余遵路朩葉蕭蕭霜
露降仰見天髙月吐共對影行歌頻顧月白風清如此
夜歎無肴有酒成虛度聞薄暮網罾舉　歸而斗酒謀
諸婦便攜鱗載酒相從舊追遊處斷㟁横江尋赤壁不
復江山如故但放舟中流容與客去冥然方就睡夢蹁
躚羽衣揖余語相顧笑遂驚寤
　　前調(題雪/堂)　　　　　　　　　　宋自遜
喚起東坡老問雪堂幾番興廢斜陽衰草一月有錢三
十塊何苦抽身不早又底用北門摛藻儋耳蠻煙添老
色和陶詩翻被淵明惱到底是忘言好　周郎英發人
間少漫依然烏鵲南飛山髙月小歲月堂堂留不住此
世何時是了算不滿英雄一笑我有豐淮千斗酒把新
愁舊恨都傾倒三弄笛楚天曉
　　前調(寄上官/偉長)　　　　　　　　　嚴　仁
蘭芷湘東國正愁予一江紅葉水程孤驛欲寫瀟湘無
限意那得如椽綵筆但滿眼西風蕭瑟我所思兮何處
所在鐔津津上滄灣側誰氏子閬風客　閬風仙客才
無敵賦悲秋抑揚頓挫瀏灕沉鬱百賦千詩朝復暮解
道波濤春力憶共爾乘槎吹笛八表神遊吾夢見渺洞
庭青草煙波隔空悵望楚天碧
　　前調(清浪軒/送春)　　　　　　　　　嚴　仁
碧浪揺春渚浸虛簷葡萄滉漾翠綃掀舞逶曲經過臺
下路載取落花東去問花亦漂流良苦花不能言應有
恨恨十分都被春風誤同此恨有飛絮　人生聚散原
無據儘凭闌一尊相對蘋洲春暮嫉色冲冲空悵望淚
盡世間兒女君不見千金求賦飛燕婕妤今何在看黏
雲江影傷千古流不去斷魂處
　　前調(送杜子/野赴省)　　　　　　　　　嚴　仁
說到城南杜儘風流至今人號去天尺五家世聮翩蒼
玉佩自有文章機杼看鸞鳳九霄軒翥文陣堂堂新得
雋正少年壯氣虹霓吐拈彩筆月城去　出闗相送梅
千樹雪連空馬蹄特特曉寒人度帝里春濃花似海吹
入明光奏賦須快展亨衢闊步隨世功名眞漫浪要平
生所學期無負須記得別時語
　　前調　　　　　　　　　　　　趙善扛
晝永重簾巻乍池塘一番過雨芰荷初展竹引新梢半
含粉綠䕃扶疎滿院過花絮蜂稀蝶嬾牎户沉沉人不
到伴清幽時有流鶯囀凝思久意何限　玉釵墜枕風
鬟顫湛虛堂壺冰瑩徹簟波零亂自是仙姿清無暑月
影空垂素扇破午睡香銷餘篆一枕湖山千里夢正白
蘋煙棹歸來晩雲弄碧楚天逺
　　前調　　　　　　　　　　　　毛　幵
風雨連朝夕最驚心春光晼晩又過寒食落盡一番新
桃李芳草南園似積但燕子歸來幽寂况是單棲饒惆
悵儘無聊有夢寒猶力春意逺恨虛擲　東君自是人
間客暫時來匆匆却去為誰留得走馬插花當年事池
畹空餘舊跡奈老去流光堪惜杳隔天涯人千里念無
憑為寄長相憶回首處暮雲碧
　　前調(詠梅二首用/甄龍友韻)　　　　　　　洪咨夔
放了孤山鶴向西湖問訊水邊嫩寒籬落試粉盈盈微
見面一㸃芳心先著正日暮煙輕雲薄欲攬清香和月
嚥倩馮夷為洗黃金杓花向我勸多酌　單于吹徹今
成昨未甘渠琢玉為堂把春留却倚徧黄昏欄十二知
被兒曹先覺更笑煞盧仝赤脚但得東風先在手管緑
隂好踐青青約方寸事兩睂角
　　前調　　　　　　　　　　　　洪咨夔
誰識昂昂鶴且隨緣剰水殘山東邨西落世事幾番新
局面看厎却髙三著况轉首西山日薄雪意壓簷梅索
笑任柄長柄短鄰家杓篘小甕動孤酌　見花憶得年
時昨正微醺獨步黄昏被花迷却冷月吹香春弄影么
鳳梢頭先覺恍夢斷羅浮山脚欲寄心期無驛使想凌
寒不奈腰肢約空凭暖畫闌角
　　前調(賦三髙祠/前釣雪亭)　　　　　　　　盧祖皋
挽住風前柳問鴟夷當日扁舟近曽來否月落潮生無
限事零落茶煙未久漫留得蓴鱸依舊可是功名從來
誤撫荒祠誰繼風流後今古恨一搔首　江涵鴈影梅
花痩四無塵雪飛雲凍夜牎如晝萬里乾坤清絶處付
與漁翁釣叟又恰是題詩時候猛拍䦨干呼鷗鷺道他
年我亦垂綸手飛過我共尊酒
　　前調(姑蘓臺/觀雪)　　　　　　　　　盧祖皋
十頃涵空碧畫圖中崢嶸幻玉亂零吹壁倚徧危闌吟
不盡把酒風前㟁幘記當日西湖為客誰翦吳淞江上
水笑乾坤奇事成兒劇還照我夜牎白　崇臺目斷清
無極引枝笻瓊瑶步軟印登臨屐娃館娉婷知何在淚
粉愁濃恨積故化作飛花狼藉舊事悠悠渾莫問有玉
蟾醉裏曾相識聊伴我夜吹笛
　　前調(賦梅/)　　　　　　　　　　髙觀國
月冷霜袍擁見一枝年華又晩粉愁香凍雲隔溪橋人
不度的皪春心未縱清影怕寒波揺動更沒纖毫塵俗
態倚髙情預得春風寵沉凍蝶挂么鳳　一杯正要呉
姬捧想見那揉酥弄白暗香偷送回首羅浮今在否寂
寞煙迷翠壠又爭奈桓伊三弄開徧西湖春意爛算羣
花正作江山夢吟思怯暮雲重
　　前調(端午/)　　　　　　　　　　劉方叔
翠葆揺新竹正榴花枝頭葉厎鬭紅爭綠誰在紗牎停
鍼線閒理竹西舊曲又還是蘭湯新浴手弄合歡雙綵
索笑偎人福夀低相祝金鳳嚲艾花矗　龍舟噀水飛
相逐記當年懷沙舊恨至今遺俗雨過平蕪凉天闊畫
鷁凌波晝簇沸十里笙歌聲續好是蟾鈎隨歸棹任歡
呼船重成頽玉猶未忍罩銀燭
　　前調　　　　　　　　　　　　李　劉
鵠立通明殿又重逢揆余初度夢庚華旦不學花奴簪
紅槿且看秋香宜晩任甲子重新更換天欲東都修車
馬故降神生甫維周翰歌崧嶽詠江漢　明堂歌舞夷
琛獻引星辰萬人共聽風塵長算清晝山東諸將捷席
捲黄河兩㟁問誰在玉皇香案師保萬民功業在向西
京原廟行圭瓚定郟鄏卜瀍澗
　　前調　　　　　　　　　　　　韓　淲
病起情懷惡小簾櫳楊花墜絮朩陰成幄試問春光今
幾許都把年華忘却更多少從前盟約擬待鶯邊尋好
語恍殘紅零亂風迴薄思往事信如昨　清明寒食須
行樂算人生何時富貴自徒蕭索試著春衫從酒伴亂
插繁英嫩萼信莫被功名擔閣隨分溪山供笑傲任一
身閒處誰能縛琴劒外儘杯酌
　　前調(小園梅枝/微紅㸃綴)　　　　　　　　韓　淲
梅蕊依稀矣歲華深翛然但把杖藜閒倚山遶荒林紅
葉下落日孤城煙水意興寄云何則是厎事疎枝横絶
峭未吹香便與花相似不忍折為之喜　寒鴉萬㸃霜
風起正人家園收芋栗小槽初美欲醉阿誰同一飲欲
賦纔成又止老態度渾侵髮齒摸索孤根春在否任紅
紅白白閒桃李空爛漫豈能爾
　　前調(感秋采楚/詞賦此)　　　　　　　　汪　莘
去郢頻回首正横江蓀橈容與蘭旌悠久悵望龍門都
不見似把長楸孤負念徃日佳人為偶獨向芳洲相思
處采蘋花杜若空盈手乘赤豹誰來後　雲中眼界窮
髙厚覽山川冀州還在陶唐何有朩葉紛紛秋風晩縹
緲瀟湘左右見帝子冰魂相守應記揮絃相對日酹一
杯太乙東皇酒問此意君知否
　　前調(寄劉閬/風祭酒)　　　　　　　　　汪　莘
曉趁西湖約到湖頭煙消日出波生兩脚日挈白魚攜
碧酒要與詩人共酌把樓上珠簾捲却坐對荷花三萬
朶念西鄰未嫁肌如削待折與不堪著　別來又見秋
蕭索恨無由將余風月伴君猿鶴相見登山臨水處醉
把茱萸盤礴唱白雪陽春新作憶自東籬人去後算人
間黄菊空零落歎作者多命薄
　　前調　　　　　　　　　　　　汪　莘
䇿杖南山去到南溪誰家宅院欺人先渡羽扇徐麾僮
僕退翠柳白沙西路帝賜我閬風𤣥圃一片飛來紅葉
闊細看來上有雙鸞句應念我塵中住　眼前兒女閒
相語怪人間禁煙時節安排尊俎為道從來寒食好且
莫思量今古共綠水春風鷗鷺望我壺天天未晩計碧
桃花發閒庭户歸到也對花舞
　　前調(次韻送/鄭宗丞)　　　　　　　　　呉　潛
又是春殘去倚東風寒雲澹日墮紅飄絮燕社鴻秋人
不問儘管吳笙越鼓但短髮星星無數萬事惟消彭澤
醉也何妨袖捲長沙舞身與世只如許　闌干拍手閒
情緒便終朝蒼煙白鷺北山南浦笑指午橋橋畔路簾
幙深深院宇尚趁得柳煙花霧我亦故山猿鶴怨問何
時歸棹雙溪渚歌一曲恨千縷
　　前調(寄趙/南仲)　　　　　　　　　　呉　潛
煙樹瓜州㟁望旌旗獵獵遥空故人天逺不似沙鷗飛
得渡直到雕鞍側畔但徙倚危闌目斷自古鍾情須我
輩况人間萬事思量徧濤似雪風如箭　揚州十里珠
簾捲想桃根桃葉依稀舊家庭院誰把青紅吹到眼知
有醉翁局段便回首舟移㠶轉渺渺江波愁未了正淮
山日暮雲撩亂閣酒盞倚歌扇
　　前調　　　　　　　　　　　　呉　潛
笑口開能幾把年年芳情冶思緫抛閒裏桃杏枝頭春
纔半寒食清明又是但嵗月飇飛川逝回首秦樓雙燕
語到如今目斷斜陽外將往事試重記　香羅尚有相
思淚笑人生新愁易積舊歡難繼水上流紅無覓處還
隔闗山萬里但贏得新來憔悴昨夜東風顚狂後想餘
芳盡是飄零底詞寫就倩誰寄
　　前調(贈□妓/唐玉)　　　　　　　　　呉　潛
可意人如玉小簾櫳輕勻澹注道家妝束長恨春歸無
尋處全在波明黛綠看冶葉倡條渾俗比似江梅清有
韻更臨風對月斜依竹看不足詠不足　曲屏半掩春
山簇正輕寒夜深花睡半攲殘燭縹緲九霞光裏夢香
在衣裳賸馥又只恐銅壺聲促試問送人歸去後對一
匳花影垂金粟腸易斷情難續
　　前調(送呉/侍郎)　　　　　　　　　　呉　潛
說著成凄楚正塵飛岷峨灩澦兔嗥狐舞頗牧禁中留
不住彈壓征西幕府便一舸月汀煙渚四塞三闗天樣
險問何人自闢鼪鼯路成敗事幾今古　荼䕷芍藥春
將暮最無情飄零柳絮攪人離緖屈指秋風吹鴈信應
憶西湖夜雨漫歲月消磨如許上下四方男子志肯臨
岐昵昵兒曹語呼大白為君舉
　　前調(滄浪亭和/夢牎韻)　　　　　　　　呉　潛
撲盡征衫氣小夷猶尊罍杖屨蹋開花事邂逅山翁行
樂處何似烏衣舊里歎荒草舞臺歌地百歲光隂如夢
斷算古今興廢都如此何用灑兒曹淚　江南自有漁
樵隊想家山猿愁鶴怨問人歸未寄語寒梅休放盡留
取三花兩蕊待老子領些春意皎皎風流心自許儘何
妨痩影横斜水煩翠羽伴醒醉
　　前調(賦菊/)　　　　　　　　　　李昴英
細雨黄花悅是天教開遇重陽玉裁金屑老行要尋松
竹伴雅愛山翁鬢雪任滿插追陪節物惟有淵明吾臭
味傍東籬盤礴芳叢擷便無酒也清絶　芒寒色正孤
標潔慣平生餐霜飲露倚風迎月不比芙蓉偏嫵媚不
比茱萸太烈似隱者蕭閒巗穴至老枝頭猶健在笑紛
紛紅紫塵沙汩香耐久看晩節
　　前調(送鄭/宗丞)　　　　　　　　　　趙以夫
載酒陽闗去正西湖連天煙草滿堤晴絮采翠擷芳遊
冶處應和嬌絃豔鼔看柳外畫船無數萬頃琉璃渾鏡
凈陡風波洶洶魚龍舞談笑裏遽如許　流觴滿引澆
離緒便東西斜陽立馬綠波南浦自是蓴鱸髙興動恰
聽春山杜宇漫回首軟紅香霧咫尺佳人千里隔望空
江明月横洲渚清夢斷恨如縷
　　前調(寄兩呉/尚書)　　　　　　　　　方　岳
鴈向愁邊落渺汀洲孤雲細雨暮天寒角有美人兮山
翠外誰共霜橋月壑想朋友春猿秋鶴竹屋一燈棊未
了問人間局面如何著風雨後更商略　六州鐵鑄從
頭錯笑歸來冰鱸堪鱠雪螯堪嚼莫遣孤舟横浦溆也
怕浪狂風惡且容把釣綸收却雲外空山知何似料清
寒只與梅花約逋老句底須作
　　前調(呉侍郎夢/枯梅獨秀)　　　　　　　　方　岳
霜月寒如洗問梅花經年何事尚迷煙水夢著翠霞尋
好句新雪闌干獨倚見竹外一枝黄蕊已占百花頭上
了料詩情不但江山耳春已逗有佳思　一香吹動人
間世奈何他叢篁低碧巧相虧蔽儘讓春風凡草木便
做雲根月底但留取微酸滋味除却林逋無人識算歲
寒只有天知已休弄玉怨遲滯
　　前調(戊戌生日用/鄭省倉韻)　　　　　　　方　岳
問訊江南客怕秋崖苔荒詩屋雲侵山屐留得釣竿西
日手夢落鷗傍鷺側倩傳語溪翁將息四十飛騰斜暮
景笑雙蓬一嬾無他畫惟飽飯散輕䇿　世間萬事知
何極問乾坤待誰整頓豈無豪傑水驛山邨還要我料
理松風竹雪也不學草顚詩白自有春蓑黄犢在儘諸
公寶馬揺金勒容我輩醉雲液
　　前調(生朝自/匡廬歸)　　　　　　　　　方　岳
天意然乎否待相攜風煙五畞招邀迂叟屋上青山花
木野儘可兩朋三友笑老子只堪棊酒似恁疎頑何為
者向人前不解髙叉手寜學圃種松韭　春猿秋鶴皆
依舊怪吾今鬢已成絲膽還如斗誰與廬山麾之去爾
輩何留之有黯離緖暮江搔首非我督郵猶束帶這一
歸便落淵明後君試問長亭柳
　　前調(送劉澄齋/歸京口)　　　　　　　　張　榘
疋馬鍾山路悵年來只解郵亭送人歸去季子貂裘塵
漸滿猶是區區羈旅漫空有劒峰如故髀肉未消儀舌
在向尊前莫灑英雄淚鞭未動酒頻舉　西風亂葉長
安樹歎離離荒宫廢苑幾番禾黍雲棧縈紆今平步休
說襄淮樂土但滚滚江濤東注世上豈無髙臥者奈草
廬煙鎖無人顧牋此恨付金縷
　　前調(送别/定軒)　　　　　　　　　　馮取洽
夢折營門柳送君歸蹔戲斑衣又攏征袖到得皇州風
景異只有湖山似舊把感慨寓之杯酒雨抹晴妝西子
樣且平章䞉賦詩千首富與貴本來有　青油幕厎籌
攻守擁貔貅朝氣凌雲夜鋒衝斗蜀祲淮氛猶在眼一
埽政須健帚又何惜驅馳奔走快展韜鈐資世用看歸
來金印懸雙肘傾玉斚為親夀
　　前調(謝黄玉林交/遊風月樓作)　　　　　　　馮取洽
自顧卑棲翼似滄洲白鳥悠悠靜依拳石聊寄一梯雲
木表俯視霧虹千尺樂江上山間聲色鏡樣清流環樣
繞笑賜湖一曲誇唐敕塵外趣有誰識　飛來妙墨痕
猶濕走盤珠流出不火食人胸膈三歎陽春知和寡但
覺光生虛室何處覓倚歌簫客他日玉林來得否待平
分風月供吟筆添一友共閒逸
　　前調(詠菊和江/定軒韻)　　　　　　　　馮取洽
句裏思黄九笑王郎不奈寒芳腰圍如柳得似江郎饒
雅趣時攬黄花誑口吐妙語與之爭秀閒遶珍叢吟不
盡儘風前露下欒欒痩香自足豈勞齅　一尊問我能
同否歎雙溪冷落籬邊傲霜猶有浩唱雲間金縷調興
發小槽珠酒待喚醒早春梅友獨恨愛花人易老漫一
年好景還依舊東望處立良久
　　前調(次玉林溪/樓宴集韻)　　　　　　　　馮取洽
二老交相訪政不妨勃窣媻跚舍車而杖憶在蓉邨新
雨過門外春流浩蕩中有箇列仙臞相把酒論詩饒勝
韻更柳邊花底同心賞臨別句幾回唱　忽傳風馭來
溪上遣兒曹䇿馬郊迎老懷欣暢爭訝金華佳父子飛
下蓬萊崑閬有四士追隨仙仗我愛君何如次道便令
人直欲傾家釀歌妙曲鄭聲放
　　前調(和劉濳/夫韻)　　　　　　　　　陳以莊
曉夢鶯呼起便安排詩家厨傳酒家行李點檢花邊新
雨露春在萬家生齒道官似錦溪清駛但使有人耕綠
野正不妨鼓吹頻來此方覓句且夷俟　畫橋西畔多
春意記年年曾來幾度落花流水行到水窮雲起處依
約輞川竹里興未屬王孫公子料想明年端門裏有傳
柑宴罷黄封醉肯回首萬杉底
　　前調　　　　　　　　　　　　盧　炳
綠徧芳郊木早紅褪香乾堪歎韶華瞬目薄倖東風緣
底事得恁匆匆去速正永日初長晴淑尤憶夜來成夢
處記分明渾似瑶臺宿人語靜燕雙逐　紗牎一炷沉
煙馥􁨣淋浪劇飲髙枕春酲草屋無計留春添悵望空
寫新詞疊幅算負却照妝畫燭欲說縈心些箇事恐敎
人蹙損睂峰綠慵倚徧畫闌曲
　　前調(梅/)　　　　　　　　　　　黃　昇
自埽梅花下問梢頭冷蕊疎疎幾時開也間者闊焉今
久矣多少幽懷欲寫有誰是孤山流亞香月一聮眞絶
唱與詩人千載為佳話餘興味付來者　清癯不戀華
亭榭待與君白髮相親竹籬茅舍喜甚今年無酒禁溜
溜小槽壓蔗已准擬雪天霜夜自醉自吟仍自笑任解
冠落珮從嘲罵書此意寄同社
　　前調(題馮熙之交/游風月之樓)　　　　　　　黃　昇
倦整摩天翼笑歸來㸃畫亭臺按行泉石落落元龍湖
海氣更著髙樓百尺收攬盡水光山色曾駕飇車蟾窟
去幾回批借月支風敕斯二者慣相識　玲瓏牎户青
紅濕夜深時寒光爽氣洗清肝膈似此交遊眞灑落判
與升堂入室有萬象來為賓客不用笙歌輕㸃涴看似
翁手搦虹霓筆吟思逺兩峰碧
　　前調　　　　　　　　　　　　黃　昇
風送行春歩漸行行山回路轉入雲深處問訊花梢春
幾許半在詩人杖屨點點是祥煙膏露中有瑶池千歲
種整嚴妝來作巢仙侶相嫵媚試凝竚　風流座上揮
談麈更多情多才多調緩歌金縷趁取芳時同宴賞莫
惜清尊緩舉有明月隨人歸去從此一春須一到願東
君長與花為主泉共石聞斯語
　　前調(菊/)　　　　　　　　　　　黄　昇
莫恨黄花瘦正秋林風霜揺落暮秋時候晩節相看元
不惡采采東籬獨秀試攬擷幽香盈手幾刼修來方得
到與淵明千載為知舊同冷淡比蘭友　柴桑心事君
知否把人間功名富貴付之塵垢不肯折腰營口腹一
笑歸歟五柳悵此意而今安有若得風流如此老也何
妨相對無杯酒詩自可了重九
　　前調(陪履齋滄/浪看梅)　　　　　　　　呉文英
喬木生雲氣訪中興英雄陳跡暗追前事戰艦東風慳
借便夢斷神州故里旋小築吳宫閒地華表月明歸夜
鶴歎當時花竹今如此枝上露濺清淚　遨頭小簇行
春隊步蒼苔尋幽别塢看梅開未重唱梅邊新度曲催
發寒梢凍蕊此心與東君同意後不如今今非昔兩無
言相對滄浪水懷此恨寄殘醉
　　前調　　　　　　　　　　　　吳文英
湖上芙蓉早向北山山深霧冷更看花好流水茫茫城
下夢空指遊仙路杳笑蘿障雲屏親到雪玉肌膚春溫
夜飲湖光山綠成花貌臨澗水弄清照　著愁不盡宫
睂小聽一聲相思曲裏賦情多少紅日闌干鴛鴦枕那
枉裙腰褪了算誰識垂楊枝裊不是秦樓無緣分點吳
霜羞帶簪花帽但殢酒任天曉
　　前調(為徳清趙令/君賦小垂虹)　　　　　　　呉文英
浪影龜紋縐蘸平煙青紅半濕枕溪牎牖千尺晴虹慵
臥水萬疊羅屏擁繡漫幾度呉船回首歸鴈五湖應不
到問蒼茫釣雪人知否樵唱杳度深秀　重來趁得花
時候記留連空山夜雨短亭春酒桃李新栽成蹊處盡
是行人去後但東閣官梅清痩欸乃一聲山水綠燕無
言風定垂簾晝寒正悄嚲吟袖
　　前調(秋曉/)　　　　　　　　　　蔣　捷
𣺌渺啼鴉了亘魚天寒生峭嶼五湖秋曉竹几一燈人
做夢嘶馬誰行古道起搔首窺星多少月有微黄籬無
影挂牽牛數朶青花小秋太淡添紅棗　秋痕倚賴西
風埽被西風翻催鬢鬒與秋俱老舊院隔霜簾不捲金
粉屏邊醉倒計無此中年懷抱萬里江南吹簫恨恨參
差白鴈横天杪煙未斂楚山杳
　　前調(約友三/月旦飲)　　　　　　　　　蔣　捷
鴈嶼晴嵐薄倚層屏千樹髙低粉纖紅弱雲隘東風藏
不盡吹豔生香萬壑又散入汀蘅洲葯擾擾匆匆塵土
面看歌鶯舞燕逢春樂人共物知誰錯　寳釵樓上圍
簾幙小嬋娟雙調彈箏半霄鸞鶴我輩中人無此分琴
思詩情當却也勝似愁横睂角芳景三分纔過二便綠
隂門巷楊花落沽斗酒且同酌
　　前調(懷舊/)　　　　　　　　　　蔣　捷
夢冷黄金屋歎秦箏斜鴻陣裏素絃塵撲化作嬌鶯飛
歸去猶認紗牎舊綠正過雨荆桃如菽此恨難平君知
否似瓊臺湧起彈棊局消痩影嫌明燭　鴛樓瀉碎東
西玉問芳蹤何時再展翠釵難卜待把宫睂横雲樣描
上生綃畫幅怕不是新來妝束綵扇紅牙今都在恨無
人解聽開元曲空掩袖倚修竹
　　前調　　　　　　　　　　　　蔣　捷
深閣簾垂繡記家人軟語燈邊笑渦紅透萬疊城頭哀
怨角吹落霜花滿袖影厮伴東奔西走望斷鄉闗知何
處羨寒鴉到著黄昏後一㸃㸃歸楊柳　相看只有山
如舊歎浮雲本自無心也成蒼狗明日枯荷包冷飯又
過前頭小阜趁未發且嘗邨酒醉探枵囊毛錐在問鄰
翁要寫牛經否翁不應但揺手
　　前調(題後院/畫像)　　　　　　　　　蔣　捷
綠墮雲垂領背琵琶盈盈裹手粉閒紅靚依約春遊歸
來倦又似春眠未醒灩寒泚低迷蓉影鶯帶䯳聲飛過
也柳牎深尚記停鍼聽魂浩蕩孤芳景　金釵斷股瓶
沉井問蘓城香銷巻子倩誰題詠燈暈青紅殘醉在小
院屏昏帳暝誤嗔怪睂心慵整人道眞眞招得下任千
呼萬喚無言應空對此淚花冷
　　前調(呉江/)　　　　　　　　　　蔣　捷
浪湧孤亭起是當年蓬萊頂上海風飄墜帝遣江神長
守䕶八柱蛟龍纒尾鬭吐出寒煙寒雨昨夜鯨翻坤軸
動巻雕翬擲向虛空裏但留得絳虹住　五湖有客扁
舟檥怕羣仙重遊到此翠旌難駐手拍闌干呼白鷺為
我殷勤寄語奈鷺也驚飛沙渚星月一天雲萬壑覽茫
茫宇宙知何處鼓雙楫浩歌去
　　前調　　　　　　　　　　　　蔣　捷
妾有琵琶譜抱金槽慢撚輕抛柳梢鸎語羽調六么彈
徧了花厎靈犀暗度奈敲斷玉釵纖股低畫屏深朱户
掩捲西風滿地吹塵土芳事往蝶空訴　天天把妾芳
心誤小樓東隱約誰家鳳簫鼉鼓淚㸃染衫雙袖翠修
竹凄其又暮背燈影蕭條情互捐佩洲前裙歩歩渺無
邊一片相思苦春去也亂紅舞
　　前調(括杜少陵/佳人詩)　　　　　　　　蔣　捷
絶代幽人獨掩芳姿深居何處亂雲深谷自說闗中良
家子零落聊依草朩世喪敗誰收骨肉輕薄兒郎為夫
　壻愛新人窈窕顔如玉千萬事風前燭　鴛鴦一旦成
　孤宿最堪憐新人歡笑舊人哀哭侍婢賣珠回來後相
　與牽蘿補屋漫采得栢枝盈掬日暮山中天寒也翠綃
　衣薄甚肌生粟空斂袖倚修竹
　
　
　
　
　
　
　
　
　
　
　
御選歴代詩餘巻九十五
　欽定四庫全書
御選歴代詩餘巻九十六目錄(一百十/六字)
　　　賀新郎(下/)
　　　　姚勉(四首/)
　　　　林正大(二首/)
　　　　何夢桂
　　　　趙問禮
　　　　趙必􁯦(三首/)
　　　　李震
　　　　陳紀
　　　　王奕(二首/)
　　　　葛長庚(三首/)
　　　　平江妓
　　　　韓玉(三首/)
　　　　黄子行
　　　　張翥(二首/)
　　　張埜(二首/)
　　　陶安
　　　瞿佑
　　　王世貞
　　　屠隆
　　　費元禄
　　　顧士林
　　　顧孔昭
　　　吳易(二首/)
　　前調(又一體/)
　　　戴復古
　　　史達祖
　　　李昴英(四首/)
　　前調(又一體/)
　　　楊炎
　　　史達祖(四首/)
　　　前調(又一體/)
　　　　李南金
　
　
　
　
　
　
　
　
　
　
　
　
　
御選歴代詩餘巻九十六目錄
　欽定四庫全書
御選歴代詩餘巻九十六(一百十/六字)
司經局洗馬掌局事兼翰林院修撰加二級(臣/)王奕清奉
㫖校刋
　　賀新郎(下/)
　　　賀新郎(憶别/)　　　　　　　　　姚　勉
　薄晩收殘暑歎西風暗換流年又還如許鴉背斜陽初
　斂影雲澹新凉天宇人袖手闌干凝竚鄰笛喚將鄉思
　動聼愁聲又入梧桐雨秋到也尚羈旅　故人只在江
　南渚想應嫌久戀東華軟紅塵土寄逺裁衣知念否新
　月家家砧杵魂夢想鵝黄金縷鴈影不來天更逺寫書
　成欲寄憑誰與知客恨兩蛩語
　　　前調　　　　　　　　　　　　姚　勉
　牎月梅花白夜堂深燭揺紅影繡簾垂額半醉金釵嬌
　暎坐寒處也留春色深意在四絃輕摘香塢花間聼啄
　木翠微邊細落仙人屐星盼轉趁嬌拍　人間此手真
難得向尊前相逢有分厎須相識愁淺恩深千萬意惆
悵故人雲隔怕立損弓鞵紅窄換取眀珠知肯否綠牎
深長共春憐惜休惱亂座中客
　　前調(及第/作)　　　　　　　　　　姚　勉
月轉宫牆曲六更殘鑰魚聲亮紛紛袍鵠黼座臨軒清
蹕奏天仗綴行森肅望五色雲浮黄屋三䇿忠嘉親賜
擢動龍顔人立班頭玉臚首唱衆心服　殿頭賜宴宫
花簇寫新詩金箋競進繡牀爭蹴御渥新霑催進謝一
㸃恩袍先綠歸袖惹天香芬馥玉勒金韀迎夾路九街
人盡道蒼生福爭擁入狀元局
　　前調(送楊帥/參之任)　　　　　　　　　姚　勉
唱徹陽闗調伴行人梅拂征鞍曉霜寒峭金甲雕戈開
玉帳尊俎風流談笑看䇿馬雍容江表自是藥堦苔砌
客巻經綸且泛芙蓉沼襟量闊江湖小　允文事業從
容了要推他岷峨人物後先相照見說君王曾有問似
此人才多少便咫尺雲霄清要四世三公氊復舊况蜀
珍先已登廊廟但側耳聼新詔
　　前調(括蘭/亭記)　　　　　　　　　　林正大
蘭亭當日事有崇山茂林脩竹羣賢畢至湍激清流相
映帶旁引流觴曲水但暢叙幽情而已一詠一觴真足
樂厭管絃絲竹紛塵耳春正暮共修禊　惠風和暢新
天氣騁髙懷仰觀宇宙俯察品類俯仰之間因所寄放
蕩形骸之外曾不知老之將至感慨舊遊成陳迹念人
生行樂都能幾後視今猶昔爾
　　前調(書林和/靖詩後)　　　　　　　　　林正大
生長湖山曲羡呉兒呼吸湖光飽餐山綠世外不須論
隠逸誰似先生冰玉自骨冷神清無俗我不識君曽夢
見炯雙瞳碧色光相燭遺妙語看不足　平生髙節難
為續到如今凜凜風生言猶可錄不作相如封禪稿身
後誰榮誰辱爭肯效白頭吟曲好與水仙為伴侶傍西
湖湖畔翛翛竹時一酹薦秋菊
　　前調　　　　　　　　　　　　何夢桂
更静鐘初定捲珠簾人人獨立怨懐難忍欲撥金猊添
沉水病力厭厭不任任蝶粉蜂黄消盡亭北海棠還開
否縱金釵猶在成長恨花似我痩應甚　凄凉無寐閒
衾枕看夜深紫垣華葢低揺紅柄重拂羅裳蹙金線塵
滿雙鴛花勝孤負我花期春令不怕鏡中羞華髮怕鏡
中無伴孤鸞影美盡處悠悠興
　　前調(螢火/)　　　　　　　　　　趙問禮
池館收新雨耿幽叢流光幾㸃半侵疎户入夜凉風吹
不滅冷燄微茫暗度碎影落仙盤秋露漏斷長門空照
淚袖紗寒暎竹無心顧孤枕掩殘燈炷　練囊不照詩
人苦夜沉沉拍手相親騃兒癡女闌外撲來羅扇小誰
在風廊笑語競戲蹋金釵雙股故苑荒凉悲舊賞悵寒
蕪衰草隋宫路同燐火徧秋圃
　　前調(夀陳新/綠二首)　　　　　　　　　趙必􁯦
夀酒浮茰菊記年年重陽佳節開尊華屋綠鬢朱顔春
不改彼美人兮如玉有錦繡珠璣滿腹户外紅塵飛不
到受人間山水清閒福數花甲纔八六　十分秋色呈
新緑一簇兒池館亭臺左梅右竹栁下繫船花下飲不
減西園金谷更橘外安排碁局獨立小橋明月夜喚鶯
鶯低唱雙飛曲有子也萬事足
　　前調　　　　　　　　　　　　趙必􁯦
低唱芙蓉菊有吟翁坐擁紅嬌宴黄金屋恰則紱麟三
日後燦燦睟盤珠玉不待夢燕懐松腹自是嫦娥分桂
種伴靈椿千嵗延清福回笑我龜藏六　歸歟老圃鉏
新綠吾莬裘三逕荒苔一􁎯痩竹欲隐貧無山可買聊
爾徜徉盤谷更管甚雲臺玉局𦂳閉柴門傳語客道主
人髙枕南牎曲有酒蟹此生足
　　前調(賀張小/山納婦)　　　　　　　　　趙必􁯦
沙上盟鷗鷺笑吟翁夢今不到草堂深處金屋重重深
處睡暖翠偎香歩歩已自摘蟠桃三度舊日畫睂情性
在更君房妙絶文章語消受得乗鸞侶　樓中燕燕誰
家住又從新移根換葉栽花千樹第一信風春事覺莫
遣綠羞紅汙早早做闌干遮䕶天上因緣千里合喜乗
槎先入銀河路人似玉衣金縷
　　前調(題髙尚書/夜山圖)　　　　　　　　李　震
樓據英山背倚髙寒塵飛不到越山相對老月騰輝羣
動息獨坐清分沆瀣更滿聼潮聲澎湃醉裏詩成神鬼
泣景蒼凉又在新詩外渾忘却功名債　憑誰妙茟能
圖繪羡中郎前身摩詰宛然心會拈出清宵無限意半
幅溪藤光怪方信有人間仙界雲淡天低竒絶處笑僧
繇未識丹青在留此軸誇千載
　　前調(聼琵/琶)　　　　　　　　　　陳　紀
趁拍哀絃促聼泠泠絃間細響手間推覆鶯語間闗花
厎滑急雨斜穿梧竹又澗厎松風簌簌鐵撥鵾絃春夜
永對金釵鍾乳人如玉敲象板翦銀燭　六么聲斷凉
州續悵梅花嵗晩天寒佳人空谷有限絃聲無限意淪
落天涯幽獨頓喚起閒愁千斛賀老定塲無處問到如
今只鼓昭君曲呼羯鼓瀉醽醁
　　前調(紀行/二首)　　　　　　　　　　王　奕
有客過東魯自葛水泛舟西下㠶開三楚萬里湖光磨
水鏡五老落星煙渚又飛過二妃門户彭澤栁青新舊
色望九華依約池陽路風雨廟烏江羽　蛾睂牛渚皆
如故問緣何瀂港汀洲江聲無語采石書生勲業在公
子錦袍何處流恨下秦淮商女多景樓頭吟北固笑平
山堂裏誰為主且爛飲瓊花露
　　前調　　　　　　　　　　　　王　奕
醉醒瓊花露買扁舟召伯津頭向秦郵去流水孤邨鴉
萬㸃回首少遊斜樹又訪著山陽酒侶細剔留城碑蘚
看上歌臺一笑江東主望鳬繹過鄒魯　孔林百拜瞻
塋墓歴曲阜少皞之虚大庭之庫竟渉汶河登泰岱夜
半清光𤣥圃迤邐問東平歸路四塜黄花吟笑罷下新
州醉白樓頭賦復淮楚尋故歩
　　前調　　　　　　　　　　　　葛長庚
且盡杯中酒問平生湖海心期更如君否渭樹江雲多
少恨離合古今非偶更風雨十常八九長鋏歌彈明月
墮對蕭蕭客鬢閒攜手還怕折渡頭柳　小樓夜久㣲
凉透倚危闌一池倒影半空星斗此㑹明年知何處蘋
末秋風未久漫輸與鷺朋鷗友已辦扁舟松江去與鱸
魚蓴菜論交舊應念此重回首
　　前調　　　　　　　　　　　　葛長庚
謂是無情者又如何臨岐欲别淚珠如灑此去蘭舟雙
槳急兩㟁秋山似畫况己是芙蓉開也小立西風楊柳
㟁覺衣單略說些些話重把我袖兒把　小詞做了和
愁寫送將歸要相思處月明今夜客裏不堪仍送客平
昔交逰亦寡况慘慘蒼梧之野未可凄凉休哽咽更明
朝後日纔方卸情黙黙斜陽下
　　前調　　　　　　　　　　　　葛長庚
月插青螺髻栁梢頭斜陽荏苒西風揺曳數粒蒼山黏
逺漢樹色煙光紫翠飛騎氣半醒半醉劒跨秋空磨星
斗指璚童不得鳴金轡恐驚動紫清帝　浮雲飛渡蓬
萊水憶山中松寒露冷猿啼鶴唳家在武夷巖谷裏一
畞煙霞活計歎撚指人生百嵗蘭畹芝田幾今古洞門
前小鹿銜花戲不知有人間世
　　前調(送太/守)　　　　　　　　　　平江妓
春色元無主荷東君著意看承等閒分付多少無情風
與浪那更蝶欺蜂妒算燕雀眼前無數縱使簾櫳能愛
䕶到如今已是成遲暮芳草碧遮歸路　看看到得難
言處怕仙槎輕轉旌旗易歌襦袴月滿西樓絃索静雲
蔽崑城閬府便恁地一㠶輕舉獨倚䦨干愁拍碎慘玉
容淚眼如紅雨去與住兩難訴
　　前調　　　　　　　　　　　　韓　玉
柳外鶯聲碎晩晴天東風力軟嫩寒初退花厎覓春春
已去時見亂紅飛墜又閒傍䦨干十二闌外青山煙縹
緲逺連空愁與睂峰對凝望處兩疊翠　鴛鴦結帶靈
犀佩綺屛深香羅帳小寳檠燈背誰謂彩雲和夢斷青
翼阻尋後㑹待都把相思情綴便做錦書難寫恨奈菱
花却見人憔悴那更有枕函淚
　　前調　　　　　　　　　　　　韓　玉
綽約人如玉試新妝嬌黄半綠漢宫匀注倚傍小闌閒
佇立翠帶風前似舞記洛浦當年儔侣羅韤塵生香冉
冉料征鴻微歩凌波女驚夢斷楚江渚　春工若見應
為主忍都敎閒亭邃館冷風凄雨待把此花都折取和
淚連香寄與須信道離情如許煙水茫茫斜照裏是騷
人九辨招魂處千古恨與誰語
　　前調　　　　　　　　　　　　韓　玉
睡起簾櫳静展金鋪春幃半掩寳香煙冷門外落花風
不定糝糝亂紅堆徑誰喚做春愁如病零亂雲鬟慵梳
掠傍菱花羞對孤鸞影情易感恨難醒　沙邊柳外當
時景記分攜離筵乍闋去㠶初整盡舉棹歌和淚聼雲
淡水寒煙暝空愴望樓髙天迥猶未歸來何處也日長
時不念人孤冷書漫寫鴈誰倩
　　前調(詠冰/筯)　　　　　　　　　　黄子行
開徧寒梅萼正東皇排酥砌玉幻成樓閣十萬瓊琚仙
女隊來趁春光遊樂向醉裏玉釵輕落零亂不知何處
去甚人間一夜東風惡吹起在畫簷角　參差向曉森
如削似吳姬妝殘粉指向人垂著好似西園春筍痩紅
綿綳兒乍剝且莫遣兒童敲却擬辦羔兒香甕酒喚劉
义來醉牎前約吟好句且描摸
　　前調(送友還/廣陵)　　　　　　　　　張　翥
西子湖邊路看依然水光山色自宜晴雨天上歸來重
載酒惟有舊盟鷗鷺笑鬢影星星如許分子華筵凉似
水更綠鬟窈窕歌金縷留晩醉㸔睂嫵　三生書記真
豪舉把平生香匳軟語錦囊佳句君到淮南明月夜爲
問崔孃安否翻怨作錦筝新譜只恐驚鴻花外起趁行
雲直過滄江去飛不到斷腸處
　　前調(送上官子東/之崑山州幕)　　　　　　　張　翥
煙草長洲苑渺姑蘇舊游麋鹿嵗華云晩多少吳宫花
月恨春去春來不管只付與行人凄斷君去風流賔幕
裏把今情古意供裁翦珠唾濕玉煙暖　相逢儘看金
杯滿信人生好懷有幾夢長緣短白髮崢嶸三千丈底
用雲揉雨染且鬬取尊前强健爲問浮槎還到否便乗
之直上三山逺看瀛島水清淺
　　前調(淮上/中秋)　　　　　　　　　　張　埜
晩蝀收殘雨喜晴空冰輪飛上月明三五前嵗錢塘江
上看去嵗京華容與今嵗又秋風淮浦料得姮娥應笑
我笑星星鬢影今如許空浪走竟何補　此生此夜還
知否問幾人滄浪抖擻衣裾塵土獨倚篷牎誰共飲萬
象不分賔主恍疑在玉霄髙處擊碎珊瑚歌未徹見洪
濤千丈魚龍舞舟一葉任掀舉
　　前調　　　　　　　　　　　　張　埜
九日城西路豔平川黄雲萬頃碧山無數百尺危臺堪
眺望抖擻征衫塵土又惹起悲凉今古珮玉鳴鸞春夢
斷頼髙情且作風煙主嗟徃事向誰語　人生適意真
難遇對西風滿浮大白狂歌起舞便得腰懸黄金印於
世涓埃何補愈想起淵眀髙趣莫唱當時朝士曲怕黃
花紅葉俱凄楚愁思在鴈飛處
　　前調(夜宿省中/懷賀久孚)　　　　　　　　陶　安
庭樹秋聲冷夜迢迢漏傳銀箭月明華省最惜稽山無
賀老短燭照人紅影依稀夢續還驚醒風透圍屏青瑣
薄且披衣立傍梧桐井兵衛宿畫廊静　江湖聚散如
萍梗笑談間雲霄滿足一鞭馳騁萬壑水晶天不夜人
在玉真仙境說近日四郊無警兵後遺黎歸故里漸桑
麻綠映鵝湖嶺須攜手尋風景
　　前調(題秦女/吹簫圖)　　　　　　　　　瞿　佑
風露非人世正良宵月華如晝雲開天霽十二樓髙無
人到只有彩鸞飛至便同跨摶風雙翅手弄參差瓊玉
琯向曲中寫出求凰意霄漢上共遊戲　祥飇浩蕩吹
香袂任釵橫鬢亂嬾把妝梳重試償盡三生于飛願到
處相隨尤殢果然是赤繩雙繫天若有情天也許許人
間夫婦咸如是歡樂事莫相棄
　　前調(謝袁履/善恵酒)　　　　　　　　　王世貞
天意歸風雨到如今緩紅舒翠一番重起况更索居無
一事鎭日琴書而已待醉也如何得醉多謝白衣能逺
致把葛巾忙卸科頭倚胸磊塊故應洗　瓊膏漫入清
尊細似當年掌分莖露雪消春水試折荷筒充□駕憑
借麯生爲馭直引到華胥路裏遮莫歸來問名姓道淸
眞袁粲頻爲主天下事任公耳
　　前調(錦帳詞贈陳/伯符歸娶)　　　　　　　屠　隆
華屋重門敞正開簾花近龍笙金屏月上羅綺香中雲
不散相映銀釭繡幌年少也風流兩兩何處天風吹得
下似一雙綵鳳紛來往明月度玉簫響　郎君得意辭
天仗乍相逢新人似玉明珠入掌宛轉流蘓誰不羨萬
朶芙蓉羅帳人却在瑶池蓬閬占斷人間歡樂事只人
間何必如天上對風景緫堪賞
　　前調(暮春/)　　　　　　　　　　費元禄
瑞腦燒金鼎捲重簾庭陰正午畫堂人靜春落天涯知
何處糝地楊花飛盡印玉枕流鶯催醒梅雨紗牎寒欲
透更長年三月厭厭病愁不語慵看鏡　江南舊事須
重整隔花陰傳消寄息月娥難倩夢斷秦樓相思久芳
草佳期未定倚徧了梧桐金井蝴蝶已歸煤麝冷枉敎
人揉碎丁香影誰共我步香徑
　　前調(檃括王子安/滕王閣賦序)　　　　　　　顧士林
故郡開新府下臨江長洲舊館兀然今古聳翠流丹分
翼軫雨捲雲飛朝暮競玉珮鳴鸞歌舞雅望閻公張勝
餞盡東南勝友兼文武蛟鳯起竟誰數　書生萬里晨
昏路出名區九秋霞鶩一㠶檣櫓作賦羣公應讓座寳
樹謝家堪許看逸興遄飛睂嫵獨惜凌雲楊意少漫猖
狂投筆神凄楚聽晩唱漁歸浦
　　前調(九日/獨酌)　　　　　　　　　　顧孔昭
初試羅衣皺漸秋深東籬風露菊芳蘭秀薿薿黃雲彌
四野今嵗吳農大有喜佳節又臨重九不用登髙悲往
事但花前莫放傳杯手歌玉案拍銅斗　牛山此日空
沾袖算浮生如雲變幻白衣蒼狗杜牧多情剛解道人
世難逢笑口年少去幾時還又樹杪落暉休悵望滿寒
空月色明如晝舞影亂更呼酒
　　前調(九日/)　　　　　　　　　　吳　易
身世今如此甚重陽正逢陽九刼花飛墜憨雨驕雲天
欲暝孤館海涯愁寄縱滿目天涯秋霽紅萼黄英堪鬬
豔但登臨只迸西風淚千斛酒怎能醉　龍山嘲詠成
何事儘豪雄彭城歌舞金釵鐵騎揮霍燕秦如電埽萬
里鷹揚虎視問江左霸才何處檢盡紛紛南北史算神
州離合渾無據江水咽向東注
　　前調(戲馬/臺)　　　　　　　　　　吳　易
九曲洪河瀉似重瞳風流豪宕美人駿馬驀澗注波三
十萬蓋世喑嗚叱咤目斷處髙丘浩野成敗難平廣武
歎儘紛紛豎子王和霸君莫笑拔山者　卯金龍種堪
無價下梢頭使君七箸寄奴田舍玉帳茱茰歌吹滿舊
楚樓船臺榭對寂寞山川圖畫鬬虎英雄爭鹿地付烏
騅赤免漁樵話藉草坐淚盈把
　　前調(又一體樓江/淮偉觀)　　　　　　　戴復古
百尺連雲起試登臨江山人物一時俱偉傍挹金陵龍
虎勢京峴諸峰對峙隱隱接揚州歌吹雪浪舞從三峽
下乍逢迎海若談秋水形勝地有如此　使君一世經
綸志把風斤月斧來此等閒遊戲見說樓成無多日大
手一何容易笑天下紛紛血指醖釀春風與和氣舉長
江變作香醪羙人共樂醉桃李
　　前調(湖上髙賓王/趙子埜同賦)　　　　　　　史達祖
西子相思切委蕭蕭風裳水佩照人淸越山染蛾睂波
曼睩聊可與之娛悅便莫賦湘妃羅韤怕見綠荷相倚
恨恨白鷗占了凉波闊揀凉處放船歇　道人不是塵
埃物縱狂吟落魄吹亂一巾凉髮不覺引杯澆肺渴正
要清歌駭發更坐上其人冰雪截取斷虹堪作釣待玉
匳今夜來時節也勝釣石城月
　　前調(陪廣帥方右/史登越臺)　　　　　　　李昴英
繡谷流明幟穩飛輿茵柔草碧蓋欹松翠遨首意行窮
絶頂綵榭千年勝地逺峰斷莽蒼煙水䕶日晴雲收午
暑颯長風振葉生秋思籠霧炷飄霞袂　淸明官府歌
棠芾且蕭閒事外下看玉城珠市山色驕人逢此客麈
尾霏霏露碎一笑又羊銜新穗田野歡聲和氣合喚觥
船猛爲魚占喜誰㑹得醉翁意
　　前調(白蓮/)　　　　　　　　　　李昴英
誰種藍田玉碧雲深亭亭月上水明溪曲羞作時妝兒
女態冷淡水餐露沐出塵外風標幽獨除了留侯無此
貌便何郎傅粉終麄俗意凝逺韻清淑　凉臺向晩㣲
風馥訝銀杯羽化折取戲浮醽醁安得梅花如許大天
遣辟除暑溽渾不覺鷺翹鷗浴可恨妖紅浮太液只東
林社友追遊熟宜夜看燦瑶燭
　　前調　　　　　　　　　　　　李昴英
過雨璇空濕浩秋香光浮桂菊曉風吹入柳繫牙檣應
小駐草草還成勝集又追趁牡車原隰照座玉人風骨
聳想胸蟠蕊闕琳琅笈眞作者世難及　逺山雲霧工
開翕共朱闌徙倚緫好錦囊收拾老我只今才思澀知
二爭如知十戛金縷檀敲休急訪古夷猶行八境憶朝
陽鳴鳳臺端立筆也醉硯池吸
　　前調(用前韻餞呉憲/燧持節江西)　　　　　　李昴英
元日除書濕到而今西風老矣駕軺初入自是龍顔深
注想孤鳯翔而後集久父老攀留原隰庾嶺經行梅亦
喜小奚奴背厎惟詩笈冰雪句又誰及　昨來容易風
雲翕便三台兩地也只等閒如拾天馬不鳴凡馬喑百
歩何如五十况洶洶波濤方急此去一言回天力看著
髙百尺竿頭立澆磊塊快鯨吸
　　前調(又一/體)　　　　　　　　　　楊　炎
夢裏驂鸞馭望蓬萊不逺翩然被風吹去吹到楚樓煙
月上不記人間何處但疑是蓬壺別所縹緲霓裳天女
隊奉一仙滿把流霞舉如喚我醉中舞　醉醒夢覺知
何許問瀟湘今日誰與主盟尊俎無限青春難老意擬
倩管絃寄與待新築沙堤穩歩萬里雲霄都歴徧却依
前流水桃源路留此筆為君賦
　　前調　　　　　　　　　　　　史達祖
花落臺池靜自春衫閒來老了舊香荀令酒旣相違詩
亦可此外雲沉夢冷又催喚官河蘭艇軋㟁煙飛吹不
斷望樓陰欲帶朱橋影和草色入輕暝　裙邊竹葉多
應賸怪南溪見後無箇再來芳信蝴蝶一生花裏活難
制竊香心性便有段新愁隨定落日年年宫樹綠墮新
聲玉笛西風勁誰伴我月中聴
　　前調　　　　　　　　　　　　史達祖
綠障南城樹有髙樓衘城樓下芰荷無數客自倚闌魚
亦避恐是持竿伴侶對前浦扁舟容與楊柳影間風不
到倩詩情飛過鴛鴦浦人正在斷腸處　兩山帶著冥
冥雨想低簾短額誰見恨時睂嫵別為靑尊眠錦瑟怕
被歌留愁住便欲趁採蓮歸去前度劉郎雖老矣奈年
來猶道多情句應笑煞舊鷗鷺
　　前調(七夕/)　　　　　　　　　　史達祖
鵲翅西風淺乍疎雲垂幔近月銀鈎將巻天上應間支
機石前度芳盟誰踐便好織回文錦獻乞得濃歡今夜
裏算盈盈一水曾何逺寜不會暗相見　綵樓吹斷閒
鍼線想幽情嫩約別有蘚庭花院青鳥沉沉音塵絶煙
鎖蓬萊宫殿漸朩杪參旗西轉不怕天孫成間隔怕人
間薄倖心腸變又學得易分散
　　前調(西湖/月下)　　　　　　　　　　史達祖
同住西山下是天地中間愛酒能詩之社船向西陵佳
處放塵世必無知者暑不到雪宫風榭楚竹忽然呼月
上被東西幾葉雲縈惹雲散去笑聲罷　清尊莫為嬋
娟瀉為狂吟醉舞毋失晉人風雅踏碎橋邊楊柳影不
聴漁樵閒話更欲舉空杯相謝北斗以南如此幾想吾
曹便是神仙也問今夜是何夜
　　前調(又一/體)　　　　　　　　　　李南金
流落今如許我亦三生杜牧為秋娘著句先自多愁多
　感慨更值江南春暮君看取落花飛絮也有吹來穿繡
　幌有因風飄墮隨塵土人世事緫無據　佳人命薄君
　休訴若說與英雄心事一生更苦且盡尊前今日意休
　記綠牎睂嫵但春到兒家庭户幽恨一簾煙月曉恐明
　朝鴈亦無尋處渾欲倩鶯留住
　
　
　
　
　
　
　
　
　
　
御選歴代詩餘巻九十六
　欽定四庫全書
御選歴代詩餘巻九十七目錄(起一百十七字/至一百三十字)
　　　子夜歌
　　　　彭元遜
　　　　馮鼎位
　　　鳳歸雲(又一體/)
　　　　柳永
　　　雙鸞
　　　　呉朏
　　　夏雲疊嶂
　　　　王錫爵
　　　暮雲碧
　　　　李甲
　　　金明池
　　　　秦觀
　　　　僧揮
　　送征衣
　　　柳永
　　水漫聲
　　　屠隆
　　瑶臺月(又一體/)
　　　葛長庚
　　白苧
　　　蔣捷
　　笛家
　　　柳永
　　　朱雍
　　多麗
　　　傅按察
　　秋思耗
　　　呉文英
　　洞仙歌(又一體/)
　　　柳永
　　　晁補之
　　翠羽吟
　　　蔣捷
　　洞仙歌(又一體/)
　　　晁補之
　　春風嬝娜
　　　馮艾子
　　白苧(又一體/)
　　　柳永
　　引駕行(又一體/)
　　　柳永
　　洞仙歌(又一體/)
　　　柳永
　　蘭陵王
　　　周邦彦
　　　葛郯
　　　辛棄疾
　　　張元幹(二首/)
　　　曹冠
　　　袁去華(二首/)
　　　髙觀國(二首/)
　　　史達祖
　　　李昴英
　　　方千里
　　　楊澤民
　　　陳允平
　　　趙必􁯦
　　　劉辰翁
　　　施岳
　　　彭履道
　　　張翥
　　　　邵亨貞
　
　
　
　
　
　
　
　
　
　
　
　
　
　
御選歴代詩餘巻九十七目錄
　欽定四庫全書
御選歴代詩餘巻九十七(起一百十七字/至一百三十字)
司經局洗馬掌局事兼翰林院修撰加二級(臣/)王奕清奉
㫖校刋
　　子夜歌
　　　(雙調一百十七字此子夜歌正/格與菩薩蠻之别名者不同也)
　　　子夜歌(和劉尚/友韻)　　　　　　　　彭元遜
　視春衫篋中半在浥浥酒痕花露恨桃李隨風吹盡夢
　裏故人如霧臨潁美人秦川公子却共何人語對誰家
　花草池臺回首故園咫尺未成歸去　昨宵聽危絃急
　管酒醒不知何處漂泊情多衰遲感易無限堪憐許似
　尊前眼底紅顔消幾寒暑年少風流未諳春事追與東
　風賦待他年君老巴山共君聽雨
　　　前調　　　　　　　　　　　　馮鼎位
　上西樓曲屏暮靄記得燭花紅處自心字香消綺袖飛
　散彩雲難聚春水畫橋煙溪芳草夜夜相思路悵重來
情事依然惟有半簾淡月照人離緒　酒䦨後無聊短
夢尚逐紫簫聲去楊柳梢頭寒梅影裏曽看弓彎舞想
章臺信杳凄凉京兆睂嫵啼帊遺紅唾裙留碧憔悴鶯
花主倩誰傳桃葉桃根斷腸新句
　鳳歸雲
　　(又一體雙調/一百十八字)
　　鳳歸雲　　　　　　　　　　　柳　永
戀帝里金谷園林平康巷陌觸處繁華連日疎狂未嘗
輕負寸心雙眼况佳人盡天外行雲堂上飛燕向玳筵
一一皆妙選長是因酒沉迷被花縈絆　更可惜淑景
亭臺暑天枕簟霜月夜凉雪霰朝飛一歲風光盡堪隨
分俊遊清宴算浮生事瞬息光陰錙銖名宦正歡笑試
恁暫分散即是恨雨愁雲地遥天逺
　雙鸞
　　(雙調一百/十八字)
　　雙鸞　　　　　　　　　　(明媛/)呉　朏
雨浴幽庭冰簟清凉足篆煙微宿酲乍醒枕痕消玉驚
聞咽徵諧商却是鐺烹泉熟傾瑶杯露芽清撲更萱花
黄嫩緗榴紅簇十二䦨干閒倚引却雙睂蹙　心事悠
悠惟有吟清竹晩風輕雲疎蟾漏重巒改目且開花下
金尊得趣偏宜幽獨捲湘簾清光滿屋有句穿溟漠花
飛酹綠報道紫簫人返共引雙鸞曲
　夏雲疊嶂
　　(雙調一百十八字王錫爵/一詞和友人自度曲也)
　　夏雲疊嶂　　　　　　　　　　王錫爵
盡把南牎洞啓覺荷香十里尚未全衰早近水人家三
分暑散沿樓樹色一味寒來縱飛仙飛到也敎重築避
風臺眞所謂清凉世界笑渠河朔未免塵懷　原是大
家風月豈山僧野老譲彼應該便冷落行囊剰書殘巻
尋常供具竹箸磁杯得終年居此世間樂事孰如哉但
不識塵魔許我幾多牽絆可肯離開
　暮雲碧
　　(雙調一百十九/字一名弔嚴陵)
　　暮雲碧　　　　　　　　　　李　甲
蕙蘭香泛孤嶼潮平驚鷗散雪迤邐㸃破澄江秋色暝
靄向斂疎雨乍收染出藍峰千尺漁舍孤煙鎖寒磧畫
鷁翠帆旋解輕檥晴霞岸側正念往悲酸懷鄉慘切何
處引𦍑笛　追惜當時富春佳地嚴光釣址空遺迹華
星沉後扁舟泛去瀟灑閒名圖籍離觴弔終寓目意䦨
魂消淚滴漸洞天曉回首暮雲千里碧
　金明池
(宋汴京遊幸地也南宋德壽出遊修舊京金明池故事調名取此雙調一/百二十字有以夏雲峰别為一調者按與此畧無分别蓋即此調别名也)
　　金明池　　　　　　　　　　秦　觀
瓊苑金池青門紫陌似雪楊花滿路雲日澹天低晝永
過三㸃兩㸃細雨好花枝半出牆頭似悵望芳草王孫
何處更水遶人家橋當門巷燕燕鶯鶯飛舞　怎得東
君常為主把綠鬢朱顔一時留住佳人唱金衣莫惜才
子倒玉山休訴况春來倍覺傷心念故國情多新年愁
苦縱寶馬嘶風紅塵拂面也只尋芳歸去
　　前調　　　　　　　　　　　　僧　揮
天闊雲髙溪横水遶曉日寒生輕暈閒階静楊花漸少
朱門掩鶯聲欲嫩悔匆匆過却清明旋占得餘芳巳成
幽恨却幾日陰沉連宵慵困起來韶華都盡　怨入雙
睂閒鬬損怎拾得情懷看承全近深深態無非自許厭
厭意終羞人問爭知道夢裏蓬萊待忘了餘香時傳音
信縱留得鶯花東風不住也到眼前愁悶
　送征衣
　　(雙調一百二十字/結句作五字者非)
　　送征衣　　　　　　　　　　　柳　永
過昭陽璿樞電繞華渚虹流運應千載㑹昌罄寰宇薦
殊祥吾皇誕彌月瑶圖纘慶玉葉騰芳竝景貺三靈眷
祐挺英哲掩前王遇年年嘉節清和頒率土稱觴　無
間要荒華夏盡萬里走梯航彤庭舜張大樂禹㑹羣方
鵷行趨上國山呼鼇抃遥爇爐香竟就日瞻雲獻壽指
南山等無疆願巍巍寶厯鴻基天地齊長
　水漫聲
　　(雙調一百二十字止屠隆/作一首或是隆自度腔也)
　　水漫聲(西湖/)　　　　　　　　　屠　隆
一片大湖何限浸空城碧浪崔巍白日孤懸畫屏四合
翠微裏湧出樓臺落盡桐花飄殘柳絮正芙蕖冉冉將
開衣上冷香飛欲濕輕鷗如帶蘭槳共瀠洄　天放閒
人時容傲吏水雲深處相對且銜杯君莫對此景浪生
憂喜請看層波疊疊前後相催錢氏舞裠趙家歌扇零
落緫成灰君去也西湖無恙歌舞又重來
　瑶臺月
　　(又一體雙調/一百二十字)
　　瑶臺月　　　　　　　　　　　葛長庚
煙霄凝碧問紫府清都今夕何夕桐陰下幽情逺與秋
無極念陳迹虎殿虯宫記往事龍簫鳳笛露華冷蟾光
白雲影静天籟息知得是蓬萊不逺身無羽翼　廣寒
宫舞徹霓裳白玉臺歌罷瑶席爭不思下界有人岑寂
羨博望兩泛仙槎與曼倩三偷桃實把丹鼎暗融液乗
雲氣醉麾斥嗟惜但城南老樹人誰我識
　白苧
　　(苧或作紵亦名白紵歌晉宋以來舞曲俱/有白紵辭調名取此雙調一百二十一字)
　　白苧　　　　　　　　　　　　蔣　捷
正春晴又春冷雲低欲落瓊苞未剖早是東風作惡旋
安排一雙銀蒜鎭羅幙幽壑水生漪皺嫩綠潛鱗初躍
愔愔門巷桃樹紅纔約略知甚時霽華烘破青青萼
憶昨引蝶花邊近來重見身學垂楊痩削問小翠睂山
為誰攢却斜陽院宇任蛛絲罥徧玉箏絃索戸外惟聞
放翦刀聲深在妝閣料想裁縫白苧春衫薄
　笛家
　　(雙調一百二十一/字或作笛家弄)
　　笛家　　　　　　　　　　　　柳　永
花發西園草薫南陌韶光明媚乍晴輕煖清明後水嬉
舟動禊飲筵開銀塘似染金堤如繡是處王孫幾多遊
妓往往攜纖手遣離人對嘉景觸目盡成感舊　别久
汴城當日蘭堂夜燭百萬呼盧畫閣春風十千沽酒未
省宴處能忘絃管醉裏不尋花柳豈知秦樓玉簫聲斷
前事難重偶空遺恨望仙鄉一晌淚沾襟袖
　　前調(詠梅次柳/屯田韻)　　　　　　　　　朱　雍
瓌質仙姿縞袂清格天然疎秀静軒煙鎖黄昏後影痩
零亂豔冷瓏璁雪肌瑩暖冰枝縈繡更賦風流幾番攀
贈細撚香盈手與東君敘暌逺脈脈時情有舊　立久
閬苑凝夕瑶牎澹月百琲尋芳醉玉談羣千鍾酹酒向
此是處難忘痩花送逺何勞垂柳忍聽髙樓笛聲凄斷
樂事人非偶空餘恨惹幽香不滅尚沾春袖
　多麗
(雙調一百二十一字亦名鴨頭綠按多麗唐張均妓名而鴨頭綠唐教/坊曲名也向分二調今合之宋人作多一百三十九字傅詞或有脫誤)
　　多麗　　　　　　　　　　(失名/)傅按察
静中看記昔日淮山隠隱宛若虎踞龍盤下樊襄指揮
湘漢鞭雲騎圍遶江干勢不成三時當混一過唐之數
不為難陳橋驛孤兒寡婦久假當還　挂征帆龍舟催
發紫宸初巻朝班禁庭空土花暈碧輦路悄呵喝聲乾
縱餘得西湖風景花柳亦凋殘去國三千遊仙一夢依
然天澹夕陽間昨宵也一輪明月還照臨安
　秋思耗
　　(一名畫屏秋色雙/調一百二十三字)
　　秋思耗(為括蒼名姝/賦聽雨小閣)　　　　　　吳文英
堆枕香鬟側驟夜聲偏稱畫屏秋色風碎丳珠潤侵歌
板愁壓睂窄動羅箑清商寸心低訴敘怨抑映夢牎零
亂碧待漲綠春深落花香汎料有斷紅流處暗題相憶
　歡夕簷花細滴送故人粉黛重飾漏侵瓊瑟丁東敲
斷弄情月白怕一曲霓裳未終催去驂鳳翼歎謝客猶
未識漫痩却東陽燈前無夢到得路隔重雲鴈北
　洞仙歌
　　(又一體雙調一/百二十三字)
　　洞仙歌　　　　　　　　　　　柳　永
乗興閒泛蘭舟渺渺煙波東去淑氣散幽香滿蕙蘭江
渚綠蕪平畹和風輕暖曲岸垂楊隱隱隔桃花塢芳草
外閃閃酒旗遥舉　羈旅漸入三吳風景水邨漁浦閒
思更遶神京抛擲幽㑹小歡何處不堪獨倚危樓凝情
西望日邊繁華地歸程阻空自歎當時言約無據傷心
最苦竚立對碧雲將暮關河逺怎奈向此時情緒
　　前調(塡盧/仝詩)　　　　　　　　　　晁補之
當時我醉美人顔色如花堪悅今日美人去恨天涯離
别青樓珠箔嬋娟蟾桂三五初圓傷二八還又缺空竚
立一望不見心絶　心絶頓成凄凉千里音塵一夢歡
娱推枕驚巫山逺灑淚對湘江闊美人不見愁人看花
心亂含愁奏綠綺絃清切何處有知音此恨難說怨歌
未闋恐暮雨收行雲歇牎梅發乍似覩芳容冰潔
　翠羽吟
　　(雙調一百/二十四字)
　　翠羽吟　　　　　　　　　　　蔣　捷
紺露濃映素空樓觀悄玲瓏粉凍霽英冷光揺蕩古青
松半規黄昏澹月梅氣山影溟濛有麗人歩依脩竹瀟
然態若游龍　綃袂微皺水溶溶仙莖清瀣淨洗斜紅
勸我浮香桂酒環珮暗解聲飛芳靄中弄春弱柳垂絲
慢按翠舞嬌童醉不知何處驚翦翦凄緊霜風夢醒尋
痕訪蹤但留殘挂穹梅花未老翠羽雙吟一片曉峰
　洞仙歌
　　(又一體雙調一/百二十四字)
　　洞仙歌(留春/)　　　　　　　　　晁補之
花恨月惱更夏有凉風冬軒雪皎閒事不關心算四時
皆好從來又說春臺登覽人意多同常是惜春過了須
痛飲莫放歡情草草　年少尚憶瑶階得雋尋芳驂驔
東坡適見垂鞭酕醄南陌又逢低帽鶯花蕩眼功名滿
意無限嬉遊榮華事如夢杳傷富貴浮雲曽縈懷抱為
春醉倒願花更好春休老開口笑占醉鄉莫敎人到
　春風嬝娜
　　(此馮艾子自度腔雙/調一百二十五字)
　　春風嬝娜　　　　　　　　　　馮艾子
被梁間雙燕話盡春愁朝粉謝午花柔倚紅䦨故與蝶
圍蜂遶柳緜無數飛上搔頭鳯管聲圓蠶房香煖笑挽
羅衫須少留隔院蘭馨趁風逺鄰牆桃影伴煙收　些
子風情未減睂頭眼尾萬千事欲說還休薔薇露牡丹
毬殷勤記省前度綢繆夢裏飛紅覺來無覓望中新綠
别後空稠相思難偶歎無情明月今年巳是三度如鈎
　白苧
　　(又一體雙調一/百二十五字)
　　白苧(雪/)　　　　　　　　　　　柳　永
繡簾垂畫堂悄寒風淅瀝遥天萬里黯淡同雲羃䍥漸
紛紛六花零亂散空碧姑射宴瑶池把碎玉零珠抛擲
林巒望中髙下瓊瑶一色嚴子陵釣臺歸路迷蹤跡
追惜燕然畫角寶簥珊瑚是時丞相虛作銀城換得當
此際偏宜訪袁安宅醺醺醉了任金釵舞困玉壺傾側
又是東君暗遣花神先報南國昨夜江梅漏泄春消息
　引駕行
　　(又一體雙調一/百二十五字)
　　引駕行　　　　　　　　　　　柳　永
紅塵紫陌斜陽暮草長安道是誰人斷魂處迢迢匹馬
西征新晴韶光明媚輕煙澹薄和氣暖望花邨路隱映
揺鞭時過長亭愁生傷鳳城仙子别來千里重行行又
記得臨岐淚眼濕蓮臉盈盈銷凝　花朝月夕最苦冷
落銀屏想媚容耿耿無限屈指巳算回程相縈空萬般
思憶爭如歸去覩傾城向繡幃深處仔細說如此牽情
　洞仙歌
　　(又一體雙調一/百二十六字)
　　洞仙歌　　　　　　　　　　　柳　永
佳景留心慣况年少彼此風情非淺有笙歌巷陌綺羅
庭院傾城巧笑如花面恣雅態明眸回美盼同心綰算
國豔仙材翻恨相逢晩　繾綣洞房悄悄繡被重重夜
永歡餘共有海約山盟記得翠雲偷翦和鳴彩鳳于飛
燕向柳徑花陰攜手徧情眷戀問其間密約輕憐事何
限忍聚散况已結深深願願人間天上暮雲朝雨長相
見
　蘭陵王
(三疊一百三十字蘭陵王者北齊髙長公封號取以名調/以其遇敵先登周齊之間多用為樂府曲也亦名髙冠軍)
　　蘭陵王　　　　　　　　　　　周邦彦
柳陰直煙縷絲絲弄碧隋隄上曽見幾番拂水飄緜送
行色登臨望故國誰識京華倦客長亭路年去嵗來應
折柔條過千尺　閒尋舊蹤跡又酒趁哀絃燈照離席
棃花榆火催寒食愁一箭風快半篙波暖回頭迢遞便
數驛望人在天北　悽惻恨堆積漸别浦縈迴津堠岑
寂斜陽冉冉春無極念月榭攜手露橋聞笛沉思前事
似夢裏淚暗滴
　　前調(和呉/宣卿)　　　　　　　　　　葛　郯
亂煙簇簾外青山漸肅蓮房淨荷蓋半殘欲放清漣媚
溪綠憑髙送逺目飛起滄洲鴈鶩寒牎靜茶椀未深一
枕方牀晝眠足　閒行問松菊怪今雨誰家空對銀燭
簫聲忽下瑶臺曲看鶴舞風動烏啼雲起何須舟内怨
女哭抱琴冩幽獨　情觸㑹相續况節近中元月浪翻
屋長鯨愁曉寒蟬促要百柁傾珠萬花流玉山肴倒盡
又空腹膾野䔩
　　前調(賦一丘/一壑)　　　　　　　　　辛棄疾
一丘壑老子風流占却茅簷上松月桂雲脈脈石泉逗
山脚尋思前事錯惱殺晨猿夜鶴終須是鄧禹輩人錦
繡麻霞坐黄閣　長歌自深酌看天闊鳶飛淵静魚躍
西風黄菊香噴薄悵日暮雲合佳人何處紉蘭結佩帶
杜若入江海㑹約　遇合事難托莫擊磬門前荷蕢人
過仰天大笑冠簪落待說與窮達不須疑著古來賢者
進亦樂退亦樂
　　前調　　　　　　　　　　　　張元幹
巻珠箔朝雨輕陰乍閣闌干外煙柳弄晴芳草侵堦映
紅藥東風妒花惡吹落梢頭嫩萼屏山掩沉水倦熏中
酒心情怕杯勺　尋思舊京洛正年少疎狂歌笑迷著
障泥油壁催梳掠曽馳道同載上林攜手燈夜初過早
共約又爭信漂泊　寂寞念行樂甚粉澹衣襟音斷絃
索瓊枝璧月春如昨悵别後華表那回雙鶴相思除是
向醉裏蹔忘却
　　前調　　　　　　　　　　　　張元幹
綺霞散空碧留晴向晩東風裏天氣困人時節秋千閉
深院簾旌翠波颭牎影殘紅一線春光巧花臉柳腰勾
引芳菲鬧鶯燕　閒愁費消遣想蛾綠輕暈鸞鑑新怨
單衣欲試寒猶淺羞衾鳳空展塞鴻難托誰問潛寛舊
帶眼念人似天逺　迷戀畫堂宴看最樂王孫濃豔爭
勸蘭膏寶篆春宵短擁檀板低唱玉杯重煖衆中先醉
漫倚檻早夢見
　　前調　　　　　　　　　　　　曹　冠
晩雲碧松巘飛泉翠滴雙溪畔疑是永和曲水流觴舊
風物波光映山色時見輕鷗出沒壺天邃脩竹翠陰虛
籟吟風更幽寂　登臨興何極上煙際危亭綵筆題石
山中猿鶴應相識對逺景舒嘯壯懷豪逸劉郎何在翫
石刻感往事陳迹　還憶少年日帥旗鼓文塲軒冕京
國如今老大機心息有陶令秫酒謝公山屐閒來潭洞
醉皓月弄横笛
　　前調(柳州/作)　　　　　　　　　　袁去華
曉陰薄隔屋呼晴噪鵲長煙裊輕素望中林表初陽照
城郭秋容自寂寞清淺溪痕漸落橋虹外晴嶂萬重雲
木干章映樓閣　天涯信飄泊漫水遶郴山尺素難托
文園多病寛衣索最長笛聲斷畫欄凭煖黄昏前後况
味惡甚良宵閒却　遼邈誤行樂料恨寄徽絃心倦梳
掠西風滿院垂簾幕對千里明月五更悲角歸期秋盡
尚未定怎睡著
　　前調(次周美/成韻)　　　　　　　　　袁去華
小橋直林表遥岑寸碧斜陽外霞絢晩空一目千里緫
佳色初寒徧澤國投老依然是客功名事雲散鳥飛匣
裏青萍漫三尺　重來愴陳迹又水褪沙痕風滿帆席
鱸肥蓴美曽同食聽虛閣松韻古牆竹影參差猶記過
此驛傍溪南山北　悲惻暗愁積擁繡被焚香誰伴孤
寂追尋恩怨無窮極正難續幽夢厭聞鄰笛那堪簷外
更夜雨斷又滴
　　前調(春雨/)　　　　　　　　　　髙觀國
灑塵閣羃羃天垂似幕春寒峭吹斷萬絲濕影和煙暗
簾箔清愁曉來覺佳景愔愔過却芳郊外鶯恨燕愁不
管秋千冷紅索　行雲楚臺約念今古凝情朝暮如昨
啼紅泣翠春情薄漫一犂江上半篙堤外勾引輕陰趁
畫角正孤緒寂寞　斑駁止還作聽㸃㸃簷聲沉沉春
酌只愁入夜東風惡怕催敎花放䟎將花落溟濛煙草
夢正逺恨怎託
　　前調(為十年/故人作)　　　　　　　　　髙觀國
鳯簫咽花底寒輕夜月蘭堂静香霧翠深曽與瑶姬恨
輕别羅巾淚暗疊情入歌聲怨切慇懃意欲去又留柳
色和秋為重折　十年迥凄絶念髻怯瑶簪衣褪香雪
雙鱗不度煙江濶自春來人見水邊花外羞倚東風翠
袖怯正愁恨時節　南陌阻金勒甚望斷青禽難倩紅
葉春愁欲解丁香結整新歡羅帶舊香官篋凄凉風景
待見了更何說
　　前調(南湖以碧蓮見/寄次韻謝之)　　　　　　史達祖
漢江側月弄仙人佩色含情久揺曳楚衣天水空濛染
嬌碧文漪簟影織凉骨時將粉飾誰曽見羅韤去時㸃
㸃波間冷雲積　相思舊飛鷁漫想像風裳追恨瑶席
渉江幾度和愁摘記雪映雙腕刺縈絲縷分開綠蓋素
袂濕放新句吹入　寂寂意猶昔念凈社因緣天許相
覓飄蕭羽扇揺團白屢側臥尋夢倚䦨無力風標公子
欲下處似認得
　　前調　　　　　　　　　　　　李昴英
燕穿幕春在深深院落單衣試龍沫旋熏又怕東風曉
寒薄别來情緒惡痩得腰圍柳弱清明近正似海棠怯
雨芳蹤任飄泊　釵留去年約恨易老嬌鶯多誤靈鵲
碧雲杳渺天涯各望不斷芳草又迷香絮回文强寫字
屢錯淚欲注還閣　孤酌住春脚更彩局誰忺寶軫慵
學堦除拾取飛花嚼是多少春恨等閒吞却猛拍䦨干
歎命薄悔舊諾
　　前調(次周美/成韻)　　　　　　　　　方千里
晩煙直池沼波痕皺碧年芳為花態柳情挼粉揉藍釀
春色繁華記上國曽識傾城妙客風流事聮句送鈎牋
綠綃紅遞書尺　行雲去無迹念暖響歌臺香霧瑶席
當時誰信盟言食知一嵗離聚幾多間阻人生如夢寄
堠驛况分散南北　悲惻萬愁積奈鸞鳯歡疎魚鴈音
寂天涯何處相思極但目斷芳草恨隨塞笛那堪庭院
更聽得夜雨滴
　　前調(漁父詞次/周美成韻)　　　　　　　　楊澤民
翠竿直一葉扁舟漾碧澄江上幾度嘯日迎風怡怡釣
秋色漁鄉共水國都屬滄浪傲客煙波外風笠雨蓑纔
擲絲綸便千尺　飄然去無迹恣脚扣雙舷帆挂輕席
盈鈎香餌魚爭食更撥棹葭㟁放篙菱浦纔過新栅又
舊驛占江南江北　堪惻利名積算縱有豪華難比清
寂須知此樂天無極有一斗芳酒數聲横笛蘆花深夜
半醉裏任露滴
　　前調(次周美/成韻)　　　　　　　　　陳允平
古堤直隔水輕盈颺碧東風路還是舞煙眠露年年自
春色紅塵徧京國留滯髙陽醉客斜陽外千縷翠條髣
髴流鶯度金尺　長亭半陳迹記曽繫征鞍頻䕶歌席
匆匆江上又寒食回首處應念舊曽攀折依然離恨徧
四驛倦遊尚南北　惻惻怨懷積漸楚榭寒收隋苑春
寂顰睂不盡相思極想人在何處倚樓横笛閒情似絮
更那聽夜雨滴
　　前調(贑上用/美成韻)　　　　　　　　　趙必􁯦
畫欄直鬬飣千紅萬碧無端被怪雨狂風僽柳僝花禁
春色尋芳徧楚國誰識五陵俊客流水逺題葉無情鴈
足不來杳牋尺　浮生等萍迹纔卸却歸鞭坐未温席
匆匆還又京華食歎聚少離多漂零因甚江南逢梅望
寄驛美人兮天北　悲惻恨成積悵釵玉塵生猊金煙
寂綠楊芳草情何極偏嬾撥琵琶愁聽羌笛棃花院落
黄昏後珠淚滴
　　前調(送春/)　　　　　　　　　　劉辰翁
送春去春去人間無路秋千外芳草連天誰遣風沙暗
南浦依依甚意緒漫憶海門飛絮亂鴉過斗轉城荒不
見來時試燈處　春去最誰苦但箭鴈沉邊梁燕無主
杜鵑聲裏長門暮想玉樹凋霜淚盤如露咸陽送客屢
回顧斜日未能渡　春去尚來否正江令恨别庾信愁
賦蘇堤盡日風和雨歎遊神故國花記前度人生流落
顧孺子共夜語
　　前調　　　　　　　　　　　　施　岳
柳花白飛入青煙巷陌憑髙處愁鎖斷橋十里東風正
無力西湖路咫尺猶阻仙源信息傷心事還似去年中
酒懨懨度寒食　閒牎掩春寂但粉指留紅茸唾凝碧
歌塵不散蒙香澤念鸞孤金鏡鴈空瑶瑟芳時良夜盡
怨憶夢魂省難覓　鱗翼渺蹤跡縱羅帊親題錦字誰
識緘情欲寄重城隔又流水斜照倦簫殘笛樓臺相望
對暮色恨無極
　　前調　　　　　　　　　　　　彭履道
章臺路西出重城幾歩秦樓曉花氣分明一霎空濛洗
髙樹行人半倚户飛去黄鸝自語秋千小不繫柳條惟
有輕陰約飛絮　鈿車暗相遇早拂拭紅巾初放鸚鵡
聞歌猶是淋鈴處喚鳴箏掩面倚壚呼酒東風重記舊
媚嫵報伊共歌舞　西去屢回顧漸客舎荒凉嘶馬先
駐玉關萬里知何許但倦擁荒澤𤓰洲難渡將軍垂老
望故國夜夢苦
　　前調(臨川寓/舎聞箏)　　　　　　　　　張　翥
　晚風惡牆外楊花正落秋千罷人在𤨏窗猶怯春寒下
　簾幙多情倦繡作恰了棠棃半萼移金鴈應是自調盡
　寄深情與絃索　數聲白翎雀又歇指多時嬌甚彈錯
　新聲舊譜都忘却想紅香憔悴錦書遼邈匆匆前度見
　約畧甚如在天角　霧閣閉銀鑰奈夢斷行雲青鳥難
　托三生書記情縁薄記舊家歌舞那時行樂桃枝人面
　問酒家負舊約
　　　前調　　　　　　　　　　　　邵亨貞
　暮天碧長是登臨望極松江上雲冷鴈稀立盡斜陽耿
　相憶凭欄起歎息人隔吳王故國年華晚煙水正深難
　折梅花寄寒驛　東風舊遊歴記草暗書簾苔滿吟屐
　無情征斾催離席嗟月墮寒影夜移清漏依稀曾向夢
　裏識恍疑見顔色　空惜鬢毛白恨莫趁金鞍猶誤塵
　跡何時弭棹蘓臺側共漉酒紗帽放歌瑶瑟春來䨇燕
　定否到舊巷陌
御選歴代詩餘巻九十七
　欽定四庫全書
御選歴代詩餘巻九十八目錄(起一百三十二字/至一百三十八字)
　　　瑞龍吟
　　　　翁元龍
　　　　劉基
　　　破陣樂(又一體/)
　　　　張先
　　　　栁永
　　　大酺
　　　　周邦彦
　　　趙以夫
　　　　方千里
　　　楊澤民
　　　吳文英
　　　陳允平
　　　　周密
　　　劉辰翁
　　　顔奎
　　浪淘沙慢(又一體/)
　　　周邦彦
　　瑞龍吟(又一體/)
　　　周邦彦
　　　方千里
　　　楊澤民
　　　吳文英(二首/)
　　　陳允平
　　　張翥
　　前調(又一體/)
　　　楊慎
　　浪淘沙慢(又一體/)
　　　周邦彦
　　　方千里
　　　　楊澤民
　　　　吳文英
　　　　陳允平
　　　西平樂(又一體/)
　　　　吳文英
　　　歌頭
　　　　後唐莊宗
　　　西平樂(又一體/)
　　　　周邦彦
　　　　方千里
　　　　陳允平
　　　多麗(又一體/)
　　　　李漳
　
　
御選歴代詩餘巻九十八目錄
　欽定四庫全書
御選歴代詩餘巻九十八(起一百三十二字/至一百三十八字)
司經局洗馬掌局事兼翰林院修撰加二級(臣/)王奕清奉
㫖校刋
　　瑞龍吟
　　　(三疊一百三十二字前二叚/屬正平調所謂雙拽頭也)
　　　瑞龍吟　　　　　　　　　　　翁元龍
　清明近還是遞䟎東風做成花信芳時一刻千金半晴
　半雨酹春未準　鴈横陣數字向人慵寫暗雲難認西
　園猛憶逢迎翠紈障面花間笑隱　曲徑池連平砌絳
　裙曾與濯香湔粉無奈燕幕鶯簾輕負嬌俊春榆巷陌
　馬蹋紅成寸十年夢秋千弔影韤羅塵褪事往憑誰問
　晝長病酒添新恨煙冷斜陽暝山黛遠曲曲䦨干凭損
　栁絲萬尺半堤風緊
　　　前調　　　　　　　　　　　　劉　基
　秋光好無奈錦帳香消繡幃寒早鈎簾人立西風送書
過鴈依然又到　故鄉杳空把淚隨江水夢縈西草何
時賦得歸來倚松對栁開尊醉倒　衰鬢不堪臨鏡鏡
中愁見蓬飛絲繞門外遠山青青長帶斜照石泉澗月
孤負夜猿嘯傷心處楓凋露渚荷枯烟沼燕去黄蜂老
滿天細雨鳴羈鳥花蔓當檐裊庭院静遥聞清砧聲擣
擁衾背壁一燈紅小
　破陣樂
　　(又一體雙調一/百三十三字)
　　破陣樂　　　　　　　　　　　張　先
四堂互映雙門並麗龍閣開府郡美東南第一望故苑
樓臺霏霧垂栁池塘流泉巷陌吳歌處處近黄昏漸更
宜良夜簇繁星燈燭長衢如晝暝色韶光幾簾粉面飛
甍朱户　歡遇鴈齒橋紅裙腰草緑雲際寺林下路酒
熟棃花賔客醉但覺滿山簫鼓盡朋遊因民樂芳菲有
主自此歸從泥詔去指沙堤南屏水石西湖風月好作
千騎行春畵圖寫取
　　前調　　　　　　　　　　　　桞　永
露花倒影烟蕪蘸碧靈沼波暖金栁揺風朩末繫彩舫
龍船遥岸千歩虹橋參差鴈齒直趨水殿遶金堤曼衍
魚龍戯簇嬌春羅綺喧天絲管霽色榮光望中似覩蓬
萊清淺　時光鳳輦宸遊鸞觴禊飲臨翠水開鎬宴兩
兩輕舠飛畵檝競奪錦標霞爛罄歡娛歌魚藻徘徊宛
轉别有盈盈遊洛女採明珠爭收翠羽相将歸去漸覺
雲海沉沉洞天日晚
　大酺
　　(漢唐皆有賜酺合宴歡樂也唐教坊有/大酺詞取以名雙調一百三十三字)
　　大酺　　　　　　　　　　　　周邦彦
對宿烟收春禽静飛雨時鳴高屋墻頭青玉斾洗鉛霜
都盡嫩梢相觸潤逼琴絲寒侵枕障蟲網吹黏簾竹郵
亭無人處聽檐聲不斷困眠初熟奈愁極頻驚夢輕難
託自憐幽獨　行人歸意速最先念流潦妨車轂怎奈
向蘭成顦顇衛玠清羸等閒時易傷心目未怪平陽客
雙淚落笛中哀曲况蕭索青蕪國紅糝鋪地門外荆桃
如菽夜遊共誰秉燭
　　前調(賞牡/丹)　　　　　　　　　　趙以夫
正綠隂濃鶯聲嫩庭院寒輕烟薄天然花富貴逞妖紅
殷紫疊葩重萼醉艶酣春妍姿浥露翠羽輕明如削檀
心鴉黄嫩似離情愁緒萬絲交錯更銀燭相輝玉瓶微
浸宛然京洛　朝來風雨惡怕僝僽低張青油幕便好
倩佳人插㡌上客傳牋趁良辰賞心行樂四美難并也
須􁨣醉莫辭杯杓被花惱情無著長笛何處一笑江頭
髙閣極目水雲漠漠
　　前調(次周美/成韻)　　　　　　　　　方千里
正夕陽閒秋光澹鴛瓦參差華屋髙低簾幙逈但風揺
環珮細聲頻觸瘦怯單衣凉生兩袖零亂庭梧牕竹相
思誰能㑹是歸程客夢路諳心熟况時節黄昏閒門人
静凭䦨身獨　歡情何太速歲華似飛馬馳輕轂漫自
歎河陽青鬢苒苒如霜把菱花悵然凝目老去踈狂減
思墮䇿小坊幽曲趁遊樂繁華國囬首無緒清淚紛於
紅菽話愁更堪翦燭
　　前調(次周美/成韻)　　　　　　　　　楊澤民
漸雨囬春風清夏垂栁凉生芳屋餘花猶滿地引蜂遊
蝶戯慢飛輕觸院宇深沉簾櫳寂静蒼玉時敲疎竹雕
梁新來燕恣呢喃不住似曾相熟但雙去并來漫縈幽
恨枕單衾獨　仙郎去又速料今在何許佇雙轂任夢
想頻登臺榭徧倚䦨干水雲千里空流目縱遇雙魚客
難盡寫别來心曲媚容幸傾城國今日何事還又難分
麰菽寸心天上可燭
　　前調(荷塘/小隠)　　　　　　　　　　吳文英
峭石帆收歸期差林沼半銷紅碧漁蓑樵笠畔買佳鄰
翻葢浣花新宅地鑿桃隂天開藻鏡聊與漁郎分席滄
波畊不碎似藍田初種翠烟生璧料情屬新篷夢驚春
草斷橋相識　平生江海客秀懷抱雲錦當秋織任歲
晚陶籬菊暗逋塜梅荒總輸玉井嘗甘液忍棄紅香葉
集楚裳西風催著正明月秋無極歸隱何處門外垂楊
天窄放船五湖夜色
　　前調(次周美/成韻)　　　　　　　　　陳允平
霧羃西山珠簾捲濃靄凄迷華屋蒲萄新綠漲正桃花
烟浪飛紅翻觸繡閣留寒羅衣怯潤慵理鳳樓絲竹東
風垂楊恨鎻朱門深静粉香初熟念緩酌燈前醉吟孤
枕頓成清獨　傷心春去速歎䨇景虚擲如飛轂漫辜
負秋千臺榭拾翠心期誤芳菲怨眉愁目冷透金篝濕
空展轉畵屏山曲夢不到華胥國閒倚雕楹試採青青
梅菽海棠尚堪對燭
　　前調　　　　　　　　　　　　周　密
又子規啼荼䕷謝寂寂春隂池閣羅牕人病酒奈牡丹
初放晚風還惡燕燕歸遲鶯鶯聲嬾閒罥秋千紅索三
分春過半早朱桁塵凝翠衣香薄傍鴛逕鸚籠一池萍
碎半檐花落　冉冉春夢弱楚臺遠負雨期雲約漫念
想清歌錦瑟翠管瑶尊幾囘重醉東園酌但兔葵燕麥
倩誰訪畫䦨紅藥况多病腰如削相如老去賦筆吟簪
閒却此情更誰問著
　　前調(春寒/)　　　　　　　　　　劉辰翁
任瑣牕深重簾閉春寒知有人處當年笑花信問東風
情性是嬌是妒冰柳成鬚吹桃欲削知更海棠堪否相
將燕歸後看香泥半雪欲歸還誤漫低囘芳草依稀寒
食朱門封絮　少年慣羇旅亂山斷欹樹喚船渡正暗
思雞聲落月梅影孤屏更夢衾千里似霧相如倦遊去
掩四壁凄其春暮休囘首都門路幾番行曉箇箇阿嬌
深貯而今斷烟細雨
　　前調(和湏溪/春寒)　　　　　　　　　顔　奎
唱古荼䕷新荷葉誰向重簾深處東風三十六向園林
都過餘寒猶妒公子狐裘佳人翠袖怎見此時情否天
上知音杳怪參差律呂世間多誤記畫扇題詩單衣試
酒夢歸泥絮　嗟春如逆旅送前路遠渉公無渡囬首
住凌波亭館待月樓臺滿身花氣凝香霧度入南薰去
留燕伴不教遲暮但一㸃芳心苦生怕揺落分付荷房
收貯晚妝又隨過雨
　浪淘沙慢
　　(又一體雙調一/百三十三字)
　　浪淘沙慢　　　　　　　　　　周邦彦
萬葉戰秋聲露結鴈度沙磧細草和烟尚綠遥山向晚
更碧見隱隱雲邊新月白映落照簾幙千家聽數聲何
處倚樓笛装㸃盡秋色　脉脉旅情暗自消釋念珠玉
臨水猶悲感何况天涯客憶少年歌酒當時蹤跡歲華
易老衣帶寛懊惱心腸終窄飛㪚後風流人阻藍橋約
悵恨路隔馬啼過猶嘶舊巷陌歎徃事一一堪傷曠望
極凝思又把䦨干拍
　瑞龍吟
　　(又一體一百三十三字一名章臺路按此調或分/三疊或分四叚周邦彦詞於歸來舊處為第一叚)
　　(盈盈笑語為第二叚此即雙拽頭也若於低金縷/為第三段合末段為第四叚則為四疊體各本互)
　　(異今從/三疊)
　　瑞龍吟　　　　　　　　　　　周邦彦
章臺路還見褪粉梅梢試華桃樹愔愔坊陌人家定巢
燕子歸來舊處　黯凝佇因記箇人癡小乍窺門户侵
晨淺約宫黄障風映袖盈盈笑語　前度劉郎重到訪
鄰尋里同時歌舞惟有舊家秋娘聲價如故吟箋賦筆
猶記燕臺句知誰伴名園露飲東城閒歩事與孤鴻去
探春盡是傷離意緒官柳低金縷歸騎晚纖纖池塘飛
雨斷腸院落一簾風絮
　　前調(次周美/成韻)　　　　　　　　　方千里
樓前路愁見萬㸃風花數行烟樹依依斜日紅收暮山
翠接平蕪盡處　小留佇還是畫䦨凭暖半扄朱户簾
櫳盡日無人消凝悵望時時自語　堪恨行雲難繫賦
情楊柳徘徊猶舞追想向來歡娛懐抱非故題紅寄綠
魂斷江南句何時見輕衫霧唾芳茵蓮歩燕子西飛去
為人試道相思悶緒空有腸千縷清淚滿斑斑多於春
雨忍看鬢髮密堆飛絮
　　前調(次周美/成韻)　　　　　　　　　楊澤民
城南路凝望映竹揺風酒旗標樹郊原遊子停車問山
崦裏人家甚處　去還佇徐見畵橋流水小窓低户深
沉綠滿垂楊芳䕃婭姹嬌鶯解語　多謝佳人情厚捲
簾羞得庭花飄舞可謂望風知心傾葢如故猶殢香玉
休賦斷腸句堪憐處生塵羅韤凌波微歩底事匆匆去
為他繫絆離情萬緒空有愁如縷桃李憶春風梧桐秋
雨又還過却落花飄絮
　　前調(送梅/津)　　　　　　　　　　吳文英
黯分袖腸斷去水流萍住船繫栁吳宫嬌月嬈花醉題
恨倚蠻江荳䓻　吐春繡筆底麗情多少眼波眉岫新
園鎻却愁隂露黄迷漫寒香半畆　還背垂虹秋去四
橋烟雨一宵歌酒猶憶翠微擕壺烏㡌風驟西湖到日
重見梅鈿皺誰家聽琵琶未了朝驄嘶漏印刻黄金籀
待來共凭齊雲話舊莫唱朱櫻口生怕遣樓前行雲知
後唳鴻怨角空教人瘦
　　前調(清明/競渡)　　　　　　　　　　吳文英
大溪面遥望繡羽衝烟錦梭飛練桃花三十六陂鮫宫
睡起嬌雷乍轉　去如箭催趁戯旗遊鼓素瀾雪濺東
風冷濕蛟腥澹隂送晝輕霏弄晚　洲上青蘋生處鬬
春不管懐沙人遠殘日半開一川花影零亂山屏醉纈
連棹東西㟁䦨干倒千紅妝靨鉛香不斷傍暝踈簾捲
翠漣皺淨笙歌未㪚簪柳嬌桃嫩猶自有玉龍黄昏吹
怨重雲暗閣春霖一片
　　前調(次周美/成韻)　　　　　　　　　陳允平
長安路還是燕乳鶯嬌度簾遷樹層樓十二䦨干繡簾
半捲相思處處　漫凭佇因念綵雲初到𤨏牕瓊户棃
花猶怯春寒翠羞粉怨尊前解語　空有章臺烟柳瘦
纖仍似宮腰飛舞憔悴暗覺文園䨇鬢非故閒拈斷葉
重托殷勤句頻囬首河橋素約津亭歸歩恨逐芳塵去
眩醉眼盡游絲亂緒腸結愁千縷深院静東風落紅如
雨畵屏夢遶一篝香絮
　　前調(次周美/成韻)　　　　　　　　　張　翥
鼇溪路瀟灑翠壁丹崖古藤高樹林間猿鳥欣然故人
隱在溪山勝處　乆延佇渾似種桃源裏白雲牕户燈
前素瑟清尊開懐正好連牀夜語　應是山靈留客雪
飛風起長松掀舞誰是倦途相逢傾葢如故陽春一曲
總是闗心句何妨共磯頭把釣梅邊徐歩只恐匆匆去
故園夢裏長牽别緖寂寞閒針縷還念我飄零江湖烟
雨斷腸歲晚客衣誰絮
　　前調(又一/體)　　　　　　　　　　楊　慎
東風峭誰倩水翦餘霞日烘殘照妝成窺宋東墻傾城
傾國嫣然一笑　輕籠罩葉底烟開冉冉枝頭春鬧燕
泥香裏斜陽酒旗映水天涯一棹　消息繁華誰報記
曲江池上長安古道多少愁落愁開風横雨暴沉吟無
語時把朱䦨靠知誰伴單衫露冷碎紅簪㡌倚醉狂歌
浩悠悠盡是傷離調花艶為誰好春又晚可惜年華空
老闗山迢遞故人難到
　浪淘沙慢
　　(又一體三疊一/百三十三字)
　　浪淘沙慢　　　　　　　　　　周邦彦
曉隂重霜凋㟁草霧隱城堞南陌脂車待發東門帳飲
乍闋正拂面垂楊堪攬結掩紅淚玉手親折念漢浦離
鴻去何許經時音信絶　情切望中地逺天濶向露冷
風清無人處耿耿寒漏咽嗟萬事難忘惟是輕别翠尊
未竭憑斷雲留取西樓殘月　羅帶光銷紋衾疊連環
斷舊香頓歇怨歌永瓊壺敲盡缺恨春去不與人期弄
夜色空餘滿地棃花雪
　　前調(次周美/成韻)　　　　　　　　　方千里
素秋霽雲横曠野浪拍孤堞柔櫓悲聲頓發驪歌恨曲
未闋念一寸囘腸千縷結柳條去忍使攀折但悵惘章
臺路多少相思􁨣愁絶　悽切去程浩渺空濶奈斷梗
孤篷西風外簌簌殘吹咽應暗為行人傷念離别淚波
易竭凝怨懐羞覩當時明月　烟浪無窮青山疊魚封
逺鴈書漸歇甚時合金釵分處缺漫飄蕩海角天涯再
見日應憐兩鬢玲瓏雪
　　前調(次周美/成韻)　　　　　　　　　楊澤民
禁城外青青細柳翠拂髙堞征鼓催人驟發長亭漸覺
宴闋情緒似丁香百千結忍重看手簡親折聽怨舉離
歌寄深意新聲更清絶　心切暮天塞草烟濶正乍裛
輕塵新晴後汩汩清渭咽聞西度陽關風致全别玉杯
屢竭思故人千里惟同明月　扶上雕鞍還三疊那更
第四聲未歇念蟾魄能圓還觧缺况人事莫苦悲傷悴
豔色歸來復見頭應雪
　　前調(李尚書/山園)　　　　　　　　　吳文英
夢仙到吹笙路杳度巘雲滑溪谷冰綃未裂金鋪晝鎻
乍掣見竹静梅深春海濶有新燕畵簾低説念漢履無
聲跨鯨逺年年謝橋月　曲折畫䦨盡日憑熱半蜃起
玲瓏樓閣畔縹緲鴻去絶飛絮颺東風天外歌闋睡紅
醉纈還是催寒食看花時節　花下蒼苔盛羅韤銀燭
短漏壺易竭料池栁不攀春送别倩玉兔别搗秋香更
醉蹋千山冷翠飛晴雪
　　前調(次周美/成韻)　　　　　　　　　陳允平
暮烟愁鴉歸古樹鴈過空堞南浦牙檣乍發陽闗歌盡
半闋早恨入囘腸千萬結長亭柳寸寸攀折望日下長
安近莫遣鱗鴻成間絶　悽切去帆浪逺江濶悵頓觧
連環西牕下對燭頻哽咽嘆百歲光隂幾度離别翠銷
粉竭信乍圓易㪚綵雲明月　浙水吳山重重疊流蘇
帳楚臺夢歇暗塵鎻孤鸞秦鏡缺羞人問怕説相思正
滿院楊花落盡東風雪
　西平樂
　　(又一體雙調一百三/十五字或加慢字)
　　西平樂(重過西湖/先賢堂)　　　　　　　吳文英
岸壓郵亭路欹華表堤樹舊色依依紅索新晴翠隂寒
食天涯倦客重歸嘆綠草平烟帶苑幽渚塵香蕩晚當
時燕子無言對立斜暉追念吟風賞月十載事夢惹綠
楊絲　畵船為市夭妝艶水日落雲沉人換春移誰更
與苔根澆石菊井招魂漫省連車載酒立馬臨花猶認
蔫紅傍路枝歌斷讌䦨榮華露草冷落山丘到此徘徊
細雨西城羊曇醉後花飛
　歌頭
　　(本教坊曲取以名詞/雙調一百三十六字)
　　歌頭　　　　　　　　　　　後唐莊宗
賞芳春暖風飄箔鶯啼綠樹輕烟籠晚閣杏桃紅開繁
萼靈和殿禁柳千行斜金絲絡夏雲多竒峰如削紈扇
動微凉輕綃薄梅雨霽火雲爍臨水檻永日逃繁暑泛
觥酌　露華濃冷高梧凋萬葉一霎晚風蟬聲新雨歇
暗惜此光隂如流水東籬菊殘時歎蕭索繁隂積歲時
暮景難留不覺朱顔失却好容光旦旦須呼賔友西園
長宵讌雲謡歌皓齒且行樂
　西平樂
　　(又一體雙調一/百三十七字)
　　西平樂(復遊天/長感賦)　　　　　　　　周邦彦
稚柳蘇晴故溪渇雨川迥未覺春賖駝褐寒侵正憐初
日輕隂抵死須遮歎事逐孤鴻去盡身與塘蒲共晚爭
知向此征途區區竚立塵沙追念朱顔翠髮曽到處故
地使人嗟　道連三楚天低四野喬木依前臨路欹斜
重慕想東陵晦迹彭澤歸來左右琴書自樂松菊相依
何况風流鬢未華多謝故人親馳鄭驛時倒融尊勸此
淹留共過芳時翻令倦客思家
　　前調(次周成/美韻)　　　　　　　　　方千里
倦蹋征塵厭驅匹馬凝望故國猶賖孤館今宵亂山何
許平林漠漠煙遮悵過眼光隂似瞬囬首歡娛異昔流
年迅景他郷霜楓敗葉驚沙無奈輕離易别千里意制
淚獨長嗟　綺牕人逺青門信杳釵影何時重見雲斜
空怨憶吹簫韻曲旋錦迴文想像宫商蠧損機杼生塵
誰為新妝暈素華那信自憐悠颺夢蝶浮没書鱗縱有
心情盡為相思爭如傍早歸家
　　前調(次周美/成韻)　　　　　　　　　陳允平
泛梗飄萍入山登陸迢遞霧迥烟賖漠漠蒹葭依依楊
柳天涯總是愁遮歎寂寞塵埃滿眼夢逐孤雲縹緲春
潮帶雨鷗迎逺漵鴈别平沙寒食棃花素約腸斷處對
景暗傷嗟　曉鐘烟寺晨鷄月店征褐蕭疎破㡌欹斜
憶幾度微吟馬上長嘯舟中慣蹋新豐巷陌舊酒猶香
憔悴東風自鬢華重憶少年櫻桃漸熟松粉初黄短楫
歡呼日日江南烟邨八九人家
　多麗
　　(又一體䨇調一/百三十八字)
　　多麗　　　　　　　　　　　　李　漳
好人人去來欲見無因記當時竊香倚煖豈期蜨㪚鶼
分到而今漫勞夢想嗟後㑹慘啼痕繡閣銀屏知他何
處一重山盡一重雲暮天杳梗蹤萍跡還是寄孤邨寂
寥月今宵為誰虛照黄昬　細追思深誠密意黯然一
晌消魂仗遊魚漫傳尺素望塞鴈空憶囘紋帳冷衾寒
　香消塵滿博山沉水更誰熏斷腸也無聊情味惟是殢
　芳尊沉吟久移燈向壁掩上重門
　
　
　
　
　
　
　
　
　
　
　
　
　
御選歴代詩餘巻九十八
　欽定四庫全書
御選歴代詩餘巻九十九目錄(起一百三十九字/至一百四十六字)
　　　多麗(又一體/)
　　　　晁補之
　　　　晁端禮(二首/)
　　　　王安中
　　　　張綱
　　　　張元幹
　　　　楊无咎
　　　　葛立方
　　　　張孝祥
　　　　嚴仁
　　　　歐良
　　　　李清照
　　　　詹正
　　　　張翥(三首/)
　　前調又(一體/)
　　　葛立方
　　　周格非
　　六醜
　　　周邦彦
　　　方千里
　　　楊澤民
　　　陳允平
　　前調(又一體/)
　　　吳文英
　　　詹正
　　多麗(又一體/)
　　　王肯堂
　　六州歌頭
　　　程珌
　　輪臺子(又一體/)
　　　桞永
　　十二時(又一體/)
　　　葛長庚
　　六州歌頭(又一體/)
　　　韓元吉
　　夜半樂
　　　桞永
　　六州歌頭(又一體/)
　　　李冠
　　前調(又一體/)
　　　辛棄疾
　　　張孝祥
　　　劉克莊
　　　張翥
　　前調(又一體/)
　　　劉過
　　　前調(又一體/)
　　　　袁去華
　　　夜半樂(又一體/)
　　　　桞永
　　　小諾皋
　　　　王世貞
　
　
　
　
　
　
　
　
　
御選歴代詩餘巻九十九目錄
　欽定四庫全書
御選歴代詩餘巻九十九(起一百三十九字/至一百四十六字)
司經局洗馬掌局事兼翰林院修撰加二級(臣/)王奕清奉
㫖校刋
　　多麗
　　　(又一體雙調一/百三十九字)
　　　多麗(觀輕盈/彈琵琶)　　　　　　　　　晁補之
　新秋近晉公别館開筵喜清時銜杯樂聖未饒綠野堂
　邊繡屏深麗人乍出座中雷雨起鵾絃花暖間闗冰凝
　幽咽寳釵揺動墜金鈿未彈了昭君遺怨四座已凄然
　西風裏香街駐馬嬉笑微傳　算從來司空見慣斷腸
　初對雲鬟夜将䦨井梧下葉砌蛩收響悄林蟬賴得多
　愁潯陽司馬當時不在綺筵前競歎賞檀槽倚困沉醉
　倒觥船芳春調紅英翠萼重變新妍
　　　前調　　　　　　　　　　　　晁端禮
　錦堂深獸爐一噴沉煙紫檀槽金泥花面美人斜抱當
筵掛羅綬素肌瑩玉近鸞翅雲鬢梳蟬玉筍輕攏魚紋
細抹鳳凰飛出四條絃碎牙板煩襟消盡秋氣滿庭軒
今宵月依稀向人欲鬬嬋娟　變新聲能翻往事眼前
風景依然路漫漫漢妃出塞夜悄悄商婦移船馬上愁
思江邊怨感分明都向曲中傳困無力勸人金盞湏要
倒垂蓮􁨣沉醉身世恍然一夢遊仙
　　前調　　　　　　　　　　　　晁端禮
晚霞收澹天一片琉璃爛銀盤來從海底皓色千里澄
輝瑩無塵素娥澹泞静可數丹桂參差玊露初零金風
未凜一年無似此佳時向坐乆疎星時度烏鵲正南飛
瑶臺冷䦨干凭暖欲下遲遲　念佳人音塵隔後對此
應觧相思最闗情漏聲正永暗斷腸花影潛移料得來
宵清光未減隂晴天氣又爭知共凝戀如今别後還是
隔年期人總健清尊素月長願相隨
　　前調(大名岳/宮作)　　　　　　　　　王安中
魏都雄鳳凰飛觀雲間佩麟符荀池元老暫辭西省仙
班憇甘棠地澄逺籟詠華黍河巻驚瀾碧草凄迷舟毫
冷落圜扉鈴索鎭長閒繡筵展三台星近鏘玉韻珊珊
金尊灔新醅方薦薄暑初殘　政成時歡餘客㪚後園
朱戸休闗度秋風畵欄枕水掛夜月雕檻騎山錦帳籠
香鸞釵按曲琵琶數轉語綿蠻勸行榜眉間黄氣先報
袞衣還登庸際應褒舊徳喜動天顔
　　前調　　　　　　　　　　　　張　綱
愛家山坐來心與雲閒念生平功名有志暮年多病知
難眷簪纓未容引去奈猿鶴乆已催還松菊闗情蓴鱸
引興昔人高韻照塵寰細追想山林鍾鼎從古罕兼全
歸來好皇恩賜可拂袖欣然　望西清猶叨法從夢魂
寧隔台躔蒔七松便爲小隱開三徑且樂餘年賔友相
過雞豚爲具從容聊作飲中仙君試聽陽春佳闋今日
恰新傳休辭酒從教醉舞踏碎花氈
　　前調　　　　　　　　　　　　張元幹
少年時壯懷誰與重論視文章眞成小技要知吾道稱
尊奏公車治安祕計樂油幕談笑從軍百鎰黄金一䨇
白璧坐看同輩上青雲事大謬轉頭流落徒歩出修門
三十載黄粱未熟滄海揚塵　念向來浩歌獨徃故園
松菊猶存送飛鴻五絃寓目望爽氣西山忘言整頓乾
坤廓清宇宙男兒此志㑹湏伸更有幾渭川垂釣投老
䇿竒勛天難問何妨袖手且作閒人
　　前調(中秋/)　　　　　　　　　　楊无咎
晚風清澹雲捲盡輕羅看銀蟾初離海上碧溪萬里澄
波碾雲衢玉輪緩駕照山影寳鏡新磨光徹庭除寒生
綺席無聊清興助吟哦共宴賞明宵天氣晴晦又知他
無眠處夜濡湛露目斷明河　念年來青雲失志舉頭
羞見姮娥且高歌細敲檀板􁨣痛飲頻倒金荷斷約他
年重揮大手桂枝須砍最高柯恁時節清光比似今夕
更應多功名事到頭須在休用忙呵
　　前調(賞梅/)　　　　　　　　　　葛立方
冷雲收小園一叚瑶芳乍春來未回窮臘幾枝開犯嚴
霜傍黄昏暗香浮動照清淺疎影低昻却月幽姿含章
媚態姮娥姑射下仙鄉倚䦨看殷勤持酒索笑也何妨
堪憐處東君不管獨自凄凉　算何人為伊銷斷古今
才子篇章有西湖賦詩處士與東閣年少臺郎驛使來
時吳王醉處幾番牽動廣平腸賸宴賞微酸如豆又是
隔年長高樓外莫教羗管吹墮寒香
　　前調　　　　　　　　　　　　張孝祥
景蕭疎楚江那更高秋逺連天茫茫都是敗蘆枯蓼汀
洲認炊煙幾家蝸舍映夕照一簇漁舟去國雖遥寧親
漸近數峰青處是吾州便乘取波平風靜荃棹且夷猶
闗情有冥冥去鴈拍拍輕鷗　忽追思當年往事惹起
無限羈愁拄笏朝來多爽氣秉燭夜永足清遊翠袖香
寒朱絃韻悄無情江水只東流舵樓晚清商哀怨還聽
隔船謳無言乆餘霞㪚綺煙際帆收
　　前調　　　　　　　　　　　　嚴　仁
最無端官樓畵角輕吹一聲來深閨深處把人好夢驚
回許多愁儘教儂受些箇事未必君知淚滴蘭衾寒生
珠幌翠雲撩亂枕頻敧牕兒上幾條殘月斜玉界羅幃
更堪聽霜摧敗葉靜扣朱扉　念别離千里萬里問何
日是歸期闗情處魚來鴈往斷腸是兔走烏飛美景良
辰賞心樂事風流孤負縷金衣漫贏得花顔玉骨瘦損
爲相思歸須早劉郎䨇鬢莫遣成絲
　　前調(楊花/)　　　　　　　　　　歐　良
日初長寳猊一縷沉煙綠隂新垂楊亭榭知誰巧擘香
緜有時共落紅零亂有時共芳草留連只道無情那知
有意幾回飛徧綺忩前人爭訝豔陽三月乾雪舞晴天
游絲外不堪燕掠無奈蜂黏　那小鬟忒煞嬌劣漫鎭
日倚䦨干輕吹處櫻桃的的閒拈處玉筍纖纖愛㸃猩
羅裝成蠻纈嗔人不許放珠簾端相好驀然風起特送
上秋千明朝看池塘雨過萍翠應添
　　前調(蘭菊/)　　　　　　　　(宋媛/)李清照
小樓寒夜長簾幙低垂恨蕭蕭無情風雨夜來揉損瓊
肌也不似貴妃醉臉也不似孫壽低眉韓令偷香徐娘
傅粉莫将比擬未新竒細看取屈平陶令風韻正相宜
微風起清芬醖藉不減荼䕷　漸秋䦨雪清玊瘦向人
無限依依似愁凝漢皋觧珮似淚洒紈扇題詩明月清
風濃煙暗雨天教憔悴瘦芳姿縱愛惜不知從此留得
幾多時人情好何須更憶澤畔東籬
　　前調　　　　　　　　　　　　詹　正
晚雲歸小樓又做新凉霎兒間恨桐招雨西風葉葉商
量醒時心又還南浦愁邊句多在斜陽菱椀籠清蓮瓶
拖豔旋傾花水嚥茶香怨蛩有許多言語説動軟心腸
夜沉沉幾條凉月界破晴牕　共繡簾吹絮未乆却孤
劍水雲郷自家書未能成字鄰家笛且莫吹商好夢偏
慳閒情未了隔牆又唱謝秋孃帊綃依舊時香摺戯封
做書囊鴛鴦字見時千萬繡一雙雙
　　前調(爲友人/書所見)　　　　　　　　　張　翥
小庭堦簾櫳婀娜蓬萊恨匆匆歸鴻度影東風揺蕩情
懷不多時見他行過霎時後依舊回來銀鋌雙鬟玉絲
頭導一尖生色合歡鞵麝香粉繡茸衫子窄窄可身裁
偶回頭笑渦透臉蟬影籠釵　憶踈狂隨車信馬那知
淪落天涯荳䓻初可憐春早菖蒲晚難見花開紅葉波
深綵樓天逺浪憑青鳥信音乖等閒是這番迷眼無處
可安排行雲斷夢魂不到恐賦陽臺
　　前調(清明上已同日/㑹飲樂壽園)　　　　　　張　翥
鳳凰簫新聲遠度蘭橈漾東風湖光十里參差綠港紅
橋暖雲蘸鬱金衫色晴煙抹翡翠裙腰罨畵名園鬧紅
芳樹蒲葵亭畔綵繩揺滿鴛甃落英堪藉猶作殢人嬌
漬羅袂莫揉痕退生怕香銷　憶當年尊前扇底多情
冶葉倡條浴蘭女隔花偷盼脩禊客臨水相招舊約尋
歡新聲換譜三生夢裏可憐宵縱留得楝花寒在啼鴂
巳無聊江南恨越王臺下幾度迴潮
　　前調(西湖泛舟/席上作)　　　　　　　　張　翥
晚山青一川雲樹冥冥正參差煙凝紫翠斜陽畵出南
屏館娃歸吳臺遊鹿銅仙去漢苑飛螢懷古情多憑高
望極且将尊酒慰飄零自湖上愛梅仙逺鶴夢幾時醒
空留得六橋疎桞孤嶼危亭　待蘇堤歌姬㪚盡更須
攜妓西泠藕花深雨凉翡翠菰蒲軟風㺯蜻蜓澄碧生
秋鬧紅駐景採菱新唱最堪聽見一片水天無際漁火
兩三星多情月爲人留照未過前汀
　　前調(又一體蕩七/夕遊蓮  作)　　　　　　　葛立方
破波光如鏡䨇翼輕舟對雨餘重巗疊嶂何妨影墮清
流望芙蕖渺然如海張雲錦掩映汀洲出水竒姿凌波
豔態眼看一葉弄新秋恍疑是金沙池内玊井認峰頭
花深處田田葉底魚戱龜遊　正微凉西風初度一彎
斜月如鈎想天津鵲橋將駕看寳匳蛛網初抽曬腹何
堪穿鍼無緒不如溪上少淹留競笑語追尋惟有沉醉
可忘憂憑清唱一聲檀板驚起沙鷗
　　前調　　　　　　　　　　　　周格非
隴頭泉未到隴下輕分一聲聲凄凉嗚咽豈堪側耳重
聞細思量那時㩦手畵樓高簾幕黄昏月不長圓雲多
輕㪚天應偏妒有情人自别後小牕幽院無處不消魂
羅衣上殘妝未減猶帶啼痕　自一從瓶沉簪折要知
欲見無因也渾疑事如春夢又只恐人是朝雲破鏡分
來朱絃斷後不堪獨自對芳尊試與問多才誰更匹配
得文君須知道東陽瘦損不爲傷春
　六醜
　　(雙調一百四十字明楊愼易/名箇儂或分爲兩調者非也)
　　六醜(薔薇謝/後作)　　　　　　　　　周邦彦
正單衣試酒悵客裏光隂虚擲願春暫留春歸如過翼
一去無迹爲問花何在夜來風雨葬楚宮傾國釵鈿墮
處遺香澤亂㸃桃蹊輕翻柳陌多情更誰追惜但蜂媒
蝶使時叩牕隔　東園岑寂漸䝉籠暗碧靜遶珍叢底
成歎息長條故惹行客似牽衣待語别情無極殘英小
强簪巾幘終不似一朶釵頭顫裊向人欹側漂流處莫
趁潮汐恐斷鴻尚有相思字何由見得
　　前調(次周美/成韻)　　　　　　　　　方千里
看流鶯度柳似急響金梭飛擲䕶巢占泥翩翩飛燕翼
昨夢前迹暗數歡娛處豔花幽草縱冶遊南國芳心蕩
漾如波澤繫馬青門停車紫陌年華轉頭堪惜奈離襟
别袂容易疎隔　人間春寂漫雲容暮碧逺水沉䨇鯉
無信息天涯漸老羈客歎良宵漏斷獨眠愁極吳霜皎
半侵華幘誰復省十載勻香暈粉髻傾鬟側相思意不
離潮汐想舊家按酒巡歌計今難再得
　　前調(次周美/成韻)　　　　　　　　　楊澤民
歎濃歡易㪚便忍把恩情抛擲恁時寸心惟思生翅翼
别後踪跡不定如萍泛暫抛江沔又流連京國芳容料
見尤光澤共賞清樓同遊綺陌皆曾痛憐深惜縱鱗鴻
託意雲水猶隔　蘭房深寂映輕紅淡碧翠竹名花底
同燕息杯盤屢肯留客見眞誠厚愛意深情極烏紗翦
爲新冠幘誰知道荏苒塵埃帶袜任他傾側朝雲信且
候潮汐但素心未改伊人在應須近得
　　前調(次周美/成韻)　　　　　　　　　陳允平
自清明過了漸桞底鶯梭慵擲萬紅御風飄飄如附翼
錦繡陳迹障地香塵暗飛蜂似雨漫冶遊南國蘭襟縹
緲辭湘澤馬跡郊原燕泥巷陌傷春爲花深惜歎芳菲
薄倖容易踈隔　庭閒人寂空餘芳草碧夢裏驚春去
如瞬息長安市上狂客爲桃源觧珮醉濃歡極無心整
霧襟煙幘驚回處斷雨殘雲倦倚畵䦨干側相思恨暗
度流汐更杜鵑院落黄昏近誰禁受得
　　前調(又一體/夕風雨)　(元/)　　　　　　　吳文英
漸新鵝映桞茂苑鎖東風初掣館娃舊遊羅襦香未滅
玉夜花節記向留連處看街臨晚放小簾低揭星河㶑
灩春雲熱笑靨欹梅仙衣舞纈澄澄素娥宫闕醉西樓
十二銅漏催徹　紅銷翠歇歎霜簪練髪過眼年光舊
情盡别泥深厭聽啼鴂恨愁霏潤沁陌頭塵韤青鸞杳
鈿車音絶却因甚不把歡期付與少年花月殘梅瘦飛
趁風雪丙夜永更説長安夢燈花正結
　　前調(楊花/)　　　　　　　　　　詹　正
似東風老大那復有當時風氣有情不定江山身是寄
浩蕩何世但憶臨官道暫來不住便出門千里癡心指
望迴風墜扇底相逄釵頭微綴他家萬條千縷觧遮亭
障驛不隔江水　􁂁洲曾檥等行人歳歳日下長秋城
烏夜起帳廬好在春睡共飛歸湖上草青無地愔愔雨
春心如膩欲待化豐樂樓前帳飲青門都廢何人念流
落無際幾㸃摶作雪緜䯳潤爲君裛淚
　多麗
　　(又一體雙調/一百四十字)
　　多麗　　　　　　　　　　　　王肯堂
歩花隂滿園春色飄零過横塘曲䦨斜折﨑嶇轉入水
亭坐無聊起看畵障行還倦閒撥爐熏暗覺聲喧微窺
影亂映門一線露羅裙雙扉啓縞衣翠袖相簇度銀屏
霎時間虚牕雪豔素壁霞明　細看他蓮隨歩起果然
蘭並肌芬臉盈盈疑開蛤帳腰細細堪試香塵膩髮盤
雲脩眉偃月珊瑚一顆蹙朱櫻擎漿處春纖如削渾是
玉雕成臨别去流波迴覷障面笑狂生
　六州歌頭
　　(雙調一百四十一字六州伊凉甘石氐/渭也唐時樂府多以此名塡詞因之)
　　六州歌頭　　　　　　　　　　程　珌
向來抵掌未必總談空難徧舉質三事試從公記當年
賦得一丘一壑天鳶濶淵魚静莫擊磬但酌酒儘從容
一水西來他日㑹從公曵杖其中問前回歸去笑白髮
成蓬不識如今幾西風　䝉莊多事論蝨豕推羊蟻未
辭終又驟説魚得計孰能通歎如雲網罟龍伯啖眇難
窮凡三惑誰使我釋然融豈是匏􁂁繫者把行藏悉付
鴻濛且從頭檢校想見喜迎公湖上千松
　輪臺子
　　(又一體雙調一/百四十一字)
　　輪臺子　　　　　　　　　　　柳　永
霧斂澄江煙鎖藍光碧彤霞襯遥天掩映斷續半空殘
璧孤邨望處人寂寞聞釣叟甚處一聲羌笛九疑山畔
纔雨過斑竹作血痕添色感行客翻思故郷恨因循阻
隔路乆沉消息　正老松古栢青如織聞野猿啼愁聽
得見釣舟初出芙蓉渡頭鴛鴦灘側干名利祿終無益
念歳歳間阻迢迢紫陌翠娥嬌豔從别經今花開桞圻
傷魂魄怕利名牽役又怎忍把光景抛擲
　十二時
　　(又一體三疊一/百四十一字)
　　十二時　　　　　　　　　　　葛長庚
素馨花生枝無幾秋入䦨干十二那茉莉如今已矣只
有蘭英菊蕊霜蠏年時香橙天氣緫是悲秋意問宋玉
當日如何對此凄凉風月怎生存濟　還未知幽人心
事望得眼穿心碎青鳥不來彩鸞何處雲鎖三山翠是
碧霄有路要歸歸又無計　奈何他水長天逺身又何
曾生翅手撚芙蓉耳聽鴻鴈怕有丹書至縱人間富貴
一歳復一歲此心終日繞香盤在篆畦兒裏
　六州歌頭
　　(又一體雙調一/百四十二字)
　　六州歌頭　　　　　　　　　　韓元吉
東風著意先上小桃枝紅粉膩嬌如醉倚朱扉記年時
隱映新妝靣臨水㟁春將半雲日暖斜陽轉夾城西草
軟沙平驟馬垂楊渡玉勒爭嘶認蛾眉凝笑臉薄拂臙
脂繡户曾窺恨依依　昔攜手處香如霧紅隨歩怨春
遲消瘦損憑誰問只花知淚空垂舊日堂前燕和煙雨
又䨇飛人自老春長好夢佳期前度劉郎幾許風流地
也應悲但茫茫暮靄目斷武陵溪往事難追
　夜半樂
　　(三疊一百/四十三字)
　　夜半樂　　　　　　　　　　　桞　永
凍雲黯澹天氣扁舟一葉乗興離江渚渡萬壑千巗越
溪深處怒濤漸息樵風乍起更聞商旅相呼片帆高舉
泛畵鷁翩翩過南浦　望中酒斾閃閃一簇煙邨數行
霜樹殘日下漁人鳴榔歸去敗荷零落衰楊掩映㟁邊
兩兩三三浣紗遊女避行客含羞笑相語　到此因念
繡閣輕抛浪萍難駐後約叮嚀竟何據慘離懷空恨歲
晚歸期阻凝淚眼杳杳神京路斷鴻聲逺長天暮
　六州歌頭
　　(又一體一百四十三字或作三疊或/分四叚今按張孝祥詞止雙調仍之)
　　六州歌頭(驪山/)　　　　　　　　李　冠
凄凉繡嶺宮殿倚山阿明皇帝曽遊地鎖煙蘿鬱嵯峨
憶昔眞妃子豔傾國方姝麗朝復暮嬪嬙妒寵偏頗三
尺玉泉新浴蓮羞吐紅浸秋波聽花奴敲羯鼓酣奏鳴
鼉體不勝羅舞婆娑　正霓裳曵驚烽燧千萬騎擁琱
戈情宛轉魂空亂蹙䨇蛾奈兵何痛惜三春暮委妖麗
馬嵬坡平㓂亂回宸輦忍重過香瘞紫囊猶有鴻都客
鈿合應訛使行人到此千古只傷歌事往愁多
　　前調(又一/體)　　　　　　　　　　辛棄疾
晨來問疾有鶴止庭隅吾語汝只三事大愁余病難扶
手種青松樹礙梅塢妨花逕纔數尺如人立却須鋤秋
水堂前曲沼明於鏡可燭眉鬚被山頭急雨畊壟灌泥
塗誰使吾廬映汚渠　歎青山好簷外竹遮欲盡有還
無刪竹去我乍可食無魚愛扶疎又欲爲山計千百慮
累吾軀凡病此吾過矣子奚如口不能言臆對雖盧扁
藥石難除有要言妙道往問北山愚庶有瘳乎
　　前調　　　　　　　　　　　　張孝祥
長淮望斷闗塞莽然平征塵暗霜風勁悄邊聲黯銷凝
追想當年事殆天數非人力洙泗上絃歌地亦羶腥隔
水氊鄉落日牛羊下區脱縱横看名王宵獵騎火一川
明笳鼓悲鳴遣人驚　念腰間箭匣中劍空埃蠧竟何
成時易失心徒壯歳將零渺神京干羽方懷逺靜烽燧
且休兵冠葢使紛馳騖若爲情聞道中原遺老常南望
翠葆霓旌使行人到此忠憤氣塡膺有淚如傾
　　前調(牡丹/)　　　　　　　　　　劉克莊
維摩病起兀坐等枯株清晨裏誰來問是文殊遣名姝
奪盡羣芳色浴纔出酲初觧千萬態嬌無力困相扶絶
代佳人不入金張室却訪吾廬對茶鐺禪榻笑殺此翁
癯瑶砌金壺始消渠　憶承平日繁華事修成譜寫成
圖竒絶甚歐公記蔡公書古來無一自京華隔問姚魏
竟何如多應是綵雲㪚劫灰餘野鹿銜將花去休回首
河洛坵墟漫傷春弔古夢遶漢唐都歌罷欷歔
　　前調(孤山/尋梅)　　　　　　　　　　張　翥
孤山歳晚石老樹查牙逋仙去誰爲主自疎花破冰芽
烏帽騎驢處近修竹侵荒蘚知幾度蹋殘雪趁晴霞空
谷佳人獨耐朝寒峭翠袖籠紗甚江南江北相憶夢魂
賖水遶雲遮思無涯　又苔枝上香痕沁幺鳳語凍蜂
衙瀛嶼月偏來照影横斜瘦爭些好約尋芳客問前度
那人家重呼酒摘瓊朶插鬢鴉喚起春郊扶醉休辜負
錦瑟年華怕流芳不待回首易風沙吹斷城笳
　　前調(又一/體)　　　　　　　　　　劉　過
鎭長淮一都㑹古揚州昇平日珠簾十里春風小紅樓
誰知艱難去邊塵暗戎馬擾笙歌㪚衣冠渡使人愁屈
指細思血戰成何事萬戸封侯但瓊花無恙開落幾經
秋故壘荒丘似含羞　悵望金陵宅丹陽郡山不斷綢
繆興亡夢榮枯淚水東流甚時休野竈炊煙裏依然是
宿貔貅歎燈火今蕭索尚淹留莫上醉翁亭看濛濛雨
楊柳絲柔笑書生無用富貴拙身謀騎鶴來遊
　　前調(又一體/淵明祠)　　　　　　　　　袁去華
柴桑髙隱坵壑歲寒姿北牕下羲皇上古人期俗人疑
束帶真難事賦歸去吾廬好斜川路攜笻杖看雲飛六
翮冥冥髙舉青霄外矰繳何施且流行坎止人世任相
違采菊東籬　正悠然見南山處無窮景與心㑹有誰
知琴中趣杯中物醉中詩可忘饑一笑騎鯨去向千載
賞音稀嗟倦翼瞻遺像是吾師門外空餘衰柳揺踈翠
斜日輝輝遣行人到此感歎不勝悲物是人非
　夜半樂
　　(又一體三疊一/百四十五字)
　　夜半樂　　　　　　　　　　　柳　永
艶陽天氣煙細風暖芳草郊外閒凝竚漸妝㸃亭臺參
差佳樹舞腰困力垂楊綠映淺桃穠李夭夭嫩紅無數
度綺燕流鶯鬬雙語　翠娥南陌簇簇躡影紅隂緩移
嬌歩擡粉面韶容花光相妒絳綃袖舉雲鬢風顫半遮
檀口含羞背人偷顧競鬭草金釵争笑賭　對此佳景
頓覺銷凝惹成愁緒念觧珮輕盈在何處忍良時辜負
少年等閒度空望極囬首斜陽暮歎浪萍風梗如何去
　小諾皋
　　(雙調一百四十六字明王世貞自度曲按諾皋太/隂之名唐叚成式著諾皋記又有支諾皋調名取)
　　(此/)
　　小諾皋　　　　　　　　　　　王世貞
闔闢以前乾坤之外到了不堪窮際儘追求儘多胡突
依形附氣何處小兒譫語羞殺井蛙垤蟻説甚麽出世
住世治世黄面瞿曇青牛老子更有那我家司㓂伎倆
一般而巳賺人處還在此　稷下萬言河間千巻畢竟
　沒些把鼻莫輕容古人瞞過常談俗事裝㸃幾張故紙
　無奈藏頭露尾不倸他上計中計下計濁酒三杯清琴
　一几别饒借澹月微風受用殘山剰水五更事休辦取
　
　
　
　
　
　
　
　
　
　
　
　
御選歴代詩餘巻九十九
　欽定四庫全書
御選歴代詩餘巻一百目錄(起一百五十五字/至二百四十字)
　　　寳鼎現
　　　　趙長卿
　　　　康與之
　　　前調(又一體/)
　　　　無名氏
　　　前調(又一體/)
　　　　張元幹
　　　前調(又一體/)
　　　　劉辰翁
　　　怨朱絃
　　　　王世貞
　　　三臺(又一體/)
　　　　万俟雅言
　　　抛毬樂(又一體/)
　　　柳永
　　哨徧
　　　汪莘
　　前調(又一體/)
　　　辛棄疾
　　前調(又一體/)
　　　蘇軾
　　前調(又一體/)
　　　蘇軾
　　前調(又一體/)
　　　王安中
　　　辛棄疾(二首/)
　　　劉克莊
　　　吳潛
　　　方岳(二首/)
　　　曹冠
　　戚氏
　　　柳永
　　前調(又一體/)
　　　蘇軾
　　鶯啼序
　　　黄在軒
　　前調(又一體/)
　　　楊慎
　　前調(又一體/)
　　　汪元量
　　前調(又一體/)
　　　吳文英
　　前調(又一體/)
　　　吳文英
　　前調(又一體/)
　　　吳文英
　　　前調(又一體/)
　　　　趙文
　
　
　
　
　
　
　
　
　
　
　
　
　
御選歴代詩餘一百目録
　欽定四庫全書
御選歴代詩餘巻一百(起一百五十五字/至二百四十字)
司經局洗馬掌局事兼翰林院修撰加二級(臣/)王奕清奉
㫖校刋
　　寳鼎現
　　　(三疊一百五十五字東觀漢記載永平六年寳鼎/出雒山班固東都賦云寳鼎見兮色紛縕調名取)
　　　(此/)
　　　寳鼎現(上元/)　　　　　　　　　趙長卿
　囂塵盡埽碧落輝騰元宵三五更漏永遲遲停鼔天上
　人間當此遇正年少盡香車寳馬次第追隨士女看往
　來巷陌連甍簇起星毬無數　政簡物阜清閒處聽笙
　歌鼎沸頻舉燈燄暖庭帷高下紅影相交知幾户恣歡
　笑道今宵景色勝却前時幾度細算來皇都此夕消得
　喧傳今古　綺席成行爐噴裊沉檀輕縷覩遨遊綵仗
　疑是神仙伴侣欲飛去恨難留住漸到蓬瀛歩願永逄
　恁時恁節且與風光為主
　　前調　　　　　　　　　　　　康與之
夕陽西下暮靄紅溢香風羅綺乘麗景華燈爭放濃燄
燒空連錦砌覩皓月浸嚴城如晝花影寒籠絳蕊漸掩
映芙蕖萬頃迤邐齊開秋水　太守無限行歌意擁麾
幢光動珠翠傾萬井歌臺舞榭瞻望朱輪駢鼓吹控寳
馬耀貔貅千騎銀燭交光數里似亂簇寒星萬㸃擁入
蓬壺影裏　宴閣多才環艶粉瑶簪珠履恐㸔㸔丹詔
催奉宸遊燕侍便趁早占通宵醉緩引笙歌妓任畵角
吹老寒梅月滿西樓十二
　　前調(又一體/)　　　　　　　　　無名氏
東君著意化工恩被灼灼妖艶裊嫩梢輕蓓縈風惹露
偏早香英綻似向人故矜誇標致倚䦨全如顧盼尚困
怯餘寒柔情弱態天真無限　斷橋壓柳時非淺先百
花風光獨占當送臘初歸迎春欲至芳姿偏婉孌料碎
翦就繒紈輝麗更把臙脂重染自賦得一般容冶宛勝
神仙妝臉　折近小閣幽牕酷愛處令親几硯孜孜觀
賞不枉人稱妙選待密密付如膏雨澤仍妝㸃任擾擾
百草千花掩迹一時羞見
　寳鼎現
　　(又一體三疊一/百五十八字)
　　寳鼎現　　　　　　　　　　　張元幹
山莊圖畵錦嚢吟詠胸中坵壑年少日如虹豪氣吐鳳
詞華渾忘却便袖手向巖前溪畔種滿烟梢霧籜想别
墅平泉當時草朩風流如昨　瘦藤閒倚看鋤藥䨇芒
鞵雨後常著目送處飛鴻滅沒誰問蓬蒿爭燕雀乍霽
月望松雲南渡短艇敧沙夜泊正萬里青冥千林虚籟
從渠矰繳　㩦幼尚有筠丁誰㑹得人生行樂岸幘綸
巾歸去深户香迷翠幙恐未免上凌烟閣好在秋天鶚
念小山叢桂今宵狂客不勝杯勺
　　前調(又一/體)　　　　　　　　　　劉辰翁
紅妝春騎踏月呼影千旗穿市望不盡瓊樓歌舞習習
香塵蓮歩底簫聲斷約彩鸞歸去未怕金吾呵醉甚輦
路喧闐且止聽得念奴歌起　父老猶記宣和事抱銅
仙清淚如水還轉盼沙河多麗滉瀁明光連邸第簾影
動散紅光成綺月浸蒲桃十里看徃來神仙才子肯把
菱花撲碎　腸斷竹馬兒童空見説三千樂指等多時
春不歸來到春時欲睡又説向燈前擁髻暗滴鮫珠墜
便當日親見霓裳天上人間夢裏
　怨朱絃
　　(䨇調一百六十七字/明王世貞自度曲也)
　　怨朱絃　　　　　　　　　　　王世貞
譜朱絃一片秋聲萬壑松濤銀漢初傾挾徧侯門沉深
似海雕䦨十二嬌鶯流蘓帳底小按銀筝啞啞軋軋嚶
嚶罵書生煞横捻冷裝酸攪破春情我道高山流水渠
道香雲暖雨兩語難憑怎能勾師涓老子證箇分明
酒人哉七首荆卿宋意悲歌高漸沾纓應徵飛霜倚天
雌霓長河倒㵼珠繩蒲萄尚暖蝴蝶猶縈陡被杜宇啼
醒道不如歸去歸去來兮任女縱横魚為洞庭清樂鳳
為蘇門長嘯飛躍争聽何須借天公兩耳枉施瑶京
　三臺
　　(又一體三疊一/百七十一字)
　　三臺　　　　　　　　　　　万俟雅言
見棃花初帶夜月海棠半含朝雨内苑春不禁過青門
御溝漲潛通南浦東風靜細栁垂金縷望鳳闕非煙非
霧好時代朝野多歡徧九陌太平簫鼓　乍鶯兒百囀
斷續燕子飛來飛去近綠水臺榭映鞦韆鬬草聚䨇䨇
遊女餳香更酒冷踏青路曽暗識夭桃朱戸向晚驟寳
馬雕鞍醉襟惹亂花飛絮　正輕寒輕暖漏永半隂半
晴雲暮禁火天巳是試新妝嵗華到三分佳處清明看
漢蠟傳宫炬㪚翠煙飛入槐府斂兵衛閶闔門開任傳
宣又還休務
　抛毬樂
　　(又一體䨇調一/百八十七字)
　　抛毬樂　　　　　　　　　　　柳　永
曉來天氣濃澹微雨輕灑近清明風絮巷陌烟草池塘
盡堪圖畵艶杏暖妝臉勻開弱柳困宫腰低亞是處麗
質盈盈巧笑嬉嬉爭簇鞦韆架戯綵毬羅綬金雞芥羽
少年馳騁芳郊綠野占斷五陵逰奏脃管繁絃聲和雅
向名園深處爭泥畵輪競羈寳馬　取次羅列杯盤就
芳樹綠影紅隂下舞婆娑歌宛轉髣髴鸎嬌燕姹寸珠
片玉爭似濃歡無價任他美酒十千一斗飲竭仍觧金
貂貰恣幕大席地陶陶盡醉太平且樂唐虞景化須信
艶陽天看未足巳覺鶯花謝對綠蟻翠蛾怎生輕捨
　哨徧
　　(雙調一百九十九字哨或作稍本作哨徧般渉調/渉讀作瞻龜兹語五聲曰般瞻盖此曲為羽音羽)
　　(於宮商歴第五故以徧名詞調取此按此調諸家/長短不同且用韻平仄互異今按字數分列各體)
　　(若句讀同而平仄/異者不復分體也)
　　哨徧(櫽括王摩詰/與裴廸書)　　　　　　　汪　莘
近臘景和故山可過足下聽余述便自往山中憇精藍
與僧飯訖北渉㶚川明月華映郭夜登華子岡頭立嗟
輞水淪漣與月上下寒山逺火朦朧聽林外犬類豹聲
雄更邨落誰家鳴夜舂疎鐘相間獨坐此時多思往日
　噫記與君同清流仄徑玉琤琮㩦手賦佳什徃來蘿
月松風只待仲春天春山可望山中卉朩垂蘿密見出
水輕鯈㸃溪白鷺青皋零露方濕雉朝飛隴鳴儔匹念
去此非遥莫相失儻能從我敢相必天機非子清者此
事非所急是中有趣殊深願子無忽不能一一偶因䭾
蘗附吾書是山人王維摩詰
　哨徧
　　(又一體雙調/二百一字)
　　哨徧(為趙成父/賦魚計亭)　　　　　　　　辛棄疾
池上主人人適忘魚魚適還忘水洋洋乎翠藻青萍裏
相魚兮無便於此嘗試思莊周談兩事一明豖蝨一羊
蟻説蟻慕於羶於蟻棄知又説於羊棄意甚蝨焚於豖
獨忘之却驟説於魚為得計千古遺文我不知言以我
非子　噫子固非魚魚之為計子焉知河水深且廣風
濤萬頃堪依有網罟如雲鵜鶘成陣過而留泣計應非
其外海茫茫下有龍伯饑時一啖千里更任公五十犗
為餌使海上人人厭腥味似鵾鵬變化幾東遊入海此
計直以命為嬉古來謬算狂圖五鼎烹死恒為平地嗟
魚欲事逺遊時請三思而行可矣
　哨徧
　　(又一體雙調/二百三字)
　　哨徧(櫽括歸/去來辭)　　　　　　　　　蘇　軾
為米折腰因酒棄家口體交相累歸去來誰不遣君歸
覺從前皆非今是露未晞征夫指予歸路門前笑語喧
童稚嗟舊菊都荒新松暗老吾年今巳如此但小牕容
膝閉柴扉策杖看孤雲暮鴻飛雲出無心鳥倦知還本
非有意　噫歸去來兮我今忘我兼忘世親戚無浪語
琴書中有真味歩翠麓﨑嶇泛溪窈窕涓涓暗谷流春
水觀草木欣榮幽人自感吾生行且休矣念寓形宇内
復幾時不自覺皇皇欲何之委吾心去留誰計神仙知
在何處富貴非吾願但知臨水登山嘯詠自引壺觴自
醉此生天命更何疑且乘流遇坎還止
　　前調(又一體/春詞)　　　　　　　　　蘇　軾
睡起畵堂銀蒜押簾珠幙雲垂地初雨歇洗出碧羅天
正溶溶養花天氣一霎時風迴芳草榮光浮動巻皺銀
塘水方杏靨勻酥花鬚吐繡園林翠紅排比見乳燕捎
蝶過繁枝忽一綫爐香惹遊絲晝永人閒獨立斜陽晚
來情味　便乘興㩦将佳麗深入芳菲裏撥胡琴語輕
攏慢撚總伶俐看緊約羅裙急趣檀板霓裳入破驚鴻
起顰月臨眉醉霞横臉歌聲悠揚雲際任滿頭紅雨落
花飛墜漸鳷鵲樓西玉蟾低尚徘徊未盡歡意君看今
古悠悠浮幻人間世這些百歲光隂幾日三萬六千而
巳醉鄉路穩不妨行但人生要適情耳
　　前調(又一/體)　　　　　　　　　　王安中
世有逹人瀟灑出塵招隱青霄際終始追遊覽老山棲
藐千金輕脱如屣彼假容江皋濫巾雲岳攖情好爵欺
松桂觀向釋談空尋真講道巢由何足相擬待詔書來
起便騶馳席次早焚裂芰荷衣敲扑喧喧牒訴怱怱抗
顔自喜　嗟明月高霞石徑幽絶誰囘睇空悵猿驚處
凄凉孤鶴嘹唳任列壑爭譏衆峰竦誚林慚澗媿移星
歲方浪枻神京騰裝魏闕徘徊經過留憇致草堂靈怒
蔣侯麾扄岫幌驅烟勒新移忍丹崕碧嶺重滓鳴湍聲
斷幽谷逋客歸何計信知一逐浮榮便喪素守身成俗
士伯鸞家有孟光妻豈逡巡眷戀名利
　　前調(秋水/觀)　　　　　　　　　　辛棄疾
蝸角鬬爭左觸右蠻一戰連千里君試思方寸此心微
總虚空并包無際喻此理何言泰山毫末從來天地一
稊米嗟小大相形鳩鵬自樂之二蟲又何知記跖行仁
義孔丘非更殤樂長年老彭悲火鼠論寒冰蠶語熱定
誰同異　噫貴賤隨時連城纔換一羊皮誰與齊萬物
莊周吾夢見之正商略遺篇翩然顧笑空堂夢覺題秋
水有客問洪河百川灌雨涇流不辨涯涘於是焉河伯
欣然喜以天下之美盡在巳渺滄溟望洋東視逡巡向
若驚歎謂我非逄子大方逹觀之家未免長見悠然笑
耳此堂之水幾何其但清溪一曲而巳
　　前調(用前/韻)　　　　　　　　　　辛棄疾
一壑自專五桞笑人晩乃歸田里問誰知幾者動之微
望飛鴻冥冥天際論妙理濁醪正堪長醉從今自釀躬
耕米嗟美惡難齊盈虚如代天邪何必人知試囘頭五
十九年非似夢裏歡娛覺來悲夔乃憐蚿穀亦亡羊算
來何異　嘻物諱窮時豐狐文豹罪因皮富貴非吾願
遑遑乎欲何之正萬籟都沉月明中夜心彌萬里清如
水却自覺神遊歸來坐對依稀淮岸江涘看一時魚鳥
忘情喜㑹我巳忘機更忘巳又何曾物我相視非魚濠
上遺意要是我非子但教河伯休慙海若大小均為水
耳世間喜愠更何其笑先生三仕三巳
　　前調(櫽括盤/谷序)　　　　　　　　　劉克莊
勝處可宫平處可田泉土尤甘美深復深路絶住人稀
有人兮盤旋於此送子歸是他隠居求志是要明主媒
當世嗟此意誰論其言甚壯孔顔猶有遺㫖大丈夫之
被遇於時便入坐廟朝出旗麾列屋名姬夾道武夫滿
前才子　噫有命存焉吾非惡此而逃之富貴人所欲
如之何幸而致向茂樹堪休清泉可濯谷中别有閒天
地愛鱠細於絲蕨甜似蜜采於山釣於水大丈夫不遇
之所為唐處士依稀是吾師覺山林尊如朝市五侯門
下賔客擾擾趨權勢嗟盤之樂誰爭子所占斷千秋萬
歲呼童秣馬更膏車便與君從此逝矣
　　前調(櫽括蘭/亭序)　　　　　　　　　吳　潛
晉在永和癸丑暮春初作蘭亭㑹集衆賢臨峻嶺崇山
有茂林脩竹流水暢幽情縱無管絃絲竹一觴一詠佳
天氣於宇宙之中游心騁目此娛信可樂只念人生相
與放形骸或一室晤言襟抱開静躁雖殊當其可欣不
知老至　游倦復何之情隨事改悲相係俛仰間遺迹
徃往俱成陳矣約境遇變遷終期於盡修齡短景都能
幾漫古換今移時銷物化痛哉莫大生死每臨文弔往
一興嗟亦自悼不能喻於懷算彭殤妄虚均耳今之視
昔如契後視今猶昔故聊敘録時人所述慨想世殊事
異後之覽者覽斯文將悠然有感於此
　　前調(問月/)　　　　　　　　　　方　岳
月亦老乎勸爾一杯聽説平生事吾問汝開闢自何時
有乾坤便應有爾年幾許鴻荒邈哉遐巳吾今斷自唐
虞起繄帝曰放勲甲辰踐祚數至今宋嘉熈凡三千五
百廿年餘歎雨僽風僝幾盈虧老兔奔馳癡蟇吞吐定
應衰矣　噫月豈無悲吾觀人壽幾期頤炯炯䨇眸子
明清無過嬰兒但纔到中年昏然欲眊那堪老矣知何
似試以此推之吾言有理不能不自疑耳恐古時月與
今時異恨則恨今人不千歲但見今冰輪如洗阿誰曾
自前古看到隋唐世幾時明潔幾時昏暗畢竟少晴多
雨湏臾月落夜何其曰先生寘之姑醉
　　前調(用前韻/作月對)　　　　　　　　　方　岳
月曰不然君亦怎知天上從前事吾語汝月豈有弦時
奈人間并觀乃爾休浪許厯家繆悠而巳誰云魄死生
明起又明死魄生循環晦朔有老兔自熙熙妄相傳月
遡日光餘歎萬古誰知了無虧玉斧修成銀蟾奔去此
言荒矣　噫世巳堪悲聽君歌復觧人頤桂魄何曾死
寒光不减些兒但與日相望對如兩鏡山河大地無疑
似待既望觀之冰輪漸側轉斜纔一鈎耳論本來不與
中秋異恐天問靈均未知此又底用咸池重洗乾坤一
㸃英氣寧老人間世飛上天來摩挲月去纔信有晴無
雨人生圓闕幾何其且徘徊與君同醉
　　前調(櫽括赤/壁賦)　　　　　　　　　曹　冠
壬戌孟秋蘇子夜遊赤壁舟輕漾觀水光瀰渺接遥天
月出於東山之上與客同清歡扣舷歌詠開懐飲酒情
酣暢如羽化登仙乘風獨立飄然遺世髙尚客吹簫音
韻遠悠颺怨慕舞潛蛟動凄凉自古英雄孟徳周郎舊
蹤可想　噫水與月兮逝者如斯曷嘗往變化如一瞬
盈虚兮莫消長自不變而觀物我無盡何湏感物興悲
悵夫天地之間物各有主惟同風月清賞念江山美景
豈可量吾與子樂之興相徉聽江渚樵歌漁唱侣魚鰕
友麋鹿舉匏尊相向人生堪笑蜉蝣一夢且縱扁舟放
浪戱將坡賦度新聲寫髙懐自娛閒曠
　戚氏
　　(本曲名為詞調三/疊二百十二字)
　　戚氏　　　　　　　　　　　　桞　永
晚秋天一霎微雨灑庭軒檻菊蕭踈井梧零亂惹殘烟
凄然望鄉闗飛雲黯淡夕陽間當時宋玉悲感向此臨
水與登山逺道迢遞行人凄楚倦聽隴水潺湲正蟬吟
敗葉蛩響衰草相應聲喧　孤館度日如年風露漸變
悄悄至更䦨長天静絳河清淺皓月嬋娟思緜緜夜永
對景那堪屈指暗想從前未名未祿綺陌紅樓往往經
歲遷延　帝里風光好當年少日暮宴朝歡况有狂朋
怪侣遇當歌對酒競留連别來迅景如梭舊遊似夢煙
水程何限念利名憔悴長縈絆追往事空慘愁顔漏箭
移稍覺輕寒聽嗚咽畵角數聲殘對閒牕畔停燈向曉
抱影無眠
　戚氏
　　(又一體三疊/二百十四字)
　　戚氏　　　　　　　　　　　　蘇　軾
玉龜山東皇靈姆統羣仙絳闕岧嶢翠房深迥倚霏煙
幽閒志蕭然金城千里鎻嬋娟當時穆滿廵狩翠華曾
到海西邊風露明霽鯨波極目勢浮輿葢方圓正迢迢
麗日𤣥圃清寂瓊草芊緜　爭觧繡勒香韀鑾輅駐蹕
八馬戯芝田瑶池近畵樓隐隠翠鳥翩翩肆華筵花間
作管鳴絃宛若帝所鈞天稚顔皓齒綠鬢方瞳圓極恬
澹高妍　盡倒瓊壺酒獻金鼎藥固大椿年縹緲飛瓊
妙舞命䨇成奏曲醉留連雲璈韻響㵼寒泉浩歌暢飲
斜月低河漢漸漸綺霞天際紅深淺動歸思迴盼塵寰
爛漫遊玉輦東還杏花風數里響鳴鞭望長安路依稀
柳色翠㸃春妍
　鶯啼序
　　(四疊二百三十四字此調字數最長/填詞多參錯不合今按字分别各體)
　　鶯啼序　　　　　　　　　　　黄在軒
銀雲捲晴縹緲卧長龍一帶桞絲蘸幾簇柔煙雨市簾
棟如畵芳草㟁灣環半玉鱗鱗曲港雙流㑹看碧天連
水翻成箭様風快　白露横江一葦萬頃問靈槎何在
空翠濕衣不勝寒日華金掌沆瀣甃花平綠紋襯歩瓊
田湧出神仙界黛眉修依約霧鬟在秋波外　閣嘘青
蜃檐啄彩虹飛葢蹴鼇背燈火暮相輪倒景偷睇别浦
片片歸帆舞蛟幽壑棲鴉古朩有人翦取江水憶細鱗
巨口魚堪膾波涵笠澤時見静影浮光霏隂萬貎千態
　蒹葭深處應有閒鷗寄語休見猜洗却香紅塵面買
箇扁舟身世飄萍名利微芥欄干拍徧除東曹掾與天
隨子是我軰儘胸中著得乾坤大亭前無限驚濤總把
遥岑月明滿載
　　前調(又一/體)　　　　　　　　　　楊　慎
碧鷄唱曉霞㪚綺重闗坐畫遶邨歩幾簇生煙空翠幻
作仙界茭草蕩灣環洲渚輕風送幅蒲帆快看舞鷗飛
鷺聨翩向泬寥外　晴兆須臾雨信頃刻問水樁山帶
樹羽颭風展青帘駁霞銷晛日曬浪花平洛神襯韤紅
妝湧出青羅葢浮修眉約畧黛螺映盤鴉䯰　梅花汀
藻文石錦沙綸組迎船絓漁火燄漣漪倒影歸棹穿方
罫蒲牢昏吼棲鴉結陣八邨九寺鳴簫籟提筠籃金線
穿魚賣松燈㸃㸃互月彩卧玉塔浮瀾素娥窈窕千態
　翠巗深靄禪室僧歸杖錫微徑隘月黑白林明處香
軟寒輕薏苡缸中棃夢縈唄南蠻老松遥看晴雪似銀
龍下斟玉瀣洗塵襟著得乾坤大輞川何似吾廬海變
春醪償風月債
　鶯啼序
　　(又一體四疊二/百三十六字)
　　鶯啼序(重過/金陵)　　　　　　　　　汪元量
金陵故都最好有朱樓迢遞歎倦客又此登高檻外巳
少佳致更落盡棃花飛盡楊花春色成憔悴問青山三
國英雄六朝竒偉　麥甸葵丘荒臺敗壘鹿豕銜枯薺
正潮打空城寂寞斜陽影裏聽樓頭哀笳怨角未把酒
愁心先醉漸夜深月滿秦淮烟籠寒水　悽悽慘慘冷
冷清清燈火渡頭市慨商女不知興廢隔江猶唱庭花
餘音亹亹傷心千古淚痕如洗烏衣巷口青蕪路認依
稀王謝舊鄰里臨春結綺可憐紅粉成灰蕭索白楊風
起　因思疇昔鐵索千尋漫沉江底揮羽扇障西塵便
好角巾私第清談到底成何事囘首新亭風景今如此
楚囚對泣何如巳歎人間今古真兒戯東風歲歲還來
吹入鍾山幾重蒼翠
　鶯啼序
　　(又一體四疊二百四十字一名豐樂樓為此/調之正體同一字數體各不同俱為列出)
　　鶯啼序　　　　　　　　　　　吳文英
天吳駕雲閬海凝春空燦綺倒銀海蘸影西城四碧天
鏡無際綵翼曵扶揺宛轉雩龍降尾交新霽近玉虚高
處天風笑語吹墜　清濯緇塵快展曠眼傍危䦨醉倚
面屏障一一鶯花薜蘿浮動金翠慣朝昏晴光雨色燕
泥動紅香流水歩新梯藐視年華頓非塵世　麟翁衮
舃領客登臨座有誦魚美翁笑起離席而語敢詫京兆
以後為功落成竒事明良慶㑹賡歌熈載隆都觀國多
閒暇遣丹青雅飾繁華地平瞻太極天街潤納璇題露
牀夜沉秋緯　清風觀闕麗日罘罳正午長漏遲為洗
盡脂痕茸唾凈捲麴塵永晝低睡繡簾十二高軒駟馬
峩冠鳴珮班囘花底修禊飲御爐香分惹朝衣袂碧桃
數㸃飛花湧出宫溝陽春萬里
　　前調(又一/體)　　　　　　　　　　吳文英
殘寒正欺病酒掩沉香繡户燕來晚飛入西城似説春
事遲暮畫船載清明過却晴烟冉冉吳宫樹念羈情遊
蕩隨風化為輕絮　十載西湖傍柳繫馬趁嬌塵暖霧
遡洄漸招入仙溪錦兒偷寄幽素倚銀屏春寛夢窄斷
紅濕歌紈金縷暝堤空輕把斜陽總還鷗鷺　幽蘭漸
老杜若還生水鄉尚寄旅别後訪六橋無信事徃花委
瘞玉埋香幾番風雨長波妒盼遥山羞黛漁燈分影春
江宿記當時短楫桃根渡青樓髣髴臨分敗壁題詩痕
墨慘淡塵土　危亭望極草色天涯歎鬢侵半苧暗㸃
檢離痕歡唾尚染鮫綃嚲鳳迷歸破鸞慵舞殷勤待寫
書中長恨藍霞遼海沉過鴈漫相思彈入哀筝柱傷心
千里江南怨曲重招斷魂在否
　　前調(又一體/荷和韻)　(詠/)　　　　　　　吳文英
横塘棹穿艶錦引鴛鴦弄水斷霞晚笑折花歸紺紗低
䕶燈蕊潤玉瘦冰輕倦浴斜拖鳳股盤雲墜聽銀牀聲
細梧桐漸覺凉思　牕隙流光過如迅羽愬空梁燕子
誤驚起風竹敲門故人還又不至記琅玕新詩細搯早
陳迹香痕纖指怕因循羅扇恩疎又生秋意　西湖舊
日畵舸頻移歎幾縈夢寐霞珮冷疊瀾不定麝靄飛雨
乍濕鮫綃暗盛紅淚練單夜共波心宿處瓊簫吹月霓
裳舞向明朝未覺花容悴嫣香易落囘頭澹碧銷烟鏡
空畵羅屏裏　殘蟬度曲唱徹西園也感紅怨翠念省
慣吳宫幽憇暗柳追凉曉岸參斜露零鷗起絲縈寸藕
留連歡事桃笙頻展湘浪影有昭華濃李冰相倚如今
鬢㸃凄霜半篋秋詞恨盈蠧紙
　　前調(又一體夀/胡存齋)　　　　　　　　趙　文
初荷一番濯雨錦雲紅尚捲隘華屋賦客吟仙候望南
極天逺還報道飄然紫氣山竒水勝都行徧却歸來領
客水晶庭院開宴　牕戸青紅正似京洛按笙歌一片
似别有金屋佳人桃根桃葉清婉倚薫風虯鬚正綠人
似玉手挼紈扇算風流只有蓬瀛畵圖曾見　誰知老
子正自蕭然於此興頗淺只擬問金砂玉蕊兔髓烏肝
偃月爐中七還九轉今來古往悠悠史傳神仙本是英
雄做笑英雄到此多留戀看看破曉耕龍跨海騎鯨千
年依舊丹臉　便教乞與萬里封侯奈朔風如箭又何
似六山一任種竹栽花棋局思量墨池揮染天還記得
　生賢初念乾坤正要人撑拄便公能安隱天寧願待㸔
　佐漢功成伴赤松遊恁時未晚
　
　
　
　
　
　
　
　
　
　
　
　
　
御選歴代詩餘巻一百
　欽定四庫全書
御選厯代詩餘巻一百一
司經局洗馬掌局事兼翰林院修撰加二級(臣/)王奕清奉
㫖校刊
　　詞人姓氏
　　　唐
　昭宗諱傑懿宗第七子即位後改名敏
　沈佺期字雲卿相州内黄人上元中舉進士長安中累
　遷通事舎人除給事中考功郎坐贓配流嶺表神龍中
　授起居郎加修文館直學士侍宴為廻波詞悦帝因賜
　牙緋尋為太子詹事開元初卒善屬文尤長七言與宋
　之問齊名有集十巻
　李景伯邢州柏仁人懷逺之子景龍中為諫議大夫景
　雲中進太子庶子終右散騎常侍
　張説字道濟一字説之其先自范陽徙河南遂為洛陽
　人永昌中對䇿賢良方正第一授校書郎遷左補闕中
宗朝累遷至兵部侍郎兼修文館學士睿宗即位擢中
書侍郎進同中書門下平章事監修國史開元初進中
書令封燕國公出為幽州都督召拜兵部尚書同中書
門下三品進尚書右丞相兼中書令遷左丞相授開府
儀同三司卒諡文貞有集二十巻明皇使就家録其文
行於世
李白字太白凉武昭王九世孫其先隴西成紀人後徙
居蜀天寳初游長安賀知章見其文言於明皇召見金
鑾殿奏頌一篇命供奉翰林懇求還山賜金放歸後坐
永王璘事流夜郎㑹赦還代宗立以左拾遺召已卒其
所製清平調菩薩蠻諸闋實詞調所自起云
王維字摩詰太原人開元九年進士第一調太樂丞擢
右拾遺厯監察御史累遷給事中肅宗立下遷太子中
允進中庶子終尚書右丞贈祕書監後代宗求其樂章
其弟縉集為十巻表上之
元結字次山瀼州人天寳十二載進士蘇源明薦之肅
宗召見上時議三篇擢監察御史遷水部員外郎拜道
州刺史進容管經略使卒贈禮部侍郎自稱浪士更稱
聱叟亦曰漫叟
張鶴齡一名松齡志和之兄官浦陽尉
張志和字子同金華人本名龜齡以明經擢第獻䇿於
肅宗得待詔翰林授左金吾衞録事參軍改今名坐事
貶南海尉經量移不願之官扁舟江湖自稱煙波釣徒
憲宗嘗命物色之不能致著書十二巻名元真子亦以
自號
崔液字潤甫安喜人中書侍郎仁師之子官至殿中侍
御史坐兄湜事廢
劉長卿字文房河間人開元中進士至德中為監察御
史以檢校祠部員外郎為轉運使判官知淮西鄂岳轉
運留後鄂岳觀察使吳仲儒誣奏貶潘州南巴尉尋除
睦州司馬終隨州刺史有集十巻
韋應物京兆人周逍遥公夐之後永泰中任洛陽丞厯
鄠櫟陽二縣令建中二年除比部員外郎出刺滁州改
江州入為左司郎中貞元初又刺蘇州有詩文集十巻
韓翃字君平南陽人天寳十三載進士侯希逸節度淄
青表佐幕府李勉任宣武復辟之建中初以駕部郎中
知制誥終中書舎人有集五巻
戴叔倫字幼公潤州金壇人師事蕭頴士貞元中及第
劉晏奏為主運湖南嗣曹王皋領湖南表在幕府楊惠
琳劫之不從建中中李希烈反留叔倫守撫州刺史封
譙縣男後遷容管經略德宗嘗賦中和節詩遣使寵餞
代還卒於道
張仲素字繪之元和中為翰林學士韋貫之謂學士所
以備顧問不宜專取詞藝奏罷之
王建字仲初潁川人大厯十年進士官渭南尉歴祕書
丞侍御史出為陜州司馬從軍塞上後歸卜居咸陽有
集十巻
劉禹錫字夢得中山人貞元中進士復登博學宏詞科
為監察御史與王叔文善擢屯田員外郎叔文敗貶朗
州司馬召還復出刺連州又厯夔和二州入為主客郎
中裴度薦為集賢直學士遷太子賔客㑹昌時加檢校
禮部尚書有集四十巻
柳宗元字子厚河東人貞元九年進士再登博學宏詞
科授校書郎厯藍田尉貞元十九年為監察御史裏行
王叔文用事擢禮部員外郎後坐叔文黨貶邵州刺史
再貶永州司馬元和十年徙為柳州刺史卒劉禹錫編
定其集凡四十五巻
白居易字樂天其先太原人徙下邽貞元中進士拔萃
補校書郎元和初入翰林為學士遷左拾遺進左贊善
大夫貶為江州司馬徙忠州刺史入為司門員外郎遷
主客郎中知制誥轉中書舍人出刺杭州分司東都復
刺蘇州文宗立以祕書監召遷刑部侍郎拜河南尹㑹
昌初以刑部尚書致仕贈尚書右僕射諡曰文自號醉
吟先生又號香山居士有長慶集七十五巻
李德裕字文饒贊皇人元和宰相吉甫之子以廕補校
書郎累遷至翰林學士進中書舎人御史中丞出為浙
西觀察使文宗立召拜兵部侍郎節度鄭滑徙劒南西
川太和七年拜同中書門下平章事封贊皇縣伯武宗
立再入相以平劉稹功拜太尉進封趙國公改衞國大
中初貶崖州司户卒懿宗朝追復故官贈尚書左僕射
有㑹昌一品集二十巻姑臧集五巻行於世
杜牧字牧之京兆人貞元宰相佑之孫太和二年第進
士復舉賢良方正為淮南節度府掌書記擢監察御史
分司東都厯黄池睦三州刺史入為司勲員外郎復自
乞為湖州刺史踰年以考功郎中知制誥終中書舎人
有樊川集二十巻
温庭筠本名岐字飛卿太原人貞觀宰相彦博之後累
舉不第大中末為方山尉徐商鎮襄陽署廵官及商執
政欲白用之㑹商罷遂廢唐自大中以後詩衰而倚聲
作至庭筠始有專集名握蘭金荃與詩集五巻漢南真
稿十巻並傳於世
段成式字柯古臨淄人長慶宰相文昌之子㑹昌時累
擢尚書郎出為吉州刺史終太常少卿
皇甫松一作嵩字子竒睦州人工部郎中湜之子
崔懷寳
鄭符字夢復滎陽人官秘書監
張希復字善繼常山人牛僧孺之壻河南府士曹集賢
校理後官學士有與段成式鄭符聯句
司空圖字表聖河中人咸通末進士由宣歙幕召為禮
部員外郎遷郎中僖宗幸鳳翔間闗至行在拜知制誥
遷中書舎人後還河中屢徵不起昭宗在華召拜兵部
侍郎復固辭隱居中條山之王官谷名其亭曰休休自
稱耐辱居士朱全忠召為禮部尚書不食而卒有一鳴
集三十巻
韓偓字致堯一字致光萬年人龍紀元年進士佐河中
幕府召拜左拾遺累遷左諫議大夫王溥薦為翰林學
士遷中書舎人從昭宗幸鳳翔遷兵部侍郎進承㫖欲
相者三四皆固辭後為朱全忠所惡貶濮州司馬天祐
二年復召為學士偓不敢入朝挈家南依王審知自號
玉山樵人所著有金鑾宻記五巻詩一巻又香蘞集一
巻
張曙小字阿灰成都人侍郎褘子龍紀元年進士
林楚翹
　　　方外
呂巖字洞賔京兆人咸通中舉進士兩為縣令值黄巢
亂攜家入終南山學道不知所終
　　　宫嬪
楊太真小字玉環永樂人蜀州司戸參軍元琰之女始
為夀王妃開元二十八年詔度為女道士賜號太真旋
召入禁中稱娘子天寳初册為貴妃
　　　妓女
柳氏韓翃姬
劉采春浙人作囉嗊曲元稹亷問浙東有因循歸未得
不是戀鱸魚之句或曰為好鑑湖春色耳謂采春也
　　　女鬼
王麗真見才鬼録
　　後唐
莊宗名存朂小字亞子天祐五年嗣立為晉王破燕滅
梁遂襲尊號改元同光在位三年性知音善度曲世傳
其一葉落宴桃源等詞
和凝字成績鄆州人舉進士仕後唐為翰林學士知制
誥晉天福中拜中書侍郎同中書門下平章事後漢時
加太子太傅封魯國公周顯德中卒贈侍中有集共百
餘巻其長短句名紅葉稿
　　南唐
中主李璟字伯玉徐州人唐宗室之裔嗣父昪僣號江
南改元保大初名景通後奉周正朔避廟諱改名璟降
稱國主宋建隆二年卒其子從嘉乞追復帝號太祖許
之廟號元宗有長短句數首
後主李煜字重光初名從嘉璟之第六子建隆二年嗣
立開寳八年國入於宋封違命侯太平興國中進封隴
西郡公卒追封吳王贈太師煜妙於音律能自譜樂府
後人合中主所作刻之為南唐二主詞集一巻
馮延已一名延嗣字正中其先彭城人唐末徙家新安
又徙廣陵事李昪為校書郎繼事璟累官翰林學士承
㫖進中書侍郎左僕射同平章事後改太子太傅所著
樂府甚多嘉祐中陳世修編定為陽春録一巻
徐鉉字鼎臣㑹稽人父延休唐乾符中進士後仕吳遂
家廣陵鉉與弟鍇俱知名時號二徐鉉始仕楊溥為祕
書郎李昪時知制誥煜時累遷翰林學士歸宋為直學
士院給事中散騎常侍淳化初坐累黜靜難軍司馬卒
於邠有徐常侍集三十巻
張泌一作佖字子澄淮南人初官句容尉上書陳治道
後主徵為監察御史厯考功員外郎進中書舎人改内
史舎人隨煜歸宋仍入史館遷郎中歸寓家毘陵有集
一巻
盧絳字晉卿宜春人唐中書舎人肇之後舉進士不第
上書論事授沿江廵檢後主用為凌波都虞候累遷昭
武軍節度留後進柱國歸宋授冀州團練使
成㓜文江南人官大理卿
耿玉真盧絳未遇時夢白衣女子歌菩薩蠻詞且曰他
日富貴相見於固子坡後絳入宋被刑有婦人耿玊真
者同斬姿貌宛如所夢問其地為固子坡云
　　前蜀
後主王衍字化源許州人嗣父建僣號於蜀改元乾德
後唐同光四年舉國降天成中追封順正公衍有才思
尤好靡麗之詞所製詞曲蜀人皆傳誦焉
韋莊字端巳杜陵人唐宰相見素之孫乾寧元年進士
官左補闕王建為西川節度使昭宗命莊同李詢宣諭
遂留掌書記尋以起居舎人召建復表留之及僣號進
莊左散騎常侍判中書門下事累官至吏部尚書同平
章事卒諡文靖有集二十餘巻其弟藹編定其詩為浣
花集五巻
牛嶠字松卿一字延峰隴西人唐宰相僧儒之後乾符
五年進士歴官拾遺補尚書郎王建鎮蜀辟為判官後
仕蜀為給事中有集三十巻
牛希濟嶠之兄子王衍時累官翰林學士御史中丞降
於後唐明宗拜為雍州節度副使
庾傳素事王建為蜀州刺史累官至左僕射同平章事
罷為工部尚書衍嗣立加太子少保兼中書侍郎後降
唐授刺史
毛文錫字平珪南陽人唐太僕卿龜範子登進士仕蜀
為翰林學士遷内樞密使進文思殿大學士拜司徒貶
茂州司馬隨衍降唐復仕後唐與歐陽炯等並以詞章
供奉内庭所著有前蜀紀事二巻茶譜一巻
薛昭藴官至侍郎
魏承班父𢎞夫為王建養子賜姓名王宗弼封齊王承
班為駙馬都尉官至太尉
尹鶚成都人事王衍為翰林校書累官叅卿
李珣字德潤先世本波斯人家於梓州王衍昭儀李舜
絃兄也為蜀秀才嘗與賓貢有瓊瑶集一巻
　　後蜀
後主孟㫤字保元初名仁賛邢州人嗣父知祥僣號於
蜀改元廣政宋乾德三年舉國降封秦國公卒贈尚書
令追封楚王諡恭孝性好學嘗集古今韻㑹五百巻亦
工樂府
歐陽彬字齊美衡州人前蜀時官翰林學士兵部侍郎
充唐國通好使後歸孟知祥厯事㫤累官尚書左丞出
為寧江軍節度使
歐陽炯益州人事王衍為中書舎人後事知祥及㫤累
官翰林學士進門下侍郎同平章事從㫤歸宋授左散
騎常侍
顧夐前蜀時官刺史後事知祥累遷至太尉
鹿䖍扆事㫤為永泰軍節度使進檢校太尉加太保
閻選蜀布衣時稱為閻處士
毛熙震蜀人官秘書監
徐氏青城人有才色㫤册為貴妃升號慧妃别稱花蕊
夫人嘗傚王建作宫詞百首為時所稱
　　南漢
黄損字益之連州人登梁龍德二年進士第後仕南漢
劉龑居幕府累進尚書左僕射以極諌忤意退居永州
卒或曰仙去所著有三要書桂香集射法
　　楚
伊用昌南岳道士有異術
　　南平
孫光憲字孟文貴平人唐時為陵州判官天成初避地
江陵高季興據荆南署為從事厯事三世累官荆南節
度副使檢校祕書兼御史中丞後勸髙繼冲歸宋太祖
　授以黄州刺史將用為學士未及而卒自號葆光子有
　荆䑓筆傭橘齋鞏湖諸集
　徐昌圖莆陽人與兄昌嗣並有才名陳洪進歸宋令昌
　圖奉表入汴太祖命為國子博士累遷殿中丞
　　　閩
　陳金鳳福清人唐福建觀察使陳巖女王審知選為才
　人延鈞立復嬖之封淑妃及僣號册為后金鳳善歌舞
　嘗作樂游曲
　
　
　
　
　
　
　
御選厯代詩餘巻一百一
　欽定四庫全書
御選厯代詩餘巻一百二
司經局洗馬掌局事兼翰林院修撰加二級(臣/)王奕清奉
㫖校刋
　　詞人姓氏
　　　宋
　徽宗諱佶神宗子天才睿敏詩文之外尤工長短句書
　畫入妙世稱宣和名筆
　髙宗諱搆字德基徽宗第九子博學强記政事之暇寄
　情歌咏所製漁父詞尤為世所傳
　潘閬字逍遙大名人嘗居洛陽賣藥太宗朝有薦其能
　詩者召見崇政殿賜進士及第授四門國子博士後坐
　事遁入中條山中題詩鐘樓寺僧疑而迹之復逸去尋
　出自首謫信州真宗朝為滁州參軍有逍遥詞一巻
　蘇易簡字太簡梓州人太平興國五年登進士覆試擢
　甲科第一由知制誥入為翰林學士續唐李肇翰林志
二巻以獻太宗賜詩嘉之淳化中參知政事後以禮部
侍郎出知鄧州
㓂準字平仲下邽人年十九登太平興國中進士除巴
東令累官尚書右僕射集賢殿大學士景德中同中書
門下平章事封萊國公為丁謂所搆貶雷州司户參軍
仁宗朝贈中書令諡忠愍有巴東集
王禹偁字元之鉅野人太平興國八年進士端拱初召
試擢右拾遺直史館二年拜左司諌知制誥坐事貶旋
召為禮部員外郎厯翰林學士又罷為工部郎中知滁
州改知揚州復召還知制誥再出知黄州徙鄿州有小
畜集
丁謂字公言初字謂之長洲人淳化三年進士天禧初
拜平章事封晉國公後貶崖州
夏竦字子喬德安人舉賢良方正慶厯中同中書門下
平章事判大名府召入為宰相改樞密使封英國公進
封鄭國公卒贈太師中書令諡文正以劉敞言改諡文
莊有集一百巻
錢惟演字希聖吳越王俶之子少補牙門將歸宋為右
屯衞將軍召試學士院改太僕少卿累遷至樞密使罷
為鎮國軍節度觀察留後改保大軍節度知河陽入朝
加同中書門下平章事坐擅議宗廟又與后家通婚落
平章事以崇信軍節度使歸鎮卒贈侍中諡曰思改諡
文僖有擁旄集
趙抃字閲道西安人第進士為武安推官厯知崇安海
陵江源三縣通判泗州以曽公亮薦擢殿中侍御史英
宗朝除龍圖閣直學士知成都神宗初召知諌院擢叅
知政事與王安石議政不協求去除資政殿學士出知
越州尋以太子少保致仕卒贈太子少師諡清獻
晏殊字同叔臨川人景德初張知白安撫江南以神童
薦真宗召見命與進士並試援筆立成賜同進士出身
累官翰林學士左庶子仁宗朝遷右諌議大夫兼侍讀
學士厯遷至參知政事集賢殿學士拜同中書門下平
章事兼樞密使卒贈司空兼侍中諡元獻有殊玊詞一
巻
陳堯佐字希元閬中人少師省華次子少從种放讀書
終南山第進士厯官同中書門下平章事集賢殿大學
士以太子太師致仕贈司空兼侍中諡文惠
賈昌朝字子明獲鹿人天禧中真宗祈榖南郊昌朝獻
頌召試賜進士出身除晉陵簿景祐初授崇政殿説書
厯天章閣待制累官至同中書門下平章事兼侍中封
許國公英宗立加左僕射進封魏國公諡文元有集百
十二巻朩蘭花令一調極為黄昇所稱
王益臨川人安石之父官都官員外郎
杜衍字世昌山隂人登進士甲科厯官州縣皆有政績
慶厯中拜同平章事集賢殿大學士兼樞密使以事罷
知兖州致仕皇祐中進太師封祁國公卒贈司徒兼侍
中諡正獻
王琪字君玉華陽人舉進士調主簿除館閣校勘集賢
校理厯官知制誥加樞密直學士以禮部侍郎致仕所
製樂府名謫仙長短句
林逋字君復錢塘人少孤力學不事進取放遊江淮間
久之歸杭州結廬西湖之孤山二十年足不及城市真
宗賜以粟帛詔有司嵗時勞問及卒仁宗賜諡和靖先
生有和靖先生集附詞
李遵朂字公武上黨人崇矩之孫登進士大中祥符間
召見便殿尚荆國大長公主授左龍武軍駙馬都尉賜
第永寧里累遷寧國軍節度使徙鎮國軍知許州卒贈
中書令諡和文有閒宴集
葉清臣字道卿長洲人天聖二年舉進士對䇿擢第二
厯官翰林學士權三司使罷為侍讀學士知河陽卒贈
左諌議大夫有集
聶冠卿字長孺新安人舉進士授連州軍事推官以大
臣薦召試學士院充館閣校勘預撰景祐廣樂記慶厯
中入為翰林學士判昭文館兼侍讀學士有蘄春集
韓琦字稚圭安陽人天聖五年進士第二人嘉祐初厯
官同中書門下平章事集賢殿大學士遷昭文館大學
士進右僕射再進司空兼侍中封儀國公進封衞國公
再進封魏國公卒贈尚書令諡忠獻徽宗追論定䇿功
贈魏郡王有安陽集
范仲淹字希文吳縣人大中祥符八年進士明道中為
右司諌以直言逺貶尋召還累官至權知開封府復忤
吕夷簡貶知饒州西北用兵仁宗以仲淹人望所屬起
為陜西招討副使兼知延州改知慶州屢進樞密直學
士右諌議大夫充陜西路安撫招討使召還拜樞密副
使除㕘知政事卒贈兵部尚書楚國公諡文正有集
李師中字誠之楚丘人登進士仁宗朝權主管經畧司
文字提㸃廣西路刑獄厯天章閣待制河東都轉運使
貶和州團練副使安置稍遷至右司郎中
宋祁字子京安陸人徙居雍丘天聖中與兄郊同舉進
士時稱為大小宋累官翰林學士承㫖知制誥卒贈尚
書諡景文有出麾小集西州猥稿
吳感字應之天聖二年省試第一又中㧞萃科仕至殿
中丞以詠紅梅詞得名
韓維字持國雍丘人忠獻公億之子用門廕入仕歐陽
修薦為檢討知太常禮院出判涇州除同修起居注進
知制誥神宗初除龍圖閣直學士厯知州郡召拜門下
侍郎以太子少傅致仕
韓縝字玊汝維之弟登進士累官大中大夫同知樞密
院事拜尚書右僕射兼中書侍郎以太子太保致仕贈
司空崇國公諡莊敏
鄭獬字毅夫安陸人皇祐五年舉進士第一知制誥神
宗召夕對内東門命草制賜雙蓮燭送歸院拜翰林學
士命權知開封府王安石惡之以侍讀學士出知杭州
徙青州有鄖溪集
張昇字杲卿韓城人大中祥符八年進士累官叅知政
事兼樞密使以彰信軍節度使同中書門下平章事判
許州改鎮河陽進太子太師致仕卒贈司徒兼侍中諡
康節
謝絳字希深富陽人以父濤廕試秘書省校書郎復登
進士甲科知汝隂縣遷光禄寺丞召試擢祕閣校理厯
官至朝散大夫行尚書兵部員外郎知制誥出知鄧州
歐陽修字永叔廬陵人兩試國子監一試禮部皆第一
擢進士甲科補西京留守推官景祐初召試遷館閣校
勘厯官至禮部侍郎兼翰林侍讀學士進樞密副使叅
知政事熙寧四年以觀文殿學士太子少師致仕卒贈
太子太師諡文忠修初號醉翁晚更號六一居士有六
　一居士詞三巻
蘇舜欽字子美易簡之孫以父廕補太廟齋郎調滎陽
尉復舉進士官大理評事范仲淹薦其才召試擢集賢
校理監進奏院為王拱辰誣奏除名寓居吳中買水石
一區作滄浪亭以詩酒自放後為湖州長史卒有集
梅堯臣字聖俞宣城人以從父詢廕為河南主簿厯鎮
安判官仁宗召試賜進士出身為國子監直講遷尚書
屯田都官員外郎有宛陵集
石延年字曼卿其先幽州人徙宋城累舉進士不第補
三班奉職遷殿直累遷大理寺丞通判海州終太子中
允祕閣校理
司馬光字君實夏縣人寶元初登進士甲科累官天章
閣待制知諌院治平間為諌議大夫龍圖閣直學士熙
寧初遷翰林學士御史中丞進樞密副使不拜與王安
石不合出知永興軍哲宗立拜門下侍郎進尚書左僕
射卒贈太師温國公諡文正
王安石字介甫臨川人慶厯中擢進士第知鄞縣嘉祐
三年為度支判官遷直集賢院同修起居注知制誥神
宗在潁邸聞其名及即位命知江寧府數月召為翰林
學士兼侍講熙寧二年拜叅知政事三年拜同平章事
七年罷八年復相屢謝病出判江寧府元豐二年復拜
左僕射封舒國公改封荆卒贈太師諡曰文追封舒王
　晩居金陵自號半山老人有臨川集詞一巻
　范純仁字堯夫仲淹次子第進士除官不赴仲淹沒始
　出仕治平中為侍御史爭濮王典禮出判安州神宗朝
　知諌院加直集賢院同修起居注忤王安石改判國子
　監出知河中府哲宗立命同知樞密院事元祐三年拜
　尚書右僕射兼中書侍郎紹聖中貶永州安置後追贈
　開府儀同三司許國公諡忠宣有集
　晏幾道字叔原殊之㓜子嘗監潁昌許田鎮有小山詞
　一巻黄庭堅為之序
　張先字子野吳興人晏殊尹京兆辟為通判厯官都官
　郎中居錢塘嘗創花月亭有子野詞一巻
　柳永字耆卿初名三變樂安人景祐元年進士厯官屯
　田員外郎有樂章集九巻
　韋驤字子駿錢塘人皇祐五年進士厯官尚書主客郎
　中提㸃䕫州路刑獄有集
御選厯代詩餘巻一百二
　欽定四庫全書
御選厯代詩餘巻一百三
司經局洗馬掌局事兼翰林院修撰加二級(臣/)王奕清奉
㫖校刊
　　詞人姓氏
　　　宋
　蘇軾字子瞻一字和仲自號東坡居士睂山人嘉祐二
　年試禮部第一復對制䇿入三等厯官端明殿學士兼
　翰林侍讀學士守禮部尚書紹聖初安置惠州徙昌化
　元符初北還髙宗即位贈資政殿學士再贈太師諡文
　忠有東坡居士詞二巻
　蘇轍字子由年十九與兄軾同登進士科又同䇿制舉
　以直言置下等授商州軍事推官神宗立上書召對為
　三司條例屬官以忤王安石徙他職後坐兄軾詩禍謫
　監筠州鹽酒税移知績溪縣哲宗即位召入元祐初為
　右司諌遷起居郎中書舎人代軾為翰林學士尋權吏
部尚書使契丹還為御史中丞尋拜尚書右丞進門下
侍郎以直諌落職知汝州再謫袁州未至降秩試少府
監分司南京筠州居住又謫化州别駕雷州安置移循
州徽宗朝徙永州岳州已而復大中大夫奉祠蔡京當
國又降居許州致仕自號潁濱遺老卒追復端明殿學
士淳熙中諡文定有欒城集
曾鞏字子固南豐人登嘉祐二年進士第厯集賢校理
出通判越州知齊襄洪三州加直龍圖閣知福州屢外
徙尋判三班院加史館修撰終中書舎人有南豐集
黄庭堅字魯直分寧人自號山谷道人一號涪翁舉進
士元祐初為校書郎遷集賢校理擢起居舎人除祕書
丞以忤章惇蔡卞貶涪州别駕安置黔州起監鄂州税
遷知舒州復貶宜州卒追諡文節有山谷詞二巻
黄知命字元明庭堅之弟
秦觀字少游初字太虚髙郵人登第後蘇軾薦於朝除
太學博士遷祕書省正字兼國史院編修官坐黨籍逺
徙徽宗朝放還有淮海詞三巻
晁補之字无咎鉅野人元祐初應進士舉試開封府及
禮部别試皆第一除祕書省正字遷校書郎以祕閣校
理通判揚州尋召還為著作郎坐黨籍徙放還後葺歸
來園自號歸來子又稱濟北詩人大觀末起知泗州有
雞肋集詞一巻其琴趣外篇六巻則俗人贋托者
張耒字文潛淮隂人第進士厯官起居舎人以直龍圖
閣知潤州坐黨籍謫官晚監南嶽廟主管崇福宫建炎
初贈集英殿修撰有宛丘集嘗從蘇軾游與黄庭堅秦
觀晁補之稱蘇門四學士
陳師道字履常一字無已號後山彭城人年十六謁曾
鞏鞏大器之元豐初曾鞏典五朝史事以白衣薦為史
館屬章惇屢招之卒不一往元祐初蘇軾薦為徐州教
授未幾除太學博士坐黨籍罷官元符間除祕書省正
字有後山集長短句二巻
李廌字方叔華山人嘗携所作文謁蘇軾於杭州軾大
稱賞復歸華山閉户讀書應鄉舉試禮部不第遂絶意
進取定居長社有濟南集又名月巖集
李之儀字端叔無棣人第進士厯樞宻院編修官通判
原州徽宗初提舉河東常平坐為范純仁作遺表及行
狀編管太平自號姑溪居士久之徙唐州終朝請大夫
有姑溪詞二巻
賀鑄字方回衞州人孝惠后族孫嘗為武弁元祐中通
判泗州又倅太平州退居吳下築室於横塘自號慶湖
遺老自裒其歌詞為東山寓聲樂府三巻
毛滂字澤民江山人為杭州法曹以樂府受知蘇軾得
名嘗知武康縣又知秀州有東堂樂府二巻行於世
王仲字與善元祐間人
杜安世字夀域有詞一巻
李元膺南京教官
孫洙字巨源廣陵人未冠登進士補秀州法曹復舉制
科遷集賢校理太常禮官治平中兼史館檢討同知諌
院出知海州元豐初召還直學士院撰靈津廟碑稱㫖
擢翰林學士有孫賢良集
朱服字行中烏程人熙寧中登進士甲科累官國子司
業起居舎人以直龍圖閣知潤州徙泉婺寧廬夀五州
紹聖初召為中書舎人厯禮部侍郎坐與蘇軾遊貶海
州團練副使蘄州安置
章楶字質夫浦城人以叔得象廕為孟州司户參軍試
禮部第一厯官樞宻直學士龍圖閣端明殿二學士以
平夏州功拜同知樞宻院事贈右銀青光禄大夫諡莊
簡揮麈録作莊敏
舒亶字信道慈谿人試禮部第一累官御史中丞以罪
斥終龍圖閣待制贈直學士
李清臣字邦直魏人舉進士厯官知制誥翰林學士遷
尚書左丞罷為資政殿學士復拜中書侍郎以大學士
知河南府徽宗立入為門下侍郎出知大名府贈金紫
光禄大夫
王詵字晉卿太原人徙開封尚英宗女魏國大長公主
厯官定州觀察使開國公駙馬都尉贈昭化軍節度使
諡榮安
趙令畤字德麟燕懿王德昭之後元祐中簽書潁州公
事蘇軾為守愛其才薦於朝及軾被竄坐交通罰金後
官右朝請大夫改右監門衞大將軍營州防禦使遷洪
州觀察使襲封安定郡王尋遷寧逺軍承宣使同知行
在大宗正事贈開府儀同三司有聊復集一巻
王安禮字和甫臨川人安石之弟登制科呂公弼薦為
著作佐郎崇文院校書厯遷直舎人院同修起居注進
知制誥翰林學士尚書左丞元祐中加資政殿學士厯
揚青蔡三州刺史
王安國字平甫臨川人安禮之弟熙寧初用韓絳薦召
試賜進士及第又舉茂才異等除西京國子教授崇文
院校書改祕閣校理坐鄭俠事奪官有王校理集
曾肇字子開南豐人鞏之弟舉進士元祐中官中書舎
人徽宗朝再入西掖遷翰林學士兼侍讀以龍圖閣學
士提舉中太乙宫崇寧中安置汀州紹興初追諡文昭
有曲阜集
晁冲之字叔用一字用道鉅野人舉進士紹聖初以黨
論被逐隱居具茨山下號具茨先生有具茨集詞一巻
秦覯字少章高郵人觀之弟舉進士
王觀字通叟如皋人試開封府第一中元祐二年進士
第官翰林學士以賦應制詞被謫因自號逐客有冠柳
集一巻一云官大理寺丞知江都縣事
孔武仲字常父臨江新喻人至聖四十八代孫也舉進
士中甲科調榖城主簿教授齊州為國子直講厯祕書
正字校書集賢校理著作郎國子司業論詆王氏進起
居郎侍講邇英起居舎人旋拜中書直學士院擢給事
中遷禮部侍郎以寳文閣待制知洪州改宣州坐元祐
黨奪職居池州卒與兄文仲弟平仲並有文名時稱二
蘇三孔有清江集
孔平仲字毅父武仲之弟第進士吕公著薦為祕書丞
集賢校理出為江東轉運判官紹聖中坐元祐黨謫知
衡州徙韶州復謫惠州别駕安置徽宗立召為户部金
部郎中出提舉永興路刑獄帥鄜延環慶黨論再起罷
職有清江集
米芾字元章太原人徙居襄陽又徙居吳以恩補臨光
尉厯官太常博士知無為軍召為書畫學博士擢禮部
貟外郎出知淮陽軍有襄陽集
滕宗諒字子京河南人舉進士范仲淹薦其才以秦州
軍事推官召試學士院改大理寺丞累遷至天章閣待
制出知慶州再知虢州復徙岳州終知蘇州
鄭僅字彦能彭城人第進士厯官顯謨閣待制出知寧
州徙秦州遷都轉運使召拜戸部侍郎改吏部侍郎知
徐州終顯謨閣直學士通議大夫贈光禄大夫諡修敏
黄裳字勉仲延平人元豐五年進士先是神宗見裳所
著文喜之及進讀試策親擢為第一累官端明殿學士
贈少傅有演山集詞二巻
張景修字景叔常州人治平中舉進士元豐末為饒州
浮梁令遷郎中
孫檥字濟師
程過字觀過
解昉字方叔
陳亞字亞之揚州人咸平五年舉進士嘗知潤州終司
封郎中一云太常少卿有澄源集
張舜民字芸叟邠州人登進士第以薦為監察御史累
官至吏部侍郎坐元祐黨謫楚州復為集賢殿修撰自
號浮休居士有畫墁集
沈括字存中錢塘人以父任為沭陽主簿登進士第編
校昭文書籍為館閣校勘遷太子中允檢正中書刑房
提舉司天監厯遷太常丞同修起居注擢知制誥兼通
進銀䑓司自中允至是纔三月為河北西路察訪使遣
聘契丹還拜翰林學士權三司使為蔡確所論以集賢
學士知宣州明年復龍圖閣待制知審官院又出知青
州未行改延州以副种諤西討巴延有功加龍圖閣學
士坐失援謫均州團練副使元祐初徙秀州繼以光禄
少卿分司居潤卒括博學無所不通多所論著又有夢
溪筆談
王雱字元澤安石之子舉進士調旌德尉累官崇政殿
説書遷天章閣待制兼侍講進龍圖閣直學士贈右諌
議大夫
蔡挺字子政一作子正宋城人第進士累官天章閣待
制出知渭州進右諌議大夫龍圖閣直學士拜樞宻副
使贈工部尚書諡肅敏
汪輔之字正夫宣州人熙寧中登第厯官職方郎中廣
南轉運使左遷知䖍州有集三十巻
蘇庠字養直丹陽人紹聖中與徐俯同召不起自放江
湖間號後湖居士有後湖集一巻
劉涇字巨濟簡州人舉進士王安石薦其才召見除經
義所檢討遷太學博士後官至職方郎中有前溪集五
巻
潘元質金華人
蘇過字叔黨軾之第三子當時號為小坡初監太原府
税次知潁昌府郾城縣皆坐黨人子弟去官終於通判
中山府留家潁昌經營湖隂水竹數畞名曰小斜川自
號斜川居士有斜川集
秦湛字處度觀之子官宣教郎
李嬰
許庭字伯揚濠梁人
葛勝仲字魯卿丹陽人紹聖四年進士厯官禮部員外
郎權國子司業遷太常卿兼諭德除國子祭酒出知汝
州改湖州諡文康有丹陽集詞一巻
李冠字世英山東人
張表臣官承議郎通判常州著珊瑚鈎詩話
查荎
周紫芝字少隱宣城人兩以鄉貢試禮部不第從李之
儀呂本中遊年六十一始以廷對第三同學究出身厯
樞密院編修官右司員外郎出知興國軍秩滿奉祠居
廬山有竹坡詞一巻
謝逸字無逸臨川人第進士有溪堂詞一巻
謝薖字幼槃逸之從弟有竹友詞一巻
葛郯字謙問丹陽人有信齋詞一巻
趙鼎臣字承之衞城人登元祐甲科紹聖間舉博學宏
詞科宣和中以右文殿修撰知鄧州召為太府卿自號
葦溪翁有竹隱畸士集
廖行之字天民衡陽人有省齋詩餘一巻
周邦彦字美成錢塘人元豐初進汴都賦神宗異之除
太學正厯官祕書監進徽猷閣待制提舉大晟府出知
順昌府徙知處州秩滿以待制提舉南京鴻慶宫有清
真集二巻後集一巻
晁端禮字次膺熙寧六年進士兩為縣令政和癸巳以
蔡京薦赴闕進詞稱㫖除大晟府協律郎有閒適集一
巻
孔方平
田不伐
曹組字元寵潁昌人宣和三年登進士第有㫖换武階
兼閣職仍給事殿中揮麈録云官副使有箕潁集
万俟雅言自號詞隱遊上庠不第崇寧中充大晟府製
撰有大聲集五巻
徐伸字幹臣三衢人政和初以知音律為太常典樂出
知常州有青山樂府一巻
陳克字子髙臨海人僑寓金陵元豐間呂安老辟入幕
府為參議官有赤城詞一巻
李祁字蕭逺官至尚書郎宣和間責監漢陽酒税
呂渭老字聖求秀州人宣和末朝士有詞一巻趙師秀
序之
趙企字循道南陵人神宗朝舉進士大觀中宰績溪縣
厯員外郎
李持正字季秉政和五年進士厯知德慶南劍潮陽三
郡終朝請大夫
王寀字道輔一云字輔道江州人樞宻韶之子登第後
為校書郎宣和末官至侍郎以林靈素譖坐法
韓駒字子蒼蜀利州仙井監人政和初以獻頌補假將
仕郎召試賜進士除祕書省正字坐蘇氏黨謫知分寧
召為著作郎遷中書舎人兼修國史權直學士院尋提
舉太平觀出知江州卒贈中奉大夫有陵陽集
徐積字仲車楚州山陽人中進士第除揚州司户參軍
楚州教授改和州防禦推官徽宗立改宣德郎賜諡節
孝處士有集二十巻
何籀字子初信安人
蔣子雲字元龍
宋齊愈字退翁宣和三年上舎第一建炎初官諌議大
夫
李甲字景元華亭人
夏倪字均父蘄州人竦之諸孫自府曹左官監祁陽酒
税終知江州有逺遊集
沈㑹宗字文伯
孫浩然
廖世美
林少瞻
何大圭字搢之廣德軍人年十八試禮部第一徽宗朝
舉進士
沈公述
魯逸仲
何㮚字子縝一云字文縝蜀利州仙井監人政和丙申
進士第一厯官御史中丞尚書右僕射兼中書侍郎贈
觀文殿大學士
陳瓘字瑩中延平人中甲科建中靖國初為右司諌極
論章惇蔡卞之奸章疏十上遂除名編𨽻合浦靖康中
贈諌議大夫紹興中追諡忠肅有了齋集詞一巻
王安中字履道曲陽人進士及第宣和中累官御史中
丞翰林學士承㫖尚書左丞燕雲既復授慶逺軍節度
使河北河南燕山府路宣撫使加少師靖康初安置象
州紹興初復左中大夫有初寮集詞一巻
楊适字時可棣州人年十八登進士第晚始出仕為尚
書比部員外郎
劉燾字無言元祐中進士有見南山集
方喬樂至人大觀間秀才
李玉
波子山宿州獄掾
蔡伸字伸道莆田人襄之孫宣和中官彭城倅厯左中
大夫自號友古居士有友古詞一巻
王之道字彦猷濡須人宣和六年與兄之義之深同舉
進士厯官樞密使封魏國公有相山居士詞二巻
向鎬字豐之河内人有樂齋詞二巻
　劉弇字偉明廬陵人登元豐進士第繼中博學宏詞科
　元符中進南郊大禮賦稱㫖除秘書省正字改著作佐
　郎實録檢討官有龍雲集三十二巻
　趙師俠字介之燕王德昭七世孫舉進士有坦菴長短
　句一巻
　趙長卿南豐宗室自號仙源居士有惜香樂府十巻
　王灼字晦叔遂寧人有頥堂詞一巻
　陳濟翁
　汪存字公澤婺源人元豐七年領鄉薦元祐中授西京
　文學上封事不報棄官歸養政和間復故官力辭乞歸
　學者稱四友先生
　
　
　
　
御選厯代詩餘巻一百三
　欽定四庫全書
御選厯代詩餘巻一百四
司經局洗馬掌局事兼翰林院修撰加二級(臣/)王奕清奉
㫖校刋
　　詞人姓氏
　　　宋
　李綱字伯紀邵武人政和二年進士欽宗立除兵部侍
　郎遷尚書右丞觀文殿學士尚書左僕射未幾落職髙
　宗朝厯官江西安撫大使卒贈少師諡忠定有梁溪詞
　趙鼎字元鎮聞喜人崇寧初舉進士累官尚書左僕射
　同中書門下平章事兼樞宻院使贈太傅諡忠簡追封
　豐國公有得全居士集詞一巻
　歐陽澈字德明崇仁人建炎初與太學生陳東同伏闕
　上書力詆用事者遂為黄潛善等所陷紹興間追贈朝
　奉郎祕閣修撰著有飄然集六巻
　岳飛字鵬舉相州湯隂人初為秉義郎見知於宗澤張
所累官至武勝定國軍節度使開府儀同三司湖北京
西宣撫使兼營田大使召還為少保樞宻副使諡武穆
改諡忠武追封鄂王
向子諲字伯恭臨江人敏中之後以欽聖憲肅皇后從
姪恩補假承奉郎建炎初遷直龍圖閣江淮發運副使
為黄潛善所斥尋起知潭州累遷户部侍郎以徽猷閣
直學士知平江府復忤秦檜罷歸卜築清江顔其堂曰
薌林自號薌林居士有酒邊集詞四巻
葉夢得字少藴吳縣人紹聖四年進士累官翰林學士
兼侍讀進户部尚書以崇信軍節度使致仕自號石林
居士卒贈檢校少保有建康集石林詞一巻
沈瀛字子夀吳興人少入太學厯仕四十餘年絀於王
官再入郡三佐帥幕有竹齋詞一巻葉適序之
李邴字漢老任城人崇寧五年進士紹興初參知政事
授資政殿學士諡文昭有雲龕草堂集
汪藻字彦章婺源人登進士第厯官中書舎人兼直學
士院擢給事中遷兵部侍郎兼侍講進翰林學士髙宗
嘗以所御白團扇書紫誥仍兼綰黄麻似六經十字賜
之有浮溪文粹附詞一巻
曾紆字公衮南豐人布之子假守潤州入為司農少卿
直寳文閣出知秀州又知衢州有空青集
徐俯字師川分寧人黄庭堅之甥紹聖間召至京由通
直郎厯官右諌議大夫紹興初賜進士出身累遷至端
明殿學士簽書樞密院事權參知政事有東湖集
陳與義字去非號簡齋慥之孫本蜀人後徙居河南葉
縣政和中登上舎甲科紹興中累官翰林學士知制誥
進參知政事有簡齋集無住詞一巻
劉一止字行簡歸安人登宣和三年進士紹興中官監
察御史累遷給事中以直學士致仕有苕溪詞一巻
王庭珪字民瞻廬陵人登政和八年進士調衡州茶陵
丞不就築草堂於盧溪因以自號以送胡銓詩觸秦檜
怒流夜郎後召還除國子監主簿進直敷文閣有盧溪
集詞二巻
李彌遜字似之號筠溪翁吳縣人大觀三年登進士第
累官起居郎試中書舎人再試户部侍郎以爭和議忤
秦檜意乞歸遂以徽猷閣直學士知端州改知漳州晚
嵗隱連江西山有筠溪集
朱翌字新仲龍舒人政和中進士厯官中書待制有灊
山集
張元幹字仲宗三山人太學上舎紹興中坐送胡銓及
寄李綱詞除名自號蘆川居士有歸來集蘆川詞一巻
洪皓字光弼樂平人第進士建炎中以徽猷閣待制假
禮部尚書充通問使留金十五年歸除徽猷閣直學士
提舉萬夀觀兼權直學士院忤秦檜謫濠州團練副使
安置英州後徙袁州卒諡忠宣
呂本中字居仁其先河南人父好問從高宗南渡卜居
金華遂為金華人以恩授承務郎遷祠部員外紹興六
年召試賜進士累遷中書舎人兼侍讀權直學士院以
草趙鼎制忤秦檜意諷御史劾之罷職提舉太平觀卒
諡文清所著有江西詩派圖及紫薇詩話行於世
鄧肅字志宏延平人入太學髙宗召對擢為左正言居
諫垣不三月抗二十疏㑹李綱罷爭之力亦罷歸所著
有栟櫚集詞一巻
劉子翬字彦冲崇安人以父韐任授承務郎通判興化
軍辭不就歸隱武夷山學者稱為屏山先生有屏山集
附詞
張掄字材甫南渡故老與曽覿同知閤門事自號蓮社
居士有蓮社詞一巻
朱敦儒字希真一作希直洛陽人紹興二年以薦授廸
功郎賜進士出身除祕書省正字兼兵部郎官遷兩浙
東路提㸃刑獄上疏乞歸居嘉禾晚年起為鴻臚少卿
有詞三巻名樵歌
康與之字伯可號順菴渡江初以樂府受知髙宗官郎
中有順菴樂府五巻
吳億字大年蘄春人父擇仁官尚書億於南渡初為靖
江倅居餘干著有溪園自怡集
曾覿字純甫汴人紹興中以寄班祗候與龍大淵同為
建王内知客孝宗受禪以潛邸舊人除權知閤門事淳
熙初進武泰軍節度使開府儀同三司加少保領醴泉
觀使有海野詞三巻
閻蒼舒蜀人官侍郎嘗北使汴京
左譽字與言天台人登第後棄官為浮屠所著詞名筠
翁長短句
陸凝之字永仲號石室餘杭人髙宗朝以布衣召見辭
不赴
楊无咎字補之清江人髙宗朝累徵不起自號清夷長
老有逃禪詞三巻
阮閲字閲休一作閎字閎休建炎初知袁州致仕寓居
宜春著詩話總龜
侯寘字彦周東武人晁説之甥紹興中以直學士知建
康府有嬾窟詞一巻
曾慥字端伯官至太府卿退居銀峰著類説五十巻又
有皇宋詩選樂府雅詞諸書
曾惇字谹父知台州有詞一巻
朱雍紹興中召試賢良有梅詞二巻
姚進道華亭人
胡舜陟字汝明績溪人登大觀三年進士第厯任州縣
擢為監察御史建炎已酉以待制帥建康與右丞杜充
不協移兩浙宣撫司參謀官尋起知杭州建炎中以集
英殿修撰知廬州累官廣西路經畧使提舉太平觀為
秦檜所陷追贈少師
胡仔字仲任舜陟子寓居吳興號苕溪漁隱宣和間官
建安主簿有漁隱叢話百巻
劉之翰荆南人官峽州逺安主簿
張綱字彦正金壇人政和四年以上舎及第釋褐授承
事郎徽宗知綱三中首選特命除太學正遷博士擢校
書郎厯遷至給事中進徽猷閣待制致仕歸紹興中累
召為參知政事卒諡文定改諡章簡嘗自號華陽老人
所著詞名華陽老人長短句
江緯
倪偁字文舉吳興人紹興八年進士官太常寺主簿有
綺竹詞一巻
辛棄疾字幼安厯城人耿京聚兵山東節制忠義軍馬
留掌書記令奉表南歸髙宗召見授承務郎累官浙東
安撫使加龍圖閣待制進樞宻都承㫖德祐初以謝枋
得請贈少師諡忠敏有稼軒長短句十二巻傳於世
范成大字致能一字至能吳郡人紹興中擢進士第累
官權吏部尚書參知政事嘗帥蜀繼帥廣西復帥金陵
進資政殿學士領洞霄宫加大學士退居石湖之上自
稱石湖居士卒諡文穆有石湖集詞一巻
陳三聘字夢弼吳郡人嘗和范成大詞數百首為時所
稱
黄公度字思憲莆陽人紹興八年進士第一除秘書省
正字秦檜誣以事罷歸後官至尚書考功員外郎有知
稼翁集詞一巻子沃編輯行世
葛立方字常之丹陽人勝仲之子與弟立象同登紹興
八年進士厯官吏部侍郎有歸愚詞一巻
姚寛字令威剡川人待制舜明之子官六部監門有西
溪居士樂府一巻
張孝祥字安國號于湖歴陽人紹興二十四年廷試第
一累遷至中書舎人直學士院兼都督府參贊軍事領
建康留守尋以荆南湖北路安撫使請祠進顯謨閣直
學士致仕有于湖詞一巻
王十朋字龜齡樂清人紹興二十七年對䇿髙宗親擢
第一除著作郎簽判紹興府遷大宗正丞請祠歸孝宗
立起知嚴州累遷侍御史國子司業陞侍講進吏部侍
郎出知饒䕫湖三州除太子詹事以龍圖閣學士致仕
諡忠文有梅溪集
程垓字正伯睂山人與蘇軾為中表兄弟有書舟雅詞
一巻王偁序之行世
韓元吉字无咎號南澗許昌人門下侍郎維之四世孫
官至吏部尚書有焦尾集一巻
周必大字子充一字𢎞道廬陵人登紹興二十一年進
士復中博學宏詞科召試館職授祕書省正字累遷至
監察御史孝宗朝厯官左丞相光宗立進少保封益國
公贈太師諡文忠所著有平園集二百巻近體樂府一
巻
髙登字彦先漳浦人宣和間為太學生紹興二年廷對
授富川主簿遷古田縣令後以事忤秦檜編管漳州紹
興末起為廸功郎有東溪集二十巻
京鏜字仲逺豫章人登紹興二十七年進士第由縣令
擢御史遷右司郎中出為四川安撫使進刑部尚書慶
元初拜左丞相贈太保諡文穆改諡文忠復改莊定有
松坡居士樂府一巻
　尤袤字延之無錫人入太學以詞賦冠多士尋冠南宫
　紹興十八年擢進士第累官至禮部尚書正奉大夫贈
　光禄大夫諡文簡有梁溪集
　仲并字彌性江都人紹興壬子進士授平江教授改左
　承奉郎厯光禄寺丞終朝請大夫淮東安撫司參議有
　浮山集十六巻
　
　
　
　
　
　
　
　
　
御選厯代詩餘巻一百四
　欽定四庫全書
御選厯代詩餘巻一百五
司經局洗馬掌局事兼翰林院修撰加二級(臣/)王奕清奉
㫖校刊
　　詞人姓氏
　　　宋
　朱熹字元晦一字仲晦婺源人少依父友劉子翬寓建
　安後徙建陽之考亭從李侗諸儒遊盡得程氏之學登
　紹興進士第厯事髙孝光寧四朝累官轉運副使崇政
　殿説書焕章閣待制致仕築室武夷山下集生徒講論
　其中卒贈太師封信國公改封徽國諡曰文有晦菴詞
　一巻
　真德秀字景元更字景希浦城人登慶元進士第授南
　劔州判官復中博學宏詞科召試學士院除祕書省正
　字厯官兵部尚書翰林學士知制誥拜參知政事卒贈
　銀青光禄大夫諡文忠著大學衍義四十三巻學者稱
為西山先生
魏了翁字華甫浦江人慶元元年登進士開禧初以武
學博士對策諌開邊事御史徐相劾其狂妄遂辭去築
室白鶴山下授徒講學嘉定末除起居郎厯任州郡入
朝權工部侍郎旋貶靖州理宗親政召還命直學士院
累擢端明殿學士同簽書樞密院事開府江州督視江
淮京湖軍馬御書唐人送嚴武詩及鶴山書院四大字
賜之尋召還屢疏乞歸以資政殿學士致仕卒諡文清
追贈秦國公有鶴山詞一巻
程大昌字泰之休寧人紹興二十一年第進士擢太平
州教授孝宗即位累遷著作佐郎國子司業兼權禮部
侍郎直學士院權吏部尚書出知泉明二州以龍圖閣
學士致仕諡文簡
趙汝愚字子直漢恭憲王元佐七世孫家饒之餘干縣
隆興三年登進士第一授簽書寧國軍節度判官累遷
至吏部尚書知樞密院事寧宗立進光禄大夫右丞相
為韓侂胄所忌諷李沐劾之以觀文殿大學士出知福
州旋罷職提舉洞霄宫慶元元年責授寧逺軍節度副
使永州安置理宗朝追贈太師封沂國公進封周王諡
忠定圖其像於昭勲崇德閣
洪适字景伯樂平人皓之長子紹興十二年與弟遵同
舉博學宏詞科厯官司農少卿權直學士院進尚書右
僕射同中書門下平章事兼樞宻使加觀文殿大學士
乞休歸家居十六年以著述吟詠自娛卒諡文惠有盤
洲集詞二巻
洪邁字景盧皓之季子紹興十五年登第累遷至吏部
郎敷文閣待制與修國史進直學士院講讀官以端明
殿學士致仕諡文敏
曹冠字宗臣東陽人居秦檜門下教其孫塤與塤同登
甲科未幾坐為塤假手事覺奪官易前名復赴廷試仕
至知彬州所著樂府名燕喜集
吕勝已字季克渭川人嘗為沅州守部使者忌之中以
事罷歸有别業一洲可五百畝植花竹其上號小渭川
作渭川行樂詞
姚述堯錢塘人有簫臺公餘詞一巻
湯思退字進之處州人紹興中以縣令試博學宏詞科
除祕書省正字累官端明殿學士簽書樞密院事進知
樞密院事拜尚書左僕射淳熙末太學生張觀等上書
論之謫永州安置
王之望字瞻叔襄陽人後寓台州初以廕補官紹興八
年登進士第厯官至參知政事加資政殿大學士出知
温州尋罷歸有漢濵集六十巻
魏杞字南夫夀春人紹興十二年進士知涇縣召對擢
太府寺主簿累遷宗正少卿充金國通問使還擢給事
中同知樞密院事進參知政事右僕射兼樞密使乾道
丁亥免官嘉泰中追諡文節
牟巘字獻甫吳興人厯官至大理少卿有陵陽先生集
王自中字道甫平陽人淳熙中登進士乙科官懷寧主
簿分水令中書舎人王藺薦其才召對稱㫖改籍田令
遷通判郢州道知光化軍光宗朝召為郎固辭命知信
州再知邵州終知興化軍
丘崈字宗卿江隂軍人隆興元年進士授建康府觀察
推官光宗立除四川安撫制置使兼知成都府累遷至
資政殿學士同知樞宻院事卒諡文定有文定詞一巻
姜特立字邦傑麗水人以恩補承信郎淳熙中累遷福
建路兵馬副都監除閤門舎人充左右春坊光宗即位
除知閤門事為留正所論奪職寧宗朝拜慶逺軍節度
使有梅山續稿詞一巻
吳儆字益恭休寧人紹興二十七年登進士調明州鄞
縣尉厯官奉議郎淳熙初通判邕州任滿入對即擢知
州事兼廣南西路安撫都監以親老請祠得主管台州
崇道觀轉朝散郎致仕寳祐中追諡文肅有竹洲集詞
一巻
趙磻老字渭師東平人娶歐陽懋女以懋待制恩補官
從范成大使北還擢知臨安府坐事謫饒州有拙菴雜
著三十巻外集四巻
楊萬里字廷秀吉水人初為零陵丞紹興中登進士光
宗朝官祕書監出為江東路轉運副使改知贑州請祠
不出後以寳文閣待制致仕進寳謨閣學士卒贈光禄
大夫諡文節學者稱為誠齋先生有誠齋樂府一巻
袁去華字宣卿奉新人紹興乙丑進士知石首縣有適
齋類稿八巻詞一巻
李處全字粹伯淳熙中厯官至侍御史有晦菴詞一巻
張震字東父益寧人自號無隱居士有詞一巻紹興中
髙宗嘗命陳俊卿擇文士掌内制俊卿以震及范成大
對孝宗朝官中書舎人一云嘗為諌官
羅願字端良號存齋歙縣人紹興中以廕補承務郎監
臨安新城税乾道二年登進士第任贑州通判秩滿差
知南劍州改知鄂州所著有爾雅翼及鄂州小集
崔與之字正子廣州人紹興四年進士累官祕書監權
工部侍郎出知成都府進本路安撫使又為廣東路經
略安撫使兼知廣州拜參知政事右丞相皆力辭以觀
文殿大學士致仕封南海郡公卒諡清獻有詩文集
劉克莊字潛夫號後村莆田人以廕補潮州倅遷建陽
令移仙都淳熙中賜同進士出身累官龍圖閣直學士
出為福建路提㸃刑獄有詞一巻名後村别調
樓鍔字巨山淳熙中知江隂軍
吳琚字居夫汴人憲聖皇后姪太寧郡王益之子乾道
九年特授添差臨安府通判厯尚書郎除知明州兼沿
海制置使尋知鄧州再知慶元府淳熙初直學士院慶
元中以鎮安節度使守建康遷少保卒諡忠惠所著有
雲壑集
趙彦端字德莊宋宗室乾道淳熙間以直寳文閣知建
寧府有介菴詞四巻
唐庚字子西眉州丹稜人年十四能詩文紹聖間登進
士官博士張商英薦其才除提舉京畿常平商英罷亦
貶惠州有眉山集附詞
管鑑字明仲嘗節鎮嶺表有養拙堂詞一巻
魏子敬有雲谿樂府四巻
甄龍友字雲卿永嘉人紹興中進士官國子監簿嘗遊
天竺寺集詩句為大士贊書壁間孝宗臨幸賞之詔侍
臣物色其人召見不稱㫖遣還
于國寳臨川人淳熙間入太學嘗遊西湖題風入松詞
於斷橋酒肆為光堯所見甚加稱賞即日命釋褐有醒
菴遺珠集十巻一作俞國寳
衞元卿洋州人嘗領鄉薦
李石字知幾資陽人紹興中為學官乾道中為郎厯麾
節坐論罷有方舟集一云乾道中以薦授太學博士出
為成都倅
張鎡字功甫號約齋居士西秦人循王俊諸孫官奉議
郎有玉照堂詞一巻
杜旟字伯髙號橋齋金華人吕頥浩門下士兄弟五人
並有名譽
劉儗字仙倫廬陵人自號招山翁有招山集樂章一巻
一云名仙掄字叔儗
岳珂字肅之號倦翁忠武王飛之孫敷文閣待制霖之
子官内勸農使知嘉興府厯户部侍郎淮東總領兼制
置使所著有桯史十五巻及金陀粹編籲天辨誣録玉
楮集諸書
程珌字懷古休寧人紹興四年進士知富陽縣厯官翰
林學士知制誥進寳文閣學士出知福州兼福建路安
撫使封新安郡侯以端明殿學士致仕卒贈特進少師
系本河北洺川因自號洺川遺民有洺水集詞一巻
王千秋字錫老東平人有審齋詞一巻
程先字傳之休寧人父為團練使以偏師禦金兵於池
州殉節死朝議録其嗣固辭不受隱居東山自號東山
隱者所著有東隱集
蘇泂字召叟山隂人有泠然閣集二十巻
闗注字子東錢塘人紹興五年進士嘗為湖州教授厯
太學博士自號香巖居士有闗博士集二十巻
劉圻父字子寰號篁㟳翁遊朱子之門所著有麻沙集
劉克莊為之序
游次公字子明號西池建安人禮部侍郎操之子范成
大帥桂林以文章見知參内幕
姜䕫字堯章鄱陽人流寓吳興自號白石道人嘗進樂
書免解不第而卒有白石詞五巻
劉清夫字靜甫居麻沙
黄師參字子魯號魯菴三山人
章良謨嘉泰中官起居舎人
蔡幼學字行之瑞安人年十八試禮部第一厯官寳謨
閣直學士提舉萬夀宫進權兵部尚書兼太子詹事有
育德堂集
卓田字稼翁號西山建陽人
蔡柟字堅老號雲壑南城人有雲壑隱居集三巻所著
　詞名浩歌集
　陸域
　王嵎字季夷號貴英北海人寄居吳興有北海集二巻
　施乗之號楓溪
　王炎字晦叔婺源人登乾道間進士調崇陽主簿張栻
　帥江陵聞其賢檄入幕府秩滿授潭州教授改知臨湘
　縣積官至軍器監中奉大夫賜金紫封婺源縣男所居
　在武水之陽雙溪合流因以自號著有雙溪集
　張履信字思順號遊初
　周文璞字晉仙號方泉老人淳熙間人
　李劉字公甫號梅亭
　俞灝
　張元祥
　羅椅字子逺號澗谷
　宋自遜字謙父號壺山南昌人所著樂府名漁樵笛譜
御選厯代詩餘巻一百五
　欽定四庫全書
御選厯代詩餘巻一百六
司經局洗馬掌局事兼翰林院修撰加二級(臣/)王奕清奉
㫖校刊
　　詞人姓氏
　　　宋
　陸游字務觀山隂人以廕補登仕郎厯樞密院編修官
　隆興初賜進士出身五為州别駕范成大帥蜀為參議
　官嘉泰中詔同修國史實録陞寳章閣待制致仕自號
　放翁追封渭南伯有劔南集詞二巻
　陳亮字同甫永康人童幼時即為參政周葵上客隆興
　初婺州以解頭薦上中興五論不報居太學上舎淳熙
　中更名同復詣闕三上書俱不報紹興四年光宗策進
　士親擢為第一授簽書建康府判官㕔公事未至官而
　卒端平初賜諡文毅有龍川集詞二巻
　劉過字改之襄陽人一云太和人自號龍洲道人嘗客
辛棄疾幕府有龍洲詞一巻
楊炎號止濟翁廬陵人偃蹇仕進悒悒不得志清海有
山曰西樵嘗寓居其中因取以名集樂府一巻亦名西
樵語業
張輯字宗瑞自號東澤鄱陽人受詩法於姜䕫長短句
二巻名東澤綺語債
謝懋字勉仲有靜寄居士樂章二巻
黄機
劉鎮字叔安南海人嘉泰二年進士自號隨如子著有
隨如百詠
危稹字逢吉臨川人淳熙十四年進士調南康軍教授
厯官著作郎進屯田郎中忤執政出知潮州被論罷職
久之起知漳州作龍江書院於臨漳䑓上後以提舉崇
禧觀致仕所著有㢲齋集
吳禮之字子和錢塘人有順受老人詞五巻
劉光祖字德修簡州人登進士第紹興中官侍御史寧
宗立改司農少卿遷起居郎韓侂胄嚴道學之禁光祖
撰涪州學記坐謗訕奪職累起至顯謨閣直學士提舉
西京嵩山崇福宫卒諡文節有鶴林詞一巻
閭丘次杲
馬莊父字子嚴建安人自號古洲居士嘗為岳陽守譔
岳陽志二巻傳於世
劉宰字平國號漫堂金壇人紹熙元年進士調江陵尉
再調真州司法厯浙東倉司幹官告歸監南嶽廟屢徵
不起理宗立召為太常寺丞至吳門拜疏竟歸朝廷嘉
其節卒諡文清著有漫塘集三十巻
李洪字子大廬陵人與弟漳泳洤浙並舉進士著李氏
花萼集五巻其姪直倫為之序
李漳字子清一作子申
李泳字子永
李洤字子召
李浙字子秀
鄭域字中卿號松牎三山人慶元中隨張貴謨使北著
燕谷剽聞二巻
許棐字忱父海鹽人有梅屋藁及獻醜集俱自為之序
戴復古字式之天台人家於石屏山下因號石屏有石
屏集詞一巻
黄銖字子厚自號榖城翁建安人有榖城集朱熹為序
嚴仁字次山邵武人與同族嚴參嚴羽稱邵武三嚴有
清江欵乃詞一巻
易祓字彦祥長沙人一云字彦章寧鄉人寧宗朝登進
士第一累官至禮部尚書有山齋集
趙蕃字昌甫號章泉鄭州人寓信州之玉山以廕補仕
嘗受學於劉清之清之守衡州乃求監衡州酒庫以卒
業焉旋乞祠歸理宗朝與劉宰同召不赴景定中追諡
文節
趙善杠字文鼎宋宗室别號解林居士
毛幵字平仲信安人禮部尚書友之子仕止州倅與尤
袤友善袤嘗為序其集有樵隱詞一巻
洪咨夔字舜俞於潛人嘉定二年進士初受崔與之辟
判蜀還朝應詔上書忤史彌逺鐫秩理宗親政累遷至
吏部侍郎兼給事中進刑部尚書拜翰林學士知制誥
加端明殿學士卒贈兩官著有平齋集詞一巻
趙汝迕字叔午樂清人嘉定中進士僉判雷州以詩忤
權要謫官
章穎字茂獻臨江軍人淳熙二年試南宫第一厯官禮
部尚書兼侍讀贈光禄大夫諡文肅
郭應祥字承禧號遯齋臨江軍人嘉定中進士嘗官楚
越間有笑笑詞一巻
陸淞字子逸號雪牎山隂人左丞佃之孫游之從兄弟
嘗官辰州
盧祖皋字申之永嘉人樓鑰之甥一云本卭州人慶元
中登進士嘉定中為軍器少監自號蒲江居士有蒲江
集詞一巻
徐照字道暉自號山民永嘉人與翁巻徐璣趙師秀號
永嘉四靈有集三巻
髙觀國字賔王號竹屋山隂人樂章一巻名竹屋癡語
髙郵陳造序之
史達祖字邦卿汴人有梅溪詞二巻張鎡序之
韓淲字仲止號澗泉尚書元吉子有澗泉詩餘一巻
汪莘字叔耕休寧人屏居黄山研窮易義傍究韜鈐釋
老諸書嘉定中嘗詣闕三上書不報徐誼欲以遺逸薦
不果築室柳溪自號方壺居士有方壺存稿詞二巻
吳潛字毅夫寧國人嘉定十年進士第一淳祐中㕘知
政事拜右丞相兼樞密使進左丞相封慶國公改封許
國公景定初為賈似道所陷安置循州卒追贈少師有
履齋詩餘二巻
王邁字實之仙游人嘉定十年以第四人登第官教授
為鄭清之所知因論事鐫秩厯判外州清之再相召入
為右司郎官卒贈司農少卿
李昴英字俊明番禺人寳慶中進士第三人任臨汀推
官累官至吏部侍郎諡忠簡有文溪詞一巻一云名昂
英字公昂資州人
史雋之紹定初知江隂軍
章謙亨字牧叔吳興人為鉛山令
趙以夫字用父長樂人端平中知漳州有虚齋樂府二
巻
姚鏞字希聲自號雪篷為吉州判官以平㓂功擢守章
貢端平初貶衡陽
陳經國嘉禧淳祐間人有龜峰詞一巻
陳從吉字晞顔金壇人舉進士厯知衡饒信三州入直
祕閣所著有洮湖集
方岳字巨山自號秋崖祁門人紹定間鄉薦為别省第
一登徐元杰榜進士累官至吏部侍郎厯知饒撫袁三
州加朝散大夫所著有秋崖先生小稿
楊伯嵓字彦瞻號泳齋
周晉字明叔號嘯齋
楊纉字繼翁號守齋
翁孟寅字賓暘號五峰
汪晫字處微績溪人開禧中嘗一至闕下不就舉試而
歸棲隱山中結廬曰環谷著有環谷存稿里人私諡曰
康範先生
趙汝茪字參晦號霞山
馮去非字可遷號深居南昌人淳祐元年進士嘗幹辦
淮東轉運寳祐四年召為宗學諭理宗下詔立石禁三
學諸生上書去非不肻書名遂罷歸
陸叡字景思號雲西
蕭泰來字則陽號小山有集
張榘字方叔潤州人有芸牎詞一巻
連久道字可久漢陽人
趙希邁字瑞行號西里
趙崇邁
洪瑹字叔璵自號空同詞客有空同詞一巻
趙崇磻字漢宗號白雲
趙希􁡯字清中號十洲
王澡字身甫寧海人初名津字子知官太常博士有瓦
全居士詩詞二巻
趙與䥏字慶御號崑崙
樓槃字考甫號曲澗
鍾過字改之號梅心
方千里三衢人有和清真詞
楊澤民樂安人有續和清真詞時人合周邦彦方千里
詞刻之號三英集
尹焕字惟曉號梅津山隂人登進士仕至右司郎官厯
左司有梅津集
馮取洽字熙之延平人自號雙溪翁
陳以莊字敬叟號月溪建安人有月溪集
盧炳字叔陽自號醜齋有哄堂詞一巻
沈端節字約之吳興人有克齋詞一巻
潘牥字庭堅閩縣人初名公筠夢南䑓人持方牛首與
之遂易今名端平二年以第三人及第調鎮南軍節度
推官厯浙西常平司提舉遷太學正出判潭州有紫岩
集
馮艾子字偉夀號雲月取洽子
黄昇字叔暘號玊林有散花庵詞一巻又輯唐宋諸名
家樂府為絶妙詞十巻行於世
文及翁字時學號本心緜州人登進士第厯官參知政
事
李芸子字耘叟號芳洲昭武人
嚴羽字儀卿邵武人自號滄浪逋客有滄浪集附詞一
巻
嚴參字少魯自號三休邵武人
李廷忠字居厚號橘山有樂府一巻
王以寧字周士長沙人厯官宣撫司參謀制置襄鄧有
　詞一巻
　吳文英字君特號夢牎四明人有夢牎甲乙丙丁稿四
　巻
　蔣捷字勝欲義興人德祐進士入元不仕學者稱竹山
　先生有竹山詞一巻
　陳允平字君衡號西麓明州人有日湖漁唱二巻
　張樞字斗南號寄閒
　李演字廣翁號秋堂
　邵博字公濟康節之孫著聞見後録
　趙德仁
　
　
　
　
　
御選厯代詩餘巻一百六
　欽定四庫全書巻
御選厯代詩餘巻一百七
司經局洗馬掌局事兼翰林院修撰加二級(臣/)王奕清奉
㫖校刊
　　詞人姓氏
　　　宋
　周密字公謹濟南人僑居吳興自號弁陽嘯翁又號蕭
　齋嘗輯南渡以後諸名家樂府為草牕詞選自著有草
　牕詞二巻一名薲洲漁笛譜
　王沂孫字聖與號碧山又號中仙㑹稽人有碧山樂府
　二巻一名花外集
　張炎字叔夏循王俊之後西秦人僑居臨安自號樂笑
　翁著樂府指迷有玉田詞三巻鄭思肖為之序又有白
　雲詞八巻
　歐良有撫掌詞一巻
　石孝友字次仲有金谷遺音一巻
孫惟信字季蕃開封人不樂仕進放浪江湖間自號花
翁有花翁詞一巻傳於世
劉褒字伯寵一字春卿武夷人登淳熙進士除司門郎
中厯官朝請郎知西全州有集
張槃有梅崖集
張桂字惟月號竹山
張林字去非號樗岩
張景臣
潘希白字懷古號漁莊永嘉人寳祐中登第幹辦臨安
節制司公事德祐中起為史館檢校不赴
湯恢號西村
張矩字子成有梅淵集
趙耆孫
韓疁
翁元龍字時可號處靜
鄭楷
李肩吾字子我號蠙洲
黄蘭字元易號東浦
陳䇿字汝賈號南墅
李振祖號中山
薛夢桂
毛珝字元白號吾竹
康仲伯
陳郁字藏一著詞腴
覃懷髙
趙旭
梅扶字叔茂
丁宥字基重號宏庵
史介翁字吉父號梅屋
周端臣字彦良號葵牕
姚勉號雪坡寳祐元年進士第一有雪坡詞一巻
何光大字謙履號半湖
趙潜字元晉號冰壺
趙淇
楊彦齡
李珏字元輝景定三年進士第一
方有聞字躬明號堂溪歙州人登進士授南豐尉屢遷
司農丞轉運判官兼廬州帥有堂溪集
利登
曹邍
劉瀾字養源號江村
陳德武三山人有白雪遺音一巻
周格非
陳襲善嘗為河朔掾
權無染
丁義叟
張龍榮
吕直夫
王武子一作子武有詞一巻
趙君舉字子發
王文甫德安人
施芸隱嘗應幕府薦
劉鈞國
樓扶字鵬舉
鄭覺齋
王月山
陳草閣
房舜卿
林正大字敬之號隨菴嘉泰時人著有風雅遺音四巻
曾揆字舜卿號嬾翁
黄孝邁字德文號雲舟
江開字開之號月湖
文天祥初名雲孫字天祥寳祐乙卯以字貢於鄉遂改
字宋瑞又字履善吉水人登寳祐四年進士第一厯官
右丞相兼樞密使加少保封信國公為元兵所執留燕
三年不屈遇害有文山樂府一巻
汪元量字大有號水雲錢塘人以善琴供奉内庭為琴
師隨德祐君赴北留燕久之黄冠南歸往來匡廬彭蠡
間有水雲詞一巻
鄧剡字光薦廬陵人一云名光薦字中甫官禮部侍郎
從衞王於海上事亟投水為元兵所得張𢎞範異之待
以賓禮終不屈節有中齋集
王鼎翁字炎午安福人太學觀化齋生有梅邊遺集附
詞
何夢桂字巖叟初名應祈字申甫淳安人咸淳乙丑省
試第一廷試一甲三名授台州軍事判官累官至大理
寺卿引疾去至元中屢徴不起築室小酉源自號潜齋
有潛齋集詞一巻
梁棟字隆吉其先湘州人生於鄂州後遷鎮江第進士
選寳應簿調錢塘仁和尉入帥幕旋避地建康歸武林
晚依弟柱於茅山以終
李南金自號三溪冰雪翁第進士
儲泳
徐一初
莫崙字若山
劉辰翁字㑹孟號須溪廬陵人第進士入元不仕所著
有須溪集
黄公紹字直翁邵武人咸淳進士元初隱居樵溪著有
韻㑹舉要行世
李彭老字商隱號篔房有篔房詞
李萊老字周隱號遯翁彭老之弟有秋崖詞
王億之字景陽號松澗
余桂英字子發號野雲
胡仲弓字希聖號葦杭
尚希尹字莘老號畏齋
柴望字仲山號秋堂
朱藻號野逸
黄鑄字晞顔號乙山
王同祖字與之號花洲
王茂孫字景周號梅山
王易簡字理得山隂人
馮應瑞字祥父號友竹
唐藝孫字英發有瑤翠山房稿
吕同老字和甫號紫雲
練恕可字行之越州人
朱鼎孫字令則號萬山
吳大有字有大號松壑
趙崇霄字有得號蓮嶴
范晞文字景文號葯莊
鄭斗焕字丙文號松牕
曹良史字之才號梅南
董嗣杲
趙與仁字元父號學舟
趙汝鈉字真卿號月洲
王奕字伯敬號斗山玉山人自號至元逸民有集十二
巻梅岩雜咏七巻皆散失僅存東行斐稿三巻
唐珏字玉潜號菊山越州人至元間與林景熙同為採
藥之行潛瘞諸陵遺骨樹以冬青謝翺作冬青引紀之
汴人袁俊官越延致之為買田宅以給焉
李居仁字師吕號五松
王夢應字靜得攸縣人咸熙中進士調廬陵尉德祐末
起兵勤王以義烈著
譚宣子字明之號在庵
陳逢辰字振祖號存義
范端臣字元卿
姚卞
樓采字君亮
沈剛孫
湯彌昌字師言瑞安州判官有碧山類稿
奚倬然字秋崖
趙聞禮字立之有釣月軒詞
趙必􁯦官參軍僉書有秋曉詞
陳紀咸淳進士
陳先
束從周合肥人
李震廬陵人
李銓
史可堂
鄭子玉
施嶽字仲山有梅川詞
　　　宦者
裴湘字楚老仁宗時内官有肻堂集
　　　失名
冦寺丞
陳參政
杜郎中
德祐太學生
上清蔡真人
于真人
馮全真
乩仙
　　　方外
惠洪字覺範姓喻氏新昌人試經得度與張商英善郭
天信奏賜寳覺圓明禪師政和初坐交張郭配崖州赦
還著有筠溪集冷齋夜話石門文字禪皆行於世
祖可字正平丹陽人蘓堅之子有惡疾號癩可住廬山
與陳師道徐俯謝逸入江西詩社詞名東溪集
揮字仲殊姓張氏安州人嘗舉進士後棄家為僧居杭
州吳山寳月寺嘗中蠱食蜜得解東坡因呼為蜜殊詞
七巻名寳月集
皎字如晦
葛長庚閩人一云瓊州人自名白玉蟾入武夷山修道
嘉定中徵赴闕館太一宫封紫清明道真人尋别衆於
寉林羽化有海璚集詞二巻
　　　閨媛
盧氏天聖中人父為縣令隨之官後歸自漢州過泥溪
驛題詞壁上
舒氏武弁女適樞密王巖叟弟齊叟以齊叟失禮婦翁
竟至離絶
魏氏南豐曽布妻紆之母封魯國夫人
蘇氏門下侍郎頌之妹其先同安人徙居潤之丹陽長
於文翰世稱延安夫人
李清照自號易安居士濟南李格非之女適東武趙挺
之仲子明誠有潄玉集一巻
阮氏阮逸之女
幼卿宣和中武弁妻隨官陜石題浪淘沙一詞於驛壁
吳淑姬嫁士人楊子治有詞五巻名陽春白雪
朱淑真錢塘人與曽布妻魏氏為詞友有斷腸集詞一
巻
蔣氏義興人父興祖知陽武縣殉節其女被掠過雄州
驛題詞壁間一云浙西人
鄭氏名意娘楊思厚妻被擄不辱以節烈稱
珍娘
梁意娘梁蕭湖女適李生
慕容嵓卿妻
孫道絢號冲虛居士黄銖之母著詞甚富晚以火燬有
流傳人口者銖復訪求得之手録以藏云
蟾英諸葛章妻
吳氏鄭禧姬
曹希藴有咏燈花傳於世
孫氏秀州人太學服膺齋上舎鄭文妻
紫竹大觀中人適秀才方喬
王瑩卿蜀人王通判女
王氏妾名飛紅
劉彤字文美適章文虎
陶氏
孫氏建安黄雲軒妻
陸氏姬名美奴陸藻侍兒
陸游妾驛卒之女游之蜀宿一驛中見題壁詩詢知之
遂納為妾
趙秋官妻有題岐陽郵亭壁詞一首
劉鼎臣妻婺州人鼎臣就省試於行都其妻自製彩花
一枝為贈并侑以鷓鴣天詞
金淑柔寳祐中題詞於臨川驛壁
張淑芳賈似道妾後為尼
章麗真宋宫人隨謝太后入燕有送汪元量南歸詞
金德淑宋宫人後歸章丘李生
　　　妓女
琴操杭州妓後為尼
湘江妓有侑舒亶詞
盼盼瀘南妓
聶勝瓊長安妓後歸李之問
陳鳳儀成都妓
僧兒廣漢妓
平江妓
趙才卿成都妓
嚴蕊字幼芳天台妓後歸一宗子家作妾
朱秋孃
　　　女仙
玉英蓬萊仙人
吳城小龍女黄庭堅登荆州亭見柱間一詞夜夢一女
子云有感而作庭堅驚悟曰此必吳城小龍女也
赤城韓夫人紹興間都下有一烏衣椎髻女子歌詞九
闋皆非人世語或記之以問一道士道士驚曰此赤城
　韓夫人所製水府蔡真君法駕導引也
　曹仙姑
　衞芳華永嘉滕穆僑居臨安嘗月夜游聚景園遇一女
　鬼自言是衞芳華宋理宗朝故宫人
　紫姑乾道中吳興周權知衢州西安縣令術士沈延年
　邀致紫姑神賦牡丹詞限以險韵頃刻而成
　
　
　
　
　
　
　
　
　
御選厯代詩餘巻一百七
　欽定四庫全書
御選厯代詩餘巻一百八
司經局洗馬掌局事兼翰林院修撰加二級(臣/)王奕清奉
㫖校刊
　　詞人姓氏
　　　金
　章宗諱璟顯宗子大定末年以太孫繼大統在位二十
　年典章文物粲然一新天姿超悟兼工詩詞歸潜志載
　其擘橙為軟金杯及聚扇二詞
　完顔璹字仲寳一字子瑜世宗之孫越王永功子自號
　樗軒居士封宻國公宣宗南渡以開府儀同三司奉朝
　請自刊其詩三百首詞百首名如菴小集趙秉文序之
　宇文虚中字叔通成都人仕宋為黄門侍郎資政殿學
　士天㑹中奉使至金留掌詞命天眷皇統間厯官翰林
　學士承㫖封河内郡開國公為人恃才輕肆好譏訕卒
　以此得罪
吳激字彦髙建州人宋宰相栻之子米芾之婿使金被
留累官翰林待制皇統初出知深州到官三日卒有東
山詞一巻
蔡松年字伯堅父靖於宣和末為真定府判官遂家真
定松年仕金累官吏部尚書參知政事遷尚書左丞封
郜國公進拜右丞相加開府儀同三司又封衞國公卒
加封吳國公諡文簡樂府推伯堅與吳彦髙號吳蔡體
自號蕭閒老人有蕭閒公集六巻
蔡珪字正甫松年子七嵗賦菊詩大德三年進士授澄
州軍事判官遷三河主簿入為翰林修撰同知制誥改
户部員外郎太常丞大定中由禮部郎中封真定縣男
除濰州刺史道卒有詞一首附蕭閒公集後
劉仲尹字致君號龍山蓋州人後遷沃州正隆二年進
士厯官潞州節度副使召為都水監丞有龍山集
髙士談字子文一字季黙宋韓武昭王瓊之後宣和末
任忻州戸曹參軍仕金為翰林直學士宇文虚中以圖
書得罪連及士談時論惜之所著有蒙城集
元德明秀容人拓㧞魏之後裔累舉不第放浪山水間
有東巖集子好問最知名
趙可字獻之髙平人貞元二年進士仕至翰林直學士
有玊峰散人集
鄧千江臨洮人
任詢字君謨號南麓易州軍市人父貴遊江浙生詢於
處州登正隆二年進士厯省掾大名總幕益都都司判
官北京鹽使課殿降泰州節㕔致仕
李晏字致美髙平人皇統二年經義進士釋褐臨汾丞
稍遷遼陽幕官以文章受知於世宗召入館閣厯官翰
林直學士御史中丞章宗立進禮部尚書翰林學士承
㫖出為沁源軍節度使改昭義軍節度使明昌中致仕
卒諡文簡
劉迎字無黨東莱人初以廕試郡掾大定十三年以薦
對䇿第一明年登進士除豳王府記室改太子司經卒
章宗即位追録舊學功賜其子國樞進士迎自號無諍
居士所著詩文樂府名山林長語詔國學刊行之
党懷英字世傑其先馮翊人徙家泰安宋太尉進十一
世孫試東府取解魁登大定十年進士調成陽軍事判
官汝隂令入為史館編修應奉翰林學士出為太定軍
節度使召為翰林學士承㫖纂修遼史卒諡文獻有竹
谿集
王庭筠字子端盖州熊岳人大定十六年進士治劇有
聲明昌中召入館閣承安中坐言者謫鄭州幕官復應
奉稍遷翰林修撰卒嘗讀書黄華山寺自號黄華老人
景覃字伯仁華隂人病不就舉隱居西陽里中以種樹
為業自號渭濵野叟
王磵字逸濱先世臨洺人至磵徙家汴梁明昌中丞相
馬惠廸以德行才能薦詔授鹿邑主簿就乞致仕趙秉
文嘗刻七家詩名曰明昌詞人雅製磵其一也
趙秉文字周臣滏陽人大定二十五年進士入翰林明
昌中因言事免官起為同知岢嵐軍事轉北京路轉運
司度支判官泰和二年改戸部主事翰林修撰出為寧
邊州刺史改平定州貞祐四年除翰林侍讀學士轉侍
讀興定中拜禮部尚書知集賢院自號閒閒居士所著
有滏水集
孟宗獻字友之開封人大定三年鄉府省御四試皆第
一天下號孟四元除供奉翰林轉曹王府文學兼記室
尋授同知單州軍州事丁内憂哀毁卒自號虚靜居士
王特起字正之崞縣人泰和中登進士甲科調真定府
録事參軍改沁源令終於司竹監使
韓玉字温甫北平人明昌五年中經義詞賦兩科進士
入翰林為應奉文字泰和中授同知陜州東路轉運使
事鳳翔府判官大安中夏人犯邊陜西帥府檄為都統
或誣其有異謀収鞫死有東浦詞一巻
劉昻字次霄濟南人同時先有一劉昂故號為小劉昂
承安間進士厯鄠鄒平二縣令
張行信字信甫一名行忠莒州人大定間進士南渡後
官禮部尚書參知政事出鎮邠鄜涇三州正大初召拜
左丞尋致仕葺園池於汴城東築亭曰靜隱
趙元字宜之一名宜禄定襄人幼舉童子科後調鞏西
簿以病失明去官自號愚軒居士南渡後往來洛陽西
山中所著有愚軒詞
髙憲字仲常遼東人王庭筠之甥泰和中登進士乙科
仕至博州防禦判官
許古字道真河間人承安中進士宣哀之世屢為諌官
竟以左司諌致仕卜居伊陽郡守為建伊川亭
辛愿字敬之福昌人年二十五始杜門讀書學成不仕
隱居女几山下使其子躬耕以給時往來長水永寧間
自號女几野人又號溪南詩老
王予可字南雲吉州人嘗為卒伍南渡後居郾蔡間衣
皮衣露雙膝插花盈頭額上繫一銅片如月所言皆誕
詭莫可測為詩多奇語然皆不成篇人以其衣短號曰
哨腿王又呼為王赤腿云
李獻能字欽叔河中人貞祐間廷試第一入翰林為應
奉文字尋出為鄜州觀察判官用薦復應奉俄遷修撰
以鎮南軍節度副使充河中經厯河中䧟走陕州被召
不能赴權就陜府行省左右司郎中後歿於陜軍
雷淵字希顔一字季黙渾源人至寧初進士累官監察
御史遷太常博士調南京轉運使戸籍判官終翰林修
撰
馮延登字子俊吉州人承安間中詞賦進士令寧邊南
渡後為太常博士累遷吏部郎中翰林待制奉使入元
抗節不屈二年乃歸遷祭酒厯禮吏二部侍郎權刑部
尚書天興末殉節
王渥字仲澤太原人少入太學興定二年進士調管州
司候不赴連辟夀州商州武勝三府經厯官令寧陵召
為省掾使宋歸為太學助教充樞宻院經厯官遷右司
都事天興中出援武仙戰歿
髙永字信卿自號應菴漁陽人初名䕫字舜卿又名揆
累舉不第正大末上書不報終於汴京
折元禮官治中
趙攄字子充宛平人官翰林自號醉全道人
劉著字鵬南皖城人宋宣政間進士入金厯仕州縣年
六十餘始入翰林充修撰出守武遂終于忻州刺史自
號玊照老人
段克已字復之河東人世居絳之稷山少時與弟成巳
俱有文名趙秉文目之曰二妙大書雙飛二字名其里
金末登進士入元不仕與成已避地龍門山中有遯齋
樂府一巻
段成巳字誠之克巳弟正大間進士授宜陽主簿克巳
歿後自龍門山徙居晉寧北郭閉户讀書元世祖召為
平陽儒學提舉官不赴有菊軒樂府一巻
李俊民字用章號鶴鳴老人唐韓王元嘉之後家於澤
州承安中舉經義進士第一應奉翰林文字未幾棄官
　隱於嵩山元世祖以安車召見延訪無虚日遽乞還山
　卒賜諡莊靖先生有莊靖遺集
　元好問字裕之太原秀容人德明之子少從陵川郝天
　挺學登興定三年進士不就選往來箕潁者數年除南
　陽令調南鄉遷尚書省掾左司都事員外郎天興初入
　翰林知制誥金亡不仕世稱遺山先生嘗輯金人長短
　句一帙名中州樂府其所自著者錢塘凌雲翰編集之
　為遺山樂府
　
　
　
　
　
　
　
御選厯代詩餘巻一百八
　欽定四庫全書
御選歴代詩餘巻一百九
司經局洗馬掌局事兼翰林院修撰加二級(臣/)王奕淸奉
㫖校刋
　　詞人姓氏
　　　元
　耶律楚材字晉卿廣寧人其先本遼裔父履金右丞章
　宗南渡楚材留燕為左右司員外郎元太祖定燕聞其
　名召置左右屢從征伐日見親用太宗朝拜中書令先
　後歴仕三十餘年至順初追封廣寧王諡文正有湛然
　居士集
　許衡字仲平河内人從柳城姚樞學得程朱氏之傳隠
　居蘇門被召為京兆提學累官中書左丞集賢大學士
　兼國子祭酒領太史院事凡朝儀官制及授時厯皆其
　所定也贈榮禄大夫司徒諡文正至大中加贈太傅開
　府儀同三司魏國公皇慶中從祀孔子廟庭有魯齋集
附詞
張𢎞範字仲疇河内人蔡國公柔之子中統初授行軍
司馬進順天路管民總管累官至鎭國上將軍江東道
宣慰使蒙古漢軍都元帥贈銀靑榮禄大夫平章政事
諡武略至大四年加贈太師開府儀同三司上柱國齊
國公改諡忠武延祐六年加封淮陽王更諡獻武有淮
陽詞一巻
劉秉忠字仲晦邢州人少為僧隨其師海雲入見世祖
遂留侍左右人稱為聰書記至元初更今名拜光禄大
夫太保叅預中書省事卒贈太傅封趙國公諡文貞成
宗時加贈太師諡文正仁宗時進封常山王有藏春散
人集
燕公楠字國材江州人一云建昌人至元初辟贑州通
判累官資德大夫河南江浙湖廣行省右丞有五峰集
拜珠安圗之孫延祐中累官大司徒金紫光禄大夫開
府儀同三司至治初拜中書平章政事進右丞相為達
實所害泰定初追封東平王諡忠獻
程鉅夫名文海避武宗諱以字行先世自休寧徙郢至
鉅夫始遷建昌世祖時以質子入見擢應奉翰林文字
進修撰拜侍御史奉詔求賢江南薦趙孟頫等二十餘
人累擢翰林學士承㫖叅知政事皇慶初致仕泰定中
追贈光禄大夫楚國公諡文憲有雪樓集詞一巻
盧摯字處道號疎齋涿州人元初官翰林學士有疎齋
集
劉敏中字端甫濟南人至元中由中書掾擢兵部主事
拜監察御史劾權相僧格罷歸尋起為御史臺都事累
官至翰林學士承旨追封齊國公諡文簡有中齋集
楊果字正卿號西菴蒲陰人金正大初進士入元為河
南課稅及經略司幕官中統初擢北京宣撫使拜叅知
政事至元六年出為懐孟路總管卒諡文獻有西菴集
行於世
仇逺字仁近一字仁父錢塘人宋咸淳中與白珽同以
詩名人謂之仇白張雨張翥皆出其門元至元中部使
者强起之為溧陽州學敎授尋以杭州知事致仕自號
近村又號山村民有山村遺稿
李冶字仁卿欒城人金進士嘗知鈞州元初避地忻崞
間世祖聞其賢召見之終不仕晩家元氏封龍山下至
元初再以學士召就職期月以老病辭歸有敬齋集
王惲字仲謀汲縣人中統初姚左丞樞宣撫東平辟為
詳議官擢中書省詳定官轉翰林修撰同知制誥兼國
史院編修官至元中歴監察御史出為平陽路判官歴
河南北燕南山東諸道提刑按察副使進福建閩海按
察使擢翰林院學士大德五年求退得請歸八年卒贈
翰林學士承旨資善大夫追封太原郡公諡文定有秋
澗集詞四巻
趙孟頫字子昻宋秦王德芳之後四世祖秀王子偁實
生孝宗賜第湖州遂為湖州人宋末為眞州司戸㕘軍
至元中以程鉅夫薦授兵部郎中遷集賢直學士出同
知濟南總管府歴江浙等處儒學提舉延祐中累擢翰
林學士承旨榮禄大夫得請歸至治初卒追封魏國公
諡文敏有松雪詞一巻
劉因字夢吉一名駰字夢驥容城人至元中徵為承德
郎右贊善大夫以母疾乞歸復以集賢學士嘉議大夫
召固辭卒贈翰林學士資善大夫䕶軍追封容城郡公
諡文靖有樵菴詞一巻
梁曽字貢父燕人中統四年辟為令史累進兵部吏部
尚書賜三珠金虎符兩使安南歴雲南河南湖廣行省
㕘知政事進集賢侍講學士
陳孚字剛中號笏齋臨海人至元中以布衣上大一統
賦署上蔡書院山長調翰林國史院編修官攝禮部郎
中副梁曽使安南還除翰林待制兼國史院編修官出
為建德路總管府治中再遷衢州秩滿授奉直大夫台
州路總管府治中有觀光交州玉堂諸稿
汪宗臣字公輔號紫巖婺源人有紫巖集附詞
姚雲文字聖瑞髙安人宋咸淳進士入元授承直郎撫
建兩路儒學提舉有江村遺稿
詹正一作玉字可大别號天游郢人官翰林學士
白樸
蒲道源字得之號順齋自睂州徙居興元嘗為郡學正
罷歸晩以遺逸徵入翰林改國子博士歲餘引去起提
舉陜西儒學不就卒以仲子機貴贈祕書少監有順齋
詞
吳澄字㓜淸晩稱伯淸撫州崇仁人生三歲授詩成誦
五歲日記千餘言弱冠領鄉薦避地布水谷纂次諸經
修正大小戴記至元二十三年侍御史奉詔求賢江南
徵至京師以母老辭歸大德初起應奉翰林文字除江
西儒學副提舉三月移疾去至大初召為國子監丞皇
慶改元進司業謝歸英宗即位拜翰林學士同修國史
泰定初為講官英宗實録成亟命小車出都遣官驛追
不及加授資善大夫卒贈江西行省左丞臨川郡公諡
文正有草廬詞一巻
彭元遜字㢲吾廬陵人
羅志仁號壺秋涂川人
韋居安號梅澗
李琳號梅谿長沙人
趙文字儀可一字惟恭號靑山廬陵人初名宋永與從
弟宋安以文章齊名嘗三貢於鄉由國學上舍為南雄
府敎授宋亡隠居不仕當路强起為東湖書院山長再
授淸江儒學敎授
王義山字元髙富州人宋景定壬戌廷試乙科授永州
司戸累遷通判瑞安軍至元庚辰行省禮聘之使掌江
西學事辛巳退老東湖之上名其堂曰君子扁其廬曰
稼村學者稱稼村先生所著有稼村類藳
宋逺號梅洞涂川人
周景字秋陽南陽人
劉將孫字尚友廬陵人辰翁之子
蕭列號髙峰涂川人
司馬昻父字九臯
應法孫
王學文號竹澗睂山人
彭芳逺
危復之撫州人元帥郭昂薦為儒學官不就至元中累
徵不應隠紫霞山中卒私諡貞白先生
顔奎字子俞號吟竹太和人
劉景翔號溪山安成人
吳元可字山庭吉安人
劉鉉字鼎玉
蕭允之號竹屋
黄子行號蓬甕
彭履道
李裕翁
段𢎞章號嬾融吉州人
劉天廸字雲閒西昌人
周伯陽字霽海
尹公逺號琴泉
曽允元字舜卿號鷗江太和人
李天驥字次飛廬陵人
劉應幾字定叟安成人
周孚先號梅心西昌人
尹濟翁字澗民吉州人
王從叔號山樵廬陵人
蕭漢傑號吟所吉水人
彭泰翁字㑹心安福人
趙功可
戴山隠
姜个翁
歐陽𤣥字原功先世自廬陵遷瀏陽八歲能屬文延祐
乙卯以鄉貢首薦登進士第除同知平江州事調蕪湖
武岡二縣尹召為國子博士遷翰林待制天厯初授藝
文少監纂修經世大典至正初以學士告歸詔修宋遼
金三史起為總裁官拜翰林學士承㫖屢乞休不允卒
贈大司徒柱國楚國公諡曰文有圭齋集
馮子振字海粟攸州人仕至承事郎集賢院待制自號
瀛州客
虞集字伯生號邵菴崇仁人宋丞相允文五世孫以薦
為大都路儒學敎授歴國子助敎博士累官祕書少監
翰林直學士兼國子祭酒天厯中除奎章閣侍書學士
命修經世大典進侍講學士卒贈江西行中書省叅知
政事封仁壽郡公諡文靖有道園學古録詞一巻
鮮于樞字伯機漁陽郡人至元間以材選為浙東宣慰
司經歴改江浙行省都事遷太常典簿晩年謝客營一
室曰困學齋自號困學民又號直寄老人有困學齋集
宋聚字顯夫宛平人登泰定甲子進士除祕書監校書
郎累官監察御史遷國子司業進翰林直學士兼經筵
講官卒贈范陽郡侯諡文淸有燕石集附詞
劉詵字桂翁自號桂隠廬陵人隠居敎學屢薦不起有
桂隠集附詞
曹伯啓字士開碭山人以薦擢西臺御史厯司農丞集
賢學士御史臺侍御史泰定初引年歸天厯中召為淮
東亷訪使陜西諸道行御史臺中丞不起卒於毘陵贈
行中書左丞上䕶軍追封魯郡公諡文貞有漢泉漫稿
詞一巻
許有壬字可用湯陰人年二十暢師文薦入翰林不報
授開寧路學正登延祐二年進士第累官叅議中書省
事元統二年拜參知政事至正中轉中書左丞六年召
為翰林學士承㫖改御史中丞以病歸起河南行省左
丞十五年遷集賢大學士復拜中書左丞尋兼太子左
諭德十七年致仕卒諡文忠有圭塘小稿詞一巻
許有孚字可行登進士第授湖廣儒學副提舉歴中憲
大夫同僉太常禮儀院事兄有壬嘗得康氏園池出所
賜金買之名曰圭塘别墅偕楚人馬熈及子弟觴詠其
中有孚裒其唱和之作為圭塘欸乃集
馬熈字明初衡州人官右衛率府敎授嘗與許有壬兄
弟唱酬所著樂府附圭塘雜詠後
許楨字元幹有壬子以門功補太祝應奉翰林所著見
圭塘欸乃集中
薩都拉字天錫號直齋本達實密氏祖父以勲留鎭雲
代遂為雁門人登泰定丁卯進士第除應奉翰林文字
出為燕南經歴擢御史於南臺以彈劾權貴左遷鎭江
録事歴閩海亷訪司知事進河北亷訪司經歴有鴈門
集詞一巻
張翥字仲舉晉寧人嘗學於李存仇逺之門以隠逸薦
至正初召為國子助敎分敎上都尋退居淮東㑹修宋
金遼三史起翰林國史院編修官累遷太常博士國子
祭酒集賢學士以翰林學士承旨致仕博囉特穆爾強
翥草詔不可博囉誅以翥為河南行省平章政事仍翰
林承旨致仕給全俸終其身有蛻巖樂府三巻
李孝光字季和樂淸人隠居雁蕩山五峰下至正七年
詔徵隠士以祕書監著作郎召赴京進孝經圗說順帝
大悅賜上尊眀年陞文林郎祕書監丞卒於官有五峰
詞
袁易字通甫長洲人嘗為徽州路石洞書院山長有靜
春堂詞一巻
沈禧字廷錫吳興人有竹牕詞一巻
洪希文字汝質莆田人父巖虎有集名軒渠希文侍父
居山中著詞一巻號續軒渠集
張埜字埜夫邯鄲人有古山樂府二巻
吳鎭字仲圭嘉興人書倣楊凝式畫出關荆董巨少師
事栁天驥隠於武塘垂簾賣卜所居曰梅花菴自署梅
花菴主又號梅花道人
倪瓚字元鎭無錫人工畫性好潔所居有雲林堂蕭閒
館清閟閣至正間知天下將有事盡鬻其家産以與貧
交疎族扁舟箬笠往來湖泖間自稱嬾瓚亦稱倪迂有
淸閟閣遺藁詞一巻
顧德輝字仲瑛别名瑛又名阿瑛崑山人舉茂才署㑹
稽敎諭辟行省屬官皆不就避張士誠之辟斷髪廬墓
自稱金粟道人至正末以子貴封武略將軍飛騎尉錢
塘縣男所著有玉山璞附詞一巻
陶宗儀字九成台州人流寓松江有南村集
汪斌字以質績溪人有雲坡集
邵亨貞字復孺號淸溪華亭人有蛾術詞選四巻
沈景髙烏程人
羅慶
唐桂芳字仲實新安人以薦授崇安縣敎諭遷南雄路
儒學正學者稱白雲先生所著有武夷藳
凌雲翰字彦翀錢塘人領至正巳卯鄉薦授紹興路蘭
亭書院山長不赴退居吳興梅林村號避俗翁有柘軒
集詞一巻
楊樵雲涂川人
周玉晨字晴川邦彦從孫
張半湖
蕭東父
黄水村
白无咎
許謙字益之金華人受業金履祥之門延祐間隠居東
陽入華山屢薦不起自號白雲山人卒賜諡文懿有白
雲集
張可久字伯逺號小山慶元人以路吏轉首領有小山
樂府二巻
喬吉字夢符太原人有惺惺道人樂府一巻
何繼髙字佐昌至正八年進士知嵩眀州
陳深字子微平江人天厯間屢薦不出自號淸全有寧
極齋藳
趙雍字仲穆孟頫仲子以廕守昌國海寧二州歴遷至
翰林院待制
王德璉字國器吳興人趙孟頫婿
孟昉字天偉本西域人寓北平至正中為翰林待制後
官至江南行臺監察御史
舒頔字道原績溪人至元丁丑辟貴池敎諭轉台州學
正歸隠華陽山中自號華陽逸者屢聘不出顔其居曰
貞素齋自作貞素先生傳有集
舒遜字士謙頔之弟所著名搜枯集
劉忠之
何可視字思眀嘉興人隠居不仕自號爛柯樵者
袁華字子英崑山人
于立字彦成南康人學道㑹稽山中
陸仁字良貴河南人
張遜
石民瞻潤州人
郯韶字九成吳興人至正中嘗辟試漕府掾自號雲臺
散吏又號苕溪漁者有雲臺集
柯九思字敬仲號丹邱天台人文宗時為奎章閣鑒書
博士
王逢字原吉江陰人至正中嘗作河淸頌累薦不起隠
居江上之黄山自稱席㡌山人尋避地無錫梁鴻山又
遷松之青龍江名所寓曰梧溪精舍自稱梧溪子蓋以
大母徐嘗手植雙梧於故里之横江也又徙上海之烏
涇築草堂以居號最閒園丁有梧溪集
何景福字介夫淳安人别號鐵牛翁隠居不仕有介夫
集
梁寅字孟敬新喻人元末累舉不第辟集慶路儒學訓
導隠居敎授眀初徵至京修禮書書成辭疾歸結廬石
門山學者稱為梁五經
錢抱素字素菴
錢應庚字南金抱素之弟
吳瓘字瑩之號竹莊
王蒙字叔眀吳興人德璉之子趙孟頫外孫别號黄鶴
山樵工畫元末官理問眀洪武初為泰安州知州
劉雲寰
王燧吳人
張􁁉嘉興人
金絅嘉興人
王容溪
龍端是
龍紫蓬
　　　失名
傅按察
　　　方外
丘長春初名處機字通密號長春登州栖霞人年十九
為全眞師王眞人嚞於海上戊申召見闕下隨還終南
山已卯元太祖遣近侍迎至雪山之陽延問至道癸未
東還賜號神仙爵大宗師居燕太極宮改名長春丁亥
　卒有磻溪集六巻
　張雨字伯雨一名天雨號貞居子錢塘人宋崇國公九
　成之裔年二十徧遊名山棄家為道士居茅山自號句
　曲外史有貞居詞一巻
　滕賔字玉霄睢陽人官江西儒學提舉後入天台為道
　士稱涵虛子有詞一巻
　　　　閨媛
　管道昇字仲姬趙孟頫妻能詩工書畫竹尤妙
　王秋英
　　　　妓女
　劉燕哥
　
　
　
　
御選歴代詩餘巻一百九
　欽定四庫全書
御選歴代詩餘巻一百十
司經局洗馬掌局事兼翰林院修撰加二級(臣/)王奕淸奉
㫖校刋
　　詞人姓氏
　　　眀
　仁宗諱髙熾成祖子虛懐嗜書學問淵雅尤好宋歐陽
　修之文乙夜繙閱每至達旦受詩法於贊善徐善述有
　御製集上下二巻
　宣宗諱瞻基仁宗子天質神敏遜志經史長篇短歌援
　筆立就雅意興賢作招隠歌猗蘭操以見志
　劉基字伯温靑田人負命世才博通天文地理陰符家
　言元至順間以眀經登進士第累仕皆投劾去入眀以
　佐命功官至御史中丞封誠意伯正德中追諡文成詩
　文皆手自編定在元季作者名覆瓿集眀初作者名犂
　睂公集
髙啓字季迪長洲人至正末隠吳淞江之靑邱自號靑
邱子洪武初召入都命纂修元史尋入内府敎功臣子
弟授翰林院國史編修官三年七月擢户部侍郎力辭
賜白金放還詞一巻名扣舷集
楊基字孟載其先本嘉州人以大父仕江左生於吳中
九歲背誦六經著書十萬餘言名曰論鑒洪武二年授
滎陽知縣謫居鍾離久之用薦為江西行省幕官坐省
臣得罪落職六年起奉使湖南廣右召授兵部員外郎
出為山西按察使基少負詩名與髙啓張羽徐賁為友
時號吳中四傑有睂菴集十二巻
陶安字主敬太平人眀祖渡江安率父老奉迎留置幕
府歴左司郎中出知黄州降桐城令移知饒州仍改黄
州尋召為翰林院學士御製門帖賜之曰國朝謀略無
雙士翰苑文章第一家洪武元年擢江西行中書參知
政事有學士集
王行字止仲長洲人髫時從其父為閶門南市人市藥
主人翁授以魯論一夕成誦乃令徧閱所藏書未久辭
去授徒於城北洪武初郡庠延為訓導晩年隠居石湖
好談兵法喜釋老工詩畫洪武二十六年游京師居凉
國公西塾竟同坐法
解縉字大紳一字縉紳吉水人洪武二十六年進士授
中書庶吉士改御史建文時待詔翰林永樂初為侍讀
學士直文淵閣進翰林學士出為廣西參議改交阯縉
生而穎異下筆輙數萬言未嘗起藳有春雨集
林鴻字子羽福淸人洪武初以薦授將樂儒學訓導居
七年拜膳部員外郎召試龍池春曉孤鴈二詩名動京
師自免歸有集
胡儼字若思南昌人洪武末㑹試乙科授華亭敎諭永
樂初擢翰林簡討直内閣進國子監祭酒兼侍講掌翰
林院洪熙元年加太子賓客致仕
王達字達善無錫人洪武中舉眀經除國子監助敎永
樂中擢翰林編修遷侍讀學士有盛名與解縉王偁等
號東南五才子所傳有耐軒天遊二稿
王璉字汝器長洲人洪武壬子以㑹試舉子簡授編修
肄業文華堂終吏部主事
瞿佑字宗吉錢塘人洪武中以薦歴仁和臨安宜陽訓
導遷周府右長史
馬洪字浩瀾仁和人善吟詩詞調尤工有花影集
莫璠字仲璵錢塘人隠居不仕有西湖十景詞盛傳於
世
晏璧江西人宣德時攘吳草廬三禮改注
徐有貞初名珵字元玉吳縣人宣德癸丑進士選翰林
院庶吉士授編修歴春坊諭德改僉都御史治河張秋
天順改元以迎復功拜華蓋殿大學士兵部尚書掌内
閣事封武功伯
商輅字𢎞載淳安人正綂乙丑進士自鄉試㑹試以至
殿試皆第一授翰林院修撰累官至禮部尚書入東閣
諡文毅有文毅集
湯公讓其先鳯陽人東甌王和之曽孫隸應天府學為
諸生尋棄之巡撫周忱薦其有文武才授錦衣衛百户
歴官至延綏參將
李東陽字賓之茶陵人以戍籍居京師四歲舉神童八
歲入京學天順八年登進士選翰林院庶吉士授編修
歴官至吏部尚書華蓋殿大學士諡文正有懐麓堂集
及續集南行東祀諸集
姚綬字公綬嘉善人天順末進士拜監察御史成化初
知永寧府解官作室曰丹邱自稱丹邱先生
周用字行之吳江人𢎞治壬戌進士授行人遷南京工
科給事中歴仕至吏部尚書諡恭肅
吳寛字原博長洲人成化八年㑹試廷試俱第一入翰
林累遷至掌詹禮部尚書司内閣誥敕諡文定有匏庵
集
吳洪字禹疇吳江人成化壬辰進士由刑部主事歴官
至刑部尚書
趙寛字栗夫吳江人成化辛丑進士第一歴官刑部郎
中出為浙江提學副使廣東按察使有半江集
桑悅字民懌常熟人讀書一過輙焚棄年十九領成化
乙酉鄉薦三赴㑹試得乙科除泰和訓導遷長沙通判
調柳州外艱歸遂不出嘗作兩都賦有集
沈周字啓南長洲人受經學於陳寛景泰間舉賢良筮
得遯之九五遂不應耕讀於相城里工詩畫有石田先
生集
韓守益
史鑑字眀古吳江人博學好古隠居邑之西村有西村
集
文徵眀初名璧以字行更字徵仲長洲人父林為温州
守徵眀受文法於吳寛受書法於李應禎受畫法於沈
周以諸生歲貢入京授翰林院待詔尋告歸
顧璘字華玉吳縣人徙居金陵𢎞治丙辰進士歴官至
南京刑部尚書璘少負才名與陳沂王韋同號金陵三
俊有息園浮湘憑几歸田諸集
邊貢字廷實歴城人𢎞治丙辰進士授太常博士累官
至南京户部尚書有華泉集八巻即𢎞治七子之一
王廷相字子衡儀封人𢎞治壬戌進士選庶吉士改授
兵科給事中再謫再起歴官至兵部尚書兼都察院左
都御史有家藏集行世
陸深字子淵上海人𢎞治乙丑進士由庶吉士授編修
陞國子監祭酒左遷延平府同知歴副使布政使召還
以太常卿兼侍讀學士進詹事府詹事諡文裕有詩文
集百巻及河汾燕閒錄玉堂漫筆傳於世
陸楫字思豫深之子有蒹葭堂集
吳山字靜之吳江人大司冦洪之子正德戊辰進士授
刑部主事歴任南贛河南四川巡撫入為刑部尚書諡
忠襄
楊慎字用修新都人大學士廷和之子七歲作擬古戰
場文正德辛未廷試第一授翰林院修撰以議禮謫戍
滇南著述最富詩文集之外凡百餘種
張綖字世文髙郵人正德癸酉舉人選武昌府通判遷
知光州著詩餘圗譜詞家奉為指南有南湖集四巻
夏言字公謹貴溪人正德丁丑進士授行人歴吏科都
給事中以議禮稱旨改翰林院侍讀入直内閣歴官至
吏部尚書華蓋殿大學士諡文愍有元相桂翁詞及鷗
園新曲行世
徐階字子升華亭人嘉靖癸未進士廷試第三人授編
修歴官禮部尚書建極殿大學士諡文貞
王愼中字道思晉江人嘉靖丙戌進士授户部主事改
禮部又改吏部歴騐封郎中謫為常州府通判稍遷南
户禮二部終河南左參政
黄正色字斗南無錫人嘉靖巳丑進士歴知仁和香山
南海三縣擢為御史後官至大理卿有遼陽藁
吳子孝字純叔長洲人大學士一鵬之子嘉靖巳丑進
士選庶吉士改工部主事歴光祿寺丞遷湖廣參議提
督太和山有海峰詞集
駱文盛字質甫武康人嘉靖乙未進士由庶吉士授翰
林院編修尋告歸所居在餘英溪之下因自號兩溪
李攀龍字于鱗歴城人嘉靖甲辰進士授刑部廣東司
主事歴郎中出知順德府擢陜西提學副使移疾歸用
何景眀例特予告凡十年起浙江副使遷參政拜河南
按察使母喪歸卒有滄溟集三十巻
王世貞字元美太倉人嘉靖丁未進士除刑部主事歴
郎中出為靑州兵備副使以家難解官歸隆慶初起補
大名兵備遷浙江參政山西按察使入為太僕卿以右
副都御史撫治鄖陽遷南大理卿應天府尹乞歸起南
刑兵兩部侍郎拜刑部尚書乞歸卒與李攀龍輩號後
七子有弇州山人四部正續稿百餘巻
鄔仁卿字汝元丹徒人嘉靖壬子舉人知湘潭縣有駢
語集
吳邦楨字子寧吳江人大司冦山之子嘉靖癸丑進士
授刑部主事累遷至太僕卿
于永號勵庵金壇人侍郎湛之子嘉靖乙卯舉人
王世懋字敬美世貞之弟嘉靖乙未進士除南京禮部
主事改北禮部主事遷司寶丞出江西參議陜西福建
提學副使終南京太常寺少卿有奉常集
王錫爵字元馭太倉人嘉靖壬戌進士第一廷試第二
授翰林院編修歴官禮部尚書建極殿大學士諡文肅
有文肅集
莫是龍字雲卿以字行更字廷韓華亭人以諸生貢入
太學
陸祖允
徐渭字文淸更字文長山陰人嘉靖中少保胡宗憲督
兵浙江以諸生延入幕府掌書記有闕編櫻桃館諸集
陳淳字道復吳郡姚湖人自號白陽山人
林章字初文福淸人萬厯癸酉舉人僑寓金陵屢上書
言時事卒於獄
趙南星字夢白髙邑人萬厯甲戍進士選汝寧府推官
遷户部郎歴吏部考功郎中削籍里居三十年天啓初
以列卿起廢拜吏部尚書坐忤逆奄遣戍大同卒諡忠
毅有集
馮琦字用韞臨胊人萬厯丁丑進士選庶吉士授翰林
院編修歴官至禮部尚書諡文敏有北海集
屠隆字長卿鄞縣人萬厯丁丑進士除潁上知縣調靑
浦陞禮部主客主事歴儀制郎中有由拳白榆采眞南
遊諸集
湯顯祖字義仍臨川人萬厯癸未進士授南京太常博
士遷南禮部郎疏劾政府謫廣東徐聞典史稍遷知遂
昌縣有玉茗堂集
袁黄字坤儀吳江人萬厯丙戌進士官至兵部職方司
主事
焦竑字弱侯金陵人萬厯已丑進士廷試第一官翰林
院修撰
張琨
王肯堂字宇泰金壇人萬厯已丑進士由庶吉士補外
任歴官福建布政司參政
費元祿字無學鉛山人南太僕卿堯年之子有甲秀集
儲昌祚字肩宇宜興人萬厯巳丑進士歴官四川按察
司僉事
儲懋端昌祚之子
王衡字辰玉太倉人大學士錫爵之子萬厯辛丑進士
廷試第二授翰林院編修有緱山集
俞彦字仲茅金陵人萬厯辛丑進士歴官光祿寺少卿
王坊字元表華亭人萬厯壬子舉人歴官河南信陽州
知州
俞琬綸字君宣吳縣人萬厯癸丑進士授西安知縣有
自娛集
錢繼登字龍門嘉善人萬厯丙辰進士知饒州府有壑
專堂集
魏浣初字仲雪常熟人萬厯丙辰進士歴官廣東提學
參政有四如山樓集
吳宗達字靑門武進人萬厯甲辰進士廷試一甲第三
名歴官至大學士諡文端
陳繼儒字仲醇華亭人隠居小崑山自號睂公
吳正志字之矩有雲起樓集
葛一龍字震甫吳之洞庭人官雲南布政司理問
范汭字東生烏程人祭酒應期之姪太學生輯全唐詩
千餘巻有詩集四巻
吳鼎芳字凝父世居吳之西洞庭與烏程范汭有披襟
倡和集後薙染為僧號唵囕
李鄂
施紹莘字子野嘉興人有花影集
張逸字泰菴
陳子龍字臥子靑浦人崇禎丁丑進士歴官兵科給事
中有湘眞閣江蘺檻詞行世
夏允彞字彞仲華亭人崇禎丁丑進士官至吏部考功
司主事
季叔房字孟蓮
錢繼章字爾斐嘉善人繼登之弟崇禎丙子舉人有谿
嘿山房集菊農詞
吳易字日生吳江人太僕卿邦楨之孫崇禎癸未進士
授兵部職方司主事有東湖倡和詩詞二巻
王泰際字内三嘉定人崇禎癸未進士有冰抱集二十
巻
沈泓字臨秋
沈友夔初名龍華亭人崇禎癸未進士有雪初堂集
沈麖字天鹿華亭人
沈懋德字雲嵩嘉善人所著有坊表錄及湖目齋詩詞
行世
陸釋麟字瞿彌有集
于玉班字淸卿金壇人孝廉永之孫光祿少卿孔兼之
子
于玉珩字佩卿玉班之弟
馮鼎位字素人松江人崇禎戊辰㧞貢授翰林院待詔
喻綜
王彦泓字次回金壇人都御史樵之孫以歲貢授華亭
訓導
錢應金字星白嘉興人有古堂集
夏復字存古華亭人吏部主事允彞之子有玉樊堂藳
胡偕行字與行徽州人
董斯張字遐周歸安人大宗伯份之孫撰廣博物志四
十巻
程馟字墨仙休寧人有石交堂詞
吳兖字魯于武進人萬厯庚子舉人
髙濓字深甫
顧同應字仲從華亭人
張草字石陽有繡香集
陳翼飛字元朋
卓人月字珂月仁和人有蕊淵集
于儒穎字􁃳仲金壇人光祿少卿孔兼之孫
沈自炳字君晦吳江人副使珫之子
顧士林字文叔嘉興人
錢繼振字爾玉嘉善人
錢光繡字聖月
沈宗塙字以冲仁和人崇禎癸未進士終行人
沈宗堢字旨庵
錢芬字仲芳
沈鍾鶴字同庵
顧孔昭
沈士鑛字寶臣
沈士銑字聲令
顧諫字廷直嘉興人
朱諌
顧志字存英有暉吉堂集
張大烈字言冲錢塘人有詩餘類函
唐世瀚字宗之
李伊玉
吳楨字永錫
朱灝字宗逺松江人
薛廷寵
周世臣字穎侯
孫茂芝字若英
裘昌令字梅倩有書仙閣詞
褚附鳯字梧岡
李福謙字子虚嘉興人
馮盛世字濟之
戈止字永淸
　　　失名
夢菴
　　　方外
釋涵初
　　　閨媛
朱盛藻字瓊蕤黄州楚宗女嘗作灌舂逸尚序
端淑卿當塗人敎諭廷弼之女歸芮氏有綠牕詩藳
王鳯嫺字瑞卿號文如子華亭人進士張本嘉妻婺居
敎子與二女引元引慶自相倡和有貫珠集雙燕遺音
行世
張引元字文姝又字蕙如華亭張本嘉之女適楊安世
黄氏狀元楊慎妻
張紅橋閩縣人居於紅橋之西因自號紅橋後歸福淸
林鴻
孟淑卿蘇州人訓導澄之女自號荆山居士
陸卿子長洲人尚寶卿師道女太倉趙宧光妻有雲臥
閣考槃諸集
項蘭貞字孟畹秀水黄卯錫妻有裁雲月露二草陸卿
子為之序
沈宜修字宛君吳江人山東副使珫之女工部郎中葉
紹袁妻有鸝吹集
沈靜專字曼君宜修之妹歸吳氏所著詩詞名適適草
葉紈紈字昭齊紹袁長女歸同邑袁氏藳名愁言
葉小紈字蕙綢紹袁次女適同邑沈永楨
葉小鸞字瓊章紹袁㓜女遺藳名返生香
張倩倩吳江人適同邑沈自徴
徐媛
武氏三水人太僕少卿文翔鳯妻
劉氏楚人
錢氏
郭㻬字素汝長洲人適埭川顧氏
顧若璞字知和錢塘人適王氏有臥月軒集
商景蘭字媚生會稽人應天巡撫祁彪佳妻
周蘭秀吳江人適平湖孫氏
　韓智玥湖州人狀元韓敬之女歸金壇于鑾
　謝小湄字中李有集
　吳朏號冰蟾子華亭人適曹氏
　陳㛃字无垢宜興人有茹蕙集
　　　　妓女
　王微字修微廣陵妓自號草衣道人有樾館詩數巻
　楊宛字宛叔金陵妓有集
　馬瓊瓊
　
　
　
　
　
　
　
御選歴代詩餘巻一百十
　欽定四庫全書
御選歴代詩餘巻一百十一
司經局洗馬掌局事兼翰林院修撰加二級(臣/)王奕淸奉
㫖校刋
　　　詞話(唐一/)
　舜典曰詩言志歌永言聲依永律和聲詩序曰在心為
　志發言為詩情動於中而形於言言之不足故嗟歎之
　嗟歎之不足故詠歌之詠歌之不足故不知手之舞之
　足之蹈之樂記曰詩言其志也歌詠其聲也舞動其容
　也三者本於心而樂器從之故有心則有詩有聲則有
　律先定其音節然後製詞亦依永和聲之意也今又分
　詩與樂府作兩科曰古詩曰樂府謂詩之可歌者也而
　古樂府以為詩之流而詞皆就音節以為名漢時雅鄭
　雜用而鄭為多魏平荆州得漢雅樂古曲音調存者有
　四曰鹿鳴騶虞伐檀文王而李延年之徒以歌被寵復
　改易音節止存鹿鳴一曲晉初亦除之又考漢時短簫
鐃歌樂曲三國所存者有朱鷺艾如張上之回戰城南
將進酒之類凡二十二曲晉興又盡改之獨𤣥雲釣竿
二曲而巳自晉以來五季新曲頗衆隋初盡歸淸樂唐
景龍後曲詞猶存如白雪公莫舞巴渝白苧子夜團扇
懊憹莫愁楊叛兒烏夜啼玉樹後庭花六十三曲唐中
葉有聲有詞者三十有七有聲無詞者止七曲唐歌曲
比前代為多其見於今者十之三四耳(碧雞/漫志)
詞起於唐人而六代巳濫觴矣梁武帝有江南弄陳後
主有玉樹後庭花隋煬帝有夜飲朝眠曲豈獨五代之
主蜀之王衍孟㫤南唐之李璟李煜吳越之錢俶以工
小詞為能文哉王衍之月眀如水浸宮殿有酒不醉眞
癡人李玉簫愛賞之元人用為傳竒孟㫤之冰肌玉骨
淸無汗東坡復衍足其句錢俶之金鳯欲飛遭掣搦情
脉脉行即玉樓雲雨隔為藝祖歎賞惜無全篇而亦流
遞於後矣(曲洧/舊聞)
隋樂工王令言妙達音律時煬帝將征遼令言之子彈
琵琶作安公子曲令言驚問那得有此對曰宮中新翻
曲也調在太蔟角(通典/)
玉臺新詠載烏夜啼徐陵云繡帳羅幃燈影獨一夜千
年猶不足惟憎無賴汝南雞天河未落已爭啼王建云
章華宮人夜上樓君王望月西山頭夜深宮殿門不鎖
白露滿山山葉墮一首轉韻平仄各叶此商調曲也皇
甫松竹枝祖之(楊慎/)
塡詞必溯六朝者亦昔人探河窮源之意如梁武帝江
南弄云衆花雜色滿上林舒芳耀彩垂輕陰連手𨄌蹀
舞春心舞春心臨歲腴中人望獨踟蹰梁僧法雲三洲
歌一解云三洲斷江口水從窈窕河旁流啼將别共來
長相思二解云三洲斷江口水從窈窕河旁流歡將樂
共來長相思梁臣徐勉迎客曲云絲管列舞曲陳含羞
未奏待佳賔羅絲管陳舞席歛袖嘿脣迎上客送客曲
云袖繽紛聲委咽歌曲未終髙駕别爵無筭景巳流空
紆長袖客不留隋煬帝夜飲朝眠曲云憶睡時待來剛
不來卸妝仍索伴解佩更相催博山思結夢沉水未成
灰憶起時投籖初報曉被惹香黛殘枕隠金釵裊笑動
上林中除却司晨鳥王叡迎神歌云蓪草頭花柳葉裙
蒲葵樹下舞蠻雲引領望江遥滴淚白蘋風起水生紋
送神歌云棖棖山響答琵琶酒濕靑莎肉飼鴉樹葉無
聲神去後紙錢飛出木棉花此六代風華靡麗之語後
來詞家之所本也略輯於此(楊愼/)
沈約亦有六憶詩其三云憶眠時人眠獨未眠解羅不
待勸就枕更須牽復恐旁人見嬌羞在燭前巳開煬帝
之先矣(詞苑/)
唐時古意猶未失竹枝浪淘沙抛毬樂楊柳枝乃詩中
絶句而定為歌曲故李白淸平調皆絶句元白諸詩多
為知音者協律白居易守杭元稹贈詩云休遣玲瓏唱
我詩我詩多是别君辭自注云樂人髙玲瓏能歌余數
十詩又白居易自有詩云席上爭飛使君酒歌中羣唱
舍人詩又元稹見人歌韓舍人新律詩戲贈云輕新便
妓唱凝妙入僧禪沈亞之云故人李賀善撰南北朝樂
府多怨鬱悽豔之句誠能蓋古排今使為詞者莫能偶
矣唐史稱李賀樂章數十篇諸工皆合之管絃又稱李
益詩每一篇成樂工慕名者爭以賂取之被諸聲歌供
奉天子舊史亦稱武元衡工五言詩好事者傳之往往
見於樂部開元中王昌齡髙適王之渙旗亭畫壁伶官
招妓聚宴以此知唐之伶妓以當時名士詩詞入歌曲
皆常事也(碧雞/漫志)
梁樂府有夜夜曲或名昔昔鹽昔即夜也鹽亦曲之别
名張枯詩村俗猶吹阿濫堆賀鑄詞塞管孤吹新阿濫
又戴式之有烏鹽角行元人月泉吟社詩山歌聒耳烏
鹽角村酒柔情玉練槌阿濫堆烏鹽角皆曲名也李郢
詩謝公留賞山公醉知入笙歌阿那朋劉禹錫竹枝詞
今朝北客思歸去回入紇那披綠蘿阿那紇那亦當時
曲名李詩言變梵唄為豔歌劉詞言變南調為北曲也
(楊愼/)
唐詞紀為郭茂倩所輯楊璠董御多收偽詞以廣之有
以其名同而濫收之者今取劉禹錫紇那曲云踏曲興
無窮調同詞不同願郎千萬壽長作主人翁按詞品阿
那紇那皆當時曲名劉禹錫言變南調為北曲蓋隨方
音而轉也劉采春羅嗊曲云莫作商人婦金釵當卜錢
朝朝江口望錯認幾人船按曲有三解一名望夫歌取
其一以存調無名氏一片子云柳色靑山映棃花雪鳥
藏緑牎桃李下閒坐歎春芳按敎坊記有此名樂府解
題所不詳者更有琴曲名千金意始分前後段起句三
字一音如音音音三字起句後接心心心三字起句而
下俱指法未能格之也(古今/詞話)
今以五七言之别見者彚較之如何滿子已收六言六
句矣兹考薛逢之何滿子云繫馬宮槐老持杯店菊黄
故交今不見流恨滿山光如三臺令巳收六言四句矣
兹考李後主之三臺令云不寐倦長更披衣出户行月
寒秋竹冷風切夜窓聲如楊柳枝巳收七言四句矣兹
考李商隠之楊柳枝云畫屏繡歩障物物自成雙如何
湖上望只是見鴛鴦如醉公子巳收無名氏之五言八
句矣兹考無名氏之醉公子云昨日春園飲今朝倒接
䍦誰人扶上馬不省下樓時如長命女巳收長短句矣
兹考無名氏之長命女云雲送關西雨風傳渭北秋孤
燈然客夢寒杵搗鄉愁如烏夜啼巳收長短句矣兹考
聶夷中之烏夜啼云衆鳥各歸枝烏烏爾不棲還應知
妾恨故向綠牎啼如長相思巳收琴調之長短句矣兹
考張繼之仄韻長相思云遼陽望河縣白首無由見海
上珊瑚枝年年寄春燕又令狐楚之平韻長相思云君
行登隴上妾夢在關中玉筯千行落銀牀一夕空如江
南春旣列長短句矣兹考劉禹錫之江南春云新妝宜
面下朱樓深鎖春光一院愁行到中庭數花朶蜻蜓飛
上玉搔頭如歩虚詞巳列長短句之雙調矣兹考陳羽
之歩虚詞云樓閣層層阿母家崑崙山頂駐紅霞笙歌
往見穆天子相引笑看琪樹花如漁歌子巳列長短句
之單調雙調矣兹考李夢符之漁父詞二首云村市鐘
聲渡逺灘半輪殘月落前山徐徐撥棹却歸去浪疊朝
霞碎錦翻漁弟漁兄喜到來婆官賽却坐江隈椰榆杓
子瘤杯酒爛煮鱸魚滿盎堆如鳯歸雲巳列林鍾商之
長調矣兹考滕潛之鳯歸雲二首云金井䦨邊見羽儀
梧桐樹上宿寒枝五陵公子憐文彩畫與佳人刺繡衣
飲啄蓬山最上頭和煙飛下禁城秋曽將弄玉歸雲去
金翿斜翻十二樓他如離别難金縷曲水調歌白苧各
有七絶雜以虚聲亦多可歌者後之集譜者無以詩句
而亂詞調也(古今/詞話)
淸商曲有采蓮子即江南弄中采蓮曲如李白耶溪采
蓮女見客棹歌回笑入荷花裏佯羞不出來劉方平落
日晴江曲荆歌豔楚腰采蓮從小慣十五即乘潮又王
昌齡亂入池中看不見聞歌始覺有人來張潮賴逢鄰
女曽相識並著蓮舟不畏風殊有風致然必以皇甫松
孫光憲之排調有襯字者為詞體(樂府/解題)
無名氏回紇曲云陰山瀚海信難通幽閨少婦罷裁縫
緬想邊庭征戰苦誰能對鏡冶愁容久戍人將老須臾
變作白頭翁長歌之哀過於痛哭必陳隋初唐之作也
馮延巳别名抛毬樂莫思歸其所製見陽春集(詞品/)
岑參六州歌頭云西去輪臺萬里餘也知音信日應疎
隴山鸚鵡能言語為報家人數寄書註云六州伊渭梁
氐甘涼也王維伊州歌云秋風眀月獨離居蕩子從軍
十載餘征人去日殷勤囑歸雁來時好寄書張仲素渭
州詞云亭亭孤月照行舟寂寂長江萬里流鄉國不知
何處是雲山漫漫使人愁王之渙梁州歌云黄河逺上
白雲間一片孤城萬仞山羌笛何須怨楊柳春風不度
玉門關張祐氐州第一云十指纖纖玉筍紅雁行輕度
翠絃中分眀自說長城苦水闊雲寒一夜風符載甘州
歌云月裏嫦娥不畫睂只將雲霧作羅衣不知夢逐靑
鸞去猶把花枝蓋面歸無名氏涼州歌云一去遼陽繫
夢魂忽傳征騎到中門紗牎不肯施紅粉圗遣蕭郎問
淚痕此皆商調曲也樂府所收六州歌頭則一百四十
三字長短句之三疊者(樂府/衍義)
五行之聲所司為正所欹為傍所斜為偏所下為側正
宮之調正犯黄鐘宮傍犯越調偏犯中呂宮側犯越角
之類樂府諸曲自昔不用犯聲唐自天后末年劒器入
渾脫始為犯聲眀皇時樂人孫處秀善吹笛好作犯聲
亦鄭衛之變也(陳暘/樂書)
唐時羯鼓錄無有能傳其法者開元帝最為妙絶宋璟
李皋裴冕亦精其理至宋元祐中邠州一老猶能之有
大合禪滴滴泉曲(太平/樂府)
樂部中有促拍催酒謂之三臺唐士云蔡邕自御史累
遷尚書不數日間歴徧三臺樂工以邕洞曉音律故製
詞以悅之又始作樂必曰絲抹將來蓋絲竹在上鐘鼓
在下絲以起之樂乃作亦唐以來如是(珊瑚鈎/詩話)
宋沆為太樂令知音近代無比太常久亡徵調沆乃考
鐘律而得之(唐國/史補)
唐永徽中王方言於河灘拾得小樹栽之及長乃林檎
也進於髙宗以為朱柰又名五色林檎敎坊以為曲名
(洽聞/記)
景雲初設宴於桃花園羣臣畢集學士李嶠等各獻桃
花詩令宮女歌之辭旣淸婉歌復妙絶獻詩者舞蹈稱
萬歲勅太常簡二十篇入樂府號曰桃花行(武平一/文館記)
先天初眀皇御安福門觀燈令朝士能文者為踏歌聲
調入雲(輦下歲/時記)
李白草堂集白蜀人草堂在蜀懐故國也菩薩蠻憶秦
娥二首為百代詞曲之祖(鄭樵/通志)
開元中李白供奉翰林時禁中朩芍藥盛開明皇乘照
夜白貴妃以歩輦從選棃園子弟度曲李龜年捧檀板
押衆樂前欲歌眀皇曰賞名花對妃子焉用舊詞遂命
龜年持金花箋宣賜李白立進淸平調三章白宿酲未
解援筆而就太眞持頗黎七寶杯酌西涼葡萄酒眀皇
親調玉笛以倚曲毎曲徧將換則遲其聲以媚之太眞
飲罷歛繡巾重拜自此顧李白異於他學士(松牎摭/異錄)
李白於便殿對帝譔詞時天寒筆凍莫能書字帝敕宮
嬪十人侍白左右各執牙筆呵之其受聖眷如此(開元/遺事)
楊用修所載太白淸平樂二闋識者謂非太白作以其
卑淺也按太白淸平調本三絶句而巳不應復有詞也
(王世貞/四部稿)
河漢女玉鍊顔雲軿往往在人間九霄有路去無跡裊
裊香風生珮環此太白桂殿秋詞也得於石刻而無腔
劉無言倚其聲歌之音極淸雅(能改齋/漫錄)
仙女下董雙成漢殿夜涼吹玉笙曲終却從仙官去萬
户千門惟月明李太白詞也得於石刻而無其腔劉無
言自倚其聲歌之東皋雜錄又以為范德孺謫均州偶
遊武當山石室極深處有題此曲於崖上未知孰是(詞/苑)
平林漠漠煙如織寒山一帶傷心碧暝色入髙樓有人
樓上愁玉階空佇立宿鳥歸飛急何處是歸程長亭更
短亭此詞寫於鼎州滄水驛不知何人所作魏道輔泰
見而愛之後至長沙得古風集於曽子宣内翰家乃知
李白所譔(湘山/野錄)
開元時南詔入貢危髻金冠瓔珞被體號菩薩蠻因以
製曲楊愼改蠻為鬘以戒經華鬘被首為據殊失詳考
(胡應麟/筆叢)
唐大中初女蠻國貢雙龍犀眀霞錦其人危髻金冠瓔
珞被體當時號為菩薩蠻優者作女王曲文士往往譜
為詞(杜陽/雜編)
憶秦娥商調曲也鳯樓春即其遺意李白之簫聲咽用
仄韻孫夫人之花深深用平韻張宗瑞復立新名曰碧
雲深(唐詞/紀)
唐詞載李德裕歩虚詞即雙調搗練子唐詞本無換頭
搗練子本無雙調近刻列為李白桂殿秋二首李集之
考覈者多矣不聞菩薩蠻憶秦娥而外别有桂殿秋也
吳虎臣得於石刻而無其腔劉無言倚其聲歌之其說
亦未足信劉禹錫作瀟湘神起處疊三字一句亦即搗
練子但為迎神送神之詞耳(古今/詞話)
敎坊記曰開元十一年初製聖壽樂以歌舞之所司先
進曲名以墨㸃者舞舞有曲敎坊惟得舞伊州五天重
來疊不離此兩曲餘悉讓内家也内家舞曲有二垂手
羅迴波樂蘭陵王春鶯囀半社渠借席烏夜啼之屬謂
之軟舞阿遼曲柘枝黄麞拂林大渭州達摩之屬謂之
健舞此崔令欽所編曲名三百餘調始此(古今/詞話)
眀皇嘗坐朝以手指上下按其腹朝退髙力士進曰陛
下向來數以手指按腹豈非聖體小有不安耶眀皇曰
非也吾昨夜夢遊月宮諸仙娛以上清之樂寥亮淸越
非人間所聞酣醉久之合奏諸樂以送吾歸其曲悽楚
動人杳杳在耳吾回以玉笛尋之盡得之矣坐朝之際
慮忽遺忘故懐玉笛於衣中時以手指上下尋按非有
不安力士再拜賀曰非常之事也願陛下為臣一奏之
其聲寥寥然不可名言力士又再拜且請其名眀皇笑
曰此曲名紫雲迴遂載於樂章(鄭棨傳/信錄)
昔昔鹽阿濫堆烏鹽角阿那朋之類皆歌曲名也自昔
昔鹽排律外餘多七言絶句有其名而無其調隋煬帝
李白調始生矣然望江南憶秦娥則以詞起調者也菩
薩蠻則以詞按調者也(藝苑/卮言)
驪山多飛鳥名阿濫堆眀皇御玉笛采其聲翻為曲子
當時左右皆傳唱之一作鷃爛堆(中朝/故事)
開元中大酺於勤政樓觀者喧聚莫辨魚龍百戲之音
髙力士請命宮人張永新出歌可以止喧永新出奏曼
聲廣塲寂寂若無一人大酺之曲名始此矣(太平/樂府)
眀皇諳音律善度曲嘗臨軒縱擊製一曲曰春光好方
奏時桃李俱發又製一曲曰秋風髙奏之風雨䬃然帝
曰此事不喚我作天公可乎詞俱失傳惟好時光一闋
云寶髻偏宜宮樣蓮臉嫩體猶香睂黛不須張敞畫天
敎入鬢長莫倚傾城貌嫁取箇有情郎彼此當年少莫
負好時光(開元/軼事)
荔枝香出唐書貴妃生日命小部奏新曲未有名適進
荔枝即以名曲解語花眀皇稱貴妃語出天寶遺事念
奴嬌眀皇宮人念奴也(詞品/)
樂府聲詩並著最盛於唐開元天寶間有李八郎者以
能歌擅名天下時新及第進士開宴曲江榜中有名士
先召李易服隠姓名與同至宴所曰表弟願與座末衆
皆不顧旣而酒行樂作歌者曹元謙奏念奴嬌衆皆咨
嗟稱賞名士忽指李曰請表弟歌衆皆哂或有怒者及
轉喉發聲一曲未終衆皆泣下羅拜曰此李八郎也(李清/照)
眀皇幸蜀霖雨彌旬棧道中聞鈴聲眀皇悼念貴妃為
製雨霖鈴曲(太眞/外傳)
楊太眞亦有一詞贈善舞張雲容者詞云羅袖動香香
不巳紅蕖裊裊秋煙裏輕雲嶺上乍揺風嫩柳池邊初
拂水此阿那曲也(詞統/)
江采蘋九歲誦二南詩開元中選侍眀皇見寵所居悉
植梅花故號梅妃為太眞逼遷上陽眀皇於花萼樓念
之會夷使貢珠命封一斛賜妃妃謝以詩云柳葉雙睂
久不描殘妝和淚汚紅綃長門盡日無梳洗何必珍珠
慰寂寥眀皇以新聲度曲曰一斛珠(梅妃/傳)
王士源襄陽集序云孟浩然骨貌淸淑風神散朗文不
按古師心獨妙其春詞有云靑樓曉日珠簾映紅粉春
妝寶鏡催巳厭交歡憐枕席相將遊戲繞池臺坐時衣
帶縈纖草行即裙裾埽落梅更道眀朝不當作私邀共
鬬管絃來論者以為有詩詞之别(唐詩/解)
王維詩名盛於開元天寶間與弟縉宦遊兩都凡諸王
駙馬豪右貴勢之門無不拂席迎之寧王薛王待之如
師友人有得奏樂圗不知其名維視之曰霓裳第三疊
第一拍也好事集樂工按之一一無差咸服其精鑒(唐/詩)
(紀/事)
開元中詩人王昌齡髙適王之渙齊名時風塵未偶而
遊處略同一日天寒微雪三詩人共詣旗亭貰酒小飲
忽有棃園伶官數人登樓㑹讌三詩人因避席隈映擁
爐火以觀焉俄有妙妓數輩尋續而至奢華豔曳都冶
頗極旋即奏樂皆當時名部也昌齡等私相約曰我輩
各有詩名無從自定其甲乙今者可以密觀諸伶所謳
若詩入歌詞之多者為優矣俄而一伶拊節而唱乃曰
寒雨連江夜入吳平眀送客楚山孤洛陽親友如相問
一片冰心在玉壺昌齡則引手畫壁曰一絶句又一伶
謳曰開篋淚霑臆見君前日書夜臺何寂寞猶是子雲
居適則引手畫壁曰一絶句尋又一伶謳曰奉帚平眀
金殿開强將團扇共徘徊玉顔不及寒鴉色猶帶昭陽
日影來昌齡又引手畫壁曰二絶句之渙自以得名巳
久意頗不平謂諸人曰此輩皆潦倒樂官所唱皆巴人
下里之詞耳豈陽春白雪之曲俗物敢近哉因指諸伎
中最佳者待此子所唱如非我詩即終身不敢與子爭
衡矣脫是我詩子等須當列拜牀下以師事我因歡笑
而俟之須㬰次至雙鬟發聲則曰黄河逺上白雲間一
片孤城萬仞山羌笛何須怨楊柳春風不度玉門關之
渙即揶揄二子曰田舍奴我豈妄哉因大諧笑諸伶不
喻其故皆起詣曰不知諸郎君何此歡噱昌齡等因話
其事諸伶競拜曰俗人不識神仙乞降淸重俯就筵席
三子從之飲醉竟日(唐詩/紀事)
張志和自稱煙波釣徒嘗謁顔眞卿於湖州以舴艋敝
請更之願為浮家泛宅往來苕霅間作漁歌子詞曰西
塞山前白鷺飛桃花流水鱖魚肥靑箬笠綠蓑衣斜風
細雨不須歸(樂府/紀聞)
湖州磁湖鎭道士磯即張志和所謂西塞山前白鷺飛
也(西吳/記)
武昌府大冶縣東九十里為道士洑即西塞山塞音澀
水經云壁立千仞東北對黄公九磯故名西塞横截江
流旋渦沸激舟人過之毎為失色張耒詩云巳逢嫵媚
散花峽不怕危亡道士磯遂以為即志和所遊西塞山
未知孰是(詞苑/)
志和性髙邁自為漁歌便畫之甚有逸思(名畫/記)
張松齡以漁歌子招其弟志和曰樂在風波釣是閒草
堂松桂巳勝攀太湖水洞庭山風狂浪急且須還後家
鶯脰湖旁仙去吳人為建望仙亭(羅湖/野錄)
東坡云元眞子漁父詞極清麗恨其曲度不傳加數語
以浣溪紗歌云西塞山邊白鷺飛散花洲外片帆微桃
花流水鱖魚肥自庇一身靑箬笠相隨到處綠蓑衣斜
風細雨不須歸山谷見之擊節稱賞且云惜乎散花與
桃花字重疊又漁舟少有使帆者乃為浣溪紗云新婦
磯邊睂黛愁女兒浦口眼波秋驚魚錯認月沉鈎靑箬
笠前無限事綠蓑衣底一時休斜風細雨轉船頭東坡
云魯直此詞清新婉麗以水光山色替却玉肌花貌眞
得漁父家風然才出新婦磯便入女兒浦此漁父毋乃
太瀾浪乎山谷晩年亦悔前作之未工因表弟李如篪
言漁父詞以鷓鴣天歌之甚協律恨語少聲多因以憲
宗畫像求元眞子文章及元眞之兄松齡勸歸之意足
前後數句云西塞山前白鷺飛桃花流水鱖魚肥朝廷
尚覓元眞子何處而今更有詩青箬笠緑蓑衣斜風細
雨不須歸人間欲避風波險一日風波十二時東坡笑
曰魯直乃欲平地起風波也徐師川作浣溪紗鷓鴣天
各二闋蓋因坡谷異同而作浣溪紗云西塞山前白鷺
飛桃花流水鱖魚肥一波才動萬波隨黄㡌豈如靑箬
笠羊裘何似綠蓑衣斜風細雨不須歸又云新婦磯邊
秋月眀女兒浦口晩潮平沙頭鷺宿戲魚驚靑箬笠前
眀此事綠簔衣厎度平生斜風細雨小舟輕鷓鴣天云
西塞山前白鷺飛桃花流水鱖魚肥朝廷若覓元眞子
長在晴江理釣絲青篛笠緑蓑衣斜風細雨不須歸浮
雲萬里煙波客惟有滄浪孺子知其二云七澤三湖碧
草連洞庭江漢水如天朝廷若覓元眞子不在雲邊在
酒邊眀月棹夕陽船鱖魚恰似鏡中懸絲綸釣餌都收
却八字山前聽雨眠(詞苑/)
元結於大厯中為道州刺史以軍事詣都還洛日春水
漲溢不得前作欵乃曲數首使舟子歌之以取適於道
路云(古今/詞話)
　漁翁夜傍西巖宿曉汲淸湘燃楚竹煙消日出不見人
　欸乃一聲山水緑此柳宗元欸乃曲也見本集有誤作
　晩唐人詞者非也當以音調辨之猶徐昌圗以詞名而
　悞入宋詞唐宋之音尚不能辨况中晩乎(古今/詞話)
　
　
　
　
　
　
　
　
　
　
　
御選歴代詩餘巻一百十一
　欽定四庫全書
御選歴代詩餘巻一百十二
司經局洗馬掌局事兼翰林院修撰加二級(臣/)王奕淸奉
㫖校刋
　　　詞話(唐二/)
　韋應物曉音律夜泊靈璧舟中聞笛聲謂酷似天寶棃
　園法曲李謩所吹者詢之乃謩外甥許雲封也韋授以
　李謩笛許曰此非外祖所吹者遇至音必裂强令試之
　遂吹六州徧一疊而裂(樂府/紀聞)
　韋蘇州性髙潔所在焚香埽地惟顧況皎然輩得與倡
　酬其小詞不多見惟三臺令轉應曲流傳耳(唐詩/記事)
　金壇戴叔倫有轉應曲云邊草邊草邊草盡來兵老山
　南山北雪晴千里萬里月明明月明月哀笳一聲愁絶
　即調笑令也筆意回環音調宛轉與韋蘇州一闋同妙
　韋詞云河漢河漢曉挂秋城漫漫愁人起望相思塞北
　江南别離離别離别河漢雖同路絶(古今/詞話)
陶峴者彭澤之子孫也家於崑山泛舟江湖徧遊煙水
往往數歲不歸自製三舟一舟自載一舟載賔客一舟
載飲饌客有前進士孟彦深孟雲卿布衣焦遂善為詞
調峴有女樂一部奏淸商之曲逢竒勝則窮其景物盡
興而行吳越之士號為水仙(甘澤/謡)
劉賔客官蘇州刺史李司空罷鎭日慕其名招致之出
伎佐觴劉賦春風一曲杜韋娘司空呼伎歸之(耆舊/續聞)
劉夢得在沅湘日以里歌俚鄙乃依騷人九歌作竹枝
九章敎里中兒由是盛於貞元元和之間毎歲正月里
中兒聮歌竹枝吹笛擊鼓以應節歌者揚袂睢舞以曲
多為貴聆其聲音中黄鐘之羽卒章訐激如吳歈雖傖
儜不可分而含思宛轉有淇澳之豔(劉禹錫/竹枝序)
劉禹錫别有瀟湘神詞云斑竹枝斑竹枝淚痕㸃㸃寄
相思楚客欲聽瑶瑟怨瀟湘深夜月眀時亦竹枝之流
也(草堂/箋)
春去也多謝洛城人弱柳從風疑舉袂叢蘭浥露似沾
巾獨坐亦含顰劉賔客詞也一時傳唱乃名為春去也
曲(古今/詞話)
柳枝樂府作折楊柳為漢鐃歌横吹曲上馬不捉鞭反
抝楊柳枝蹀坐吹長笛怨煞行客兒蓋邊詞别曲也舊
詞如劉禹錫云清江一曲柳千條二十年前舊板橋曽
與美人橋上别更無消息到今朝一曰壽杯詞如千門
萬户喧歌吹富貴人間只此聲年年織作昇平字髙映
南山獻壽觴語意自别(古今/詞話)
唐無名氏柳枝云萬里長江一帶開岸邊楊柳是誰栽
錦帆落盡西風起惆悵龍舟更不回盡推此曲為第一
然不若薛能楊柳枝云汴水髙懸百萬條淸風兩岸一
時揺隋家力盡虚栽得無限春風屬聖朝更得大體(古/今)
(詞/話)
周德華在崔芻言郎中席上唱柳枝如劉禹錫之春江
一曲柳千條賀知章之碧玉栽成一樹髙楊巨源之江
邊楊柳麴塵絲而不取温庭筠裴諴所作二人有愧色
(耆舊/續聞)
元稹歌曰櫻桃花一枝兩枝千萬朶花磚曽立采花人
窣破羅裙紅似火此亦長短句比章臺柳少疊三字(古/今)
(詞/話)
稹長於詩詞與白居易名相埒天下傳諷往往播於樂
府穆宗在東宮日妃嬪近習皆歌之宮中呼為元才子
(唐詩/紀事)
白居易在洛作柳枝詞云一樹春風萬萬枝嫩於金色
軟於絲永豐東角荒園裏盡日無人屬阿誰有人歌之
聞於宣宗因命移永豐柳二枝植内庭白復作詞云一
樹衰殘委泥土兩枝移植在天庭定知此後天文裏柳
宿光中添兩星(唐詩/紀事)
白樂天詞云花非花霧非霧夜半來天眀去來如春夢
不多時去似朝雲無覓處蓋其自度之曲因情生文雖
髙唐洛神竒麗不及也張子野衍之為御街行亦有出
藍之色(楊愼/)
白樂天長相思望江南縟麗可愛非後世作者可及花
非花一首尤纒綿無盡(花菴/詞客)
唐有杜秋娘歌行相傳是金陵女子為浙西觀察使李
錡妾錡有陰謀秋娘時解勉之嘗為錡製小詞云勸君
莫惜金縷衣勸君莫惜少年時有花堪折君須折莫待
無花空折枝後錡敗籍入宫此蓋以詞隠諫者唐詞選
為金縷曲今尚存金縷巷名則不獨桃葉桃根專美於
秦淮也(客座/贅語)
王仲初以宮詞百首著名三臺令轉應曲其餘技也(花/菴)
(詞/客)
王建霓裳詞云弟子部中留一色聽風聽水作霓裳今
敎坊尚存其聲而其舞則廢不傳矣近世有望瀛府獻
仙音二曲乃其遺聲也霓裳曲前世傳記論說頗詳不
知聽風聽水為何事白樂天有霓裳羽衣歌甚詳亦無
風水之說第記之必有知者爾(六一/詩話)
歐陽永叔以不曉聽風聽水作霓裳為疑按唐人西域
記龜兹國王與其臣庶之知樂者於大山間聽風水聲
均節成音後翻入中國如伊州甘州涼州等曲皆自龜
兹所致雖未及霓裳而其製曲亦用其法此說近之(蔡/絛)
(詩/話)
唐眀皇改婆羅門引為霓裳羽衣屬黄鐘商時號越調
白樂天嵩陽觀夜奏霓裳詩云開元遺曲自淒涼况近
秋天調是商知其為黄鐘商無疑歐陽永叔知霓裳羽
衣為法曲而以望瀛府獻仙音為其遺聲不眀宮調亦
太疎矣(碧雞/漫志)
莆中逍遥樓楣上有唐人横書類梵字相傳是霓裳譜
字訓不通莫知其說或謂今都下獻仙音乃其遺聲(筆/談)
同州樂工翻黄幡綽霓裳譜人以為非是仍依法曲造
成伶人花日新見之題其後云法曲雖精莫近望瀛(嘉/祐)
(雜/志)
唐憲宗時每大宴作霓裳舞文宗時詔太常卿馮定採
開元雅樂製雲韶雅樂是時霓裳曲四方大都邑及士
大夫家巳多按習而文宗乃加考訂製為舞曲因曲存
而舞節非舊故加整頓耳李後主作昭惠后誄云霓裳
羽衣曲經兹兵火世罕聞者偶獲舊譜殘缺頗甚暇日
與后詳定去其滛繁定其缺墜蓋霓裳曲在唐末已不
全矣(碧雞/漫志)
白樂天和元微之霓裳羽衣歌曰磬簫筝笛遞相横擊
擫吹彈聲迤邐註云凡曲之初衆音不齊金石絲竹次
第發聲霓裳序之初亦復如此又曰散序六奏未動衣
陽臺宿雲慵不飛中序劈砉初八拍秋竹吹裂春冰拆
註云散序六徧無拍故不舞中序始有拍乃舞又曰繁
音急節十二徧跳珠撼玉何鏦錚翔鸞舞罷却收翅唳
鶴曲終長引聲註云霓裳十二徧而曲終凡曲將終皆
聲拍促速惟霓裳之末長引一聲通計霓裳曲凡十二
疊前六疊無拍至第七疊謂之疊徧自此始有拍而舞
矣沈存中筆談指霓裳為遺調法曲未嘗見舊譜豈亦
得於樂天之詩乎(碧雞/漫志)
開元中樂工李龜年兄弟三人皆有盛名彭年善舞鶴
年龜年善歌製渭州六么亦奏霓裳羽衣特承顧遇(眀/皇)
(雜/錄)
六么一名緑腰一名録要唐史吐蕃傳云奏涼州渭州
録要雜曲段安節琵琶録云緑腰本録要也樂工進曲
必令録其要者靑箱雜記云曲有緑腰乃霓裳羽衣之
要拍也(碧雞/漫志)
康崑崙琵琶第一手兩市鬭樂崑崙居東綵樓彈新翻
羽調緑腰自謂無敵手矣曲罷市之西綵樓出一女郎
抱樂器云我亦彈此曲兼移在楓香調中撥聲如雷雨
交集竒妙入神崑崙悵然自失願拜為師女郎更衣出
乃僧善本俗姓段者是也(碧雞/漫志)
張紅紅者大厯初隨父丐食遇將軍韋靑因其善歌乃
納為姬頴悟絶倫有樂工取西河長命女加減節奏頗
有新聲未進内廷先歌於韋靑宅第靑令紅紅隔屏聽
之以小豆合數記其拍紿之云女弟子久歌此非新曲
也隔屏奏之一聲不失且云曲中有一聲不穏今巳正
之矣樂工大驚拜伏嗟歎不已尋詔入内庭宜春院寵
澤隆異宮中號為記曲娘子即拜才人(脞說/)
李益詩名早著征人歌一篇好事者畫為圗障回樂峰
前沙似雪天下唱為歌曲(唐語/林)
韓翃字君平有友人每將妙妓柳氏至其居窺韓所與
往還皆名人必不久貧賤許配之未幾韓從辟淄靑置
柳都下三歲寄以詞章臺柳章臺柳昔日靑靑今在否
縱使長條似舊垂也應攀折他人手柳答以詞楊柳枝
芳菲節可恨年年贈離别一夜隨風忽報秋縱使君來
豈堪折後為番將沙叱利所刼有虞候許俊詐取得之
詔歸韓(太平/廣記)
韋蟾字隠珪下杜人亷問鄂州罷還賔客祖餞蟾書文
選句云悲莫悲兮生别離登山臨水送將歸以牋毫授
賔從請續其句逡巡有伎泫然起曰某不才不敢染翰
欲口占兩句韋大驚異隨令念曰武昌無限新栽柳不
見楊花撲面飛座客無不嘉歎韋令唱作楊柳枝詞(唐/詩)
(紀/事)
太和中文宗於内殿看牡丹翹足憑䦨忽吟舒元輿牡
丹賦云坼者如語含者如咽俯者如愁仰者如悅吟罷
方省元輿詞不覺歎息良久泣下沾襟時有宮人沈阿
翹者為舞何滿子調聲風態率皆宛轉曲罷賜金臂環
即問其從來翹曰妾本吳元濟之伎女元濟敗因以聲
得為宮人俄遂進白玉方響云本元濟所與也光眀皎
潔可照十數歩犀槌即響犀也方物有聲乃響應其中
焉架則雲檀香也文彩若雲霞之狀芳馥著人彌月不
散制度精妙非中國所有因令阿翹奏涼州曲音韻淸
越聽者無不凄然謂之天上樂乃選内人與阿翹為弟
子焉(杜陽/雜編)
開成中髙鍇知舉内出霓裳羽衣曲賦太學創置石經
詩進士復試詩賦自此始也(盧氏/雜說)
京師景德寺東廊三學院壁間題云眀月斜秋風冷今
夜故人來不來敎人立盡梧桐影相傳呂洞賔題也(庚/溪)
(詩/話)
大梁景德寺峨睂院壁間有呂洞賔題字寺僧相傳以
為頃時有蜀僧號峨睂道者戒律甚嚴不下席者二十
年一日有布衣靑裘昂然一偉人來與語良久期以眀
年是日復相見於此願少見待也眀年是日日方午道
人沐浴端坐而逝至暮偉人果來問道者安在曰亡矣
偉人歎息良久忽不見眀日見數語於堂側壁間絶髙
處其語云落日斜西風冷幽人今夜來不來敎人立盡
梧桐影字畫飛動如翔鸞舞鳯非世間筆也(竹坡/詩話)
如夢令小石調曲有傳自莊宗者有傳自呂僊者莊宗
於宮中掘得石刻名曰古記復取調中二字為名曰如
夢令所謂如夢如夢殘月落花煙重是也不知先曽有
一闋云嘗記溪亭日暮沉醉不知歸路興盡欲回舟誤
入藕花深處爭渡爭渡驚起一行鷗鷺傳是呂僊之曲
别刻又云無名氏作非呂僊也張宗端寓以新詞曰比
梅近選以莊宗曽宴桃源深洞又名曰宴桃源(古今/詞譜)
解紅相傳為呂仙作余考解紅為和魯公歌童其詞曰
百戲罷五音淸解紅一曲新敎成兩箇瑶池小仙子此
時奪却拓枝名魯公自製曲也按解紅舞衣紫緋繡襦
銀帶戴花鳯冠五代時飾焉有呂仙在唐季預為此腔
耶(物外/清音)
司空圗隠王官谷自目為耐辱居士豫為冡棺遇勝日
引客坐壙中賦詩詞徘徊不巳客或難之則曰君何不
廣也生死一致吾寧暫遊此中哉每歲時祠禱歌舞與
閭里耆老相樂有酒泉子詞云買得杏花十載歸來方
始坼假山西畔藥欄東滿枝紅旋開旋落旋成空白髪
多情人更惜黄昏把酒祝東風且從容(唐詩/紀事)
凡寫迷離之况者止須述景如小牎斜日到芭蕉半牀
斜月疎鐘後不言愁而愁自見因思韓致光空樓雁一
聲逺屏燈半滅巳足色悲涼何必又贅睂山正愁絶耶
覺首篇時復見殘燈和煙墜金穗如此結句更自含情
無限(詞筌/)
韓偓小字冬郎父瞻李義山同門也偓嘗即席為詩相
送義山喜贈之有十歲裁詩走馬成及雛鳯清於老鳯
聲句其生查子二首風致過人(唐詩/紀事)
韓冬郎浣溪紗絶非和魯公之嫁名者亦以香蘝名詞
(全芳/備俎)
温庭筠舊名岐以雞聲茅店月人跡板橋霜句知名才
思敏㨗入試日凡八义手而八韻成多為鄰舖假手沈
詢知貢舉别施一席試之或曰潛救八人矣詞有金荃
集蓋取其香而軟也(北夢/瑣言)
宣宗愛唱菩薩蠻令狐綯假温庭筠手撰二十闋以進
戒勿泄而遽言於人且曰中書堂内坐將軍以譏其無
學也由是疎之(樂府/紀聞)
趙崇祚花間集載温飛卿菩薩蠻甚多合之呂鵬尊前
集不下二十闋(古今/詞話)
温飛卿才思豔麗與李義山齊名號温李一日義山謂
曰近得一聮句逺比趙公三十六年宰輔未有偶温曰
何不云近同郭令二十四考中書宣宗甞賦詩上句用
金步揺未有對遣索進士對之温乃以玉條脫續之宣
宗賞焉又有藥名白頭翁温以蒼耳子為對他皆類此
宣宗好微行遇於逆旅温不識龍顔傲然詰之曰公非
長史司馬之流帝曰非也得非六參簿尉之類帝曰非
也後謫為方城尉最善鼓琴吹笛云有絲即彈有孔即
吹不必柯亭㸑桐也著乾􁌄子不傳有握蘭集金荃集
漢南眞稾(唐詩/紀事)
温李齊名或謂温不如李徒以温多香蘝之詞耳然亦
有彼此互勝者李七夕詩云清漏漸移相望久微雲未
接過來遲温七夕詞云蘇小横塘過桂楫未應淸淺隔
牽牛皆妙於荒唐事說得眞實李隋宮詩云玉璽不縁
歸日角錦㠶應是到天涯温春江花月夜詩云十幅錦
帆風力滿連天展盡金芙蓉雖竭力描寫豪奢不及李
語能狀無涯之態至其結句云地下若逢陳後主豈宜
重問後庭花温云後主荒宫有曉鶯飛來只隔西江水
則温語含蓄多矣(詩話/又編)
薛昭緯恃才傲物每入朝省弄笏而行旁若無人好唱
浣溪紗詞知舉後有一門生辭歸鄉里臨岐獻規曰侍
郎重德某乃受恩爾後請不弄笏與唱浣溪紗幸甚時
人以為至言(北夢/瑣言)
宣宗製泰邊陲曲(杜陽/雜編)
唐昭宗宮人作巫山一段雲二首或以為昭宗作二首
各一體比舊調用六字句換頭而第二首結句換韻(尊前/集)
乾寧三年昭宗次華州韓建迎歸郡中帝鬱鬱不樂每
登城西齊雲樓逺望明年秋製菩薩蠻詞云登樓遥望
秦宮殿茫茫只見雙飛燕渭水一條流千山與萬丘逺
煙籠碧樹陌上行人去何處是英雄迎儂歸故宮(中朝/故事)
徐昌圗唐人冬景朩蘭花一詞縟麗可愛今入草堂之
選然莫知為唐人也(詞品/)
尊前集有徐昌圗臨江仙河傳二首俱唐音也按昌圗
為肅宗時進士至宋太宗時世次遥遥而必欲屈之為
博士以列於宋人不可解也或云是兩人(古今/詞話)
仄韻絶句唐人以入樂府謂之阿那曲女郎姚月華歌
二首即手拂銀瓶秋水冷煙柳曈曨鵲飛去也其夫北
遊感其詞而歸(古今/詞譜)
太平廣記載妖女一詞云五原分袂眞吳越燕拆鶯離
芳草歇年少烟花處處春北邙空恨淸秋月其詞亦佳
(詞品/)
鄭繼超遇田㕘軍贈妓曰妙香留數年告别歌北邙月
送酒眀日偕過北邙化狐而去(洞微/志)
唐中涓宿宮妓館見童子捧酒核導三人至皆古衣冠
相謂曰崔常侍來何遲俄一人至有離别意共聮四句
為字字雙曲牀頭錦衾斑復斑架上朱衣殷復殷空庭
眀月閒復閒夜長路逺山復山(才鬼/錄)
賈人女裴玉娥善箏與黄損有婚姻約損贈詞云無所
願願作樂中箏得近佳人纖手子砑羅裙上放嬌聲便
死也為榮後為呂用之刼歸第賴胡僧神術復歸損詞
内七言二句本唐崔懐寶詩多有以此詞為崔作者(詩餘/廣選)
門外猧兒吠知是蕭郎至剗韈下香階寃家今夜醉扶
得入羅幃不肯脫羅衣醉則從他醉還勝獨睡時此唐
人詞也前輩謂讀此可悟詩法或以問韓子蒼子蒼曰
只是轉折多耳且如喜其至是一轉也而苦其今夜醉
又是一轉入羅緯是一轉矣而不肯脫羅衣又是一轉
後二句自家開釋又是一轉直是賦盡醉公子也(懐古/錄)
東都防河卒於濬汴日得一石刻有詞無調摭詞中四
字名之曰魚遊春水敎坊倚聲歌之詞云秦樓東風裏
燕子還來尋舊壘餘寒猶峭紅日薄侵羅綺嫩草方抽
碧玉簪媚柳輕拂黄金橤鶯囀上林魚遊春水幾曲䦨
干徧倚又是一番新桃李佳人應怪歸遲梅妝淚洗鳯
簫聲絶無歸雁望斷淸波無雙鯉雲山萬重寸心千里
凡八十九字而風花鶯燕動植之物曲盡此唐人語也
(詞苑/)
宣和間掘地得石刻一詞唐人作也本無名後人名之
為後庭宴云千里故鄉十年華屋亂魂飛過屏山簇眼
重睂褪不勝春菱花知我銷香玉雙雙燕子歸來應解
笑人幽獨斷歌零舞遺恨淸江曲萬樹綠低迷一庭紅
撲簌(詞苑/)
長命西河女羽調曲亦名薄命女唐五言體云雲送關
西雨風傳渭北秋孤燈燃客夢寒杵搗鄉愁和凝有長
短句云天欲曉宮漏穿花聲繚繞牎裏星光少冷霞寒
侵帳額殘月光沉樹杪夢斷錦闈空悄悄強起愁睂小
力崇詞格者當不取詩體也(樂府/解題)
政和中京師有姥入内敎歌傳得禁中擷芳詞一名摘
紅英張尚書帥成都日人競歌之却於前段記得年時
共伊曽摘其下添憶憶憶三字換頭落句燕兒來也又
無消息於下添得得得三字擷芳擅芳禁中園名(太平/樂府)
滿江紅仙呂宮曲敎坊記有此名唐人冥音錄所載上
江虹即此彭芳逺有平聲詞(古今/詞譜)
七言八句與七言四句見諸歌曲者今止小秦王瑞鷓
鴣耳瑞鷓鴣猶依字易歌若小秦王必雜以虛聲乃可
歌也(苕溪/漁隠)
唐詞多述本意有調無題如臨江仙賦水媛江妃也天
仙子賦天台仙子也河瀆神賦祠廟也小重山賦宮詞
也思越人賦西子也有謂此亦詞之末端者唐人因調
而製詞故命名多屬本意後人塡詞以從調故賦詠可
離原唱也(沈際/飛)
唐人歌詞皆七言而異其調渭城曲為陽關三疊楊柳
枝復為添聲采蓮竹枝當日遂有排調如竹枝女兒年
少舉棹同聲附和用韻接拍不僅雜以虛聲也(古今/詞譜)
唐人曲調皆有詞有聲而大曲又有豔有趨有亂詞者
其歌詩也聲者若羊吾夷伊那何之類也豔在曲之前
趨與亂在曲之後亦猶吳聲西曲前有和後有送也(詞品/)
詩至晩唐五季氣格卑陋千家一律而長短句獨精巧
髙麗後世莫及此事之不可曉者(陸游/)
　當開元盛日王之渙髙適王昌齡詞句流播旗亭而李
　白菩薩蠻等詞亦被之歌曲逮及花間蘭畹香蘞金荃
　作者日盛古詩之於樂府律詩之於詞分鑣並轡非有
　後先有謂詩降而詞以詞為詩之餘者殆非通論(玉茗堂/選花間)
　(集/序)
　
　
　
　
　
　
　
　
　
　
御選歴代詩餘巻一百十二
　欽定四庫全書
御選歴代詩餘巻一百十三
司經局洗馬掌局事兼翰林院修撰加二級(臣/)王奕清奉
㫖校刋
　　　詞話(五代/十國)
　一葉落陽臺夢皆後唐荘宗所製一葉落云一葉落褰
　珠箔此時景物正蕭索畫樓月影寒西風吹羅幙吹羅
　幙往事思量著陽臺夢云薄羅衫子金泥鳯困纎腰怯
　銖衣重笑迎移歩小蘭叢嚲金翹玉鳯嬌多情脈脈羞
　把同心撚弄楚天雲雨却相和又入陽臺夢舊本有改
　金泥鳳鳳字為縫字者(北夢/瑣言)
　荘宗嘗製小詞云曽宴桃源深洞一曲舞鸞歌鳯長記
　别伊時和淚出門相送如夢如夢殘月落花煙重盖其
　自度曲也古今詞話又云後唐荘宗修内苑掘得斷碑
　中有三十二字令樂工入律歌之一名憶仙姿(詞綂/)
　金陵妓王感化善詞翰元宗手寫山花子二闋賜之云
菡萏香消翠葉殘西風愁起緑波間還與韶光共憔悴
不堪看細雨夢回雞塞逺小樓吹徹玉笙寒多少淚珠
何限恨倚䦨干又云手捲真珠上玉鈎依前春恨鎖重
樓風裏落花誰是主思悠悠青鳥不傳雲外信丁香空
結雨中愁回首緑波三峡暮接天流(耆舊/續聞)
南唐書云王感化善謳歌聲韻悠揚清振林木繫樂部
爲歌板色元宗嘗作浣溪沙二闋手寫賜感化後主即
位感化以詞札上之後主感動賞賜感化甚優古今詞
話以為後主作非也(詞苑/)
馮延已著樂章百餘闋其鶴冲天詞云曉月墜宿雲披
銀燭錦屏幃建章鐘動玉䋲低宫漏出花遲又歸國謡
詞云江水碧江上何人吹玉笛扁舟逺送瀟湘客蘆花
千里霜月白傷行色明朝便是闗山隔見稱於世元宗
樂府云小樓吹出玉笙寒延已有風乍起吹皺一池春
水之句皆爲警䇿元宗嘗戲延已曰吹皺一池春水干
卿何事延已對曰未如陛下小樓吹徹玉笙寒元宗悦
(南唐/書)
古今詞話云江南成幼文為大理卿詞曲妙絶嘗作謁
金門云風乍起吹皺一池春水中主聞之因按獄稽遲
召詰之且謂曰卿職在典刑一池春水又何干於卿幼
文頓首又本事曲云南唐李國主嘗責其臣曰吹皺一
池春水干卿何事其臣即對曰未如陛下小樓吹徹玉
笙寒二説不同未詳孰是(苕溪/漁隐)
元宗保大五年元日大雪命太弟以下展燕賦詩詞令
中人就私第賜李建勲繼和時建勲方㑹中書舍人徐
鉉勤政殿學士張義方於溪亭即時和進乃召建勲鉉
義方三人同宴夜艾方散侍臣皆有詩詞鉉為前後序
仍集名手圗畫御容則高冲主之侍臣法部絲竹則周
文矩主之樓閣宫殿則朱澄主之雪竹寒林則董源主
之池沼禽魚則徐崇嗣主之圖成皆為絶筆(清異/錄)
中宗一日乗醉命奏水調樂工惟歌南朝天子愛風流
及本為戰争收拾得却因歌舞破除休再四不易因罷
鼓吹(古今/詞話)
蜀主衍裹小巾其尖如錐宫妓多衣道服簮蓮花冠施
脂夾粉名曰醉妝自製醉妝詞云者邉走那邉走只是
尋花栁那邉走者邉走莫厭金杯酒又嘗宴於怡神亭
自執板歌後庭花思越人曲(北夢/瑣言)
蜀宫人李玉簫愛唱王衍宫詞月華如水浸宫殿有酒
不醉真癡人後有以詩紀之者云雲散江城玉漏遥月
華浮動可憐宵停歌不飲将何待試問當年李玉簫(五/代)
(軼/事)
衍嘗宴怡神亭召嘉王宗夀赴宴宗夀因持杯諌衍宜
以社稷為念少節宴飲其言慷慨激烈至於流涕衍有
媿色佞臣潘在迎顧在珣韓昭等奏曰嘉王從来酒悲
不足責乃相與諧謔戲笑衍命宫人李玉簫歌衍所撰
宫詞侑宗夀酒宗夀懼禍乃盡飲之在迎曰嘉王聞玉
簫歌即飲請以玉簫賜之衍曰王必不納宗夀字永年
建之族子(幸蜀/記)
王衍詞惟以甘州曲中畫羅裙能結束稱腰身三句為
冣(古今/詞話)
蜀王衍奉其太后太妃禱青城山宫人皆衣雲霞之衣
後主自製甘州曲令宫人唱之其辭哀怨聞者悽慘詞
曰畫羅裙能結束稱腰身栁睂桃臉不勝春薄媚足精
神可惜許淪落在風塵衍意本謂神仙而在凡塵耳後
降中原宫伎多淪落人間始騐其語(十國/春秋)
蜀主孟㫤令羅城上盡種芙蓉盛開四十里語左右曰
古以蜀為錦城今觀之真錦城也嘗夜同花蘂夫人避
暑摩訶池上作玉樓春詞云氷肌玉骨清無汗水殿風
来暗香滿繡簾一㸃月窺人攲枕釵横雲鬢亂起来瓊
户啟無聲時見疎星渡河漢屈指西風幾時来只恐流
年暗中換(温叟/詞話)
花蕊夫人製采桑子題葭萌驛壁纔半闋為軍騎促行
後有續成之者云三千宫女如花貎妾冣嬋娟此去朝
天只恐君王寵愛偏花蕊至宋尚有十四萬人齊解甲
更無一箇是男兒之句豈有随㫤行而作此敗節之語
(太平/清話)
後蜀主孟㫤好學為文皆本於理居恒謂李昊徐光溥
曰王衍浮薄而好輕豔之詞朕不為也然㫤亦工聲曲
有相見歡詞(十國/春秋)
蜀亡花蕊夫人随孟㫤行至葭萌驛題壁云初離蜀道
心将碎離恨綿綿春日如年馬上時時聞杜鵑書未竟
為軍騎促行只二十二字及見宋祖有十四萬人齊解
甲更無一個是男兒之句足媿鬚睂矣後召入宫昌陵
亦惑之晉邸數諌昌陵不聼一日從獵苑中花蕊在側
晉邸方調弓矢引滿擬獸忽迴射花蕊一箭而死(詞苑/)
後蜀徐光溥時號睡相坐以豔詞挑前蜀安康長公主
罷相云(十國/春秋)
李後主煜菩薩蠻詞云銅簧韻脃鏘寒竹新聲慢奏移
纖玉眼色暗相勾嬌波横欲流雨雲深繡户来便諧衷
素宴罷又成空夢迷春睡中又花明月暗飛輕霧今宵
好向郎邉去剗韤下香堦手提金縷鞵畫堂南畔見一
晌偎人顫奴為出來難教君恣意憐按兩詞為繼立周
后作也周后即昭惠后之妹昭惠感疾周后常留禁中
故有来便諧衷素教君恣意憐之語聲傳外庭至再立
后成禮而已韓熙載等皆為詩諷焉(古今/詞話)
南唐張泌潘佑徐鉉湯悦俱有才名後主於宫中作紅
羅亭四面栽紅梅欲以豔曲記之佑應令云樓上春寒
三四面桃李不須誇爛漫已失了東風一半時已失淮
南故佑以詞諷諌云(鶴林/玉露)
南唐大周后即昭惠后嘗雪夜酣讌舉杯屬後主起舞
後主曰汝能剏為新聲則可后即命箋綴譜㗋無滯音
筆無停思譜成名邀醉舞破又恨来遲破亦昭惠作二
詞俱失無有能傳其音節者(填詞/名觧)
念家山破後主煜所作盖舊曲有念家山後主親演為
破昭惠后亦作邀醉舞破恨来遲破既久而忘之後主
追悼昭惠詢問舊曲無復曉者宫人流珠獨能記憶故
三曲復有名傳(填詞/名解)
南唐後主樂曲有念家山破至宋祖開寳八年悉收其
地乃入朝是念家山破之應也(陳暘/樂書)
後主於圍城中賦臨江仙未終而城破其詞云櫻桃落
盡春歸去蝶翻金粉雙飛子規啼月小樓西玉鉤牽幙
惆悵巻金泥門掩寂寥人散後望殘煙草淒迷於此停
筆後有劉延仲補之云何時重聼玉驄嘶撲簾栁絮依
約夢回時而花閒集所載有燼香閒裊鳯凰兒空持裙
帶回首故依依故是全本亦見耆舊續聞備記之(樂府/紀聞)
南唐宫人慶奴後主嘗賜以詞云風情漸老見春羞到
處芳魂感舊游多見長條似相識强垂煙穗拂人頭書
於黄羅扇上流落人間盖栁枝詞也(客座/贅語)
後主歸宋後與故宫人書云此中日夕只以眼淚洗面
毎懐故國詞調愈工其賦浪淘沙有云夢裏不知身是
客一晌貪歡流水落花春去也天上人間其賦虞美人
有云問君能有幾多愁恰似一江春水向東流舊臣聞
之有泣下者七夕在賜第作樂太宗聞之怒更得其詞
故有賜牽機藥之事(樂府/紀聞)
徐鉉歸朝為左散騎常侍遷給事中太宗一日問曽見
李煜否鉉對臣安敢私見之帝曰但言朕令卿往見可
矣鉉遂逕往其居望門下馬一老卒守門徐言願見太
尉卒言有㫖不得與人接徐云奉㫖来老卒往報徐入
立庭下乆之老卒遂取舊椅子相對鉉遥見謂卒曰但
正衙一椅足矣頃間李主紗㡌道服而出鉉方拜遽下
堦引其手以上鉉辭賔主之禮李主曰今日豈有此禮
徐引椅少偏乃敢坐後主乃黙不言忽長吁曰當時悔
殺了潘佑李平鉉既去有㫖召對詢後主何言鉉不敢
隠又七夕在賜第命故妓作樂聲聞於外太宗聞之大
怒又傳小樓昨夜又東風及一江春水向東流之句遂
被禍云(王銍/黙記)
南唐主歸宋後作長短句云簾外雨潺潺春意闌珊羅
衾不耐五更寒夢裏不知身是客一晌貪歡獨自暮凭
闌無限江山别時容易見時難流水落花春去也天上
人間含思淒惋未幾下世其歸國臨行有詞云四十年
来家國三千里地山河鳯閣龍樓連霄漢玉樹瓊枝作
煙蘿幾曽識干戈一旦歸為臣虜沈腰潘鬢銷磨冣是
蒼皇辭廟日教坊猶奏别離歌揮淚對宫娥東坡謂後
主既為樊若水所賣舉國與人故當痛哭於九廟之前
謝其民而後行顧乃揮淚對宫娥聼教坊離曲哉(詞苑/)
李重光深院静小令升庵曰詞名搗練子即咏搗練也
復有雲鬢亂一篇其詞亦同衆刻無異嘗見一舊本則
俱係鷓鴣天二詞之前各有半闋其雲鬢亂一闋云節
氣雖佳景漸䦨吳綾已暖越羅寒朱扉日暮随風掩一
樹藤花獨自看雲鬢亂晚妝殘帶恨睂兒逺岫攢斜托
香腮春笋嫩為誰和淚倚闌干其深院静一闋云塘水
初澄似玉容所思還在别離中誰知九月初三夜露似
珍珠月似弓深院静小庭空斷續寒砧斷續風無奈夜
長人不寐數聲和月到簾櫳(詞苑/)
李後主重光作烏夜啼一詞最為悽惋其詞曰無言獨
上西樓月如鉤寂寞梧桐深院鎖清秋翦不斷理還亂
是離愁别是一般滋味在心頭所謂其音哀以思也(詞/苑)
顔氏家訓云别易㑹難古人所重江南餞送下泣言離
北方風俗不屑此事岐路言别歡笑分首李後主長短
句盖用此耳故云别時容易見時難又云别易㑹難無
可奈顔説又本文選陸士衡答賈謐詩云分索則易攜
手實難(能改齋/漫録)
荆公問山谷云作小詞曽看李後主詞否云曽看荆公
云何處最好山谷以一江春水向東流為對荆公云未
若細雨夢回雞塞逺小樓吹徹玉笙寒又細雨濕流光
冣妙詞苑云細雨夢回二句元宗詞荆公誤以為後主
也(雪浪齋/日記)
歸時休放燭花紅待踏馬啼清夜月致語也小樓昨夜
又東風及問君能有幾多愁恰似一江春水向東流情
語也後主是一詞手(王世貞/四部稿)
薛九江南富家子得侍李後主宫中善歌嵇康曲曲為
後主所製江南平流落江北嘗一歌之座人皆泣後易
為嵇康曲舞詞云薛九三十侍中郎蘭香花媚生春堂
龍蟠王氣變秋霧淮聲泗水浮秋霜宜城酒煙生霧服
與君試舞當時曲玉樹遺詞悔重聼黄塵染鬢無前緑
(客座/贅語)
李後主宫中未嘗㸃燭每夜則懸大寳珠光照一室嘗
賦玊樓春詞曰晚妝初了明肌雪春殿嬪娥魚貫列鳯
簫聲斷水雲閒重按霓裳歌徧徹臨風誰更飄香屑醉
拍䦨干情未切歸時休放燭花紅待踏馬蹄清夜月(詞/苑)
鄭遨字雲叟滑州白馬人昭宗時舉進士不第棄妻子
入少室山其妻數以書勸歸輒投於火好為詞以見意
惜詞多不傳聞華山有五粒松脂淪入地千年化為藥
能去三尸因徙華隂欲求之與道士李道殷羅隐之善
遨種田隠之賣藥自給殷有釣魚術釣而不餌世目為
三高士(五代/史)
和凝少時好為曲子布於汴洛洎入相契丹號為曲子
相公有集百巻自鏤板以行世識者非之曰此顔之推
所謂詅癡符也(花間/集)
和成績豔詞毎嫁名於韓偓因在政府諱之也又欲使
人知之乃作游藝集序曰予有香蘞籯金不傳於世(樂/府)
(紀/聞)
韋荘字端已著秦婦吟稱為秦婦吟秀才舉乾寧進士
以才名寓蜀蜀主建羇留之荘有寵人姿質豔麗兼善
詞翰建聞之托以教内人為詞强奪去荘追念悒怏作
荷葉杯小重山詞情意淒怨人相傳播盛行於時(古今/詞話)
韋端已思舊姬作荷葉杯詞云絶代佳人難得傾國花
下見無期一雙愁黛逺山睂不忍更思惟閒掩翠屏金
鳯殘夢羅幕畫堂空碧天無路信難通惆悵舊房櫳又
記得那年花下深夜初識謝孃時水堂西面畫簾垂攜
手暗相期惆悵曉鶯殘月相别從此隔音塵如今俱是
異鄉人相見更無因又小重山詞云一閉昭陽春又春
夜寒宫漏永夢君恩臥思前事暗消魂羅衣溼新揾舊
啼痕歌吹隔重閽遶庭芳草緑倚長門萬般惆悵向誰
論凝望立宫殿欲黄昏流傳入宫姬聞之不食死(堯山/堂外)
(紀/)
牛嶠字松卿乾符中進士事蜀為給事中其楊栁枝詞
不分錢塘蘇小小引郎松下結同心見推於時(古今/詞話)
牛松卿望江南詞一咏燕一咏鴛鴦是咏物而不滯於
物者也詞家當法此(姜䕫/)
牛嶠定西番為塞下曲望江怨為閨中曲是盛唐遺音
及讀其翠娥愁不擡頭莫信彩牋書裏賺人腸斷字則
又刻細似晚唐矣(陸游/)
南史王晞詩日驀當歸去魚鳥見留連俗本改驀作暮
淺矣孟蜀牛嶠詞日驀天空波浪急正用晞語(詞品/)
歐陽炯即首序花間集者毎言愁苦之音易好懽愉之
語難工其詞大抵婉約輕和不欲强作愁思(蓉城/集)
炯事孟蜀後主時號五鬼之一曽約同僚納凉於寺寺
僧可朋作耘田鼓歌以刺之遂撤飲炯始作三字令有
歐陽彬作生查子者其弟也(堯山堂/外紀)
蜀通正初顧夐為内直小臣命作亡命山澤賦有到處
不生草句一時傳笑後官太尉小詞特工(堯山堂/外紀)
顧太尉訴衷情云換我心為你心始知相憶深雖為透
骨情語已開栁七一派(蓉城/集)
馮正中樂府思深語麗韻逸調新多至百首有雜入六
一集中者黄山谷陳後山雖以庸濫目之然諸家駢金
儷玉而陽春詞特為言情之作(栁塘/詞話)
宫瓦數行曉日龍旂百尺春風殊有元和氣象陽春詞
尚饒藴藉堪與李氏齊驅(蓉城/集)
鹿䖍扆事蜀為永泰軍節度使初讀書古祠見畫壁有
周公輔成王圗期以此見志國亡不仕詞多感慨之音
(樂府/紀聞)
鹿公髙節偶爾寄情倚聲而曲折盡變有無限感慨淋
漓處(倪瓚/)
魏承班詞俱為言情之作大旨明淨不更苦心刻意以
競勝者(元好/問)
承班詞較南唐諸公更淡而近更寛而盡人人喜效為
之如相見綺筵時深情黯共知難話此時心梁燕雙來
去亦為弄姿無限(栁塘/詞話)
後唐尹鶚官參卿其詞以明淺動人以簡淨成句者也
(張玉/田)
尹鶚秋夜月頗覺遵古而非正賞之音杏園芳更多頽
唐之句(古今/詞話)
尹鶚杏園芳第二句敎人見了闗情末句何時休遣夢
相縈遂開柳屯田俳調至其臨江仙云西牎鄉夢等閒
成逡巡覺後特地恨難平又昔年於此伴蕭孃相偎竚
立牽惹叙衷腸流遞於後令讀者不能為懐豈必曰花
間尊前句皆婉麗也(桞塘/詞話)
蜀人毛熈震集止二十餘調中多新警而不為儇薄(齊/東)
(野/語)
毛祕監詞象梳敧鬢月生雲玉纖時急繡裙腰曉花微
斂輕呵展裊釵金燕軟不止以濃豔見長也卒章情致
尤為可愛其後庭花云傷心一片如珪月閒瑣宫闕清
平樂云正是銷魂時候東風滿院花飛南歌子云嬌羞
愛問曲中名楊柳杏花時節幾多情試問今人弄筆能
出一頭地否(桞塘/詞話)
毛文錫詞大致勻淨不及熙震其所撰紗牎恨可歌也
(古今/詞話)
文錫詞以質直為情致殊不知流於率露諸人評庸陋
詞者必曰此仿毛文錫之贊成功而不及者逮覧其全
集有巫山一段雲詞細心微詣直造蓬萊頂上(葉夢/得)
梓州李珣其先波斯人珣有詩名以秀才豫賔貢事蜀
主衍國亡不仕有瓊瑶集多感慨之音其妹為衍昭儀
亦能詞有鴛鴦瓦上忽然聲句誤入花蕊宫詞中(茅亭/客話)
李珣歐陽炯輩俱蜀人各製南鄉子數首以誌風土亦
竹枝體也(周密/)
同光三年唐主命蜀舊臣王鍇等賦蜀亡詩牛希濟一
律云滿朝文武欲朝天不覺鄰師犯塞煙唐主再懸新
日月國王還却舊山川末云古往今來亦如此幾曽懽
笑幾澘然唐主曰希濟不忘忠孝也賜縀百詞亦富贍
載花間集(堯山堂/外紀)
希濟臨江仙芊緜温麗極矣自有憑弔淒愴之意得咏
史體裁(仇逺/)
孫光憲遘兵戈之際以金帛購書數萬巻著比夢瑣言
亦多采詞家逸事(古今/詞話)
小詞有絶無含蓄自爾入妙者孫葆光之浣溪沙也(孫/)
(洙/)
孫葆光一庭花雨濕春愁佳句也(黄昇/)
韓熙載放曠不羇每得俸錢輒為諸姬分去乃著衲衣
負筐使門生舒雅執歌板乞食於諸姬院以取笑樂及
使中國有云我本江南人去作江北客舟到江北來舉
目無相識不如歸去來江南有人憶(南唐/近事)
國初朝廷遣陶穀使江南以假書為名實使覘之李獻
以書抵韓熙載曰五栁公驕甚其善待之榖至果如李
所言熙載謂斫親曰陶奉使非端介者其守可隳當使
諸君一笑因令謄六朝書半年乃畢熙載使歌妓秦弱
蘭衣敝衣為驛卒女榖見之遂犯慎獨之戒作長短句
贈之明日中主宴榖榖儼然不可犯中主持觥使弱蘭
出歌榖所贈之詞侑觴榖大慚而罷詞名風光好云好
姻縁惡姻縁祇得郵亭一夜眠别神仙琵琶撥盡相思
調知音少再把鸞膠續斷絃是何年(侍兒小/名録)
陶榖尚書奉使江南邂逅驛女秦弱蘭作風光好詞前
人小説或有以為曹翰者疑以傳疑本不足論也近乃
見括蒼所刻沈叡逹之雲巢編中所紀獨以為陶使吳
越惑娼妓杜任娘遂作此詞以求遺書為尋逸犬且云
娼既得陶詞後遂落髪建立仁王院與諸家之説大異
審如其言則此娼亦不凡矣叡逹杭人所聞當不謬院
不知在何地今城中呉山自有仁王院建於近年者亦
非也(野雪/鍜)
江南張泌為李後主内史以江城子二闋得名國亡仕
宋與錢俶諡議泌每奏駁其人少與鄰女浣衣善經年
不見夜必夢之女别字泌寄以詩云多情只有春庭月
猶爲離人照落花浣衣為之隕涕(古今/詞話)
張子澄時有幽豔語露濃香泛小庭花是也時遂有以
浣溪沙為小庭花者(花間/集)
皇甫松為牛僧孺甥以天仙子詞著名終不若摘得新
二首為有逹觀之見(花庵/詞客)
皇甫松以竹枝采蓮排調擅塲而才名逺遜諸人花間
集所載亦止小令短歌耳(元好/問)
無名氏有撲蝴蝶詞云煙條雨葉緑徧江南岸思歸倦
客尋春來較晚岫邉紅日初斜陌上花飛正滿淒凉數
聲羌管怨春短玉人應在明月樓中畫睂嬾鸞牋錦字
多少魚鴈斷恨随去水東流事與行雲共逺羅衾舊香
猶暖一篇情景周摰換頭句逼真周秦之先聲也(詞綂/)
　詞至西蜀南唐作者日盛往往情至文生纒緜流露不
　獨為蘇黄秦栁之開山即宣和紹興之盛皆兆於此矣
　論者乃有世代升降之感不知天地之運日開山川之
　秀不盡有不知其然而然者非可膠柱而鼔瑟也(玉茗/堂集)
　
　
　
　
　
　
　
　
　
　
　
御選歴代詩餘巻一百十三
　欽定四庫全書
御選歴代詩餘巻一百十四
司經局洗馬掌局事兼翰林院修撰加二級(臣/)王奕清奉
㫖校刋
　　　詞話(宋一/)
　詞盛於宋而國初宸翰無聞然觀錢俶之金鳯欲飛遭
　掣搦為藝祖所賞李煜之一江春水向東流為太宗所
　忌開剏之主非不知詞不以詞見耳嗣則有金珠乞詩
　之宫嬪有提舉大晟之官僚按月律進詞承宣命珥筆
　寵諸詞人良云盛事奚必宸翰之逺播哉(古今/詞話)
　吳越後王來朝太祖為置宴出内伎彈琵琶王獻詞曰
　金鳯欲飛遭掣搦情脈脈行即玉樓雲雨隔太祖起拊
　其背曰誓不殺錢王(後山/詩話)
　吳越王妃每嵗歸臨安王以書遺之云陌上花開可緩
　緩歸矣吳人用其語為緩緩歌後蘇東坡為易其詞歌
　之陌上山花無數開路人争看翠軿來即古清平調也
(古今/詞話)
南唐後主在圍城中作臨江仙詞未就而城破嘗見其
殘稿㸃染晦昧心方危窘不在書耳藝袓曰李煜若以
作詞工夫治國家豈為吾所俘也(西清/詩話)
按太祖實録及三朝正史云開寳七年十月詔曹彬潘
美等帥師伐江南八年十一月拔昇州今後主詞櫻桃
落盡云云乃咏春景非十一月破城時作然王師圍金
陵凡一年後主於圍城中春間作此詞亦未可知方是
時其心豈不危急(苕溪/漁隐)
潘逍遥狂逸不羇往往有出塵之語自製憶餘杭詞三
首一時盛傳東坡愛之書於玉堂屏風石曼卿使畫工
繪之作圖其詞曰長憶西湖湖水上盡日凭䦨湖上望
三三兩兩釣魚舟島嶼正清秋笛聲依約蘆花裏白鳥
成行忽飛起别來閒想整綸竿思入水雲寒又長憶孤
山山影獨山在湖心如黛簇僧房四面向湖開輕棹去
還來芰荷香細連雲閣閣上清聲檐下鐸别來塵土浣
人衣空役夢魂飛又長憶西湖添碧溜靈隐寺前天竺
後冷泉亭上舊曽游三伏似清秋白猿時見攀高樹長
嘯一聲何處去别來幾向畫圗看終是欠峯巒舊刻或
云虞美人或云酒泉子皆誤更有失去第二首山影獨
字第三首添碧溜字者不成詞矣(古今/詞話)
潘閬憶孤山詞句法清古語帶煙霞近時罕及(陸淞/)
仁宗嘗語張文定宋景文曰孟子可謂知樂矣今樂猶
古樂又曰自排徧以前音聲不相侵亂樂之正也自入
破之後始侵亂矣至此則鄭衞也(随手/雜録)
武才人色冠後庭裕陵得之㑹敎坊獻新聲因為製詞
號瑶臺第一層(後山/詩話)
宼萊公詩才思融逺年十九成太平興國進士初知巴
東縣有詩云野水無人渡孤舟盡日横又嘗為江南春
詞云波渺渺柳依依孤村芳草逺斜日杏花飛江南春
盡離腸斷蘋滿汀洲人未歸一時膾炙(温公/詩話)
寇萊公詩若野水無人渡孤舟盡日横之句深入唐人
三昧初授歸州巴東令人皆以宼巴東呼之以比韋蘇
州然富貴時所作詩皆淒楚愁怨嘗為江南春詞一闋
膾炙人口又有詩曰杳杳煙波隔千里白蘋香散東風
起日落汀洲一望時愁心不斷如春水余嘗謂世之深
於詩者盡慕唐人清怨悲感以主其格不知清極則志
飄感深則氣謝萊公富貴時送人使嶺南云到海只十
里過山應萬重人以為警絶晚竄海康至境首吏呈圗
經迎拜於道公問州去海逺近曰只可十里憔悴奔竄
已兆於此矣余嘗愛王沂公曽布衣時以所業質吕文
穆公䝉正巻有早梅詩云雪中未問和羮事先向百花
頭上開文穆曰此生已次第安排作状元宰相矣後果
然(蓼花洲/閒錄)
晏元獻尤喜馮延已歌詞其所自作亦不減延已樂府
朩蘭花云重頭歌咏響璁琤入破舞腰紅亂旋重頭入
破皆管絃家語也(貢父/詩話)
晏叔原謂蒲傳正曰先君一生小詞未嘗作婦人語傳
正曰緑楊芳草長亭路年少抛人容易去豈非婦人語
叔原曰公謂年少為所歡乎因公言乃解得樂天詩欲
留所歡待富貴富貴不來所歡去傳正笑而悟其言之
失(詩眼/)
皇祐中吕夷簡致仕仁宗問卿去誰可代者夷簡薦陳
堯佐上遂召還大拜吕生日陳攜酒過之作踏莎行詞
曰二社良辰千家庭院翩翩又覩雙飛燕鳯凰巢稳許
為鄰瀟湘煙暝來何晚亂入紅樓低飛緑岸畫梁輕拂
歌塵轉為誰歸去為誰來主人恩重珠簾捲吕笑曰只
恐捲簾人已老陳曰但得公老於廊廟莫愁調鼎事無
功二公相推何等藴藉(詞苑/)
錢惟演吳越王俶之子為中書門下平章事坐擅議宗
廟且與后家通婚落職為崇信軍節度使其玉樓春詞
云城上風光鶯語亂城下煙波春拍岸緑楊芳草幾時
休淚眼愁腸先已斷情懐漸覺成衰晚鸞鏡朱顔驚暗
換昔年多病厭芳尊今日芳尊惟恐淺此公暮年之作
詞極淒惋(黄昇/)
錢思公謫漢東日撰玉樓春詞酒䦨歌之必為泣下後
閣有白髪歌姬乃舊日鄧王舞鬟驚鴻也言先王将薨
預戒挽鐸中歌朩蘭花引紼為送今相公其将危乎果
然(侍兒小/名録)
韓稚圭㸃絳脣詞云病起懨懨庭前花影添憔悴亂紅
飄砌滴盡真珠淚惆悵前春誰向花前醉愁無際武陵
凝睇人逺波空翠公經國大手而小詞乃以情韻勝人
(詞苑/)
皇祐初魏公鎮揚州撰維揚好四章所謂二十四橋千
歩柳春風十里上珠簾者是也後罷相出鎮安陽復作
安陽好詞十章皆望江南調也(吳虎/臣)
范文正公謫睦州過嚴陵祠下㑹吳俗嵗祀里巫送神
歌滿江紅有云湘江好洲漠漠波似染山如削遶嚴陵
灘畔鷺飛魚躍公曰吾不善音律但撰一絶送神云漢
包六合網英豪一箇冥鴻惜羽毛世祖功臣三十六雲
臺争似釣臺高吳俗至今歌之(湘山/野錄)
范希文守邉日作漁家傲數首皆以塞上秋来風景異
為起句歐陽公常呼為窮塞主之詞(東軒/筆録)
范文正公蘇幕遮詞云碧雲天紅葉地秋色連波波上
寒煙翠山映斜陽天接水芳草無情更在斜陽外黯鄉
魂追旅思夜夜除非好夢留人睡明月樓高休獨倚酒
入愁腸化作相思淚公之正氣塞天地而情語入妙至
此(詞苑/)
范文正公韓魏公一時勲徳重望而范有御街行詞韓
有㸃絳脣詞皆極情致予友朱良規嘗云天之風月地
之花栁與人之歌舞無此不成三才雖戲語亦有理也
(楊慎/)
賢如冦準晏殊范仲淹勲名重臣不少艷詞即丁謂賈
昌朝夏竦亦有綺語流傳當不以人廢言也(古今/詞話)
賈昌朝朩蘭花令詞都城水綠嬉游處仙棹往來人笑
語紅随逺浪泛桃花雪散平沙飛栁絮東君欲共春歸
去一陣狂風和驟雨碧油紅斾錦障泥斜日畫橋芳草
路黄叔暘云文元公生平惟賦此一詞極有風味(古今/詞話)
宋初以詞章早著名者梓州蘇易簡作越江吟載百琲
明珠蜀之大魁自此始鉅野王禹偁作㸃絳脣見小畜
集其文章亦重於當世(古今/詞話)
王元之有小畜集其㸃絳脣詞水村漁市一縷孤煙細
之句清麗可愛豈止以詩擅名(詞苑/)
王君玉有望江南詞十首自謂謫仙王荆公酷愛其紅
綃香潤入梅天句(陳輔/之)
晏元獻赴杭道過維揚憩大明寺暝目徐行使吏誦壁
間詩版戒勿言爵里姓名終篇者無幾别誦一詩問之
江都王琪也召之同游池上時春晚已有落花元獻曰
每得句書壁或彌年未嘗强對且如無可奈何花落去
至今未有偶琪應聲曰似曽相識燕歸來何如元獻大
喜由此辟置館職(苕溪/漁隠)
歐陽文忠愛王君玉燕詞云煙徑掠花飛逺逺曉􁦷驚
夢語匆匆梅聖俞以為不若李堯夫燕詩云花前語澀
春猶冷江上飛高雨乍晴君玉全章云江南燕輕颺繡
簾風二月池塘新社過六朝宫殿舊巢空頡頏恣西東
王謝宅曽入綺堂中煙徑掠花飛逺逺曉牕驚夢語匆
匆偏占杏梁紅(能改齋/漫錄)
聶冠卿詞不多見其多麗一首有露洗華桐煙霏絲栁
四句所謂玉中之拱璧珠中之夜光毎一觀之撫玩無
斁(黄昇/)
翰林學士聶冠卿嘗於李良定公席上賦多麗詞云想
人生美景良辰堪惜向其間賞心樂事古來難是并得
況東城鳯池沁苑泛晴波淺照金碧露洗華桐煙霏絲
栁緑隂搖曳蕩春一色畫堂迥玉簮瓊佩高㑹盡詞客
清歌久重燃絳蠟别就瑤席有翩若驚鴻體態暮為行
雨標格逞珠㗋緩歌妖麗似聽流鶯亂花隔慢舞縈迴
嬌鬟低嚲腰肢纖細困無力忍分散彩雲歸後何處更
尋覓休辭醉明月好花莫漫輕擲蔡君謨時知泉州寄
良定公書云新傳多麗詞述宴游之娛使病夫舉首増
歎耳又近者有客至自京師言諸公春日多㑹於元伯
園池因念昔游輒形篇咏緑渠春水走潺湲畫閣峰巒
映碧鮮酒令已行金盞側樂聲初認翠裙圓清游勝事
傳都下多麗新詞到海邉曽是尊前沉醉客天涯回首
重依然(復齋/漫録)
林君復結廬孤山二十年足不及城市真宗賜以粟帛
詔長吏嵗時存問有咏梅霜天曉角詞云冰清雪潔昨
夜梅花發甚處玉龍三弄聲揺動枝頭月夢絶金獸熱
曉寒蘭燼滅要捲珠簾清賞且莫埽堦前雪又咏草㸃
絳脣詞云金谷年年亂生春色誰為主餘花落處滿地
和煙雨又是離歌一闋長亭暮王孫去萋萋無數南北
東西路(古今/詞話)
林和靖不特工於詩且工於詞如咏草一首金谷年年
亂生春色誰為主終篇不露一草字與覺範咏梅一首
風吹平野一㸃香随馬終篇不露一梅字同一雅潔(詩/話)
(縂/龜)
歐陽永叔中嵗居潁日自以集古一千巻蔵書一萬巻
琴一張棊一局酒一壺公以一翁老於五物間稱六一
居士有六一詞(樂府/紀聞)
歐陽公嘗致意於詩温柔敦厚詩敎也所得多矣吟咏
之餘溢為詞章平山堂集盛傳於世公自云所作多在
三上者枕上馬上厠上也(羅泌/序)
歐陽公浣溪沙云堤上游人逐畫船拍堤春水四垂天
緑楊樓外出秋千只一出字自是後人道不到(晁補/之)
䦨干十二獨凭春晴碧逺連雲千里萬里二月三月行
色苦愁人謝家池上江淹浦畔吟魄與離魂那堪疎雨
滴黄昏更特地憶王孫此歐陽公少年游咏草詞也不
惟君復聖俞二詞不及求諸唐人温李集中殆與之為
一矣(吳虎/臣)
庭院深深深幾許楊栁堆煙簾幙無重數金勒雕鞍游
冶處樓高不見章臺路雨横風狂三月暮門掩棃花無
計留春住淚眼問花花不語亂紅飛過秋千去歐陽修
蝶戀花詞也李易安酷愛其語遂用作庭院深深數闋
楊升庵云一句中連三字者如夜夜夜深聞子規又日
日日斜空醉歸又更更更漏月明中又樹樹樹梢啼曉
鶯皆善用疊字也(詞苑/)
錢惟演宴客後園一官妓與永叔後至詰之妓對以失
釵故錢曰乞得歐陽推官一詞當即償汝永叔即席云
柳外輕隂池上雨雨聲滴碎荷聲小樓西角斷虹明䦨
干倚徧留待月華生燕子飛来栖畫棟玉鉤垂下簾旌
凉波不動簟紋平水晶雙枕旁有堕釵橫(堯山堂/外紀)
西清詩話謂歐詞之淺近者是劉輝偽作又云元豐中
崔公度跋馮延已陽春詞云其間有入六一詞者今柳
三變詞亦有雜入平山堂集者則知浮艶者皆非公作
也(古今/詞話)
山色有無中歐陽公咏平山堂句也或謂平山堂望江
南諸山甚近公短視故耳東坡為公觧嘲乃賦快哉亭
詞云記得平山堂上敧枕江南煙雨杳杳没孤鴻認得
醉翁語山色有無中盖山色有無非煙雨不能也然公
詞起句是平山䦨檻倚晴空安得煙雨恐東坡終不能
為公觧矣(詞苑/)
王銍默記載歐陽公望江南雙調云江南栁葉小未成
隂人為緑輕那忍折鶯憐枝嫩不勝吟留取待春深十
四五閒抱琵琶尋堂上簸錢堂下走恁時相見已留心
何況到如今初奸黨誣公盗甥公上表自白云喪厥夫
而無托攜孤女以来歸張氏此時年方十嵗錢穆父素
恨公笑曰此正學簸錢時也歐知貢舉下第舉人復作
醉蓬萊譏之按歐公此詞出錢氏私志盖錢世昭因公
五代史中多毁吳越故醜詆之其詞之猥弱必非公作
不足信也(詞苑/)
歐公小詞間見諸詞刻陳氏書録一巻其閒多有與陽
春花間相混者亦有鄙䙝之語一二厠其中當是仇人
無名子所為近有醉翁琴趣外篇凡六巻二百餘首所
謂鄙䙝之語往往而是不止一二也前題東坡序八九
語詞氣卑陋不類坡作益可以証詞之偽(詞苑/)
宋子京為天聖中翰林以賦采侯中博學宏詞科第一
有色映堋雲爛聲連羽月遲之句時呼為宋采侯每夕
臨文必使麗姝燃雙椽燭即張子野所謂紅杏枝頭春
意閙尚書也(古今/詞話)
宋景文以餘力游戲為詞而風流閒雅超出意表(李之/儀)
宋祁為學士一日遇内家車子數輛於繁臺不及避車
中有搴簾者曰此小宋也祁驚訝不已為作鷓鴣天詞
云畫轂雕輪狹路逢一聲腸斷繡簾中身無彩鳯雙飛
翼心有靈犀一點通金作屋玉為籠車如流水馬如龍
劉郎已恨蓬山逺更隔蓬山一萬重傳唱逹禁中仁宗
聞之問第幾車子有内人自陳頃之宣學士赴宴從容
語之祁惶懼仁宗曰蓬山不逺遂以内人賜之(詞林/海錯)
侍讀劉原父守維揚宋景文赴夀春道出治下原父為
具以待又為踏莎行詞以侑歡云蠟炬高高龍煙細細
玉樓十二門初閉踈簾不捲水晶寒小屏半掩瑠璃翠
桃葉新聲榴花美味南山賔客東山伎利名不肻放人
閒忙中偷取工夫醉宋即席為浪淘沙近以别原父云
少年不管流光如箭因循不覺韶華換到如今始惜月
滿花滿酒滿扁舟欲觧垂楊岸尚同歡宴日斜歌闋将
分散倚蘭橈望水逺天逺人逺南山賔客東山伎本白
樂天詩(能改齋/漫錄)
孫巨源於元豐間居翰苑與李端愿太尉往來尤數㑹
一旦鎖院宣召者至其家則出數十輩蹤跡之得之於
李氏時李新納妾能琵琶公飲不肻去而廹於宣命入
院幾二鼓矣遂草三制罷復作長短句以記别恨樓頭
尚有三通鼔何須抵死催人去上馬苦匆匆琵琶曲未
終回頭凝望處那更廉纖雨謾道玉為堂玉堂今夜長
遲明遣以示李(黄昇/)
孫洙詞多為晏幾道所奪(萟林/學山)
慶厯中開封府與棘寺同日獄空仁宗宫中宴集宣晏
幾道作鷓鴣天以歌之得㫖受賞大意先賦昇平之盛
又見祥瑞之徴而末句略近之極為得體所傳朝來又
奏圜扉静十様宫眉捧夀觴句是也亦以誌一時之治
化云(古今/詞話)
晏叔原樂府寓以詩人句法精壮頓挫能動揺人心合
者高唐洛神之流下者亦不減桃葉團扇云(黄庭/堅)
叔原不蹈襲人語風度閒雅自是一家如舞低楊栁樓
心月歌盡桃花扇底風乃知此人必不生於三家村中
者(晁補/之)
伊川聞誦叔原詞夢魂慣得無拘檢又踏楊花過謝橋
笑曰鬼語也意頗賞之(程叔/徹)
叔原詞在諸名勝中獨可追逼花間高處或過之(陳質/齋)
石曼卿真宗朝學士生平遺落世事死後有見之者曰
我今為仙主芙蓉城其捫蝨庵長短句少有流傳者(古/今)
(仙/鑑)
曼卿通守胊山遣人以泥封桃李核彈之巖谷間嗣後
花開滿山又嘗攜伎石室中鳴絃為氷車鐵馬之聲後
黨竹谿為詞以弔之云鐵馬氷車斷遺響林花石室自
春風芙蓉城闕五雲中(堯山堂/外紀)
李長吉歌天若有情天亦老人以為竒絶無對石曼卿
對以詞曰月如無恨月長圎足為勍敵(温叟/詩話)
梅聖俞有蘇幕遮咏草詞云露堤平煙墅杳亂碧萋萋
雨後江天曉獨有庾郎年最少窣地青袍嫩色宜相照
接長亭迷逺道堪怨王孫不記歸期早落盡棃花春又
了滿地殘陽翠色和煙老與六一詞咏草一首同妙(古/今)
(詞/話)
吕士隆知宣州好笞妓適杭妓到喜之一日欲笞宣妓
妓曰不敢辭但恐杭妓不安士隆宥之梅聖俞為詞曰
莫打鴨打鴨驚鴛鴦鴛鴦新向池中浴不比孤洲老鴰
鶬若増一句即謝秋孃也(温叟/詩話)
輟耕録載梅聖俞禽言四章云泥滑滑苦竹岡雨瀟瀟
馬上郎馬蹄凌兢雨又急此鳥為君應斷腸婆餅焦兒
不食爾父向何之爾母山頭化為石山頭化石可奈何
遂作微禽啼不息提壺蘆沽美酒風為賔樹為友山花
撩亂目前開勸爾今朝千萬夀不如歸去春山云暮萬
木兮參天蜀道兮何處人言有翼可高飛安用空啼向
春樹此與文與可題竹十字令俱長短句金元人皆有
和詞而不可以被之管絃者也(古今/詞話)
司馬温公詞云漁舟容易入深山仙家日日閒綺牕紗
幌映朱顔相逢醉夢間松露冷海霞斑匆匆整棹還落
花寂寂水潺潺重尋此路難盖阮郎歸本意也(古今/詞話)
王荆公築草堂於半山引八功徳水作小港其上疉石
作橋為集句填菩薩蠻云數間茅屋閒臨水窄衫短㡌
垂楊裏花是去年紅吹開一夜風梢梢新月偃午睡醒
来晚何物冣關情黄鸝三兩聲後黄豫章戲效其體云
半煙半雨谿橋畔漁翁醉著無人喚踈嬾意何長春風
花草香江山如有待此意陶潜觧問我去何之君行即
自知(能改齋/漫録)
金陵懐古諸公寄調桂枝香者三十餘家惟王介甫為
絶唱東坡見之歎曰此老乃野狐精也其詞云登臨送
目正故國晚秋天氣初肅千里澄江似練翠峰如簇征
帆去棹殘陽裏背西風酒旗斜矗綵舟雲淡星河鷺起
圖畫難足念自昔豪華競逐歎門外樓頭悲恨相續千
古憑高對此漫嗟榮辱六朝舊事随流水但寒煙衰草
凝緑至今商女時時猶唱後庭遺曲(古今/詞話)
介甫弟和甫名安禮有瀟湘逢故人慢云引多少夢魂
歸結洞庭煙棹漁蓑弟平甫名安國有減字朩蘭花云
月破黄昏簾裏餘香馬上聞子雱字元澤有心疾妻獨
居小樓事佛介甫憐而嫁之雱作眼兒媚詞有相思只
在丁香枝上豆蔻梢頭之句更有倦尋芳云恨被榆錢
買斷兩睂長鬭皆人所不能及(古今/詞話)
元豐初韓丞相縝以樞宻院都承㫖使北将行劇飲通
夕作樂府詞留别愛妾翌日神宗已密知之忽中批歩
軍司遣兵馬搬家追送之縝初莫測久之知自樂府發
也縝之詞由此盛傳於天下(石林/詩話)
韓縝有愛姬能詞韓奉使時姬作蝶戀花送之云香作
風光濃著露正恁雙栖又遣分飛去密訴東君應不許
淚波一灑奴衷素神宗知之遣使送行劉貢父贈以詩
巻耳幸容留婉孌皇華何啻有光輝莫測中㫖何自而
出後乃知姬人别曲傳入内庭也韓亦有詞云鎖離愁
連緜無際來時陌上初薫繡幃人念逺暗垂珠露泣送
征輪長行長在眼更重重流水孤雲但望極樓高盡日
目斷王孫消魂池塘别後曽行處緑妬輕裙恁時攜素
手亂花飛絮裡緩歩香茵朱顔空自改向年年芳草長
新徧緑野嬉游醉眼莫負青春此鳯簫吟咏芳草以留
别與蘭陵王咏柳以敘别同意後人竟以芳草為調名
則失鳯簫吟原唱意矣(樂府/紀聞)
客謂張子野曰人咸目公為張三中謂公詞有心中事
眼中淚意中人也子野曰何不謂之張三影客不喻子
野曰雲破月來花弄影嬌柔嬾起簾壓捲花影柳徑無
人墜絮輕無影此生平得意者(樂府/紀聞)
子野詞才不足而情有餘(李之/儀)
晏元獻尹京日辟張先為通判新納侍兒公甚屬意先
能為詩詞公雅重之每張來令侍兒出侑觴往往歌子
野所為之詞其後王夫人浸不容公即出之一日子野
至公與之飲子野作碧牡丹云歩障搖紅綺曉月堕沉
煙砌緩板香檀唱徹伊家新製怨入眉頭斂黛峰横翠
芭蕉寒雨聲碎鏡華翳閒照孤鸞戲思量去時容易鈿
盒瑤釵至今冷落輕棄望極藍橋但暮雲千里幾重山
幾重水令營伎歌之至末句公憮然曰人生行樂耳何
自苦如此亟命於宅庫支錢若干復取前所出侍兒既
来夫人亦不復誰何也(道山/清話)
子野於玉仙觀道中逢謝媚卿作謝池春慢云繚墻重
院閒有流鶯到繡被掩餘寒畫閣明新曉朱檻連空闊
飛絮無多少徑莎平池水渺日長風静花影閒相照塵
香拂馬逢謝女城南道秀艷過施粉多媚生輕笑鬬色
鮮衣薄碾玉雙蟬小歡難偶春過了琵琶流怨都入相
思調一時傳唱幾徧(古今/詞話)
宋景文過子野家将命者曰尚書欲見雲破月來花弄
影郎中子野内應曰得非紅杏枝頭春意閙尚書耶(古/今)
(詞/話)
張先郎中能為詩及樂府至老不衰子瞻嘗贈以詩云
詩人老去鶯鶯在公子歸来燕燕忙先和云愁似鰥魚
知夜永嬾同蝴蝶為春忙為子瞻所賞然世俗多喜傳
先樂府遂掩其詩聲識者皆以為恨(石林/詩話)
本朝有兩張先皆字子野一則樞密副使遜之孫與歐
陽文忠同在洛陽幕府其後文忠為作墓誌銘稱其志
守端方臨事敢決者一與東坡先生游東坡推為前輩
詩中所謂詩人老去鶯鶯在公子歸来燕燕忙能為樂
府號張三影者(王明清玉/照新志)
天聖間一時有兩張先者皆字子野俱進士其能詩夀
考悉同一博山人號三影者一吳興人為都官郎中見
齊東野語愚按紅杏枝頭春意閙尚書欲見雲破月来
花弄影郎中将命之語人或疑之子野自謂何不謂之
張三影如嬌柔嬾起簾壓捲花影柳徑無人墜絮輕無
影并前句為三影豈博山人為之乎且吳興近杭子野
至多為官伎作詞常與東坡作六客詞而年冣耄載在
癸辛雜識不聞有兩人同號張三影者也(胡應麟/筆叢)
張先以三影名者因其詞中有三影字故自譽也然以
雲破月來花弄影為冣餘二影字不及(詞統/)
吾昔自杭移高密與楊元素同舟而陳令舉張子野皆
從余過李公擇於湖遂與劉孝叔俱至松江夜半月出
置酒垂虹亭上子野年八十五以歌詞聞於天下作定
風波令其略云見説賢人聚吳分試問也應傍有老人
星座客歡甚有醉倒者此樂未嘗忘也今七年爾子野
孝叔令舉皆為異物而松江橋亭今嵗七月九日海風
駕潮平地丈餘蕩盡無復孑遺矣追思曩時真一夢耳
(蘇軾/)
吳興郡圃今有六客亭即公擇子瞻元素子野令舉孝
叔時公擇守吳興也東坡又云余昔與張子野劉孝叔
李公擇陳令舉楊元素㑹於吳興時子野作六客詞其
卒章云見説賢人聚吳分試問也應傍有老人星凡十
五年再過吳興而五人皆已亡矣時張仲謀與曹子方
劉景文蘇伯固張秉道為座客仲謀請作後六客詞云
月滿苕溪照野堂五星一老鬭光芒十五年間真夢裏
何事長庚對月獨淒凉緑鬢蒼顔同一醉還是六人吟
笑水雲鄉賔主談鋒誰得似看取曹劉今對兩蘇張(苕/溪)
(漁/隐)
子野耆卿齊名而時論有以子野為不及耆卿者然子
野韻高是耆卿所乏處(晁補/之)
子野詞勝乎情耆卿情勝乎詞情詞相稱少㳺一人而
已(蔡伯/世)
仁宗留思儒雅務本理道深斥浮豔虚薄之文初進士
柳三變好為滛冶曲調傳播四方嘗有鶴冲天詞云忍
把浮名換了淺斟低唱及臨軒放榜特落之曰此人風
前月下好去淺斟低唱何要浮名且填詞去三變由此
自稱奉㫖填詞景祐中方及第後改名永方得磨勘轉
官其詞曰黄金榜上偶失龍頭望明代暫遺賢如何向
未遂風雲便争教不恣狂蕩何須論得喪才子詞人自
是白衣卿相煙花巷陌依約丹青屏幛幸有意中人堪
尋訪且恁偎紅翠風流事平生暢青春都一晌忍把浮
名換了淺斟低唱(能改齋/漫録)
耆卿與孫相何為布衣交孫知杭門禁甚嚴耆卿欲見
之不得作望海潮詞往詣名妓楚楚曰欲見孫恨無門
路若因府㑹願啟朱脣歌之若問誰為此詞但説柳七
中秋夜作楚楚宛轉歌之孫即席迎耆卿入座詞曰東
南形勝三吳都㑹錢塘自古繁華煙柳畫橋風簾翠幕
參差十萬人家雲樹遶堤沙怒濤捲霜雪天塹無涯市
列珠璣户盈羅綺競豪奢重湖疉巘清佳有三秋桂子
十里荷花羌笛弄晴菱歌泛夜嬉嬉釣叟蓮娃千騎擁
高牙乗醉聽簫鼓吟賞煙霞異日圗将好景歸去鳯池
誇(詞苑/)
嘗見一西夏歸朝官云世間有井水飲處即能歌柳詞
(葉夢/得)
柳詞風格不高而音律諧緩詞意妥貼承平氣象形容
曲盡尤工於羈旅行役(陳質/齋)
人皆言柳耆卿詞俗然如霜風淒緊闗河冷落殘照當
樓唐人佳處不過如此(蘇軾/)
耆卿詞鋪敘展衍備足無餘較之花間所集韻終不勝
(李之/儀)
耆卿詞雖極工然多雜鄙語(孫敦/立)
耆卿詞有教坊丁大使意(劉克/荘)
景祐中柳永以登第兾進用適奏老人星現左右令永
作醉蓬莱詞以獻曰漸亭皋葉下隴首雲飛素秋新霽
華闕中天鎖蔥蔥佳氣嫩菊黄深拒霜紅淺近寳堦香
砌玉宇無塵金風有露碧天如水正值昇平萬幾多暇
　夜色澄鮮漏聲迢遞南極光中有老人呈瑞此際宸游
　鳯輦何處度管絃聲脃太液波翻披香簾捲月明風細
　仁宗見之不懌(太平/樂府)
　宋無名氏睂峰碧詞云蹙損睂峰碧纖手還重執鎮日
　相看未足時忍便使鴛鴦隻薄暮投村驛風雨愁通夕
　牕外芭蕉牕裏人分明葉上心頭滴真州柳永少讀書
　時遂以此詞題壁後悟作詞章法一妓向人道之永曰
　某於此亦頗變化多方也然遂成屯田蹊徑(古今/詞話)
　山抹微雲秦學士露花倒影柳屯田(蘇軾/)
　
　
　
　
　
　
御選歴代詩餘巻一百十四
　欽定四庫全書
御選厯代詩餘巻一百十五
司經局洗馬掌局事兼翰林院修撰加二級(臣/)王奕清奉
㫖校刋
　　　詞話(宋二/)
　蘓軾扵中秋夜宿金山寺作水調歌頭寄子由云明月
　㡬時有把酒問青天不知天上宫闕今夕是何年我欲
　乗風歸去又恐瓊樓玉宇髙處不勝寒起舞弄清影何
　似在人間轉朱閣低綺户照無眠不應有恨何事長向
　别時圓人有悲歡離合月有隂晴圎缺此事古難全但
　願人長久千里共嬋娟神宗讀至瓊樓玉宇二句乃歎
　云蘓軾終是愛君即量移汝州(坡仙集/外紀)
　明月㡬時有一詞畫家大斧皴書家劈窠體也(詞統/)
　中秋詞自東坡水調歌頭一出餘詞盡廢(苕溪/漁隠)
　僕七嵗時見眉州老尼自言嘗随其師某入蜀主㫤宫
　中一夕主與花蕊夫人避暑摩訶池上作詞尼具䏻道
之今死久矣僅得二句暇日為成足之乃洞仙歌也冰
肌玉骨自清涼無汗水殿風来暗香滿繡簾開一㸃明
月窺人人未寢敧枕釵横鬢亂起来攜素手庭户無聲
時見踈星渡河漢試問夜如何夜巳三更金波澹玉繩
低轉但屈指西風㡬時来又不道流年暗中偷換(東坡/洞仙)
(歌詞/序)
楊元素作本事曲記言錢塘老尼䏻誦蜀主詞云冰肌
玉骨清無汗水殿風来暗香滿繡簾一㸃月窺人敧枕
釵横雲鬢亂起来庭户悄無聲時見踈星渡河漢屈指
西風幾時来不道流年暗中換温叟詩話如此與東坡
序小異當以序為正(詞苑/)
古今詞話云東坡在黄州中秋夜對月獨酌作西江月
詞云世事一場大夢人生㡬度新涼夜来風葉巳鳴廊
看取眉間鬢上酒賤長愁客少月明多被雲妨中秋誰
與共孤光把盞凄然北望坡以讒言謫居黄州鬱鬱不
得志凡賦詩綴詞必寫其所懐然一日不忘朝廷其懐
君之心末句可見矣苕溪漁隠曰聚蘭集載此詞註云
寄子由故後句云中秋誰與共孤光把盞凄然北望則
兄弟之情見於句意之間矣疑是倅錢塘時作子由時
為睢陽幕客若詞話所云則非也(詞品/)
别酒送君君一醉清潤潘郎更是何郎壻記取釵頭新
利市莫将分付東鄰子囘首長安佳麗地三十年前我
是風流帥為向東樓尋舊事花枝缺䖏餘名字右蝶戀
花詞東坡在黄州時送潘邠老赴省試作也今集不載
(吴虎/臣)
東坡先生謫居黄州作卜算子詞云缺月掛踈桐漏斷
人初静時見幽人獨往来縹緲孤鴻影驚起却回頭有
恨無人省揀盡寒枝不肯棲寂寞沙洲冷其托意蓋自
有在讀者不䏻觧張右史文潛繼貶黄州訪潘邠老嘗
得其詳題詩以誌之云空江月明魚龍眠月中孤鴻影
翩翩有人清吟立江邉葛巾藜杖眼窺天夜冷月堕幽
蟲泣鴻影翹沙衣露濕仙人采詩作歩虚玉皇飲之碧
琳腴(䏻改齋/漫録)
東坡卜算子詞語意髙妙似非喫烟火食人語(黄庭/堅)
女紅餘志云惠州温氏女超超年及筓不肯字人聞東
坡至喜曰我壻也日徘徊牕外聽公吟詠覺則亟去東
坡知之乃曰吾将呼王郎與子為婣及東坡渡海歸訪
超巳卒葬扵沙際公因作卜算子有揀盡寒枝不肯棲
之句按詞為詠鴈當别有寄托何得以俗情傅㑹也(古/今)
(詞/話)
東坡别參寥長短句云有情風萬里巻潮来無情送潮
歸問錢塘江上西興渡口幾度斜暉不用思量今古俯
仰昔人非誰似東坡老白首忘機記取西湖西畔正暮
山好䖏空翠煙霏算詩人相得如我與君稀約他年東
還海道願謝公雅志莫相違西州路不應囘首為我沾
衣按羊曇為謝安所愛重安薨後輙彌年不行西州路
嘗因大醉不覺至州門左右曰此西州門也曇悲感以
馬䇿扣扉誦曺子建詩曰生存華屋䖏零落歸山丘因
慟哭而去東坡用此故事若世俗之論必以為成讖矣
然其詞石刻後東坡自題云元祐六年三月六日余以
東坡年譜考之元祐四年知杭州六年召為翰林學士
承㫖則長短句蓋此時作也自後復守潁徙揚入長禮
曺出帥定武至紹聖元年方南遷嶺表建中靖國元
年北至常乃薨凡十一載則世俗成讖之論安可信邪
(苕溪/漁隠)
琅琊山水竒麗泉鳴空澗若中音㑹六一居士作醉翁
亭其上欣然忘歸既去十餘年好竒之士沈遵往逰以
琴寫其聲曰醉翁操節奏踈宕音韻和暢知琴者以為
絶倫然有聲無詞醉翁為之作歌而與琴聲不合又依
楚詞作醉翁引好事者亦倚其詞以製曲而琴聲為詞
所縛非大成也後三十餘年公既捐館舍遵亦殞久矣
有廬山玉澗道人特妙扵琴恨其曲之無傳乃譜其聲
請於軾以補之為醉翁操云(東坡醉/翁操序)
蘓子瞻守錢塘有官妓秀蘭天性黠慧善於應對一日
湖中有宴㑹羣伎畢集惟秀蘭不至督之良久方来問
其故對以沐浴倦睡忽聞叩户甚急起而問之乃樂營
将催督也謹以實告子瞻巳恕之坐中一倅怒其晚至
詰之不巳時榴花盛開秀蘭折一枝藉手奉倅倅愈怒
子瞻因作賀新涼令歌以送酒倅怒頓止詞曰乳燕飛
華屋悄無人庭隂轉午晚涼新浴手弄生綃白團扇扇
手一時似玉漸困倚孤眠清熟門外誰来推繡戸枉教
人夢斷瑶䑓曲又却是風敲竹石榴半吐紅巾蹙待浮
花浪蕊俱盡伴君幽獨濃豔一枝細看取芳心千重似
束又恐被西風驚緑若待得君来向此花前對酒不忍
觸共粉淚兩簌簌子瞻之詞皆紀前事取其沐浴新涼
故曲名賀新涼也後人不知誤作賀新郎蓋不得子瞻
之意子瞻真可謂風流太守豈可與俗吏同日語哉(楊/湜)
(詞/話)
野哉楊湜之言真可入笑林矣東坡此詞冠絶古今託
意髙逺寧為一妓而發邪簾外誰来推繡户及又却是
風敲竹等語用唐人簾開風動竹疑是故人来變化入
妙今乃云為樂營将催督可笑一石榴半吐紅巾蹙至
細看取芳心千重似束等句因初夏時花事巳䦨而榴
花獨吐因以紅巾拂取寫其幽閒之意今乃云榴花盛
開折奉府倅可笑者二賀新郎樂府舊調今乃云取其
新沐後人訛為賀新郎此可笑者三東坡此詞不幸横
遭㸃汙江左有文拙而好石刻者謂之詅癡符楊湜之
類是也(苕溪/漁隠)
西湖有一倅唱少游滿庭芳悞舉一韻云畫角聲斷斜
陽妓琴操在側云譙門非斜陽也倅因戲之曰爾可改
韻否琴即改作陽字韻云山抹微雲天黏衰草畫角
聲斷斜陽暫停征轡聊共飲離觴多少蓬莱舊侣空囘
首煙靄茫茫孤邨裏寒鴉數㸃流水遶低牆魂傷當此
際輕分羅帶暗觧香囊漫嬴得青樓薄倖名狂此去
何時見也襟袖上空惹餘香傷心處髙城望斷燈火巳
昏黄東坡聞而稱賞之後東坡在西湖戲琴曰我作長
老爾試參問琴曰何謂湖中景東坡答曰秋水共長天一
色落霞與孤鶩齊飛又曰何謂景中人東坡云裙拖六
幅湘江水髻挽巫山一段雲又云何謂人中意東坡云愔
他楊學士憋殺鮑參軍琴又云如此究竟如何坡云門
前冷落車馬稀老大嫁作商人婦琴大悟遂削髮為尼
(䏻改齋/漫録)
東坡守錢塘無一日不在西湖嘗㨦妓謁大通禅師師
愠形扵色東坡作長短句令妓歌之曰師唱誰家曲宗
風嗣阿誰借君拍板與門鎚我也逢場作戲不須疑溪
女方偷眼山僧莫皺眉却嫌彌勒下生遲不見阿婆三
五少年時時有僧仲殊在蘓州聞而和之曰觧舞清平
樂如今說與誰紅爐片雪上鉗鎚打就金毛獅子也堪
疑木女明開眼泥人暗皺眉蟠桃巳是著花遲不向東
風一笑待何時(冷齋/夜話)
東坡自錢塘被召過京口林子中作郡守有宴㑹座中
營妓出牒鄭容求落籍髙瑩求從良子中命呈牒東坡
坡索筆題減字朩蘭花於牒後云鄭荘好客容我樓前
先墮幘落筆生風籍籍聲名不負公髙山白早瑩骨
柔肌那觧老從此南徐良夜風清月滿湖暗用鄭容落
籍髙瑩從良八字於句端也一作潤守許仲逺(東皋/雜録)
東坡知杭州馬中玉成為浙漕東坡被召赴闕中玉席
間作詞曰来時吳㑹猶殘暑去日武林春巳暮欲知遺
愛感人深灑淚多於江上雨歡情未舉眉先聚别酒多
斟君莫訴從今寧忍看西湖擡眼盡成腸斷䖏東坡和
之所謂明朝歸路下塘西不見鶯啼花落處是也中玉
忠肅亮之子仲甫猶子也(玉照/新志)
東坡云龍丘子自洛之蜀載二侍女戎裝駿馬至溪山
佳處輙留數日見者以為異人後十年築室黄岡之北
號静庵居士作臨江仙贈之云細馬逺䭾雙侍女青巾
玉帶紅鞾溪山好處便為家誰知巴峡路却見洛城花
囘旋落英飛玉蕊人間春日初斜十年不見紫雲車
龍丘新洞府鉛鼎養丹砂龍丘子即陳季常也秦太虚寄
之以詩亦云侍童雙擢玉鬢髮光可照駿馬錦障泥相
随窮海嶠暮年更折節學佛得心要鬻馬放阿樊幅巾
對沉燎坡又作詩戲之有龍丘居士益可憐談空說有
夜不眠忽聞河東獅子吼拄杖落手心茫然之句則知
季常載侍女以逺逰及暮年甘於枯寂蓋有所制而然
亦可憫笑也(苕溪/漁隠)
玉龜山東皇靈嫓統羣仙綘闕岧嶢翠房深迥倚霏烟
幽閒志蕭然金城千里鎻嬋娟當時穆滿廵狩翠華曽
到海西邉風露明霽鯨波極目勢浮輿蓋方圎正迢迢
麗日𤣥圃清寂瓊草芊綿爭觧繡勒香韀鑾輅駐蹕八
馬戲芝田瑶池近畫樓隠隠翠鳥翩翩肆華筵間作吹
管鳴絲宛若帝所鈞天稚顔皓齒緑髮方瞳舉止恬淡
髙妍盡倒瓊壺酒獻金鼎藥固大椿年縹緲飛瓊妙舞
命雙成奏曲醉留連雲璈韻㵼寒泉浩歌暢飲斜月低
河漢漸綺霞天際紅深淺動歸思囘首塵寰爛漫浮玉
輦東還杏花風數里響鳴鞭望長安路依稀栁色翠㸃
秦川此東坡戚氏詞也元祐末東坡自禮部尚書帥定
州官妓因宴索公為戚氏詞公方與客論穆天子事頗
訝其虚誕遂率筆應之隨聲隨寫歌竟篇就才㸃定五
六字座中隨聲擊節終席不聞他語(詞苑/)
東坡知潁州時一夕月下梅花盛開王夫人曰春月色
勝如秋月色秋月令人慘凄春月令人歡恱何不招趙
徳麟輩来飲花下東坡喜曰誰謂夫人不䏻詩此真詩
家語也作減字朩蘭花以紀之云春庭月午揺蕩春醪
光欲舞歩轉廻廊半落梅花婉婉香輕風薄霧都是
少年行樂處不似秋光只與離人照斷腸(侯鯖/録)
東坡和章質夫楊花一首後段愈出愈竒壓倒今古(張/炎)
王定國自嶺表歸出歌者柔奴勸東坡飲坡問廣南風
土應不好柔奴曰此心安處便是吾鄉東坡喜其語作
定風波詞以紀之常羡人間琢玉郎天教分付㸃酥嬢
自作清歌傳皓齒風起雪飛炎海變清涼萬里歸来年
愈少微笑笑時猶帶嶺梅香試問嶺南應不好却道此
心安處是吾鄉(東皋/雜録)
東莱先生謂後赤壁賦結尾用韓文公石鼎聨句叙彌
明意俞文豹謂不然蓋彌明真異人文公紀其實也與
此不同東坡先生貫通内典嘗賦西江月詞云休言萬
事轉頭空未轉頭時皆夢赤壁之游樂則樂矣轉眼之
間其樂安在以是觀之則我與二客鶴與道士皆一夢
也(清夜/録)
東坡貶惠州日晁以道見公詞有海仙時遣探芳叢倒
掛緑毛么鳯便云此老須過海只為古今人不䏻道及
應罰教去(太平/樂府)
詞至東坡一洗綺羅香澤之態使人登髙望逺舉首浩
歌超乎塵壒之外扵是花間為皁𨽻栁氏為輿臺矣(胡/寅)
東坡居士詞人謂多不諧音律然横放傑出自是曲子
中縛不住者(晁補/之)
居士詞豈無去國懐鄉之感殊覺哀而不傷(周煇/)
子瞻在玉堂日有幕士善歌因問我詞何如栁七對曰
栁郎中詞只合十七八女郎執紅牙板歌楊栁外曉風
殘月學士詞須關西大漢銅琵琶鐵綽板唱大江東去
東坡為之絶倒(吹劒/録)
子瞻問陳無巳我詞何如少游無巳曰學士小詞似詩
少游詩似小詞(坡仙集/外紀)
東坡以詩為詞如雷大使之舞雖極天下之工要非本
色(陳師/道)
子瞻常自言生平有三不如人謂著棊吃酒唱曲也然
三者亦何用如人子瞻之詞雖工而多不入腔蓋以不
䏻唱曲故耳(皇甫牧/玉匣記)
世言東坡不能歌故所作樂府多不協律晁以道謂紹
聖初與東坡别扵汴上東坡酒酣自歌陽關曲則公非
不䏻歌但豪放不喜翦裁以就聲律耳試取東坡諸詞
歌之曲終覺天風海雨逼人(陸游/)
東坡詞極雅麗舒徐髙出人表周秦諸人所不䏻到(張/炎)
子瞻有二韻事見於行香子秦黄張晁為蘓門四學士
毎来必命取密雲龍供茶家人以此記之廖明略晚登
東坡之門公大竒之一日又命取密雲龍家人謂是四
學士窺之則廖明略也坡為賦行香子一闋又嘗約劉
器之參玉版和尚至亷泉寺燒筍而食劉問之東坡指
筍曰此玉版僧最善說法使人得禪恱味遂有麯生禅
玉版局一時參之句亦行香子也(古今/詞話)
閭丘公顯致仕居吳東坡過之必流連信宿嘗言過姑
蘓不逰虎丘不謁閭丘乃二欠事一日閭丘出後房善
吹笛者名懿卿佐酒東坡作水龍吟詠笛材以遺之(鶴林/玉露)
東坡水龍吟詠笛詞傳有八字諡楚山脩竹如雲異材
秀出千林表此笛之質也龍鬚半翦鳯膺微漲玉肌勻
繞此笛之狀也木落淮南雨晴雲夢月明風嫋此笛之
時也自中郎不見将軍去後知孤負秋多少此笛之事
也聞道嶺南太守後堂深緑珠嬌小此笛之人也綺牕
學弄涼州初試霓裳未了此笛之曲也嚼徴含宫泛商
流羽一聲雲杪此笛之音也為使君洗盡蠻煙瘴雨作
霜天曉此笛之功也嚼徴含宫泛商流羽五音也用其
四惟少一角字末句作霜天曉歇後一角字(貴耳/録)
照野瀰瀰淺浪横空曖曖微霄東坡用陶語山滌餘靄
宇曖微霄也公以春夜行蘄水道中過酒家醉飲乗月
至一溪橋曲肱少寐及覺巳曉亂山葱籠不謂人世也
黄九疑公有突兀之句故小叙及之(花庵/詞客)
東坡在儋耳常負大瓢行歌田間所歌皆哨徧也一日
遇一媪謂坡曰學士昔日富貴一場春夢耳東坡因呼
為春夢婆(坡仙集/外紀)
東坡蝶戀花詞云花褪殘紅青杏小燕子飛時緑水人
家遶枝上栁綿吹又少天涯何處無芳草牆裏秋千牆
外道牆外行人牆裏佳人笑笑漸不聞聲漸悄多情却
被無情惱東坡渡海惟朝雲王氏随行日誦枝上栁綿
二句為之流淚病極猶不釋口東坡作西江月悼之(冷齋/夜話)
東坡長短句無情汴水自東流只載一船離恨向西州
張文潛用其意為小詩云亭亭畫舸繫春潭只待行人
酒半酣不管煙波與風月載将離恨過江南王平甫嘗
愛誦之不知其出於東坡也(䏻改齋/漫録)
永叔東坡極不䏻作麗語而亦有之永叔如當路游絲
牽醉客隔花啼鳥喚行人東坡如綵索身輕常趁燕紅
牎睡重不聞鶯勝人百倍(王世貞/詞評)
東坡少子過人以小坡目之有斜川詞常以山芋作玉
糝羮進坡公公喜而為詩(詞品/)
蘓叔黨有新月娟娟髙栁蟬嘶二首皆㸃綘脣也時禁
蘓氏文章故隠其名以為汪彦章作(古今/詞話)
黄魯直小詞固髙妙然不是當家語是著腔子詩(晁補/之)
山谷少時嘗作茶詞寄調滿庭芳云北苑龍團江南鷹
爪萬里名動京關碾輕羅細瓊蕊暖生煙一種風流氣
味如甘露不染塵煩纎纎捧冰瓷瑩玉金縷鷓鴣斑相
如方病酒銀瓶蟹眼濤怒波翻為扶起尊前醉玉頽山
飲罷風生兩腋醒魂到明月輪邉歸来晚文君未寢相
對小妆殘其後増損前詞止詠建茶云北苑春風方圭
圓璧萬里名動天關粉身碎骨功業上凌煙尊爼風流
戰勝降春睡開拓愁邉纎纎捧香泉濺乳金縷鷓鴣斑
相如雖病渴一觴一詠賔有羣賢便扶起燈前醉玉頽
山搜攪胸中萬巻還傾動三峡詞源歸来晚文君未寢
相對小牎前辭意益工也後山陳無巳同韻和之云北
苑先春琅函寳韞帝所分落人間綺牕纎手一縷破雙
團雲裏游龍舞鳯香霧靄飛入琱盤華堂静風松雪竹
金鼎沸潺湲門䦨車馬動浮黄嫩白小袖髙鬟便胸臆
輪囷肺腑生寒喚起謫仙醉倒翻湖海傾㵼濤瀾笙歌
散風簾月幕禪榻鬢絲斑(能改齋/漫録)
山谷在當塗有好事近詞贈小妓楊姝彈瑟送酒云一
弄醒心絃情在南山斜疊彈到古人愁處有真珠承睫
使君来去本無心休淚界紅頬自恨老来怕酒負十分
金葉故集中有贈琴妓楊姝絶句云千古人心指下傳
楊姝冷處更嬋娟不知心向誰邉切彈作南風欲斷絃
(吴曽/)
黄豫章守當塗既觧印後一日郡中置酒郭功父在座
豫章為木蘭花令以示之云凌歊䑓上青青麥姑孰堂
前餘翰墨暫分一印管江山稍為諸公分皁白江山依
舊雲空碧昨日主人今日客誰分賔主強惺惺問取磯
頭新婦石其後復竄易前詞云翰林本是神仙謫落帽
風流傾座席座中還有賞音人䏻岸烏紗傾大白江山
依舊雲横碧昨日主人今日客誰分賔主強惺惺問取
磯頭新婦石(䏻改齋/漫録)
崇寧四年重九山谷在宜城郡樓聽邉人私語今當鏖
戰取封侯耳因作南鄉子詞有花向老人頭上笑羞羞
白髮簪花不觧愁倚䦨髙歌若不勝情(耆舊/續聞)
豫章云醉惺惺醉一曲乃醉落魄也其詞云醉惺惺醉
憑君㑹取些滋味濃斟琥珀香浮蟻一入愁腸便有陽
春意須將幕席為天地歌前起舞花前睡從他兀兀陶
陶裏猶勝惺惺惹得閒憔悴此詞亦有佳句而多斧鑿
㾗又語髙下不甚入律或傳是東坡語非也與蝸角虚
名之曲相似疑是王仲父所作因戲作二篇似元祥仲
行其一云陶陶兀兀尊前是我華胥國争名争利休休莫
雪月風花不醉恁歸得邯鄲一枕誰憂樂新事新詩共
閒適東山小妓㩦絲竹家裏樂天邨裏謝安石其二云
陶陶兀兀人生無累何由得杯中三萬六千日悶損旁
觀我但醉落魄扶頭不起還頺玉日髙春睡平生足誰
家可買新篘熟安樂春泉玉醴荔枝緑其曰安樂春泉
玉醴荔枝緑者新賢宅四酒名其曰家裏樂天邨裏謝
安石此皆石曼卿自嘲語邨裏黄繙綽家中白侍郎(能/改)
(齋漫/録)
今代詞手惟秦七黄九耳餘人不逮也詞家以秦黄並
稱秦䏻為曼聲以合律形容處亦少刻肌入骨語黄時
出俚淺可稱傖父然黄如春未透花枝痩正是愁時候
峭健亦非秦所䏻作(陳師/道)
黄詞斷送一生惟有破除萬事無過蓋韓詩有云斷送
一生惟有酒破除萬事無過酒纔去一字遂為切對而
語益峻(後山/詩話)
東坡櫽括歸去来詞山谷櫽括醉翁亭記兩人固是詞
家好手(本事/記)
山谷阮郎歸全用山字為韻稼軒栁梢青全用難字為
韻皆福唐體究同嚼蠟(古今/詞話)
豫章先生弟黄元明宰廬陵縣赴郡㑹巾帶偶脱太
守令妓為綴之且俾元明撰詞詞云銀燭畫堂如晝見
林宗巾墊羞蓬首鍼借花枝線賖羅袖須㬰兩帶還依
舊勸君倒戴休今後也不須更漉淵明酒寳篋深藏濃
香熏透為經十指如葱手蓋七娘子調也(䏻改齋/漫録)
東坡初未識少游少游聞其将過維揚作坡筆語題壁
於一山寺中東坡果不䏻辨大驚及見孫莘老出少游
詩詞數十篇讀之乃歎曰向書壁者定此郎也後與少
游維揚飲别作虞美人曰波聲拍枕長淮曉隙月窺人
小無情汴水自東流只載一船離恨向西州世傳為賀
方囘作山谷云大觀中於揚州見其親筆醉墨超脱氣
壓子猷蓋東坡詞也(冷齋/夜話)
秦少游千秋嵗詞余嘗見諸公倡和親筆乃知在衡陽
時作也少游云至衡陽呈孔毅甫使君其詞云云今更
不載毅甫云次韻少游見贈其詞云春風湖外紅杏花
初退孤館静愁腸碎淚餘㾗在枕别久香銷帶新睡起
小園戲蝶飛成對惆悵人誰㑹随處聊傾蓋情暫遣心
何在錦書消息斷玉漏花隂改遲日暮仙山杳杳空雲
海其後東坡在儋耳從孫蘓元老因趙秀才還自京師
以少游毅甫所贈酬者寄之東坡乃次韻録示元老且
云使見其超然自得不改其度意其詞云島邉天外未
老身先退珠淚濺丹衷碎聲揺蒼玉佩色映黄金帶一
萬里斜陽正與長安對道逺誰云㑹罪大天難蓋君
命重臣節在新恩猶可覬舊學終難改吾巳矣乗桴且
恁浮於海豫章題云少游得謫後嘗夢中作詞云醉卧古
藤隂下了不知南北竟以元符庚辰卒於藤州光華亭
上崇寧甲申庭堅竄宜州道過衡陽覽其遺墨始追和
其千秋嵗詞云苑邉花外記得同朝退飛騎軋鳴珂碎
齊歌雲遶扇趙舞風回帶嚴鼓斷杯盤狼籍猶相對灑
淚誰䏻㑹醉卧藤隂蓋人巳去詞空在兔園髙宴悄虎
觀英游改重感慨波濤萬頃珠沉海晁无咎集中嘗載
此詞而實非也少游詞云憶昔西池㑹鵷鷺同飛蓋亦
謂在京師與毅甫同在於外署共為金眀池之游耳今
越州楚州皆指西池在彼蓋未知本原而云也(䏻改齋/漫録)
古今詞話以古人好詞世所共知者易甲為乙稱其所
作仍随其詞牽合為說殊無根蔕皆不足信如秦少游
千秋嵗水邉沙外城郭春寒退末云春去也落紅萬㸃
愁如海山谷嘗歎其句意之善欲和之而以海字難押
陳無巳言此詞用李後主問君䏻有㡬多愁恰似一江
春水向東流但以江為海耳洪覺範嘗和此詞晁无咎
亦和此詞弔少游觀諸公所云則此詞為少游作明甚
(苕溪/漁隠)
山谷守當塗日郭功甫嘗寓焉一日過山谷論文山谷
誦少游千秋嵗詞歎其句意之善欲和之而海字難押
功甫連舉數海字若孔北海之類山谷頗厭而未有以
郤之次日又過山谷問焉山谷答曰羞殺人也爺娘海
自是功甫不復論文扵山谷矣(能改齋/漫録)
近来作者皆不及少游如斜陽外寒鴉數㸃流水遶孤
邨雖不識字人亦知是天生好語(晁補/之)
秦少游滿庭芳山抹微雲天黏衰草今本改黏作連非
也韓文洞庭汗漫黏天無壁張祜詩草色黏天鶗鴂恨
山谷詩逺水黏天吞釣舟邵博詩老灘聲殷地平浪勢
黏天趙文昇詞玉關芳草黏天碧嚴次山詞黏雲江影
傷千古葉夢得詞浪黏天蒲桃漲緑劉行簡詞山翠欲
黏天劉叔安詞暮煙細草黏天逺黏字極工且有出處
若作連字是小兒語也(詞品/)
寒鴉萬㸃流水遶孤邨人皆以為少游自造此語殊不
知亦有所本予在臨安見平江梅知録云隋煬帝詩云
寒鴉千萬㸃流水遶孤邨少游用此語也又予嘗讀李
義山效徐陵體贈更衣詩云輕寒衣省夜金斗熨沉香
乃知少游詞玉籠金斗時熨沉香袖與睡起熨沉香玉
腕不勝金斗其語亦有来處(藝苑/雌黄)
少游小詞竒麗詠歌之下想見其神情在絳闕道山之
間(釋覺/範)
秦少游在蔡州與營妓婁婉字東玉者甚密贈之詞云
小樓連苑横空又云玉佩丁東别後者是也又贈妓陶
心兒云天外一鈎斜月帶三星謂心字也(髙齋/詞話)
鶯花亭詩序云秦少游水邉沙外之詞蓋在括蒼監征
時所作予至郡徐子禮提舉按部来迎初予作小亭記
少游舊事又取詞中語名之曰鶯花亭賦詩六絶而去
明年亭成次韻寄之詩曰灘長石出水平堤城郭西頭
舊小溪游子斷魂招不得秋来春草更萋萋愁邉逢酒
却成憎衣帶寛来不自勝煙水蒼茫沙外路東風何處
掛枯藤壚下三年世路窮蟻封盤馬竟難工千山雖隔
日邉夢猶到平陽池館中文章光燄照金閨豈是遭逢
乏聖時縱有百身那可贖琳瑯空見萬篇垂山碧叢叢
四打圍煩将舊恨訪黄鸝纈林霜後黄鸝少須是愁紅
萬㸃時古藤隂下醉中休誰與低眉唱此愁團扇他年
書好句平生知巳識儋州(范成大/石湖集)
少游自㑹稽入都見東坡東坡曰不意别後公學栁七
作詞耶少游曰某雖無學亦不如是東坡曰銷魂當此
際非栁七語乎坡又問别作何詞少游舉小樓連苑横
空下窺繡轂雕鞍驟東坡曰十三個字只說得一個人
騎馬樓前過少游問公近作乃舉燕子樓空佳人何在
空鎻樓中燕晁无咎曰只三句便說盡張建封事(髙齋/詞話)
少游蹋莎行為郴州旅舍作也黄山谷曰此詞髙絶但
斜陽暮為重出欲改斜陽為簾櫳范元實曰只看孤館
閉春寒似無簾櫳山谷曰亭傳雖未有簾櫳有亦無礙
范曰詞本摹寫牢落之狀若曰簾櫳恐損初意今郴州
志竟改作斜陽度余謂斜屬日暮屬時不為累何必改
也東坡回首斜陽暮美成鴈背斜陽紅欲暮可法也(苕溪/漁隠)
少游子處度亦多好詞山谷極稱賞之如藕葉清香勝
花氣一時盛傳(古今/詞話)
范元實為人凝重嘗在歌舞之席終日不言一妓問公
亦觧詞曲否范笑曰吾乃山抹微雲女壻也草堂詩餘
亦有范元實詞(樂府/紀聞)
張文潛十七嵗作函關賦從東坡逰元祐中在秘閣上
巳日集西池張詠云翠浪有聲黄繖動春風無力綵旌
垂少游云簾幕千家錦繡垂同人笑曰又将入小石調
也因文潛作大石調風流子故云(堯山堂/外紀)
文潛官許州喜營妓劉氏為作少年游云含羞倚醉不
成歌纎手掩香羅偎花映竹偷傳深意酒思入横波看
朱成碧心迷亂翻脈脈歛雙蛾相見時稀隔别多又春
盡奈愁何其後去任又為秋蕊香寓意云簾幕踈踈風
透一線香飄金獸朱䦨倚徧黄昬後廊下月華如晝别
離滋味濃如酒令人痩此情不及牆東栁春色年年依
舊元祐諸公皆有樂府惟張僅見風流子及此二詞味
其句意不在諸公之下矣(苕溪/漁隠)
晁補之自稱濟北詞人有雞肋詞逃禪詞近代詞家自
秦七黄九外无咎未必多遜(陳質/齋)
政和癸巳大晟樂府告成蔡元長薦晁次膺赴闕下㑹
禁中嘉蓮生進並葉芙蓉詞稱㫖充大晟協律(䏻改齋/漫録)
晁沖之政和間作漢宫春詠梅獻蔡攸攸以進其父京
曰今日於樂府中得一人因以大晟府丞用之(古今/詞話)
陳後山自謂他文未䏻及人獨詞不減秦七黄九其自
矜如此(苕溪/漁隠)
晁无咎出小鬟佐飲後山作減字木蘭花贈之云娉娉
嫋嫋芍藥枝頭紅樣小舞袖低回心到郎邉客巳知金
尊玉酒勸我花前千萬夀莫莫休休白髮簮花我亦
羞(古今/詞話)
東坡守杭毛滂為法曺掾常眷一妓秩滿當辭留連惜
别贈以惜分飛詞明日東坡宴客妓即歌此詞侑酒云
淚濕䦨干花著露愁到眉峰碧聚此恨平分取更無言
　語空相覷斷雨殘雲無意緒寂寞朝朝暮暮今夜山深
　處斷魂分付潮回去東坡問是誰作妓愀然以毛法曺
　對東坡語坐客曰郡寮有詞人而不及知某之罪也折
　柬追還為之延譽滂以此得名(樂府/紀聞)
　毛澤民惜分飛詞語盡而意不盡意盡而情不盡陳質
　齋云滂他詞雖工未有䏻及此者(周煇/)
　程正伯東坡中表之戚其酷相思四代好折紅英俱佳
　故盛以詞名獨尤尚書以為正伯之文過扵詞(詞品/)
　沉水熨香年似日薄雲垂帳夏如秋書舟佳句也(古今/詞話)
　烏程朱行中歴官禮部侍郎坐與蘓軾游貶海州團練
　副使至東陽郡齋作漁家傲以寄意云小雨纎纎風細
　細萬家楊栁青煙裏戀樹濕花飛不起愁無際和春付
　與東流水九十春光䏻有㡬金龜觧盡留無計寄語東
　陽沽酒市􁨣一醉而今樂事他年淚讀其詞想見其人
　不愧為東坡黨也(烏程/舊志)
御選歴代詩餘巻一百十五
　欽定四庫全書
御選厯代詩餘巻一百十六
司經局洗馬掌局事兼翰林院修撰加二級(臣/)王奕清奉
㫖校刋
　　　詞話(宋三/)
　元祐時宗室䏻詞者衆如嗣濮王仲御瑶䑓第一層詞
　有云嶰管聲催人報道嫦娥歩月来鳯燈鸞炬寒輕珠
　箔光泛樓臺歡陪千官萬騎九霄人在五雲堆赭𫀆光
　裏星毬宛轉花影徘徊又安定郡王令畤嘗夜過東坡
　家飲梅花下曽有題㑹真記鳯棲梧云錦額重簾深幾
　許只是低頭怕受他人顧強出嬌嗔無一語綘綃頻掩
　酥胸素見聊復集(古今/詞話)
　趙徳麟元祐中知行在大宗正事有蝶戀花詞云欲減
　羅衣寒未去不捲珠簾人在深深處殘杏枝頭花㡬
　許啼紅正恨清明雨盡日水沉香一縷宿酒醒遲惱破
　春情緒飛燕又将歸信悮小屏風上西江路(詞苑/)
王直方詩話云白藕作花風巳秋不堪殘睡更回頭晚
雲帶雨歸飛急去作西牕一夜愁此趙徳麟細君王氏
所作也徳麟鰥居因見詩遂與之為姻則此詩乃二十
八字媒也徳麟贈以小詞有臉薄難藏淚眉長易覺
愁之句人多稱之乃用香匳集中桃花臉薄難藏淚
栁葉眉長易覺愁之句耳(苕溪/漁隠)
駙馬王晉卿樂府清麗幽逺工在江南諸賢季孟之間
(黄庭/堅)
王晉卿歌姬名囀春鶯晉卿得罪外謫姬為密縣人所
得晉卿南還至汝隂道中聞歌聲曰此囀春鶯也訪之
果然賦詩云佳人巳屬沙吒利義士曽無古押衙有足
成之者云回首音塵兩沉絶春鶯休囀上林花尋復歸
晉卿晉卿有人月圓燭影揺紅花發沁園春諸調(西清/詩話)
賀鑄東山樂府絶妙一世盛麗如游金張之堂妖冶如
攬嬙施之袪幽索如屈宋悲壯如蘓李(張文/潛)
方回少為武弁以定力寺一絶句見賞王荆公知名當
世小詞有梅子黄時雨之句人呼為賀梅子方回寡髮
郭功甫指其髻曰此真賀梅子也(周紫/芝)
方回小築在蘓之横塘有青玉案詞云凌波不過横塘
路但目送芳塵去錦瑟年華誰與度月䑓花榭𤨏牕珠
户惟有春知處碧雲冉冉蘅皋暮綵筆新題斷腸句
試問閒愁都幾許一川煙草滿城風絮梅子黄時雨黄山
谷贈以詩曰觧道江南腸斷句只今惟有賀方回其為
前軰推重如此(吴中/紀聞)
宼莱公詩云杜鵑啼處血成花梅子黄時雨如霧世推
方回梅子黄時雨為絶唱蓋莱公語也(潘子/真)
方回有鴈後歸詞云巧翦合歡羅勝子釵頭春意翩翩
豔歌淺笑拜嫣然願郎宜此酒行樂駐華年末至文園
多病客幽襟淒斷堪憐舊游夢掛碧雲邉人歸落鴈後
思發在花前山谷守當塗方回過焉人日席上作也調
本臨江仙山谷以方回用薛道衡詩易名鴈後歸云耳
(復齋/漫録)
方回眷一姝别久姝寄詩云獨倚危䦨淚滿襟小園春
色嬾追尋深恩縱似丁香結難展芭蕉一寸心賀因賦
石州引詞先叙分别時景色後用所寄詩語有芭蕉不
展丁香結之句(䏻改齋/漫録)
詞句欲全篇皆好極為難得如賀方回淡黄楊栁帶棲
鴉之句寫景可謂造微入妙若其全篇皆不逮矣(苕溪/漁隠)
天台陳子髙元豐間名士吕安老帥建康辟為參議有
赤城詞(耆舊/續聞)
子髙菩薩蠻云㡬處簸錢聲緑牕春夢輕謁金門云
檀炷繞窓燈背壁畫檐殘雨滴殊覺其香倩(盧祖/皋)
子髙詞格髙麗晏周之流亞也(陳質/夫)
王通叟元祐中官翰林宣仁謫之自號逐客詞名冠栁
其踏青一詞風流楚楚又不獨冠栁詞之上也(黄昇/)
逐客詞風格不髙以冠栁自名則可見矣(陳質/齋)
王逐客冬景天香詞云霜瓦鴛鴦珠簾翡翠今年又是
寒早矮釘明窓窄開朱户切莫亂教人到重隂不觧雲
共雪商量未了青帳垂氊要密錦縫放幃宜小呵梅弄
妝試巧繡羅襦瑞雲芝草共我語時同語笑時同笑巳
被金尊勸倒更唱個新詞故相惱儘道窮冬元来恁好
涪翁見而賞之且曰此曲一處所一物色無一不是嚴
冬蕭索之境但仔細詳味之略無半㸃酸寒憔悴之意
亦善於造語者矣(古今/詞話)
王通叟少年游宦長安負不羇之才頗饒逸韻輦下欣
慕者衆後數年復至舊游多有存者仍寓意焉遂作感
皇恩一曲有長安重到人面依然似花好之句(古今/詞話)
米元章與周熟仁試賜茶扵甘露寺作滿庭芳詞墨蹟
為世所重其警句云輕濤起香生玉麈雪濺紫甌圓推
為獨絶(㐮陽書/畫考)
俞秀老弟清老名字見王介甫黄魯直集中詩詞傳世
雖少亦間見於文藴等編葉石林詩話誤以為揚州人
按魯直答清老寒夜三詩其一引牧羊金華山黄初平
事盖黄上世亦出金華也近覽智者草堂所藏張公詡
青溪圖有秀老手題臨江仙一闋後書金華俞紫芝不
知石林何以誤也此詞世少知者録扵後弄水亭前千
萬景登臨不忍空回水輕墨淡寫蓬莱莫教世眼容易
洗塵埃收去雨昏都不見展時還似雲開先生髙趣更
多才人人盡道小杜却重来(䏻改齋/漫録)
謝無逸常過黄州杏花村館題江神子詞於驛壁過者
傳寫索筆於驛卒卒苦之因以泥塗焉其為人所賞重
可知(復齋/漫録)
謝無逸花心動一詞句句用比方小雅鶴鳴篇體也(沈際/飛)
無逸弟薖字㓜槃有竹友詞云其減字木蘭花贈奕妓
宋瑶云風篁度曲倦倚銀屏初睡足清簟踈簾金鴨香
消嬾去添纎纎玉露風雹縦横飛鈿局頻歛雙蛾凝
竚無言密意多(古今/詞話)
汪彦章舟行汴中見岸傍畫舫有映簾而觀者止見其
額作詞云小舟簾隙佳人半露梅妝額緑雲低映花如
刻恰似秋宵一半銀蟾白髻兒梢朶香紅扐鈿蟬隠隠
揺金碧春山秋水渾無迹不露牆頭些子真消息醉落
魄調也(苕溪/漁隠)
王彦齡髙才不羇為太原掾官嘗作青玉案望江南詞
以嘲帥與監司監司聞之大怒責之彦齡斂板向前曰
某居下位嘗恐被人讒只是曽填青玉案如何敢做望
江南請問馬初監時馬初監者適與彦齡竝坐惶恐亟
自辯訴既退尤彦齡曰某初不知何乃以某為証彦齡
笑曰乃借公趁韻幸勿多怪(軒渠/録)
李冠蝶戀花詞云遥夜亭皋閒信歩才過清明漸覺傷
春暮數㸃雨聲風約住朦朧淡月雲来去張子野雲破
月来花弄影不如冠之朦朧淡月雲来去也(王安/石)
徽宗天才甚髙詩文之外尤工長短句嘗作探春令云
簾旌微動峭寒天氣龍池冰冸杏花笑吐香猶淺又
還是春將半清歌妙舞從頭按等芳時開宴記去年
對著東風曽許不負鶯花願又有聒龍謡臨江仙燕山
亭等篇皆清麗淒惋(䏻改齋/漫録)
宣和初雅樂新成八音告備因作徵招角招有曲名黄
河清慢者詞曰晴景初升風細細雲收天淡如洗望外
鳯凰城闕蔥蔥佳氣朝罷香煙滿袖侍臣報天顔有喜
夜来頻得封章大河徹厎清泚君王夀與天齊馨香動
上穹頻降祥瑞大晟奏功六樂初調宫徵合殿薫風乍
轉萬花覆千官盡醉内家傳詔重開宴未央宫裏此詞
音調極韶美入大晟樂府天下無問遐邇大小雖偉男
髫女皆争唱之(鐵圍山/叢談)
万俟雅言自號詞隠崇寧中充大晟府制撰與晁次膺
按月進詞其清明應制一詞尤佳即見棃花初帶夜月
海棠半含朝雨之詞也(古今/詞話)
雅言之詞詞之聖者也發妙音於律吕之中運巧思於
斧鑿之外平而工和而雅比之刻琢句意以求精麗者
逺矣(花菴/詞客)
周邦彦以進汴都賦得官徽廟時提舉大晟樂府每製
一詞名流輙為賡和東楚方千里樂安楊澤民全和之
或合為三英集行世(古今/詞話)
美成詞摹寫物態曲盡其妙自題所居曰顧曲堂(強煥/)
美成詞多用唐人詩句櫽括入律渾然天成長調尤善
鋪叙富豔精工詞人之甲乙也(陳質/齋)
作詞當以清真集為主蓋美成最知音故下字用韻皆
有法度(沈伯/時)
王都尉有憶故人詞云燭影揺紅向夜䦨乍酒醒心情
嬾尊前誰為唱陽關離恨天涯逺無奈雲沉雨散凭䦨
干東風淚眼海棠開後燕子来時黄花庭院徽宗喜其
詞意猶以為不盡宛轉遂令大晟樂府别撰腔周美成
増損其詞而以首句為名謂之燭影揺紅云芳臉匀紅
黛眉巧畫宫妝淺風流天付與精神全在嬌波眼早是
縈心可慣向尊前頻頻顧盼幾回相見見了還休爭如
不見燭影揺紅夜来飲散春宵短當時誰㑹唱陽關離
恨天涯逺争奈雲收雨散凭䦨干東風淚滿海棠開後
燕子来時黄昏庭院(古今/詞話)
周美成在姑蘓與營妓岳楚雲相戀後從京師過吴則
岳巳從人矣因飲太守蔡巒席上見其妺乃賦㸃絳唇
詞寄之云遼鶴歸来故人多少傷心事短書不寄魚
浪空千里憑仗桃根說與相思意愁無際舊時衣袂猶
有東風淚楚雲得詞感泣累日(夷堅/志)
周美成詠梅調寄花犯云粉牆低梅花照眼依然舊風
味露㾗輕綴擬浄洗鉛華無限清麗去年勝賞曽孤
倚冰盤共宴喜更可惜雪中髙士香篝熏素被今年對
花太匆匆相逢似有恨依依憔悴凝望久青苔上旋看
飛墜相將見脃圓薦酒人正在空江煙浪裏但夢想一
枝瀟灑黄昏斜照水此只咏梅花而紆徐反覆道盡二
年間事其詞尤圓美流轉如彈丸(黄昇/)
美成為溧水令主簿之姬有色而慧每出侑酒美成為
風流子以寄意云新緑小池塘風簾動碎影舞斜陽羡
金屋去来舊時巢燕土花繚繞前度莓牆繡閣鳯幃深
幾許聽得理絲簧欲說又休慮乖芳性未歌先咽愁近
清觴遥知新妝了開朱户應自待月西廂最苦夢魂今
宵不到伊行問甚時說與佳音密耗寄將秦鏡偷換韓
香天便教人霎時厮見何妨新緑待月皆主簿㕔軒名
(揮塵/録)
美成至汴主角妓李師師家為賦洛陽春師師欲委身
而未䏻也一夕徽宗幸師師家美成倉卒不䏻出匿複
壁間遂製少年游以紀其事徽宗知而譴發之師師餞
送美成復作蘭陵王咏栁詞有長亭路年去嵗来應折
柔條過千尺之句師師歸而歌之聞扵徽宗即留為大
晟府待制(耆舊/續聞)
美成以待制提舉南京鴻慶宫自杭徙居睦州夢中作
瑞鶴仙一闋既覺猶䏻全記了不詳其所謂也未幾遇
方臘之亂欲還杭州舊居而道路兵戈巳滿僅得脫免
入錢塘門見杭人倉卒奔避如蜂屯蟻沸視落日在鼓
角樓檐間即詞中所謂斜陽映山落斂餘霞猶戀孤城
䦨角者應矣舊居既不可往是日無處得食忽稠人中
有呼待制何往者乃鄉人之侍兒素所識也且曰日昃
必未食䏻舍車過酒家乎美成從之驚遽間連引數杯
腹枵頓觧則詞中所謂凌波歩弱過短亭何用素約有
流鶯勸我重觧繡鞍緩引春酌之句應矣飲罷覺微醉
耳目惶惑不敢少留乃徑出城北江漲橋斷諸寺士女
巳盈滿不䏻駐足獨一小寺經閣偶無人遂宿其上即
詞中所謂不記歸時早暮上馬誰扶醒朱閣者應矣巳
聞兩浙盡為賊據因自計方領南京鴻慶宫有齋㕔可
居乃挈家往焉則詞中所謂念西園巳是花深無地東
風何事又惡任流光過了歸来洞天自樂之句又應矣
美成生平好作樂府末年夢中得句而字字皆應豈偶
然哉(玉照/新志)
姑蘓官妓蘓瓊行第九蔡元長過蘓州太守召佐飲元
長聞瓊䏻詞因命即席為之并限以九字為韻瓊即
獻詞曰韓愈文章蓋世謝安情性風流良辰美景在西
樓敢勸一卮芳酒記得南宫髙選弟兄争占鼇頭金鑪
玉殿瑞煙浮髙占甲科第九蓋元長奏名第九也(䏻改齋/漫録)
徐伸政和初以知音律為大常典樂所著青山樂府多
雜調惟二郎神一曲天下稱之詞云悶来彈鵲又攪碎
一簾花影漫試著春衫還思纎手熏徹金猊燼冷動是
愁端如何遣但怪得新来多病嗟舊日沈腰而今潘鬢
不堪臨鏡重省別時淚漬羅襟猶凝料為我懨懨日髙
慵起長托春酲未醒鴈足不来馬蹄難去門掩一庭芳
景空竚立盡日闌干倚徧晝長人静(花菴/詞客)
曺組咏梅詞皆有佳句其驀山溪云竹外一枝斜想佳
人天寒日暮用東坡竹外一枝斜更好句可謂入神其
好事近云一陣暗香飄處巳不勝愁絶亦何減孤山風
致(詞品/)
元寵六舉不第著鐵硯篇自勵宣和中成進士有寵於
徽宗曽賞其如夢令風弄一枝花影及㸃絳脣暮山無
數歸鴈愁邉度句徽宗又手書眉峰碧詞問其出處真
蹟藏其家(松牎/録)
吕聖求在宋不甚著名而詞極工詞選載有望海潮醉
蓬莱撲蝴蝶近惜分釵薄倖選冠子百宜嬌豆葉黄鼓
笛慢詞調佳處不譲少游即東風第一枝咏梅亦何減
東坡之緑毛么鳯也但疑中興後不復有此等詞(楊慎/)
聖求詞婉媚深窈視美成耆卿伯仲(黄昇/)
李持正上元明月逐人来詞云星河明澹春来深淺紅
蓮正滿城開徧禁街行樂暗塵香拂面皓月隨人近逺
天半鼇山光動鳯樓西觀東風静珠簾不捲玉輦待歸
雲外聞絃管認得宫花影轉蘓子瞻見之曰好個皓月
隨人近逺(古今/詞話)
蘓養直名伯固與東坡同族坡集中有送伯固兄還吴
詩其清江曲有屬玉雙飛水滿塘句當時盛傳詞亦工
如醉眠小塢黄茅店夢倚髙城赤葉樓鷓鴣天之佳句
也(詞品/)
何大圭小重山有玉船風動酒鱗紅句如雲錦月鈎奪
造化之巧(髙恥/庵)
宣和中宋齊愈為太學官徽宗召對曰卿文章新竒可
作梅詞進呈須是不經人道語齊愈立進眼兒媚云霏
霏疎影轉征鴻人語暗香中小橋斜度曲屏深院水月
濛濛人間不是藏春處玉笛曉霜空江南處處黄垂密
雨緑漲薫風徽宗稱善次日諭近臣曰宋齊愈梅詞非
惟不經人道且自開花說至結子黄熟并天氣亦言之
可謂盡致矣(宣和/遺事)
夏均父宣和庚子遷祁陽酒官過浯䑓愛其山水竒秀
謂非中州所有作減字朩蘭花詞云江涵曉日蕩漾波
光揺槳入笑指浯溪漫叟雄文鎻翠微休嗟不偶歸到
中州何處有獨立風煙湘水浯䑓緫接天(䏻改齋/漫録)
向子諲有梅花引戲代李師周作即所傳花如頰眉如
葉小時笑弄堦前月是也又有席上贈侍兒輕輕殢人
嬌詞云白似雪花柔扵栁絮蝴蝶兒鎮長一處春風駘
蕩驀然吹去争得倩游絲半空惹住波上精神掌中
態度分明彩雲團做當年飛燕從今不數只恐是髙唐
夢中神女(古今/詞話)
薌林居士歩趨蘓堂而嚌其胾者也(胡寅/)
宣和壬寅蔡伸道與向伯恭同為大漕屬官向有詞云
憑書續斷腸蔡因感而作南鄉子云朩落鴈南翔錦鯉
殷勤為渡江淚墨銀鈎相憶字成行滴損雲箋小鳯凰
陳事費思量回首煙波捲夕陽儘道憑書聊破恨難忘
及至書来更斷腸(古今/詞話)
李邴少年日作漢宫春詞膾炙人口所謂問玉堂何似
茅舎疎籬者是也政和間自書省丁憂歸山東服終造
朝舉國無與立談者方悵悵無計時王黼為首相忽遣
人招至東閣開宴延之上坐出其家姫數十人皆絶色
也酒半羣唱是詞以侑觴大醉而歸數日有館閣之命
不數年遂入翰苑(玉照/新志)
李漢老有美人書字一闋為雲龕集中之最纎麗者
調寄玉樓春云沉吟不語晴牕畔小字銀鈎題欲徧雲
情散亂未成篇花骨攲斜終帶軟重重說盡情和怨珍
重提攜常在眼暫時得近玉纎纎翻羡鏤金紅象管(古/今)
(詞話/)
劉一止有曉行喜遷鶯一闋即曉光催角聽宿鳥未驚
鄰雞先覺之詞也一時盛傳號劉曉行(陳質/齋)
何文縝政和丙申進士第一靖康中盡節名臣也少時
㑹飲貴戚家侍兒惠柔慕公丰標觧帊為贈約牡丹時
再集何賦虞美人詞云分香帊子柔藍膩欲去殷勤惠
重来約在牡丹時只恐花枝相妬故開遲別来看盡閒
桃李日日䦨干倚催花無計問東風夢作一雙蝴蝶遶
芳叢(樂府/紀聞)
侯蒙少游塲屋年三十有一始得鄉貢人以其年長貎
寢不之敬有輕薄子畫其形於紙鳶上引線放之蒙見
而大笑作臨江仙詞題其上曰未遇行藏誰肯信如今
方表名蹤無端良匠畫形容當風輕借力一舉入髙空
才得吹嘘身漸穏只疑逺赴蟾宫雨餘時候夕陽紅幾
人平地上看我碧霄中竟一舉登第年未四十遂為執
政(夷堅/志)
謝克家作憶君王詞云依依宫栁拂宫牆樓殿無人春
晝長燕子歸来依舊忙憶君王月照黄昏人斷腸語意
悲涼讀之使人墮淚真憂君憂國之語(䑕璞/)
胡浩然在北宋時代氏籍俱未詳選詞家俱薄其聲口
庸俗然如元夕傳言玉女云豔妝初試把珠簾半掲嬌
羞向人手撚玉梅低說相逢長是上元佳節情致斐亹
亦人所不易到(草堂/箋)
宣和間上元張燈許士女縱觀各賜酒一杯一女子竊
所飲金杯衛士見之押至御前女誦鷓鴣天云月滿蓬
壺燦爛燈與郎攜手至端門貪㸔鶴陣笙歌舉不覺鴛
鴦失却羣天漸曉感皇恩傳宣賜酒飲杯廵歸家恐被
翁姑責竊取金杯作照憑徽宗大喜以金杯賜之令衛
士送歸(宣和/遺事)
陳東靖康間嘗飲扵京師酒樓有倡向座而歌東不之
顧乃去倚闌獨立歌望江南詞音調清越東不覺傾聽
視其衣服故敝時以手掲衣爬搔肌膚綽約如雪乃復
召使前再歌之其詞曰䦨干曲紅颺繡簾旌花嫩不禁
纎手捻被風吹去意還驚眉黛蹙山青鏗鐵板閒引歩
虚聲塵世無人知此曲却騎黄鶴上瑶京風冷月華清
東問何人所製曰上清蔡真人詞也歌罷得數錢即下
樓亟追之巳失所在矣(夷堅/志)
波子山宿州獄掾也暱營妓張温卿於南京途次作剔
銀燈以憶之云一夜隋河風勁霜混水天如鏡古桞長
堤寒煙不起波上月流無影那堪嬾聽踈星外離鴻相
應須信情多是病酒到愁腸還醒數疊羅衾餘香未減
甚時枕鴛重竝教伊須更将蘭約見時先定(古今/詞話)
僧仲殊本安州進士妻以藥毒之遂為僧時食蜜以觧
其毒東城呼為蜜殊毎於禁煙時置酒待賔客謂之看
花局其填詞甚多小令為最小令中訴衷情為最(花菴/詞客)
洪覺範善作小詞情思婉約似少游仲殊參寥皆不䏻
及(許顗/)
洪覺範留南昌登秋屏閣望西山而有歸志賦浪淘沙
(冷齋/夜話)
僧祖可字正平蘓伯固子與陳師道謝逸結江西詩社
其小重山詞最工吴虎臣曰正平工詩長短句尤佳何
世徒稱其詩也(東溪/詞話)
朱晦菴曰本朝婦人䏻詞者惟李易安魏夫人二人而
巳黄玉林曰李易安魏夫人使在衣冠之列當與秦七
黄九争雄不徒擅名閨閣也(古今/詞話)
李易安元宵永遇樂云落日鎔金暮雲合璧詞巳自工
緻至扵染桞煙輕吹梅笛怨春意知幾許氣象更好後
段云扵今憔悴風鬟霜鬢怕是夜間出去皆以尋常語
度入音律愈平淡愈精巧其聲聲慢云尋尋覔覔冷冷
清清淒淒慘慘戚戚乃公孫大娘舞劒手本朝非無䏻
詞之士從未有一氣下十四箇疊字者後疊又云到黄
昏㸃㸃滴滴又使疊字俱無斧鑿痕守著牕兒獨自怎
生得黒黒字不許第二人押婦人中有此竒筆真間氣
也(張正/夫)
前輩稱易安緑肥紅瘦為佳句余謂寵栁嬌花語亦甚
竒俊前此未有䏻道之者(黄昇/)
李易安以重陽醉花隂詞寄其夫趙明誠明誠歎絶苦
思求勝之廢寢食者三日得五十闋雜易安詞於中以
示友人陸徳夫陸玩之再三謂只三句絶佳莫道不消
魂簾捲西風人比黄花瘦正易安詞也(嫏嬛/記)
李清照有清露晨流新桐初引之句用世說入妙(詞品/)
魏夫人曽子宣丞相内子有江城子捲珠簾諸曲膾炙
人口其尤雅正者則有菩薩蠻云溪山掩映斜陽裏樓
臺影動鴛鴦起隔岸兩三家出牆紅杏花緑楊堤下路
早晚溪邉去三見桞絮飛離人猶未歸深得國風巻耳
之遺(雅編/)
宣和間有女子幼卿題詞陕府驛壁云極目楚天空雲
雨無蹤漫留遺恨鎻眉峰自是荷花開較晚辜負東風
客館歎飄蓬聚散匆匆揚鞭那忍驟花驄望斷斜陽人
　不見滿袖啼紅蓋賣花聲也(䏻改齋/漫録)
　
　
　
　
　
　
　
　
　
　
　
　
　
　
御選歴代詩餘巻一百十六
　欽定四庫全書
御選歴代詩餘巻一百十七
司經局洗馬掌局事兼翰林院修撰加二級(臣/)王奕清奉
㫖校刊
　　　詞話(南宋/一)
　光堯當内修外攘之際尤以文徳服逺至於宸章睿藻
　日星昭垂者非一紹興二十八年将郊祀有司以太常
　樂章篇序失次文義弗協請遵真宗仁宗朝故事親製
　祭享樂章詔従之自郊社宗廟䓁共十有四章肆筆而
　成睿思雅正宸文典贍所謂大哉王言也至於一時閒
　適寓景而作則有漁父詞十五章又清新簡逺備騷雅
　之體其詞有曰薄晚煙林澹翠微江邉秋月已明輝縱
　逺柁適天機水底閒雲片段飛又曰青草開時已過船
　錦鱗躍處浪痕圎竹葉酒栁花氊有意沙鷗伴我眠又
　曰水涵微影澹虗眀小笠輕蓑未要晴明鏡裏縠紋生
　白鷺飛来空外聲詞不能盡載觀此數篇雖古之騷人
詞客老於江湖擅名一時者不能企及(廖瑩中江/行雜録)
慈寜殿賞牡丹時椒房受冊三殿極歡髙宗洞逹音律
自製曲賜名舞楊花停觴命小臣賦詞令内人歌之以
玉卮侑酒為夀左右皆呼萬嵗詞云牡丹半坼初經雨
雕檻翠幕朝陽嬌困倚風臺榭遶羣芳洗煙凝露向清
曉步瑶池月裏霓裳輕笑淡拂宫黄淺擬飛燕新妆楊
栁啼鴉晝永正秋千亭館風絮池塘三十六宫簮豔粉
濃香慈寜玉殿慶清賞占東君誰比花王良夜髙燭熒
煌影裏留住年光此康伯可樂府所載髙宗又嘗使御
前畫工寫曽海野喜容帶牡丹一枝命吕本中作賛云
一枝國豔兩鬢東風髙宗大喜(貴耳/録)
紹興中禁中避暑多御復古選徳䓁殿及翠寒堂納凉
長松修竹濃翠蔽日層巒竒岫靜窈縈深寒瀑飛空下
注大池可十畝池中紅白菡萏萬柄盖園丁以瓦盎別
種分列水底時易新者庶㡬美觀又置茉莉素馨建蘭
麝香藤朱槿玉桂紅蕉闍婆薝蔔䓁南花數百盆於廣
庭鼔以風輪清芬滿殿御榻兩旁各設金盤數十架氷
雪如山紗㕑前後皆懸挂伽蘭木真蠟龍涎等香珠百
餘蔗漿金盌珍果玉壺初不知人間有塵暑也洪景盧
學士嘗賜對於翠寒堂當三伏中戰栗不可久立髙宗
問故遣中貴人以北綾半臂賜之則境界可想見矣景
盧作詞紀恩而出(周宻嵗/時記)
隆興元年五月三日晚胡銓侍上於内殿之祕閣䝉賜
金鳯牋就所御玉管筆并龍腦墨鳯咮研又賜以花籐
席命銓視草畢喚内侍司㕑滿頭花備酒上御玉荷杯
銓用金鴨杯令潘妃唱賀新郎蘭香執玉荷杯上自注
酒賜銓曰賀新郎者朕自賀得卿也酌以玉荷杯者示
朕飲食與卿同器也銓再拜謝賀新郎詞中有所謂相
見了又重午上曰今重午不數日矣詞中又有湘江舊
俗之句上曰卿流落海島二十餘年得不為屈原之葬
魚腹者皆天地祖宗之靈留卿以輔朕也銓流涕上亦
黯然俄而遷坐進入寳羮洗盞更酌上命潘妃執玉荷
杯唱萬年歡此詞乃仁廟所製上飲訖親唱一曲名喜
遷鶯且謂銓曰朕每在宫中不妄作歌祗侍太上宴時
有旨令唱始作之今夕與卿相㑹朕意甚歡故作此樂
卿耳又曰昨朕苦嗽故聲音稍澀卿勿嫌銓奏曰太上
退閒陛下御宇正當勉力恢復然此孝養亦宜時有上
曰卿真忠臣也漢之汲黯唐之魏徵亦不過是上又問
銓在海南時所作詩文銓一一奏對時漏已四下上又
凭闌四望頃之天竺鐘聲已動御苑已鴉噪矣(澹庵老/人玉音)
(問/答)
乾道三年三月初十日上遣使至徳夀宫奏知太上連
日天氣甚好欲一二日間恭請車駕幸聚景園看花取
自聖意選定一日太上云傳語官家備見聖孝春和景
眀正可游豫但出去祗為看花今本宫後園亦有㡬株
好花不若来日請官家過来閒看遂遣提舉官同到南
内奏過遵依訖次日進早膳後車駕與皇后太子過宫
起居二殿訖先至燦錦亭進茶宣召知閣門并兩府以
下六員侍宴同至後苑看花兩廊並是小内侍及幕士
全效西湖鋪放珠翠花朶翫具疋帛及花籃閙竿市食
等許従内人闗撲次至毬場看小内侍抛綵毬蹴秋千
又至射㕔看百戯依例宣賜回至清妍亭看荼䕷就登
御舟遶堤閒㳺亦有小舟數十隻供應雜藝嘌唱鼓板
蔬菓與湖中一般太上倚䦨閒看適有雙燕掠水飛過
傳旨令曽覿製詞遂進阮郎歸云栁隂庭院占風光呢
喃春晝長碧波新漲小池塘雙雙蹴水忙萍散漫絮悠
颺輕盈體態狂為憐流去落紅香銜将歸畫梁既登舟
知閣張掄進栁梢青云栁色初勻餘寒似水纎雨如塵
一陣東風縠紋微皺碧沼鱗鱗仙娥花月精神奏鳯管
鸞絃鬬新萬嵗聲中九霞杯内長醉芳春曽覿和進云
桃靨紅匀梨腮粉薄鴛徑無塵鳯閣凌虚龍池澄碧芳
意鱗鱗清時酒聖花神看内苑風光又新一部仙韶九
重鸞仗天上長春各有宣賜次至靜樂堂看牡丹進酒
三盞太后邀太皇官家同到劉婉容奉華堂聼摘阮奏
曲罷婉容進茶訖遂奏太后云近教得二女童瓊華緑
華並能琴阮下棊寫字畫竹背誦古文欲得就納於官
家遂令各呈技藝併進自製阮譜三十曲太后遂宣賜
婉容宣和殿玉軸沉香槽三峽流泉正阮一面白玉九
芝道冠北珠緣領道氅銀三百兩絹三百疋㑹子一百
萬貫是日三殿並醉酉牌還内自此官家知聖意不欲
頻出勞人遂奏知命修内司於北内後苑建造冷泉堂
疊巧石為飛来峯開展大池引注湖水景物並如西湖
其西又建大樓取蘓軾詩句名曰聚逺並是上御名恭
書又御製堂記太上賦詩令上恭和刻石是嵗翰苑進
端午帖子云聚逺樓前面面風冷泉堂下水溶溶人間
炎熱何由到正是瑶臺第一重又曰飛来峯下水泉清
臺沼經營不日成境趣自超塵世外何湏方士覔蓬瀛
皆紀實也(乾淳起/居注)
淳熙六年春車駕迎太上太后㳺聚景園乗步輦至瑶
津西軒都管劉景進新製泛蘭舟曲各賜銀絹是嵗太
上聖夀七十有三上親捧玉酒船進太上酒斟酒入船
則船中人物花草俱動太上飲盡又至錦壁賞花有牡
丹十餘叢各有牙牌金字為記又另採數千朶插水精
玻璃天青汝窰金瓶中太上前又獨設沉香桌列白玉
碾花商尊髙三尺徑一尺三寸上插照殿紅十五枝随
駕各官皆賜兩面翠葉滴金牡丹御書扇沉香為柄知
閣張掄進壺中天一闋云洞天深處賞嬌紅輕玉髙張
雲幕國豔天香相競秀瓊蕊清光如昨露洗妖妍風傳
馥郁雲雨巫山約春濃似酒五雲臺榭樓閣聖代治㝎
功成一塵不動四境無鳴柝屢有豐年天助順基業増
隆山岳兩世眀君千秋萬嵗永享昇平樂東皇呈瑞更
無一片花落(西湖/志餘)
淳熙八年元日上坐紫宸殿引見訖即率皇后皇太子
太子妃至徳夀宫行朝賀禮是嵗太上聖夀七十有五
欲再行慶夀禮太上不許至是乃宻進黄金酒器二千
兩上侍太上於欏朩堂香閣内說話宣押棊待詔并小
說孫竒等十四人下棊兩局各賜銀絹訖官家恭請太
上太后来日就南内排當初二日進早膳訖遣太子到
宫恭請官家親至殿門拱迎親扶太上降輦至損齋進
茶次至清燕殿閒看書畫翫器約午時初後苑供進酥
酒十色熬煑午正三刻就凌虛排當進酒三盞至萼緑
華堂看梅上進銀三萬兩㑹子十萬貫太上云此無用
錢䖏不須得上再三奏請止受三分之一未初雪大下
正是臘前太上官家大喜云今年正欠些雪可謂及時
太上云雪却甚好但恐長安有貧者上奏云已令有司
比去年倍數支散矣太上亦命提舉官於本宫支撥官
㑹照朝廷數目發下臨安府支散貧民一次又移至眀
逺樓張燈進酒莭使呉琚進喜雪水龍吟詞云紫皇髙
宴仙臺雙成戯撃璚苞碎何人為把銀河水翦甲兵都
洗玉様乾坤八荒同色了無塵翳喜氷消太液暖融鳷
鵲端門曉班初退聖主憂民深意轉鴻鈞滿天和氣太
平有象三宫二聖萬年千嵗雙玉杯深五雲樓迥不妨
頻醉細看来不是飛花片片是豐年瑞太上大喜賜鍍
金酒器二百兩細色段疋復古殿香羔兒酒䓁太后命
本宫歌板色歌此曲進酒太上盡醉一更後宣轎兒入
便門上親扶上輦還宫(乾淳起/居注)
淳熙九年八月十五日駕過徳夀宫起居太上留坐至
樂堂進早膳畢命小内侍進綵竿垂釣上皇曰今日中
秋天氣甚清夜間必有好月色可少留看月上恭領聖
旨索車兒同過射㕔觀御馬院使臣打毬進市食看水
傀儡晚宴香逺堂堂東有萬嵗橋長六丈餘並用呉璘
進到玉石甃成四畔雕鏤欄檻瑩徹可愛橋中心作四
面亭用白欏朩盖造極為雅潔大池十餘畝皆是千葉
白蓮凡御榻御屏酒具香匳器用並用水精南岸列女
童五十人奏清樂北岸芙蓉閣一帶並是教坊近二百
人待月初上簫韶齊舉縹緲相應如在霄漢既入座樂
少止太上召劉貴妃令獨吹白玉笙霓裳中序上自起
執玉杯奉兩殿酒并以壘金嵌寳注椀杯盤䓁物賜貴
妃侍宴官開府曽覿恭進壺中天慢一首云素飇颺碧
看天衢稳送一輪眀月翠水瀛壺人不到比似世間秋
別玉手瑶笙一時同色小按霓裳疊天津橋上有人偷
記新闋當日誰幻銀橋阿瞞兒戯一笑成癡絶肯信羣
仙髙宴處移下水精宫闕雲海塵清山河影滿桂冷吹
香雪何勞玉斧金甌千古無缺上皇大喜曰從来月詞
不曽用金甌事可謂新竒賜金束帶紫畨羅水晶注盌
一副上亦賜寳盞古香至一更五㸃還内是夜隔江西
興亦聞天樂之聲(乾淳起/居注)
淳熙十年八月十八日上詣徳夀宫恭請兩殿往浙江
亭觀潮進早膳訖御輦及内人車馬並出候潮門先是
命修内司於浙江亭兩旁㧓縛蓆屋五十間至是並用
綵纈幕帟得旨從駕百官各賜酒食並免侍班從便觀
看先是澉浦金山都統司水軍五千人抵江下至是又
命殿司新刺防江水軍臨安府水軍並行閱試軍船擺
布西興龍山兩岸近千隻管軍官於江面分布五陣乗
騎弄旗標鎗舞刀如履平地㸃放五色煙砲滿江及煙
收砲息則諸船盡蔵不見一隻奉旨自管軍官以下並
行支犒一次自龍山以下貴邸豪民綵幕凡二十餘里
車馬軿闐㡬無行路西興一帶亦皆㧓縛幕次綵繡照
江有如鋪錦市井水人弄潮兒䓁凡百餘人皆手持十
幅綵旗踏浪爭雄直至海門迎潮又有踏混木水傀儡
水百戯撮弄等各呈技藝並有支賜太上喜見顔色曰
錢塘形勝東南所無上起奏曰錢塘江潮亦天下所無
有也太上宣諭侍宴官令各賦酹江月一曲至晚進呈
太上以呉琚為第一其詞云玉虹遥挂望青山隠隠一
眉如抹忽覺天風吹海立好似春霆初發白馬凌空瓊
鼇駕水日夜朝天闕飛龍舞鳯鬱蔥環拱呉越此景天
下應無東南形勝偉觀真竒絶好是呉兒飛彩幟蹴起
一江秋雪黄屋天臨水犀雲擁看擊中流楫晚来波靜
海門飛上眀月兩宫並有宣賜至月上還内(乾淳起/居注)
紹興間洪景盧在臨安試詞科三塲畢與數友同過抱
劒街孫氏妓樓夜月如晝正憑闌撫几兩燭結花燦若
連珠孫氏黠慧白坐中客曰今夕桂魄皎潔燭花呈祥
諸君較藝蘭省髙掇無疑請各賦一詞為他日佳話座
中有何自眀即操筆作浣溪沙詞云草草杯盤訪玉人
燈花呈喜座添春邀郎覔句要清新黛淺波嬌情脈脈
雲輕栁弱意真真從今風月属閒人衆傳觀歎賞恨其
末句失意景盧作臨江仙詞云綺席留歡歡正洽髙樓
佳氣重重釵頭小篆燭花紅直須将喜事来報主人公
桂月十分春正半廣寒宫殿匆匆姮娥相對曲䦨東雲
梯知不逺平步躡東風孫滿酌一觥勸洪曰此瑞殆為
君設也必髙中矣已而景盧果奏名賜第(詞苑/)
淳熙間御舟過斷橋見酒肆屏風上有風入松詞云一
春常費買花錢日日醉湖邉玉騘慣識西湖路驕嘶過
沽酒樓前紅杏香中歌舞緑楊影裏秋千暖風十里麗
人天花壓鬢雲偏畫船載得春歸去餘情付湖水湖煙
眀日重扶殘醉来尋陌上花鈿髙宗稱賞良久宣問何
人所作乃太學生俞國寳也重扶殘醉原詞作重攜殘
酒髙宗笑曰此句不免寒酸氣因改為扶殘醉即日予
釋褐(中興/詞話)
趙鼎中興名相而詞章婉媚不減花間其㸃絳脣云夢
回鴛帳餘香嫩更無人問一枕江南恨醉桃源云青春
不與花為主花正開時春暮只有一尊芳醑留得青春
住較花間更饒情思(古今/詞話)
忠簡丁未九月南渡泊真州作滿江紅詞最佳其詞曰
慘結秋隂西風送絲絲雨濕凝望眼征鴻㡬字暮投沙
磧欲問鄉闗何處是水雲浩蕩連南北但修眉一抹有
無中遥山色江上路天涯客腸已斷頭應白空搔首興
歎暮年離隔欲待忘憂除是酒奈酒行有盡愁無極便
挽将江水入尊罍澆胸臆(百琲/眀珠)
韓蘄王生長兵間未嘗知書晚嵗忽若有悟能作字及
小詞一日至香林園蘓仲虎尚書方宴客王径造之賓
主歡甚盡醉而歸明日王餉以羊羔且手書二詞遺之
其臨江仙云冬日青山瀟灑靜春来山暖花濃少年衰
老與花同世間名利客富貴與窮通榮華不是長生藥
清閒不是死門風勸君識取主人公單方只一味盡在
不言中其南鄉子云人有㡬多般富貴榮華總是閒自
古英雄都是夢為官寳玉妻兒宿業纒年事已衰殘鬚
鬢蒼蒼骨髓乾不道山林多好處貪歡只恐癡迷悞了
賢(西湖/志餘)
岳侯忠孝人也其小重山詞夢想舊山悲凉悱惻之至
詞云昨夜寒蛩不住鳴驚回千里夢巳三更起来獨自
遶階行人悄悄簾外月朧眀白首為功名故山松菊老
阻歸程欲将心事付瑶箏知音少絃斷有誰聼(古今/詞話)
武穆賀講和赦表云莫守金石之約難充谿壑之求故
作詞云欲将心事付瑶箏知音少絃斷有誰聼盖指和
議之非也又作滿江紅忠憤可見其不欲䓁閒白了少
年頭足以眀其心事(話腴/)
劉子翬晦庵之師以承務郎通判興化軍辭歸隠武夷
山有九日驀山溪詞云浮烟冷雨此日還重九秋去又
秋来但黄花年年依舊平䑓戯馬蕪處問英雄茅舎小
竹籬疎兀坐空搔首客来何有草草三杯酒一醉萬縁
空休貪他金印如斗病翁老矣誰共賦歸歟芟隴麥網
溪魚未落他人後(屏山/集)
張材甫南渡故老及見太平之盛者集中多應制詞如
蝶戀花朝中措霜天曉角傑作也(蓮社/詞選)
曽海野東都故老及見中興之盛嘗侍宴上苑進阮郎
歸詠燕栁梢青詠栁一時推重其奉使舊京作上西平
重到臨安作感皇恩感慨淋漓甚得大體人所不及也
(花庵/詞客)
葉少藴妙齡詞甚婉麗晚嵗落其華而實之能於簡淡
中時出雄傑合處不減東坡(闗注/)
葉夢得九月望日與客習射西園病不能射因作水調
歌頭以寄意云霜降碧天淨秋事促西風寒聲隠地初
聼中夜入梧桐起瞰髙城四頋寥落闗河千里一醉與
君同疊鼓閙清曉飛騎引琱弓嵗将晚客爭笑問衰翁
平生豪氣安在走馬為誰雄何似當筵虎士揮手絃聲
響處雙鴈落遥空老矣真堪惜回首望雲中(詞苑/)
陳去非詞雖不多語意超絶可摩坡仙之壘(黄昇/)
張叔夏云去非臨江仙一闋真是自然而然其詞云憶
昔午橋橋上飲坐中多是豪英長溝流月去無聲杏花
疎影裏吹笛到天眀二十餘年成一夢此身雖在堪驚
閒登小閣眺新晴古今多少事漁唱起三更清婉竒麗
集中惟此最優(胡仔/)
朱希真東都名士天資曠逸有神仙風致西江月二首
可以警世之役役於非望之福者(花庵/詞客)
希真賦月詞插天翠栁被何人推上一輪眀月賦梅詞
横枝消痩一如無但空裏疎花數㸃詞意竒絶似不食
煙火人語(張正/夫)
康伯可有聲樂府凡中興以来粉飾治具及慈寜歸養
兩宫歡集必假其應制嘗於上元節進瑞鶴仙云瑞煙
浮禁苑正絳闕春回新正方半氷輪桂華滿溢花衢歌
市芙蓉開徧龍樓兩觀見銀燭星毬光爛捲珠簾盡日
笙歌盛集寳釵金釧堪羡綺羅叢裏蘭麝香中正宜游
翫風柔夜暖花影亂笑聲喧閙蛾兒滿路成團打塊簇
著冠兒鬬轉喜皇都舊日風光太平再見髙宗覽之極
稱賞風柔夜暖以下數語賜金甚厚(黄昇/)
伯可詞如栁耆卿音律甚協未免時有俗語(沈伯/時)
康與之長安懐古訴衷情云阿房廢阯漢荒丘狐兔又
羣㳺豪華盡成春夢留下古今愁君莫上古原頭淚難
收夕陽西下塞鴈南来渭水東流如此等詞居然不俗
今有晏叔原亦不得獨擅(王性/之)
康伯可人痩也比梅花痩㡬分與李清照簾捲西風人
比黄花痩同妙(王世/貞)
左與言筞名之後入錢唐幕府時樂籍有名姝張芸女
名濃者色藝妙天下與言甚眷之如盈盈秋水澹澹春
山及帷雲翦水滴粉搓酥之句皆為濃而作當時都人
有曉風殘月栁三變摘粉搓酥左與言之對其人物風
流可以想見俶擾之後濃委身於立勲大将家易姓章
疏封大國紹興中左因覔官赴闕下暇日行天竺兩峯
間忽逢車輿甚盛中一麗人褰簾頋左而顰曰如今若
把菱花照猶恐相逢是夢中視之乃濃也與言醒然有
悟即拂衣東渡為浮屠(王仲/言)
楊補之有贈妓周三五詞調寄明月棹孤舟云寳髻雙
垂烟縷縷年紀小未周三五壓衆精神出羣標格偏向
衆中翹楚記得譙門初見處禁不定亂紅飛去掌托鞵
兒肩拖裙子悔不做閒男女補之在髙宗朝累徵不起
自號清夷長者而詞之豔如此(古今/詞話)
阮閎休贈宜春官妓趙佛奴寄調洞仙歌云趙家姊妹
合在昭陽殿因甚人間有飛燕見伊厎盡道獨歩江南
便江北也何曽慣見憐伊情性好不解嗔人長帶桃花
笑時臉向尊前酒厎見了須歸似恁地能得㡬回細看
待不眨眼兒看著伊将眨眼工夫看伊㡬徧按閎休建
炎初知袁州即致仕寓居宜春著詩話總龜而詞復排
奡協律如此然已為元曲開山矣(宜春/遺事)
張孝祥紫微雅詞湯衡稱其平昔未嘗著稿筆酣興健
頃刻即成却無一字無来䖏一日在建康留守席上作
六州歌頭張魏公讀之罷席而入(朝野/遺記)
曽慥曽惇故相之孫皆以詞章擅名而端伯編樂府雅
詞尤有功詞學其咏梅調笑令云清友羣芳右萬槁紛
披兹獨秀天寒月薄黄昏後縞袂亭亭招手故山千里
迷雲岫借問如今安否(古今/詞話)
朱新仲南渡後待制填詞嘗雪中至西湖看梅作㸃絳
唇詞云流水泠泠斷橋横路梅枝亞雪花飛下渾似江
南畫白璧青錢欲買春無價歸来也風吹平野一㸃香
随馬西湖咏梅者多矣而不為琱琢自然大雅首推此
詞(詞苑/)
趙師俠詞章摹寫風景體状物態俱極精巧初不知其
得之之易也其坦菴集中有謁金門詞云沙畔路記得
舊時行處藹藹疎烟迷逺樹野航横不渡竹裏疎梅花
吐照眼一川鷗鷺家在清江江上住水流愁不去師俠
燕王徳昭七世孫(尹先/之)
淳熙間宗室趙彦端字徳荘者賦西湖詞有波厎夕陽
紅濕句為孝宗所賞曰我家裏人也㑹作此䓁語(古今/詞話)
太學服膺齋上舎鄭文秀州人其妻寄以憶秦娥云花
深深一鈎羅韤行花隂行花隂閒将栁帶試結同心日
邉消息空沉沉畫眉樓上愁登臨愁登臨海棠開後望
到如今此詞為同舎所見一時傳播酒樓妓館皆歌之
(古杭/雜記)
紹興戊辰信州鉛山驛壁有題玉樓春詞不著姓氏今
載於此東風楊栁門前路畢竟雕鞍留不住柔情勝似
嶺頭雲別淚多於花上雨青樓畫幕無重數聼得樓邉
車馬去若将眉黛染情深直到丹青難畫處(能改齋/漫録)
胡銓以上書論王倫秦檜謫吉陽軍又貶新州張棣曰
銓何故未過海銓偶為詞云欲駕巾車歸去有豺狼當
轍棣即迎檜意奏銓怨望於是送南海編管流落㡬二
十年愁狖飢蛟濤潏波詭有非人世所堪者夀皇即位
首復官即日召對留侍經筵楊萬里稱其騷詞抉天之
幽泄神之庾靈均以来一人而已(宋名臣/言行録)
張元幹以送胡銓及寄李綱詞坐罪皆金縷曲也元幹
以此得名其送銓詞云夢繞神州路悵秋風連營畫角
故宫禾黍厎事崐崙傾砥柱九曲黄流亂注聚萬落千
邨狐兎天意從来髙莫問况人情易老悲難訴更南浦
送君去凉生岸栁催殘暑耿斜河疎星澹月斷雲微度
萬里江山知何䖏回首對牀夜語鴈不到書成誰與目
盡青天懐今古肯兒曹恩怨相爾汝舉大白聼金縷(百/琲)
(眀/珠)
王庭珪送胡銓逺謫有句曰癡兒不了公家事男子要
為天下竒又曰百辟動容觀諫草㡬人回首愧朝班亦
貶辰州其留別感皇恩云無情江水斷送扁舟何處其
感舊㸃絳脣云白髮相逢猶唱當時曲皆可歌也(古今/詞話)
王盧溪先生知時事阽危無宦㳺意學道著書若將終
身焉胡忠簡嘗答以詩曰萬巻不移顔氏樂一生無愧
伯夷班可想見其人矣夀皇之代與朱晦庵同以詩人
薦敦召再三踰年始至夀皇一見契合優詔奨之曰粹
然純儒凛有直節命直敷文閣年九十有三其詩詞格
力雅健興寄髙逺不知其齒之宿也嘗作上元鼓子詞
云玉漏春遲鐵闗金鎖星橋夜暗塵随馬眀月應無價
天半朱樓銀漢波光射更深也翠娥如畫猶在凉簷下
盖寄㸃絳脣云(宋名臣/言行録)
晦庵先生回文詞㡬於家絃戶誦矣其櫽括杜牧之九
日齊山登髙詩水調歌頭一闋氣骨豪邁則俯視辛蘇
音韻諧和則僕命秦栁洗盡千古頭巾俗態詞云江水
浸雲影鴻雁欲南飛㩦壺結客何處空翠渺煙霏塵世
難逢一笑况有紫萸黄菊堪插滿頭歸風景今朝是身
世昔人非酬佳節湏酩酊莫相違人生如寄何用辛苦
怨斜暉不盡今来古往多少春花秋月那更有危機與
問牛山客何必淚沾衣(讀書/續録)
吕居仁有詠栁花詞云栁塘新漲艇子揺雙槳閒倚曲
䦨成悵望是處春愁一様傍人㡬㸃飛花夕陽又送棲
鴉試問畫樓西畔暮雲恐近天涯盖清平樂也居仁直
忤柄臣深居講道而小詞乃工稳清潤至此(嘯翁/詞評)
尤袤潜心理藴所著梁溪集長短句尤工其詠落梅瑞
鷓鴣云清溪西畔小橋東落月紛紛水映空五夜客愁
花片裏一年春事角聲中歌殘玉樹人何在舞破山香
曲未終却憶孤山醉歸路馬蹄香雪襯東風(嘯翁/詞評)
楊萬里不特詩有別才即詞亦有竒致其好事近云月
未到誠齋先到萬花川谷不是誠齋無月隔一庭修竹
如今纔是十三夜月色已如玉未是秋光竒絶看十五
十六昔人謂東坡詞是曲子中縛不住者廷秀詞又何
多讓乃知有氣節人筆墨自然不同(續清/言)
真徳秀詠紅梅詞云兩岸月橋花半吐紅透肌香暗把
游人誤盡道武陵溪上路不知迷入江南去先是氷霜
真態度何事枝頭㸃㸃臙脂涴莫是東君嫌淡素問花
花又嬌無語盖蝶戀花也作大學衍義人又有此䓁詞
筆(宋名家/詞評)
王十朋以忠諌著稱與胡澹菴同為孝宗所㧞其梅溪
集中詠荼䕷一闋云野態芳姿枝頭占得春長久怕鈎
衣袖不放攀花手試問東風花似當時否還依舊謫仙
去後風月今誰有盖㸃絳脣也(詞苑/)
花菴詞客曰楊萬里極稱張功甫之詞玉照堂詞以種
梅得名如光揺動一川銀浪九霄珂月是也周宻曰張
功甫西秦人其月洗髙梧一闋乃詠物之入神者此白
石論史邦卿詞而及之(古今/詞話)
洪皓為通問使途間作梅花引即天涯池館憶江梅幾
枝開使南来還帶餘杭春信到燕臺之詞也終以忤秦
檜謫官則梅花引何減廣平梅花賦乎(宋名家/詞評)
張子韶對䇿有夜桂飄香之語趙眀誠妻嘲之曰露花
倒影栁三變夜桂飄香張九成(詞苑/)
黄公度以第一人登第為趙忠簡所器而秦檜頗銜之
及召赴行在知非當路意而廹於君命故作青玉案詞
有云欲倩歸鴻分付與鴻飛不住倚䦨無語獨立長天
暮盖去就早定矣(知稼翁/集䟦)
葛立方卜算子詞用十八疊字妙手無痕堪與李清照
聲聲慢并絶千古本色學道人胸中乃有此竒特其詞
云裊裊水芝紅脈脈蒹葭浦淅淅西風澹澹煙㡬㸃疎
踈雨草草展杯觴對此盈盈女葉葉紅衣當酒船細細
流霞舉(草窓/詞評)
周必大有㸃絳脣詞贈歌者小瓊作也秋夜乗槎客星
容到天孫渚眼波微注待許牽牛渡見了還非重理霓
裳譜期無誤㡬年一遇莫訝周郎頋(詞苑/)
陳濟翁南渡遺老有驀山溪詞云去年今日從駕游西
苑彩仗壓金波看水戯魚龍曼衍寳津南殿宴坐近天
顔金杯酒君王勸頭上宫花顫六軍錦繡萬騎穿楊箭
日暮翠華歸擁鈞天笙歌一片如今闗外千里未歸人
前山雨西樓晚望斷思君眼此詞天下歌之舎人張孝
祥以廷試第一移知潭州因宴客妓有歌之者至金杯
酒君王勸頭上宫花顫張之首不覺自為揺動者數四
坐客忍笑指目者甚多而張不知也(能改齋/漫録)
范成大行宜春道中見野塘春水可喜有懐舊隠作謁
金門詞云塘水碧仍帶麴塵顔色泥泥縠紋無氣力東
風如愛惜恰似越来溪側也有一雙鸂鶒只欠栁絲千
百尺繋船春弄笛成大出使回每思石湖故言之悒悒
如此(楊慎/)
樂府有五雜組及兩頭纎纎殆類小令孔平仲㝡愛作
此以為詞戱故亦效之作五雜組詞云五雜組同心結
往復来當牕月不得已話離別五雜組流蘇縷往復来
臨行語不得已上馬去五離組廻紋機往復来錦梭飛
不得巳獨畫眉五雜組綵絲鍼往復来鳥投林不得已
夢孤衾五雜組綬若若往復来大車鐸不得巳去丘壑
五雜組侯門㦸往復来道上檄不得已天涯客五雜組
漢旌斾往復来賔鴻字不得已餐氊使五雜組非煙雲
往復来朝馬塵不得已攖龍鱗又作兩頭纎纎詞云兩
頭纎纎探官繭半白半黒鶴氅緣腷腷膊膊上帖箭磊
磊落落封侯面兩頭纎纎小秤衡半白半黒月未眀腷
腷膊膊扣戶聲磊磊落落金盤氷(范石/湖集)
呉江三髙祠前有釣雪亭盖漁人之窟宅也盧申之題
賀新郎一闋云挽住風前栁問鴟夷當日扁舟近曽来
否月落潮生無限事零亂茶烟未久漫留得蒪鱸依舊
可是功名從来悞撫荒祠誰繼風流後千古恨一搔首
江涵鴈影梅花痩四無塵雪飛風起夜牕如晝萬里乾
坤清絶處付與漁翁釣叟又恰是題詩時候猛拍䦨干
呼鷗鷺道他年我亦垂綸手飛過我共尊酒(蘆浦/筆記)
范致能帥蜀陸務觀在幕府主賔酬倡人爭傳誦之陸
嘗春日㳺摩訶池上作水龍吟云摩訶池上追㳺路紅
緑参差春晚韶光妍媚海棠如醉桃花欲暖挑菜初閒
禁煙将近一城絲管看金鞍爭道香車飛盖爭先占新
亭館惆悵年華暗換黯消魂雨收雲散鏡匳掩月釵梁
拆鳯秦箏斜鴈身在天涯亂山孤壘危樓飛觀歎春来
只有楊花和恨向東風滿又在王忠州席上作玉蝴蝶
云倦客平生行處墜鞭京洛解珮瀟湘此夕何年来賦
宋玉髙唐繡簾開香塵乍起蓮步稳銀燭分行暗端相
燕羞鶯妬蝶擾蜂忙難忘芳尊頻勸峭寒新退玉漏猶
長㡬許幽情只愁歌罷月侵廊欲歸時司空笑問微近
處丞相嗔狂斷人腸假饒相送上馬何妨(詞苑/)
放翁娶唐氏女伉儷相得而弗獲於姑陸出之後改適
同郡趙士程春日出㳺相遇於禹跡寺南之沈園唐語
其夫為致酒肴陸悵然賦釵頭鳯詞云紅酥手黄藤酒
滿城春色宫牆栁東風惡歡情薄一懐愁緒㡬年離索
錯錯錯春如舊人空痩淚痕紅浥鮫綃透桃花落閒池
閣山盟雖在錦書難托莫莫莫唐亦和之未㡬怏怏卒
放翁復過沈園賦詩云落日城頭畫角哀沈園非復舊
池臺傷心橋下春波緑曽見驚鴻照影来(耆舊/續聞)
　放翁詞纎麗處似淮海雄快處似東坡其感舊鵲橋仙
　一首華燈縱博雕鞍馳射誰記當年豪舉酒徒一半取
　封侯獨去作江邉漁父輕舟八尺低篷三扇占斷蘋洲
　煙雨鏡湖元自属閒人又何必官家賜與英氣可掬流
　落亦可惜矣(詞品/)
　放翁呈范至能待制雙頭蓮末句云空悵望鱠美菰香
　秋風又起又夜聞杜鵑鵲橋仙末句云故山猶自不堪
　聼况半世飄然羈旅去國懐鄉之感觸緒紛来讀之令
　人於邑(詞統/)
　
　
　
　
　
　
御選歴代詩餘巻一百十七
　欽定四庫全書
御選歴代詩餘巻一百十八
司經局洗馬掌局事兼翰林院修撰加二級(臣/)王奕清奉
旨校刋
　　　詞話(南宋/二)
　放翁稼軒一埽纎豔不事斧鑿髙則髙矣但時時掉書
　袋要是一癖(劉克/荘)
　蔡光陷北辛棄疾以所業謁之蔡曰詩則未也他日當
　以詞名(本傳/)
　辛稼軒每開宴必令侍姬歌所作詞特好歌賀新郎自
　誦其中警句我見青山多嫵媚料青山見我應如是與
　不恨古人吾不見恨古人不見我狂耳頋問坐客何如
　既而作永遇樂千古江山英雄無覔孫仲謀處特置酒
　招客使妓按歌自擊節徧問客必使摘其疵客遜謝不
　可㦯措一二語不契又弗答相臺岳珂年最少率然對
　曰童子何知而敢有議必欲如范希文以十金求嚴陵
記一字之易則晚進竊有議也稼軒促膝使畢其說珂
曰前篇豪視一世獨前後二警語差相似新作微覺用
事多耳稼軒大喜謂座客曰夫夫也實中余痼乃味改
其語日數十易累月未竟(古今/詞話)
稼軒與朱晦庵陳同父劉改之友善晦庵嘗曰若朝廷
賞罰眀此等人儘可用同甫答辛唘曰經綸事業股肱
王室之心逰戯文章膾炙士林之口改之寄辛詞曰古
豈無人可以似我稼軒者誰觀諸賢之推服如此則稼
軒可知矣(古今/詞話)
陳亮過稼軒縱談天下事亮夜思幼安素嚴重恐為所
忌竊乗其廐馬以去幼安賦破陣子詞寄之詞云醉裏
挑燈看劒夢回吹角連營八百里分麾下䏑五十絃翻
塞外聲沙塲秋㸃兵馬作的盧飛快弓如霹靂弦驚了
却君王天下事贏得生前身後名可憐白髮生(古今/詞話)
淳熙已亥幼安自湖北漕移湖南同官王正之置酒小
山亭辛賦摸魚兒一闋詞意頗怨使在漢唐寜不賈種
豆種桃之禍聞夀皇見此詞頗不恱然終不加罪可謂
有君人之度(羅大/經)
稼軒有姬名錢錢辛年老遣去賦臨江仙與之云一自
酒情詩興嬾舞裙歌扇䦨珊好天良夜月團團杜陵真
好事留得一丈看嵗晚人欺程不識怎教阿堵流連楊
花榆莢任漫天從今花影下只看緑苔圓(詞苑/)
辛稼軒帥浙東時朱晦庵張南軒為倉憲使劉改之欲
見辛不納二公為之地云某日公宴君可来門者不納
但喧爭之必可入改之如所教門下果喧譁辛問故門
者以告辛怒甚二公因言改之豪傑也善賦詩可試納
之改之至長揖辛問能詩乎曰能時方進羊腰腎羮遂
命賦之改之曰甚寒願乞卮酒酒罷乞韻時飲酒手顫
餘瀝流於懐因以流字為韻即吟云㧞毫巳付管城子
爛胃曽封闗内侯死後不知身外物也随尊爼伴風流
辛大喜命共嘗此羮終席而去厚餽焉席散南軒邀至
公廨置酒語之曰先公一生公忠為國而厄於命来挽
者竟無一章得此意願君為發幽潛改之即賦一絶云
背水未成韓信陣眀星已隕武侯軍平生一㸃不平氣
化作祝融峯上雲南軒為之堕淚今龍洲集中不見此
二詩豈遺珠耶又稼軒守京口時大雪率僚佐登多景
樓改之敝衣曳屐而前辛令賦雪以難字為韻即賦云
功名有分平呉易貧賤無交訪戴難辛喜甚又誦其賀
新郎沁園春詞遂自此莫逆云(蔣子正山/房随筆)
劉改之能詩詞酒酣耳熱出語豪縱嘉泰癸酉寓中都
時辛稼軒帥越遣使招之適以事不及行因倣辛體作
沁園春一詞緘往下筆便逼真其詞曰斗酒彘肩風雨
渡江豈不快哉被香山居士約林和靖與東坡老駕勒
吾回坡謂西湖正如西子淡抹濃妆臨照臺二人者俱
掉頭不頋只管傳杯白云天竺去来看金碧崢嶸圗畫
開更縱横一澗東西水遶兩峯南北髙下雲堆逋曰不
然暗香踈影何似孤山先探梅湏晴去訪稼軒未晚且
此徘徊辛得詞大喜竟邀之去館燕彌月酬贈千緍改
之竟蕩於酒不問也嘗以此詞語岳侍郎倦翁掀髯有
得色岳曰詞句固佳但恨無刀圭藥療君白日啽囈症
耳舉座大噱(詞苑/)
劉改之造詞贍逸有思致沁園春二首尤纎刻竒麗可
愛(陶宗/儀)
賀新郎老去相如倦一闋去年秋余試牒四眀贈老妓
者至今天下與禁中皆歌之江西人来以為鄧南秀詞
非也(劉過/自記)
陳同父開拓萬古之心胸推倒一世之豪傑而作詞乃
復幽秀其水龍吟云鬧花深䖏層樓畫簾半巻東風軟
春歸翠陌平沙茸嫩緑楊金淺遲日催花淡雲閣雨輕
寒輕暖恨芳菲世界逰人未賞都付與鶯和燕寂寞憑
髙念逺向南樓一聲歸鴈金釵鬬草青絲勒馬風流雲
散羅袖分香翠綃封淚㡬多幽怨正銷凝又是踈簾淡
月子規聲斷(詞苑/)
東風蕩漾輕雲縷時送瀟瀟雨水邉臺榭燕新歸一㸃
香泥濕帶落花飛海棠糁徑鋪香繡依舊成春痩黄昏
庭院栁啼鴉記得那人和月折梅花盖虞美人詞也陳
龍川好談天下大略以氣節自居而詞亦疎宕有致(周/宻)
(詞/評)
葉正則贈杜幼髙詩有杜子五兄弟才名不相下之語
盖伯髙早登東莱之門其詞如奔風逸足而鳴以和鸞
仲髙麗句如半落半開花有恨一晴一雨春無力令人
眼動叔髙戈矛森立有吞虎食牛之氣季髙幼髙後先
輝映匪獨一門之盛可謂一時之豪(陳亮/)
趙汝愚有題豐樂樓栁梢青詞云水月光中烟霞影裏
湧出樓臺空外笙歌人間笑語身在蓬萊天香暗逐風
回正十里荷花盡開買箇輕舟山南逰徧山北歸来汝
愚謫後朱晦菴歎宗臣去國註楚辭以哀之(宋名家/詞評)
劉仙掄有招山詩集其樂章尤為人所膾炙(黄昇/)
岳倦翁登北固亭賦祝英臺近其末云倚樓休㺯新聲
重城門掩厯厯數西州更㸃真佳句也(玉楮/集評)
嘉定中求直言汪莘三上書不報為楊慈湖朱晦菴真
西山所歎服築室栁溪自號方壺居士其栁塘長短句
似坡公不受音律束縛(孫山/甫)
美人家在江南住每惆悵江南日暮白蘋洲畔花無數
還憶瀟湘風度猶恐是斷腸無處乍强作鶯聲燕語東
風占斷秦箏柱也逐落花歸去汪叔耕杏花天詞也叔
耕詞藴霞牋玉滴之竒而憂深思逺未易遽班之賀白
也(程珌/)
劉圻父早登朱晦庵之門劉後村嘗序其詞其咏山泉
云靜坐時看松鼠飲醉眠不礙山禽浴是真得山泉之
興趣者(古今/詞話)
朱晦翁示黄銖以歐陽永叔鼓子詞盖所以諷之也銖
賦漁家傲云永日離憂千萬緒霜舟逺泛清漳浦珍重
故人寒夜語揮玉麈沉沉畫閣凝香霧風砌落花留不
住紅蜂翠蝶閒飛舞眀日栁隂江上路雲起處蒼山萬
疊人歸去(草牕/詞選)
朱晦菴為倉使時某郡太守貪汚㡬為按治憂惶百端
未㡬晦庵移莭他路喜可知也有招守飲者出寵姬歌
大聖樂至末句云休眉鎖問朱顔去了還更来麽太守
為之起舞(軒渠/後録)
唐仲友知台州晦菴為浙東提舉互相申奏夀皇問宰
執兩人曲直對曰秀才爭閒氣耳仲友眷官妓嚴蕊奴
晦庵繋治之及晦菴移去提刑岳霖行部至台蕊乞自
便岳問曰去將安歸蕊賦卜算子云住也如何住去也
終須去若得山花插滿頭莫問奴歸處岳笑而釋之(雪/舟)
(脞/語)
謝希孟陸象山門人也少豪俊與妓陸氏狎象山屢責
之希孟但敬謝而已他日復為妓造鴛鴦樓象山又以
為言希孟謝曰非特建樓且為作記象山喜其文不覺
曰樓記云何即占首句云自遜抗機雲之死而天地英
靈之氣不鍾於男子而鍾於婦人象山黙然知其侮已
也一日在妓所恍然有悟不告而行妓追送江滸悲戀
涕泣希孟不頋取領巾書一詞與之云雙槳浪花平夹
岸青山鎖你自歸家我自歸說著如何過我斷不思量
你莫思量我將你従前與我心付與他人可其詞勇決
真象山門下之利根也(古今/詞話)
姜白石詩家名流詞尤精妙不減清真樂府其間髙處
有美成所不能及者善吹簫多自製曲初則率意為長
短句既成乃按以律吕無不協者有咏蟋蟀齊天樂一
闋最勝其詞曰庾郎先自吟愁賦淒淒更聞私語露濕
銅鋪苔侵石井都是曽聼伊處哀音似訴正思婦無眠
起尋機杼曲曲屏山夜凉獨自甚情緒西牕又吹暗雨
為誰頻斷續相和砧杵候館吟秋離宫弔月別有傷心
無數豳詩漫與笑籬落呼燈世間兒女寫入琴思一聲
聲更苦其過苕霅云拂雪金鞭欺寒茸帽嘗記章臺走
馬鴈磧沙平漁汀人散老去不堪逰冶人日詞云池面
氷膠牆腰雪老雲意還又沉沉朱戶黏雞金盤簇燕空
歎時序侵尋湘月詞云中流容與畫橈不㸃清鏡從栁
州緑淨不可唾之語翻出戯張平甫納妾云別母情懐
随郎滋味桃葉渡江時翠樓吟云檻曲縈紅檐牙飛翠
酒祅清愁花消英氣法曲獻仙音云過秋風未成歸計
重見冷楓紅舞玲瓏四犯云輕盈喚馬端正窺戶酒醒
眀月下夢逐潮聲去句法竒麗其腔皆自度者惜舊譜
零落未能被之管絃也(詞品/)
鄱陽姜堯章流寓呉興嘗暇日逰金閶徘徊弔古賦栁
枝詞有行人悵望蘇臺栁曽為呉王埽落花之句楊誠
齋極喜誦之蕭東父尤愛其詞以其兄之子妻焉(樂府/紀聞)
姜堯章自序曰淳熙辛亥之冬余載雪詣石湖上留止
帀月主人授簡索句且徵新聲因作仙吕宫二曲石湖
把翫不已使工伎肄習之音節諧婉乃命之曰暗香踈
影小紅者石湖家青衣也色藝俱妙尤善歌二詞及姜
歸石湖以小紅贈之(古今/詞話)
堯章嘗寓呉興張仲逺家仲逺屢出外其室人知書賔
客通問必先窺来札性頗妒堯章戯作百宜嬌詞以遺
仲逺云看垂楊迷苑杜若吹沙愁損未歸眼信馬青樓
去重簾下娉婷人妙飛燕翠尊共欵聼豔歌郎意先感
便㩦手月地雲階裏愛良夜微暖竟為所見仲逺歸竟
莫能辯則受其指爪損面至不能出外云(耆舊/續聞)
白石詞如野雲孤飛去留無跡不惟清虗又復騷雅歌
之使人神觀飛越(樂府/指迷)
髙觀國精於詠物竹屋癡語中㝡佳者有御街行咏轎
咏簾賀新郎詠梅解連環咏栁祝英臺近咏荷少年逰
咏草皆工而入逸婉而多風(古今/詞話)
髙竹屋有中秋夜懐史梅溪齊天樂詞即晚雲知有闗
山念一闋也徘徊宛轉交情如見(姜夔/)
史逹祖詞織綃泉底去塵眼中妥帖輕圎情詞俱到有
瓌竒警邁清新閒婉之長而無􁀿蕩汙淫之失端可分
鑣清真平睨方回(張鎡/)
史邦卿杏花天詞云軟波拖碧蒲芽短畫樓外花晴栁
暖今年自是清眀晚便覺芳情較嬾春衫痩東風翦翦
逗花塢香吹醉面歸来立馬斜陽岸隔水歌聲一片姜
堯章謂邦卿之詞竒秀清逸有李長吉之韻盖能融情
景於一家㑹句意於兩得者其做冷欺花将烟困栁一
闋将春雨神色拈出飄然快拂花梢翠尾分開紅影又
将春燕形神畫出矣姜亦當時名手而推服之如此(詞/品)
呉夢牕名文英字君特四眀人尹惟曉序其集云求詞
於我宋前有清真後有夢牕此非煥之言四海之公言
也其咏京市舞女玉樓春云茸茸狸帽遮梅額金蟬羅
翦胡衫窄乗肩爭看小腰身倦態强随閒鼓笛問稱家
在城東陌欲買千金應不惜歸来困頓殢春眠猶夢婆
娑斜趁拍深得其意態云(詞品/)
呉城連日賞桂一夕風雨悉巳零落獨寓牕晚花方作
小蕾未及見開遂有新邑之役朅来西館籬落間嫣然
一枝可愛見似人而喜為賦一解(呉文英金盞/子詞自序)
呉夢牕詞如七寳樓臺眩人眼目拆碎下来不成片段
惟唐多令一首云何處合成愁離人心上秋縱芭蕉不
雨也颼颼都道晚凉天氣好有眀月怕登樓年事夢中
休花空烟水流燕辭歸客尚淹留垂栁不縈裙帶住漫
長是繋行舟及倦尋芳之不約舟移楊栁繋有縁人映
桃花見髙陽臺之南樓不恨吹横笛恨曉風千里闗山
㝡為疎快不質實(張炎/)
張子野晚年多畜姬侍東坡有詩云詩人老去鶯鶯在
公子歸来燕燕忙盖均用張家故事也按唐有張君瑞
遇崔氏女於蒲崔小名鶯鶯元稹與李紳語其事作鶯
鶯歌漢童謡曰燕燕尾涎涎張公子時相見又張祜妾
名燕燕其事蹟與對偶皆精切如此然鶯鶯對燕燕巳
見於杜牧之詩曰緑樹鶯鶯語平沙燕燕飛前輩用字
必有所祖魯直作蘇翰林出逰詩曰人間化鶴三千嵗
海上看羊十九年亦皆用本家故事而不失之偏枯可
以為法也余嘗祖其意作一詞為張儀真夀曰三傑後
福夀兩無涯食乳相君功未既畫眉京兆眷方滋富貴
莫推辭門兩㦸却棹一綸絲蒪菜秋風鱸鱠美桃花春
水鱖魚肥笑傲霅溪湄盖寓聲望江南云(野客/叢談)
傷離念逺之詞無如查荎斜陽影裏寒烟明處雙槳去
悠悠令人不能為懐然尚不如孫光憲兩槳不知消息
逺汀時起鸂鶒尤為黯然洪叔璵醉中扶上朩蘭舟醒
来忘却桃源路造語雖工却微著色矣兩君専以淡語
入情(詞筌/)
張宗瑞樂府一巻名東澤綺語債其詞皆倚舊腔而別
立新名亦好竒之故也草堂選其疎簾淡月一篇即桂
枝香也余尤愛其垂楊碧一篇即謁金門其詞曰花半
濕睡起一牕晴色千里江南空咫尺醉中歸夢直前度
蘭舟送客雙鯉沉沉消息樓外垂楊如許碧問春来㡬
日(詞品/)
嚴次山清江欸乃集極為詞家所重玉樓春之春怨鷓
鴣天之別情緑頭鴨之記恨金縷曲之送春無不入選
而吾獨愛其黏雲江影傷千古流不去斷魂䖏自是才
人創句(草堂/詞評)
蜀人李方舟著續博物志詞亦風致可喜其夏夜詞云
烟栁疎疎人悄悄贈妓云痩玉倚香愁黛翠皆名句也
(古今/詞話)
靜寄居士謝勉仲有聲樂府呉伯眀稱其片言隻字戛
玉鏗金藴藉風流為世所貴其七夕鵲橋仙一詞入草
堂選即鈎簾借月染雲為幌是也若餘酲未解扶頭嬾
屏裏瀟湘夢逺亦的的竒句(詞品/)
呉禮之順受老人詞久著名其雨中花慢及醜奴兒長
調皆能以尋常語言為極透脫文字(鄭國/輔)
鄭中卿號松牕嘗随張貴謨使北著燕谷剽聞二巻紀
事甚詳小詞亦清醒可喜如昭君怨咏梅云道是花来
春未道是雪来香異水外一枝斜野人家冷淡竹籬茅
舎富貴玊堂瓊榭兩地不同栽一般開興比甚佳麗情
云合是一釵雙燕却成兩鏡孤鸞樂府多傳之(詞品/)
姚令威家於西溪擅山水之勝故號西溪亦以名其集
其閨詞云酒面撲春風淚眼零秋雨秋思云採菱渡口
日將斜飛鴻樓上人空立足以見其槩矣(古今/詞話)
詞有如張融危膝不可無一不可有二者如劉改之天
仙子別妾詞云別酒醺醺渾易醉回過頭来三十里馬
兒不住去如飛行一憩牽一憩斷送殺人山共水是則
功名真可喜不道恩情抛得未梅村雪店酒旗斜去也
是住也是煩惱自家煩惱你又小說載曹東畝赴試步
行戯作紅牕迥慰其足云春闈期近也望帝鄉迢迢猶
在天際懊惱這一雙脚厎一日趕不上五六十里爭氣
扶持我去博得官歸那時賞你穿對朝靴安排你在轎
兒裏更選對宫様鞵兒夜間伴你此等詞後人若再效
顰寜非打油惡道乎然改之梅村雪店酒旗斜固非雅
流不能作此曹太俚俗去之甚逺至無名氏青玉案曰
落日解鞍芳草岸花無人戴酒無人勸醉也無人管語
澹而情濃事淺而言深真得詞家三昧非鄙俚朴陋者
可冒(詞筌/)
劉潛夫後村別調一巻大抵直致近俗乃效稼軒而不
及者其沁園春夢方孚若云何處相逢登寳釵樓訪銅
雀臺喚厨人斫就東溟鯨鱠圉人呈罷西極龍媒天下
英雄使君與操餘子誰堪共酒杯車千乗載燕南趙北
劒客竒材飲酣畫鼓如雷誰信被晨雞催喚回嘆年光
過盡功名未立書生老去機㑹方来使李將軍遇髙皇
帝萬戶侯何足道哉推衣起但淒涼四頋慷慨生哀舉
一以例他詞類是(張炎/)
貪與蕭郎眉語不知舞錯伊州妙語也除是無身方了
有身常有閒愁悟語也皆後村句(古今/詞話)
王邁字實之號臞菴丁丑第四人及第劉後村贈以詞
云天壤王郎數人物方今第一談笑裏風霆驚座雲煙
生筆落落元龍湖海氣琅琅董相天人策其重之如此
又嘗見翰苑新書載後村與實之四六唘云聲名早著
不數黄香之無雙科目小低猶壓牧之之第五元化孕
此五百年之間氣同輩立於九萬里之下風又云朱雲
折檻諸公慙請劒之言陽子哭廷千載壯裂麻之語一
葉身輕何去之勇六丁力盡而挽不回有謫仙人駿馬
名姬之風無杜少陵冷炙殘杯之態麗人歌陶秀實郵
亭之曲好事繪韓熙載夜宴之圗擁通徳而著書命便
了以沽酒觀此知實之盖進則忠鯁退則豪俠元龍太
白一流人也可以補史氏之遺(詞品/)
随如百咏麗不至褻新能化陳周栁辛陸之能事庶乎
兼之(劉克/莊)
孫花翁有好詞亦善運意但雅正中時有一二市井語
(沈伯/時)
馮雙溪與黄玉林互相標榜其子偉夀字文子精於律
吕詞多自製腔草堂選其春風惡劣把數枝香錦和鶯
吹折一首又有自度春風嬝娜詞云被梁間雙燕話盡
春愁朝粉謝午花柔倚紅䦨故與蝶圍蜂繞栁綿無數
飛上搔頭鳯管聲圎蠺房香暖笑挽羅衫須少留隔院
蘭馨趁風逺鄰牆桃影伴烟收此子風情未減眉頭眼
尾萬千事欲說還休薔薇刺牡丹毬殷勤記省前度綢
繆夢裏飛紅覺来無覔望中新緑別後空稠相思難偶
歎無情眀月今年巳是三度如鈎殊有前宋秦晁風豔
比之晚宋酸餡味教督氣不侔矣餘句如笑呼銀漢入
金鯨臨卭髙恥菴列為麗句圗云文子小名艾非誤文
也以雙溪夀玉林沁園春詞考之云更攜阿艾同夀靈
椿可證(古今/詞話)
薲洲漁笛譜中玲瓏四犯詞乃戯調夢牕作也後闋云
憑問栁陌情人比似垂楊誰痩其拜星月乃春暮寄夢
牕作也後闋云蕩歸心已過江南岸清宵夢逺逐飛花
亂又有玉漏遲題夢牕霜花腴詞集全闋更覺纒緜深
至可泣可歌(宋名家/詞評)
詞欲雅而正志之所至詞亦至焉一為物所役則失其
雅正之音近日惟陳西麓日湖漁唱頗有佳者(張炎/)
李莱老彭老兄弟皆與草牕善萊老題其詞巻有句云
白髮潘郎吟欲醉緑暗蘼蕪千里彭老懐嘯翁詞有句
云相對夜何其泛剡清愁買花芳事一巻新詩(詞苑/)
趙汝愚題鼓山寺云㡬年奔走厭塵埃此日登臨亦快
哉江月不随流水去天風常送海濤来朱晦菴摘其中
天風海濤四字題匾人莫知為趙公詩也嚴次山有水
龍吟詞題壁云飇車飛上蓬萊不湏更跨琴髙鯉砉然
長嘯天風澒洞雲濤無際我欲乗桴從兹浮海約任公
子辦虹竿千丈犗鈎五十親㸃對連鼇餌誰榜佳名空
翠紫陽仙去騎箕尾銀鈎鐵畫龍拏鳯翥留人間世更
憶東山登臨一曲暗霑襟淚到而今幸有髙亭遺愛寓
甘棠意此詞前段言江山景後段紫陽仙去指朱文公
東山甘棠指趙公也趙詩朱字嚴詞可謂三絶特記於
此(詞品/)
黄玉林早棄制科雅意吟咏閣學㳺受齋稱其詞如晴
空氷柱閩帥樓秋房聞其與魏菊莊為友以泉石清士
目之(胡徳/方)
葛魯卿有驀山溪一曲咏天穿節郊射也宋以前以正
月二十三日為天穿節相傳云女媧以是日補天俗以
煎餅置屋上名曰補天穿今其俗廢久矣詞云春風野
外卵色天如水魚戯舞綃紋似出聼新聲北里追風駿
足千騎巻髙門一箭過萬人呼鴈落寒空裏天穿過了
此日名穿地横石俯清波競追随新年樂事誰憐老子
使得縦遨逰争捧手共憑肩夾路逰人醉詞不甚工而
事竒故拈出之卵色天用唐詩殘霞蹙水魚鱗浪薄日
烘雲卵色天之句東坡詩亦云笑把鴟夷一尊酒相逢
卵色五湖天今刻蘓詩者不知出䖏改卵色為栁色非
也花間詞一方卵色楚南天注以卵為夘亦非(詞品/)
樂笑翁張炎詞如荒橋斷浦栁隂撐出漁舟小賦春水
入畫其咏孤鴈云自頋影欲下寒塘正沙淨草枯水平
天逺寫不成書只寄得相思一㸃如此等語雖丹青難
畫矣(草窓/詞選)
張叔夜國香詞自序云沈梅嬌杭妓也忽於京師見之
把酒相勞苦猶能歌周清真意難忘䑓城路二曲因属
余紀其事詞成以素羅帨書之鶯栁烟堤記未吟青子
曽比紅兒嬌蕊弄香微透鬟翠雙垂不道留仙不住便
無夢吹到南枝相看兩流落掩面凝羞怕說當時淒涼
歌楚調嫋餘音不放一朶雲飛丁香枝上㡬度欵語深
期拜了花梢淡月㝡難忘弄影褰衣無端動人處過了
黄昏猶道休歸(能改齋/漫録)
張叔夏臺城路自序云嵗庚寅㑹江蘭坡於薊北恍然
如夢回憶舊逰巳十八年矣其起句云十年舊事翻如
夢重逢可憐俱老水國春空山城日晚無語相看一笑
如此等詞即以為杜詩韓筆可也豈止極填詞之能事
(宋名家/詞評)
叔夏瑣牕寒自序云王碧山又號中仙越人也其詩清
峭其詞閒雅有姜白石意趣今絶響矣因作此以悼之
其前段云斷碧分山空簾到月故人天外香留酒滯蝴
蝶一生花裏想如今愁魂正逺夜臺夢語秋聲碎自中
仙去後詞牋賦筆更無清致其推碧山至矣然如此等
詞其清致不更勝碧山耶(宋名家/詞評)
西子妝呉夢牕自度曲余愛其聲調嫺雅久欲效而未
能甲午春寓羅江與陳文卿閒行江上景况離離斜日
孤村鵑聲萬里因填此闋惜舊譜零落不能倚聲而歌
也(樂笑翁/自題)
蘇雪坡贈楊直夫云允文事業從容了要岷峨人物後
先相照見說君王曽有問似此人才多少况蜀珍先巳
登廊廟但側耳聼新詔按小說髙宗嘗問馬騏曰蜀中
人才如虞允文者有㡬騏對曰未試焉知允文亦試而
後知也蘇與楊馬皆蜀人楊在眉山為甲族直夫之妹
通經學比於曹大家嫁虞氏生虞集為鉅儒其學無師
傳於母氏也此事蜀人亦罕知故著之(輟耕/録)
守嵗之詞雖多極難其選獨楊守齋一枝春㝡為近世
所稱其詞云竹爆驚春竟喧闐夜起千門簫鼓流蘓帳
暖翠鼎緩騰香霧停杯未舉奈剛要送年新句應自賞
歌清字圎未誇上林鶯語從他嵗窮日暮縱閒愁乍減
劉郎風度屠蘇辦了迤邐栁歡梅妬宫壺未晚早驕馬
繡車盈路還又把月夕花朝自今細數建安馬古洲有
經學多論著填詞其餘事也草堂選其春逰歸朝歡一
首餘如月華清云悵望月中仙桂問竊藥佳人與誰同
嵗賀聖朝云逰人不知返被子規呼轉阮郎歸云三三
兩兩叫船兒人歸春也歸俱駘蕩清快別有㫖趣元夕
詞云玉梅對妝雪栁鬧蛾兒象生嬌顫更可考見杭都
節物(宋名家/詞評)
俗謂風曰孟婆蔣㨗詞云春雨如絲繡出花枝紅裊怎
禁他孟婆合皁江南七八月間有大風甚於舶䑲野人
相傳以為孟婆發怒按北齊李騊駼聘陳問陸士秀江
南有孟婆是何神也士秀曰山海經云帝之二女遊於
江中出入必以風雨自随以帝女故曰孟婆猶郊祀志
以地神為泰媪此言雖鄙俚亦有自来矣(詞品/)
茉莉嶺表所産古今咏者無多朱晦庵有二絶句葉道
卿題一小詞獨施仲山小蓮氷潔四字摹狀㝡佳(周宻/)
呉毅甫嘉定丁丑狀元為賈似道所陷南遷嶺表有履
齋詩餘行世其送李御帶祺一詞報國無門空自怨濟
時有筞從誰吐亦自道也李祺號竹湖亦當時名士所
著有春秋王覇列國分紀余得之市肆故書中乃為傳
之(詞品/)
魏了翁道學宗派與真西山齊名詞不作豔語有長短
句一巻皆夀詞也菩薩蠻夀江倅云東牕五老峯前月
南牕九疊坡前雪推出侍郎山著君牕戶間離騷鄉裏
住却記庚寅度挹取芷蘭芳酌君千嵗觴又鷓鴣天夀
范靖州云誰把璿璣運化工参旗又挂玉梅東三三律
琯聲餘亥九九元經卦起中又水調歌頭云玉圍腰金
繫肘繡籠鞍宋代夀詞無有過之者(詞品/)
文文山驛中與友人言別賦百字令氣衝牛斗無一毫
委靡之色其詞曰水天空濶恨東風不借世間英物蜀
鳥呉花殘照裏忍見荒城頽壁銅雀春情金人秋淚此
恨憑誰雪堂堂劒氣斗牛空認竒傑那信江海餘生南
行萬里送扁舟齊發正為鷗盟留醉眼細看濤生雲滅
睨柱吞嬴回旗走懿千古衝冠髮伴人無寐秦淮應是
孤月(陳子/龍)
元兵入杭中宫以下皆赴北有王昭儀名清恵者題詞
於驛壁即所傳滿江紅也其後闋云驛館夜驚塵土夢
宫車曉碾闗山月願嫦娥相頋且從容随圎缺文文山
讀至末句歎曰惜哉夫人於此少商量矣為代作二首
全用其韻其一云回首昭陽離落日傷心銅雀迎新月
算妾身不願似天家金甌缺其二云世態便如翻覆雨
妾身原是分眀月笑樂昌一段好風流菱花缺文山於
成敗死生之際盖見之眀守之固矣然女史載王昭儀
抵上都懇為女道士號冲華則昭儀女冠之請丞相黄
冠之志固先後合轍從容圎缺取義成仁無有二也(詞/苑)
文信國被執北行次信安館人供帳甚盛信國逹旦不
寐題詞於壁調寄南樓令云雨過水明霞潮廻岸帶沙
葉聲寒飛透牕紗懊恨西風吹世換又吹我落天涯寂
寞古華豪烏衣又日斜說興亡燕入誰家只有南来無
數鴈和眀月宿蘆花或云鄧光薦詞也(耆舊/續聞)
鄧光薦號中齋信國公之客也宋亡以義行著其所著
鷓鴣詞有曰行不得也哥哥痩妻弱子羸牸䭾天長地
濶多網羅南音漸少北語多肉飛不起可奈何行不得
也哥哥其賛文山像曰目煌煌兮踈星曉寒氣英英兮
晴雷殷山頭碎柱兮璧完血化碧兮心丹嗚呼孰謂斯
人兮不在人間(遂昌/雜録)
中齋有賣花聲詞曰夢斷古臺城月淡潮平便須㩦酒
訪新亭不見當時王謝宅煙草青青其懐君憶舊情見
乎詞矣(雪舟/脞語)
劉辰翁作寳鼎現詞時為大徳元年自題曰丁酉元夕
亦義熙舊人只書甲子之意其詞有云父老猶記宣和
事抱銅仙清淚如水又云腸斷竹馬兒童空見三千樂
指又云向燈前擁髻暗滴鮫珠墜便當日親見霓裳天
上人間夢裏反反覆覆字字悲咽真孤竹彭澤之流(張/孟)
(浩/)
須溪大酺詞後闋云休回首都門路㡬畨行晚箇箇阿
嬌深貯而今斷煙細雨說春寒至此大有深味蘭陵王
首句云送春去春去人間無路九字悲絶換頭云春去
最誰苦但箭雁沉邉梁燕無主杜鵑聲裏長門暮此四
句淒清何減夜猿後段云春去尚来否正江令恨別庾
信愁賦蘇堤盡日風和雨歎神逰故國花看前度人生
流落頋孺子共夜語其詞悠揚悱惻即以為小雅楚騷
可也填詞云乎哉(卓人/月)
唐玉潛與林景熙同為採藥之行潛葬諸陵骨樹以冬
青世人髙其義烈而咏蓴咏蓮咏蟬諸作巧奪天工亦
宋人所未有(陳子/龍)
李五松咏白蓮詞與唐菊山同一妙手(王世/貞)
上元鷓鴣天詞十五首備述宣政之盛非想像者所能
道不知何人所作當與夢華録並行也(蘆浦/筆記)
劉朔齊宣城得代以詞別呉履齋末句云愁緑野堂邉
劉郎去後誰伴老裴度履齋見之垂淚送金百兩古人
憐才如此(中呉/紀聞)
史彌逺之比周於楊后也出入宫禁外議甚譁有人作
咏雲詞譏之云往来與月為儔舒巻和天也蔽賈似道
當國日陳蔵一亦作咏雪詞以譏之曰沒巴沒鼻霎時
間做出漫天漫地不論髙低併上下平白都教一例鼓
弄滕六招揺巽二直恁張威勢識他不破至今道是祥
瑞㝡是鵝鴨池邉三更半夜悮了呉元濟東郭先生都
不管闗上門兒稳睡一夜東風三竿紅日萬事随流水
東皇笑道山河元是我的調寄念奴嬌(錢塘/遺事)
似道遭貶時人有題壁云去年秋今年秋湖上人家樂
復憂西湖依舊流呉循州賈循州十五年間一轉頭人
生放下休此詞視雷州冦司戸之句尤警呉循州謂履
齋遭貶乃賈擠之也(西湖/志餘)
蜀人文及翁登第後逰西湖一同年戯之曰西蜀有此
景否及翁即席賦賀新郎云一勺西湖水渡江来百年
歌舞百年酣醉回首洛陽花世界煙渺黍離之地更不
復新亭堕淚簇樂紅妝揺畫舫問中流擊楫何人是千
古恨㡬時洗余生自負澄清志更有誰磻溪未遇傅巖
未起國事如今誰倚仗衣帶一江而已便都道波神堪
恃試問孤山林䖏士但掉頭笑指梅花蕊天下事可知
矣(古杭/雜記)
石次仲金谷遺音有多麗一詞以西湖晚為起句人多
和之按次仲於宋未甚著名而詞之清竒宕逸如此乃
知宋之填詞猶唐之詩晉之字不必名家而皆可傳也
(楊慎/)
劉跛子者青州人拄一拐每嵗必至洛中看花館范家
園春盡即還京師陳瑩中作長短句贈之曰槁朩形骸
浮雲身世一年兩到京華又還乗興閒看洛陽花聞道
鞓紅㝡好春歸後終委泥沙忘言䖏花開花落不似我
生涯年華留不住饑餐困寢觸處為家這一輪眀月本
自無瑕随分冬裘夏葛都不㑹赤水黄沙誰知我春風
一拐談笑有丹砂後又見於興國寺以詩戯之曰相逢
一柺大梁間妙語時時見一斑我欲從公蓬島去爛銀
坑裏看青山(冷齊/夜話)
白玉蟾居武夷山中嘉定間詔徵赴闕嘗過武昌賦酹
江月懐古詞云漢江北瀉下長淮洗盡胸中今古樓櫓
横波征鴈逺誰見魚龍夜舞鸚鵡洲雲鳯凰山月付與
沙頭鷺功名何處年年惟見春絮非不豪似周瑜壯如
黄祖亦逐秋風度野草閒花無限恨渺在西山南浦黄
鶴樓人赤烏年事江漢亭前路浮萍無據水天㡬度朝
暮(能改齋/漫録)
白玉蟾瓊州人有海璚子集自言世間有字之書無不
目過足跡半天下常為朱晦庵題像賦三臺令詞其自
題亦云千古蓬頭跣足一生服氣餐霞笑指武夷山下
白雲深䖏吾家後於鶴林羽化(湧幢/小品)
東坡水調歌眀月㡬時有一詞畫家大斧皴書家擘窠
體也後有海璚子一詞足與匹敵起句云一葉飛何處
天地起西風卒章云鐵笛一聲曉喚起五湖龍此豈胸
中有烟火筆下有纎塵者所能彷彿其一二耶且讀此
老孏翁賦氷紈火布錯列交陳真令饞眼為醉(詞統/)
易彦祥寧宗朝狀元初以優校為前廊久不歸其妻作
一翦梅詞寄之云染淚修書寄彦祥貪却前廊忘却回
廊功名成就不還鄉石做心腸鐵做心腸紅日三竿未
理妝虗度韶光痩損容光相思何日得成雙羞對鴛鴦
嬾繡鴛鴦(古杭/雜記)
延安夫人蘓丞相子容之妹有寄季玉妹更漏子詞云
小䦨干深院宇依舊當時別䖏朱戶鎖玉樓空一簾霜
日紅弄珠江何處是望斷碧雲無際凝淚眼出重城隔
溪羌笛聲(侯鯖/録)
南渡後有二婦人能繼李易安之後清菴(闕/)氏秀齋方
氏也皆能文章清庵乃鮑守之妻秀齋乃夷吾之女弟
歸於陳日華秀齋能識人嘗有兩館客一陳勉之一陳
景南也(紹陶/録)
陸放翁娶婦琴瑟甚和而不當母夫人意遂至解褵然
猶餽遺殷勤嘗貯酒贈陸陸謝以詞有東風惡歡情薄
之句盖寄聲釵頭鳯也婦亦答詞云世情薄人情惡雨
送黄昏花易落曉風乾淚痕殘欲箋心事獨語斜䦨難
難難人成各今非昨病魂常似秋千索角聲寒夜䦨珊
怕人尋問咽淚妝歡瞞瞞瞞未㡬以愁怨死又放翁嘗
過一驛見題壁一詩玉階蟋蟀鬧清夜金井梧桐辭故
枝一枕淒涼眠不得呼燈起作感秋詩詢之知是驛卒
女遂納為妾未半載夫人逐之妾賦生查子詞云只知
眉上愁不識愁来路深院有芭蕉陣陣黄昏雨曉起理
殘妝整頓教愁去不合畫春山依舊㽜愁住遂別夫愛
妻見逐於母愛妾復見逐於妻放翁於家室之間何多
不幸歟(夸娥齊/主人)
陸敦禮侍兒名美奴善口占小詞每乞韻於座客頃刻
成章敦禮令掌文翰其卜算子詞云送我出東門乍別
長安道兩岸垂楊鎖暮煙正是秋光老一曲古陽闗莫
惜金尊倒君向瀟湘我向秦魚鴈何時到如夢令云日
暮馬嘶人去船逐清波東注後夜最髙樓還肯思量人
否無緒無緒生怕黄昏疎雨(苕溪/漁隠)
張淑芳西湖樵家女理宗選妃日賈似道匿為已妾即
徳祐太學生百字令中所指新塘楊栁也有無名氏題
壁云山上樓臺湖上船平章醉後嬾朝天羽書莫報樊
城急新得蛾眉正少年淑芳亦知必敗營別業以遯跡
焉木棉之後自度為尼罕有知者詞數闋今録其浣溪
紗云散步山前春草香朱䦨緑水遶吟廊花枝驚堕繡
衣裳㦯定㦯揺江上栁爲鸞為鳯月中篁為誰掩抑鎖
雲牕更漏子云墨痕香紅蠟淚㸃㸃愁人離思桐葉落
蓼花殘鴈聲天外寒五雲嶺九溪塢待到秋来更苦風
淅淅水淙淙不教蓬徑通至今五雲山下九溪塢尚有
尼菴(西湖/志餘)
章丘先生至元都旅次無聊對月歌曰萬里倦行役秋
来痩㡬分因看河北月忽憶海東雲夜静聞鄰婦有倚
樓而泣者眀日訪之則宋宫人金徳淑也詢李曰客非
昨暮悲歌人乎詞乃佳製否李曰歌非已作有同舟人
自杭来吟此故記之耳婦泣曰此亡宋昭儀王清恵所
寄汪水雲詩因自舉其望江南詞云春睡起積雪滿燕
山萬里長城横縞帶六街燈火已闌珊人立玉樓間後
遂委身於生(樂府/舊聞)
延祐初永嘉滕穆寓臨安聚景園月夜遇一麗人自言
故宋理宗宫人衛芳華也命女侍名翹翹者設茵席陳
酒果邀滕共飲自歌朩蘭花慢詞以侑觴云記前朝舊
事曽此地㑹神仙向月地雲階重㩦翠袖来拾花鈿繁
華總随流水歎一塲春夢杳難圎廢港芙蓉滴露斷堤
楊栁揺煙兩峯南北只依然輦路草芊芊恨別館離宫
煙消鳯盖波沒龍船平生玉屏金屋對漆燈無焰夜如
年落日牛羊冡上西風燕雀林邉遂㽜翹翹守宅而随
生焉經三年忽云㝠緣已盡遂別(樂府/紀聞)
明州舒信道中丞第中常見一女子舉手代拍而歌者
詢之云姓丘氏每歌燭影揺紅曲有云緑淨波光淺寒
　先到芙蓉島謝池幽夢属才郎㡬度生春草恨鎖横波
　逺山淺黛無人埽句亦婉麗家人以其為祟延法士治
　之則一池中物也(樂府/紀聞)
　宋人不知詩而強作詩其為詩也言理而不言情終宋
　之世無詩然其歡愉愁苦之致動於中而不能抑者類
　發於詩餘故其所造獨工盖以沉摰之思而出之必淺
　近使讀之者驟遇之如在耳目之前久誦之而得雋永
　之趣則用意難也以儇利之詞而製之必工錬使篇無
　累句句無累字圎潤眀宻言如貫珠則鑄詞難也其為
　體也纎弱眀珠翠羽猶嫌其重何况龍鸞必有鮮妍之
　姿而不藉粉澤則設色難也其為境也婉媚雖以驚露
　取妍實貴含蓄不盡時在低徊唱歎之際則命篇難也
　宋人専事之篇什既富觸景皆㑹雖髙談大雅而亦覺
　其不可廢也(陳子/龍)
　
御選歴代詩餘巻一百十八
　欽定四庫全書
御選歴代詩餘巻一百十九
司經局洗馬掌局事兼翰林院修撰加二級(臣/)王奕清奉
旨校刋
　　　詞話(金/)　(元/)
　金章宗喜文學善書畫聞宋徽宗以蘇合油煙爲墨命
　購得之墨一兩價黃金一斤嘗有蝶戀花詞詠聚扇云
　幾股湘江龍骨痩巧樣翻騰疊作湘波皺金縷小鈿花
　草鬬翠條更結同心扣金殿珠簾閒永晝一握清風暫
　喜懐中透忽聽傳宣須急奏輕輕褪入香羅袖(詞苑/)
　章宗喜翰墨聽朝之暇即與李宸妃登梳妝臺評品書
　畫臨翫景物得句輙自書之李妃亦有梳妝臺樂府不
　傳於世亦閨幨中間氣所鍾也(如庵/小集)
　金世宗嘗賜元悟玉禪師長短句云但能了淨萬法因
　緣何足問日月無爲十二時中更勿疑常須自在識取
　從來無罣礙佛佛心心佛若休心也是塵師獻和云無
爲無作認著無爲還是縳照用同時電捲星流已太遲
非心非佛喚作非心猶是佛人境俱空萬象森羅一境
中此減字朩蘭花也世宗嘗以手心書非心非佛四字
示禪師故及之(法苑/春秋)
海陵閱栁永望海潮詞有三秋桂子十里荷花句遂有
立馬呉山之志淳熙中謝處厚詩云誰把杭州曲子謳
荷花十里桂三秋那知卉木無情物牽動長江萬里愁
余謂此不足以咎栁永也惟一時士大夫妝㸃湖山流
連景物竟忘中原爲可恨耳(寉林/玉露)
金主亮亦能詞其待月鵲橋仙云停杯不舉停歌不發
等候銀蟾出海不知何處片雲來做許大通天障礙虯
髯撚斷星眸睜裂惟恨劒鋒不快一揮截斷紫雲腰仔
細看嫦娥體態俚而實豪其詠雪昭君怨云昨日樵邨
漁浦今日瓊川銀渚山色捲簾看老峰巒錦帳美人貪
睡不覺天孫翦水驚問是楊花是蘆花則又詭而有致
矣(藝苑/雌黄)
密國公完顔璹宗室之才雋明昌中禁諸王不得與外
人交故能窮日力於書而一時文士亦時至其門藏書
甚富與中祕等其如庵小藳有臨江仙青玉案可歌也
(金史/論畧)
呉彦髙在㑹寧府遇一老姬善琵琶者自言故宋棃園
舊籍彦髙對之凄然爲賦春從天上來詞云海角飄零
歎漢苑秦宫墜露飛螢夢回天上金屋銀屏歌吹競舉
青冥問當時遺譜有絶藝鼓瑟湘靈促哀彈似林鶯嚦
嚦山溜泠泠棃園太平樂府醉幾度春風鬢髮星星舞
徹中原塵飛滄海風雪萬里龍庭寫清笳幽怨人憔悴
不似丹青酒微醒一軒凉月燈火青熒寧宗慶元間三
山鄭中卿隨張貴謨出使北地聞有歌之者歸而述之
元遺山曰曽見王防禦公玉說此詞句句用琵琶故實
引據甚明惜不能記憶矣(古今/詞話)
先公在燕山日偶赴北人張總侍御家集出侍兒佐酒
中有一人進止温雅意狀摧抑可憐問其姓名乃宣和
殿小宫姬也坐客翰林直學士呉彦髙作人月圓詞紀
之云南朝千古傷心地曽唱後庭花舊時王謝堂前燕
子飛入人家恍然一夢仙肌勝雪宫鬢堆鴉江州司馬
青衫淚濕同是天涯舉座凄然有揮涕者(洪邁/)
彦髙在張侍御座上賦人月圓詞時宇文叔通亦賦念
奴嬌先成而頗近俚鄙及見彦髙作茫然自失自後人
有求作樂府者叔通即批云呉郎近以樂府髙天下可
徃求之(中州/樂府)
朩蘭花慢惟栁耆卿清明詞得音調之正盖傾城盈盈
歡情皆於第二字中藏韻近見呉彦髙中秋詞云敞干
門萬户瞰滄海爛銀盤對沆瀣樓髙儲胥鴈迥墜露生
寒䦨干眺河漢外送濕雲盡去衆星乾丹桂霓裳縹緲
似聞雜珮珊珊長安底處髙城人不見路漫漫歎舊日
心情如今容鬢痩沈愁潘幽歡縱容易得奈佳期動是
隔年看歸去江湖一葉浩然對景垂竿所用䦨干長安
幽歡等字亦不失韻然後段起句又異常體元遺山集
中此調凡九首内五首兩處用韻亦未爲全知者(詞品/)
金九主百一十八年間獨蔡松年丞相樂府與呉彦髙
東山樂府膾炙藝林推爲呉蔡體松年尉遲杯有夢似
花飛人歸月冷一夜小山新怨之句其子珪字正甫即
蕭眞卿所謂金源文派斷以蔡正甫爲宗者乃其樂府
僅見一江城子附蕭閒公集後何文人之詞闕如也(竹/坡)
(叢話/)
蔡松年小詞喜銀屏小語私分麝月春心一㸃麝月茶
名麝言香月言圓也或說麝月是畫睂香煤亦通但下
不得分字又党懐英茶詞紅莎綠蒻春風餅趁梅驛來
雲嶺金自明昌大定時文物已埒中國而製茶之精如
此風味亦何減宋人(詞品/)
樂府推呉彦髙蔡伯堅爲呉蔡體實皆宋儒也不當於
金源文派列之當斷自蔡正甫爲宗党竹谿次之趙閒
閒又次之余倡此論一時無異議云(蕭眞/卿)
蔡正甫江城子云鵲聲迎客到庭除問誰歟故人車干
里歸來塵色滿征裾珍重主人留客意奴白飯馬青芻
東城入眼杏千株雪糢糊俯平湖與子花間隨兮倒金
壺歸報東垣詩社友曾念我醉狂無乃爲王季温自北
都歸過三河坐中賦也(中州/集)
党懐英文似歐陽不爲竒險語詩如陶謝奄有魏晋風
少同辛幼安師事蔡丞相伯堅爲其所識拔筮仕决以
蓍辛得離南歸党得坎遂留事金有竹谿詞(中州/樂府)
金源文派不過詩詞家耳趙周臣嘗集党承旨路司諌
趙黄山劉之昂尹無忌王逸賓周德卿七人目爲明昌
詞人雅製刻木以傳(元儒/考畧)
王庭筠字子端讀書黄華山寺好賦梅花引髙憲字仲
常庭筠之甥有舅氏風亦好賦梅花引後改名貧也樂
(詞統/)
宇文太學虚中蔡丞相伯堅蔡太常珪党承旨懐英趙
尚書秉文王内翰庭筠其所製樂府大旨不出蘇黄之
外要之直於宋而傷淺質於元而少情也(中州/樂府)
宋開禧中金將赫舎哩子仁駐兵濠梁命小劉之昂賦
上平南詞書壁云蠆鋒揺螳臂振舊盟寒恃洞庭彭蠡
狂瀾天兵小試萬蹄一飲楚江乾捷書飛奏九重殿春
滿長安舜山川周禮樂唐日月漢衣冠洗五州妖氣關
山已平全蜀風行何用一泥丸有人傳喜日邊路都護
先還事載齊東野語按子仁破宋兵史書之矣何以詞
品曰元將赫舎哩子仁也胡應麟筆叢力駁用修之誤
謂當在張浚用兵符離時又云赫舎哩本姓金元人無
此姓其說實無據惟蔣一葵外紀載韓侂胄欲伐金金
將駐兵濠梁命小劉之昂作上平南詞則知詞品竟謂
子仁作者亦悞王世貞宛委餘編曰金人姓氏有赫舎
哩華言曰髙是赫舎哩即其姓胡之不詳於稗史亦猶
之楊耳(古今/詞話)
金人樂府稱鄧干江望海潮爲第一其詞云雲雷天塹
金湯地險名藩自古皋蘭營屯繡錯山形米聚襟喉百
二秦關鏖戰血猶殷見陣雲冷落時有鵰盤靜塞樓頭
曉月依舊玉弓彎看看定逺西還有元戎閫令上將齋
壇區脫晝空兜鈴夕解甘泉又報平安吹笛虎牙閒且
宴陪珠履歌按雲鬟招取英靈毅魄長遶賀蘭山此詞
全歩驟沈公述上王君貺一首而繁縟雄壯何啻十倍
過之不止出藍巳也(詞品/)
王予可字南雲本軍校子南渡後居郾城麻九疇知幾
張㲄伯玉與之游甚狎年三十餘大病後忽能作詩文
與之紙輙書數百言散漫無首尾遇宋諱亦時避之詢
以故實其應如響稍有條貫隨以誕幻語亂之嘗賦射
虎詩首句云風色偃貂裘即擲筆云此虎來矣其宫詞
云翠雀啄晴苔醉後句云一壺天地醒眠小樂府句云
唾尖絨舌澹紅甜詞意雋上無塵俗氣時李子遷贈以
詩云石鼎夜聮詩筆健布囊春醉酒錢麤亡後復有見
之淮上者或云忠義神仙也(中州/樂府)
王予可明昌時人或傳其仙去事不可知其生查子云
夜色靜明河風好來千里水殿謫仙人皓齒清歌起前
聲金斚中後調銀河底一夜嶺頭雲遶徧樓前水詞之
髙妙飄逸如此固謫仙之流亞也(詞品/)
王正之喜遷鶯爲别内作也詞云東樓歡宴記遺簪綺
席題詩紈扇月枕雙敧雲牕同夢相伴小花深院舊歡
頓成陳迹翻作一番新怨素秋晚聽陽關三疊一尊相
餞留戀情繾綣紅淚洗妝雨濕棃花面鴈足關河馬頭
星月西去一程程逺但願此心如舊天也不違人願再
相見把生涯分付藥爐經巻纒緜悽惋殊令人不能爲
懐(堯山堂/外紀)
博陵縣有郝仙女廟仙女魏青龍中人年及笄姿色姝
麗採蘋水中蒼煙白霧俄失所在其母哀求水濱願言
一見良久異香襲人隱約於波渚間曰兒以靈契托蹟
綃宫陰主是水府世緣已斷無用悲悒而今而後使鄉
社田蠶歲宜有感而通乃爲吾驗後人立廟祀之王正
之題喜遷鶯詞云汀洲蘋滿記翠籠采采相將鄰媛蒼
渚煙生金支光爛人在霧綃鮫館小鬟頓成雲散羅韤
凌波不見翠鸞逺但清溪如鏡野花留鈿情睠驚變現
身後神功絲滿呉蠶繭漢女菱歌湘妃瑶瑟香動倚雲
層殿彤車載花一色醉盡碧桃清宴故山晚歎流年一
笑人間飛電(詞品/)
王特起賀人生第三子疊用三字作喜遷鶯詞云古今
三絶惟鄭國三良漢家三傑三俊才名三儒文學更有
三君清節爭似一門三秀三子三孫竒崛人總道賽蜀
郡三蘇河東三薛歡愜况正是三月風光好傾杯三百
子並三賢孫齊三少俱篤三餘事業文既三冬足用名
即三元髙掲親朋慶看寵加三錫禮膺三接此等語意
即福唐體之變調也(古今/詞話)
正大末馮子駿奉命北使見留不屈割䰅髯羈管豐州
二年乃還天興初京城䧟投井死勁骨正氣可與洪忠
宣文信國並傳其所作玉樓春臨江仙諸詞亦不减天
涯池館雨過霞明之句也(中州/樂府)
劉仲尹龍山詞盖叅涪翁而得法者草堂中與劉迎詞
並入選皆金昌詞人也(詞統/)
元遺山從郝天挺游六年學成閒閒公以書招至之爲
延譽公卿間及登第出公之門正大甲申諸公坐政府
有從外至者誦遺山所作秦王破竇建德降王世充露
布公顧左右曰人言我黨元子誠黨之邪(金源言/行録)
正大中狂僧李菩薩於十月間灑酒作花開牡丹二株
遺山爲賦滿庭芳一時傳誦(錦機/集)
元遺山鴈丘詞序曰太和五年乙丑歲赴試并州道逢
捕鴈者云今日獲一鴈殺之矣其脫網者悲鳴不能去
竟自投於地而死余因買得之葬於汾水之上累石爲
識號曰鴈丘并作鴈丘詞云問世間情是何物直教生
死相許天南地北雙飛客老翅幾回寒暑歡樂趣離别
苦就中更有癡兒女君應有語𣺌萬里層雲千山暮雪
隻影向誰去橫汾路寂寞當年簫鼓荒煙依舊平楚招
魂楚些何嗟及山鬼暗啼風雨天也妒未信與鶯兒燕
子俱黄土千秋萬古爲留待騷人狂歌痛飲來訪鴈丘
處李冶和云鴈雙雙正飛汾水回頭生死殊路天長地
久相思債何似眼前俱去摧勁羽倘萬一幽冥却有重
逢處詩翁感遇把江北江南風嘹月唳併付一丘土仍
爲汝小草幽蘭麗句聲聲字字酸楚拍江秋影今何在
宰朩欲迷堤樹霜魂苦算猶勝王嬙青塚眞娘墓憑誰
說與對鳥道長空龍艘古渡馬耳淚如雨(中州/樂府)
遺山詞深於用事精於鍊句其風流藴藉處不減周秦
(張炎/)
王德新玉溪在嵩山之前費莊兩山之絶勝處也遺山
作水調歌頭以紀之云空濛玉華曉瀟灑石淙秋嵩髙
大有佳處元在玉溪頭翠壁丹崖千丈古朩寒藤兩㟁
邨落帶林丘今日好風色可以放吾舟百年來算惟有
此翁游山川邂逅佳客猿鳥亦相留父老雞豚鄉社兒
女籃輿竹几來徃亦風流萬事已華髮吾道付滄洲(詞/苑)
三奠子唐宋未有是曲元遺山錦機集中有二闋傳是
奠酒奠穀奠璧也崔令欽教坊記有奠璧子元詞云悵
韶華流轉無計流連行樂地一凄然笙歌寒食後桃李
惡風前連環玉回文錦兩纒緜芳塵未逺幽意誰傳干
古恨再生緣閒衾香易冷孤枕夢難圓西牕雨南樓月
夜如年(詞辨/)
段克巳漁家傲云樓外垂楊千萬縷風落絮䦨干倚徧
空無語段成已大江東去云籬菊將開村醪初熟且住
爲佳耳笑言相答個中吏隱無愧二段幼有才名趙尚
書秉文識諸童時目之曰二妙大書雙飛二字名其里
兄弟俱第進士入元後皆不仕時人目爲儒林標榜(古/今)
(詞話/)
近世所謂大曲在金則呉彦髙春草碧蔡伯堅石州慢
元遺山買陂塘鄧千江望海潮堪與蘇子瞻念奴嬌辛
幼安摸魚兒相頡頏(陶宗/儀)
元在御時宫掖事無能知者永樂元年賜周憲王一穿
宫老嫗嫗爲元后乳姆之女久居内庭通書翰記元宫
中事甚悉王暇日訪之具得其詳多有史氏所不載者
因製詞百首别有張昱輦下曲來復燕京雜詠各百首
勝國事蹟燦然在目昔人謂遷固最號博洽然其後葛
洪輩三輔黄圖等書紀秦故事又皆遷固之所未及也
(龍莊/甄敬)
張𢎞範圍襄陽日賦鷓鴣天詞多誇大之語其臨江仙
有云紫簫明月底翠袖暮雲寒風調不減晏小山可知
元之武臣亦有能詞者(古今/詞話)
許衡别大名親舊滿江紅云河上徘徊未分袂孤懐先
怯中年後此般憔悴怎禁離别淚苦滴成襟畔濕愁多
擁就心頭結倚東風搔首漫無聊情難說黄巻在消白
日青鏡裏増華髮念歲寒交友故山煙月虚負人生歸
去好誰知美事難雙得計從今佳㑹幾何時長相憶此
被召時作也又嘗自言曰生平爲虚名所累不能辭官
其心亦可哀矣(古今/詞話)
劉秉忠乾荷葉曲云乾荷葉色蒼蒼老柄風揺蕩減清
香越添黃都因昨夜一番霜寂寞秋江上此秉忠自度
曲曲名乾荷葉即詠乾荷葉猶是唐詞之意也又一首
弔南宋云南髙峰北髙峰慘澹煙霞洞宋髙宗一塲空
呉山依舊酒旗風兩度江南夢此借腔别詠後世詞例
也秉忠助元亡宋而其弔惜之詞感慨凄惻如此豈其
中亦有不得已者邪或云此詞非秉忠作(楊愼/)
程鉅夫有壽燕公楠摸魚兒云記江梅向來輕别相逢
今又平楚東風小試南枝暖早已干林煙雨春幾許向
五老仙家移下瓊瑶樹溪橋驛路更月曉堤沙霜寒野
水疎影自容與平生事幾度含章殿宇隔花么鳯能語
苔枝天矯蒼龍痩誰把冰鬚細數千萬縷簇一點芳心
待與和羮去移宫換羽且顧曲傳觴主人花下今日慶
初度盖五峰生日在梅花時故通首皆影借梅花故事
也燕亦有和韻答程雪樓見壽云又浮生平頭六十登
樓悵望荆楚出山小草成何事閒却竹煙松雨空自許
早飄落江潭一似瑯琊樹蒼蒼天路漫伏櫪心長銜圖
志短歲晏欲誰與梅花賦飛墮髙寒玉宇鐵腸還觧情
語英雄操與君侯耳過眼羣兒誰數霜髩縷秪夢聽枝
頭翡翠催歸去清觴飛羽且細酌盱泉酣歌郢雪風致
美無度按摸魚兒樂府大曲元之公卿間用以倡酬如
此(詞苑/)
王翰林惲字仲謀仕元日亦效呉彦髙賦故人春從天
上來詞不引用故實而澹宕可喜小詞甚多若平湖樂
及後庭花破子即元人所爲曲調也(樂府/紀聞)
天台陳剛中曽爲僧以避世變至元中獻大一綂賦得
官奉使安南有詩云老母越南垂白髮病妻塞北倚黄
昏蠻煙瘴雨交州客三處相思一夢魂所著交州集一
巻皆誌風土之異端陽日當母誕不得歸作太常引詞
云綵絲堂上簇蘭翹記生母在今朝無地捧金蕉奈煙
水龍沙路遥又云短衣孤劒客乾坤奈無䇿報親恩三
載隔晨昏更疎雨寒燈斷魂至今讀之猶令人如見青
衫淚痕也(堯山堂/外紀)
大名民家有男女以私情不遂赴水者後三日二尸相
抱出水濱是年此陂荷花無不並蔕李冶賦雙蕖怨云
爲多情和天也老不應情遽如許請君試聽雙蕖怨方
見此情眞處誰點注香瀲灩銀塘對抹臙脂露藕絲幾
許伴玉骨春心金沙晚淚漠漠瑞紅吐連理樹一樣驪
山懐古古今朝暮雲雨六郎夫婦三生夢幽恨從来艱
阻須念取共翡翠鴛鴦照影長相聚秋風不住悵寂寞
芳魂輕煙北渚凉月又南浦事竒而詞亦工堪與鴈丘
作並傳(樂府/紀聞)
梁貢父燕京人大徳初爲杭州路總管政事文學皆有
可觀嘗作西湖送春木蘭花慢詞云問花花不語爲誰
落爲誰開算春色三分半隨流水半入塵埃人生能幾
歡笑但相逢尊酒莫相推千古幕天席地一春翠繞珠
圍彩雲回首暗髙臺烟樹𣺌吟懐􁨣一醉留春留春不
住醉裏春歸西樓半簾斜日怪銜春燕子却飛來一枕
青樓好夢又教風雨驚回此詞格調俊雅不讓宋人也
(詞品/)
趙子昂以程鉅夫薦仕元爲翰林承旨元主見其儀觀
非常恐爲人望所歸密至館閣相其背曰秀才官後有
虞堪題其所畫苕溪圖曰呉興公子玉堂仙寫出苕溪
似輞川回首青山紅樹下那無十畞種𤓰田邵復孺曰
公以承平王孫而遭世變黍離之悲有不能忘情者故
其長短句有騷人之遺(堯山堂/外紀)
都城外有萬栁堂廉野雲置酒招盧疎齋趙松雪同飲
時歌妓解語花者左手折荷花右手執杯行酒歌小聖
樂詞云綠葉陰濃徧池亭水閣偏趁凉多海榴初綻朶
朶蹙紅羅乳燕雛鶯弄語對髙栁鳴蟬相和驟雨過似
瓊珠亂撒打徧新荷人世百年有幾念良辰美景休放
虚過富貴前定何用苦張羅命友邀賓燕賞飲芳醑淺
斟低歌且酩酊從教二輪來徃如梭此詞載錦機集盖
元遺山預爲製曲以教歌者也(古今/詞話)
趙松雪於李丞相㑹間贈歌者貴貴浣溪沙云滿捧金
杯低唱詞尊前再拜索新詩老夫慚愧鬢成絲羅袖染
將修竹翠粉香須上小梅枝相逢不似少年時(詞苑/)
松雪夫人管仲姬生泖西小蒸至今其路尚名管道工
詩善畫竹亦能小詞嘗題漁父圖云人生貴極是王侯
浮利浮名不自由爭得似一扁舟弄月吟風歸去休松
雪和云𣺌𣺌煙波一葉舟西風朩落五湖秋盟鷗鷺傲
王侯管甚鱸魚不上鈎(太平/清話)
趙承旨與管夫人伉儷相得倡和甚多一日趙欲納姬
以一曲調管夫人云我爲學士你做夫人豈不聞陶學
士有桃葉桃根蘇學士有朝雲暮雲我便多娶幾箇呉
姬越女何過分你年紀也過四旬只管占住玉堂春管
亦以一曲答之云你儂我儂忒煞情多情多處熱似火
把一塊泥揑一箇你塑一箇我將他來齊打破用水調
和再捏一箇你再塑一箇我我泥中有你你泥中有我
和你生同一箇衾死同一箇槨調笑甚工(古今/詞話)
故宋駙馬都尉楊震嘗招詹天游飲酒半出諸姬侑觴
天游屬意名粉兒者口占浣溪沙有不曾眞箇也消魂
之句楊遂以粉兒贈之曰請天游眞箇消魂也天游又
有清平樂云醉紅宿翠髻嚲烏雲墜管是夜來渾不睡
那更今朝早起東風滿搦腰肢堦前小立多時却恨一
番新雨想應濕透鞵兒云見一妓訴狀立㕔下遂賦此
一云石次仲作(樂府/紀聞)
詹天游於至元中監醮長春宫見羽士丈室古鏡狀如
秋葉背有金刻宣和御寳四字有感因賦霓裳中序第
一詞云一規古蟾魄瞥過宣和幾春色知那箇栁鬆花
怯曽搓玉團香塗雲抹月龍章鳳刻是如何兒女消得
便孤了翠鸞何限人更在天北磨滅古今離别幸相從
薊門仙客蕭然林下秋葉對雲淡星疎睂青影白佳人
已傾國漫贏得癡銅舊畫興亡事道人知否見了也華
髮(詞苑/)
詹天游以豔詞得名見諸小說其送童甕天兵後歸杭
齊天樂云相逢喚醒京華夢呉塵暗斑吟髮倚擔評花
認旗沽酒歴歴行歌竒跡吹香弄碧有坡栁風情逋梅
月色畫鼓紅船滿湖春水斷橋客當時何限俊侣甚花
天月地人被雲隔却載蒼煙更招白鷺一醉修江又别
今回記得再折栁穿魚賞梅催雪如此湖山忍教人更
說此伯顔破杭州之後也觀其詞絶無黍離之感桑梓
之悲而止以游樂爲言宋季士習一至於此(詞品/)
趙待制作朩蘭花慢詞又别書樂府成帙以就正於王
德璉凡三十五首而豔詞特多凭䦨干水調歌頭二闋
頗以孤忠自許紛華是薄而興亡骨肉之感黙寓其中
意其父子之仕當時亦實有不得已者良可悲也(許初/跋趙)
(仲穆自書/樂府巻子)
王德璉趙子昻之壻其學識爲時所推尤長於今樂府
曾製踏莎行八闋寄楊廉夫廉夫大稱賞命侍兒歌之
并梓以行世(詞統/)
姚牧庵醉髙歌詞云十年燕月歌聲幾點呉霜髩影西
風吹起鱸魚興已在桑榆暮景榮枯枕上三更傀儡塲
中四并人生幻化如泡影幾箇當機自省牧庵一代文
章鉅公此詞髙古不減東坡稼軒(詞品/)
呉草廬以理學名其和揭浩齋送春渡江雲流傳一時
詞云名園花正好嬌紅殢白百態競春妝笑痕添酒暈
豐臉凝脂誰與試鉛霜詩朋酒伴趁此日流轉風光儘
夜游不妨秉燭未覺是疎狂茫茫一年一度爛漫離披
似長江去浪但要教啼鶯語燕不怨盧郎問春春道何
曽去任蜂蝶飛過東牆君看取年年潘令河陽(詞苑/)
元文宗御奎章閣虞伯生爲侍從日以討論法書名畫
爲事柯敬仲退居吳下伯生賦風入松詞寄之末云報
道先生歸也杏花春雨江南詞翰兼美一時傳唱機坊
織其詞爲帊幾如法錦後張仲舉於姚子章席上同敬
仲賦摸魚兒末段及之云楚芳玉潤吳蘭媚一曲夕陽
西下沉醉罷君試問人生誰是無情者先生歸也但留
意江南杏花春雨和淚在羅帊楚芳吳蘭二妓名(古今/詞話)
黃季景湖亭蓮花中有雙頭一枝方邀客同賞而爲人
折去季景惘然張仲舉爲作摸魚兒詞云問西湖舊家
兒女香魂還又連理多情欲賦雙蕖怨閒却滿匳秋意
嬌旖旎愛照影紅妝一樣新梳洗王孫正擬喚翠袖輕
歌玉笙低按凉夜爲花醉鴛鴦浦凄斷凌波夢裏空憐
心苦絲脃吳娃小艇應偷採一道綠萍猶碎君試記還
怕是西風吹作行雲起䦨干漫倚待載酒重來尋芳已
晚餘恨𣺌煙水(詞苑/)
古今梅詞甚多惟張翥六州歌頭一首云孤山歲晚石
老樹槎枒逋仙去誰爲主自疎花破冰芽烏帽騎驢處
近修竹侵荒蘚知幾度蹋殘雪趁晴霞空谷佳人獨耐
朝寒峭翠袖籠紗甚江南江北相憶夢魂賒水遶雲遮
思無涯又苔枝上香痕沁么鳳語凍蜂衙瀛嶼月偏來
照影橫斜痩爭些好約尋芳客問前度那人家重呼酒
摘瓊葩挿鬟鴉喚起春郊扶醉休辜負錦瑟年華怕流
芳不待回首易風沙吹斷城笳眞有飛鴻戲海舞寉游
天之勢(卓人/月)
仇仁近居錢塘游其門者張雨張翥俱以能詞名其詠
蟬齊天樂極可誦嘗登招寳山觀月出作八犯玉交枝
後段云不知是水是山不知是樹茫茫知是何處倩誰
問凌波輕歩漫凝睇乗鸞秦女想庭曲霓裳正舞莫須
長笛吹愁去怕喚起魚龍三更噴作前山雨其縱橫之
妙直似東坡(詞苑/)
張雨故宋崇國公九成裔孫自號句曲外史有雪獅兒
詠梅花次仇山邨韻云含香弄粉便勾引游騎尋芳城
南城北别有西邨斷港冰澌微綠孤山路熟伴老寉晚
先尋宿怕凍損三花兩蕊寒泉幽谷幾番花影濯足記
歸來醉臥雪深平屋春夢無憑鬢底閙蛾爭撲不如圖
畫相對展官奴風竹燒黄燭自聽瓶笙調曲(詞苑/)
沈休文八詠詩語麗而思深後人遂以名樓照映千古
近時趙子昻鮮于伯機詩詞頗勝趙詩云山城秋色靜
朝暉極目登臨未擬歸羽士曽聞遼寉語征人又見塞
鴻飛西流二水玻瓈合南去千峰紫翠圍如此溪山良
不惡休文何事不勝衣伯機百字令云長溪西注似延
平雙劒千年初合溪上千峰明紫翠放出羣龍頭角瀟
灑雲林微茫煙草極目春洲闊城髙樓迥恍然身在寥
廓我來陰雨兼旬灘聲怒起日日東風惡須待青天明
月夜一試嚴維佳作風景不殊溪山信美處處堪行樂
休文何事年年多病如削伯機名樞自號困學民性嗜
古物圖書彞鼎環列一室中客至則相對吟諷窮日夜
不倦或命酒徑醉醉中作放歌大字皆竒崛不凡居呉
興時趙子昻爲貌其神蜀郡虞伯生贊之曰斂風沙裘
劒之豪爲湖山圖史之樂翰墨軼米薛而有餘風流擬
晋宋而無怍可以想其人矣(詞品/)
薩天錫小䦨干詞云去年人在鳳凰池銀燭夜彈絲沉
水香消棃雲夢暖深院繡簾垂今年冷落江南夜心事
有誰知楊栁風柔海棠月淡獨自倚䦨時筆情何減宋
人其金陵懐古詞尤多感慨有一江南北消磨多少豪
傑之句(詞苑/)
天台陶宗儀﨑嶇亂離之日每以筆墨自隨時時休息
樹隂有所見輙摘葉書之貯破盎埋樹根下積十數日
一發其藏書成名輟耕録有南浦詞其卒章曰水葓揺
晚月明一笛潮生浦欲問漁郎無恙否回首武陵何許
其髙致可想見也(古今/詞話)
㑹波邨在松江城北三十里其西九山離立若幽人冠
帶拱揖狀一水並九山南過邨外以入於海溝塍畎澮
隱翳竹樹間春時桃花盛開雞犬之聲相聞有武陵風
概隱者停雲子居焉一舟時放中流或投竿或彈琴或
呼酒獨酌或哦詠陶謝韋栁詩殆將與功名相忘嘗坐
余舟中作茗供襟抱清曠不覺度成溪山好一曲主人
即補入中吕調命洞簫吹之與童子櫂歌相答極鷗波
縹緲之思(陶宗/儀)
吳仲圭工於畫亦能小詞嘗題麐溪沈彦實處士畫册
云紅葉邨西日影餘黄蘆灘畔月痕初輕撥棹且歸歟
掛起漁竿不釣魚盖漁父詞也其品之髙妙何減張志
和(名畫/記)
倪元鎭亦以畫名慕呉仲圭之爲人曽繪其漁父詞爲
圖小詞亦澹而潔(古今/詞話)
雲林有人月圓詞云驚回一枕江南夢漁唱起南津畫
屏雲嶂池塘春草無限消魂舊家應在梧桐覆井楊栁
藏門閒身空老孤篷聽雨燈火江邨詞意髙潔别有贈
妓小璚英栁梢青云樓上玉笙吹徹白露冷飛瓊珮玦
黛淺含顰香殘栖夢子規啼月揚州徃事荒凉有多少
愁縈思結燕語空津鷗盟寒渚畫䦨飄雪又何其婉轉
多風如是(詞苑/)
元人工於小令套數而詞學漸衰惟滕玉霄集中塡詞
不減宋人之工鵲橋仙齊天樂二首共推清綺又有贈
宋六嫂百字令云栁顰花困把人間恩愛尊前傾盡何
處飛來雙比翼直是同聲相應寒玉嘶風香雲捲雪一
串驪珠引元郎去後有誰著意題品誰料濁羽清商繁
絃急管猶自餘風韻莫是紫鸞天上曲兩兩玉童肩並
白髮棃園青衫老傅試與流連聽可人何處滿庭霜月
清冷六嫂小字同壽元遺山有贈觱篥工張觜兒詞即
其父也嫁於宋每與其夫合樂妙入神品盖六嫂善謳
其夫能傳其婦翁之藝云玉霄又有贈歌童阿珍瑞鷓
鴣云分桃斷袖絶嫌猜翠被紅褌興不乖洛浦乍陽新
燕爾巫山行雨左風懐手攜襄野便娟合背抱齊宫婉
孌諧玉樹庭前千載曲隔江唱罷月籠階盖鄭櫻桃解
紅兒之流用事甚工予同年吳學士仁甫極喜誦之(詞/品)
崑山顧阿瑛好游每出必以筆墨自隨徃來九峰遯浦
間自稱金粟後身一日同陳浩然游支硎山飲於張氏
樓徐姬楚蘭佐酒以琵琶度曲座客郯雲臺爲之心醉
阿瑛口占蝶戀花詞戲之有云玉手佳人笑把琵琶理
狂殺雲臺標外史斷腸只合江州死一時爭傳唱之(古/今)
(詞/話)
予於近世諸家樂府惟清眞詞犂然有當於心晴川殊
有宗風雨坐空山試閱一觧便如輕衫駿騎上下五陵
花發鶯啼垂楊拂面時也(程鉅/夫)
無名氏有作天淨沙者其一云枯藤老樹昏鴉小橋流
水平沙古道西風痩馬夕陽西下斷腸人在天涯其二
云平沙細草斑斑曲溪流水潺潺塞上清秋早寒一聲
新鴈黃雲紅葉青山每見元人作金字經迎仙客乾荷
葉天淨沙等曲因其無一定之律欲去之如此曲馬字
亦可叶作平聲者則何所不至也(老學/叢談)
元人小說博囉有杏園春時諸女秋千爲戲拜珠立馬
牆頭見之求婚焉令賦秋千寄調菩薩蠻咏鶯寄調滿
江紅詞意可喜許之按安圖孫曰拜珠延祐中少年平
章也(樂府/紀聞)
昔於臨潼驪山之湯泉見石刻元人無名氏一詞云三
郎年少客風流夢繡嶺蠱瑶環漸嬌汗發香海棠睡暖
笑波生媚荔子漿寒况此際曲江人不見偃月事無端
羯鼓三聲打開蜀道霓裳一曲舞破潼關馬嵬西去路
愁來無㑹處淚滿關山空有羅囊遺恨錦韤傳看歎玉
笛聲沉樓頭月下金釵信杳天上人間幾度秋風渭水
落葉長安語語爲太眞紀恨按之爲大石調風流子也
再過之石已磨爲别刻矣(詞品/)
天目中峰禪師與趙文敏爲方外交同院馮海粟學士
甚輕之一日松雪强中峰同訪海粟海粟出所賦梅花
百絶句示之中峰一覽畢走筆成七言律詩如馮之數
海粟神氣頓懾嘗賦行香子詞云短短橫牆矮矮疎牕
一方兒小小池塘髙低疊嶂曲水邊旁也有些風有些
月有些香日用家常竹几藤牀儘眼前水色山光客來
無酒清話何妨但細烘茶淨洗盞滚燒湯又云閬苑瀛
洲金谷瓊樓算不如茅舎清幽野花繡地莫也風流却
也宜春也宜夏也宜秋酒熟堪篘客至須留更無榮無
辱無憂退閒是好著甚來由但倦時眠渇時飲醉時謳
又云水竹之居吾愛吾廬石粼粼亂砌堦除軒牕隨意
小巧規模却也清幽也瀟灑也安舒嬾散無拘此等何
如倚䦨干臨水觀魚風花雪月贏得工夫好炷些香圖
些畫讀些書若不經意出之者所謂一一天眞一一明
妙也(筆記/)
馮海粟每臨文必命侍史二三人潤筆以俟酒酣伸紙
疾書隨數多寡頃刻而盡嘗賦踏莎行詞以贈妓女珠
簾繡(堯山堂/外紀)
黃子常賣花聲本意云人過天街曉色擔頭紅紫滿筠
筐浮花浪蕊畫樓睡醒正眼横秋水聽新腔一聲催起
吟紅叫白報得蜂兒知未隔東西餘音軟美迎門爭買
早斜簪雲髻助春嬌粉香簾底喬夢符和之云侵曉園
丁報道嬌紅嫩紫巧工夫攢枝餖蕊行歌佇立灑洗妝
新水捲香風看街簾起深深巷曲有箇重門開未忽驚
他尋春夢美穿牕透閣便憑伊喚取惜花人在誰根底
可謂工力悉敵夢符嘗言作樂府有三法鳳頭猪肚豹
尾也其集名惺惺老人樂府(堯山堂/外紀)
卲亨貞有沁園春二首一詠美人睂一詠美人目新豔
入情其單詞凭䦨人云誰冩江南一段秋妝點錢塘蘇
小樓樓中多少愁楚山無盡頭氣竭於直而情亦不贍
(古今/詞話)
楊鐵崖年未七十休官駕一舟名春水宅徃來九峰三
泖間東南才俊之士造門納屨無虚日酒酣以徃筆墨
橫飛鉛粉狼籍或戴華陽巾披鶴氅坐船屋上吹鐵笛
作梅花弄或呼侍兒歌白雪之詞自倚鳳琶和之賓客
皆蹁躚起舞以爲神仙中人竹枝盛於元季鐵崖集之
自製亦至五十餘首時又有一鐵崖者假其名折柬至
止相見之次飲酒賦詩才思不減絶無赧容不受津餽
而去鐵崖爲歎息久之(古今/詞話)
楊廉夫竹枝詞一時和者五十餘人詩百十餘首予最
愛徐延徽一首云盡說盧家好莫愁不知天上有牽牛
賸抛萬斛臙脂水瀉向銀河一色秋(詞品/)
楊鐵崖云徃年與大癡道人扁舟東西泖間或乘興渉
海抵小金山道人出所製小鐵笛令余吹洞庭曲道人
自歌小海和之不知風作水横舟楫揮舞魚龍悲嘯也
(太平/清話)
丘長春詠棃花無俗念云春游浩蕩是年年寒食棃花
時節白錦無紋香爛漫玉樹瓊苞堆雪靜夜沉沉浮光
靄靄冷浸溶溶月人間天上爛銀霞照通徹渾似姑射
眞人天姿靈秀意氣殊髙潔萬化參差誰信道不與羣
芳同列浩氣清英仙才卓犖下土難分别瑶臺歸去洞
天方看清絶長春世之所謂仙人也而詞之清拔如此
余嘗問好事者曰神仙惜氣養眞何故讀書史作詩詞
答曰天上無不識字神仙余因語吾黨曰天上無不識
字神仙世間寧有不讀書道學邪今之講道者東書不
看號曰忘言觀妙豈不反爲異端所笑乎(詞品/)
元有浚儀永古特氏馬公名祖常者製詞云金爐寳熏
流篆雲花間百舌啼早春五方戲馬賽爭道傳宣催賜
十流銀又云日邊寳書開紫泥内人珠帽歩輦齊君王
視朝天未旦銅龍漏轉金雞啼詞統列於竹枝而余辨
爲宫詞也元人小說中稱其樂府纎豔勝人惜乎未見
有阿嚕威嘉結桑者竹枝云南北峰頭春色多湖山堂
下來棹歌美人蕩槳過湖去小雨細生寒綠波其張掖
人雅克布哈者竹枝云湖頭水滿藕花香夜深何處有鳴
榔郎來打魚三更裏零亂波光與月光其回回巴哩察
者竹枝云鳳凰嶺下月色凉無數竹枝官道旁東家爲
愛青青竹截作參差吹鳳凰俱極輕麗(古今/詞話)
元季明州女子栁含春年十六禱於神祠一少年僧竺
月華窺其姿而悅之戲以其姓作咒誦云江南栁嫩綠
未成隂攀折尚憐枝葉小黄鸝飛上力難禁留取待春
深女聞之怒歸告其父訟於方國珍捕僧至欲投之江
月華訴曰死分也乞伸一言許之乃復吟云江南月如
鏡亦如鈎如鏡未臨紅粉面如鈎不展翠幃羞空自照
東流國珍知其以名爲解一笑釋之(留青/日札)
元女子有詠九張機者中一首云四張機鴛鴦織就欲
雙飛可憐未老頭先白春波碧草曉寒深處相對浴紅
衣此與王秋澗之平湖樂邵清溪之凭闌人不便與詞
並傳者也而女子之黠慧可想矣(樂府/雅詞)
　陳鳳儀劉燕哥皆樂妓也陳有送别一絡索詞云海棠
　也似别君難一點點啼紅雨劉有餞劉參議太常云明
　月小樓間第一夜相思淚彈皆傳唱一時(古今/詞話)
　嘉靖甲子福清韓夢雲過石湖山前見遺骸惻然掩之
　夜中夢一麗人自稱王秋英字澹容元季兵亂不辱而
　死感君掩骨恩願諧伉儷明年上巳夢雲攜雞酒奠其
　墓而哭之秋英出見歌所製瀟湘逢故人慢一闋有無
　主泉扄也能得有情雞黍之句遂與夢雲同歸(詞統/)
　元士大夫以樂府名者竒巧莫如關漢卿庾吉甫楊淡
　齋盧疎齋豪爽則有馮海粟滕玉霄藴藉則有貫酸齋
　馬昂夫(太平/清話)
　詞忌堆砌亦不僅以纎豔爲工元人之妙在於冷中帶
　謔所以老優能製少婦善謳即當日院本昔人以被之
　絲竹者何等清新流麗噫音律一道無關理學何苦復
　驅之爲學究(元詞/序)
御選歴代詩餘巻一百十九
　欽定四庫全書
御選歴代詩餘巻一百二十
司經局洗馬掌局事兼翰林院修撰加二級(臣/)王奕清奉
旨校刋
　　　詞話(明/)
　有明兩祖列宗好學不倦染翰俱工如仁宗鳳栖梧賦
　九月海棠云煙抹霜林秋欲褪吹破臙脂猶覺西風嫩
　翠袖怯寒愁一寸誰傳庭院黄昏信明月修容生逺恨
　旋摘餘嬌簪滿佳人鬢醉倚小䦨花影近不應先有春
　風分娟秀絶倫宣宗有醉太平賜學士沈度云濃雲散
　雨收花苑内鳴鳩曉來喜見日光浮暖融融永晝麥苖
　潤澤懐清秀榴花濕映紅光溜田家鼓缶盡歌謳是處
　慶豐年醉酒其留心農事如此不須七月繪豳風矣(蘭/皋)
　(集/)
　周憲王遭世隆平奉藩多暇留心翰墨尤精馬貫之學
　製誠齋樂府傳竒若干種音律諧美流傳内府至今中
原絃索多用之李夢陽汴中元宵絶句云中山孺子倚
新妝趙女燕姬總擅塲齊唱憲王新樂府金梁橋外月
如霜王詩有誠齋錄新錄諸集其竹枝歌云春風滿山
花正開春衫女兒紅杏腮儂家蕩槳過江去爲問阿郎
來不來巴山後面竹雞啼巴山前頭沙鳥栖巴水巴山
到郎處聞郎又過石門溪復有鷓鴣天咏繡鞵云花簇
香鈎淺涴塵輕風微露石榴裙金蓮自是慳三寸難載
盈盈一段春仙已去事猶存陽臺何處更爲雲相思攜
手游春日尚帶年時草露痕(蘭皋/集)
劉基初見明太祖命賦竹箸詩有漢家四百年天下只
在張良一借間之句太祖恨相見晚也其未遇時賦感
懐水龍吟云雞鳴風雨瀟瀟側身天地無劉表啼鵑迸
淚落花飄恨斷魂飛繞月暗雲霄星沉煙水角聲清嬝
問登樓王粲鏡中白髪今宵又添多少極目鄉關何處
𣺌青山髻螺低小幾回好夢隨風歸去被渠遮了寳瑟
絃僵玉笙指冷冥鴻天杪但侵堦莎草滿庭緑樹不知
昏曉感喟激昂擇木之意見矣(草堂/詞評)
昔文履善過張許廟作沁園春詞旨壯烈劉伯温過余
闕廟亦作沁園春以哀之其詞可與履善相匹今載於
此生天地間人誰不死死節爲難念英偉竒才世居淮
甸少年科第拜命金鑾面折奸貪指揮風雨人道先生
鐵肺肝生平事扶危濟困拯溺摧頑清名要繼文山使
廉懦聞風膽竝寒想孤城血戰人皆致死闔門抗節誰
不辛酸寳劒埋光星芒失色露濕旌旗也不乾如公者
黄金難鑄白璧常完(詞苑/)
青田生查子云蜘蛛網畫檐一日絲千轉紅燼落寒釭
心死無由見謁金門云風嫋嫋吹緑一庭春草轉應曲
云秋雨秋雨牕外白楊自語青門引云相憐自有明月
照人肺腑清如水漁家傲云亂鴉啼破樓頭鼓花犯云
餘香怨繡被踏莎行云愁如溪水暫時平雨聲一夜依
然滿渡江雲云定巢新燕子睡起雕梁對立整烏衣山
鬼謡云離魂常在郊樹月深星暗蒼梧逺化作杜鵑歸
去皆妙麗入神句(古今/詞話)
宋金華以大手筆開一代風氣而亦有麗語如戀郎思
郎非一朝好似幷州花剪刀一股在南一股北㡬時裁
得合歡袍有郎金鳳飾花容無郎秋鬢若飛蓬儂身要
令千年白不必來塗紅守宫此濫湖竹枝也其小詞惜
不及見耳(古今/詞話)
楊孟載少時見楊㢘夫命賦鐵笛歌成㢘夫喜曰吾意
詩境荒矣今當讓子一頭地當時有老楊小楊之目睂
菴詞饒有新致(樂府/紀聞)
髙季廸十宫詞思深致逺不僅以典贍見長即如長門
怨云君明猶不察妬極是情深可以想其情思青邱樂
府大致以疎曠見長而石州慢又纒緜之極緑楊芳草
年少抛人晏元獻何必不作婦人語(古今/詞話)
成祖於中秋夜開宴賞月月為雲掩命解縉賦詩縉遂
口占落梅風一調云嫦娥面今夜圓下雲簾不著羣仙
見􁨣今宵倚䦨不去眠看誰過廣寒宫殿成祖覽之歡
甚又賦長歌成祖益喜同縉飲至夜半月復明朗浮雲
盡散成祖笑曰卿真奪天手段也(解縉/集)
楊㢘夫游杭州訪瞿士衡於傳桂堂士衡之從孫宗吉
年十四見㢘夫香匳八題即席倚和俊語疊出其花塵
春跡云燕尾㸃波時有韻鳳頭踏月悄無聲黛睂顰色
云恨從張敞毫邉起春向梁鴻案上生金錢卜歡云織
錦軒窗聞笑語採蘋洲渚聽愁吁香頬啼痕云斑斑湘
竹非因雨㸃㸃楊花不是春㢘夫歎賞謂士衡曰此君
家千里駒也時席上以鞵杯行酒即命製詞宗吉賦沁
園春云一掬嬌春弓様新裁蓮步未移笑書生量窄愛
渠儘小主人情重酌我休遲醖釀朝雲斟量暮雨能使
麴生風味竒何須去向花塵留跡月地偷期風流到手
偏宜便豪吸雄呑不用辭任凌波南浦惟誇羅襪賞花
上苑秪勸金巵羅帊髙擎銀瓶低注絶勝翠裙深掩時
華筵散奈此心先醉此恨誰知㢘夫大喜命侍妓歌以
行酒極歡而罷(詞品/)
瞿宗吉風情麗逸著翦燈新話及樂府歌詞多偎紅倚
翠之語為時傳誦及謫戍保安當興安失守邉境蕭條
永樂已亥降佛曲於塞下選子弟唱之時值元宵作望
江南五首詞㫖淒絶聞者皆為泣下(西湖/志餘)
凌彦翀於宗吉為大父行彦翀作梅詞霜天曉角栁詞
栁梢青各一百首號梅栁爭春宗吉一日盡和之彦翀
驚歎呼為小友宗吉以此知名後彦翀自南荒歸𦵏西
湖宗吉作詩送之云一去西川隔夜臺忽看白璧瘞蒼
苔酒朋詩友凋零盡只有存齋冒雨來存齋宗吉自號
也(西湖/志餘)
楊復初築室南山以村居自號凌彦翀賦漁家傲詞夀
之云采芝步入南山道道深宛似蓬萊島聞説村居詩
思好還被惱蒼苔滿地無人埽載酒亭前松合抱客來
便許同傾倒玉兎已將靈藥搗秋意早月華長似人難
老復初和云當時承望求仙道那知薄命如郊島留得
殘生猶自好多懊惱塵緣俗慮何時埽子已成童無用
抱醉眠任便和衣倒今嵗砧聲秋未搗涼風早看來只
恐中年老瞿宗吉亦和云喜來不涉邯鄲道愁來不竄
沙門島惟有村居閒最好無事惱苔階竹徑頻頻埽有
酒可斟琴可抱長生擬看三松倒臼内靈砂親自搗歸
隠早朝廷未放元真老宗吉既和此詞而復序云舊譜
皆以仄聲起歐公呼范文正為窮塞主首句所謂塞上
秋來風景異者正此格也他如王荆公之平岸小橋千
嶂抱周清真之㡬日春陰寒側側謝無逸之秋水無痕
清見底張仲宗之釣笠披雲青嶂遶亦皆如是今二公
皆以平聲易之特著此以俟知音爾(詞品/)
閩人林子羽官員外郎有題吳江垂虹橋詩欲借仙家
遼海鶴月明吹笛水晶宫是也其妻朱氏贈外之什亦
有待漏衣沽仙掌露朝天身惹御爐香句時閩中良家
女張紅橋平日欲得才如李青蓮者事之林投以詩紅
橋稱善遂委身焉林游金陵作念奴嬌留别紅橋有云
軟語叮嚀柔情婉孌鎔盡肝腸鐵此去何之碧雲春樹
早晚翠千疊圖將羇思歸來細與伊説紅橋和答云還
憶浴罷描眉夢回攜手踏碎梁間月漫道胸前懐豆蔻
今日總成虚設桃葉津頭莫愁湖畔逺樹煙雲疊寒燈
旅邸熒熒誰與閒説一則打算歸來一則商量去後情
事如見(閒情/集)
錢塘馬浩瀾號鶴牕善咏詩尤工詞調雖皓首韋布而
含吐珠玉錦繡胸腸褎然若貴介王孫也其詞名花影
集自序云予始學為南詞漫不知其要領偶閲吹劒錄
中載東坡在玉堂日有幕士善歌坡問曰吾詞何如栁
七對曰栁郎中詞宜十七八女郎按紅牙拍歌楊栁岸
曉風殘月學士詞須闗西大漢執鐵板唱大江東去縁
是求二公詞而讀之下筆略知蹊徑然四十餘年僅得
百篇亦不可謂不難矣法雲道人嘗勸山谷勿作小豔
詞山谷云空中語耳余欲以空中語名其集或曰不文
改稱花影集花影者月下燈前無中生有以為假則真
謂為實猶涉虚也徐伯齡言鶴牕與陸清溪同出劉菊
莊之門清溪得詩律鶴牕得詞調異體齊名可謂盛矣
(詞品/)
聶大年嘗賦卜算子詞二首盖自況也詞云楊栁小蠻
腰慣逐東風舞學得琵琶出教坊不是商人婦忙整玉
搔頭春笋纎纎露老却江南杜牧之嬾為秋孃賦粉淚
濕鮫綃只恐郎情薄夢到巫山第㡬峰酒醒燈花落數
日尚春寒未把羅衣著睂黛含顰為阿誰但恨從前錯
馬浩瀾和云歌得雪兒歌舞得霓裳舞料想前身跨鳳
仙合作蕭郎婦顔色雪中梅淚㸃花梢露雲雨巫山十
二峰未數髙唐賦花壓鬢雲低風透羅衫薄殘夢瞢騰
下翠樓不覺金釵落㡬許别離愁猶自思量著欲寄蕭
郎一紙書又怕歸鴻錯(詞品/)
朝鮮蘇世讓與華使君有倡和集其憶王孫賦殘春云
無端花絮曉隨風送盡春歸我又東雨後嵐光翠欲濃
寄征鴻家在千山萬栁中又西域鎖懋堅作樂府有聲
其菩薩蠻賦殘春云曉鐘若到春偏去一畨日永傷遲
暮誰送斷腸聲黄鸝知客情山光嬌靨濕仍滯傷春泣
緑酒瀉杯心巻簾空抱琴亦可見文教之逺矣(古今/詞話)
杭州花綸年十八黄觀榜及第第三人初讀巻官進巻
以花為第一練子寜第二黄觀第三御筆改定黄第一
練第二花第三故南京有花練黄黄練花之語後人猶
以花狀元稱之是科題名記及登科錄皆以黄練二公
死革除之難刻毁故相傳多誤花有詞藻其謫戍雲南
日有題楊太真畫圖水仙子云海棠風梧桐月茘枝塵
霓裳舞翠盤嬌繡嶺春錦棚嬉金釵信香囊恨癡三郎
泥太真馬嵬坡血汚游魂楊栁睂青顰黛損芙蓉面零
脂落粉牡丹芽翦草除根其風致不減元人小山酸齋
輩滇人傳唱多訛其字余為訂正之云(詞品/)
宣徳中三楊在内閣有從官出松竹梅求題者榮題松
溥題竹後皆書賜進士第賜進士出身獨士竒起於辟
召乃作題梅詞云竹君子松大夫梅花何獨無稱呼回
頭試問松和竹也有調羮手段無盖桂殿秋也世以此
定三楊優劣(晚香堂/清語)
商毅菴鄉會殿試皆第一負鼎鉉重望而小詞明淨簡
練亦復沾沾自喜今讀其旅情春暮秋月退食諸篇不
堕時趨自有殊致其一叢花咏初春云東風有信無人
見露微意栁際花邉尤覺妥帖輕圓也(古今/詞話)
吳匏菴詞有繁花落盡留紅藥新笋叢生帶緑苔名句
也時有趙寛字栗夫為匏菴所取士詞名半江集匏菴
嘗曰不遇呉寛爭得趙寛(耆舊/續聞)
夏言以議禮驟貴世廟因正月降雪命言等作時玉賦
石塘曾銑夏之内戚作漁家傲詞互相賡唱遂起河套
之議故黄泰泉有千金不買陳平計之句盖譏之也(湧/幢)
(小品/)
詞至夏桂洲嚴介溪俱以百字令朩蘭花慢為贈答之
什如陸儼山周白川亦無不效之但悉遵舊人之韻千
篇一律了無㫖趣若桂洲閨豔小令膾炙人口者則又
嫁名於無名氏集中三百九十調應酬居多介溪往來
詞調紛紛於扇面畫幅相見輒用以媚之嘗有寄陸儼
山百字令後半云祗今遥指江雲重吟渭樹髙興參差
發四十年來同宦海不覺飇馳星滅槐省垂魚鳳池鳴
玉相對俱華髪君恩報了五湖同訪煙月此正奸雄
之語也余雖不欲以人廢言亦豈至為其所欺耶(錢/允)
(治/)
空得鬱金裙酒痕和淚痕舒亶語也鍾退谷評閭邱曉
詩謂具此手段方能殺王龍標此等語乃出渠輩手豈
不可惜僕毎讀嚴分宜鈐山堂集至佳處輒作此歎(花/草)
(蒙拾/)
我朝以詞名家者伯温穠纎有致去宋尚隔一塵用修
好入六朝麗字似近而逺公謹最號雄爽比之稼軒覺
少精思(藝苑/巵言)
成都楊慎所著書百餘種號為博洽金華胡應麟嫌其
熟於稗史不嫺於正史作筆叢以駁之然楊所輯百琲
真珠詞林萬選王弇州亦謂之詞家功臣也因議禮謫
戍瀘州暇時紅粉傅面作雙了髻插花令諸妓扶觴游
行了不為怍有以書規之者答云文有仗境生情詩或
托物起興如雀延伯臨陣則召田僧超為壯士歌宋子
京修史使麗豎㸐椽燭吳元中起草令逺山磨隃麋
是或一道也走豈能執鞭古人聊以耗壯心遣餘年
耳知我者不可以不聞此言不知我者不可以不聞
此言詩有羅衣香未歇猶是漢宫恩句詞亦富贍
(樂府/紀聞)
楊用修少時善琵琶毎自為新聲度之及登第後猶於
暑月花綰兩角髻著單紗半臂背負琵琶共二三騷人
携尊酒席地坐西長安街上歌所製小詞撮撥到曉適
李閣老早朝過之聴其聲異常流令人詢之則云楊公
子修撰也李為之下車楊舉巵進李曰朝尚早願為先
生更彈彈罷而火城將熄李先入朝楊亦隨著朝衣而
至朝退進閣揖李先生及其尊人李笑謂曰公子韻度
自足千古何必躬親絲竹乃擅風華自是長安一片月
絶不聞楊公子琵琶聲矣(桐下/听然)
升菴夫人黄氏寄外詩有曰歸曰歸愁嵗暮其雨其雨
怨朝陽之句傳誦人口又有滿庭芳巫山一段雲諸詞
皆為雅麗或比之趙松雪管夫人然管工畫竹耳詩詞
鄙俚不及黄逺矣(晚香堂/清語)
王渼陂初作北曲自謂極工徐召一老樂工問之殊不
見許於是爽然自失北面執弟子禮以伶為師久遂以
曲擅名天下詞曲雖不同要不可盡作文字觀此詞與
樂府所以同源也(花草/蒙拾)
唐子畏素性不羇及坐廢益游於酒人以自娯宸濠禮
聘之子畏知其有異志乃佯狂裸形箕踞以處得遣歸
又傳其鬻身梁溪巨室以求美婢見諸劇戲祝枝山嘗
傅粉墨從優伶入市度新聲多為狎斜游著擲果窺簾
醉紅金縷諸集皆言情之作好負逋債出則萃而呼責
之者踵相接也兩人同濫筆墨多諧謔而人尊重之唐
詞有踏莎行千秋嵗引祝有鳳栖梧浪淘沙俱不甚精
警(古今/詞話)
子畏呉下才人而佳詞絶少踏莎行四時閨詞膾炙當
世及讀陳白陽集知俱係陳作陳集編於其從孫明卿
者諒無傳疑余欲改正友人曰倩陳山人彩毫為唐解
元㸃染風流也可何必認真乃不果改(蘭皋/集)
文衡山待詔素性髙雅不喜聲妓呉俗六月廿四荷花
洲渚畫舫笙歌咸集祝枝山唐子畏預匿二妓人於舟
尾邀之同遊衡山先面訂不與妓席唐祝私約酒闌歌
聲相接出以侑觴衡山憤極欲投水唐祝呼小艇送之
乃其水龍吟題情亦甚婉麗但聲調錯落句讀參差稍
為正之詞云依依落日平西正池上晚涼初足太湖石
畔絲絲疎雨芭蕉簇簇院落深沈簾櫳静悄闌干幽曲
猛然間何處玉簫聲起滿地月明人獨風約輕紗透肉
掩酥胸盈盈新浴一段風情滿身嬌怯恍然寒玉青團
扇子欲舉還垂㡬畨虚撲向夜闌獨笑紅襠自解滅銀
屛燭(古今/詞話)
王世貞於帖括盛行之日獨以詩古文鳴世當時詞家
亦都尚不痛不癢篇什而獨能以生動見長以故汪道
昆李攀龍輩俱遜之即弇州自謂意在筆先筆隨意往
法不累氣才不累法有境必窮有證必切匪獨詩文為
然填詞末藝敢於數子云有㣲長晚年學道王穉登
以書諷之弇州答曰僕晏坐澹然無營子嘲我未焚
筆硯筆硯固當焚但世無士衡以此二物少延耳(古/今)
(詞話/)
弇州少好讀書駱行簡竒之曰他日必以文章名世汪
伯玉曰詩如孫武韓信用兵宫嬪市人無不可陣詞則
沾沾自喜亦出人一頭地李于鱗曰惟某敢與狎主齊
盟而小詞弗逮也弟世懋時人呼為小美奉常集詞僅
數首自謂游江西後頗覺有進(堯山堂/外紀)
探花王昂榜下擇壻時作催妝詞寄調好事近云喜氣
滿門闌光動綺羅香陌行到紫薇花下悟身非凡客不
須脂粉汚天真嫌怕太紅白留取黛睂淺處畫章臺春
色(詞品/)
李于鱗懐宗子相詩云臥病山中生桂樹懐人江上落
梅花邊廷實懐李獻吉詩云四海酒杯形影外十年詩
草夢魂餘時推作者而李有八聲甘州邊有踏莎行俱
不足存何也(古今/詞話)
徐文長爲胡少保幕客掌書記督府勢嚴重文武將吏
莫敢仰視文長戴敝烏巾衣白布澣衣非時直闖門入
長揖就坐奮袂縱談幕中有急需召之不至夜深開㦸
門以待偵者還報徐秀才方泥飲大醉叫呶不可致也
倭既靖宴將士於爛柯山文長走筆作鐃歌云接得羽
書知破賊爛柯山上正圍棋又云帳下共推擒虎將江
南只數義烏兵少保命刻石詞有菩薩蠻咏鞵鵲踏花
翻咏走馬妓諸選皆載之(明詩/紀事)
文長咏半面美人圗詞有這半面剛被那半面兒相遮
之句靈慧絶倫(屠隆/)
林章溺情一妓適妓以他事繫獄林日徘徊於外計欲
出之爲賦孤鸞一闋云爲誰抛撇似海燕初分林鶯乍
别回首天涯滿目雲山愁絶東風不憐春色把一枝楊
花吹折直恁黏雲帶雨更盈盈似雪奈夢兒相隔恨難
說想昨夜孤衾今日雙頰比這青衫上有幾重啼血一
聲晚鐘動了又送人腸斷時節莫把琵琶亂撥正春江
潮咽尋爲當事所釋欲委身於林林竟度爲女冠人皆
賢之(樂府/紀聞)
湯義仍文采風流照耀一世出其緒餘以爲塡詞如回
文菩薩蠻添字昭君怨皆傑作也(古今/詞選)
俞仲茅小詞云輪到相思没處辭睂間露一絲視易安
纔下睂頭又上心頭可謂此兒善盜然易安亦從范希
文都來此事睂間心上無計相迴避語脫胎特更工耳
(花草/蒙拾)
俞少卿云萬歴以來詩文制義化爲四目蒙魌九頭妖
鳥而詩餘以無人染指故獨留本來面目此言固是激
論如馮董二文敏趙忠毅呉文端李太㒒范尚寳焦修
撰王編修諸公何嘗無一二佳詞但非專家故不爲少
卿所推藉耳(詞衷/)
俞君宣自負風情嘗爲顧文英賦古鏡詞云張郎一去
君且代郎看雙蛾觧理贈别躊躇不忍把君分碎問容
顔君獨知憔悴受多磨與君無異廣寒三五嫦娥愁向
却元自已晴空裏似丹青㸃綴個中小小洞天深處背
地沉迷形影都無據憐君自爲分明累貯盡了漢宫人
淚架罷妝殘瞥然收却逺山横翠盖調寄桂枝香也文
英善書以碧絲作小楷繡之鏡臺遺所歡未幾卒君宣
夢文英謝此詞且曰後二語不吉愛其佳未請易也嗟
乎栁緜枝上朝雲爲之感没架罷妝殘文英遂以讖終
詞入妙來竟令生者可以死耶(蘭皋/集)
古今竹枝皆泛咏風土惟田藝蘅云阿孃拘束好心癡
白玉䦨干䕶竹枝春色到來抽亂笋石頭縫裏迸芽兒
若個郎來討竹秧雌雄須得要成雙明年此日春雷發
管取嬰兒脫錦腔共四首皆賦本意盖倣楊栁枝采蓮
曲體也卓珂月以爲正格要亦不必(花草/蒙拾)
吾家於陵及華山處士世有隠徳余輩膠黏五濁羇鎖
一生每憶少年青松白石之盟何止浩歎歲丁酉始得
築婉孌草堂於二陸遺址故有長者爲營栽竹地中年
方愜住山心之句然山中亦不能如道家保鍊吐納以
嗇餘年即佛藏五千巻隨讀隨輟惟喜與鄰翁院僧談
接花藝果種朮劚苓之法其餘一味安穩本色而已嘗
作臨江仙一詞云婉孌北山松樹下石根結箇岩阿巧
藏精舎恰無多尚餘檐隙地種竹與栽梧髙臥不須愁
客至客來野笋山蔬一瓢濁酒儘能沽倦時呼寉舞醉
後倩僧扶(陳繼儒岩/栖幽事)
四時之景無如初夏余嘗夜歸作攤破浣溪沙云梓樹
花香月半明棹歌歸去蟪蛄鳴曲曲栁塘茅屋矮挂漁
罾笑指吾廬何處是一池荷葉小橋横燈火紙牕修竹
裏讀書聲(岩栖/幽事)
維揚張世文著詩餘圗譜絶不似嘯餘譜詞體明辨之
舛錯而爲之規規矩矩眞塡詞家功臣也其自製鵲踏
枝有云紫燕雙飛深院靜寳枕紗幮睡起嬌如病一線
碧煙縈藻井小鬟茶進龍香餅又斜日髙樓明錦幕樓
上佳人癡倚䦨干角心事不知縁底惡對花珠淚雙雙
落新蒨藴藉更足振起一時(古今/詞話)
卓珂月自負逸才詞統一書蒐采鑒别大有廓清之力
乃其自運去宋人門廡尚逺神韻興象都未夢見(花草/蒙拾)
王次回喜作小豔詩最多而工疑雨集二巻見者沁入
肝脾里俗爲之一變幾於小元白云詞不多作而善改
昔人詞殊有加毫頰上之致如秋千改徐文長云多嬌
最愛鞵兒淺有時立在秋千板板已窄稜稜猶餘三四
分一鈎渾玉削紅繡幇兒雀休去歩香堤游人量印泥
起句已比舊作較穩換頭紅絨止半索繡滿幇兒雀僅
能刻畫其纖改語則見其晳而直矣且雀不可以紅絨
繡乃以絨繡雀於紅幇上耳亦改語爲是其别意改洪
叔璵云花露漲冥冥欲雨還晴薄羅衫子著來輕解道
明朝寒食近且莫成行花下酒頻傾纖手重増十三絃
畔訴離情又得一宵相伴也無限丁寧比洪作止存三
句詞意俱換幾於虞允文用王權之卒不止李太尉入
北軍也其茉莉改劉叔安云簾櫳午寂正陰陰窺見後
堂芳樹緑徧長叢花事杳忽接瓊葩丰度豔雪肌膚蕊
珠標格銷盡人間暑還憂風日曲屏羅幙遮護長記歌
酒䦨珊微聞暗麝笑覓衣沾露月没䦨干天似水相伴
謝孃牕户浴後輕鬟凉生滑簟總是牽情處惹人幽夢
枕邊零亂如許起處簾中堂後緑陰菴藹說花時已覺
有情豔雪蕊珠狀花之色暗麝狀花之香鬟間簟上枕
邊舉護花者之張設戴花者之神情摹擬畢到語復俊
麗可謂詞中聖手所用劉語不過四句此可竟稱次回
作也(詞筌/)
呉魯于孝廉能詩善書築墅南郭盡泉池澗石亭臺花
竹之勝小詞瀟灑絶俗自比稼軒有和稼軒卜算子詞
云性嬾不衣冠地僻無車馬誰與山翁作徃還五月披
裘者髙枕石爲牀劇飲盆爲瓦不讓羲皇已上人五栁
先生也倦放林逋寉嬾策山公馬千尺長廊水一方猶
羨舟居者地僻蘚侵堦屋老松生瓦門外人來問主人
山水之間也(詞衷/)
沈天羽四集中有别集自謂有鉥腸鏤腎之妙吾最喜
其意致相詭言語妙天下數語爲詩餘别開生面然亦
有刻意纖巧致離本旨不無竒過得庸深極反淺之病
岷源濫觴不得不歸咎别集二字(詞衷/)
陳大樽文髙兩漢詩軼三唐蒼勁之氣與節義相符乃
湘眞一集風流婉麗如此傳稱河南亮節作字不勝綺
羅廣平鐵心梅賦偏工清豔於黄門益信(蘭皋/集)
明季詞家競起然妙麗惟湘眞閣江蘺檻諸什如咏斜
陽則云弄晴催薄暮咏黄昏則云青燈冷碧紗煙盡半
晌愁難定咏五更則云愁時如夢夢時愁角聲到小紅
樓咏杏花則云微寒著處不勝嬌一番弄雨花梢咏落
花則云玉輪碾平芳草半面惱紅妝咏春閨則云幾度
東風人意惱深深院落芳心小咏豔情則云難去難去
門外尺深花雨皆黄門意到之句(古今/詞話)
夏存古燭影揺紅云辜負天公九重上有春如海佳期
一夢斷人腸靜倚銀釭待隔浦紅蓮堪采上扁舟傷心
欸乃梨花帶雨栁絮迎風一番愁債回首當年綺樓畫
閣生光彩朝彈瑶瑟夜銀箏歌舞人常在一自變遷陵
谷黯消魂難再金釵十二珠履三千淒凉千載遺珠零
璧諸選不收偶列於此(玉樊/堂稿)
詞至雲間幽蘭湘眞諸集言内意外已無遺議所謂華
亭腸斷宋玉魂消稱諸妙合謂欲專詣所微短者長篇
不足耳北宋諸家大率如是正如嘉州右丞不能爲工
部之五七排體自足名家(逺志/齋)
相傳黄山逸客行香子一闋云俊翮無聲飢掠寒庭滿
樛枝鳥雀皆驚惜哉不中狙擊秦嬴恨筑參差椎孟浪
劍縱横汝鶻來聽休恥無能問何如繡臂金鈴空拳未
徃氣巳崢嶸任破長空没孤影攪青冥云見一鶻擊鳥
不中而旁爲之歎惜者惜不得作者姓名然其詞自足
傳也(詩餘/五集)
徐小淑絡緯吟其爲絶句也盖賢乎其爲近體也其爲
樂府也盖賢乎其爲近體絶句也乃其爲長短句也盖
賢乎其爲開元諸家也如中調霜天曉角爲歸舟之作
有云露浥芙蓉茜翠澀枯棠瓣傍疎桞西風幾點行行
尚緩家在碧雲天半念歸舟游子一片鄉心撩亂對旅
鴈沙汀盼殺白蘋秋苑小淑善繪事此爲畫中詞詞中
畫吾不能辨(董斯/張)
呉江葉仲韶之配沈宜修字宛君一女名紈紈字昭齊
有愁言集一女名小鸞字瓊章有返生香集宛君浣溪
沙云淡薄輕陰拾翠天細腰柔似栁飛緜吹簫閒向畫
屏前詩句半縁芳草斷鳥啼多爲杏花殘夜寒紅露濕
秋千紈紈浣溪沙云幾日輕寒嬾上樓重簾低控小銀
鈎東風深鎖一牕幽晝永半消春寂寂夢殘獨語思悠
悠近來長自只知愁小鸞南柯子云門掩瑶琴靜牕消
畫巻閒半庭香霧繞䦨干一帶淡煙紅樹隔樓看雲散
青天痩風來翠袖寒嫦娥睂又小檀彎照得滿堦花影
只難攀虞美人云深深一點紅光小薄縷微煙裊錦屏
斜背漢宫中曽照阿嬌金屋淚痕濃朦朧穗落輕煙散
顧影渾無伴愴然午夜漫凝思恰似去年秋夜雨牕時
塡詞甚富盡稱令暉道韞萃於一門惜乎天靳之以年
也(午夢/堂集)
王修微初爲青樓後爲黄冠詞集甚富皆言情之作多
有俳調其懐譚友夏如夢令云月到閒庭如晝修竹長
廊依舊對影黯無言欲道别來清痩春驟春驟風底落
紅僝僽(竹牕/詞選)
廬州少婦張嫺倩作子夜歌云落花風捲愁難歇枝頭
燕翦裁桃葉花氣沁蘭香游絲挂緑牕蕉青鸞翅影草
碧龍鬚冷無語倚瑶琴閒花在膽瓶雖緑牕自怨不失
貞靜(伊人/思)
張倩倩沈宛君之姑之女歸宛君弟君庸宛君季女瓊
章兒時寄養舅家以倩倩為母倩倩工詩詞作即棄去
瓊記憶其數首瓊章亡宛君悼其女追懐倩倩為之作
傳併錄瓊章所記詩詞附傳中有寒夜懐君庸蝶戀花
云漠漠輕隂籠竹院細雨無情淚濕霜花面試問寸腸
何様斷殘紅碎緑西風片千徧相思纔夜半又聴樓前
叫過傷心鴈不恨天涯人去逺三生縁薄吹簫伴(午夢/堂集)
洪武中呉江沈韶游襄漢歸舟次九江登琵琶亭月下
髣髴聞歌聲明日復往徙倚亭中一麗人冉冉來二小
姬前導韶拜問之曰漢主陳友諒之婕妤鄭婉娥也年
二十而死殯此亭旁二侍女一名鈿蟬一名金鴈皆當
時殉葬者命取酒共飲歌念奴嬌一闋曰即昨夕郎所
聞也詞云離離禾黍歎江山依舊英雄塵土石馬銅駝
荆棘裏閲徧㡬畨寒暑劍㦸灰飛旌旗鳥散底處尋樓
櫓喑啞叱詫只今猶説西楚憔悴玉帳虞兮燈前掩面
雙淚飛紅雨鳳輦羊車行不返九曲愁腸漫苦梅瓣凝
妝楊花翻雪回首成終古翠螺青黛絳仙慵畫睂嫵又
口占一律贈韶云鳳䑵龍舟事已空銀屏金屋夢魂中
黄蘆晩日烘殘壘碧草寒煙鎖故宫隧道魚燈油欲燼
妝臺鸞鏡匣長封憑君莫話興亡事淚濕臙脂損舊容
與韶談元末羣雄興廢及偽漢宫中事歴歴如見臨别
以金條脱為贈同游梁生作琵琶佳遇歌(樂府/紀聞)
嘗論前代諸詞家文成之於元獻猶蘭亭之似梓澤也
新都之於廬陵猶𢎞治之似伯玉也瑯琊之於睂山猶
小令之似大令也公謹之於幼安猶宣武之似司空也
逮黄門舎人之於屯田待制直如曹劉之與蘇李遂覺
後來益工世有解人應不河漢斯言(詞衷/)
周東遷三百篇音節始廢至漢而樂府出樂府不能代
民風而歌謠出六朝至唐樂府又不勝詰屈而近體出
五代至宋近體又不勝方板而詩餘出唐之詩宋之詞
甫脱頴而已徧傳歌工之口元世猶然今則盡廢矣觀
唐以後詩之腐澁反不如詞之清新使人怡然適性是
不獨天資之髙下學力之淺深各殊要亦氣運人心有
　日新而不能已者故詩至於餘而詩亡詩至於餘而詩
　復存也(詞統/序略)
　
　
　
　
　
　
　
　
　
　
　
　
　
御選歴代詩餘巻一百二十
