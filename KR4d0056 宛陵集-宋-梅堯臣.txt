#+TITLE: 宛陵集-宋-梅堯臣
#+DATE: 2016-06-11 12:24:36
#+SOURCE: github.com/kanripo/KR4d0056 master ccbecec8                
宛陵先生集目録卷第四
　池州後詩(上)
　　池州陳生見過　春隂
　　春晴對月　植梔子樹
　　百舌　提壼鳥
　　青梅　挾彈篇
　　五日登北山　寄新安錢倅
　　得永叔回書　建德新牆詩
　　九月五日謝學士寄醖
　　九月見梅花　答新安錢學士
　　答陳五進士　謝賓客挽歌(三首)
　　徃東流江口寄内　代内答
　　訪礦坑老僧　除夕與家人飮
　　立春在元日　遊水簾巖
　　詠官妓從人　夏雨
　　五日與陳眞卿飮　彼鴷吟
　　感遇　雪詠
　　臘日出獵　和楊敏叔秋晚
　　田家　陶者
　　縣署叢竹　巧婦
　　聞永叔謫夷陵　聞尹師魯謫富水
　　寄饒州范待制　詠右丞醉圗
　　猛虎行　白鷴
　　後園桃李花　道傍虎跡行
　　悼李道士　野田行
　　水輪詠　山村行
　　鳴雉詞　寄公異弟
　　去春城　讀范公述嚴祠碑
　　禽言四首　讀梅子眞傳
目録終
重刻宛陵梅聖俞詩集序
明賜進士嘉議大夫都察院
右副都御史奉
勅督撫南畿吉郡宋儀望譔
詩自三百篇後騷選繼作風
雅斯存樂府歌謡六義兼備
屈宋蘇李代稱宗工繇両漢
以還文人學士掞藻吐竒竝
登辤苑人懐隋璧家寳靈蛇
可謂彬彬盛矣䆮及魏晉體
裁屢更雖材難兼贍而代擅
所長綜其實要以不詭于性
情為至律詩濫觴六朝而獨
盛有唐然自元和而降斯軌
復榛韓退之文雄一代而風
人之旨缺焉餘無論矣有宋
繼興文總徃代歐蘇曽王最
稱大家然論其詩求所謂唐
人之音蔑如也予在弱冠覽
歐陽公所序梅聖俞詩未嘗
不太息想見其為人既購其
集讀之陶寫性靈名状物理
辤清而興逸頗與宋調殊致
王文康謂二百年無此作信
矣後生末學動舌則黜宋人
如是則登歌清廟之什至矣
彼閭閻里巷孱夫婺婦短謳
㣲吟亦謂之風非邪夫聲成
文而音㑹情觸景𥘉感生苟
臻其致皆足以薦宗廟而和
神人歐公論聖俞詩使得用
于朝廷作為雅誦以咏歌大
宋之功徳庶幾復追啇周魯
頌之音其賛慕如此聖俞既
窮于詩竟不得厠大僚其後
官至都官貟外郎予所善大
叅梅君純甫氏守徳都官族
裔也萬暦乙亥冬再巡宣州
相與談及良乆大叅君曰先
都官集板乆訛缺明公倘有
意焉幸甚遂以家蔵繕本令
都官裔孫郷進士一科来呈
予廼命宣城令姜子竒方刻
焉刻成一科致其大叅君書
先公集頼歐公序之流傳至
令明公又歐公邑人倘賜之
言則先都官假寵于公者猶
在歐公也予不得辤輒以昔
所嚮慕于都官者序而歸之
丙子春二月
宛陵先生詩集序
予聞世謂詩人少逹而多窮
夫豈然哉盖世所傳詩者多
出扵古窮人之辭也凡士之藴
其所有而不得施扵丗者多
自放扵山巔水涯外見蟲魚
草木風雲鳥獸之状類徃徃
探其竒恠内有憂思感憤之
鬱積其興扵怨刺以道覉臣
寡婦之所歎盖愈窮則愈工
然則非詩之能窮人殆窮者
而後工也予友梅聖俞少以
䕃𥙷為吏累舉進士抑扵
有司困扵州縣凡十餘年年
今五十猶從辟書爲人之佐
鬰其所畜不得奮見扵事
業其家宛陵㓜習扵詩自
爲童子出語已驚其長老
既長學乎六經仁義之說其
爲文章簡古純粹不求苟說
扵丗丗之人徒知其詩而已
然時無賢愚語詩者必求之
聖俞聖俞亦自以其不得志
者樂扵詩而彂之故其平生
所作扵詩尤多丗既知之矣
而未有薦扵上者昔王文康
公嘗見而歎曰二百年無此作
矣雖知之深亦不果薦也
若使其幸得用扵朝廷作
為雅頌以詠歌大宋之功徳
薦之清廟而追啇周魯頌
之作者豈不偉歟奈何使
其老不得志而為窮者之
詩廼徒彂扵蟲魚物類覉
愁感歎之言丗徒喜其工而
不知其窮之乆而将老也可
不惜哉聖俞詩既多不自
收拾其妻之兄子謝景初
懼其多而易失也取其自
洛陽至扵吴興以來所作
次為六十卷予嘗嗜聖俞
詩而患不能盡得之遽喜
謝氏之能次也輒序而蔵之
慶暦六年三月右正言知制
誥知滁州事歐陽脩序
刻宛陵先生集後叙
大中丞䑓宋公檄宣城刻梅􁑫
官詩粤期鍥局告成扵執事者
令竒方􁎊竊効役云
眀興右文化洽豹變一峕上國
之英簮茟而鳴盛中林之士結
薻以揚芬煥若霞綺之亘雲空
爛若春荑之薄鏡水嘉隆間蓋
益稱彬郁焉曷嘗不掩材徃古
矜妍異代㢤而觀采者卒亡逃
扵反唇此其故殆且難言之􁑫
官固宋人藉令今三尺子𧺫而
譚詩猒宋人目不及瞬也顧攷
􁑫官所為詩核事模情棊􁙀星
寘啇音幽韵苦雨飄風使讀者
宛肰其身􁅝而惻肰其心揺即
無論止虖禮義要亦有概扵中
非直尚輔頰之感無論汪洋乎
江海要亦取義天山非直趂墟
者供一朝之晬樸質堇存風雅
未墜先民有言文章匿采匪盛
世之徴􁎊尚輔頰而趂墟者其
敝也夫善歌者使人㡭其聲而
響必報之
中丞公是舉也其意在斯矣竒
方不侫間覆覧鑑宋事西北跳
梁兵威日頓􁑫官著孫子有味
乎權竒之指其朧月夜隂寄歐
陽夷陵諸詠或蒿目而憂乎當
世豈與彼平章月露流連光景
者已㢤在昔輙以文士類掇春
華不及䆋實将緩急非益是黯
扵通方者爾
中丞公文質並茂緼義風生誦
其詩尚論其世是舉也其意者
在斯乎意者其或在斯乎孝亷
君一科謂竒方
公部吏屬為殿如此語曰為黔
之物必資乎墨狐裘羔袖令忱
有媿色
萬曆丙子季秋月吉直隷寧國
府宣城縣知縣監利姜竒方譔

刻宛陵先生集後終
書梅聖俞詩藁後
　　　　　　　　廬陵歐陽脩譔
凢樂逹天地之和而與人之氣相接故其
疾徐奮動可以感扵體歡愉惻愴可以
察扵聲五聲单出扵金石不能自和
也而工者和之然抱其噐知其聲莭其
㢘肉而調其律吕如此者工之善也今指
其噐以問于工曰彼簨者􁏐者堵而編
執而列者何也彼必曰鼗皷鍾磬絲管于
戚也又語其聲以問之曰彼清者濁者剛
而奮柔而曼衍者或在郊或在廟堂之下
而羅者何也彼必曰八音五聲六代之曲上者
歌而下者舞也其聲噐名物皆可以數
而對也然至于動盪血脉流通精神使
人可以喜可以悲或歌或泣不知手足鼔
舞之所以然問其何以感之者則雖有善
工猶不知其所以然焉盖不可得而言也樂
之道深矣故工之善者必得于心應于手
而不可述之言也聼之善亦必得于心而
㑹以意不可得而言也堯舜之時夔得
之以和人神舞百獸三代春秋之際師㐮
師曠州鳩之徒得之為樂官理國家知興
亡周衰官失樂噐淪亡散之河海逾于
百歲間未聞有得之者其天地人之和氣
相接者既不得泄于金石疑其遂獨鍾
扵人故其人之得者雖不可和于樂尚能
謌之為詩古者登謌清廟太師掌之而
諸矦之國亦各有詩以道其風土性情至
扵投壼饗射必使工歌以逹其意而為賔
樂盖詩者樂之苗裔與漢之蘇李魏
之曺劉得其正始宋齊而下得其浮淫
流佚唐之時子昻李杜沈宋王維之徒
或得其淳古澹泊之聲或得其舒和髙
暢之莭而孟郊賈島之徒又得其悲愁
鬰堙之氣由是而下得者時有而不純焉
今聖俞亦得之然其體長扵本人情状風物
英華雅正變態百出哆兮其似春凄兮其
似秋使人讀之可以喜可以悲陶暢酣適不
知手足之将鼔舞也斯固得之深者邪其
感人之至所謂與樂同其苗裔者邪余嘗
問詩于聖俞其聲律之髙下文語之疵病
可以指而告余也至其心之得者不可以言
而告也余亦将以心得意㑹而未䏻至之
者也聖俞乆在洛中其詩亦徃徃人皆有
之今将吿歸余囙求其藁而冩之然夫前
所謂心之所得者如伯牙鼔琴子期聼之
不相語而意相知也余今得聖俞之稿猶伯
牙之琴絃乎
右宋都官貟外郎宣城梅堯臣
聖俞宛陵集六十卷今宣城太
守袁旭廷輔所重刻也何為刻
之表先賢以儀後進者太守職
也始宣城郡政乆弛袁君至殚
志竭慮薙姦滌穢朞嵗之間横
民以戢良民以妥脩舉學政爰
興教化表章先賢風勵多士扵
是脩都官之墳率學諸生行展
謁之禮而詢求其文盖郡人莫
或知者及訪都官之後始得此
編遂刻以傳聖俞當仁宗朝與
韓范當歐諸公㳺聖俞詩名特
盛扵時最𥘉王文康公曙覽之
歎曰二百年無此作矣而見知
歐公尤深相與尤密時盖有擬
歐梅扵韓孟者非宣城山川靈
秀之所鍾歟今天下學士君子
皆知聖俞為宣之傑出顧宣之
人有不䏻知此袁君之心所不
容巳也聖俞平生所著又有唐
載廿六卷詩小傳廿卷注孫子
十三篇又嘗編脩唐書此亦後
来宣之人所當知也因并及之
正統已未冬十一月乙已朔
光祿大夫少師兵部尚書兼
華盖殿大學士廬陵楊士竒題

　　　　　　　　　　　　　　　　　　　　　　宣城尤廷弼刻
宛陵先生集卷第一
　　　　　　　　宋宛陵梅堯臣聖俞著
　　　和謝希深㑹聖宫
三后威靈逺層巒棟宇興衣冠漢原廟歌舞魏
西陵日月融光盛山河王氣增叢楹琢文石連
網絡朱䋲碧瓦寒鋪玉重欄瑩鏤冰粹儀神霧
擁法衮繡龍升星斗羅容衞軒墀侍股肱宸蹤
耀璇牓瑞羽集觚稜閟殿深珠箔雕垣界綺縢
笙從緱嶺咽雲傍帝鄕凝龜組恭來詣貂璫肅
奉承欲知歸厚意孝德自烝烝
　　　右丞李相公自洛移鎭河陽
侯服齊三輔天臺聳百僚新章刻銅虎舊德冠
金貂巳作歌𥜗化方期執玉朝䨇鞬辭洛宅千
騎向河橋鼓角春城暮鶯花故苑遙瓜亭猶接
畛棠苃自敷條夾道都人擁迎風駟牡驕莫隨
文學乗空望斾旌飄
　　　上巳日午橋石瀨中得䨇鱖魚
脩褉洛之濱湍流得素鱗多慙折腰吏來作食
魚人水髪粘篙緑溪毛映渚春風沙暫時逺紫
線憶江蓴
　　寒食前一日陪希深逺遊大字院
一百五將近千門煙火微閑過少傳宅喜見老
萊衣晚雨竹間霽春禽花上飛禪庭淸溜滿幽
興自忘歸
　　遊龍門自潜溪過寶應精舍
遙愛夏景佳行行淸興屬安知轉廻溪始覺來
平谷古殿藏竹間香菴遍巖曲雲霞弄霽暉草
樹含新緑時鳥自綿蠻山花競紛縟莫言歸路
賒明月還相續
　　　依韻和希深遊大字院(白傳舊宅)
夫君康樂裔顧我子眞派湛然懷清機超爾尋
虛界暫來香園中共憇寒松大先生醉復吟長
老言不壞信與賞心符寧同俗士愛杖屨恣遊
遨池塘仍感槩焚香露蓮泣聞磬霜鷗邁靑板
今巳空濁醪誰許載軟草當熊絪低篁挂纓帶
不覺月明歸候門僮㒒怪
　　　傷白雞
我庭有素雞翎羽白如脂日所慮狂犬未嘗憂
孽貍暝棲向簷隙朝啄循階基毎先烏鳥鳴不
失風雨時雖吾囷廪薄尚汝稻糧遺昨宵天氣
黒隂物恣所窺潜來㗸搏去但覺聲音悲開門
俾馳救巳過墻東陲呵叱不敢食奪然留在玆
湧血被其頸嗋呷氣甚危皓臆變丹赤霜翅兩
離披憫心欲之活碎腦安能治委瘞從爾命孰
忍薑桂爲猶看零落毛蕩漾隨風吹念始託玆
地蒙幸信可知充庖豈云患度日無苦饑如何
遇兇獸毒汝曾不疑斯事義雖小得以深理推
鄧生賜山鑄未免終餒而人道尚乃爾愴焉聊
俛眉
　　　尹師魯治第伐樗
伊人利營構思欲新其居匠築經舊址簷楹礙
高樗且云忍不伐何以成吾廬人言此樹古百
怪所慿依獨秉一定議自將羣俗違乃俾執柯
者丁丁霜刃揮殱殞條百尺橫仆株數圍從玆
朝夕閒不聞鳥雀喧旣能考子室而復高其門
周也昔騁辯得以不材論工今誠匪度苟害安
可存舟檝且非藉薪爨聊用燔莫比溝中斷區
區望犧樽
　　　尹陽尉耿傳惠新栗
金行氣巳勁霜實繁林梢尺素走下隷一奩來
逺郊中黃比玉質外刺同芡苞野人寒齋㑹山
爐夜火炮梨慚小兒嗜茗憶麤官抛此焉眞可
貺遽爾及衡茅
　　　和楊子聰㑹董尉家
董生方好雅玆日爲掃扉森爾延嘉賓歡然去
塵機有客振雙袂敢言陽春暉聊停玉麈尾爲
歌金縷衣古辭何稠疊無乃惜芳菲三閭不餔
糟二子自採薇雖留千載清未免當時饑吾愛
曹公詩古來不敢非人生若朝露捨醉當何歸
四座驚此語未猒翠觴飛胡能後天地何可恃
輕肥沈酣且長詠白首空歔欷
　　　嶺雲
片雨過青天山雲歸絕嶺林際隱微虹溪中落
行影還看隴首飛復愛山間靜
　　　垂澗藤
寒松偃澗濱弱蔓垂纓緑波縈翠帶長水濺低
花馥終日採蘋人攀條映巖曲
　　　林翠
鬱鬱長條抽林間翠堪翦背嶺山氣濃幽人趣
不淺
　　　舟中遇雪
曉風鳴大澤春雪下長河沙草縁堤沒楊花拂
水多驚鷗不知逺候鴈幾聞過欲問耶溪轉今
朝柰興何
　　　田家(四時)
昨夜春雷作荷鋤理南陂杏花將及候農事不
可遲𧖟女亦自念牧童仍我隨田中逢老父荷
杖獨熈熈
草木遶籬盛田園向郭斜去鋤南山豆歸灌東
園瓜白水照茅屋清風生稻花前陂日巳晚聒
聒競鳴蛙
荒村人自樂頗足平生心朝飯露葵熟夜舂雲
谷深採山持野斧射鳥入煙林誰見秋成事愁
蟬復怨碪
今朝田事畢野老立門前拊頸望飛鳥負暄話
餘年自從備丁壯及此常苦煎卒歲豈堪念鶉
衣着更穿
　　　涂中遇雪寄希深
方爲郡邑吏日與故人違極目千山碧馳心一
鳥飛岸傍村杳杳波上雪霏霏欲寄洛陽信泝
流行客稀
　　　妾薄命
昔是波底沙今爲陌上塵曾聞清泠混金屑誰
謂飄揚逐路人悠悠萬物難自保朝看穠華暮
衰老湏知鉛黛不足論何必芳心競春草草有
再三榮顔無一定好曩恩寧重持徒能亂懷抱
　　　秋日同希深昆仲遊龍門香山晚泛伊
　　　川觴詠乆之席上各賦古詩以極一時
　　之娛
落日川上好徘徊弄孤舟鳴桹進山口清唱發
渡頭淺瀨不可泝停橈信中流山樽對蒼翠溪
鳥自沉浮濯足破嵐影采菱臨芳洲千龕晚煙
寂雙壁紅樹秋細細石間泉搖搖波際樓澄潭
若瀉鑑萬象巳盈眸康樂足清尚惠連仍此遊
摘景固無遺揮筆曾未休醉來同淵明興盡殊
子猷歸傍漁梁靜行看夜火幽露華初滴滴夜
吹何颼颼不犯嚴城漏誰言憐近丘
　　　依韻和希深雨後見過小池
碧池新雨後清興一何賒有客過顏巷無貧似
阮家白醪聊泛蟻黃菊未開花旣至休辭醉君
其柰歲華
　　　依韻和子聰夜雨
窻燈光更逈宿霧晦層簷寒氣微生席輕風欲
度簾濕螢依草没暗溜想池添况值相如渴無
嫌魯酒甜
　　　和趙貟外良佐趙韓王故宅
開國勲庸大重城邸第寛枯楊映樓角蔓草被
墻端不見分香妾空餘闘鴨䦨誰來悲孔雀金
翠羽毛殘
　　　春日遊龍門山寺
還邀二三子共到鑿龍遊隂壑泉初動春巖氣
欲浮竹藏深崦寺人渡晚川舟始覺山風急歸
鞍不自留
　　　依韻和希深遊府學
東府尊儒日中州進學初牲牢奠商後典籍講
秦餘大法存無外羣英樂自如時慙遊聖末來
駕折轅車
　　　傷桑
柔條初變緑春野忽飛霜田婦搔蓬首氷𧖟絕
繭腸名翬依麥雊戴勝繞枝翔不見羅敷騎金
鈎自挂墻
　　　觀理稼
稂莠日巳長怱怱芟薙初來時露沾屩歸去月
侵鋤一腹餒猶甚百骸勤有餘吾無力畊苦謬
讀古人書
　　　新繭
露柘林初靜煙梯不復收春𧖟吐絲足工女忌
寒休翠薄時方獻清泉緒未抽閨中能自巧繡
作玉釵頭
　　　依韻和希深遊樂園懷主人登封令
竹映紅蕖水榭開門閑乳雀下青苔伊人何戀
五斗粟不作淵明歸去來
　　　錦竹(此草也似竹而斑)
雖作湘竹紋還非楚筠質化龍徒有期待鳯曾
無實本與凡草俱偶親君子室
　　　廢井
陻廢不知年石欄蒼蘚澀渴心空自煩長綆曾
誰汲無復語滄波坎蛙奚所及
　　　茶竈
山寺碧溪頭幽人緑巖畔夜火竹聲乾春甌茗
花亂兹無雅趣兼薪桂煩燃爨
　　　緱山子晉祠(以下陪太尉錢相/公遊嵩山七章)
王子居玉京故山空寂寞猶聞遡月笙尚想賓
天鶴翠栢深古壇丹霞留逈壑芝庭誰欵扉旌
旗穿林薄
　　　少林寺
紅旌過翠岑林際瞻蓮宇門對幾千巖花開第
一祖禪庭松色寒石室苔痕古寂寂不逢人空
簷鷰方乳
　　　少姨廟
靈祠古殿深少室羣峯碧行雨欲隨車望巖非
化石常聞蘭氣蒸誰奠椒香液寄謝洛川妃凌
波定何益
　　　天封觀
車馬雲外來衣霑半山雨弭節扣眞居捫蘿笑
塵矩廻溪響石叢靈茹抽巖塢玉檻刻年華應
無愧前古(殿檻石柱上有唐樊宗師石鴻韓退/之盧仝題名在焉今亦刻名於此)
　　　㑹善寺
杳藹隨龍節縈紆歷寶山瑠璃開淨界薜荔啓
禪關煑茗石泉上清吟雲壑間峯端生片雨稍
促畵輪還
　　　啓母石
曠哉嵩室陽神怪所棲宅蒼石不知年靈熊去
無迹煙巖想桂宫苔壁疑椒掖不學舜娥悲瀟
湘竹枝碧
　　　轘轅道
險絕稱漢關晨躋瞻一室盤紆石路回迤邐雲
峰出古壁挂青蒼天風起蕭飋洛城西首時望
望平煙宻
　　　中伏日陪二通判妙覺寺避暑(時有僧/鼓琴於)
(座/上)
紺宇迎凉日方床御綌衣清談停玉麈雅曲弄
金徽高樹秋聲早長廊暑氣微不湏河朔飲煑
茗自忘歸
　　　元政上人遊終南
雉節居杜陵南山常在目今玆羡行遊因以謝
巖谷環錫恣探勝㯶綦方踐陸五門嵐翠橫八
水秋隂覆雲峰多隱見林嶺乍回復若見採芝
人余非戀微禄
　　　寄河陽簽判富彥國
籍籍名方逺人知第一流翻同貴公子來事外
諸侯地險長河急天高畵角秋仲宣應自樂寧
復賦登樓
　　　河南受代前一日希深示詩
我昔在桐鄕伊人頗欣戴今來佐洛南事事爲
時背自愧居下流無能謝前軰固乏橫草功當
蒙及瓜代且遺牒訴還何用吏民愛洗眼看舊
書怡然忘宇内
　　　秋雨
雨後秋氣早凉歸室廬清旣摧蚊蠅勢任壯蛩
蟬聲石㨨墜枝熟蒼蘚縁堦生閉門且高卧畏
向泥涂行
　　　白雲和子聰
長憶江海間龍鳴向寒水藹藹蒼渚空悠悠白
雲起是時在漁舟放溜看未巳今來居洛陽埃
壒生蹄䡄羡君玆日心怊悵聊徙倚
　　　同尹子漸王幾道訪郭生别墅不遇
秋野巳澄曠偶來幽興多茨居隔寒水柴戸䕃
喬柯看竹曾留鳯擕朋不爲鵞人歸碧苔徑應
識履痕過
　　　水葒
灼灼有芳艷本生江漢濱臨風輕笑乆隔浦淡
粧新白鷺煙中客紅蕖水上隣無香結珠穗秋
露浥羅巾
　　　黃河
積石導淵源沄沄瀉崑閬龍門自吞險鯨海終
涵量怒洑生萬渦驚流非一狀淺深殊可測激
射無時壯常苦事隄防河曾息波浪川氣迷逺
山沙痕落秋漲槎沫夜浮光舟人朝發唱洪梁
畵鷁連古戍蒼崖向浴鳥不知清夕陽空在望
誰當大雪天走馬堅冰上
　　　王氏昆仲歸寧
昨夜雪霏霏梁山吟未歸關河誰道逺鴻鴈自
相依落日人煙少寒雲驛路微共將彭澤酒稱
壽向庭闈
　　　子聰惠書備言行路及遊王屋物趣因
　　　以答
自我河橋來清話殊未巳亟言閱通疇晨駕遂
遵彼尺書忽見遺經由皆可紀草草始辭家怱
怱渡河水前村客心速入暮隂風起脩路隘且
長疲驂未能止茅居聒夜春寒犬吠墟里明發
西北行崗巒踰迤邐叢蓁但蒙宻未見山中美
谷開逢邑閭豈謂連都鄙冠帶一二同麏麋左
右比問子奚所之俛眉聊啓齒瞥徃登天壇煙
雲隨歩趾傍臨日觀低却望嵩丘邇屑屑視塵
埃紛紛若螻蟻便有林壑心期將榮宦委我昔
愛青蒼無時常徙倚今朝羡君遊勝事空聳企
徒嗟黃綬身莫接青霞軌安得慿羽翰幽懷寄
如此
　　　環州通判張殿丞(亢)
欲向蕭關外窮隂雪暗沙磧寒鴻鴈少冰合水
泉賒自有從軍樂應無去國嗟春風曾不到吹
角寄梅花
　　　張太素之邠幕
應幕向豳郊晨裝辭郟鄏長亭欲少留飛鵠初
成曲魯酒上離顏行塵生驥足悠悠關戍遙黤
黤煙雲屬塞邑多苦寒國風遺舊俗寄音文讌
餘莫待霜條緑
　　　孫屯田召爲御史
薦牘交車府恩書下建章輕軒辭瑞翟危弁學
神羊祖酌方滋桂行威欲犯霜鳯毛仍襲慶雞
舌更含香氣鬱翔龍闕風清振鷺行今朝洛民
思東陌盛壼漿
　　　與諸友普明院亭納凉分題
岸幘清凉地翛然樂未窮竹隂過晚雨林表見
殘虹花影平波上經聲小塢東還思醉吟者寧
與此時同
　　　梅花
似畏羣芳妬先春發故林曾無鶯蝶戀空被雪
霜侵不道東風逺應悲上苑深南枝巳零落羗
笛寄餘音
　　　依韻和希深立春後祀風伯雨師畢過
　　　午橋莊
青郊誰駐馬謝客思池塘野人微波緑江梅嫩
蘂黃初從奠風雨遂此樂壺觴巳愛幽禽語園
林卽日芳
　　　尹子漸歸華產茯苓若人形者賦以贈
　　　行
因歸話茯苓乆著桐君籍成形得人物具體存
標格神岳畜粹和寒松化膏液外凝石稜紫内
藴瓊腴白千載忽旦暮一朝成琥珀旣瑩毫芒
分不與蚊蚋隔拾芥曾未難爲器期増飾至珍
行處稀美價定多益
　　　初見杏花
不待春風徧煙林獨早開淺紅欺醉粉肯信有
江梅
宛陵先生集卷第一
宛陵先生集卷第二
　　　　　　　　宋宛陵梅堯臣聖俞著
　　　依韻和載陽登廣福寺閣
過聞䏈騎出登覽思踰清曉漲林煙重春歸野
水平始看僊杏發巳愛裌衣輕誰見吟餘處殘
陽上古城
　　　依韻和歐陽永叔同遊近郊
洛水橋邊春巳廻柳條葱蒨眼初開無人拾翠
過幽渚有客尋芳上古臺林䆳珍禽時一囀酒
酣紅日未西頽知君最是憐風物更約偷閑取
次來
　　　依韻和永叔同遊上林院後亭見櫻桃
　　　花悉巳披謝
去年君到見春遲今日尋芳是夙期秪道朱櫻
纔弄蘂及來幽圃巳殘枝飄英尚有遊蜂戀著
子唯應谷鳥知把酒聊能慰餘景乗歡不猒夕
陽時
　　　依韻和王幾道涂次杏花有感
馬上逢丹杏芳條拂眼過可憐荒徑少不道故
園多艷蕚粘紅蠟僊葩縐薄羅客心知易感路
逺柰愁何
　　　遊園晚歸馬上希深命賦
興盡夕陽天言歸躍杏韀新隂六街樹逺目萬
家煙歌咽樓千尺吟餘月一弦花間有遊妓醉
去墮金鈿
　　　留題希深美檜亭
幽深有佳趣曾不减林泉衆緑經新雨殘紅墮
夕煙栽萱北堂近夢草故池連乗月時來徃清
歌思浩然
　　　留守相公新剏雙桂樓
藻棟起霄間芳條俯可攀晚雲談次改高鳥坐
中還日映城邊樹虹明雨外山唯應謝池月來
照衮衣閑
　　　和希深避暑香山寺
有客乗新霽雲林共扣扃輕舟過下渡逺水漲
前汀原隰含幽藹岑嵐入杳冥誰知得深趣履
齒石苔青
　　　和希深晚泛伊川
放溜下平波舟移不知逺稍廻溪口風恣愛雲
中巘水鳥靜相依蘆洲藹將晚歸路莫言賒何
妨乗月返
　　　路中月夕登霽景臺與唐英話别
風枝不動月光午况是高臺過新雨吳客方思
千里歸不負洛陽塵與土到時水落鱖鱸肥香
稻初炊鱠紅縷休言羊酪敵蓴羮我亦長吟念
東楚平胡馬嘶誰可留去去相望富春渚
　　　張侍郞中隱堂
疇昔人歸老於玆望白雲門高知後慶賓至誦
先芬草樹中園秀衣冠舊里聞寧同江令宅寂
寞向淮濆
　　　太尉相公中伏日池亭宴㑹(得山字)
何言避徂暑清宴水軒閑竹氣隂池鳯雲峰照
衮山玳簮方映座綵服亦承顏樂奏寒波上杯
香緑芰間瓜浮五色爛簾捲半鈎彎今日賓裾
盛袁劉豈足攀
　　　送臧尉
藹藹神僊尉西風躍馬歸離羣賦黃鵠拜慶着
斑衣雨氣連關黒槐花上路飛同爲洛陽客今
日故人稀
　　　新秋普明院竹林小飮詩序
余將北歸河陽友人歐陽永叔與二三君具觴
豆選勝絕欲極一日之歡以爲别於是得普明
精廬釃酒竹林間少長環席去獻酬之禮而上
不失容下不及亂和然嘯歌趣逸天外酒旣酣
永叔曰今日之樂無愧於古昔乗美景逺塵俗
開口道心胸間逹則逹矣於文則未也命取𥿄
寫普賢佳句置坐上各探一句字字爲韻以誌
玆㑹之美咸曰永叔言是不爾後人將以我軰
爲酒肉狂人乎頃刻衆詩皆就乃索大白盡醉
而去明日第其篇請余爲敘云
　　　得高樹早凉歸
翻然思何苦昨夜秋風高良友念將别幅巾邀
此遨清梵隔寒流亂蟬鳴古樹誰知林下遊復
得盃中趣池上暑風收竹間秋氣早回塘莫苦
留巳變王孫草未墜高梧葉初生玉井凉愁心
異潘岳獨自向河陽不减阮家㑹所嗟當北歸
猒猒敢辭醉明發此歡非
　　　新秋雨夜西齋文㑹
夜色際隂霾燈青謝客齋梧桐生靜思絡緯動
秋懷小酌寧辭醉清言不猒諧誰憐何水部吟
苦怨空堦
　　　秋隂
巳過蕭蕭雨猶成黯黯隂登臨潘岳思憀慄楚
臣心逺吹鳴高樹低雲冐晚岑乆爲關外客不
忍聽踈砧
　　　雨中移竹
荷􁅗冐秋霖怱怱移翠竹欲分溪上隂聊助池
邊緑中散林未開子猷心巳足青青謝栽培豈
愧凡草木
　　　希深所居官舍新得相府𬞞圃以廣西
　　　園
楚相拔葵後蕭條三畝餘煙畦偶連畛蕙圃得
增墟便欲開春沼何妨薙野𬞞始添臺榭美况
近子雲居
　　　和永叔柘枝謌(留守相公/南莊按舞)
漁陽三疊音隆隆紅蕖亂坼當秋風披香擁霧
出妖嫮嫵眉壯髮翩驚鴻鏘鏘雜珮離芳渚珠
㡌紅靴振金縷相迎垂手勢如傾障袂倚謌詞
欲吐最憐應節乍低昻便轉疾徐皆可覩飄揚
初認雪廻風躑躅還看蠒縈緒小小寧聞怨曲
長盈盈自解依儔侣藝竒體妙按者誰金貂大
尹宴清池綺茵繡幄粲輝映玳簮珠履何委蛇
是時郊原新退暑天清氣爽過林墅淮王載酒
昔嘗聞謝公擕妓那能數始知事簡樂民和不
猒來觀柘枝舞
　　　依韻和載陽郊外
近隰葱蘢曙驚烏睥睨啼日光林杪動吹騎管
中嘶路遶寒原古煙橫逺戍迷今來異賓孟誰
復嘆雄雞
　　　奉和永叔得辛判官伊陽所寄山桂數
　　　本封殖之後遂成雅韻以見貺
團團緑桂叢本自幽巖得惠好知不忘青葱寧
改色香生蓮幕間花白萱堂側月露夜偏滋瓊
枝相翕赫
　　　河陽秋夕夢與永叔遊嵩避雨於峻極
　　　院賦詩及覺猶能憶記俄而僕夫自洛
　　　來云永叔諸君陪希深祠岳因足成短
　　　韻
夕寢北窻下青山夢與尋相歡不異昔勝事却
疑今風雨幽林靜雲煙古寺深(此二句/夢中得)攬衣方
有感還喜問來音
　　　希深惠書言與師魯永叔子聰幾道遊
　　　嵩因誦而韻之
聞君奉宸詔瑞祝疑靈岫山水聊得游志願庶
可就豈無朋從俱况此一二秀方蘄建春陌十
刻殘晝漏初經緱氏嶺古栢尚鬱茂却過轘轅
關巨石相撑鬪夕齋禮神祠法衮被藻繡畢事
登山椒常服更短後從者十數人輕齎不爲陋
是時天清隂力氣勇奔驟雲巖杳虧蔽花草藏
澗竇傍林有珍禽驚聒若避彀盤石暫憇休泓
泉助吞漱上窺玉女窻嶃絕非可構下玩搗衣
碪焜燿金紋透尹子體雄恔攀縁愈習狃歐陽
稱壯齡疲軟屢顚踣競歡相扶持芒屩資踐蹂
八僊存故壇三醉孰云謬鄙哉封禪碑數子昔
鐫鏤偶誌一時事曷虞來者詬絕頂瞰諸峰隘
然輕宇宙遙思謝塵煩欲知羣鳥獸韓公傳石
室聞之固巳舊當時興稍衰不暇苦尋究東崖
暗壑中釋子持經呪于今二十年飮食同猿狖
君子聆法音充爾溢膚腠嘗期躡屐過吾儕色
先愀(叶/韻)遂乖眞諦言玆亦甘自咎中頂㑹幾望
凉蟾皓如晝紛紛坐談謔草草具觴豆清露濕
巾裳誰人苦羸瘦便卽忘形骸胡爲戀纓綬或
疑桂宫近斯語豈狂瞀歸來遊少室崷崪殊引
脰石室迢逓過探訪仍邂逅捫蘿上岑䆳僊屋
何廣袤乳水出其間㳙㳙自成溜凡骨此熏蒸
靈眞安可覯霞壁幾千尋四字侔篆籕咸意苔
蘚文誠爲造化授標之神清洞民俗未嘗遘忽
覺風雨冥無能乆瞻扣怱怱遂宵征勝事皆可
復俚歌縱喧譁怪說多駮糅凌晨關塞陽追賞
顏匪厚窮極四百里寧憚疲左右昨朝書報予
聞甚醉醇酎所嗟遊逺方心焉倍如疚
　　　送河清賈主簿歸任
不逺水雲間悠悠泝鷁還分亭接雞犬舉酒對
河山殘雪依荒磧寒煙入暝灣昔人鸞枳歎一
併在離顔
　　　依韻和永叔雪後見寄兼云自尹家兄
　　　弟及幾道散後子聰下縣乆不得歸頗
　　　有離索之歎
常欲登芒嶺無由見洛橋雪飛關戍逈人憶剡
溪遙廣隰嘶征鴈長河起怒飈遽言歡友散能
使去魂銷晚日窮幽藹愁雲暝泬寥縱令佳約
在載酒定何邀
　　　依韻和歐陽永叔黃河八韻
少本江南客今爲河曲遊歲時憂漾溢日夕見
奔流齧岸侵民壤飄槎閣鴈洲峻門波作箭古
郡鐵爲牛目極高飛鳥身輕不及舟寒冰狐自
聽源水使嘗求宻樹隨灣轉長􁉞刮浪收如何
貴沈玉川興是諸侯
　　　季父知并州
捧詔出明光飛軒陟太行玉墀分近侍虎綬給
新章笳吹喧行陌旌旗卷夜霜鴈歸汾水緑城
壓代雲黃土屋春風峭氊裘牧騎狂關山寧乆
駐剰宴柳溪傍
　　　河隂中寨寒食
擊柝聲初絕爲魚夢巳殘幽禽哢清曉宿雨度
餘寒爨火明千竈風旗展一竿歸心慙社鷰自
歎此微官
　　　再至洛中寒食
西洛逢寒食依依似昔年千門方禁火九野自
生煙飄泊棃花雨追隨杏葉韀遊人莫惜醉風
景滿伊川
　　同永叔子聰遊嵩山賦十二題
　　　公路澗
我來袁公溪斷岸猶殘壘僵柳逺臨灣新蒲初
出水行行古臺近兩兩驚禽起雞犬何處聞人
家深塢裏
　　　拜馬澗
王子昔凌霓國人玆拜馬依俙日夜笙聲入寒
泉瀉空傳七日期飛鶴何時下
　　　二室道
度嶺失羣山千峰出天際方欣左右看屢改縈
廻勢勝事誰與同芬然有蘭蕙
　　　自峻極中院歩登太室中峯
稅駕緑巖前攀蘿不知倦人從樹杪來路向雲
端轉忽覺在煙霓回看峰嶺變
　　　玉女窻
玉洞倚霞壁天窻露微明驂鸞去不返啼鳥空
相驚萬木自虧蔽捫蘿復誰情
　　　玉女擣衣石
幽石稱擣衣擣衣人不見雲纓白飄颻巖樹長
葱蒨猶應寒夜中山月來鋪練
　　　天門
古壁何蒼蒼穿雲玉梯出歘然起青冥却立觀
少室前巖復後峯隂晴狀非一
　　　天門泉
泠泠雲外泉的的巖光入靜若僊鑑開寒疑玉
龍蟄時應下鹿羣跡印青苔濕
　　　天池
安知最高頂清淺水池開有時片雲出倐忽生
風雷誰羡雙黃鵠刷羽來徘徊
　　　三醉石
相期物外遊共醉僊壇石舉手薄高穹清風生
兩腋都忘塵世煩笑傲聊爲適
　　　登太室中峰
日夕望蒼崖嶃嶃在天外及來歩其巓下見河
如帶半壁雲樹昏山根巳霶霈
　　　峻極寺
山高路巳窮倐爾逢蘭若落日老僧閑支頥古
松下緩歩入禪庭苔蒼伹蕭灑
　　擬玉臺體七首
　　　欲眠
鴛鴦羅薦開翡翠香幃寂解帶竟羞明移燈向
東壁
　　　擕手曲
擕手出中閨殷勤尅宻期宻期雖不逺廻顧歩
遲遲
　　　雨中歸
來時雲冉冉去值雨霏霏莫怪羅衣濕荆王夢
罷歸
　　　别後
昨日日暮别今日日暮愁猶認縱裙色依依在
石榴
　　　夜夜曲
情來不自理明月生南樓坐感昔時樂飜成此
夜愁
　　　落日窻中坐
含情獨不語落日窻中時妾意與君意相思只
自知
　　　領邊繡
出門重新製纎手行自整願作花工兒長年承
素頸
　　　無題
斗覺瓊枝瘦慵開寶鑑粧臨風恐僊去倚扇怯
宛陵先生集卷第三
　　　　　　　　宋宛陵梅堯臣聖俞著
　　　依韻和希深新秋㑹東堂
何必水周堂翛然萬木凉朋簮玆共樂節物自
迎商巧笑承歡劇新詞度曲長驂鸞悲霧扇泛
蟻釂雲漿並蔕榴房熟連叢桂蘂香人初投轄
醉客甚撡檛狂鬢約寒鵶碧衣輕舞蝶黃流波
閑任注錯席豈依行亹亹談寧倦厭厭夜未央
良時誠可惜清燕此無荒
　　　客鄭遇曇頴自洛中東歸
禪衣本壞色不化洛陽塵獨有煙霞染况將山
水親西風入關戍宿雨過城闉誰羡飄然跡吾
車亦巳巾
　　　馬判官歸闕
與君歸洛陽仕宦頗相偶荏苒遷歲時徘徊樂
文酒今歸巳及瓜爲贈聊折柳亦將隨計書慘
别寧嗟乆
　　　餞彭城公赴隨州龍門道上作
零雨送車輪初清逺陌塵歸藩漢東國遮道洛
陽人伊水照虹斾楚山懷玉麟征軒不可戀梗
淚返城闉
　　　早行道中相逢
黤黤雨雲晦駸駸車馬繁唯憂不及見及見返
無言
　　　古意
故人留雅曲今與新人彈新人聽不足復使後
人歡
　　　送弟良臣歸宣城
喬木句溪邊秋光幾曲連將歸三畝宅逺寄下
江船伴爾唯征鴈悲余有暮蟬親朋如見問貧
外似當年
　　　河南張應之東齋
昔我居此時鑿池通竹圃池清少游魚林淺無
棲羽至今寒窻風靜送枯荷雨雨歇吏人稀知
君獨吟苦
　　　河南王尉西齋
官舎古城隅西齋何寂寂種竹幽趣深開屏翠
光滴青山露南牆落日明東壁危臺起其傍平
隰坐可覿歲暮野田空天高霜隼擊更憐風月
時幾弄林間笛
　　　劉秀才歸河内
君家太行下應復近蘇門河氣知寒早嵐煙覺
暮昬犬鳴林外火笛響月中村乆作山陽客逢
人爲寄言
　　　憶洛中舊居寄永叔兼簡師魯彥國
東堂石榴下夜飮曉未還絺衣濕浩露桂酒生
朱顏君同尹與富高論曾莫攀開吐仁義奥傲
睨天地間以此爲朋樂衡門未嘗關自從北闕
來擾擾時少閑登危欲引望尚不見雲山何由
覿夫子客袂淚瀾斑
　　　武陵行
生事在漁樵所居亦煙水野艇一竿絲朝朝狎
清泚忽自傍藤隂乘流轉山觜始覺景氣佳潜
通小溪裏常時不見春入谷驚紅蘂幽興窮緑
波翫芳心莫巳花外一峰明林間碧洞啓遙聞
雞犬音漸悟人煙邇捨舟遂潛行石徑劣容屣
豁然有田園竹果相叢倚厖眉髽髻人倐遇心
顏喜尚作秦衣裳那知漢名氏自言逢世亂避
地因居此來時手種桃今日開如綺更看水上
花幾度逐風委競引飯彫胡邀飮酌瓊醴復呼
童稚前緑鬢仍皓齒翻遣念還茅思歸釣鱣鮪
將辭亦贈言勿道丘壑美鼓枻出僊源繁英猶
邐迤薄暮返蒼洲微風吹白芷他日欲重過茫
茫何處是
　　　西宫怨
漢宮中選時天下誰爲校寵至莫言非恩移難
恃貌一朝居别舘悔妬何由效買賦豈無金其
如君不樂
　　　夏夜小亭有懷
西南雨氣濃林上昬月色寒影不隨人寥寥空
露白
　　　外兄施伯侃下第赴并門叔父招
共是干時者同爲失意人言趨太原召如慰宛
陵親笳鼓聽臨塞琴書未離身别君無斗酒當
識士安貧
　　　鄭戭及第東歸後赴洋州幕
郤生方得桂王粲始從戎一舸辭吳㑹單車入
漢中亂山雲木古側徑野泉通欲識風煙美心
知故國同
　　　施判官赴饒州
昔日里中舊今爲幙下英煙波歸楚國風月滿
都城食有江魚美時無羽檄驚他年儻行縣肯
使折腰迎
　　　楊畋赴官并州
嘗聞地近胡寒氣盛中都車馬行臨塞關山見
落榆吳鉤皆尚壯章甫幾爲儒寄謝西曹掾能
吟秀句無
　　　歐陽寺丞桐城宰
葉落淮南樹青山徧馬頭人煙將近郭松竹不
知秋夜虎林閒嘯溪泉舍下流門前仲卿廟遺
跡待君求(朱邑冡/祠在焉)
　　　祝熈載赴任東陽(李都尉客)
東陽美山水之子本風流稍去何平叔還追沈
隱侯清江飛晚雨斜日半滄洲縣道行無愧煙
蘿有勝遊
　　　彥國通判絳州
結友時未乆情親心巳照氛埃外自遣風月還
同調復與任浮沉未嘗趨近要以此雖處貧寧
防俗者誚今將辭我去盡日來談笑窮巷敞茅
茨高言出廊廟且作朱韍行聊能發光耀當亦
就銅墨逺之江海徼山郭寂無喧雲川不妨釣
所嗟胡越人千里煩登眺
　　　餘姚陳寺丞
試邑來勾越風煙復上游江潮自迎客山月亦
隨舟海貨通閭市漁歌入縣樓絃琴無外事坐
見浦帆收
　　　明州推官鄭先軰
應幕海邊郡秋風千里歸隨潮吳榜駛轉浦楚
山微野橘霜前熟江螯露下肥還家候靈鵲人
想罷鳴機
　　　聚蚊
日落月復昬飛蚊稍離隙聚空雷殷殷舞庭煙
羃羃蛛網徒爾施螗斧詎能磔猛蝎亦助惡腹
毒將肆螫不能有兩翅索索縁暗壁貴人居大
第蛟綃圍枕席嗟爾於其中寧夸觜如㦸忍哉
傍窮困曾未哀癯瘠利吻競相侵飮血自求益
蝙蝠空翺翔何嘗爲屏獲鳴蟬飽風露亦不慙
喙息薨薨勿乆恃㑹有東方白
　　　賦秋鴻送劉衡州(沆)
秋鴻整羽翮去就自因時徃春南方來遂止天
泉池天泉水清泚鴛鷺日追隨蒲藻豈不樂江
湖信所宜今朝風色便暫向衡陽歸洞庭逢葉
下瀟湘先客飛渚有蘭杜美心無稻糧卑􁉞繳
勿爾念鷹隼寧爾窺煙波千萬里足以資盤嬉
峰前想回日青冥生路岐
　　　清池
泠泠清水池藻荇何參差美人留采掇玉鮪自
揚鬐波瀾日巳淺龜鼈日復滋蝦蟇縱跳梁得
以縁其涯競此長科斗凌亂滿澄漪空有文字
質非無簡策施僊鯉勿苦羡寧將蠯蛤卑徒剖
腹中書悠悠誰爾知聊保性命理逺潛江海湄
泚泚曷足道任彼蛙黽爲
　　　弟得臣歸覲并州
知君歸去心巳逐秋風起明發登太行遙將望
汾水藹藹白雲下吾親正居此拜慶曷爲榮新
除一官美
　　　張脩赴威勝軍判官
青驪渡河水俠氣動刀環入幕沙塵暗臨風鼓
角閑地形通栢谷秋色滿榆關誰復輕儒者難
淹筆硯間
　　　弔唐俞
通閨年最少才俊罕能雙鵩去塵栖室魂歸霧
起窻慈親留漢氷愛妾返荆江一稚纔能語㷀
然寄逺邦
　　　任適尉烏程
俛作程鄕尉折腰還自甘卞峰晴照黛霅水曉
澄藍葑上春田闢蘆中走吏參到時蘋葉長柳
惲在江南
　　　馬殿丞通判宻州
晨裝辭北闕懷紱貳東侯地本全齊勝風仍變
魯優危帆淮上去古木海邊秋相送江潭客曾
同十載遊
　　　夏侯彥濟武陟主簿
懷縣曾余徃風謠爲爾知寒先太行近潤接大
河卑賓酒栽公秫晨羹翦露葵簿書行正委何
似布衣時
　　　余居御橋南夜聞祅鳥鳴效昌黎體
都城夜半隂雲黒忽聞轉轂聲咿􁇔嘗憶楚鄕
有祅鳥一身九首如贅疣或時月暗過閭里緩
音低語若有求小兒藏頭婦㓕火閉門雞犬不
爾留我問楚俗何苦爾云是鬼車載鬼遊鬼車
載鬼奚所及抽人之筋繫車輈昔聽此言未能
信欲訪上天終無由今來中土百物正安得遂
與南方儔上帝因風如可逹願令驅逐出九州
　　　月夜與兄公度納凉閑行至御橋
夕月吐澄明隂雲淨如掃空庭引天翠爽氣生
懷抱家近御橋頭因爲橋畔遊倚欄波上影不
共水東流思歸此清夜何處是江樓四望逺寂
歷微風動颼飀觀闕垂萬象山河趨九州壯哉
帝王宅顧我一蜉蝣富貴非可取田園今向秋
明當拂衣去試與問扁舟
　　　隨州錢相公挽謌
築巖無徃夢遊岱有飛魂墮淚隋侯國遺金漢
帝恩文章流日域忠孝在王門天道何由問秋
風徧九原
昔日傷歸國今朝歎舉輀憂愁傳楚些殄悴感
周詩文草明時訪忠言故吏知居常嗚咽涕飜
作衆人悲
去年伊水上傾府望雲岑路轉猶廻首人誰不
殞心可憐飛語後擠恨九幽深從此埋英骨空
令涙滿襟
　　　僧可眞東歸因謁范蘇州(仲淹)
姑蘇臺畔去雲壑付清機野策過寒水山童護
衲衣松門正投宿竹笠帶餘暉誰愛杼山句使
君應姓韋
　　　廖秀才歸衡山縣
千里倦爲客秋歸烏榜輕過林湘橘暗收潦楚
江清晚泊親鷗鷺殘芳襲杜蘅長沙幾日到天
際見高城
　　　魏屯田知楚州
淮南木葉驚淮上使君行天外高帆出沙頭候
吏迎夜潮通廢埭秋月滿孤城正遲文翁化從
來楚俗輕
　　　張子野赴官鄭州
盡室寄東里一官辭上都只應乘小駟寧肯躡
雙鳬秋雨生陂水高風落廟梧梅山爲余訪還
有舊家無
　　　擬王維偶然作
嵇康任天性傲散喜端居自云安卑者竊比老
莊歟一月十五日頭靣忘洗梳危坐恣搔虱於
時懶作書一曲情自寄一杯歡有餘尚子志所
慕阮生甘不如黃精可養壽廣澤冝覩魚不堪
行作吏章服褁猿狙
　　　蘇祠部通判洪州
飛鷁去江西秋飈滿桂旗蘆洲花白處楓岸葉
丹時沙鳥看來沒雲山愛後移高才屬滕閣家
擅子卿詩
　　　中秋與希深别後月下寄
薄霧生寒水寥寥􁑾畵船人傷千里别桂吐十
分圎把酒非前夕追歡憶去年南樓足佳興好
在謝林川
　　　望芒碭山
出舟跳古岸林外見脩岡廻頭問榜子前巘是
芒碭其顚有髙廟松栢鬱蒼蒼迤邐堆阜屬蕭
條茆葉黃千古收王氣一川平夕陽人家纔四
五雞犬自相望尚爾想新豐誰復思沛鄕臨流
一舉酒可以喻悲傷
　　　初見淮山
遊宦乆去國扁舟今始還朝來汴口望喜見淮
上山斷嶺碧峰出平沙白鳥閑南歸不厭逺况
在水雲間
　　　旌義港阻風
清晨下長淮忽值秋風惡渺瀰雲霧昬掀合魚
龍作方驚白浪高又以寒潮落逺渚時出沒輕
舟自前却將投古戍迷偶得孤港泊下纜寄蘆
林尋村歩芒屫儻有白醪沽聊爲野田酌茆屋
何颼颼瓦罌空索索却持杖頭歸相顧還寂寞
一夕不能眠孤吟當狂藥
　　　依韻和劉六淮潮
汐潮如有信時向舊痕生始覺回波定還看曲
渚平舞鷗隨下上寒日共浮傾後夜人無寐遙
聽入浦聲
　　　舟中聞蛩
秋月滿行舟秋蟲響孤岸豈獨居者愁當令客
心亂展轉重興嗟所嗟時節換時節不苦留川
涂行巳半霜落草根枯清音從此斷誰復過江
南哀鴻爲我伴
　　　雙野鳬
野水雙紋翼雲蘿謾自謀驚飛帶波起行啑拂
萍開暖日浮還沒寒汀去復來王喬如可挹僊
舄此徘徊
　　　和才叔岸傍古廟
樹老垂纓亂祠荒向水開偶人經雨踣古屋爲
風摧野鳥棲塵坐漁郞奠竹杯欲傳山鬼曲無
柰楚辭哀
　　　山光寺(煬帝故宫)
古橋經廢寺蒼蘚舊離宫栢殿秋隂冷蓮堂暮
色空鳥啼山藹裏僧語竹林中寂寞蕪城近蕭
蕭牧笛風
　　　自急流口至長蘆江入金陵
始發碧江口曠然諧逺心風清舟在鑑日落水
浮金瓜歩逢潮信臺城過鴈音故鄕何處是雲
外卽喬林
　　　早渡長蘆江
帶月出寒浦殘星浸水濆帆開風色正舟急浪
花分霧氣橫江白雞聲隔岸聞天晴建業近鍾
岫起孤雲
　　　采石懷古
青峰來合沓勢壓大江雄舟渡神兵後城荒王
氣空山根魚浪白巖壁石蘿紅弄月人何在孤
墳細草中
　　　望夫山
亭亭千古質曾是念征夫一作山頭石畏看天
際途猶如託蘿蔓不似采蘪蕪時有江雲近僊
衣挂六銖
　　　泊牛渚磯(所謂鼔吹山也/有竹可作笙竽)
落帆牛渚前便爲牛渚宿波搖殘照中采翠浮
巖谷巖谷足幽篁石上羅寒玉裁作媧氏笙堪
吹凰鳯曲楚客夕無眠獨將清籟續更看江月
來還想燃犀燭
　　　遊響山
乆憶門前勝聊乗逸興遊寒篙進溪曲古木暗
城頭鳥過空潭響船隨碧瀨流梅花三疊罷煙
火起滄洲
　　　蕪湖口留别弟信臣
少也逺辭親俱爲異鄕客昨日偶同歸今朝復
南適南適畏簡書叨玆六百石重念我當去送
我江之側溪山逺更清溪水深轉碧因知惜别
情愈賒應愈劇
　　　金霞閣
登臨無盡興清燕日徘徊霞影縁觚落嵐光入
牖來離宫分碧瓦太液俯青槐好待邀明月瑤
琴爲一開
　　　送蟾上人遊南嶽
葉下瀟湘闊盃浮豈道遲賓鴻不到處危彴獨
行時翠嶺祝融宅喬松虞舜祠雲霞遊徧日振
錫更何之
　　　王公慥東歸
行色上東陌秋槐葉亂飛囊無一錢用篋有古
書歸羸駟嘶寒草荒城背落暉莫嫌牛馬隔走
别八行稀
　　　幾道隰州判官
清曉赴國門西風生早凉天地大道出苑樹短
亭傍相看車馬色共照池水光舉酒酒非淺明
朝誰重觴話别語難盡去後空回腸計彼行路
逺幾日至洛陽洛陽多舊友一一道相望失意
非憔悴懷昔無悲傷無由戀中國不乆之南方
音書儻能問鴻鴈亦將翔此外念出處便爲參
與商到官秋節晚塞近百草黃定隨劉武威校
獵赤土崗余方楓林下野艇泛滄浪弄月江波
闊罥衣菱荇香雖知各所適未免涕霑裳撡袂
却引顧煙蕪平夕陽獨回唯鳥影相與過林塘
朋游頓玆减客心仍未央
宛陵先生集卷第三
宛陵先生集卷第四
　　　　　　　　宋宛陵梅堯臣聖俞著
　　　池州進士陳生惠然見過不日且行因
　　　以詩贈别
呼童具雞黍頗識故人期竹館忽枉駕此樽聊
解頥醉歌返北郭春雨生東陂便與千峰隔登
高空復思
　　　春隂
濃淡雲無定凄微氣宇寒鳩鳴桑葉吐村暗杏
花殘客子行裘薄春塘野水寛輕雷欣巳發謬
作採茶官
　　　春晴對月
雲掃魚鱗靜天開桂魄清梨花鑑中色杜宇晝
時聲寥落將寒食覉離念故京都無惜春意罇
酒爲誰傾
　　　植梔子樹二窠十一本於松側
舉世多植梨而我學種梔顔色固不别良苦誠
異宜團團緑堦側豈畏秋風吹同心誰可贈爲
梅葉未藏禽梅子青可摘江南小家女手弄門
前劇齒軟莫勝酸弃之曾不惜寧顧馬上郞春
風滿行陌
　　　挾彈篇
長安細侯年尚小獨出春郊不湏暁手持柘彈
霸陵邊豈惜金丸射飛鳥金丸射盡飛鳥空解
衣市酒向新豐醉倒銀缾方肯去去卧紅樓歌
吹中不管花開與花老明朝還去杜城東
　　　五日登北山望競渡
南方傳競渡多在屈平祠簫鼓滿流水風煙生
畵旗千橈速飛鳥兩舸刻靈螭盡日來江畔誰
知輕薄兒
　　　寄新安通判錢學士
昔人言訪舟江水賦清泚冬春常一色深淺皆
見底崖日半寒潭澄明動朱鯉君懷素已高塵
慮都應洗
　　　得歐陽永叔回書云見來客問予動靜
　　　備詳
昨日使人回聞君與之坐君問我何爲但云思
寡過寡過眞未能得便北窻卧此趣今巳深世
間誰與和
　　　建德新墻詩
此廨不營堵筠篁爲宻籬初年固可蔽晏歲不
能支巳被巢蜂蠧復爲荒葛虆夏雨乆枯脆秋
風遂傾欹雞鶩恣穿逸牛羊來踐窺我議欲板
築羣走皆不怡首吏先進白土踈不可爲潦雨
忽暴集澗流如突馳我心賾其極斯語其見欺
用竹乃戸率破得縁而私冬歛葺西角春調完
北陲循環日有壞煩擾無虚時介決弗爾惑遂
飭闢其基榛莽一芟去畚􁅗能恱隨膏潤非朽
壤峭削隱金鎚荏苒未踰月屹如長雲垂䟽壍
備水害旣圬復蓬茨豈唯禦貛豹亦以防狐狸
且有内外隔絕聞閭巷卑安然玆燕息來者勿
吾隳
　　　九月五日得姑蘇謝學士寄木蘭堂官
　　　醖
公田五十畝種秫秋未成杯中無濁酒案上唯
丹經忽有洞庭客美傳烏與程言盛木蘭露釀
作甕間清木蘭香未歇玉盎貯華英正值菊初
坼便來花下傾一飮爲君醉誰能解吾酲吾酲
巳不解百日毛骨輕
　　　九月見梅花
江南風土暖九月見梅花逺客思邊草孤根暗
磧沙何曾逢寄驛空自聽吹笳今日樽前勝其
如秋鬢華
　　　新安錢學士以近詩一軸見貺輒成短
　　　言用敘單悃
早事太尉府謬以才見論身作邑中吏日陪丞
相尊嵩山雲外寺伊水渡頭村泉味入香茗松
色開清罇題詩人半醉馬上景巳昏歸來屬後
乘冠蓋迎國門悠悠失貧賤苒苒歷凉温而今
處窮僻落莫思舊恩終日自鮮適終年長不言
巳覺人事寡惟聞雞犬喧東風有來信滿幅蘭
與蓀深知故人意遺我滌冥煩一章言罨畵谿
好如目存何湏到雲壑便若遊花源一一先造
化可以輕瑤琨成誦今在口願將醒病䰟
　　　答陳五進士遺山水枕屏
妙畵能成趣谿山逈得君漁舟長映浦巖樹半
藏雲征鴈無時沒橫橋有處分數峰來枕席曾
不愧移文
　　　謝賓客挽歌三首
位不登三事才宜列四科清名時自得華冕世
空多望氣悲埋劒臨風歎逝波吳阡蒿作里楚
挽薤成歌㑹葬千人至來觀數郡過無由親執
紼東首淚滂沱
自昔居門下游觀必許偕豈將千里别遂作九
泉乖巳恨霜松折行嗟玉樹埋蒼生空有望丹
旐不勝懷曩日言歸里飛章願乞骸今朝赤松
畔煙壠對蒼崖
當年罷㑹稽還郡錦爲衣老作龍樓貴終將鳯
沼違英魂遊岱去石槨渡江歸楊子春風惡南
徐過客稀衆帆看屢溺素舸獨如飛始見中郞
孝松門自有輝
　　　徃東流江口寄内
艇子逐溪流來至碧江頭隨山知幾曲一曲一
増愁巢蘆有翠鳥雄雌自相求擘波投逺空丹
喙橫輕鯈呼鳴乃不巳共啄向蒼洲而我無羽
翼安得與子遊
　　　代内答
結髪事君子衣袂未嘗分今朝别君思歷亂如
絲棼征僕尚顧侶嘶馬猶索羣相送不出壼倚
楹羡飛雲日暮秋風急雀聲簷上集併作千里
愁愁極翻成泣
　　　訪礦坑老僧
山深無外事日夕愛潺湲趺坐樹間石力耕溪
上田解言南國事能詠碧雲篇莫貰逺公酒余
非陶令賢
　　　除夕與家人飮
莫嫌寒漏盡春色來應早風開玉砌梅薫歇金
爐草稚齒喜成人白頭嗟更老年華箇裏催清
鏡寧長好
　　　立春在元日
新春與新歲時候不相先未肯欺殘臘何曾占
舊年綴條花翦綵揷戸柳生煙獨坐空山裏唯
驚節物遷
　　　遊水簾巖
春山時獨徃榛穢旋芟斸飛泉蔽幽巖杳藹䟽
朝旭光垂白龍髯鳴漱寒潭玉半壁生晝寒隂
草潤秋緑穿藤出溪口流沫縈山足莫遣吏人
來方歌白雲曲
　　　詠官妓從人
少爲輕薄悞失行落優倡去作小家婦願同貧
里裝無心歌子夜有意學流黃他日東郊上誰
人見採桑
　　　夏雨
林梅初弄熟宻雨閉重關潤裛衣巾上凉生竹
樹間水聲通逺澗雲色暝前山野鳥寂無語公
庭盡晝閑
　　　五日與陳眞卿飮
五日逢南國三年别舊都招䰟傳楚客撫節見
靈巫蒿艾因時採蛟龍爲俗驅清罇與鵞炙忻
此故人俱
　　　彼鴷吟
斷木喙雖長不啄栢與松松栢本堅直中心無
蠧蟲廣庭木云美不與松栢比臃腫質性虚杇
蝎招猛觜主人赫然怒我愛爾何毀彈射出窮
山羣鳥亦相喜啁啾弄好音自謂得天理哀哉
彼鴷禽吻血徒爲爾鷹鸇不搏擊狐兎縱橫起
况玆樹腹怠力去宜濱死
　　感遇
衆黙瘖莫辨衆寐盲不知問而使之對覺而使
之窺瘖盲自窮矣所感在一時苟昧哲人理寐
黙定妍媸
　　雪詠
雪色混青冥搴幃宿酒醒龍虵縁古木鳯鵠舞
幽庭宻勢因風力輕姿任物形公堂何寂寞橫
案對玄經
　　　臘日出獵因遊梅山蘭若
我與二三騎爭馳孤戍旁逐麋逢野寺息馬據
胡牀鷹想支公好人思灞上狂歸來何薄暮煙
火照溪光
　　　依韻和楊敏叔吳門秋晚見寄
方在洞庭上秋懷郍得禁西風楚波急度鴈海
雲隂洛客吟初苦騷人思巳深顚毛隨日减冉
冉不勝簮
　　　田家
南山嘗種荳碎莢落風雨空收一束萁無物充
煎釡
　　　陶者
陶盡門前土屋上無片瓦十指不霑泥鱗鱗居
大厦
　　　縣署叢竹
裊裊幽亭竹團團自結叢寒生緑罇上影入翠
屏中陶柳應慙弱潘花只競紅方持雪霜操不
敢倚春風
　　　巧婦
巧婦口流血辛勤非一朝莠荼時補紩風雨畏
漂搖所託樹枝弱而嗟巢室翹周公誠自感聊
復賦鴟鴞
　　　聞歐陽永叔謫夷陵
共在西都日居常慷慨言今嬰明主怒直雪諫
臣冤謫向蠻荆去行當霧雨繁黃牛三峽近切
莫聽愁猿
　　　聞尹師魯謫富水
朝見諫臣逐暮章從謫官附炎人所易抱義爾
惟難寧作沉泥玉無爲媚渚蘭心知歸有日時
向斗牛看
　　　寄饒州范待制
山水番君國文章漢侍臣古來中酒地今見獨
醒人坐嘯安浮俗談詩接上賓何由趨盛府徒
爾望清塵
　　　詠王右丞所畵阮歩兵醉圗(胡公踈/新勒石)
右軍筆通妙阮籍思玄虚獨畵來東平倒冠醉
乘驢力頑不肯進俛首耳前趨一人牽且顧一
士旁挾扶捉鞍舉雙足閉目忘窮途想像得風
度纎悉古衣裾玉骨化爲土丹青終不渝而今
幾百歲乃有胡公踈買石遂留刻漬墨許傳模
白黒就髣髴毫芒辨精麤千古畜深意終朝懸
座隅誰謂盈尺𥿄不慙雲霧圗
　　　猛虎行
山木暮蒼蒼風凄茆葉黃有虎始離穴熊羆安
敢當掉尾爲旗纛磨牙爲劒鋩猛氣吞赤豹雄
威躡封狼不貪犬與豕不窺藩與墻當途食人
肉所獲乃堂堂食人旣我分安得爲不祥麋鹿
豈非命其類寧不傷滿野設罝網競以充圎方
而欲我無殺柰何饑餒腸
　　　白鷴
喬木暗青山晴川下白鷴春雲生嶺上積雪在
囂間緑草張新翳柔冠總翠鬟時哉養文素不
是雜斑斑
　　　後園桃李花
後園桃李花灼灼復皎皎南枝開巳繁北枝縈
尚少蘤蕚相輝映根本自鈎繞無爲驚風吹紛
紛逐飛鳥
　　　道傍虎跡行
朝履猛虎迹暮宿猛虎林猛虎終夜嘯隂風生
逺岑我懷何所畏所畏在官箴傷哉此遺體冐
險輕百金
　　　脩眞觀李道士年老貧餓無所依忽縊
　　　死因爲詩以悼之
唐室王子後黃冠事隱淪餐霞不滿腹披雲不
蔽身八十不能死縊以頭上巾始慕老莊術終
厭道德貧營營求長生反困甑中塵
　　　野田行
輕雷長陂水農事乃及辰茅旌送山鬼瓦鼓迎
田神青臯暗藏雉萬木欣巳春桑間偶耕者誰
復來問津
　　　水輪詠
孤輪運寒水無乃農者營隨流轉自速居高還
復傾利纔畎澮間功欲霖雨幷不學假混沌亡
機抱甕罌
　　　山村行
征馬去不息幽禽隨處聞深源樹蓊鬱曲塢花
芬蒀淡淡平田水濛濛半嶺雲長鬟弄春女溪
上自湔裙
　　　鳴雉詞
雄雉鳴桑林雌雉雊麥隴結愛誠有宜别啄義
亦竦哺雛深莽中摧頽錦翅擁辛勤何爾爲應
自念遺種
　　　寄公異弟
池塘去後春一夕生緑草無由夢阿連詩句何
能好
　　　去春城
前日去春城今朝還故陌馬有甚煩意人多逺
行色暫爾厭風埃郍堪爲乆客
　　　讀范桐廬述嚴先生祠堂碑
二蛇志不同相得榛莽裏一蛇化爲龍一蛇化
爲雉龍飛上高衢雉飛入深水爲蜃自得宜潛
游滄海涘變化雖各殊有道固終始光武與嚴
陵其義亦云爾所遇在草昧旣貴不爲起翻然
歸富春曾不相助治至今存清芬烜赫耀圗史
人傳七里灘昔日來釣此灘上水濺濺灘下石
齒齒其人不可見其事清且美有客乘朱輪徘
徊想前軌著辭刻之碑復使存厥祀欲以廉貪
夫又以立懦士千載名不忘休哉古君子
　　禽言四首
　　　子䂓
不如歸去春山云暮萬木兮參雲蜀天兮何處
人言有翼可歸飛安用空啼向高樹
　　　提壼
提壼蘆沽美酒風爲賓樹爲友山花繚亂目前
開勸爾今朝千萬壽
　　　山鳥
婆餅焦兒不食爾父向何之爾母山頭化爲石
山頭化石可奈何遂作微禽啼不息
　　　竹雞
泥滑滑苦竹崗雨蕭蕭馬上郞馬蹄凌兢雨又
急此鳥爲君應斷腸
　　　讀漢書梅子眞傳
子眞實吾祖耿介仕炎漢權臣始擅朝忠良被
塗炭輦下莫敢言上書陳治亂是時卿大夫曾
不負愧汗其文信雄深爛然今可玩危言識禍
機㓕迹思汗漫一朝弃妻子龍性寧覉絆九江
傳神僊㑹稽隱㕓閈舊市越溪隂家山鏡湖畔
唯餘千載名撫卷一長歎

宛陵先生集卷第四
宛陵先生集卷第五
　　　　　　　　宋宛陵梅堯臣聖俞著
　　　贈黃庭筠舉進士
橘柚生南國幽林日葱蒨上有嘉禽鳴五色被
餘絢彼美發華英厥包待秋薦根本當自持無
爲風土變
　　　和滕公遊穿山洞
洞口水石淺潺潺瀉緑蒲縁源進巖竇隂黒人
境殊中言有物怪蟠蟄春未蘇霖雨雖有意風
雷莫有扶風雷自鼓盪不乆當何如幸欣禪林
近鍾梵來有無回策履幽逕衣香草露濡老僧
長松下麋鹿與之俱溪雲時見起山鳥自相呼
羡爾得玆樂何用勞形軀
　　　陳眞卿將有秋試倐見訪不日告行送
　　　於北門歌鵠庭爲五言以贈
送君北崗上舉酒歌黃鵠黃鵠去何高天池待
棲宿寧復戀江湖聊玆混雞鶩暉暉振羽裳不
羡淵明菊
　　　秋日詠蟬
羣蟲喜炎熱此獨愛高隂薄蛻聊依葉清聲巳
出林人閑感衰節風急雜遙砧虚腹曾何竟常
憂螗斧侵
　　　范饒州夫人挽詞二首
聽飮大夫日止言京兆辰常憂伯宗直曾識仲
卿貧蒿里歸䰟逺芝山旅殯新江邉有孤鶴嘹
唳獨傷神
君子䘮良偶拊棺哀有餘莊生慙擊缶潘岳感
游魚夕苑凋朱槿秋江落晩蕖猶應思所歷入
室淚漣如
　　　弔礦坑惠燈上人
生棲雲際巘沒葬寺傍村破案殘經卷新墳出
樹根松悲隔溪路月照舊山門自昔多詩句而
今幾許存
　　　寄題石埭權縣樂尉碧瀾亭
遙知溪上亭秋水瀁泠泠雲影無時翠嵐光到
底清危樓喧晩鼓驚鷺起寒汀聊作淵明飮臨
流酒易醒
　　　斑竹管筆
翠管江潭竹斑斑紅淚滋束毫何勁直在橐許
操持欲寫湘靈怨堪傳虞舜辭蔚然君子器安
用俗人知
　　　古意
月缺不改光劔折不改剛月缺魄易滿劔折鑄
復良勢利壓山岳難屈志士腸男兒自有守可
殺不可苟
　　　觀博陽山火
十月原野枯連山起狂燒高熖過危峰飛火入
遐嶠玉石被焚灼誰能見輝耀猿猱失輕捷亦
不暇相弔長風又助惡怒號生萬竅炎炎赤龍
奔劃劃隂電笑願傾寒江潮勢逆難沃澆願傾
天河水雖順雲衢遙青松心巳爛蔓草根未焦
小農候春鋤寒客失冬樵誰知兼幷子平陸閑
肥饒不易天地意長養非一朝
　　　聞鴈寄歐陽夷陵
閑坐獨無寐鴈來更未䦨聲長河漢逈影落戸
庭寒荆楚橘包熟瀟湘楓葉丹南飛過三峽試
問故人看
　　　送謝舍人奉使北朝
漢使下西清胡人擁道迎寒笳隨宿堡衞甲出
孤城犯雪貂裘重衝風錦綬輕山川辭國逺車
騎踏沙行授館氊爲幄供庖酪和羹戎王拜天
賜虜帥伏名卿紫塞千烽靜黃雲萬里平甘泉
歸奏日重見鳯池榮
　　　觀放鷂子
白晳少年子秋郊臂蒼隼日暖饑目開風微雙
翅緊草際鳴鶉驚蒿間黃雀窘下鞲誠必獲得
俊還復哂碎腦此非辜食肉爾何忍取樂在湏
臾我心良惻憫
　　　食橙寄謝舍人
洞庭朱橘未弄色襄水錦橙已變黃玉臼擣虀
憐鱠美金盤按酒助盃香雖生南土名猶重未
信中州客厭甞欲寄白苞慿驛去只應佳味怯
風霜
　　　夜聞居人喊虎
猛虎豈云猛潜藏伺天昏行行出叢薄稍稍入
孤村孤村何所利所利犬與㹠誰知仁者勇去
惡義自敦
　　　採白术
吳山霧露清羣草多秀發白术結靈根持鋤採
秋月歸來濯寒澗香氣流不歇夜火煑石泉朝
煙徧巖窟千歲扶玉顏終年固玄髮曾非首陽
人敢慕食薇蕨
　　　寓言
寒燈不照逺光止一室明小人不慮逺義止目
前榮燈旣無乆熖人亦無乆情誰言結明月明
月豈長盈
　　　送李尉子京之邵武光澤
母老不擇禄一官勤夙興長河未結凍去客已
懷氷露蟬不飽腹志士甘曲肱逺方人所畏所
畏非所兢
　　　銅坑
碧鑛不出土青山鑿不休青山鑿不休坐令鬼
神愁
　　　朝日
日色纔出海曉月無光彩曉月在青空不與日
色同誠知大君德照耀無不通
　　　失鷓鴣
愛翫日巳乆開籠爲馴故點臆雪花圎連祛浪
紋素鉤輈格磔鳴鵓㲞翻􁏔去誰知煙渚深緑
水脩篁處
　　　過小石潭
樹老石連潭潭深煙翠入羣魚石下游獨鳥潭
上立泉暖草長緑山高風自急徘徊興不窮苔
屐雲霑濕
　　　縣齋對雪
宻雪夜來積起見萬物春山川忽改色草木一
以新古邑失荒穢王路覆平均從玆慶豐年蹈
詠慙小臣
　　　對花有感
新花朝竟妍故花色顦顇明日花更開新花何
以異
　　　山中夜行
孤客心多恐寒風夜度溪山長羸馬困月黒怪
禽啼逺火生樵舍荒榛亂野蹊喜言林館近聞
犬入猶迷
　　　啄木
中園啄盡蠧未有出林飛不識黃金彈雙翎墜
落暉
　　　夢與公度同賦藕華追録之
吳王舊宫闕水殿芙蓉披濁泥留玉骨疑是葬
西施西施䰟不㓕嬌艷照清池
　　　和綺翁游齊山寺次其韻
蒼山南望截雲煙中有紺宇通諸天長橋直度
清溪水寒湖收潦曠平田古木隂森大堤上千
峰濃淡高樓前龍筍未迸角出縮虎石亂踞筋
拳攣隂崖乳泉濕苔蘚陽谷暖氣留蘭荃澗戸
曉闢煙的的松軒夜啓月姢姢聞有謫僊乗興
入飄然欲拍洪崖肩玩遊逐勝不覺逺露竒發
怪工無全捫蘿但識康樂徑飮酒安問逺公禪
清猿不到俗士耳香草已入騷人篇水鳥念佛
次淨界野鹿㘅花來象筵在昔探賞猶可數深
景秀句今得傳辭韻險絕玆所駭何特杜牧專
當年重以平淡若古樂聽之䟽越如朱絃秘藏
禇中爲不朽咨諏坐上皆曰然誰意麤官獲此
貺洗去鄙吝空池邊聊欲報言罕驛使春郊唯
見鴈連連
　　池州後詩(下)
　　　范待制約遊廬山以故不徃因寄
平昔愛山水玆聞廬嶽遊逺期無逸興獨徃畏
湍流舉手謝雲壑棲心暫鳥鷗香爐碧峰下應
爲一遲留
　　　范饒州坐中客語食河豚魚
春洲生荻芽春岸飛楊花河豚當是時貴不數
魚鰕其狀巳可怪其毒亦莫加忿腹若封豕怒
目猶吳蛙庖煎苟失所入喉爲鏌鎁若此喪軀
體何湏資齒牙持問南方人黨護復矜誇皆言
美無度誰謂死如麻我語不能屈自思空咄嗟
退之來潮陽始憚餐籠蛇子厚居柳州而甘食
蝦蟇二物雖可憎性命無舛差斯味曾不比中
藏禍無涯甚美惡亦稱此言誠可嘉
　　　徐元輿見邀與諸君同遊至峯山溪上
　　作
春霽重行行行行在墟里攄懷厭樓觀寓興欣
山水斷壁翠連雲寒流清見底主人開緑樽下
馬臨芳芷澄溜瀉灣漘跳波生石齒園林始弄
蕚臯壠時鳴雉談謔忘機心笑言驚俗耳曠哉
玆日遊何羡稽山美
　　　和元輿遊春次用其韻
乗閑多逺興信馬與君行碧樹斜通市清流曲
抱城山花高下色春鳥短長聲日暮吾廬近還
歌空復情
　　　留别李君君頗有歸意而未遂
酌我罇中酒知君羡北歸如何沙上鳥逺逐片
帆飛
　　　離蕪湖至觀頭橋
江口泊來乆菰蒲長舊苗爭雛洲鵲鬪遺子浦
魚跳宿岸欣逢戍歸船競趂潮時時望鄕樹巳
恨白雲遙
　　　馬秘書始約同行乆而未至因以寄
渡江落我前入汴居我後日日是南風時時爲
廻首逢船一借問逺棹見來否明朝儻相及閑
歩河堤柳
　　　寄建德徐元輿
才子方爲邑千峰對縣門靜寒琴意古閑厭鳥
聲喧山茗烹仍緑池蓮摘更繁訟稀應物詠庭
下長蘭蓀
　　　詠苜蓿
苜蓿來西域莆萄亦旣隨胡人初未惜漢使始
能持宛馬當求日離宫舊種時黃花今自發撩
亂牧牛陂
　　　汴河雨後呈同行馬秘書
雨霽晩虹收河堤淨如掃清隂拂人樹翠色垂
流草漢漕走王都華言雜夷獠時方同馬生野
泊聊論道
　　　夏日汴中作
倚棹望平野低雲宻未收黃鸝度高柳歸燕拂
行舟濁水不堪照清江空憶遊晩晴蒸潤劇喘
月見吳牛
　　　夢故府錢公
故相方來夢分明接座隅只知冠劒是不道死
生殊西府看如舊東山詠乆徂遽然興寤歎不
覺淚霑鬚
　　　謝紫微以畵鷺二軸爲寄
白鷺畵雙素粉毫幽趣多翹沙依折葦刷羽對
衰荷浦思懸秋壁江情憶釣簔因君逺相寄時
詠對滄波
　　　宿州河亭書事
逺泛千里舟暫向郊亭泊觀物趣無窮適情吟
有託林中鵶舅獰席上蠅虎攫雨乆草苗盛田
蕪瓜蔓弱香粳稚子慣脫粟家人薄少年都下
來聊問時所作新衣尚穿束舊服變褒博我今
貧且賤短褐隨宜著
　　　晩泊觀鬪雞
舟子抱雞來雄雄跱高岸側行初取勢俯啄示
無憚先鳴氣益振奮擊心非愞勇頸毛逆張怒
目眥裂盰血流何所爭死鬪欲充玩應當激猛
毅豈獨專晨旦勝酒人自私粒食誰爾喚􁛁懷
彼興魏傍睨當衰漢徒然驅國衆曾靡救時難
羣雄自苦戰九錫邀平亂寶玉歸大姦干戈託
竒算從來小資大聊用一長歎
　　　聞表兄施先軰上第
昔人事功名五十未爲老而今君巳及得桂誠
非早所慰白頭親且將黃綬好吾始日夜心望
盡京關道拜慶早歸來莫變秋庭草
　　　雍丘逢錢寺丞載陽
殷勤魏公子落莫吳王孫下客獨垂淚傷心魚
舊恩
　　　廟子灣辭
廟子灣風俗云有白黿慿險日爲波潮以驚異
上下余過而作辭云
我之東來兮過彼雍丘舟師奏功兮濁水湍流
歷長灣兮勢曲鉤傾高斗折兮若奔虬潜伏怪
物兮深幽幽發作暴漲兮爲潮頭土人立祠兮
在彼沙洲老木蒼蒼兮蟬噪啾啾輸卒引繂兮
蓬首躶體劇縲囚赤日上煎兮膠津蹙氣塞咽
喉胸盪肩挨同軛牛足進復退不得休竟持𥿄
幣挂廟陬微風飄揚如喜收我今語神神聽不
何不歸海事陽侯穹魚大龜非爾儔奚必區區
此汴溝驚愚駭俗得肴羞去就當决何遲留
　　　送蔡侍禁赴長沙
寒葉下瀟湘之官逐鴈行水經菱浦晩船過橘
洲香二女竹林外三閭楓葉傍平時息戎律物
景助才章
　　　送馬廷評之餘姚
越鄕知勝楚君去莫辭遙曉日魚蝦市新霜橘
柚橋河流通海道山井應江潮近邑逢鷗鳥先
應避畵橈
　　　送秀州海鹽知縣李寺丞
吳帆千里去邑屋冨魚鹽霜鶴亭臯唳風烏海
客占滄凉朝日近紫翠晩山尖若過陸機宅寒
蕪應不嫌
　　　送馬廷評知康州
南去晉康郡風帆幾千里辭家上洞庭落葉過
湘水瀧吏迎使君壼漿出蠻壘問俗言未通觀
風想先喜曾非異方趣頗與華人擬期子寄梅
花無由問行李
　　　過鳴鴈城
九月過鳴鴈斜陽上廢臺兵車千載會桑柘萬
疇開代謝隨秋草英靈化死灰我來空詠古寒
鳥有餘哀
　　　送余駕部江州
内史九江行潦收波巳清何時鷁舟上逺見爐
峰迎野色連葭菼秋香薦橘橙寒潮如特送不
肎過湓城
　　　依韻和陳秘校見寄
鬱鬱東堂桂常期接袂攀羽翰殊不及蓬蓽却
空還江水幾經歲鑑中無壯顏音塵能見問誰
道隔雲山
　　　送張子野祕丞知鹿邑
忽作五年别相逢雙鬂踈不知從此去當見復
何如公秫時爲酒晨庖日有魚沛譙風物美聊
以樂琴書
　　　送王紫微北使
天子命儒臣遐方重專對持書下西閣擁節來
窮塞貂服紫蒙茸虎旗光綵綷將迎走氊騎衛
從羅金鎧當宣漢恩德更使胡欣戴幾日過隂
山南飛鴈相背
　　　九月都下對雪寄永叔師魯
隂風中夜鳴宻雪逗曉積誰言有蓬巷但見鋪
瑤席忽憶在山中開戸羣峰白當時吟不厭盡
日坐巖石徬徨懷故人憔悴爲遷客欲泛剡溪
船路長安可適
　　　劉弟示詩一軸走筆答之
昔與伯氏吟青銅照人髮今又讀君詩寒水徹
人骨時時探古趣徃徃到月窟清濟流不休終
期至溟渤
　　　劉十秀才見過尋以爲寄次韻和酬
放言破崖岸塵事盡磨刮况此氣澄明幽襟亦
軒豁竟日坐衡茅同心異胡越吾道今不孤長
吟爲君發
　　　依韻和劉敞秀才
安得采虚名師道欲吾廣雖然存術業曾不計
少長孔孟乆巳亡冨貴得亦儻後生不聞義前
軰懼爲黨退之昔獨傳力振功不賞舌吻張洪
鍾小大扣必響近世復泯滅務覺多忽怳今子
誠有志方駕巳屢枉自慙懷道淺所得可下上
正如種青松而欲託朽壤典冊皆可尋聖言皆
可仰幸與增我過此語固不爽
　　　依韻和劉十秋霖
秋草更緑秋林衰長安遊客未成衣凄凄斗欲
變寒色一夜獨語看燈輝
　　　送劉十徃荆渚
臨水一太息解舟當落暉上樓人巳逺極目鳥
空飛荆楚時方晏江湖客未歸定知吟憶處林
外月光微

宛陵先生集卷第五
宛陵先生集目録卷第五
　池州後詩(上)
　　贈黃庭筠舉進士　和滕公游穿山洞
　　贈陳眞卿秋試　秋日詠蟬
　　范夫人挽詞　弔礦坑惠燈上人
　　寄題石埭碧瀾亭　斑竹管筆
　　古意　觀博陽山火
　　聞鴈寄歐陽　送謝舍人奉使
　　觀放鷂子　食橙寄謝舍人
　　夜聞居人喊虎　採白术
　　寓言　送李尉之邵武
　　銅坑　朝日
　　失鷓鴣　過小石潭
　　縣齋對雪　對花有感
　　山中夜行　啄木
　　夢與公度同賦　和綺翁遊齊山寺
　池州後(下)
　　范待制約遊廬山　范饒州語食河豚
　　徐元輿邀遊山　和元輿遊春
　　留别李君　離蕪湖
　　寄馬祕書　寄建德徐元輿
　　詠苜蓿　汴河雨後呈同行
　　夏日汴中作　夢故府錢公
　　謝紫微寄畵鷺　宿州河亭書事
　　晩泊觀鬪雞　聞表兄施先軰上第
　　雍丘逢錢寺丞　廟子灣辭
　　送蔡侍禁赴長沙　送馬廷評之餘姚
　　送李寺丞　送馬廷評知康州
　　過鳴鴈城　送余駕部知江州
　　和陳祕校見寄　送張子野知鹿邑
　　送王紫微北使　九月都下對雪
　　答劉弟示詩　劉秀才見過
　　和劉敞秀才　和劉十秋霖
　　送劉十徃荆渚
目録終
宛陵先生集卷第六
　　　　　　　　宋宛陵梅堯臣聖俞著
　　　祫禮頌聖德詩
溥哉孝享將事于寧文武卿士冠劔在庭爰俟
帝齋風霰其零風霰不已鈎陳豹尾龍旂太常
立列比比帝居路寢百辟就次至于榖旦漫漫
翳翳帝入靈宫左撞黃鐘陞階置玉日氣瞳鴻
鴻鴻杲杲氛駁隂掃宿于太宫月星皓皓侍祠
之臣鵠舉鷺振或捧其匜或進其巾輔相夾導
俯僂鱗鱗圭瓉以陳登歌以均東向虚位發爵
親親平明帝還紫宸序班望帝之顏穆穆閑閑
簷歩廊廊雪浮陽光大楹爛爛朱陛煌煌稱祝
萬壽萬壽無疆却登寶輿以御端門揭雞肆赦
雷動乾坤于時都人于時媍女于時蠻夷異口
同語天子萬年仁聖之主臣時執冊與物咸覩
敢播于詩庶聞九土
　　　奬諭
勑梅堯臣省所進祫享詩事具悉爾學優而粹
行懿而淳以詩自名爲衆所服矧乃詠歌祖宗
之功德述禮樂之聲容宜𬒳朱絃以薦清廟載
披來獻深用歎嘉故玆奬諭想宜知悉
　　　祫享觀禮二十韻
卜惟陽月吉孝享禮方脩齋幄嚴宮殿羣臣奉
冕旒北風先集霰夜雪競侵幬羽仗天街立龍
笳象魏流翌朝升寶輅夾道列華輈琳宇躬將
欵珠塵宻未收撞鐘鈞奏合奠玉日光浮捧冊
叨於左觀儀得以周帝來清廟下月欲大刀頭
旣祼還初次更衣戴逺游黃麾轉槐路朱輦駕
雲虬武士羅金甲中人着錦褠千官入稱慶萬
國與同休却出紫宸閤俄登宣德樓雞星傳巽
令鶴馭作天郵肆赦通皇澤深仁被九州巍巍
百世業坦坦四夷柔惠及高年叟恩差五等侯
力田仍給復有道俾旁求何以歌堯美玆同擊
壤謳
　　　寶元聖德詩
齋誠羽衞陳庚戌推蓂莢靈宫容物備清廟威
儀攝遲明導玉輿出宿戒清堞冥濛雲霧低泱
漭乾坤接時雪凝九霄金笳競三疊來賓萬國
會受職百神協中夜卽壇壝濃隂駁鱗鬛及爾
圭幣升煥然星斗曄華鍾帝樂張法從天衢躡
端門清旭上肆宥歡聲浹寶圖增大號元曆開
皇刼吉甫獨何人詠歌揚聖業
　　　送胡臣秀才
汴水日夜淺歸船不可留天高雲就嶺地冷鴈
廻洲江館魚堪食家林橘已收平生素業在莫
見里人羞
　　　送張秀才之淮南
聊爲楚客唱一送淮南行出汴逺心喜移舟孤
岫橫危帆將進浦寒霧不分城枚乗舊居處向
來秋草生
　　　還文雅師書帙
編絕不加新于今十二春緑窻重展目靜几勿
生塵豈愛吾廬日終將道者親莫嫌同刺字漫
滅看難眞
　　　依韻和徐元輿讀寄内詩戲成
鴛鴦同白首相得在中河水客莫驚咲雲間比
翼多
　　　送賢良田太丞通判江寧
世爲燕趙客慷慨有奇才對策漢庭後拜官江
國來舟從瓜歩去潮自蔣山回心寄城頭月相
隨上古臺
　　　送邵夢得永康軍判官(且歸洛中明/年春赴任)
言離洛陽日正值春風前伊水矯白鷺蜀山鳴
杜䳌輕袍游宦去匹馬度關年若過君平肆窮
通可問焉
　　　送蕭監丞濬宰臨邑
羡君先拜邑殘臘見登車逺驛寒雲重長郊積
雪餘行當勸民稼始信帶經鋤還到濟南日應
傳古尚書
　　　南隣蕭寺丞夜訪别
憶昨偶相親相親如舊友雖言我巷殊正住君
家後壁裏射燈光籬根分井口來邀食有魚屢
過貧無酒明日定徂征聊玆酌升斗宵長莫惜
醉路逺空廻首
　　　讀司馬季主傳贈何山人
長安新雨後九陌少行人同輿有宋賈游市懷
隱淪日聞古賢哲必與醫卜隣來過季主室再
拜語逡廵矍然悟辭貌何爲居埃塵捧腹乃大
咲吾道非爾臻驥慙罷驢駟鳯豈燕雀親筮占
聊助上功利儻及民大夫與博士登車若䘮神
今我見何遯始驗太史眞順性誨善惡不離義
與仁言孝諭爲子言忠諭爲臣又得蜀嚴比寧
將日者均京都盛龜筴坐肆如魚鱗噤口不正
言唯能辨冬春鴻㝠復所慕安得雞鶩馴
　　　臘日雪
風毛隨校臘浩浩古原沙寒入弓聲徤隂藏兎
徑賒馬頭迷玉勒鷹背落梅花少壯心空在悠
然感歲華
　　　依韻和雍丘尉王祕校(兆)見寄
東瞻𣏌國城半日鳥飛程度鴈不曾下新文誰
寄評舊年因使至秀句欲人驚聊効題齋壁先
賢亦以旌
　　　送新安張尉乞侍養歸淮甸
天兵出塞日西尉去官初却衣老萊服曾無梅
福書春郊欲廻鴈寒水正沉魚任意歸舟駛風
煙亦自如
　　　依韻和子聰見寄
嘗念餞行舟風蟬動去愁獨登孤岸立不見逺
帆收及送故人盡亦嗟歸迹留洛陽君更憶寧
復醉危樓
　　　送何遯山人歸蜀
春風入樹緑童稚望柴扉逺壑杜䳌響前山蜀
客歸到家逢社燕下馬澣征衣終日自臨水應
知已息機
　　　寄衡山福嚴長老
衡山幾千里聞在湘川側雲霞不可到峰壑無
由識方丈開其間青松隱寒色飛鴻尚莫過况
寄雙鳬翼
　　　曲渚橋送張祕校赴慶州幕
野客伐山桂橫爲曲渚橋勢危寧過馬徑狹欲
通樵小艇何妨繫離䰟正此銷想君廻首處虹
影在林椒
　　　南陽謝公祈雨
雲龍本職雨不雨其失職萬草欲焚如千疇幾
赭色刺史爲民憂侵晨車競飭朅來欵宫祠豈
不念黍稷　靄隨輪軒霶𩃱徧畛域孰謂雲龍
愚能成仁惠德濯濯羣物新葱葱衆苗殖莫比
邵父渠初慙用人力
　　　西禪院竹
古寺帶脩岡青葱萬竿玉春梢長舊林夏雨濕
新緑幽禽嘯呼雜晩照隂晴續解帶欲忘歸壷
觴歡自足
　　　新霽望岐笠山(謝紫微/坐中賦)
北望直百里峩峩千仭青斷虹迎日盡飛雨帶
龍腥隂壑烟雲畜陽崖草木靈登臨終不猒時
許到玆亭
　　　師厚生日因以詩贈
龍驥產龍駒良金出良冶良冶無頑礦駒龍豈
凡馬致逺在御徒作礪由工者君子生慶門詩
書未嘗捨進道期日隆無愧金馬下
　　　晝寢
嘗聞晉高士時偃北窻風及爾寂無慮始知機
盡空便便嘲巳解栩栩夢何窮一寤復一寐百
年消此中
　　　過白水
下馬獨懷古翛然臨渡風眞人去來乆流水自
無窮雨闊沙痕漲灣平野色通曾興漢家業今
與百川同
　　　泛舟城隅呈永叔
藤竹繞城隂煙梢拂濠水山禽時一鳴楚客孤
舟裏孤舟穿緑荷獵獵雨新過誰思暮江上只
尺採蓮歌
　　　送永叔歸乾德
淵明節本高曾不爲吏屈斗酒從故人藍輿傲
華紱悠然日逺空曠爾遺羣物飮罷卽言歸胸
中寧鬱鬱
　　　代書寄歐陽永叔四十韻
始謫夷陵日當居建德年一書冤逐客四詠繼
稱賢自謂臨江徼相逢莫我先白醪封畵榼素
鯉養泓泉戒吏收山栗呼童惜沼蓮只期東浦
過共醉小溪邉日日占風勢時時到水堧安知
貪挂席不肯暫廻船自爾皆無定歸歟亦未然
指程幾一月泝險歷三年魚鳥都難問音塵杳
莫傳因之走羸僕試與訪南遷比及過牛峽還
聞迎璧田報言雖不獲吉語喜多全我解歸堯
闕君移近漢淵問途曾未逺命駕亦何縁衰野
今行矣隆中有待焉鄕亭瓜接畛風化蟻同羶
卽欲朋簮盍翻爲俗事牽愛嬰嬌啞啞嗜寢復
便便雞黍煩爲具輪轅豈得前寄聲勤以謝幸
子恕而憐來貺誠爲望論情恐未捐嘗親馬南
郡果謁謝臨川遂得窺顏色重忻論簡編聊咨
别後著大出篋中篇問傳輕何學言詩詆鄭箋
飄流信窮厄探討愈精專道舊終忘倦評文欲
廢眠寧知主人貴但見左魚懸所至同風月相
歡憶澗瀍清歌嗟在耳素髪怪侵顚翠堞時登
眺芳洲屢泝㳂難醒撥醅醁殊猒落頭鮮坐竹
聽啼鳥臨流聒嘒蟬孤亭起歸夢南陌去揚鞭
出餞陪雙斾方蘄歷廣廛始生山吏敬頗釋利
途邅會靣辭何吐離膺事巳塡空餘郡樓望野
色際平煙
　　　漸嘉樓望雨陪謝守
冐雨上城頭凄凄欲報秋雲低宻藏樹風急暗
侵樓漸積荷珠重新添沼鑑幽慿欄未能去公
自念民疇
　　　和謝舍人洊震
盛夏萬物當長養驕陽不雨誰爲憂天無纎雲
野頳色草木焦卷如經秋南陽太守自引咎不
以天時爲怨尤齋精潔慮祠望内僚屬奔從無
停輈謾取詩言占離畢徒依風俗驗鳴鳩忽聞
郡北直百里岑岑岐笠藏靈湫持牲遣吏詣其
下爼豆未徹升隂虬電光劃劃遶巖壁雷聲隱
隱生山陬擁雲馳雨自東上西風斗猛雲還收
神龍蓄志未發泄明日更與頑陽讎黤靄隂黒
若卷海䏈綿霹靂能破仇沃然原隰洗妖氣浩
爾溝瀆揚平流九榖有登百姓喜蜿蜒歆祀神
何羞
　　　和謝舍人新秋
西風一夕狂古屋吹可恐微變蜻蛚吟斗摧蚊
蚋勇朝驚露墜梧逺愛雲飛隴還憶舊溪遊水
清漁箔壅
　　　中秋新霽壕水初滿自城東偶泛舟廻
　　　謝公命賦(時余將赴襄城)
齋舫談經後官池載酒行斜陽鳥外落新月樹
端生演漾思江蒲夷猶繞郡城東轅有遺恨日
日物華清
　　　陪謝紫微晩泛
積雨漲秋壕輕舟此共遨菰蒲歛鋩鍔蓮芡熟
􁃅韜岸靜魚跳月林喧鳥避篙歸時興不淺風
物正蕭騷
　　　奉陪覽秀亭抛堶
聊爲飛礫戲愈切愈紛如自是取勢闊非關用
意踈悞驚花鳥起亂破錦苔初童指拾將秃多
慙賈勇餘
　　　傷馬(此馬季父爲樞直/日/恩賜以遺余)
吾貧只一馬昨日忽云䘮庭樹齧無膚秋郊誰
復放空傷駿骨埋固乏弊帷葬况本出天閑因
之重怊悵
　　　一日曲(此而下離/南陽作)
妾家鄧侯國肯愧邯鄲姝世本富繒綺嬌愛比
明珠十五學組紃未嘗開戸樞十六失所適姓
名傾里閭十七善歌舞使君邀宴娛自玆著樂
府不得同羅敷凉温忽荏苒屢接朝大夫相歡
不及情何異逢路衢昨日一見郞目色曾不渝
結愛從此篤暫隔猶恐踈如何遂從宦去渉千
里途郞跨青驄馬妾乗白雪駒送郞郞未速别
妾妾仍孤不如水中鱗雙雙依緑蒲不如雲間
鵠兩兩下平湖魚鳥尚有託妾今誰與俱去去
約春華終朝怨日賖一心思杏子便擬見梅花
梅花幾時吐頻搯欄竿數東風若見郞重爲歌
金縷
　　汝州後詩
　　　依韻和謝副閤寄新酒
聞道芳洲景氣新却輸鷗鷺日相親小槽酒熟
玻瓈色誰憶高臺共賦人
　　　送劉子思殿丞宰巫山
千里向巴東青山不可窮峽猿初入聽蠻語未
全通暮雪思梁國朝雲識楚宫吏人迎拜處嘶
馬入丹楓
　　　朔風寄永叔
朔風嘷枯枝逺鴈不能起日色寒無光原野澹
千里所思在南國遐路闊音㫖潜鱗亦安託冰
結長河水峩峩旣未泮獵獵終不巳悠然傷我
心歷亂非可擬
　　　襄城對雪(二首)
風急夜窻鳴暗知庭下積曉幔忻以捲虚堂睡
成癖飄颻初縈林凌亂欲侵席擁扉人莫掃何
似袁家宅
登城望宻雪浩浩川野昏誰思五原下甲色千
里屯凍禽立枯枝饑獸齧陳根念彼無衣褐愧
此貂裘温
　　　雪夜留梁推官飮
晝雪落旋消夜雪寒易積燈清古屋深爐凍殘
煙碧爲沽一斗酒暫對千里客酒薄意不淺輕
今湏重昔重昔是年華飄飄猶過隙一醉冐風
歸平明馬無跡
　　　南陽謝紫微挽詞三首
忽驚南郊信半夜雪中來遂哭寢門外始嗟梁
木摧文章千古盛風韻故人哀憶昨臨湍水寧
知隔夜臺
平昔聞嚴助承明猒直廬請章來未乆捐館遽
何如無復淮南諭曾成太史書蒼蒼不可問揮
涕望輀車
自古豈無死賢哉獨可悲家貧留旅櫬門慶有
諸兒里社當存祀邦人定立碑還同羊叔子罷
市見遺思
　　　永叔自南陽至余郊迓焉首訪謝公奄
　　　然相與流涕作是詩以寫懷
郭門臨汝水鏡色入高衢鞍馬過其上塵襟蕩
巳無及郊逢故友出涕各霑襦神物喪頭角空
存尾與軀溝木失匠斵誰施藍與朱並轡不能
語斯文其巳夫歸來授予館自爲炊彫胡且勿
猒玆會日月易以徂
　　　贈琴僧知白
上人南方來手抱伏犧器頽然造我門不顧門
下吏上堂弄金徽深得太古意清風蕭蕭生脩
竹搖晩翠聲妙非可傳彈罷不復記明日告以
行徒興江海思
　　　教授宋著作還
何以擬君子雲鴻肅羽儀將過上林苑先集孝
王池唼藻有餘樂漸磐方得時野塘歸莫晩白
水逺連陂

宛陵先生集卷第六
宛陵先生集目録卷第六
　池州後詩(下)
　　祫禮頌聖德詩　奬諭
　　祫享觀禮二十韻　寶元聖德詩
　　送胡臣秀才　送張秀才之淮南
　　還文雅師書帙　和徐元輿
　　送田賢良江寧倅　送邵夢得
　　送蕭監丞　南隣蕭寺丞夜訪
　　讀司馬季主傳　臘日雪
　　和王祕校見寄　送張尉乞侍養
　　和子聦見寄　送何山人歸蜀
　　寄衡山長老　渚橋送張秘校
　　南陽謝公祈雨　西禪院竹
　　新霽望岐笠山　贈師厚生日
　　晝寢　過白水
　　泛舟偶呈永叔　送永叔歸乾德
　　代寄永叔四十韻　漸嘉樓望雨
　　和謝舍人洊震　和謝舍人新秋
　　中秋新霽　陪謝紫微晩泛
　　陪覽秀亭抛堶　傷馬
　　一日曲
　汝州後詩
　　和謝副閤寄新酒　送殿丞宰巫山
　　朔風寄永叔　襄城對雪
　　雪夜留梁推官飮　謝紫微挽詞三首
　　永叔南陽至　贈琴僧知白
　　宋教授還邸

目録終
宛陵先生集卷第七
　　　　　　　　宋宛陵梅堯臣聖俞著
　　　夏日晩霽與崔子登周襄故城
雨脚收不盡斜陽半古城獨擕幽客歩閑閱老
農耕寶氣無人發隂蟲入夜鳴余非避喧者坐
愛逺風清
　　　永叔寄澄心堂𥿄二幅
昨朝人自東郡來古𥿄兩軸緘縢開滑如春氷
宻如蠒把玩驚喜心徘徊蜀牋脆蠧不禁乆剡
楮薄慢還可咍書言寄去當寶惜愼勿亂與人
翦裁江南李氏有國日百金不許市一枚澄心
堂中唯此物靜几鋪寫無塵埃當時國破何所
有帑藏空竭生莓苔但存圖書及此𥿄輦大都
府非珍瓌于今巳踰六十載弃置大屋牆角堆
幅狹不堪作詔命聊備麤使供鸞臺鸞臺天官
或好事持歸祕惜何嫌猜君今轉遺重增愧無
君筆札無君才心煩收拾乏匱櫝日畏撦裂防
嬰孩不忍揮毫徒有思依依還起子山哀
　　　聞尹師魯赴涇州幙
胡騎犯邊來漢兵皆死戰昨聞衞將軍賢俊多
所薦知君慮不淺永對未央殿天子喜有言軺
車因召見籌畫當冕旒袍魚賜銀茜曰臣豈身
謀而邀陛下睠青衫出二崤白馬如飛電關山
冐風露兒女泣霜霰軍客壯士多劒藝匹夫衒
賈誼非俗儒愼無輕寡變
　　　夏日陪提刑彭學士登周襄王故城
聊隨漢使者一上周王城片雨北郊晦殘陽西
嶺明野禽呼自别香草問無名誰復黍離詠但
興箕頴情
　　　王殿丞赴莫州日就余求釣竿數莖以
　　　徃今因其使回戲贈
去日覔釣竿定能垂釣否若不暇釣魚釣竿當
去取
　　　詠蜘蛛
日結一尺網知吐幾尺絲百蟲爲爾食九腹常
苦饑
　　　宋著作寄鳯茶
春雷未出地南土物尚凍呼譟助發生萌頴強
抽　團爲蒼玉璧隱起雙飛鳯獨應近臣頒豈
得常寮共顧玆實賤貧何以叨贈貢石碾破微
緑山泉貯寒洞味餘喉舌甘色薄牛馬湩陸氏
經不經周公夢不夢雲脚俗所珍鳥觜誇仍衆
常常濫盃甌草草盈罌甕寧知有竒品圭角百
金中祕惜誰可邀虚齋對禽哢
　　　觀水(并序)
庚辰秋七月汝水暴至溢岸親率縣徒以土塞
郭門居者知其勢危皆結菴于木末徬徨愁嘆
故作是詩
秋水漫長堤郊原上下迷孤城閉板築高樹見
巢棲耳猒蛙聲極漚生雨點齊渚間牛不辨誰
爲掃隂霓
　　　大水後城中壞廬舍千餘作詩自咎
不如無道國而水冐城郭豈敢問天災但慙爲
政惡湍廻萬瓦裂槎向千林閣獨此懷百憂思
歸卧雲壑
　　　依韻和李君讀余注孫子
我世本儒術所談聖人篇聖篇闢乎道信謂天
地根衆賢發藴奥授業稱專門傳箋與注解璨
璨今猶存始欲沿其學陳跡不可言唯餘兵家
說自昔罕所論因暇聊發篋故讀尚可温將爲
文者備豈必握武賁終資仁義師焉愧道德藩
揮毫試柝理巳猒前軰繁信有一日長可壓千
載䰟未渉勿言淺尋流方見源廟謀盛䕫卨正
議滅烏孫吾徒誠合進尚念有親尊
　　　新霽登周王城
行行古城頭歷覽古城下水鳥傍人煙河流隔
桑柘秋山豁晴翠野老親時稼民訟今巳稀閑
登猒官舍
　　　依韻答李晉卿結交篇
上交執正道下交守竒節當爲蘭死香勿作竹
枯裂試看温玉堅何似春氷折貴賤事乃見古
今情不别平生相與親晏歲誰可决君能持此
意足以表風烈
　　　秋日屬疾
體羸易生疾况乃凌秋隂微寒薄膚腠飮藥增
衣衾一日失所治百骸將不任當從華氏學聊
欲爲戲禽
　　　田家
高樹䕃柴扉青苔照落暉荷鋤山月上尋徑野
煙微老叟扶童望羸牛帶犢歸燈前飯何有白
薤露中肥
　　　苦雨
秋空幾旬雨四海低鵬翮晝不見日精夜不見
月魄灑盡天漢流蒸爛女媧石塗潦將埋輪牛
馬困負軛羣蟲無土蟄百果就枝坼安能誅隂
虬坐使天地闢
　　　聞永叔復館因以寄賀
東方有鎩禽巳喜羽翰揷重來金馬門莫忘黃
牛峽黃牛無冬春逺水生鱗甲今非昔日憂賀
酒特新壓
　　　九月一日(去歲南陽與謝/公别今謝巳沒)
授衣念徂節闔棺傷故人故人昔送我把酒湍
水濱只道後期易豈知無會因死生意不及欲
語鼻先辛旣乏羡門術安得如松筠寒暑更數
十應亦同埃塵
　　　弔李膺辭
隂蜺橫天長劒欲抉匣頴未露兮精鋼已折層
氷塞川猛炬方烈凝氣未銷兮高熖巳滅雖忠
毅之有志兮當衰運之閉結嗟身禍之不免兮
甘就死於縲絏何賢者之景慕兮或自表而謝
絕惟荀公之獲御兮見顏間之氣恱奚服媚之
若茲兮蓋操秉乎峻節風裁獨高而罕接兮號
龍門而無凡轍允簡亢不容於時兮玉雖碎而
猶潔痛漢綱之頽圯兮又何毀乎賢哲歷千古
而可悲兮故余不得而靣結叨此邦而長民兮
過舊隴而増咽嗟異代之有遇兮若登履乎閫
闑對風樹之蕭蕭兮想䰟氣之未竭聊感槩於
斯兮寫憂心之惙惙
　　　送李康伯赴武當都監
城下漢江流滄波照鬢秋山川包楚塞風物似
荆州試聽清砧發何如畵角愁遙知絕戎事水
味有槎頭
　　　重送
得朋如得寶何恨相知晩舊友貴來踈嗟君行
復逺秋城隔寒水驛路入蒼巘古情深不深所
祝加餐飯
　　　田家語
庚辰詔書凡民三丁籍一立校與長號弓箭手
用備不虞主司欲以多媚上急責郡吏郡吏畏
不敢辨遂以屬縣令互搜民口雖老㓜不得免
上下愁怨天雨淫淫豈助　聖上撫育之意耶
因録田家之言次爲文以俟採詩者云
誰道田家樂春稅秋未足里胥扣我門日夕苦
煎促盛夏流潦多白水高於屋水旣害我菽蝗
又食我粟前月詔書來生齒復板録三丁籍一
壯惡使操弓䪅州符今又嚴老吏持鞭扑搜索
稚與艾唯存跛無目田閭敢怨嗟父子各悲哭
南畆焉可事買箭賣牛犢愁氣變乆雨鐺缶空
無粥盲跛不能耕死亡在遲速我聞誠所慙徒
爾叨君禄却詠歸去來刈薪向深谷
　　　檢覆葉縣魯山田李晉卿餞於首山寺
　　　留别
我本山水鄕看山常不足自從到官來塵事便
拘束嘗聞此山寺法宇深雲木無由一來過夢
想向巖谷按田趨隣疆跨馬渉平陸良友送我
行偶與賞心屬禪庭鳴白雞祖席歌黃鵠野氣
逼人寒嵐光添酒緑言離非逺離但愛交情篤
重游應有期君亦行車促
　　　卧羊山
亂石若羣羊縁崗卧斜日曾非左慈化更想初
平叱無羶穴蟻去有乳寒泉出誰憶灞陵原纍
纍冡傍質
　　　汝墳貧女(時再點弓手老㓜俱集大雨/甚寒道死者百餘人自壤河)
(至昆陽老牛/陂僵尸相繼)
汝墳貧家女行哭音悽愴自言有老父孤獨無
丁壯郡吏來何暴縣官不敢抗督遣勿稽留龍
鍾去擕杖勤勤囑四隣幸願相依傍適聞閭里
歸問訊疑猶強果然寒雨中僵死壤河上弱質
無以託橫尸無以葬生女不如男雖存何所當
拊膺呼蒼天生死將柰向
　　　昆陽城
試看昆陽下白骨猶㗸鏃莫願隍水頭更添新
鬼哭
　　　老牛陂
吳牛行欲老漢馬焉得肥筋力不可恃遊子當
念歸
　　　雙鳬觀
山下溪流照城郭幽庭栢子風自落古壇蒼蘚
少人行不見雙鳬見黃雀
　　　葉公廟
真物還見驚從來人所悼今看古壁畵應合當
時好
　　　己卯歲紫微謝公赴南陽過葉縣陪遊
　　　興慶精舍題名壁間而去庚辰歲余來
　　　按田因訪舊跡䀌然于懷故作此謠以
　　　志其悲
昔與南陽太守行車騎休時訪庭栢今來重看
壁間題太守巳爲泉下客獨留清血是門人怊
悵便令生死隔
　　　觀扱兎
莽莽蒿萊下紛紛狡兎迷枯枝坐守者若箇是
忘歸
　　　燈花
灼灼生寒燼終朝照席明從教占有驗燃滅本
無情
　　　魯山山行
適與野情愜千山高復低好峰隨處改幽徑獨
行迷霜落熊升樹林空鹿飮溪人家在何許雲
外一聲雞
　　　游元紫芝琴堂
訪古歷荒城城孤落日鳴人琴兩不見破月高
臺傾
　　　至香山寺報秀叔
家近心還速川長馬易疲望山孤寺出渡水夕
陽遲來向林間宿歸湏月上時只應庭際鵲巳
報汝先知
　　　寒草
寒草纔變枯陳根巳含緑始知天地仁誰道風
霜酷
　　　送崔秀才
晨風無定巢逺寄鷦鷯枝天寒鼓翼健粒食寧
所窺大澤多羣羽翺翔各有時今子振衣去焉
能乆迍覊
少年遊太學着盡篋中衣獨劒自爲伴無家何
處歸秋蓬隨野轉寒鵲遶林飛霄漢有知己行
行寧乆微
　　　思逺寄師厚
馬蹄踐霜雪不畏道路寒游子重衣裘慈母懸
心肝懸心幾千里冉冉歲已殘大河今漸涸逺
目常不乾度鴈朝夕聞尺書寄亦難願同車輪
復勿比弦上丸
　　　送師厚歸南陽會天大風遂宿高陽山
　　　寺明日同至姜店
徃日送子春風前春風酣酣杏正妍今來送歸
秋風後秋風摵摵沙滿川馬鬛斜傾毛瑟縮馭
吏噤唫足後先弊裘吹裂寒入骨枯株磨戞火
欲燃忽逢古寺出巖腹與君下馬相留連殿堂
高下就山勢松栢森聳侵雲巓長廊落葉卷若
掃丈室垂幔翻如褰像塑神母乳九子抱擕撫
玩皆可憐却令逺客自生念欲見㓜稚心煩煎
擁爐對坐日昬黒龕燈共借僧榻眠雖然覆衣
冷如鐵不及在家貧無氊曲肱難寐要天曉兩
股凍痺仍筋攣桹桹殘夜木魚響起看昴畢傾
西躔怒號斗息東方白童僕整肅吾將還老僧
掃壁持筆硯請予強此題歲年出門並轡至山
店茅屋揭盡餘尺椽又據胡床一談笑君不解
飮聊開筵程次都無五百里篋中可乏一囊錢
拂衣頻起畏日昃應恐慈母心懸懸顧我便當
江海去却思此地何由縁
　　　疲馬
疲馬不畏鞭暮途知幾千當湏量馬力始得君
馬全
　　　依韻和永叔子履冬夕小齋聯句見寄
遙知夜相過對語冷無火險辭鬪尖竒凍地抽
笋􁡨唫成欲寄誰談極唯思我學術窮後先文
字少許可敢將蠡測海有似脂出輠必餓嘗見
憂此病各又果弊駕當還都重門不湏鏁到時
春怡怡萬柳枝娜娜定應人折贈只恐絮巳墮
行槖且不貧明珠藏百顆(永叔嘗見嘲謂自古/詩人率多寒餓顚困)
(屈原行吟於澤畔蘇武㗖雪於海上杜甫凍餒/於耒陽李白窮溺於宣城孟郊盧仝栖栖道路)
(以子之才必類數子今二君又自/爲此態而反有飯顆之誚何耶)
　　　古塜(南陽道中作此以下汝州/罷官再至鄧州葬希深)
南陽古原上荒塜若魚鱗劒佩不爲土衣冠應
化塵枯骸託魑魅細草沒麒麟何必問名氏漢
家多近親
　　　仲春同師直至壠山雪中宿穰亭
與子乗羸馬夜投山家宿風雪滿綈裘燈火深
竹屋烹雞頼主人吠犬憎倦僕明發到巖前春
荑凍雲木
　　　依韻和師直仲春雪中馬上
自倚春風暖輕袍犯雪來過塘迷緑水拂樹雜
芳梅山蔽峰難辨樵通徑易開野行方有味緩
轡不湏催
　　　和師直早春雪後五壠道中作
來尋谷口春正值隂雲結日暮氷霰繁宿亭孤
飯設侵晨登壠去始見羣峰列草凍未抽心松
枯猶抱節川傍認飛鷺林上墜殘雪何意待芳
菲遲留未堪折
　　　依韻和師直晩歩徧覽五壠川
窮覽川原勝經行未猒頻樵深但聞斧谷暖自
留春臨水何妨坐看雲忽滯人誰家煙塢裏竹
樹逺相隣
　　　暮春過洪氏汝曲小園
三月花已休閑來羡叢薄河回地勢偏雨入灘
聲惡緑草旋抽心青梅猶帶蕚主人歸未歸誰
省曾遊樂
　　　雷祕校入闕擬官時將登舟過輦下
與君先後發同走向京華羡躍青驪去將乗烏
榜賒着鞭辭宿雨渡水踏春沙聞道求爲縣應
當學種花
　　　登許昌城望西湖
試望許西偏湖光浸曉煙岸痕添宿雨草色際
平田夏木隂猶薄朱荷出未圎人閑緑波靜幽
鷺挿頭眠
　　　孫主簿惠上黨寺壁胡霈然書墨迹一
　　　匣
上黨佛祠何可觀開元瑞物圖高閣又有長廊
古壁上復是名軰題丹雘當時泥用絲作筋意
欲千載無剥落書竒畵妙了不識訛傳墨土能
治(平/聲)瘧寺僧不惜人搯取筆畫遂缺如鳥啄後
來好事恐磨滅寶刀裁剗泥如剥取之龕置緑
板匣便寶箱楮同美璞拂拭還看體勢生盤屈
蒼虬舞鸞鷟在昔不畏屋壁壞今也常恐兒童
撲夫君知我心所重南歸贈以致誠慤此時雖
喜落吾手老大腕硬無由學但當拜貺不敢忘
莫爲報言曾未數
　　　寄永興招討夏太尉(代人)
寶元元年西夏叛天子命將臨戎行二年孟春
果來冦高奴城下皆氐羗五原偏師急赴敵晝
夜不息趨戰塲馬煩人怠當勁虜雖持利器安
得強二師覆敗乃自取豈是廊廟謀不臧朝廷
又選益經略三幙賢俊務所長或取李悝備邉
策或欲五道出朔方仲夏科民挾弓矢季冬括
驢賫道糧官軍未進復犯塞搴旗殺將何倡狂
遂令士卒愈沮氣欲使乗障膽不張我願助畫
跡且逺側身西望空凄凉庶幾一言可禆益臨
風欲寄鳥翼翔所宜畜銳保城壁轉饋先在通
行商守而勿追彼自困境上未免小􁛒攘譬如
蚊虻噆膚體實於肌血無大傷此言雖小可喻
逺幸公采用不我忘誠知公慮若裴度聖上聽
用同憲皇當時豈不歷歲月猶且衆鎭未陸梁
况今鷹犬乏雄勇便擬馳騁徒蒼惶且緩湏時
勵犀卒終期拉朽功莫當
　　　桓妬妻
昔聞桓司馬娶妾貌甚都其妻南郡主悍妬誰
與俱持刀擁羣婢逕徃將必屠妾時在窻前解
鬟臨鏡梳鬒髪雲垂地瑩姿氷照壼妾初見主
來綰髻下庭隅歛手語出處國破家已殂無心
來至此豈願奉君娛今日茍見殺雖死生不殊
主乃擲刃前抱持一長吁曰我見猶憐何况是
老奴盛怒反爲喜哀矜非始圖嫉忌尚服美傷
哉今亦無
宛陵先生集卷第七
宛陵先生集目録卷第七
　汝州後詩
　　夏日晚霽　永叔寄澄心堂𥿄
　　聞尹師魯赴涇幙　夏日陪彭學士登城
　　王殿丞求釣竿　詠蜘蛛
　　宋著作寄鳯茶　觀水
　　大水後城中作　和李君讀余著孫子
　　新霽登周王城　答李晉卿結交篇
　　秋日屬疾　田家
　　　苦雨　聞永叔復館寄賀
　　　九月一日　弔李膺辭
　　　送李都監赴武當　重送
　　　田家語　檢覆葉縣魯山田
　　　卧羊山　汝墳貧女
　　　昆陽城　老牛陂
　　　雙鳬觀　葉公廟
　　　悲巳卯歲謝紫微　觀扱兎
　　　燈花　魯山山行
　　游元紫芝琴堂　至香山寺報秀叔
　　寒草　送崔秀才
　　思逺寄師厚　送師厚歸南陽
　　疲馬　和永叔冬夕聯句
　　古塜　仲春同師直雪中
　　和師直雪中馬上　和師直早春
　　和師直晩歩　暮春過洪氏小園
　　雷秘校入闕擬官　登許昌城
　　孫主簿惠墨跡　寄永興夏太尉
　桓妬妻
目録終
宛陵先生集卷第八
　　　　　　　　宋宛陵梅堯臣聖俞著
　　　夏日晩晴登許昌西湖
新晴萬柳齊鶯度水東西城上明殘照雲間挂
斷霓煙蒲勻若翦沙岸淨無泥菓壓繁枝重人
乘小駟低嵐光開翡翠湖色浸玻瓈只欠朱藤
宻如過罨畵谿
　　　許昌晩晴陪從過西湖因詠謝希深蘋
　　　風詩愴然有懷
踈雲漏斜照殘雨葉間明飛蓋城頭去澄湖水
正平荷盛鮫客淚蔓濯野人纓公獨思康樂臨
流誦句清
　　　故原戰
落日探兵至黃塵鈔騎多邀勲輕赴敵轉戰背
長河大將中流矢殘兵空負戈散亡歸不得掩
抑泣山阿
　　　故原有戰卒死而復蘇來說當時事
縱橫尸暴積萬殞少全生飲雨活胡地脫身歸
漢城野貛穿廢竈妖鵩嘯空營侵骨劔瘡在無
人爲不驚
　　　西湖閑望
夏景巳多趣湖邉日更佳園葵雜紅紫岸柳自
欹斜雨氣收林表城隂接水涯愛閑輸白鳥盡
日立汀沙
　　　寄謝師直
憶同仲春月冐雨過穰亭聊酌山酒别獨吟夜
燈青明朝上嶺路羣岫張雲屏忽入川谷秀固
非平生經緑竹間紅蕚紫藤垂千扃春塘水決
決野老髪星星田父相與至里言尚可聽始聞
丹砂岑遂識五壠形傍瞻禹湯迹競信廟貌靈
邀我陟巉巉宿霧方冥冥暗霑衣裘濕時襲草
木馨棟宇敞絕頂牲酒列幽亭竹杯占禍福巫
錦醉一嚀日晏别雲外月出至近坰僕夫疲不
進鞭策無暫停我馬忽顚墜君心同鶺鴒再駕
體無傷扣關燭巳熒自玆期莫逆未契心所銘
怱怱撡行袂汎汎如水萍今來各一方安得同
醉醒
　　　感二鳥
雄雌雙好鳥託棲空樹中有蛇出傍穴噴毒氣
如虹半夜此驚飛瞥目隨西東有喙不能逹啼
雲復嘯風廻翔隔歲月老木高童童眼生衆禽
噪雖近未由通昨朝煙雨晦並翼向幽叢鷹鸇
尚橫集颺颺意無窮
　　　古相思
劈竹兩分張情知無合理織作雙紋簟依然淚
花紫淚花雖復合疑岫幾千里欲識舜娥悲無
窮似湘水
　　　舟次朱家曲寄許下故人
藹藹桑柘岸喧喧雞犬村晩雲連雨黒秋水帶
沙渾稍聽隣船語初分異土言雖嗟逺朋友日
喜近田園
　　　送曇頴上人徃廬山
潯陽幾千里無不見爐峰蒼翠入衆目巖壑少
行蹤高僧忽獨徃杳杳懷逺公嘗聞虎溪上醉
令或來同而今競邀致幾里聞松風塵心古難
洗瀑布垂秋虹
　　　弔石曼卿
前時京師來對馬嘗相揖埃塵正滿衢笑語曾
未及雖然恨莫親徃徃聞風什星斗交垂光昭
昭不可挹獨哦秋露中豈顧衣裘濕酒盃輕宇
宙天馬難羈縶今朝我還都但見交朋泣借問
泣者誰曼卿䰟巳蟄堂堂豪傑姿遂爾一棺戢
君生寒月明君沒寒月入月入還復升精魄寧
未集孤墳細草遍翠碣嗟新立
　　　醉中留别永叔子履
新霜未落汴水淺輕舸惟恐東下遲遶城假得
老病馬一歩一跛令人疲到君官舍欲取别君
惜我去頻增嘻便歩髯奴呼子履又令開席羅
酒巵逡廵陳子果亦至共坐小室聊伸眉烹雞
庖兎下筯美盤實飣餖栗與梨蕭蕭細雨作寒
色猒猒盡醉安可辭門前有客莫許報我方劇
飮冠幘欹文章或論到淵奥輕重曾不遺毫釐
間以辨謔毎絕倒豈顧明日無晨炊六街禁夜
猶未去童僕竊訝吾儕癡談兵究弊又何益萬
口不謂儒者知酒酣耳熱試發泄二子尚乃驚
我爲露才揚巳古來惡卷舌噤口南方馳江湖
秋老鱖鱸熟歸奉甘㫖誠其宜但願音塵寄鳥
翼愼勿却効兒女悲
　　　汴水斗減舟不能進因寄彥國舍人
朝落幾寸水暮長幾寸沙深灘鼇背出淺浪龍
鱗斜秋風忽又惡越舫嗟初閣坐想掖垣人猶
如在寥廓
　　　陪淮南轉運魏兵部遊頴州女郎臺寺
舊傳嬀氏女將適楚人時築館自臨水故臺空
此基因爲楚宮媵來與使車期樓上望湖上煙
林晩蔽虧
　　　望僊亭(并序)
壽春望僊亭廣平宋公所作也宛陵梅堯臣之
官吳興道出其下公命賦之
公來有餘樂所樂爲郡間訟稀聊自適靜勝以
紓顏清軒開曉幔歷歷見淮山山色洗新雨佳
氣如可攀代異雞犬去時平草木閑試望天衢
近飛駕應此還
　　　陪淮南轉運魏兵部遊濠上莊生臺
周當戰國時何爲守靜正干戈旣日尋仁義固
不競天下皆跖徒寧知聖爲聖是將萬物齊不
顧千金聘所以忘形骸所以保性命安能小仲
尼豈不識世病我從魏公來訪古停烏榜聊識
賢者心吁嗟一長詠
　　　淮上雜詩六首
宿雲未全歛微雨入船踈問伴失前後暝行隨
疾徐相親沙上鴈自樂水中魚亭午日光透逺
分林際居
暗開淮水平逺見孤城出出舟問舟子遽對郍
能悉始聞莊生臺還想觀魚日果得眞隱心魚
鳥情非宻
輕舟晩投處聒聒渚禽嘶橡子隨薪束𬞞科帶
土擕岸幽雲滿石潮落蚌生泥客思無憀極唯
將魯酒迷
野鴈不知數翳然川上鳴曾無設羅意空自見
船驚渺渺拍波去紛紛孤嶼盈苦寒非塞外霜
落夜淮清
漠漠晝煙披縱橫見漁艇輕橈上急水或與飛
鴻並魚大釣絲微牽隨碧潭逈向晩得志歸浩
謌山月靜
舟閣下灘遲蒼黃暮灘上偏愁逆水風更駕崩
沙浪落日看巳昬漁燈逺相向夜䦨天轉寒坐
待潮流漲
　　　赴霅任君有詩相送仍懷舊賞因次其
　　　韻
湖山饒邃處曾省牧之遊鴈落葑田闊船過菱
渚秋野煙昬古寺波影動危樓到日尋題墨猶
應舊壁留
　　　過楊州叅政宋諫議遺白鵞
曾遊鳯池上曾食鳯池萍乞與江湖去將期養
素翎不同王逸少辛苦寫黃庭
　　　金山寺(并序)
昔嘗聞謝紫微言金山之勝峰壑攅水上秀拔
殊衆山環以臺殿高下隨勢向使善工摸畫不
能盡其美初恨未遊赴官吳興船次瓜洲值海
汐冬落孤港未通獨行江際始見故所聞金山
者與謝公之說無異也因借小舟以徃乃陟廻
閣上上方歷絕頂以問山阿危亭曲軒窮極山
水之趣一草一木雖未蕚發而或青或凋皆森
植可愛東小峰謂之鶻山有海鶻雄雌棲其上
每歲生雛羽翮旣成與之縱飛迷而後返有年
矣惡禽猛鷙不敢來玆以搏魚鳥其亦不取近
山之物以爲食可義也夫薄暮返舟寺僧乞詩
強爲之句以應其請偶然而來不得髣髴敢與
前賢名迹耶
吳客獨來後楚橈歸夕曛山形無地接寺界與
波分巢鶻寧窺物馴鷗自作羣老僧忘歲月石
上看江雲
　　　瓜洲對雪欲再遊金山寺家人以風波
　　　相止
臘月海風急雪吹巖下窻輕舟不畏浪昨日過
寒江渡口復夕興區中無與雙忽牽兒女戀空
聽逺鐘撞
　　　金山芷芝二僧擕茗見訪
一遊江山上日日吟不足雙錫忽來過衣霜帶
初旭况能持茗具向此烹新緑中􁫕水若飴北
焙花如粟還將塵慮滌自愧冠纓束何以報勤
勤馳奴扣雲谷
　　　淮南遇𣑽才吉上人因悼謝南陽疇昔
　　　之遊
乆已猒宦旅故玆歸江南始時遽辭邑不及事
春𧖟殘臘猶在道險阻固所諳扁舟次淮海喜
遇釋子談契濶十五年尚謂卧巖庵偶見如夙
期淹留良亦甘歎遊獨泫然懷悲情豈堪班班
雲中鳥共看投夕嵐是不念舊隱山水唯素耽
我從湖上去微爵輕子男
　　　送櫟陽宰朱表臣
塞上備胡羗關中調兵食秦民尚苦輸漢吏勤
求職君今喜懷詔馳騎寧暇息其邑嘗雨金於
時豈能得行當經灞上故事猶可憶前代多戰
爭鬼火弄隂黒蒼蒼路傍草憔悴希春色縣涂
誠有政威惠爲令德
　　　次韻和長吉上人淮甸相遇
淮上一相遇憶在京都時雖驚歲月換未改松
桂姿童侍兩三人缾錫相與隨自言東越來篋
中多好詩文字皆妥貼業術無傾欹前軰嘗有
言清氣散人脾語妙見情性說之聊解頥始推
杼山學得非素所師此固有深趣吾心乆巳知
橫琴乃玄悟豈必弄鳴絲古樂衆少聽誰知彼
吹箎師曠沒世後伯牙衆身悲願同黃鵠舉逺
歸滄海涯老驥雖不病長坂安可馳天台况竒
勝日夕勞夢思尚忝齒纓綬終年趨路岐俯愧
淵中魚游泳水之湄仰羡雲間鷙凌厲辭縶維
居嘗起斯念未去情不怡今朝更道舊感愴各
嚬眉同遊謝公門逺想袂霑洟惜哉胡不仁碎
彼東方琪又出數𥿄書手澤尚可披眷眷疇昔
意於今當語誰復遺三百言玩味自挽髭序事
盡成故慨吟良有資其詞何亹亹宛若對風規
冷然聳心目不覺整冠緌重以超俗韻顧予賤
職司是猶猿鳥情並此駑櫪卑報投仍勉強實
謬匠者爲應哂不量力短兵兹巳疲
　　　歲日旅泊家人相與爲壽
舟中逢獻歲風雨送餘寒推年増漸老永懷殊
鮮歡江邉無車馬鑑裏對衣冠孺人相慶拜共
坐列盃盤盤中多橘柚未咀齒巳酸飮酒復先
醉頗覺量不寛岸梅欲破蕚野水微生瀾來者
卽爲新過者故爲殘何言昨日趣乃作去年觀
時節未變易人世良可歎
　　　寄題梵才大士台州安隱堂
巢禽託靜林潜魚戀深壑豈不能自安翔泳得
所樂逹士逺紛華於兹守沖漠堂前鳴松風堂
後馥花蕚好鳥時一呼澄明望寥廓詩興猶不
忘禪心詎云著所以得自然寧必萬縁縛未能
與之游懷慕徒有作
　　　農難
稂莠非所殖嘉禾共一田老農實惡之豈共時
稼捐管蔡與盗跖同氣詎能遷周公不妨聖柳
惠不妨賢賢哉彼薅矣取舍得其然
　　　舟中值雨裴刁二君相與見過
江上渰淒淒天形接野低岸痕生舊水馬跡踏
春泥風急侵衣重山昬卷幔迷誰驚二客論不
愧巨源妻
　　　題刁經臣山居時巳應辟西幙
向不樂郡府遂云歸田園結廬復種蓻草樹日
巳繁散帙理舊學了然無俗喧春雨一廻過覽
耕登古原青山每自愛霽色當衡門故人苟來
徃名宦未嘗言趣適巳不淺道心良亦存忽聞
辟書至便令驅犢轅豈期同瓠瓜長繫蒿萊根
始知古君子出處惟義敦
　　　前者裴君雨中見過因以詩謝復承來
　　　章輒依韻奉和
主人門下客寂寞在江涘我昨謝銅章解組猶
脫屣前日至朱方正值春雨起君時冐雨來曾
不避泥滓林枝滴衣襟沙岸平履齒相歡了無
間偶論通逺㫖去逢交親問爲報心如水
　　　甘露寺
曾非逺城郭寂爾隔囂氛尚有南朝樹能留北
固雲川濤觀海若霜磬入江濆衞國丹青在孤
堂緑桂薫
　　　依韻和刁經臣讀李衛公平泉山居詩
　　　碑有感
當時植珍木豈是昧前規廢宅長春草故山存
舊碑巳嗟良璧毀安識古松姿叔子每懷慕此
心空自知
　　　春日舟中對雪寄刁經臣
誰道江南暖新春見雪飛鷗來親客艇花亂上
人衣古郡地偏寂野窻寒入微戴家人不逺欲
去未能歸
　　　依韻和逹觀禪師春日雪中見寄
宻霰來新歲春陽氣漸微侵庭草芽凍紛雜鴈
行飛江寺誰開逕湖山我欲歸雨花無六出休
怪着人衣
　　和刁太博新墅十題
　　　靜舍
野木扶踈重復重塘蒲涵水緑茸茸琴書尤古
得爲樂休問前山有戴顒
　　　西齋
靜節歸來自結廬稚川閑去亦多書請君架上
添芸草莫遣中間有蠧魚
　　　北軒
冬日迎暄此未宜苦吟那對朔風時秪誇砌下
留殘雪不看簷間斗柄垂
　　　叢杉
植榦森然美在庭更憐相倚自青青翠姿且有
千雲勢豈是孤生向逺坰
　　　松阜
勾引風聲巳可聽高隂仍更接崗形知君乆欲
平心氣早晩根傍長茯苓
　　　小舫
小肪閑撑莫猒遲比於刳艇劣相宜漕河有處
通陂水深入荷花人不知
　　　移竹
逺愛檀欒碧逕開荷鋤乘雨破秋苔直湏探作
阮家趣更向煙林缺處栽
　　　花塢
雜芳春發淺深叢曲塢逶迤紫間紅色賤格微
應不數少添蘭菊待秋風
　　　綿檜
翠色凌寒豈易衰柔條堪結更葳蕤松身栢葉
能相似勁拔縁何不自持
　　　新井
淺淺清泉自鑑開鱗鱗寒甃未生苔山中亭午
野禽渴不畏人驚欲下來
　　　發陶莊却寄刁經臣裴如晦
方看梅柳春共别川河上移舟人巳歸廻首竹
林望水渾不照影山逺猶相向聞道欲西遊漢
家今尚壯
　　　發丹陽後寄徐元輿
别君忽五年相望非一日會合如夢寐欣喜對
形質是時春巳仲臨水柳未宻載酒相與遊輕
舠劣容膝禪扃竹下過乳井松間出烹茶覺暫
醒岸幘情彌逸興䦨乗月歸及旦解行繂離懷
更宿酲逺想都如失
　　湖州後詩
　　　胡武平遺牡丹一盤
疇昔居洛陽看盡名園花臨水復䕃竹艷色照
彤霞良友相與至競飲歡無涯而今猶老翁鬂
髮但未華昨日到湖上碧水涵蒲芽此情頗巳
愜薄宦非初嗟况乃蒙見憐帶雨摘春葩雖無
向時樂惠好仍有加
　　　題滕學士九華山書堂
處山方畏淺曾慕結深廬要與雲峰近寧將野
客踈澗苗來入爼林鳥或窺書何事輕兹樂而
從出塞車(公今爲/涇洲)
　　　送劉成伯還都
余昔困川途今非羡行者離心寄南風相送過
平野旣吹蓮葉舟更逐桂條馬中州多故人懷
抱幸君寫
　　　送舍弟正臣赴都
吳兒能刺舟其駛劇飛鳥行行固莫留望進前
山小家貧吾不憂身計爾自了何當還里門拜
慶期秋杪
　　　訪報本簡長老
比泛苕溪來初逢卞山雨雨收精舍出喜與高
僧語門臨水若鑑萬象皆可覩清淨欲誰隣野
蓮無處所
　　　依韻答淮南祝秘校初春見寄
客有袖中書初慿春鷰寄春鷰不時來秋鴻今
始至水落蒲藻寒悠悠江浦意
宛陵先生集卷第八
宛陵先生集目録卷第八
　汝州後詩
　　夏日晩登許昌湖　許昌晩晴
　　故原戰　故原戰卒死復蘇
　　西湖閑望　寄謝師直
　　感二鳥　古相思
　　舟次寄故人　送曇頴徃廬山
　　弔石曼卿　醉中留别永叔子履
　　汴水斗减寄彥國　陪遊女郞臺寺
　　望僊亭　陪遊莊生臺
　　淮上雜詩六首　赴霅任君有詩
　　宋諫議遺白鵞　金山寺
　　瓜洲對雪　金山二僧擕茗至
　　淮南遇𣑽才上人　送櫟陽朱宰
　　和長吉上人相遇　歲日旅泊
　　寄題𣑽才安隱堂　農難
　　舟中值雨　題刁經臣山居
　　和詶裴君見過　甘露寺
　　和刁經臣有感　春日舟中對雪
　　和逹觀禪師見寄　和刁太博新墅十題
　　發陶莊　發丹陽後寄徐元輿
　湖州後詩
　　胡武平遺牡丹　題滕學士書堂
　　送劉成伯還都　送舍弟赴都
　　訪報本簡長老　答祝秘校見寄

目録終
宛陵先生集卷第九
　　　　　　　　宋宛陵梅堯臣聖俞著
　　　依韻和胡武平懷京下游好
南國易悲愁西風起高樹枯荷復送雨度鴈寧
知數欲問北來音繫書復若故冥飛杳無跡弋
者徒有慕况在白蘋洲而懷石渠署石渠多故
人鵷鵠方騫翥鏘鳴尚可希綷翼何由附主人
賴知已未變疇昔顧乗桴豈仲尼好勇非季路
幸依南郡帳不學邯鄲歩自守終日愚都忘向
時慮睠戀此江湖親年當喜懼旣獲庭闈近又
多山水趣邇來對明月千里猶會晤長橋人絕
聲舉酒逢秋露逈聞孤舟笛煙水在何處俯檻
意無涯跳波魚夜乳頗得眞隱情奚湏慕巢許
思寄梅枝香逺隔蘭溪渡緘之付好風精爽亦
隨去
　　　依韻和武平九月十五日夜北樓望太
　　　湖
東吳臨海若看月上青冥河漢微分練星辰淡
布螢細煙沈逺水重露裛空庭孤坐饒清興惟
將影對形
　　　依韻武平憶玉晨觀
世路多氛垢人間浪逐名是非還自喻寵辱固
堪驚薄宦眞何戀丹砂儻可成終尋谷口隱鄭
子豈其卿
　　　凝碧堂
始至荷芰生田田湖上宻復當花競時艷色凌
朝日今來蓮巳枯碧水墮秋實更待雪中過羣
峰應互出樽有緑蟻醅爼有頳壼橘可以持蟹
螯逍遙此居室
　　　送劉成伯著作赴弋陽宰
我昨之官來值君爲郡掾當年巳知名是日纔
識靣未乆嗟還都始應羣公薦遂除芸省郞出
治江上縣縣劇素所聞其俗到可見水精製盤
盂(去)氷瑩產郊甸鳴箏斵桐梓雕飾雜寶絢有
藥化銅鈆方士多伏鍊君今齒尚壯好學常不
倦二者定非惑吾言亦狂狷絃歌將有餘幸可
窮經傳歸來期著書篋楮盈百卷莫學此踈慵
無能守貧賤明朝君當行勉勉自出餞豈無一
壼酒豈無一鼎饌
　　　冬雷
上帝設號令隱其南山下震發固有時曷常事
慿怒春以動含生夏以奮風雨冬其息不用藏
在黃厚土我今來江南歲曆惟建午如何小雪
前向曉疑鳴釡蛟虵龜蟲厄鱗裂口塊吐蝦䗫
不食月深窟僵兩股天公豈物欺若此汨時序
或言非天公實乃隂怪主嘗觀古祠畵牛首推
連鼓黒雲雜狂飈相與爲肺腑是不由昊穹安
能順寒暑吾因考厥事復以驗莽鹵市井欺量
衡定知不活汝元惡逆大倫弗加霹靂斧此豈
曰無私故予未所取必恐竊天威似將文法侮
焉顧五行錯詎畏萬物覩欲扣九門陳恨身無
鳥羽
　　　劉成伯遺建州小片的乳茶十枚因以
　　　爲答
玉斧裁雲片形如阿井膠春谿闘新色寒籜見
重包價劣黃金敵名將紫笋抛桓公不知味空
問楚人茅
　　　冬日送暹上人
霜風刮地如刀鎌鳥不逺飛魚巳潜何况削髪
冷入骨草屨不畏氷雪霑縁山渉水去幾里晝
鉢野飯誰來添毗陵舊寺苦欲到索我贈行無
乆淹
　　和壽州宋待制九題
　　　熈熈閣
初日照城樓流暉及菌閣上收花霧紅下見春
煙薄信羙是殊邦而淹佐時略自慙江外人敢
慕淮南作
　　　春暉亭
卉木日巳發中圃日巳嘉歡言樂和景及此鬂
未華春風實無幾凌亂枝上花山隂况暮月俯
仰誠可嗟
　　　白蓮堂
蟋蟀在秋堂芙蕖出深水浩露同一色澄澈寒
鑑裏佳人耻施朱欲與天眞比沙鳥閑且都誰
將擬公子
　　　式宴亭
從事誰獨賢而來均宴喜幽禽雜嘯呼珍木竟
叢倚興將物色俱閑猒簫鼓美寧同不聞問訟
息時遊此
　　　秋香亭
高軒盛叢菊可以泛緑罇餘甘自同薺忘憂寧
用萱有木皆剥實何草不陳根獨此冐霜艷芬
郁滿中園
　　　狎鷗亭
羣生自知機不可欺以異此雖鷗與馴鷗亦魚
所避坐熊臨碧水安得同一致然此海客心還
應無有愧
　　　齊雲亭
城隅結危棟髣髴凌煙霓平觀飛雨來俯窺巢
禽棲浩蕩孤思發羃歷蔓草齊長安去不逺何
言西北迷
　　　美䕃亭
野材仍翦茅當此茂林下晴暉葉上明翠影盃
中瀉鮮風時颼飀輕裾自蕭灑固殊嵇生鍜曷
慕巖栖者
　　　望僊亭
嘗聞淮南王雞犬從此去至今山頭石馬跡尚
有處使君辭從官終日絕塵慮望望雲漢間想
見賓天馭
　　　依韻和僧說上人見訪
客從東國來山雲猶在屨是時正窮臘鴈落溪
隂暮投宿古城隅雪迷松下路衣楮足蘭荃相
過寧猒屢
　　　立春前一日雪中訪烏程宰李君俞尋
　　　有詩見貺依韻和答
粉絮先春拂靣翔臨風躍馬到君堂縣民將喜
土膏起令尹未驚農事忙疾呼小吏具山酌便
欲盡醉爲詩狂我牽塵俗不得乆何意更煩投
夜光
　　　送劉比部
青山夜來雨溪水巳潺湲侵曉桂旗動傷離蘋
渚前百壼臨祖道兩槳破春煙舊業西河上歸
心向日邊
　　　贈月上人彈琴
人閑溪上橫刳木素琴寒倚一枝玉吳王城畔
鏁深房月下空彈孤鴈曲
　　　冬日陪胡武平遊西余精舍
侵晨霜氣嚴溪口氷巳合烏榜將進遲寒篙旋
摧拉遙看松竹深雪屋藏山衲登臨興都盡薄
暮㳂清霅
　　　依韻和武平苕霅二水
昔愛伊與洛今逢苕與霅南郭復西城曉色明
於甲塵纓庶可濯白鳥誰來狎落日潭上歸魚
謌自相答
　　　依韻和武平昇卞二山
北峰壓城蒼南岫縁溪緑誰知昔人遊尚想叢
桂馥鳥獸安可羣呼鳴自爲族儻聞羡門術一
躡塵外躅
　　　送崔主簿赴睦州清溪
舟輕不畏險逆上子陵灘七里峽天翠千重雲
木寒古祠鳴野鳥亂石激春湍正與高懷愜寧
歌行路難
　　　依韻和劉比部留别
春雲巳泊簾濃淡半晴天沙草微抽緑林枝逺
帶煙况玆逢晩景那更送歸船苦酒聊爲酌無
勞辨聖賢
　　　送潘供奉承勛
與君迹熟情巳親欲將行邁聊感人舉酒不能
効時俗半醉苦語資立身長大實好帶刀劒曷
不徃助清邊塵門㦸雖高豈自有當思乃祖爲
功臣所宜勇躍發竒策嘉名定體庶得眞儻以
斯言作狂說乗肥食脆任青春
　　　答新長老詩編
江東釋子多能詩窻前樹下如蟬嘶朝風暮月
只自老建安舊體誰攀躋唯師獨慕陶彭澤竒
蹟仍收王會稽(嘗示余右/軍書一軸)此焉趣尚巳不淺更
在措意摩雲霓
　　　題劉道士奉眞亭
降眞沈水生爐煙扣齒曉漱華池泉心存崑閬
未可到夜瞻北斗何聯聯顧玆虚室如有遲一
草一石幽且妍芝蓋雲軿杳無至不知誰更似
楊權
　　依韻和烏程李著作四首
　　　縣署西園
春入西園何苦誇我曾狂醉洛城花如今老大
都無興獨坐晴軒看落霞
　　　霅上二首
共愛霅溪風物美春來清可鑑鬚眉蘋生楚客
將歸日花暖吳𧖟始浴時臨水竹樓通市陌跨
橋雲屋接川湄畵船載酒期君醉巳是無謀助
翦夷
靚粧艷服遊川上簫鼓聲中俗自歡寄語春風
休用惡恐教潭水起波瀾
　　　早春遊南園
東國春歸早南園百卉宜萱芽開翠頴杏蕚破
煙姿青壠將鳴雉喬林未囀鸝石尤風莫起芳
物畏君吹
　　　送簽判張秘丞赴秀州
江鷰歸時君亦歸鷰巢未暖君還去去去溪邊
楊柳多正值清明欲飛絮競折贈行何所益時
當長養傷嘉樹不如舉酒對青山酒罷移舟湏
薄暮嘉禾主人余乆知跡冗不擬強攀附儻或
無忘問姓名爲言懶拙皆如故
　　　送弟赴和州幕
夾河爲郡不如古江北江南作冗官湏記長傳
一經訓雖貧莫改飮瓢歡歷陽况與吾廬近春
榖休言問膳難此日停舟聊舉酌明當水驛自
加餐
　　　寄題徐都官新居假山
太湖萬穴古山骨共結峯嵐勢不孤苔徑三層
平木末河流一道接墻隅巳知谷口多花藥秪
欠林間落狖鼯誰侍巾鞲此遊樂里中遺老肯
相呼
　　　送梵才吉上人歸天台
頃余遊鞏洛值子入天台當時羣卿士共羡出
氛埃荏苒踰一紀却向人間來問子何爲爾言
興般若臺雖將發愚闇般若安在哉此教乆巳
熾增海非一盃我言亦爝火豈使萬木灰蓋欲
守中道焉能力損裁子勿疑我言遂以爲嫌猜
忽聞擕錫杖思向石橋廻城霞與琪樹璨璨助
詩才嘉辭徧人口幸足息巖隈
　　　公度以余嘗語洛中花品而此邦之人
　　　多不敢言花於余今又風雨經時花期
　　　遂過作詩以見貽故次其韻
去年三月來吳中欲擬看花無與從今年二月
花偏早發作無節雨與風前時晴明要尋賞謂
夸洛陽多不容我心豈是限南北美好未必湏
深紅姚黃魏品若盡有春色定應天下空因君
見贈又及此莫怪還思澗水東
　　　留題可及明心堂
秭雉巳先嘷卉木蕚漸歇俯檻弄條枚因心悟
生滅上人本高胄季父踐清列而能猒紛華樂
彼方外說
　　　陪武平游雅上人房卞峯亭
晩愛池上清羣峰對簷隙常恐雲氣生坐令蒼
翠隔復繞曲塘隂映實孤花拆誰知禪者居來
伴使君適
　　　送張舍人自安吉移宰桐安
逺辭湖上山徙治海邊邑機杼吳俗饒魚蝦越
人給操琴在更張殊土冝順襲何以贈勤勤薄
言玆所及
　　　劉彞秀才歸江南
鳯鳥不在笯麒麟寧受靽君思此二物中夜忽
興歎况值南風來襲蘭歸楚岸
　　　送胡武平
來見江南昬使君詠汀蘋再看蘋葉老汀畔送
歸人人歸多慕戀遺惠在玆民始時繞郊郭水
不通蹄輪公來作新塘直抵吳松垠新塘建輿
梁濟越脫輈仁言度新塘去隨跡如魚鱗從今
新塘樹便與蔽芾均我雖備僚屬筆舌敢妄陳
因行録所美願與國風振
　　　廻陳郞中詩集
嘗觀陳伯玉感遇三十篇矯矯追古道粲爾日
星懸今公豈其後佳詠乆巳傳憶爲童子日早
誦錦繡妍玆來預官屬而許玩竒編明珠三百
琲一一徑寸圎他人握中有未獲毫髪焉家貧
敢懷寶况近驪龍淵又畏風雨作神物不得全
再拜捧明月長跪還席前
　　　依韻和武平别後見寄
溪逺檣危一望遙此焉悽絕府中僚巳同鴈鶩
依清淺共看鸞皇上泬寥别岸無端縈細柳廻
舟不忍過新橋醉來事事能生感誰道愁腸酒
易銷
　　　蘄州廣濟劉主簿
相識雖非乆相親似舊年論文君豈後尚齒我
慙先慣狎吳兒水將浮楚客船安知不離恨高
柳正鳴蟬
　　　依韻和僧說夏日閑居見寄
城郭非清凉山僧抱微疾又况三伏時當玆一
禪室炎飊正爍爍溪水徒瑟瑟唯詠氷雪辭可
以銷夏日
　　　依韻和李宰秋思
一葉與風舞巳知天地情將令百菓實競振羣
蟲聲陶令欲收秫豳人思誓觥更吟君麗句誰
爲寫鍾評
　　　送儲令赴韶州樂昌
嘗聞韶石下虞舜古祠深至樂乆巳寂况持陶
令琴炎方不道逺一去值秋霖
　　　隱眞亭(烏程史尉署)
作尉慕吾祖吾祖非得時誰似芙蓉國日見芙
蓉披凉雨隨風來清香入酒巵自得眞隱趣不
慙吳市爲
　　　說上人遊廬山
夙懷高世趣固足林壑情欲遊名山徧遂爲廬
岳行又訪逺公蹟東林氣象清瀑布秋影落香
爐曉煙生洗蕩萬古慮薫蒸千載名我今滯孤
宦空羡瓶錫輕
　　　和元之述夢見寄
高秋枕席凉晝寢還清曠不嘲君腹便獨夢予
爾訪豈忘相規言仍記羣小謗始知端正心寐
語尚不誑敞怳何讒人告子亦孟浪吾聞有尸
蟲伺惡多相尚耽睡受其惑子心恐成恙勉子
守庾曹勿使玆物王䰟交昧聰明寤後成清唱
誦玩自省循徒爾増怊悵不能檢細微遂使言
屢貺雖然甚頑鄙内顧無過當仲尼稱天厭季
路猶行行何當謝勤誠爲子傾嘉釀
　　　秋日卧疾恭上人來過不及見因以詩
　　　答
溪上秋霧多溪居曉寒入呼吸遂生痾嘔泄不
下粒素知江南地大率皆卑濕乆從吳土居氣
候非所襲伏枕欲經旬冠帶拈巳澁女奚特扣
關問疾提山笠我非金粟身寄謝何暇揖屈性
玆不能他時冀來及
　　　依韻和守賢上人晩秋書事
秋霧鬱不開曚曨夾溪樹深枝尚宿禽寒葉時
驚露我居溪之隂早景誠所慕開谿吐初陽獨
吟神與晤豈意方袍人而懷此焉趣忽枉瓊玖
章無慙惠休句

宛陵先生集卷第九
宛陵先生集目録卷第九
湖州後詩
　　和胡武平懷京下　和武平望太湖
　　和武平憶玉晨觀　凝碧堂
　　送劉著作弋陽宰　冬雷
　　送成伯遺建荈　冬日送暹上人
　　和宋待制九題　和說上人見訪
　　雪中訪烏程李宰　送劉比部
　　贈月上人彈琴　陪武平遊西余
　　和武平苕霅二水　和武平昇卞二山
　　送崔主簿赴青溪　和劉比部留别
　　送潘供奉承勛　答新長老詩編
　　題劉道士奉眞亭　和烏程李著作四首
　　送簽判張秘丞　送弟和州幕
　　寄題徐都官假山　送吉上人歸天台
　　次答公度　留題可及明心堂
　　陪武平游卞峰亭　送張舍人
　　劉彞秀才歸江南　送胡武平
　　廻陳郞中詩集　和武平别後見寄
　　蘄州廣濟劉主簿　和僧夏日閑居
　　和李宰秋思　送儲令赴樂昌
　　隱眞亭　說上人遊廬山
　　和元之述夢　答恭上人
　　和守賢晩秋書事

目録終
宛陵先生集卷第十
　　　　　　　　宋宛陵梅堯臣聖俞著
　　　臧子文剡縣主簿
剡水無淺深歷歷能見底潜鱗莫見窺塵紱聊
堪洗古木潭上隂遺祠巖下啓應識道傍碑因
風奠醪醴
　　　余令之會稽新昌
越舸將渡西陵時臘雪欲作隂雲垂古岸潮廻
夜冰閣冰上鯉魚紅尾鬐知君奉親聊自得窮
冬渉險仍熈熈縣民但可觀此意休羡江邊孝
女碑
　　　傳神恱躬上人
握中一寸毫寶匣百鍊金鑑貌不鑑道寫形寧
寫心古人固不識今人或所欽依然見其質儼
爾恨無音子誠丹青妙巧奪造化深妍媸必盡
得幻妄恐交侵
　　　文曜師之南徐
班班上川羽薄暮未安巢擾擾方外士歲晏遊
逺郊正值風霜急晩冰隨處𫾣何時居巖下都
把塵事抛
　　　茂芝上人歸姑蘇
身衣竺乾服手援犧氏琴繁聲不願奏古意一
何深晏景託孤艇倦飛還舊林闔閭城下寺幾
里認鍾音
　　　唐寺丞知南雄州
前林尚含凍南國使君行逆水春風峭孤舟桂
席輕踏謌聞舊俗信鬼有頽氓當識朱衣貴壼
漿擁道迎
　　　依韻和孫秀才朱長官見寄(二首同韻)
古來富貴蹈危機樂性安貧莫謂非未及功名
蒼鬢改欲從踈懶五湖歸昔年同志逢時盡今
日相親似子稀犀僕忽辭雲海上逺持雙璧扣
吾扉
　　　謝尉西歸
曾爲洛陽客喜見洛陽人每憶舊遊處相逢借
問頻當時伊水上醉弄巖花春而今絕玆樂欲
語巳酸辛明朝君當去又復與誰親唯應有素
月相照寒溪濱
　　　陳浩赴福州幕
梅殘杏將坼楊柳都未堪欲贈無所贈春風吹
酒酣逺山猶帶雪野水巳如藍羽檄不應有詩
書自可躭
　　　示沈生
稚子每多疾始與藥物親由玆沈生跡遂歷吾
門頻我居無鳥䑕乃知屋室貧舉世競趨利爾
非閭井人
　　　和潘叔治早春遊何山
泛泛寒溪流縈紆向山去淺石長蒲茸朝煙暖
巖樹捨舟當禪扉踏蘚汚野屨誰愛鮑叅軍登
臨多秀句
　　　張法曹歸闕
海底日未上屋頭羣雀喧晨興溪館逈坐聽櫓
聲煩出戸望行舸羡心如野猿暮春余亦去爲
見故人言
　　　送張叔展北歸
江南春候早水暖野芹生北客欲歸日故人持
贈行莫嫌爲物薄言采幽蘭并休惜臨流醉高
帆去棹輕
　　　依韻和叔治晩春梅花
楚人住處將爲援越使傳時合有詩常是臘前
混雪色却驚春半見瓊姿笛吹逺曲還多怨風
送清香似可期我欲細看持在手誰能爲折向
南枝
　　　僧元復院枕流軒
寺外寒流駛開軒靜者棲淺深看藻荇出沒愛
鳬鷖一悟此中趣萬縁皆可齊誰來驚節物岸
木長春荑
　　　惱儂
期我以踏青花間儻相遇果然南陌頭翩若驚
鴻度不語強躊蹰羞人映芳樹兩心常自憐兩
目空相注依依不得親薄暮還愁去記取似丹
葩知開在何處
　　　相逢
晩日南城歸橋邊見郞去逺逺逐郞廻羅衣汗
微汚不惜汚羅衣要與郞相顧留連芳苑中肯
謝花夭嫭傍欄思晤言羞畏情誰諭草草各還
家幽懷是飛絮
　　　檣烏
檣頭飛去烏夜夜啼聲碎猶不如水禽雙棲向
煙外煙外少分張渚間多蘙薈休同八九子反
哺人誰愛
　　　過華亭
晴雲嘷鶴幾千隻隔水野梅三四株欲問陸機
當日宅而今何處不荒蕪
　　　月暈
月暈巳知風燈花先作喜明日挂帆歸春湖能
幾里
　　　逢謝師直
昔歲南陽道中别今向華亭水上逢把酒語君
悲且喜流光冉冉去無蹤
　　　廻自青龍呈謝師直
共君相别三四年巖巖痩骨還依然唯髭比舊
多且黒學術乆巳不可肩嗟余老大無所用白
髪冉冉將侵顚文章自是與時背妻餓兒啼無
一錢幸得詩書銷白日豈顧富貴摩青天而今
飲酒亦復少未及再酌腸如煎前夕與君歡且
飲飲纔數盞我巳眠雞鳴犬吠似聒耳舉頭屋
室皆左旋起來整巾不稱意挂帆直走滄海邊
便欲騎鯨去萬里列缺不借霹靂鞭氣沮心衰
計欲睡夢想先到蘋渚前與君無復更留醉醉
死誰能如謫僊
　　　青龍海上觀潮
百川倒蹙水欲立不乆却廻如鼻吸老魚無守
隨上下閣向滄洲空怨泣推鱗伐肉走千艘骨
節專車無大及幾年養此膏血軀一旦飜爲漁
者給無情之水誰可慿將作尋常自輕入何時
更看弄潮兒頭戴火盆來就濕
　　　社前
欲社先知雨將歸未見花那能長作客夜夜夢
還家
　　　水次髑髏
不知誰氏子枯首在沙洲肉化鳥鳶腹肢殘波
浪頭曾聞南靣樂寧有九原愁厚葬不爲貴漢
官其登丘
　　　葉大卿挽詞(三首)
位列名卿重年躋賜几尊臧孫宜有後定國巳
高門舊族聲華逺名藩治行存秋風簫吹咽隴
隧啓雲根
自古賢才少滔滔豈足云善人安得見清譽乆
來聞器隕龍文鼎䰟歸馬鬛墳豐碑幾當立籍
甚著遺芬
終始爲全德生榮沒亦榮里人悲畵翣郡吏拜
銘旌石馬天麟肖松枝國棟成更看追孝意捧
土作新塋
　　　湖州寒食陪太守南園宴
寒食二月三月交紅桃破纇柳染梢隂晴不定
野雲宻黕黕鼓聲湖岸拗使君千騎出南圃歌
吹前導後鳴鐃是時輒預車馬末傾市競觀民
業抛竹亭臨水美可愛嗑咂草木皆吐苞遊人
春服靚粧出笑踏俚歌相與嘲使君白髪體尤
健自晨及暮奏酒肴爾軰少年翻易倦倚席欠
伸誰得教公雖不責以正禮我意未容誠斗筲
逡廵秉燭各分散小人爭路何呶呶
　　　牡丹
洛陽牡丹名品多自謂天下無能過及來江南
花亦好絳紫淺紅如舞娥竹隂水照増顏色春
服貼妥裁輕羅時結游朋去尋玩香吹酒靣生
紅波粉英不忿付狂蝶白髪強挿成悲歌明年
更開余巳去風雨摧殘可柰何
　　　惜春三首
九十日春無幾日不堪風雨競吹花舞英逐水
向何處泛泛斜溪伴晩霞
前日看花心未足狂風暴雨忽無慿此身不及
深溪水隨得殘紅出武陵
春色斗空花亦休緑園深鎻更誰遊殘枝遺蕚
不中看暮雨霏霏起暗愁
　　　花娘歌
花娘十二能歌舞籍甚聲名居樂府荏苒其間
十四年朝作行雲暮行雨格夫氣俊能動人人
能動之無幾許前歲適從江國來時因讌席相
微語雖有幽情未得傳暗結殷勤度寒暑去春
送客出東城舟中接膝巳心傾自玆稍稍有期
約五月連航並釣行曲堤别浦無人處始笑鴛
鴦浪得名爾後頻逢殊嬿婉各恨從來相見晩
月下花前不暫離暫離巳抵銀河逺青鳥傳音
日幾廻雞鳴歸去暮還來經秋度臘無纎失愛
極情專易得猜前時南圃尋芳卉小忿不勝投
袂起官私乘釁作威稜督促倉惶去閭里蕭蕭
風雨滿長溪一舸翩然逐流水忽逢小史向城
來泣淚寄言心欲死願郞日日致青雲妾巳長
甘在泥滓更悲恩意不得終世事難慿何若此
郞聞玆語痛莫深天地無窮恨無巳我今爲爾
偶成章便欲緘之託雙鯉
　　　程山人歸歙州
新安固與吾鄕鄰山水清絕殊可擬我今暫來
子亦歸空聽杜䳌雲樹裏
　　　重過南園
誰作此園爲宴喜而今樂事巳難并佳人去後
門長鏁蔓草離離上古城
　　　送滕監簿歸寧岳陽
乃翁守西鄙胡騎敢慿凌撫士無餘貨吏以文
結䋲向聞來三堂今復走巴陵泝流幾千里雲
夢苦炎蒸風檣易陣馬猶使勇氣增子今逺寄
省寄謝余豈能江山可留詠燕許昔嘗曾
　　　寄題千歩院兼示諲上人
郊郭山林有美處皆爲釋子所棲託高閑不與
時俗侵寂靜豈唯魚鳥樂朝望平田挿稻苗暮
看西村收雨脚
　　　早夏陪知府學士登疊嶂樓
高陵自可眺况復更層樓峩峩衆山翠活活寒
溪流新篁未掃籜縁險巳脩脩曲道出林杪飛
宇跨城頭春餘衆芳歇子結纍蔓抽庭空野䑕
竄日暝啼禽留誰知郡府趣適有林壑幽主人
易吾土惟襲是瀛洲伊我去閭井爾來三十秋
昔望白雲下今從輕軒游
　　　得孫仲方畵美人一軸
駿駒少馴良美女少賢德常聞敗君駕亦以傾
人國因觀壁間畵筆妙仍竒色持歸非奪好來
者恐爲惑
　　　涂次寄羅道濟
去年五月君到官紅蕖正開湖水寛共酌汀洲
不知暮扣舷月露霑衣寒今年我罷欲歸去朋
酒乆來無此歡移舟不忍便爲别競挈盃肴情
未䦨城闉欲閉各分散溪雲暗澹生悲端明日
抱酲風雨急野蓮空看寄君難
　　和潘叔治題劉道士房畵薛稷六鶴圖
　　　啄食
窮年見俛啄但有饑乏意雖存玉山禾不入丹
青喙因思方朔嘲此豈優諧類
　　　顧歩
舉足徒有勢行沙遂無蹤廻頸誠巳乆未知竟
何從安能見儔侣顧望自顒顒
　　　唳天
引吭向層霄聲聞期在耳鼓吻意豈踈知音何
巳矣安得九臯同流響入萬里
　　　舞風
如逢僊圃風飄颻奮雙翅拊節余欲助和歌誰
爾類但看矯然姿固於流雪異
　　　警露
孤標近僊壇依約聞墜露儼如舉止揚稍見神
爽悟曉月坐清軒寒添壁間素
　　　理毛
六鶴皆不同初生薛公筆况玆刷羽者奮迅如
天質墨客懷賞心題詩仍我率
　　　留題毗陵潘氏宅假山
人心本好靜世事方擾擾丘壑未去時庭中結
山小長欲見蒼翠何湏聽猿鳥有志同尚平當
期㛰嫁了
　　　觀居寧畵草蟲
古人畵虎鵠尚類狗與鶩今看畵羽蟲形意兩
俱足行者勢若去飛者飜若逐拒者如舉臂鳴
者如動腹躍者趯其股顧者注其目乃知造物
靈未抵毫端速毗陵多畵工圖寫空盈輻寧公
實神授坐使羣軰伏草根有纎意醉墨得巳熟
權豪不可致節行今仍獨
　　和頴上人南徐十詠
　　　鐵甕城
壍江以爲池増山以爲壁鐵甕喻其堅金城非
所敵前朝經䘮亂曾是輕鋒鏑覽古一徜徉空
聽漁浦笛
　　　北固山
山勢自北來高城倚爲固當時偶登臨邇者遂
淪誤微雲思作雨古樹嘗霑露今非恃險艱草
木藏狐兎
　　　京口水
江頭潮正平日照土山口坐見逺來舟高帆忽
前後將隨入浦風稍度遙圻柳客無南北虞信
是承平乆
　　　金山寺
山與衆山殊寺非諸寺擬無靣不當江有林皆
照水南泠隔吳會北渡通楊子還看上下帆日
日何常巳
　　　望海樓
嘗聞觀蹄涔詎識海水大浩浩與天同淊淊衆
流會平吞江作練逺瀉河如帶終日郡樓間欲
取長鯨鱠
　　　季子廟
信如季子賢自昔知能幾依約有荒祠寂寥無
奠篚壞梁生濕菌古木慿山鬼英靈豈顧玆青
史辭亹亹
　　　鶴林寺
松竹暗山門颼飀給青吹傳聞宋高祖舊宅爲
玆寺地以黒龍升經因白馬至何必問興亡山
川應可記
　　　夫子篆
季札墓傍碑古稱尼父篆始㳂春秋義十字固
莫淺磨𫾣任牧童侵剥因野蘚嗟爾後之人萬
言書不顯
　　　甘露寺
山頭百畝宫庭下千年樹在昔甘露霏嘗疑神
物護隂連殿閣寒聲撼雷霆怒瞻影衞公堂英
魂想來去
　　　范公橋
謂公天下才非專一方惠及此作輿梁力行無
鉅細旣異國僑爲將同傅巖濟礱石亘長川寧
湏伐山桂
　　　邵伯堰下王君玉餞王仲儀赴渭州經
　　　畧席上命賦
未破河西冦朝廷尚有憂淮南命儒帥塞上足
封侯莫擐黃金甲湏存百勝謀昔嘗經黠虜今
去正防秋
　　　悼亡三首
結髪爲夫婦于今十七年相看猶不足何况是
長捐我鬢巳多白此身寧乆全終當與同穴未
死淚漣漣
毎出身如夢逢人強意多歸來仍寂寞欲語向
誰何窻冷孤螢入宵長一鴈過世間無最苦精
爽此銷磨
從來有脩短豈敢問蒼天見盡人間婦無如美
且賢譬令愚者壽何不假其年忍此連城寶沉
埋向九泉
　　　淚
平生眼中血日夜自㳙㳙瀉出愁腸苦深於浸
沸泉紅顏將洗盡白髪亦根連此恨古皆有不
湏愚與賢
　　　秋日舟中有感
天乎余困甚失偶淚滂沱世事隨時逺秋風順
水多鰥魚空戀穴獨鳥未離柯歲月都無幾存
亡可柰何兒嬌從自哭婢騃不能呵巳覺愁容
改休將舊鑑磨弊衣留暗垢殘藥恨沉痾斗猒
驅驅役終期老薜蘿
　　　書哀
天旣喪我妻又復喪我子兩眼雖未枯片心將
欲死雨落入地中珠沉入海底赴海可見珠掘
地可見水唯人歸泉下萬古知巳矣拊膺當問
誰憔悴鑑中鬼

宛陵先生集卷第十
宛陵先生集目録卷第十
　湖州後詩
　　剡縣臧主簿　余令之會稽新昌
　　傳神恱躬上人　文曜師之南徐
　　芝上人歸姑蘇　唐寺丞知南雄
　　和孫朱二公見寄　謝尉西歸
　　陳浩赴福州幕　示沈生
　　和潘叔治遊何山　張法曹歸闕
　　送張叔展北歸　和叔治晩見梅花
　　　僧院枕流軒　惱儂
　　　相逢　檣烏
　　　過華亭　月暈
　　　逢謝師直　廻自青龍呈師直
　　　青龍海上觀潮　社前
　　　水次髑髏　葉大卿挽詞
　　　寒食陪南園　牡丹
　　　惜春三首　花娘歌
　　　程山人歸飲　重過南園
　　送滕監簿歸寧　寄題千歩院
　　早夏陪登疊嶂樓　得孫仲方畵美人
　　涂次寄羅道濟　和潘叔治六鶴圖
　　啄食　顧歩
　　唳天　舞風
　　警露　理毛
　　留題潘氏假山　觀居寧畵草蟲
　　和頴上人南徐十詠
　　邵伯堰下　悼亡三首
　淚　秋日舟中有感
　書哀
目録終
宛陵先生集卷第十一
　　　　　　　　宋宛陵梅堯臣聖俞著
　　　謁雙廟
八月過宋都泊舟雙廟側永懷此忠良遺烈傳
碑刻五位儼朝裾千年同血食當時多苟生貴
爵曾誰識縱今有丘墳都巳荒荆棘古人非輕
死於義實罕得英骨化埃塵令名同鳥翼飛翔
出後世景慕無終極豈若目前榮未沒聲巳息
西登孝王城王氣由邦國
　　　送弟禹臣赴官江南
昔與子同歸夜向瓜洲泊持杯月正清遄水平
如削爾來蘆岸深湏防虎潜搏行行無朋友遇
事自斟酌
　　　和永叔晉祠詩
并州古來稱近胡山雄氣壯民足儲山根晉水
發源處平若皎鑑潜決䟽漸流漸急不可測以
至㶁㶁鳴清渠豈惟俯可見毛髪况乃了了看
龜魚下漑平田幾百頃稻苗𥝧稏曾不枯興亡
莫問隨水逺廟深草樹空扶踈伊君持節過其
下愛此佳趣聊停車北望故城無舊物泱漭野
色連丘墟巳向風前聽好鳥只畏落日聞蒼狐
晉人湏識漢使美冉冉青髯似緑蒲
　　　得李殿丞端州硯
鮫龍所窟處其石美且堅蠻匠斵爲硯漢官求
費錢持歸向都邑爭乞如瓦磚豈識萬里險􁅜
竊好事傳
　　　書謝師厚至
爾來哭爾姑清淚滴塵几一聞在目言不謂今
則死而猶意逺行所念當至止秋風忽助嚎萬
木欲摧毀
　　　詠蘇子美庭中千葉菊樹子
生與衆草生不與衆草榮彼皆春爭葩玆獨秋
吐英千葉共一蕚百蔕共一莖幽亭聳扶踈獨
本非搘撑吾友蘇子美有酒對自傾香隨青陵
蝶色映黃金鸎昨日偶來過頗興陶令情豈敢
復言詩君家有子卿
　　　新冬傷逝呈李殿丞
惡老今逼衰孤寂仍足悲寒風一夜起曩事無
不思手澤在故物黙歷非故時夢寐猶平常反
寤恨莫追人生苦情累安得木石爲賴有同舍
郞相語強解頥
　　　送趙升卿之韶幕
舟車歷盡險風物乃還君爼肉應多味虞韶不
復聞林鳴異音鳥山冐欲晴雲若弔張丞相空
祠舊近墳
　　　蘇子美竹軒和王勝之
庭無十歩廣有竹纔百箇子時哦其間賓友或
來和琴壼置子傍圖籍亦在左誰憐脩脩影只
畏寒日過誰憐青青枝下有暗葉墮我期霰雪
時來聽幽聲卧應當爲設榻勿使賞心剉持以
報主人此興不可破
　　　偶書寄蘇子美
君詩壯且竒君筆工復妙二者世共寶一得亦
難料我今或盈軸體逸思益峭有如秋空鷹氣
壓城雀鷂又如飮巨鍾一舉不能釂旣釂心巳
醉顚倒視兩曜吾交有永叔勁正語多要嘗評
吾二人放檢不同調其於文字間苦硬與惡少
雖然趣尚殊握手幸相笑
　　　寄題洪州李氏涵虚閣
耳熟滕閣美未爲豫章遊近聞東湖上可見西
山頭朝愛雲氣生暮數鳥行幽主人趣向逺登
覽日不休父兄巳三人挂冠此遲留他年儻一
徃風物詠可周
　　　送蕭秘校
比從江南來又從江南去孤舟隨鴈羣晩泊定
何處霜橙可爲虀冰鱠思下筯此興吾不知薄
言聊所慕
　　　送李殿丞通判處州
拜官將近親不畏千里險泝流上贛水石亂波
驚颭舟人素已諳曲折就廻閃豈虞失便利倚
慣憂亦掩昔余從平流悸夢尚成魘今逢子方
去青䋏絲新染沙頭有堠吏惴立板方歛鴻鴈
正來翔競看朱服儼
　　　古劒篇送蔡君謨自諫省出守福唐
生銅夜夜鳴剉鐵未嘗缺主人乆提擕何事贈
離别借問豈酬恩請看鐔上血休慙補履功出
處異施設
　　　雜興
主人有十客共食一鼎珍一客不得食覆鼎傷
衆賓雖云九客沮未足一客嗔古有弑君者羊
羮爲不均莫以天下士而比首陽人
　　　送逐客王勝之不及遂至屠兒原
犯霜出國門送客客巳去猶意行未逺策馬過
寒戍川長不見人沙沒前崗路始聞雲木深忽
逢朱亥墓金鎚一報恩義烈垂竹素何湏文學
爲寄語長沙傅
　　　送周仲章太博之鉅野
仲月霜氣嚴朝來厚如雪鴻鴈各南飛羽毛將
恐折征途履以足侵骨寒於鐵得罪此爲輕君
恩大歡恱
　　　鄴中行
武帝初起銅雀臺不又建閣延七子日日臺上
羣烏饑峩峩七子宴且喜是時閣嚴人不通雖
有層梯誰可履公幹才俊或欺事平視美人曾
不起五官𥚹急猶且容意使忿怒如有鬼自玆
不得爲故人輸作左校濱於死其餘數子安可
存紛然射去如流矢鳥烏聲樂臺轉高各自畢
逋誇疐尾而今撫卷跡巳陳唯有漳河舊流水
　　　親郊前三日大慶殿雪中
　　　皇帝率羣臣發章聖五后册
將郊先奉冊拜立未央庭天表君心孝人驚曉
雪零冕旒紛點綴劒佩濕晶熒曲蓋曾無用羣
臣敢自寧鑪煙靜齋幄井氣凍宫缾明日來壇
下中宵巳見星
　　　忠上人擕王生古硯誇余云是定州漢
　　　祖廟上瓦爲之因作詩以答
硯取漢廟瓦誰恤漢廟隳重古一如此吾今對
之悲旣寶若圭璧未知爲用時
　　　讀後漢書列傳
漢家誅黨人誰與李杜死死者有范滂其母爲
之喜喜死名愈彰生榮同犬豕
　　　異同
吾聞聖賢心不限親與踈義殊目前乖道同異
代俱堯舜及周孔千載趨一途盗跖誚孔氏弟
子將黨歟蹠自驅其衆日念殺不辜河濱捧土
人海畔逐臭夫塞川豈量力同趣卽爾徒爾旣
不自過反以此爲紆
　　　蔡仲謀遺鯽魚十六尾余憶在襄城時
　　　獲此魚留以遲歐陽永叔
昔嘗得圎鯽留待故人食今君逺贈之故人大
河北欲膾無庖人欲寄無鳥翼放之巳不活烹
煑費薪棘
　　　雜擬
忽聞胡騎渡河水月魄夜脅隂貂寒獨侍金輿
立城角龍虵不展繞旗竿
　　　答中上人卷
吹笛皆學龍吹笙皆學鳯又於笙笛間高下不
相中得其精者稀得其麤者衆况於眞出音千
歲不復夢爾爲學笙歟頗巳臻妙弄
　　　送蘇子美
勇爲江海行風波曾不懼但欲尋名山扁舟無
定處南有鵬若鴞嶮有石若鋸毒草見人搖短
狐逢影怒不遐尚苦乖更逺饒瘴霧東土乃濱
海蜃鼉仍可怖殻物怪瑣屑蠃蜆固無數醎腥
損齒牙日月復易飫二方旣若此徃矣無乆駐
竟當西北來醉酎炙肥羜夏不猒漿酪冬不猒
雉兎勿言專口腹口腹人所務天台信竒偉石
橋非坦歩廬岳趣最幽饑腸看瀑布此致雖爲
高實亦難乆慕君行聽我言不聽到應悟
　　　晩歸聞李殿丞訪别言巳屢來不遇
蕭條一陋巷頻日見馬蹄歸來稚子告有客云
將暌始知君其南復歎我向西豈不懷念慕吾
親書新齎曰吾五男子愛惜無不齊所要立門
戶安用同犬雞齪齪守此客馴馴戀此棲二季
留左右足以共挈擕身許逺就禄幸又奉阿􁣰
今年還都下路喪子與妻囊罄厭外役進退類
藩羝終當改江邑儻得致音題
　　　刁景純將之海陵與二三子送於都門
　　　外遂宿舟中明日留饌膾
人言汴水駛柰何已冬乾蔡雖平且慢臘月行
亦難唯聽夜冰合爲君愁苦寒暫維青絲䋏邀
膾白玉盤行人反飫我於理殊未安所忻能自
養不復道加餐
　　　寄洪州致仕李國博
湖上悠然度幾春勇抛榮禄遂天眞青蒲翠竹
圍華屋白酒黃雞命里人果下有時乗小駟兒
曹方見擁朱輪田園歲入千鍾美肯似䟽家苦
畏貧
　　　同謝師厚宿胥氏書齋聞䑕甚患之
燈青人已眠饑䑕稍出穴掀翻盤盂響驚聒夢
寐輟唯愁几硯撲又恐架書齧癡兒効猫鳴此
計誠巳拙
　　　聞子美次道師厚登天清寺塔
二三君少壯走上浮圖巓何爲苦思我平歩猶
不前苟得從而登兩股應已攣復想下時險喘
汗頭目旋不如且安坐休用窺雲煙
　　　謝師厚歸南陽効阮歩兵
一日復一朝一暮復一旦與子相經過少會不
言散我心終未極歲月忽云晏嘶馬思長道孤
鳥逐前伴駕言慕儔侶懷抱若冰炭南臨白水
湄風雪振高岸意恐慈母念疾馳節已換解劒
登北堂㓜婦笑粲粲弊裘一以縫征塵一以澣
而我客大梁衣垢自悲歎
　　　師厚明日歸南陽夜坐有懷
明朝子當去我若雲失龍龍歸雲未歸索莫將
安從半夜出戸望參畢已正中倐然變隂黒烈
烈鳴䆫風䆫鳴不得寐擁被一悲翁
　　　永叔贈酒
大門多竒醖一斗市錢千貧食尚不足欲飲將
何縁豈能以口腹屈節事豪權閉戸飽於虀作
詩湧如泉一日復一夕醒目常不眠窮臘忽可
怪雙壼故人傳呼兒欲自酌瓦盞無完全其能
饔甘脆而况侑夭妍却令情懷惡分與富貴偏
收拾不復甞排置屋角邊儻有嘉客至傾倒相
與顚何暇問濃薄但覺窻扉旋誰識我爲我賓
主各頽然始得語且橫旣醉論益堅曾不究世
務閑氣爭古先畢竟兩未決辨吻空流涎嗟我
儒者飮聒耳無管絃雖云暫歡適終乆還愁煎
自甘不偶死寧慕金印懸願頻致此物勿恤瘡
檐肩
　　　得山雨
急雨射蒼壁濺林跳萬珠山根水壅壑漫竅若
注壼
　　　范殿丞通判秦州
天水出名馬多稱黃金覊正值羌已和邊草復
離離乗肥固未失所藴不得施主人本燕客寧
獨事書詩志尚功名間管樂猶一時去去勿復
道礧落爲男兒
　　　陳繹越州從事
母夫人老母兄黜夫人從爾之會稽恐傷爾心
不敢泣春崗細雨聞竹雞時亦藏淚未出臉柰
何相與頭傾低誠知就禄非獲已應欲退耕無
舊畦
　　　辛著作知西京永寧
躍馬西畿令家塋在洛陽衣霑寒食雨花發故
宫墻冷淡鳩鳴屋寛閑水滿塘送君悲漸老空
憶釣伊魴
　　　依韻和師厚别後寄
吾與爾别未及旬吾家依舊甑生塵閉門不出
將誰親自持介獨輕貨珍盤餐豈有醎酸辛苦
吟輟寢昏繼晨夜光忽怪來何頻採拾若在滄
浪垠和者彌寡唯陽春
　　　普淨院佛閣上孤鶻
我新稅居見寺閣金碧照我破屋前目看閣上
聚鳩鴿巢棲飮哺忘窮年雕簷畵壁屎汚徧以
及像塑頭與肩寺僧不敢施彈射忽有蒼鶻張
毒拳鵶鳴鵲噪鸜鵒呌怒鶻來比窺腥羶鶻心
決烈不畏衆瞥碎一腦驚後先死鳥墮空未及
地返翅下取如風旋獨當屋脊恣撦磔啄肉披
肝腸弃捐老鴟無藝又狠怯盤飛欲近饑目穿
逡廵鶻飽自飛去爭殘不辨烏與鳶羣兒指點
路人笑我方吟憶秋江邊
　　　蜂
春風無主撩亂時分羣養子各守脾爭掇花腴
爲蠟蜜年年共割不我稽俄逢主人若過慮畏
爾有蠆成噬臍宻將惡物毒爾族爾曾不得同
䤈雞王雖爾名爾何補造甘爲利乃自取
　　　並遊
並出慙羸駕康衢懶著鞭蹇驢能勝馬擘道去
如煙何用嗟遲疾從來有後先所期皆一至我
到爾應還
　　　寄宣州可眞上人
昭亭山色無纎塵昭亭潭氷見游鱗長松碧篠
入古寺石上高僧度幾春
　　　元夕同次道中道平叔如晦賦詩得閑
　　　字
金輿在閶闔簫吹滿人寰九陌行如晝千門夜
不關星通河漢上珠亂里閭間誰與聯輕騎宵
長月正閑
　　　正月十五夜出廻
不出只愁感出遊將自寛貴賤依儔匹心復殊
不歡漸老情易厭欲之意先䦨却還見兒女不
語鼻辛酸去年與母出學母施朱丹今母歸下
泉垢靣衣少完念爾各尚㓜藏淚不忍看推燈
向壁卧肺腑百憂攅
　　　同次道游相國寺買得翠玉罌一枚
古寺老栢下叟貨翠玉罌獸足靣以立爪腹肩
而平虚能一勺容色與藍水并我獨何爲者忽
見目以驚家無半鍾畜不吝百金輕都人莫識
寶白日雙眼盲
　　　送惠懃上人
遽告我行何所之東南爾土爾自知山水佛事
不暇說去何速兮來何爲公卿貴人見爾喜爲
爾買屋丐爾資王城幸可樂歲月野鶴終是思
陂池去去雲霞不容侶却應來此如前時
　　　聞賣韭黃蓼甲
百物凍未活初逢賣菜人乃知糞土暖能發萌
芽春柔美已先薦陽和非不均芹根守天性憔
悴澗之濱
　　　董著作嘗爲叅謀歸話西事
子說頗驍勇築城收漢疆提兵無百騎偷路執
生羌大將罪專輒舉軍皆感傷歸來出萬死羸
馬亦摧藏
　　　戲寄師厚生女
生男衆所喜生女衆所醜生男走四鄰生女各
張口男大守詩書女大逐雞狗何時某氏郞堂
上拜媪叟
　　　薛中舍宰聞喜
秦人宦于秦百事順耳目山川我已踈風物子
所熟維美行邁時親賓祖車轂空將離别心欲
出無僮僕
　　　聯句附
古木含清吹池上増曉凉余懷本逹曠(謝少/卿)聯
此傲羲皇孤鷗可與狎(絳)幽岸足以觴幸有彭
澤酒(堯臣)便同永嘉堂潘生起爲壽(維)王子齊
陳章林端見新月(衍)草際聞寒螿照水螢影亂
(良臣)拂筵蓼花香徘徊戀嘉境坐使歸興忘(少/卿)
　　　希深洛中冬夕道話有懷善慧大士因
　　　探得江字韻聯句
彼有上人者妙談心所降(希深)逹空知不二觀
行本無雙(聖俞)乆阻飄花席因思響雪窻(希深)
社中雖得逺方外自非龐(聖俞)夢幻慙他刼風
塵猒此邦(希深)終期親道樹何必憶重江(聖俞)
　　　希深本約遊西溪信馬不覺行過據鞍
　　　䏈句
有意訪西溪順途吟思迷及玆詢野老巳恨過
芳蹊(希深)醉客但多興幽禽空自啼無由駐金
勒林表日光低(堯臣)
　　　同希深馬上口占送九舅入京成親聯
　　　句
之子洛中來芳罇喜暫開人誇阿連少吾愧士
衡才(希深)丹闕鳯皇去清川鴻鴈廻都門春色
美相送思悠哉(堯臣)
　　　玉麈尾寄傅尉越石聯句
齋中獨何物持之想見君惟玆玉麈尾信美而
有文夫子善談道亹亹詞如雲在握昔同色傾
坐今離羣(絳)况託懷袖好曾親蕙蘭薫常許助
閑放於焉探典墳旣乃阻清燕復屈驅䖟蚊自
殊白團扇未畏秋葉紛(堯臣)
　　　風瑟聯句
竅竹漏天風張絃擬嶧桐佳名從此得妙響未
曾窮(希深)夜靜危臺上人閑皎月中依依聽不
足秋露滿蘭叢(聖俞)
　　　冬夕會飮聯句
與君數夜飮唯恐酒盞空今我苦欲淺(堯臣)語
志難此同陳編侑歡適(謝景初)間謔何魁雄婢
子寒且倦(堯臣)主人哦不窮燈青屢結花(景初)
煎響時鳴蟲穴䑕暗出沒(堯臣)風鴈高雍容冰
霜覆瓦屋(景初)貂狐輸貴翁孤床乏暖質(堯臣)
苦語有淡工咀嚼患䏑小(景初)煨炮驚殻紅落
蟾斜入竅(堯臣)逺漏微逓風醉心欺睡魄(景初)
細書刺昬瞳吽呀聞爭犬哮吼猒啼􁖨撥火亂
頳豆附炙雙彎弓乾果硬迸齒(堯臣)寒虀酸滿
胸枯蛤擘無肉淡脯燒可饔語必造聖賢樂巳
過鼓鍾𥿄窻幸未曙(景初)絮被令旋縫凍痺兩
股鐵跑抓雙鬢蓬脬尿旣懶溺裩虱唯欲烘器
皿足缺齾捧執無天穠兒女寒不寢(堯臣)僮僕
困欲瞢豈無貴冨徒笑此饑寒蹤丈夫固有負
道義乆巳充墨子不黔突齒軰且得封勉哉梅
夫子塞者終自通(景初)
　　　問答(送九舅席上作)
金鑿落(希深/問)留贈行人湏滿酌銀缾况有宜城
醪及取春風花照灼
小屏風(問希/深)座隔流塵素影融方牀六尺偃清
晝慙無玉枕名通中
玉蟾蜍(希深/問)厠君筆硯誠有諸可愛亭亭寒月
照瑩然四座凝冰壼
金錯刀(問希/深)連環交刃吹風毛美人贈我萬錢
貴何必翦犀誇孟勞
青雲梯(問希/深)尺木爲階行勿迷勤脩道業生羽
翼天門九襲湏攀隮
鳯于飛(希深/問)差差粹羽今逢時桐花正美矞雪
亂家庭玉樹湏來儀

宛陵先生集卷第十一
宛陵先生集目録卷第十一
　湖州後詩
　　謁雙廟　送弟赴官江南
　　和永叔晉祠詩　得李殿丞端硯
　　書謝師厚至　詠蘇子美千葉菊
　　新冬傷逝　送趙升卿之韶幕
　　蘇子美竹軒　偶書寄子美
　　寄題涵虚閣　送蕭秘校
　　送李通判處州　古劒篇送蔡君謨
　　雜興　送逐客王勝之
　　送周太博之鉅野　鄴中行
　　大慶殿雪中　答忠上人擕古硯
　　讀後漢列傳　異同
　　蔡仲謀遺鯽魚　雜擬
　　答上中人卷　送蘇子美
　　聞李殿丞訪别　刁景純留饌膾
　　寄致仕李國博　同師厚宿胥氏
　　聞子美登天清塔　謝師厚歸南陽
　　夜坐有懷　永叔贈酒
　　得山雨　范通判秦州
　　陳繹越州從事　辛著作知西京永寧
　　和師厚别後寄　普淨佛閣孤鶻
　　蜂　並遊
　　寄宣州眞上人　元夕同賦
　　正月十五夜出廻　同次道遊相國寺
　　送惠懃上人　聞賣韭黃蓼甲
　　董著作爲叅謀　戲寄師厚生女
　　薛中舍宰聞喜　聯句附
　　希深聯句　希深據鞍聯句
　　同希深馬上口占　玉麈尾
　　風琴聯句　冬夕會飮聯句
　　問答
目録終
宛陵先生集卷第十二
　　　　　　　　宋宛陵梅堯臣聖俞著
　　　擬李益竹牕聞風寄苗發司空曙
牕前風動竹聲碎影仍繁衝扉忽自啓出候初
迎門驚雀枝未定乳蜂窠暫翻飄飄一舉袂聊
更遲來轅
　　　擬宋之問春日翦綵花應制
上林花未有中禁綵先成葉逐翦刀出蘂從粧
粉生紅繁内人手香染侍臣纓不是將春競天
心重發榮
　　　郡閣閱書投壼和呈相國晏公
較量人世無窮樂羅列平生未見書聊奉投壼
祭征虜休言繫劒馬相如畵樓晩去聞寒角縹
帙看來落蠧魚日獲誨言皆舊學不慙貧賤帶
經鋤
　　梅花
江南臘月前溪上照水野梅多少株艷薄自將
同鵠羽粉寒曾不逐蜂鬚桃根有妹猶含凍杏
樹爲鄰尚帶枯楚客且休吹玉笛清香飄盡更
應無
　　　擬張九齡詠鷰
眇眇雙來鷰長年與社違任從新曆改只向舊
巢歸永日當人語輕寒逆雨飛自親梁棟慣不
識海鷗機
　　　遲雪
風嚎大澤晩雲覆女墻低驚霰夜將集廣庭朝
復迷鶯鳴寒蔽日鴈泊凍生谿會待飄花宻開
軒意外題
　　　欲雪復晴
隂雲不成雪碧瓦有繁霜日氣生簾額冰條結
井牀飛烏鳴自樂古木晝仍殭誰意斗晴後苦
寒勝北方
　　　送蒙寺丞赴郢州
郢國當時唱猶傳白雪眞問今非昔日和者幾
何人客自射飛鴈漁能供躍鱗芳洲墮馬處吾
祖漢名臣
　　　聞角
一聲催客夢星斗轉西簷風卷梅花去愁從柳
塞添馬鳴霜滿鬛龍泣凍生髯高樹朝光動城
頭落海蟾
　　　和人雪意
凍雲低垂野逺樹昬未分朝來庭竹上摵摵霰
巳聞扣門有兵吏嘉命傳相君趨閤展熊席卷
幔飄爐薫桂漿貯榼美馬乳薦實蕡賓屬兩三
人從容奉評文逺稽先儒言風賦可以羣宻置
筆與硯唯待雪雰雰雪旣不可待日暮人半醺
明朝獲方楮徤思欲凌雲
　　　詠楊高品馬厩猢猻
嘗聞養騏驥辟惡繫獮猴供奉新教藝將軍舊
病偷聊看縁柱杪尚想傍崖頭更祝南州使如
拳試爲求
　　　和欲雪二首
貂裘著不暖牙帳曉初開朔氣還先及流風亦
屢催擬聞人詠絮將見使傳梅公復憂民畝龍
沙幾日來
雪欲漫天落雲初著地垂臂鷹過野徤走馬上
冰遲公子多論酒騷人自詠詩都無少年意只
卧竹牕宜
　　　梅花
巳先羣木得春色不與杏花爲比紅薄薄逺香
來澗谷踈踈寒影近房櫳全枝惡折憎鄰女短
笛橫吹怨楚童墜蕚誰將呵在鬢蘂殘金粟上
眉蟲
　　　和十一月八日圃人獻小桃花二絶
當時開向杏花後今日綻當梅蕚前不畏雪霜
何太甚繁英如火滿枝燃
前占寒食一百六算到其時未合開丹艷巳先
灰管動不由人力與栽培
　　　和梅花
時時不甘春著力年年能占臘前芳水邊攀折
此中女馬上嗅尋何處郞山舍更清栽作援鳯
樓偏巧學成粧團枝宻宻都如雪野雀飛來翅
合香
　　　再送蒙寺丞赴郢州
彎弓落飛鳥少也向幽州來作漢官屬耻爲戎
國留身輕抛馬轡地暖猒狐裘慣見顏如玉江
邊問莫愁
　　　擬王維觀獵(晏相公坐中探賦)
白草南山獵調弓發指鳴原邊黃犬去雲外皁
鵰迎近出長陵道還看小苑城聊從向來騎回
望夕陽平
　　　擬陶潜止酒
多病願止酒不止病不巳止之懼無歡雖病未
宜止且欲止人事事止不經耳次誦止足言行
當止田里田里止誰親止樂山水美旣止何所
助唯酒與止喜以言止不止未必止爲是止酒
儻不瘳枉止徒可耻止亦隨化遷不止等亦死
愼勿道止酒止酒乃君子
　　　擬杜甫玉華宫
松深溪色古中有鼯䑕鳴廢殿不知年但與蒼
崖平鬼火出空屋未繼華燭明暗泉發虚竇似
作哀絃鳴黃金不變土玉質空令名當時從輿
輦石馬埋棘荆獨來感舊物煎懷如沸羮區區
人世間誰免此虧盈
　　　擬韋應物殘燈
照此寒夜中欲殘紅燼尾空堂㓕復明獨宿擬
山鬼
　　　和十一月十二日與諸君登西園亭榭
　　　懷舊書事
冬日蕭條公府清獨將諸吏上高城而今何處
異疇昔鐵墓下聞狐夜鳴
　　　又
莎徑依然見莎葉蓮花無復有蓮花更看白水
滿城下說着當時龍骨車
　　　和小雨
蛟龍潠白霧天外細濛濛霑土曾無跡昬林似
有風卷旗妨酒舍濕翅下洲鴻稍見斜陽透西
雲一半紅
　　　擬韓吏部射訓狐
黃昬月暗妖鳥鳴尨然鈍質麤豪聲慿凶自異
立屋角潜事觜吻欲我驚豈知慣聞此醜狡呼
集鬼物夸隂獰夕盗雞雛無畏避曾遭彈射沉
泥坑汝今病翼未甚愈還作舊態侵平明陽烏
瞳瞳出東海照汝宜喪膽與精何爲世人苦憎
汝汝常盗物資已榮儻有弓矢勿汚辱殺此非
得去惡名養雛四三巳相似眼腦實異鸞皇生
一朝車輪翅墮地狐䑕入穴梟黨烹
　　　得韓持國書報新作茅廬
聞君作茅廬正在西軒西定移舊𬞞圃稍改新
藥畦其高如伯鸞况亦有隱妻今方漢德盛不
必之會稽
　　　和新晴
雲開日照㦸衣寒淨掃平沙路巳乾吏散庭除
少公事畦挑芽甲足春盤要聽林上鳴鳩變試
歩塘隂緑水寛誰詠陳根有微緑烏蟾易失似
跳丸
　　　責躬詩
所稟介且拙嘗耻朋比爲皎皎三十年半語曾
未欺身微德不著尚使人見疑省已當自責實
負聖相知聖相雖明察不假束藴辭扣言巳可
罪引去豈非宜
　　　嘗惠山泉
吳楚千萬山山泉莫知數其以甘味傳幾何若
飴露大禹書不載陸生品甞著昔唯廬谷亞乆
與茶經附相襲好事人砂缾和月注持叅萬錢
鼎豈足調羮助彼哉一勺微唐突爲霖澍䟽濃
旣不同物用誠有處空林癯靣僧安比侯王趣
　　　糟淮鮊
寒潭縮淺瀨空潭多鮊魚網登肥且美糟漬奉
庖厨昔聞漁父賢嘗勉楚人餔楚人懷沙死葬
腹千歲餘今玆有遺意敢共盃盤踈
　　　和臘前
漢家戍日看看近雲景蒼茫巳歲昬欲驗方書
治百藥預調飛走獵平原土人薫肉經春美宫
女藏鈎舊戲存獨把凍醪驚節物草芽微動見
庭萱
　　　題臘藥(尚書晏相公臘日投壺輸詩七/首便以臘日所用物賦先成四)
(首上/呈)
頽顏早覺衰乃藉藥扶持及此季冬日預脩來
歲宜鼎成無大見蜜煉有蜂知借問月中兎長
年何所爲
　　　臘酒(韋氏月録云臘/日造四月成)
汲井轆轤鳴寒泉碧甕盛欲爲三伏美方俟十
旬清夢憶黃公舍徒聞韋氏名熟時梅杏小獨
飮効淵明
　　　臘脯
畋獵得封獸割鮮爲腵脩易甘非愛日不敗任
經秋可用資賓豆何妨鄙薦䐹考之新月録美
脆勝庖牛
　　　臘笋
南岡深竹養(去/聲)下有鷓鴣鳴破臘初挑箘(吕氏/春秋)
(日和之美竹/越之簵箘)誇新欲比瓊薦盤香更美案酒味
偏清馬援當時見曾將禹貢評(伏波至荔浦見/冬筍上言禹貢)
(厥包橘柚/疑是謂也)
　　　和挑菜(十二月/十二日)
中圃本膏壤始覺氣候偏出土蓼甲紅近水芹
芽鮮挑以寶環刀登之饌玉筵僻逺尚含凍安
占春陽前造物非有意地勢使之然
　　　和臘日
獵鼓逄逄奏寒冰齾齾消正憐風日暖不似雪
霜朝敢問祠黃石休從擊皁鵰楚郊梅蕚未壠
麥巳多苗
　　　啄木二首(十二月十二日陪/歩後園所聞見)
城頭啄枯楊城下啄枯桑朝啄不停咮暮啄不
充腸寒風正洌洌蠧穴蟲且殭况玆園林逈剥
剥響何長
食蠧非嫌蠧聲來古木高誰將琵琶弄寫入相
思槽
　　　語鴆(此以上三首𥙷前/投壼所輸七首)
客語南方鴆啄虵掀巨石遂令山中人多竊禹
歩跡誰云不可轉鳥啄猶能擲
　　　和淮陽燕秀才
我官忝博士曾昧通經術前因辟書來亦不習
文律循舊臨學宮虎革被羊質倚席未能講占
牘聊置日朴鈍旣若玆愧彼噉棗栗令者登俊
賢充詔冠庭實邦伯乃宗公惟帝舊良弼置醴
餞以行行行季冬月騏驥入覊駕千里終不蹶
慙予延䕃人安得結子韈心雖羡名埸才命甘
汩沒禄仕二十年屢遘龍牓揭在昔見麻衣于
今盡超越是以對盃觴謹嚴微敢忽寧唯畏後
生自恨踈節骨肴羞羅食案包核備時物里婦
或窺觀戸下紅裙出歸應願生男生男付𥿄筆
乃信讀書榮况卽服緼韠長歌食苹詩聲淡異
鳴瑟
　　　和石昌言求牡丹栽
昔年藥欄下巳多香草名更移花本去聊助日
邊榮莫問西都品存吾舊友評㑹應包蕚吐可
與魏姚并帶土歸金谷封根近玉京謫僊方醉
詠不倚錦宫城(歐陽永叔/有花品)
　　　和十二月十七日雪
窮冬勁臘巳過半曉雪先春何處來豈是全資
南畝麥多應不分北枝梅庭中未許野童掃林
上唯愁狂吹催莫問兎園同賦客相如居右最
爲才
　　　建溪新茗
南國溪隂暖先春發茗芽采從青竹籠蒸自白
雲家粟粒烹甌起龍文御餅加過玆安得比顧
渚不湏誇
　　　送詹彥廸祕校之越
夙懷山水心夢寐向東越聞爲會稽行獨此羡
明發渡江信春潮泊館食野蕨平時異梁鴻但
泛鏡湖月
　　　謝人惠茶
山色巳驚溪上雷火前那及兩旗開采芽幾日
始能就碾月一罌初寄來以酪爲奴名價重將
雲比脚味甘廻更勞誰致中􁫕水况復顏生不
解杯
　　　和立春
玆日何所喜所喜物向榮㡜縷作翠柳意先新
陽生塗金鏤爲勝義不首時輕増年巳歎老斗
酒聊自傾
　　　和謝仲弓廷評新理北園
園吏乗冬和荷鋤去宿莽主人因其勤築土截
荒壤移枯復窊缺剗徑就平廣東北倚高城巇
險不可上愛彼林木深便爲丘壑想更待春風
歸日探花卉長但願多置酒應得時一徃
　　　和謝仲弓廷評栽竹
移得溪邊翠來爲庭下隂惜根存舊土帶筍助
新林暗換蕭蕭葉知虛寸寸心東風莫搖撼培
壅未應深
　　　和歲除日
一年三萬六千刻玉漏唯餘十二時去日苦多
誰會惜殘隂全少頗能知巳驚顔貌徐徐改不
奈烏蟾冉冉馳萬國明朝賀新歲東風依舊入
春旗
　　　明井(在城東南)
顯晦有難必孰云幽不明深井發寒泉光若月
色盈隂陽信竒變曷用究厥情譬彼出炎火投
薪丹熖成吾人勿驚異但自汲缾罌
　　　楊公懿得頴人惠糟鮊分餉并遺楊叔
　　　恬
頭尾接清淮淮魚日登網吳蒓芼羮美楚糟增
味爽云誰得嘉貺曾靡獨爲享乃知不忘義分
遺及吾黨
　　　和楊袐校得糟鮊
食魚何必食河魴自有詩人比興長淮浦霜鱗
更腴美誰憐按酒敵庖羊
　　　春雪
臘前望盈尺姦縮不應乞萬物及向榮而反事
凝凓與雨暗爭能不念傷彼茁雖然便消釋終
是乖氣律新陽豈憚沮暴柳未爲屈隨風勢更
巧著樹媚且密誰將背時棄乃欲逞果必摧花
自作花旋積旋巳失上天施命令冬春不相匹
生物與死物其道安可壹嗚呼此飛雪何爲在
今日
　　　和謝公儀學士正月十七日雨後復雪
本祈春雨成春雪應悞小桃先次開西漢枚生
誰復召南朝何遜自多才潑除燈火上元去挫
却勾萌六出來前此解衣争貰酒不知爲瑞與
爲災(先是七日祈雨九/日霈然至于今)
　　　伐桑
二月起𧖟事伐桑人阻饑巳傷持斧缺不作負
薪非聊給終朝食寜虞卒歲衣月光無隔礙直
照破荆扉
　　　夢登天壇
夜夢登天壇壇上兩僊人來時乗白鳯去時乗
白麟我問不我語颯颯山中雨
　　　寒食日過荆山
山郵雖禁火嶺樹自生煙嗚咽同歸櫓悲哀欲
問天泣親非泣玉流淚劇流泉春鮆橫刀膾何
心更食鮮
　　　濄口得䨇鱖魚懷永叔
春風午橋上始迎歐陽公我僕跪䨇鱖言得石
瀬中持歸奉慈媪欣詠殊未工是時四三友推
尚以爲雄于兹十九載存没復西東我今淮上
去沙嶼逢釣翁因之獲二尾其色與昔同錢將
青絲繩羮芼春畦菘公乎廣陵來值我號蒼穹
何爲號蒼穹失怙哀無窮烹煎不暇餉泣血語
孤衷生平四海内有始鮮能終唯公一榮悴不
媿古人風
　　　歲寒亭
種花邀青春種栢要晏歲乃知風露前已辨雪
霜勢時俗愛芳菲不妨鳴鶗䳏他年都門歸寧
昩始終計
　　　澄虛閣
箘圃隔囂紛閑來衣練裙檻邉生静意水底見
微雲斜照廻晴景幽芳襲薄薫主人多賦詠不
减沈休文
　　　舟次泗上逢黃令因以詩送
向曉入汴尾隔河聞人聲得聲不得貌問識舊
時名泊舟忽來及袖詩多賢英言除丹徒宰暫
作七閩行東南幾千里日夕挂帆輕渡江蒓巳
老未足助杯羮最知便道出先見縣人迎
　　　依韻和許發運游泗州草堂寺之什
入寺豈縁齋阮公方詠懷心將超紫府手欲拍
洪崖雲霧波初淨塵埃鑑巳揩但能傾玉醑不
假列金釵逺客歸空速千檣密自挨醒論時事
正醉戴野巾喎風俗通吳楚清渾見汴淮遙知
香刹外獨與賞心諧
　　　依韻和許發運眞州東園新成
䟽鑿近東城蕭森萬物榮美花移舊本黃鳥發
新聲曲閣池傍起長橋柳外橫河渾逺波漲雨
急斷虹明雲與危臺接風當廣厦清朱鬐有自
躍翠栢種初生香草猶能識山苗未得名南峰
及西嶺常共酒盃平
宛陵先生集卷第十二
宛陵先生集目録卷第十二
　　擬李益竹窻聞風　擬宋之問春日
　　郡閣閱書　梅花
　　擬張九齡詠鷰　遲雪
　　欲雪復晴　送蒙寺丞赴郢州
　　聞角　和人雪意
　　詠楊高品馬厩猢猻
　　和欲雪二首　和梅花
　　和十一月八日獻桃花
　　和梅花　再送蒙寺丞
　　擬王維觀獵　擬陶潜止酒
　　擬杜甫玉華宫　擬韋應物殘燈
　　和與諸君登西園亭
　　和小雨　擬韓吏部射訓狐
　　得韓持國作茅廬　和新晴
　　清躬詩　嘗惠山泉
　　糟淮白　和臘前
　　題臘藥　臘酒
　　臘脯　臘笋
　　和挑菜　和臘日
　　啄木二首　語鴆
　　和燕淮陽秀才　和石昌言求牡丹栽
　　和十二月十七日雪
　　建溪新茗　送詹祕校之越
　　謝人惠茶　和立春
　　和謝廷評北園　和謝廷評栽竹
　　和歲除日　明井
　　楊公懿惠糟鮊　和楊秘校得糟鮊
　　春雪　和謝學士雨後雪
　　伐桑　夢登天壇
　　寒食過荆山　濄口得雙鱖魚
　　歲寒亭　澄虚閣
　　泗上逢黃令　和許發運游草堂寺
　　和許發運東園
目録終
宛陵先生集卷第十三
　　　　　　　　宋宛陵梅堯臣聖俞著
　　　禁中瑞竹同本異莖
孤竹二君子聖人知獨淸但將竒節並何用首
陽名
　　　依韻和集英殿秋宴
殿幄陳金石宮梧集鳯凰侍臣嚴虎帳法衮被
龍章九榖初登稔羣黎共樂康宴盤犀作鎮舞
綴錦成行玉椀盛氷滑紗籠奏饌凉廡深容小
語槐密漏微陽庭立衞兼霍坐尊蕭與張清塵
汲瑤井泛宇藹天香獸躍緣橦地旗開踏鞠埸
樓傳紅幘唱簾隱内家粧鴟攫曾無彈蜂來悞
有芳門傍銅鑄馬帝所翠爲觴萬國趨王會諸
公佩水蒼螭頭左史筆陛楯半更郞雅著明時
樂需言盛德光添花慕平一賜菊異元嘗身巳
陪多士心寧媿下鄕薄才何所補歌詠播殊疆
　　　啼禽
盆蠒未成絲破袴勸可脫安知增羞顔赤脛衣
短褐
　　　汴堤鸎
古堤多長榆落莢鵝眼小其下迅黃流其上鳴
黃鳥安知舟中人黑鬢日巳少千里歸大梁玉
笙聞􁨦窕終朝不成曲幽響在林表莫羡沙路
行金鞭馳裊裊
　　　四月二十七日與王正仲飲
我來自楚君自吳相遇汎波銜舳艫時時舉酒
共笑樂莫問罌盎有與無醉憶曩同吾永叔倒
冠落佩來西都是時豪快不顧俗留守贈榼少
尹俱高吟持去擁鼻學雅闋付唱纎腰姝山東
腐儒漫側目洛下才子爭歸趨自兹離散二十
載不復更有一日娛如今舊友巳無幾歲晩得
子欣爲徒
　　　四月二十八日記與王正仲及舍弟飲
孟夏景苦長與子舟中飲酒行三四廵病嘔聊
就寢仲氏又發霍洞下忽焉甚湯劑不能勝悶
絕口巳噤我嘔雖未平驚走豈遑枕呌號使呼
醫子怪亦莫諗遽白何至斯葛方推小品且尤
食物間膻腥失調餁所餉惟猪雞况此乏箘簟
以子獨無恙未必因滑瀋稍覺陽䏞回慄膚猶
瘮瘮儻其遂不起孰肯謂素禀吾鄕千里遙幸
免成貝錦
　　　紹巖上人寧親
爾教禁足不出戸盛夏畏蹈螻蟻蹤赤日去省
巳亡律曷若冠帶共甘濃
　　　送許州知錄王殿丞
霜花如鵠毛萬里點枯槁曉入蓬池道寒侵蘇
合袍重來社櫟長舊寄里門高去事黃丞相無
辭執板勞
　　　慈氏院假山
風濤春斷越山骨聚集竒險成千峯碧甕爲潭
立涎石直疑巖底藏蛟龍
　　　夜與鄰幾持國歸
紅塵夜不息橫衢若煙霧朝見車馬來暮見車
馬去車中目炯炯馬上情遽遽交相知是誰飛
先無覔處
　　　十月晦夢游嵩山明日訪宋中道見次
　　　道寄宿岳寺
忽夢高峰下同游失姓名山腰荒輦道巖竇落
泉聲黑石文難辨蒼苔蹟易成他時傳洛詠知
是陸雲兄
　　　十一月七日雪中聞宋中道與其内祥
　　　源觀燒香
三日不相見逢人問始知同車侵朔雪臨水拜
先無覔處
　　　十月晦夢游嵩山明日訪宋中道見次
　　　道寄宿岳寺
忽夢高峰下同游失姓名山腰荒輦道巖竇落
泉聲黑石文難辨蒼苔蹟易成他時傳洛詠知
是陸雲兄
　　　十一月七日雪中聞宋中道與其内祥
　　　源觀燒香
三日不相見逢人問始知同車侵朔雪臨水拜
靈龜絮撲鴛鴦帶花團蛺蝶枝如何東郭叟足
迹自穿綦
　　　和江鄰幾詠雪二十韻
十一月將雪寒誰計有無雲橫凍鵩翼霰集泣
蛟珠萬里風爲使千門玉作樞縞衣來自鄭濤
鷺卷從吳積甲聞熊耳觀鵝入越都庭槐高臃
腫屋盖素模胡騁巧能藏醜論功解餙枯巢禽
皆白鳯來獸必騶虞遼俗休誇豕燕丹乆望烏
袒裘無壯臂附火念焦髗歌竹休王滿餐毛活
使蘇亡羊何可問别鶴不應孤靡宻同脂網縈
囘似舞姝漸深由片片取重本銖銖日月方收
照乾坤不辨隅雖輕自相壓更絜亦終渝饑虎
僵幽谷游龍脫勁鬚佳人調蜜蔗公子擁貂狐
共是空囊客曾非暖席儒黃昏特過我興與灞
陵俱
　　　送張遂州
華省名郞意若西相如橋柱舊曾題巳將符節
爲邦守不畏關山入馬蹄千里過秦看素滻三
年還蜀度青泥里門錦綬何爲樂外奉嚴君内
阿㜷
　　　送周寺丞宰新鄭
仲冬吉徂征曉月在環玦京水生層冰梅山見
殘雪縣庭槐巳古堂壁碑未缺惟吾故交意贈
子以爲别(尹師魯有/志古堂記)
　　　送余郞中知鄭州
西接都門纔百里壓城殘雪照牙旗風煙古是
諸侯國鴈鶩新來僕射陂餽食且依當日具鑄
刑無改昔人爲濃薫舊舍青綾被不越常衙睡
足時
　　　送胡都官知潮州
自昔揭陽郡刺史惟韓侯韓侯初來時問吏瀧
水頭到官諭鱷魚夜失風雨湫乃知抱正直異
類尚聽謀潮雖處南粤禮義無遐陬勿言古殊
今唯在政教脩適聞豫章士勇徃登犀舟不畏
惡溪惡疊鼓齊歌謳逺持天子命水物當自囚
更尋賢侯跡書上揭陽樓
　　　送晏太祝之宣城監稅
毎愛昭亭傍清灘石可數兩岸脩竹林孤城嚴
晩鼓自辨越人言難廋楚鄕語郭門春聚船江
賈無多取
　　　送張正臣赴㤗州幕
𫾣冰冰未泮塞河流玉段輕舸莫言遲古城滄
海畔春臯蘭蕙茁晩井魚鰕亂時平無羽書此
樂異王粲
　　　月下懷裴如晦宋中道
九陌無人行寒月淨如水洗然天宇空玉井東
南起我馬卧我庭帖帖垂頸耳霜花滿黑鬛安
欲致千里我㒒寢我廐相背肖兩巳夜深忽驚
魘呼若中流矢是時興我懷顧影行月底唯影
與月光舉止無猜毀吾交有裴宋心意月影比
尋常同語黙肯問世俗子
　　　願嚏(上辛祈榖/爲獻官)
猛虎不獨宿鴛鴦不雙棲虞舜游蒼梧帝子夜
向瀟湘啼時旣禪禹妃亦老老淚灑竹無高低
流根及筍駮紅蘚此情乃與天地齊我今齋寢
㤗壇下侘傺願嚏朱顏妻
　　　和司馬學士上辛祀事出郊寄馮學士
侵曉度南薫禁鐘猶可聞春郊微有霰上苑稍
藏雲齋館人相望官橋路巳分寧同鳥烏樂翔
集自成羣
　　　同蔡君謨江鄰㡬觀宋中道書畵
君謨善書能别書宣獻家藏天下無宣獻旣歿
二子立漆匣甲乙收盈厨鍾王眞蹟尚可覩歐
禇遺墨非因模開元大曆名流夥一一手澤存
有餘行草楷正大小異點畫勁宛精神殊坐中
鄰幾素近視最辨纎悉時驚吁逡廵蔡侯得所
得索研鋪𥿄纔湏臾一掃一幅太快徤檀溪躍
過痩的顱觀書巳畢復觀畵數軸江吳種稻圖
稻苗秧秧水拍拍羣鷺矯翼人荷鋤陂塍高下
石籠宻竹樹叅倚荆籬踈大車立輪轉流急小
犢欺顧稚子驅令人頻有故鄕念春事况及𧖟
桑初虎頭將軍畵列女二十餘子拖裙裾許穆
夫人尤窈窕因誦載馳誠起余余無書性無田
區美人雖見身老癯舉頭事事不稱意不如倒
盡君酒壼
　　　上元夜雪有感
去年昭亭陽今夜苦風雪及雪在京城宵燈亦
將滅石花廣袖輕梅蕋新粧絜怱怱競還家陌
上亂車轍
　　　上元雪
春雪如蝴蝶春燈如百花漫漫飛不巳愁殺千
萬家我今無復夢擁𬒳讀南華
　　　送李才元學士知廣安軍
楊柳未堪折柔條時倚風朱輪過灞上杜宇響
襃中危棧憎春雨晴林發曉紅不湏言蜀政當
自學文翁
　　　送王推官宰上洛先歸關中
跨馬獨歸日春風隨度關客裘將欲綻社燕亦
同還洛水源邊邑秦人隱處山君家有鳬舄切
莫向雲間
　　　送信安張從事吉甫兼寄白使君
西洛故人少世家今亦稀憐君能及禄過我苦
言歸游宦長城下生涯舊國微使君應借問出
處竟多違
　　　送懷州張從事仲賓
行色在車馬西亭新雨過移家從上黨佐幙向
三河皂莢林初暗黃粱酒未和七賢無復有舊
迹尚應多
宛陵先生集卷第十三
宛陵先生集目録卷第十三
　　禁中瑞竹　和集英殿秋讌
　　啼禽　汴堤鸎
　　與王正仲飮　記與王正仲舍弟飲
　　紹巖上人寧親　送王殿丞
　　慈氏院假山　夜與隣幾歸
　　夢游嵩山　雪中聞宋中道
　　和江隣幾詠雪　送張遂州
　　送周寺丞宰新鄭　送余郞中知鄭州
　　送胡都官知潮州
　　送晏太祝之宣城監稅
　　送張正臣赴㤗州幕　月下懷如晦
　　願嚏　和司馬學士祀事
　　同蔡君謨江隣幾觀畫
　　上元夜雪有感　上元雪
　　送李學士知廣安軍　送王推宰上洛
　　送信安張從事　送懷州張從事
目録終
宛陵先生集卷第十四
　　　　　　　　宋宛陵梅堯臣聖俞著
　　　和李廷老家㑹飲
四序豈常停寒革春寖和始愛衣裘輕相與車
馬過車馬不畏逺風埃不畏多到門門有槐槐
上時鳥歌時鳥歌猶澁主人當謂何南開石榴
軒中置飲酒蠃食桉施黃金饌炙厭白鵞漢糟
槎頭美吳羮成咄呵旣醉或放言抉莊引駘它
縱論或好辯排墨同孟軻日將薄虞淵執策相
交摩欲去舉大白酌我苦大苛
　　　正月二十七日江鄰幾杜挺之劉原甫
　　　貢甫韓持國邀飮於定力院
昨日會飮我後至誰欲比我爲王戎笑知卿軰
意易敗起誚便與俗物同似過黃公酒壚下嵇
阮不見脩竹中杳爾山河隔千里此心正有古
人風
　　　送宋中道朝陵仍於西都省親
西出虎牢關南瞻園廟㦸漢殿拜衣冠魏臺嚴
帳帟春風石闕冷曉氣田塗白早晩下朱陵先
過洛陽陌
　　　寄西京通判宋次道學士
當時交友都無幾欲問歡娛亦異今花接上林
新木變水分清洛舊池深峨嵯嵩色雲常在窈
窕宫牆草又侵脩竹千竿白家寺昔年題處可
能尋
　　　送眺殿丞鄭州簽判
朝離沁水上夕去野亭賒走馬日銜樹度河風
卷沙關雲來雨脚陂岸長蒲芽共被方爲樂軍
中莫摻撾
　　　重送宋中道
隴草陳根發山櫻宿霧蒸將過周故宅先下漢
諸陵頴道春經雨官溝暗溜氷蒓羮休定價羊
酪易爲勝
　　　送涇州良原何鬲主簿
春風入邊磧二月沙草生胡馬自偷牧漢農寧
廢耕薄田刈晩榖又餉防秋兵縣版固當重調
輕無與程
　　　依韻和永叔見寄
春風約柳一片西欲託鳥翼傳音稽昨朝偶向
東城去草草又逢驄馬蹄長髯御史威正峭沙
堤來坐氣吐霓我乗小駟雖甚痩喜見驂馭猶
解嘶適聞南都接大尹笑我出處今何迷耻趨
捷徑身已老欲至何用頻吹虀蛟龍失水等蚯
蚓鱗角雖有辱在泥困居廢井誰引手豈得更
望青雲梯筆鋒勁發若強努餘力曾徹七重犀
倦禽雄雌不飽腹日暮徒念還巢棲大椿朝菌
各有盡此物何怪莊叟齊誠知豪俠自快樂東
郊南陌競闘雞胷中有道無廣狹包括宇宙在
一稊何時與公去頴尾湖水漫漫如玻瓈世間
會合固不易况乃仕宦多相暌正似郵亭戀行
者未到止息空歌驪我貧尚不給朝夕焉得負
郭置稻畦筋骸幸且稍輕徤山水縱好無路躋
儻公他時買田宅願以蔾杖從招擕吾兒詩書
不足教亦以助力於耕犂
　　　東城送運判馬察院
春風騁巧如翦刀先裁楊柳後杏桃圎尖作瓣
得踈宻顔色又染燕脂牢黃鸝未鳴鳩欲雨深
園靜墅聲嗷嗷役徒開汴前日放亦將决水歸
河槽都人傾望若焦渴寒食巳近溝巳淘何當
黃流與雨至雨深一尺水一篙都水御史亦卽
喜日夜順疾回輕舠頻年吳楚歲苦旱一稔未
足生脂膏吾願取之勿求羡窮鳥困獸易遯逃
我今出城勤送子沽酒不惜典弊袍數途必向
睢陽去太傅大尹皆英豪試乞二公評我說萬
分豈不益一毛國給民蘇自有暇東園乃可資
遊遨
　　　送知和州杜駕部
桐花欲開時羣噣爭哺兒但求黃口飫焉問丹
穴饑常山有四鳥將飛昔巳悲中間忽殞逝豈
得安其枝一飲必屢顧每啄必遲遲今朝竟矯
翼去向江之湄銜芹不自食欲遺孤與雌此義
實巳重莫爲梟所嗤世俗多嫌忌我胡爲此詩
此詩美孝悌持贈杜挺之
　　　送劉郞中知廣德軍
昔在少年時辛勤事諸父諸父爲桃州物宜皆
可數事君勤職貢采茗先榖雨劭農井田桑科
薅重鋤斧城西大靈祠措意初似禹將通吳境
河身自同豕伍期婦來餉時壇上必鳴鼓一爲
烏所誤愧恨去不覩至今存遺堤五丈立堅土
正如開轘轅黃熊慙啓姥功利欲及民血食宜
簋簠祠後有高山山頭攢棟宇此實諸父爲禾
麻可就俯歲登有樂事或亦作歌舞賦詩當清
明解褉思洛浦其言在黑石徃徃被樂府于今
三十年追想漸成古公將乗朱輪去問民疾苦
治術自有具薄言無所補缺將陳迹書又且劇
莽鹵
　　　送洛南周寺丞(畋家在華山)
將去洛南宰日聞庭下松亂山歸四隱舊墅隔
三峰狹谷車能入春林雨易逢地多椒與漆貨
必厚於農
　　　賦石昌言括蒼石屏
括蒼黃石屏樹如濃墨寫根深稱條葉生意絕
蕭灑或聞造物手立意先眞假指是龜溲摹能
同自然者天下莫復言物亦逢知寡
　　　寄致仕張郞中(代人)
門榮世美高天下身退心閒住洛陽畫鶴能同
薛少保愛書還比蔡中郞花隂小酌呼隣父月
下清唫掃石床不問從來生計薄題籖盈閣是
家藏
　　　送錢駕部知卭州
細雨梅初熟輕寒麥巳秋路危趨劔道夢穩過
刀州秦栗非吳食巴粳類越疇當壚無復舊試
似長卿求
　　　文惠師贈新筍
劉累死龍不馴世間士不識眞有眞物實去人
或在山亦隱鱗或多孫出水濱奮雷轟轟萬里
春厚土坼裂窮蟄振牙甲戢戢不可數削掘誰
怕天公嗔煑之按酒美如玉甘脆入齒饞流津
荆吳易得梁宋少二年不食思無因豈意今朝
忽有遺不忍獨饗呼吾鄰

宛陵先生集卷第十四
宛陵先生集目録卷第十四
　　和李廷老會飮　江隣幾邀飲定力院
　　送中道省親　寄西京宋學士
　　送眺殿丞　重送宋中道
　　送何鬲主簿　和永叔見寄
　　送馬察院　送和州杜駕部
　　送廣德劉郞中　送洛南周寺丞
　　賦石昌言括蒼石屏
　　代寄致仕張郞中　送錢駕部知卭州
　　文重師贈新筍
目録終
宛陵先生集卷第十五
　　　　　　　　宋宛陵梅堯臣聖俞著
　　　觀何君寶畵
燕馬易畫吳牛難圖馬骨隱細牛骨麤馬毛要
宻牛毛踈麤踈必辨别細宻多模胡乃知戴嵩
筆能出韓幹徒幹馬精神在韁勒嵩牛怒鬪無
牽拘昨日何家觀小軸絹雖破爛色不渝二頭
相觸角競掎前脚如跪後脚舒尾株榻直脊膂
蹙筋力寫盡蹄腕殊一勝一敗又苦似勝者狠
逐敗者趨卷窮赤印置小字置字乃是陶尚書
尚書國初人愛畵收幾厨買時不惜金與帛帛
載羊車錢載驢後世兒孫不能保賣人窮市無
湏臾凡目矜新不重故千錢酬直皆咲愚四牛
遂爲何氏有裝背入眼天下無坐中吾儕趣已
異又喜玄女傳兵符此本實稱閻令畵下筆簡
細容顏姝三人鬼狀一牛首八女二十美丈夫
黃帝中間䕃葩蓋霞扇錯玳旌擁朱冠服難知
歲月逺但見儀衞森清都復觀鹿臺獨夫受妲
巳不笑何由娛酒池肉林騎行䏑剖心斮脛堪
悲吁數幅吳王宴西子綵舟張樂當姑蘇宫娥
數百簇高下鬒髻一一紅芙蕖危峰細浪得平
逺前對洞庭傍大湖商紂夫差可垂誡歷世傳
玩叅盤盂鵰鷹草木不足記特詠此事心何如
　　　送任太博歸省西都
人言少保持家謹載見西京萬石君子舍今歸
浣裙切里門重戒下車勤田園一一能爲計僮
僕訢訢亦有聞我負洛陽山水乆試因行色寄
嵩雲
　　　送少卿張學士知洪州
朱旗畵舸一百尺五月長江水拍天穩去先應
望廬岳暫來誰復見龍泉閣經吏部重爲記山
識吳王舊鑄錢徃迹可尋軍士少䞉書遺逸附
青編
　　　觀楊之美畵
天官乗車建朱旗赤旛前亞風卷披二龍緩駕
蒼髯垂印箱傍挈文籍隨雙驂推軛如畏遲行
從冠服多威儀水官自有眞龍騎兩佐並跨鯨
尾螭歩趨羣吏怪眼眉雲生海靣無端涯雷部
處上相與期人身獸爪負鼓馳後有同類挾且
搥次執電鏡風囊吹青虵有角魚足鬐上下引
導神所施地官旣失不可知此畵傳是閻令爲
設色鮮潤筆法竒絹理膩滑雞子皮吳生龍王
多裂隳八軸展玩忘晨炊李成山水曉景移黃
荃花竹雀擁枝韓幹馬本摸搭時神駿都失存
毫釐日高腹枵眼眥眵邂逅獲見何言疲厚謝
主翁意不衰他日飽目看無遺
　　　李審言遺酒
大梁美酒斗千錢欲飮常被饑窘煎經時一滴
不入口漱齒費盡華池泉昨日靈昌兵吏至跪
壺曾不候報箋赤泥坼封傾瓦盎母妻共嘗婢
流涎隣家莆萄未結子引蔓垂過高牆巓當街
賣杏巳黃熟獨堆百顆充盤筵老年牙踈不喜
肉况乃下箸無腥膻空腸易醉忽酩酊倒頭夢
到上帝前賜臣蒼龍跨入月不意正值姮娥眠
無人采顧傍玉兎便取作腊下九天抜毛爲筆
筆如椽狂吟一掃一百篇其間長句寄東郡東
郡太守終始賢切莫汲竭滑公井留釀此醑時
我傳
　　　送邵郞中知潭州
張鐃疊吹洞庭外縁虎帶刀蠻帥迎且諭漢家
綏撫厚莫言湘守事權輕木奴洲近霜包熟斑
竹林昏野鳥鳴賈誼宅邊寒井在暫留干騎漱
餘清
　　　送楊叔恬應北京辟
昔時見子宛丘下丞相待子知子賢子於文字
實廣博海客謾估珠盈船欲賣明月一寸魄雖
豪未有售以錢通都大邑忽辨寶直取不犯驪
龍涎遂作照乗物矜夸魏人前從玆十二車光
彩生從先
　　　送洪州通判何太博(若谷)先歸新淦
拜官江上客乗馬不乗船獨畏蛟龍浪將歸風
雨天葛花侵野徑源水入腴田君住巴丘下西
山道路連
　　　五月七日見賣瓠者
老圃奪天時馬通爲煦嫗四月彼種瓜五月此
賣瓠陽陂與糞壤功力且異趣瓜遲瓠何早豈
不同雨露速利乃在人爭先無晩暮
　　　和江鄰幾景德寺避暑
垤蟻不應雨鳴鳶不生風鬱氣若甑炊初陽如
火紅躶膚汗交流腯體膏將鎔龍頭費挹酌犢
鼻強遮蒙常畏俗物來去避青蓮宫廣堂鋪琉
璃高簷䕃梧桐廊壁畵地獄獄具鑊鋸舂鐵城
何焰焰鐵床亦彤彤誰知炮烙死活間傳自西
域黃靣翁正類人世苦此熱聲利役使亡西東
京師貴賃幾椽舍窮煎相似聒欲聾屋頭朝㸑
作飮食枕底夕艾驅蚊蟲宜爾近巷江夫子賦
詩特壓塵土中
　　　送趙諫議知徐州(及)
鹿車幾兩馬幾匹軫建朱幡騎彀弓雨過短亭
雲斷續鶯啼高柳路西東吕梁水注千尋險大
問天月沉滄海底星隕太微邊莫怪終埋沒文
章自可傳
使虜嘗專對江湖謫幾年始看還近侍遽此隔
重泉沃酒酒空滿託詞詞謾傳視予猶手足莫
怪獨澘然
算數曾無據仁人亦莫聞狠愚多至老蘭桂苦
先焚不竟千秋恨還如萬里分臨風一號慟易
散日邊雲
昔時賓宴地今見繐幃遮棲室那因鵩從盃不
爲蛇曾無越人術竟起漢臣嗟明日東城陌悲
凉後部笳
曉陌行車過交相歎且驚荀龍聞一蛻穆駿失
全鳴不復中書直空餘左史成緒言猶在耳尚
想見平生
　　　聞高平公殂謝述哀感舊以助挽歌三
　　　首
文章與功業有志不能成嘗以隮高位終然屈
大名遺風猶可見逝水更無情歸卜青烏壠韓
城苦霧平
京洛同逃酒單袍跨馬歸明朝各相笑此分不
爲稀公旣叅罏冶予將事蕨薇悲哀無以報有
涕向風揮
一出屢更郡人皆望酒壼俗情難可學奏記向
來無貧賤常甘分崇高不解䛕雖然門舘隔泣
與衆人俱
　　　歐陽郡太君挽歌二首
夫人有賢子徃歲謫夷陵欲使無愁鬱怡然見
寢興外詞陽磊磊内畏實兢兢隮壽復終貴共
爲時所稱
當時丈人歿雖少守孤兒以及成名譽何嘗厭
蒺藜暮年終饗福隂隲不應欺莫使碧江上獨
傳陶母碑
　　　依韻和石昌言學士求䑕鬚筆之什䑕
　　　鬚䑕尾者前遺君謨今以松管代贈
江南飛䑕拔長尾勁徤頗勝中山毫其間又有
蒼䑕鬚入用不數南雞毛二物緩急豈常獲捕
刺徒爾操蠻刀舊藏巳贈蔡夫子報君松管何
蕭騷
　　　䆳隱堂
大梁車馬地塵土飛百尺賢愚走其間朝暮不
見迹北望天波門垣垣宗室宅宗室令王孫愛
書輕玉帛華宇何深沉但聞列圖籍曲房有窈
窕空自事眉額體胖生粹和安石處巖石古來
爲善樂豈以歌鍾適
　　　讀永叔所撰薛雲衞碣
文章如塗金光彩發美器所宜玉石間模寫傳
千祀堅堅孝子心森森栢庭閟豈與石麒麟原
傍闘蒼翠
　　　和石昌言以蜀牋南牋答松管之什
蠻牋抽轉龍鱗細秋兎束毫雞距尖楊子校經
聊以贈蜀麻江楮報何嫌
　　　赤蟻辭送楊叔武廣南招安
南方赤蟻大若象潜荒穴洞人莫逢天公合雨
不决雨從橫亂出將自封侵壃凌壤壞城市戰
鬪億倍南柯雄嘗聞穿山食此物此物旣大非
常凶張舌流涎莫可餌枉啄不怕長戈舂今令
智者以智取卽見蚳醢傳太宮因而使知禍福
理天子下令雲從龍
　　　走筆戲邵興宗
子魚一尾不曾有又諾毗陵蒼䑕毫細粒吳粳
誰下咽尖頭越管底能操
　　　送李中舍襲之宰南鄭
莫問襃中道路難襄陽直上幾重灘蒼煙古栢
漢高廟落日荒茅韓信壇出水槎頭一絲挂穿
虹雨脚兩橋殘土風大抵如南國期會先時俗
自安
　　　送王察推縝之鄧州
昔向南陽憶洛陽秋橙初熟半林黃車過白水
沙痕濶鴈落鉗盧稻穟長廢壘漢碑金刻字古
原秦冡石爲羊太平羽檄何曾有賓主相歡菊
薦觴
　　　戲酬高貟外鯽魚
天池鯽魚長一尺鱗光鬛動楊枝磔西城隱吏
江東客晝日馳來奪炎赫冷氣射屋汗收額便
教斫膾傾大白我所共樂仲與伯羡君赴約笑
啞啞持扇巳見飛鸞翮欲徃從之雲霧隔
　　　送何濟川學士知漢州
丞相初得君有志重儒術乃言天下士徒此占
清秩遂懲衒鬻人忝冐十八七進君天禄閣此
衆爲第一又薦王張韓恬可與君匹吾儕宜慙
羞空自預朝韠欲歸無田園強住枉歲日值君
乘高軒西望函谷出當時迎長卿書史傳未悉
車馳及襁負千萬今可詰老農喜君來田租不
妄率織婦喜君來縑機當俟畢府胥喜君來督
責去暴抶疾苦無不求前人唯法律晝錦榮旣
浮康民美方溢眞爲丈夫志豈是名過實
　　　依韻和逹觀師聞蟬
飲餘晨露吸餘風噪遍高枝爲俗聾欲比伯夷
清巳甚不餐周粟腹常空
　　　依韻和杜相公謝蔡君謨寄茶
天子歲甞龍焙茶茶官催摘雨前芽團香巳入
中都府闘品爭傳太傅家小石冷泉留早味紫
泥新品泛春華吳中内史才多少從此蒓羮不
足誇
　　　依韻和接花
唯是圃人巧非關元化偏折條違物理遷艷得
花權美女嫁寒婿醜株生極妍世間多妄合吾
不謂之然
　　　送石昌言學士
混混拍堤瓜蔓水軒軒銜尾挂檣船使君東下
只朝夕父老走迎無後先古堞秋耕拾銅鏃長
淮瀑雨入壕蓮鳴猿舞鶴仍持去不憶承明夜
直眠
　　　書南事
大梁國南門驛騎方騰趨波波一何急蠻冦圍
番禺番禺本無備前賴魏大夫大夫築子城今
得守以湏兵雖不滿萬閉壁堪指呼老㓜轉木
石壯徤操矛弧廩庫得以完日月不易圖城中
舊無井魏鑿安　魏由飛語去不使立外郛
古稱時有待淺薄皆謂紆曲突與爛額看取報
功殊
　　　送吳照鄰都官還江南
霜前江水磨碧銅岸背菱葉翹赤蟲吳郞鬂絲
蒼幾縷不羞月上扶桑東羞見清波照人影去
時黒髪吹春風五年歸來婦應喜從此不問西
飛鴻
　　　馮子都詩(并序)
漢霍光愛幸監奴馮子都與梁冀嬖奴秦宮事
相對唐李賀作秦宫長辭亦云子都當時巳有
詩予因補之
黃金畵車屋韋絮縁車輪牽以五采絲藉以刺
繡茵出入長信宫晝夜將誰親所親美且少玉
頰丹砂脣殷羅縫輕襦明珠攅緇巾半醉卧車
中侍婢躡行塵憶昔廣明亭將軍愛憐頻便房
不使殉易寵在兹辰嗣侯喜驅逐平樂多從賓
青絲穿五銖累室貯百珍歡與子都異矯與子
都均用財糞土擲吐氣日月踆天地可齊乆禍
患豈有因秋風茂陵下蒼蘚上騏驎
　　　七月十六日赴庾直有懷
白日落我前明月隨我後流光如有情徘徊上
高柳高柳對寢亭風影亂踈牖我馬卧其傍我
僕倦攣肘寂寂重門扃獨念家中婦乳下兩小
兒夜夜啼向母問爺若箇邊天性已見厚不嗟
覉枕孤不愧棲禽偶内有子相憶外有月相守
何似長征人沙塵聽刁斗
　　　采芡
蝟毛蒼蒼磔不死銅盤矗矗釘頭生吳雞闘敗
絳幘碎海蚌吐出眞珠明磨沙漉水莩殻滑斫
桂煑釜風波聲齒如編貝嚼明月曼倩不復饑
腸鳴莫論一斛貴與賤堂上狼籍無由行
　　　史氏南軒
庭中碧玉盎上結三重山飛光入酒盃舞翠生
髻鬟竹林眠黃麞莎徑欠白鷴主人無倦情窻
戸不湏關
　　　送河北轉運使陳脩撰學士
河隍多宿兵兵食固所湏幸時不戰闘畜養安
可無古興十萬師七十萬家輟耕鋤今來歲調
餉且與徃昔殊不使民轉輓但使民歸租急緩
實塞下商賈以利趨關西河東亦如此軍食雖
足民實虚公乎抱長才當有所畫謨應不貸内
府重錦象牙明月珠邊城預自足寧待臨帑輸
莫令稱庭臣爲言桑大夫
　　　奉和寄宣州廣教文鑒師
秋池對門蓮子枯野壁剥月蝸涎塗庭中兩株
古楠樹上有山鳥長相呼當時聯巢接飛者一
落梁宋一海隅扶桑日枝幾千尺光彩不獨生
陽烏
　　　送陸介夫學士通判㤗州
從來戎馬地饗士日椎牛介胄奉儒服詩書叅
將謀隴雲連塞起渭水入關流豈似瀛洲下窮
年事校讎
　　　送徐君章秘丞知梁州軍
蒼壁束江流孤軍水上頭蛟龍驚鼓角雲霧裛
衣裘午市巴姑集危灘楚客愁使君才筆徤當
似白忠州
　　　依韻和秋夜對月
陳王苑裏望空虚吳客風前憶具區橫閣漸看
河影轉繞枝還見鵲驚無蟲催織婦機成素露
逼鮫人淚作珠才比陶潜無用處紗巾時任酒
沾濡
宛陵先生集卷第十五
宛陵先生集目録卷第十五
　　觀何君寶畵　送任太博歸省
　　送張學士知洪州　觀楊之美畵
　　李審言遺酒　送邵郞中知潭州
　　送楊叔恬　送洪州倅何太博
　　見賣瓠者　和鄰幾景德避暑
　　送趙諫議知徐州　送邵戸曹隨侍
　　哭韓舍人五首　高平公挽歌三首
　　歐陽郡太君挽歌　和石昌言求筆
　　䆳隱堂　讀永叔撰薛雲衢碣
　　和昌言蜀牋答松管
　　送楊叔武廣南招安
　　走筆戲邵興宗　送李中舍宰南鄭
　　送王察推之鄧州　戲酬高貟外鯽魚
　　送何學士知漢州　和逹觀師聞蟬
　　和杜相公謝蔡君謨茶
　　和接花　送石昌言學士
　　書南事　送吳都官還江南
　　䆳隱堂　讀永叔撰薛雲衢碣
　　和昌言蜀牋答松管
　　送楊叔武廣南招安
　　走筆戲邵興宗　送李中舍宰南鄭
　　送王察推之鄧州　戲酬高貟外鯽魚
　　送何學士知漢州　和逹觀師聞蟬
　　和杜相公謝蔡君謨茶
　　和接花　送石昌言學士
　　書南事　送吳都官還江南
　　　馮子都詩(并序)赴庾直有懷
　　　采芡　史氏南軒
　　　送陳脩撰
　　　和寄宣州廣敎文鑒師
　　　送陸學士㤗州倅　送徐祕丞知梁州軍
　　　和秋夕對月
　　　馮子都詩(并序)赴庾直有懷
　　　采芡　史氏南軒
　　　送陳脩撰
　　　和寄宣州廣敎文鑒師
　　　送陸學士㤗州倅　送徐祕丞知梁州軍
　　　和秋夕對月

目録終
宛陵先生集卷第十六
　　　　　　　　宋宛陵梅堯臣聖俞著
　　　和曹光道風拔三檜
飄風西北至樹苦萬繂牽君家三古檜繁根龍
地纒其固謂不拔朱欄擁青塼今同秀林木摧
倒誰復憐安得百力士扶持尚可全愼勿伐作
薪豈無庭燎然
　　　飮劉原甫家原甫懷二古錢勸酒其一
　　　齊之大刀長五寸半其一王莽時金錯
　　　刀長二寸半
主人勸客飮勸客無夭妍欲出古時物先請射
以年我料孔子履乆化武庫煙固知陶氏梭飛
朱風雨天世無軒轅鏡百怪爭後先復聞豐城
劒巳入平津淵聊讎二百載儻有書畵傳嗢呼
纔十一便可傾􁧠船探懷發二寶太公新室錢
獨行齊大刀鐮形末環連文存半辨齊背有模
法圎次觀金錯刀一刀平五千(其文/如此)精銅不蠧
蝕肉好鉤婉全爲君舉酒盡跨馬月姢姢
　　　送嘉州監押曹供奉(測)
舊友尹師魯嘗作送子文文存人巳殁行復我
何云平時爲郡尉遐方宜撫軍定過楊雄宅野
鶴自成羣
　　　答仲源太傅八日遺酒
陶濳九月九無酒望白衣何言先一日雙榼忽
我歸借問遺酒誰天宗分日暉明當酌大斗黃
菊羔醅肥李賀諸王孫作詩字欲飛聞多錦囊
句將報慙才微
　　　送張生還和州
山頭孤石望來乆天外行人今獨歸藥囊自有
留生術不管淮南木葉飛
　　　李康靖少傅夫人挽詞二首
九月秋風急三川苦霧迷卜邙新隧啓度鞏短
簫齊寶劒知終合靈蟾巳殞西松門來會葬車
馬幾千蹄
板輿曾至鄭靈輤此歸周行哭人增慕凝笳月
正秋九原開祔穴故土覆新丘歲晏寒松下茅
苫孝子留
　　　送韓文饒寺丞宰蕭山
吳會未探冗廣陵先看潮橫江百馬怒卷海萬
鼙囂舟楫凌湍發魚龍接浪跳薄言增勇氣少
當舉山瓢
　　　蔡君謨示古大弩牙
黃銅弩牙金錯花銀䦨線齒如排沙上立凖度
可省括箭溝三道前直窊其度四寸寸五刻鋈
光歷歷無纎差蔡侯出此問誰得往年客遺來
琅瑘琅瑘築城穿厚壤旣獲磨洗爭傳誇莫知
歲月孰製作精妙近世應難加發機高下在分
刻今人妄射功仍賒願侯擬之起新法勿使邊
兵死似麻
　　　和劉原甫省中新菊
華省切星斗沉沉嚴燕房秋風茂陵孫種菊爛
生光天晴蝴蝶飛上下舞雙黃劉郞才筆豪移
榻吟在傍日晩吏巳散殘景上粉墻有酒無飲
伴掇英襟裾香還思陶淵明弃官歸柴桑東籬
獨此物盈把恨無觴賴有白衣來好事遺壼漿
適意各一時豈乏同舍郞
　　　依韻和仲源獨夜吟
秋鴻聲澀秋絃苦塗金博山煙夜吐寂歷虚堂
燈暈生誰人共聽西窻雨
　　　寄題周敦美琨瑤洞
僊人采玉驅雄龍列山剖璞青腔空因䆳爲堂
曲爲室石乳溜壁光玲瓏僊歸龍去草樹長蔽
翳不復人蹤通指壃買墅下峯下洗斸務欲險
怪窮地鱗鹿跡尚莫到安問樵老諸牛童古人
未得今巳得萬景付與由天公何當歸來歛頭
角任從寶我生白虹隂溪淺水菖蒲緑下有蝦
蟇雙眼紅及時佐酒斫兩股勿使更入明月中
　　　許生南歸
大盤小盤堆明珠海估眩目迷精麤斗量入貢
由掇拾未必一一疵纇無不貢亦自有光價此
等固知魚目殊許生懷文頗所似暫抑安用頻
增吁倚門老母應日望霜前稻熟舂紅稃歸來
爛炊多釀酒洗蕩幽憤傾盆盂九卿有命不愁
晩朱邑當年是嗇夫
　　　得沙苑榅桲戲酬
蒺藜巳枯天馬歸嫰蠟籠黃霜冐榦不比江南
楂柚酸槖馳載與吳人看
　　　寄題杭州廣公法喜堂
淘青研朱畵屋梁黃漆栢障連曲房日暉月色
不湏照了了自可窺毫芒夕隂花歛似欲病飛
鳥不驚烏帽郞深山窮谷謾幽僻喜得吳儂是
藥囊
　　　題滿公僧録西明軒
赤萍纔落鄧林外青銅半磨傍露明飛光斜入
了不隔坐卧一榻琉璃平西方古胡黃金質貝
葉傳寫烏行橫謂曉此教居此軒滿壁圖畵遙
峯生
　　　寄題撫州戴秀才息心亭
蒼蒼開幽林峯嶺日相對雲歸垂衣纓泉落嚮
環珮仕宦雖有負耳目得以貸俯仰宇宙中晏
然維進退
　　　送臨江軍監酒李太博
三江卑濕地北客宦游稀霧氣多成雨雲蒸易
損衣白醪燒甕美黃雀下田肥未辨殊方語山
歌半是非
　　　道損司門前日過訪别且云計程二月
　　　到郡正看暗惡海棠頗見太守風味因
　　　爲詩以送行
蜀州海棠勝兩川使君欲賞意巳猛春露洗開
千萬株燕脂點素攢細梗朝看不足暮秉燭何
暇更尋桃與杏青泥劒棧將度時跨馬莫辭霜
氣冷
　　　送雪竇長老曇頴
朝從雪竇請暮卷雲衲輕莫問居士病自從他
方行吳霜點髭根海鳥隨衆迎安隱彼道埸萬
事都忘情
　　　送襄邑知縣杜君懿太博
霜落水未落令君將度河農耕休叱耒女織罷
鳴梭赤幘驅亭長丹砂挈印窠無慙浚儀政才
比陸雲多
　　　送晉原喬主簿
太守登車時我病不能出遙期玩海棠度險馬
屢叱唯畏行邁遲惡欲及春日何爲愛此花曾
非桃杏匹生紅濃復淺痩蔕脩且宻湖傍幾十
樹雕盤擁新漆酒傾瑠璃盆月上歡未畢縣官
同逺宦簿領無督詰刻意詠芳菲追補李杜失
　　　十一月十三日病後始入倉
曾非雀與䑕何彼大倉爲狐裘破不温黃狗補
其皮霜花逐落月綴在枯槁枝予年過五十痩
寢冰生肌
　　　閔尚衣盗袴
昔聞廉叔度能使民多袴多袴非或貪持新不
忘故嗟嗟亦王官奚自門閥汙中府中紋綾袖
之呼馬去左右卽其私邀索乃就捕三公出死
狗訓導能有素今同竊鈇者見爾皆此趣
　　　胡夫人挽歌(子哲)
巳哉胡夫人其壽七十餘其子哀母死一夕髭
皓如髭白髪亦白長號守茅廬扶棺埋吳雲來
㑹傾市墟誰復向寒月卧冰求鯉魚
　　　裴直講得潤州通判周仲章鹹豉遺一
　　　小缾
金山寺僧作鹹豉南徐别乗馬不肥大梁貴人
與年少紅泥罌盎鳥歸飛我今老病寡肉食廣
文先生分遺微
　　　贈裴直講水梨二顆言太尠答吳甘三
　　　顆以爲多走筆呈之
緑橘似甘來太學大梨如水出咸陽莫將多少
爲輕重試擘霜包幾瓣香
　　　送樂職方知泗州
長堤凍柳不堪折窮臘使君單騎行蘇合輕裘
霜莫犯銅牙大弩吏先迎山旁楚賈連檣泊水
上禹書寒磬清試向郡樓東北望煙波千里月
臨城
　　　和劉原甫十二月十日試墨
海神不朝雪不作大梁塵土蔽天高道傍牛喘
復誰問佛寺吹螺空唱嚎相公跪香恬且佚
陛下減膳心焦勞因君試墨偶有激勇辭壯筆
揮長刀予無柰何亦思飮飮渴甖甕從餔糟
　　　十二月十三日喜雪
三日朔風吹暗沙蛟龍卷起噴成花花飛萬里
奪曉月白石爛堆愁女媧大明廣庭踏朝駕雉
尾不掃粘宫靴宫中才人承聖顏捧觴稱夀呼
南山三公免責百姓喜斗酒十千誰復慳
　　　送劉職方知汾州(齊)
西河風俗厚尚翅古所聞子夏有遺廟千木有
遺墳太守下車日當先此二君不必汾水上秋
風看鴈羣
　　　十三日雷後晩過天漢橋堤上行
堤上殘風雪橋邊盛酒樓據鞍衰意盡倚檻艶
歌留海月開金鑑河冰卧玉虬當年洛陽醉偏
憶董糟丘
　　　送崔黃臣殿丞之任廬山
驊駒西行四千里直度經橋百尋水石上菖蒲
未見花蒙頂茶牙初似觜采時應憶故園春故
園開焙亦思人其間杜䳌不中聽掩耳聊看錦
雉馴青崖鞭垂痩虵尾僊人搯節隨鱗起斫取
他年跨馬歸劔棧秦山多折箠
　　　十九日出曹門見水牛拽車
只見吳牛事水田只見黃犂負車軛今牽大車
同一羣又與騾驢走長陌卬頭闊歩塵蒙蒙不
似綏耕泥洦洦一一夜眠頭向南越鳥心腸誰
辨白
　　　吳太博遺柑子
太學先生欺緑橘(裴如晦/近有贈)吳興才士與黃柑黃
柑似日勝崖蜜帶葉初擎翠竹籃還料楚王曾
未識徒將萍實詫江南
　　和普公賦東園十題
　　　擷芳亭
結宇東園中種花待春風口歌金縷衣手折枝
上紅今日映緑髪他年羞青銅
　　　清心堂
寂寞外物亂境清心亦清彼皆居深谷此獨處
重城夷齊食薇蕨千古首陽名
　　　石筍
削出青山根峭立碧玉圭不作湘竹老不染帝
子啼不爲盤中𬞞豈與煙茁齊
　　　待月亭
明月過三五飛出滄海遲佳人望淸夜隔樹光
離離不湏磔蝦蟇寒魄自有虧
　　　虚白堂
空堂絕纎塵虚靜自生白長風吹月東牎戸如
不隔漆園玆趣深赤水珠難索
　　　假山
太山不可歷石齒齧人足聊集怪與竒蒼蒼都
在目何湏引寒流平地作溪谷
　　　書齋
聖賢有事業皆在經籍中巳愛牙作籖可輕山
賜銅還來讀詩禮不用辨魚蟲
　　　小池
小池依小山山晴光翠入無容羣蛙鳴間有孤
鶴立曾不起波瀾石郵風自急
　　　紫竹
西南產脩竹色異東筠緑裁簫映檀脣引枝宜
鳯宿移從幾千里不改生幽谷
　　　山茶
紅蘤勝朱槿越丹看更大臘月冐寒開楚梅猶
不柰曾非中土有流落思江外

宛陵先生集卷第十六
宛陵先生集目録卷第十六
　　和曹光道風拔檜　飮劉原甫家
　　送監押曹供奉　答仲源遺酒
　　送張生還和州　李少傅夫人挽詞
　　送韓寺丞宰蕭山　蔡君謨示弩牙
　　和原甫省中新菊　和仲源獨夜吟
　　寄題琨瑤洞　許生南歸
　　得榅桲戲酬　寄題杭州法喜堂
　　題滿僧録西明軒　寄題撫州息心亭
　　送李太博　送道損司門
　　送雪竇頴長老　送襄邑杜太博
　　送晉原喬主簿　病後宿倉
　　閔尚衣盗袴　胡夫人挽歌
　　裴直講遺鹹豉　贈答如晦水梨
　　送樂職方知泗州　和劉原甫試墨
　　喜雪　送劉職方知汾州
　　雪後晩過天漢橋　送崔殿丞知廬州
　　見水牛拽車　吳太博遺柑子
　　　和普公東園十題

目録終
宛陵先生集卷第十七
　　　　　　　　宋宛陵梅堯臣聖俞著
　　　除夜雪
擊鼓人驅鬼漫天雪送寒臘從今日盡花作舊
年看著樹多還墮隨風積更乾明朝預王會畏
濕兩梁冠
　　　和吳沖卿元會
千官車馬閶闔來晝漏始上閶闔開峨峨左右
升龍進昨夜雪飛雲作堆殿前冠劒魚鱗立東
風入仗旗脚廻黄鍾一奏寶扇掩玳簾捲起香
霧排鳴梢未盡霹靂響翠輦已退黄金階聖人
端冕御法座大樂旅作聲和諧群公抃蹈丹墀
下尙書奏瑞四夷懷乗輿却入更衣閤通天絳
袍陞玉榻百拜稱觴萬歲聞兩廊賜食簪裾匝
典傳太定舞綴踈波旋烟歛飭宮車衛官解嚴
多士退日光停午氣象舒吳君才華天下傑歸
來作詩傳石渠石渠秘䆳無凡愚石渠酬唱皆
嚴徐我慙短學復在後收餘掇棄聊以書
　　　元日
頻年無入閽今日預朝元丹陛發金奏侍臣稱
玉罇旗旌搖細仗雲霧啓千門却出蒼龍闕衣
冠萬馬屯
　　　依韻和仲源暮冬
曾未學黄庭衰顏巳可驚詩能如阮籍評不愧
鍾嶸玉軫調初美冰壺想更清兎園風雪甚還
聽鴈來聲
　　　送韓子文寺丞通判瀛州
嘗聞河間守介直天下無選才才且殊鐡網收
珊瑚珊瑚得亦難鐡網取亦劬况茲戎馬郊爲
貳維多謨新春度滹沲冰上少馳驅
　　　十七日和原甫風花偶書(用其韻)
風花不戀枝脫蕚亂翻飛自學空中雪寧同垣
上衣繞庭靣旋乆無著衆鳥爭御何處歸
　　　貽妄怒
飮食無遠近所美貴甘輭南方食蝦蟇宻捕向
清畎齒咀口且諱聞語輒忿喘此物何醜惡猶
勝螺螄蜆西蜀亦取之水田名榖犬彼士不爲
慙吳人休獨愐豈須若中州牛羊烹大臠
　　　十六日㑹靈火
章聖皇帝興三宮三宮鼎峙何崇崇天聖七年
六月尾玉清始災壇宇空于今二十有五載上
元後夜星軫中乃聞㑹靈五殿火丹熖徹天明
月紅千楹萬棟一夕盡赤烟奔突西南風先時
二日車駕幸爲民祈福輸清衷大臣驕蹇不從
祀岳靈不歆爲不恭若此示變猶影響宜鑒陛
下無惰容神非怒乙遂及甲天意警聖不警凶
不獨洪水累堯德堯仁未及流驩共
　　　送潘司封知解州
鹽池暗湧蚩尤血紅波爛爛陽烏熱岸旁遺老
記南風五月滿畦吹作雪白徑嶺上槖駞鳴太
行山中騏驥􁒜古人射利今人同行商不困何
由設朱􁚫太守自東來先世大夫留故轍是非
取與應不移秦人休衒張儀舌
　　　飮酒呈鄰幾原甫
天地不爭行日月不爭明晝夜自顯晦冬春自
枯榮夸父逐日死共工觸天傾二子不量力空
有千古名寄語賢與愚何嘗見長生我願㑹良
友醉顏日常頳東海爲酒罇五湖爲杯羮海罄
湖且竭盡倒爲解酲苟死不復知苟生徒牽情
項籍乗牛車馳上廣武城强梁取秦鹿慷慨猶
爲輕歸來卧酒家豈得慙公卿樂亦但如此舉
世任營營
　　　寄渭州經略王龍圖
西城槖駞來賀蘭入貢美玉天可汗蕭關夜開
月團團彈筆古峽鳴哀湍前將軍不擐甲取大
官今將軍能撫士尙盤桓河西五郡兵氣完駿
馬躍棧無箭瘢我嗟乗劣不受鞍焉得乞與都
人看
　　　二十一日雪中赴宿懷鄰幾原甫
正月東都雪多於舊臘時酒賔臨逈閣野雀集
枯枝馬向西城度花從上苑遲劉郎與江叟相
對定爭棊
　　　送永興通判薛虞部
灰宮盗玉秦樓空南山不老天無窮蘚碑剥爛
少文字雨耕拾寶牛蹄中其旁築城聚貔虎黄
土岌嶪如削銅西州吏人氣吐虹摧鱗歛角聽
相公少年别乗勤爾躬幙府甚盛瓊瑤叢
　　　送宣州簽判馬屯田兼寄知州邵司勲
寒溪翠拖碧玉帶蒼山晴卧蛻骨龍水邊苦竹
抽肥笋石上老蕨拳紫茸泊船繫纜宿明鏡昭
亭廟古攢痩松隂風雨電潭心起雲遮北嶺如
墨濃田秧浸緑白鷺立内史出喜嘉賔從昔時
謝公來賽神蘭肴作椒金作鍾聮詩姓何名已
失板蠧粉落蟲鳥蹤我鄕復傳召南化磨鏤黒
石君亦逢
　　　觀拽龍舟懷裴宋韓李
截春流築沙坻拽龍舟過天池尾矯矯角岐岐
千夫推萬鱗隨驚鴻鵠沉魚龜春三月輕服時
薄水殿習水嬉馬特特來者誰魏公子人不窺
車轔轔集其涯邯鄲倡士交馳銀缾索酒傾玻
瓈用錢如水贈舞兒却入上苑看鬪雞擊毬彈
金無不爲適聞天子降玉輦當門虎脚看大旗
春風吹花入行　紅錦百尺爭蛟螭雲葢廻綵
纜維明年結客觀未遲
　　　二月四日雪
前日春風初擺條昨夜雪飛深一尺北帝及臘
不行令東皇發煦遭爾厄侵時奪氣四時錯歡
問上天何不責天高地厚語難通俛首下土徒
叩額或言莫信難可聞鶴鳴至微猶不隔休問
天問顏蹠休看花看壟麥
　　　荅劉原甫
生平多交友常恨會遇稀毎念相笑語昨是今
或非重惜向時㳺出處若乖違從今儻有酒莫
問梨栗微前夕呼我飮遣奴來扣扉暗犯風雪
徃醉脫冠服歸夜來新霽月清吐萬里輝劉郎
戴幅巾江叟披褐衣相過無百歩誰虞竊訶譏
三家若循環但知具甘肥
　　　聞語十方璉長老
舊居廬嶽寺新化給孤園還享國人供應無塵
事喧有來聽喻筏一悟見吹幡不憶爐峰下臨
溪看飮猿
　　　十一日垂拱殿起居聞南捷
二月雪飛雞狗狂錦衣走馬回大梁入奏邕州
破蠻賊絳袍玉座開明堂腰佩金魚服金帶榻
前拜跪稱聖皇一朝嚴氣變和氣初令漏泄飛
四方將軍曰靑才且武先斬逗撓兵後强從來
儒帥空賣舌未到巳愁茆葉黄徘徊嶺下自稱
疾詔書切責仍勉當因人成功喜受賞親戚便
擬封侯王昔日苦病今不病銅皷弃擲無鏢鎗
　　　十五日雪三首
寒令奪春令六花侵百花塘氷膠燕觜野水澀
芹牙擁柱輕扵絮吹墀淨若沙乳禽饑啄木誰
悞撥琵琶
新雷奮虵甲宻雪闘鵝毛正欲裁輕縠重令著
弊袍沙泉流復凍烟蕚坼還韜只待隣醅熟微
聲聽酒槽
春風九十日一半已銷磨凖擬看花少依稀詠
雪多官車猶載炭菢鵲不離窠向此興都盡戴
家誰復過
　　　聞宻賜
朝聞政府賀捷回夕賜明月五千枚巍巍聖皇
德所該廟略付與何有哉况未覆穴翦渠魁宜
先戰士老與孩傾肝瀝膽謝不敏豈可便恃張
良才
　　　送衛眞宰晏寺丞罷長安
捨琴辭苦縣解劔入凾關鵲報遠人至馬衝春
雨還荒榛郊北囿葱翠國南山歸見蕭何政條
今舊鎬間
　　　江鄰幾饌鰌
泥鰌魚之下曽不享嘉賔又嫌太徤滑治洗煩
庖人煎炙亦苦腥未嘗輙向脣江侯昔南官家
膳無此珍昨日邀我餐下筯勝紫鱗乃知至賤
品唯在調甘辛
　　　淘渠
開春溝畎春泥五歩掘一塹當塗如壞堤車無
行轍馬無蹊遮截門戸雞犬迷屈曲措足高復
低芒鞋苔滑雨淒淒老翁夜行無子携眼昏失
脚非有擠明日尋者爾痩妻手提㓜女哭嘶嘶
金吾司街務欲齊不管人死獸顚啼
　　　蓬生麻中
麻畦無曲本蓬質有樛莖所托修仍直安能縱
復横擇鄰聞舊母益友記諸生蕭艾從兹遠蒿
萊不可并何嗟蔣詡逕孰念衛人行儻匪縁其
地秋風廣漠驚
　　　賣鹿角魚
水中龍角而足海小魚角矗矗不擬龍乃擬鹿
譬彼蝸抗蠒犢漬以醎鹵乆且醭特賣都市叅
鼎餗此人何苦猒猪羊甘爾臭味不飽腹
　　　夜與原甫江家歩歸(二十三日)
丹砂􁇀盤盛井水冷浸半坼山櫻花始見春色
不柰喜黄昏招飮夜還家劉郎居南我居北陌
上泥開天正黒風吹蠟燭燒未明素絲作履惜
不得
　　　高陽關射亭
星弧射狼夜夜張角弓備冦不可忘將軍屯師
古關下不尙武力何由强日與兵官來會此弓
須射硬箭射長更如羿中九烏斃獨見杲杲明
扶桑
　　　京師逢賣梅花五首
此土只知看杏蘂大梁亦復賣梅花此心還似
庾開府不惜金錢買取誇
驛使前時走馬廻北人初識越人梅淸香莫把
荼􁊈比只欠溪頭月下杯
憶在鄱君舊國傍馬穿脩竹忽聞香偶將眼趂
蝴蝶去隔水深深幾樹芳
曾見竹籬和樹夾高枝斜引過柴扉對門獨木
危橋上少婦髻鬟猶戴歸
此去吾鄕二千里不看素蕚兩三年移根種子
誰辛苦上苑偷來直幾錢
　　　三月五日欲訪宋中道遇雪而止
蝴蝶飛時雪闘輕滿街掩亂得人驚欲尋宋子
東城去馬畏春泥不敢行
　　　觀文丁右丞挽詞二首
預政公槐亞談經帝席陳儉恭齊國相清淨漢
廷人去夢嘗爲蝶遺文不解麟一聞車馬幸豐
賜及孤臣
春風百花發露挽九原歸白馬悲鳴駐黄鸝下
上飛壠邊新栢盛門外弔人稀獨見東牀客攀
車淚濕衣
　　　廷老傳沛語戲作
夷門市裏侯嬴老公子時能釋禮過莫問孟嘗
招致客薛中遺俗尙應多
　　　送胥平叔寺丞赴洛
單車細馬出虎牢春雲黕黕百舌嚎榖雨巳近
花欲盡秉燭夜飮朝坐曹因君重思昔日歡醉
筆狂掃嵩丘高于今零落二十載縱在各各歎
二毛試採上陽何首烏刮切仍致苦竹刀俗情
相望亦異此競欲折笋籠含桃
　　　送婺州通判徐殿丞(赴上當在後年夏)
疾湍怒蛟龍不畏東風逆沄沄奔長淮千里在
咫尺辭梁始及晨過宋尙未夕南州豈難到何
處淹行迹
　　　三月十日韓子華招飮歸成
清明曉赴韓侯家自買白杏丁香花雀眼塗金
銀蔑籠貯在當筵呼舞娃舞娃取捧笑向客不
顧挿壞新烏紗朝來我舍報生子賀勸大白浮
紅霞酒狂有持梧桐板暴謔一似鄱陽槎袒裼
擊鼓禰處士當時偶脫猛虎牙𥚹衷不容又何
益鸚鵡洲上空蒹葭
　　　送下第親舊
花開風雨惡坐見紛紛落明日結子時又復有
脫蕚莫嗟樹漸老樹老子亦著共愛西枝繁不
數東枝弱他年會有春却看西枝薄
　　　鷰
一避吳宮火千年楚屋春翅迎風雨徤聲入户
庭頻掠水過長渚㗸蟲落覆塵休將漢皇后故
故比輕身
　　　雨
春雲易成雨一日幾廽陰燕濕飛猶快花寒色
更深邀車愁客遠盤馬畏泥侵向晩晴光吐西
牕緑影臨
　　　晴
風掃天如鑑雲開日似萍苑花猶帶濕𬞞甲巳
微青蝶翅粉應薄塘漘波更渟尋春不惜醉莫
笑髪星星
　　　送胡公踈之金陵
綠蒲作㠶一百尺波浪疾飛輕鳥翮瓜歩山傍
夜泊人石頭城邊舊㳺客月如冰輪出海來江
波千里無物隔自古有恨洗不盡于今萬事何
由白依稀可記鮑家詩寂寞休尋江令宅楊花
正飛􁜳魚多食膾舉酒謝河伯但令甘肥日飽
腹誰用麒麟刻青石去舸巳快風亦便寧同歩
兵哭車軛
　　　送裴虞部知信州
攢青歷歷正靣山刺史日坐雲屏間楚人竟握
水精璞漢女買作月珮環時惟產寶不重榖願
當化俗無棄菅徃辭丞相相有言物景清絶何
由攀
　　　送李推官之岳州
崑崙燕子五兩竿霧露薄水平湖寒風㠶美滿
八百里夕從岳陽樓上看魚跳鷺立月鉤下星
斗爛爛垂欄干羽書不到罇爼裏蠻兵况去荆
楚安試尋燕公舊賦筆磨圭刻碧獨可完
　　　和和之南齋畵壁歌
終南下臨長安城峻欄高檻黄金嬴嵩山亦近
洛陽陌鮮車怒馬一日程大梁平廣匝千里不
見雲峰來眼底其間自有高趣人掃室呼工嵓
壑啓初疑巨靈勇擘華不比將軍能聚米暗雨
輕烟滿室中塵事如脂一朝洗又將餘力作脩
竹石上數莖風撼玉葉斜枝亞寒聲盡節老根
獰生意足何須踐苔眠緑陰然後始爲嵇阮公
三賢歌詠巳見意舞女不看頻整簪
　　　嫣婦
黄金一丸入雲端群貧望逐滿長安衆人爲貴
嫣不惜弃擲如泥資彈射蔵身葉底有能鳴辜
負春風拖雨翮不飛上天訴至珍幾人辛勤揀
砂石
　　　送端式歸漳州
來居天王都常夢苦竹溪乃識高僧趣不爲利
物迷海燕乘華屋區區竟㗸泥安知矯翼鷗豈
類㫁尾雞性同而質殊何必莊指齊
　　　送黄殿丞通判潤州
前年江州飛火龍樓殿化盡山將鎔今聞榱棟
復華壯大閣渠渠出波上南徐别乘簡且閒下
馬岸傍呼畵舫永日江風不畏人檝師猱獰欺
白浪衣上京塵莫猒多斗擻中流雲在望
　　　㨂花
紫絲暈粉綴蘚花綠羅布葉攢飛霞鶯舌未調
香蕚醉柔風細吹銅梗斜金鞍結束果下馬低
枝不礙無䦨遮長陵小市見阿姊濃熏馥郁升
鈿車莫輕貧賤出閭巷迎入漢宫人自誇
　　　次韻和端式見贈
不爲阮歩兵發詠怨朝陽不學屈大夫行吟思
搴芳其雨豈無時細佩空自香吾道不苟合我
懷固有常江南一畝宅近在句溪旁仕官且如
此夢寐安敢忘以子論言多重歌木桃章
　　　楊公藴之華亭宰
月徑千里大中有神娥宫宫旁種玉桂柯葉垂
瓏瓏蝦蟇穴其根出輒氣墨蒙光魄縱復吐血
赤如頑銅不知從何時更使人蹤通年年折桂
枝寛少尙易充今年拗都盡秃株立童童株秃
莫爾攀墮雲雙手空歸來走海上買鶴問吳翁
　　　端午前保之太傅遺水墨扇及酒
畵扇雙酒壼置前兵吏立言將國匠奇重以風
義執樹石冰上看山河月中入便持菖蒲飮不
畏青蠅及
　　　送汝陰宰孫寺丞
艑郎唱㯭鷰尾下頴水落日虵鱗生緑蒲被岸
漁網舉黄鳥啄葚繰車鳴吏無詬租官正來不
借魴鱮與吏烹饋吏人情見里黨官非喜慢知
官清
　　和曇頴師四明十題
　　　雪竇山
重雲不蔵春深竇常有雪曉月號松猿晴壁挂
海霓終恍無心人區區佩環玦
　　　龍隱潭
老龍戀潭窟不雨亦不雲吐涎出溪滑吹腥隔
林聞疾雷驅未去魚龞競紛紛
　　　含珠林
山爲驪龍蟠谷作驪龍顋珠樹存其間誰採明
月來何須循海隅笑蚌未成胎
　　　偃葢亭
旣將茅覆簷復有松爲葢五里入山時憇此得
寒籟曾無康樂㳺但見雲衲㑹
　　　雲外菴
山僧好寂靜入雲恨不深峰間一雨昏林表孤
燈沉徃來有猿狖呼嘯自成音
　　　石筍峰
巨石如龍孫聳聳烟霧裏明明落溪口納納喧
灘齒何當助齋盂菌蕃徒爲美
　　　宴坐巖(智覺禪師/扵此不睡)
心危身亦危袵席尚顚墜如何嵓石上來坐自
安意能喻死生間無論窹與寐
　　　三層瀑
山頭出飛瀑落落鳴寒玉再落至山腰三落至
山足欲引煑春山僧房架刳竹
　　　丹山洞
山無鳯皇飛洞有僊人跡蝙蝠大如鴉莓苔偏
上屐自慙無道骨安問縁雲客
　　　獅子巖
嵓形若狻猊不能千里走豈無鳥獸群當假風
雷吼寄謝棲息人想像眞妄有
宛陵先生集卷第十七
宛陵先生集目録卷第十七
　　除夜雪　和吳冲卿元日
　　元日　和仲源暮冬見寄
　　送韓寺丞　和原甫風花
　　貽妄怒　十六日會靈火
　　送潘司封知解州　飮酒呈鄰幾原甫
　　寄渭州王龍圖　雪中赴宿懷鄰幾
　　送薛虞部　送宣倅馬屯田
　　觀拽龍舟　二月四日雪
　　荅劉原甫　聞語十方璉長老
　　垂拱殿起居聞㨗　十五日雪三首
　　聞蜜賜　送晏寺丞
　　江鄰幾饌鰌　淘渠
　　蓬生麻中　賣鹿角魚
　　夜與原甫歩歸　高陽關射亭
　　京師逢賣梅花　欲訪宋中道
　　丁右丞挽詞二首　廷老傳沛語戲作
　　送胥寺丞赴洛　送徐殿丞婺州倅
　　燕　雨
　　晴　送胡公踈之金陵
　　送虞部知信州　送李推官之岳州
　　和南齋畵壁歌　嫣婦
　　送端式歸漳州　送黄殿丞潤倅
　　楝花　和端式見贈
　　楊公藴華亭宰　保之遺水墨扇
　　送汝隂宰孫寺丞　和曇頴四明十題

目録終
宛陵先生集卷第十八
　　　　　　　　宋宛陵梅堯臣聖俞著
　　　依韻和原甫省中松石畵壁(冨彥國爲/省判日令)
(許道/寧畵)
山林與城闕事物不相對唯聞秉道義所處無
内外趨煩而毁靜此理乃俗軰昔有天下賢喜
得名筆會買粉塗南墻松石生屋内石怪如舂
濤松偃如起籟畵來二十年數偶未輙愛罕親
憑按顏但覩抱犢背雖當省闥嚴晦昧欲何頼
今逢茂陵人獨唱亦豪邁
　　　依韻和原甫㕔壁許道寧山水云是富
　　　彥國作判官時畵
山情水思半軒間試問來居有底閒唯有才高
方暇佚無論歳月自能攀
　　　依韻和劉原甫見寄
憶昔㳺臨汝于時太守賢山尋順風處城得豢
龍遷民頸纍纍大池荷一一圓周碑嗟缺矣少
室望嶄然羸馬居人後歸禽落我先事還如響
荅老去若波旋賦分都應定元功豈得偏不須
天以問自可鑒於前王粲今方樂邊韶舊好眠
漢宮聊擲彩𣑽學競通禪語道滔滔是論情徃
徃牽平生二三友南睇不勝悁
　　　醉和范景仁賦子華東軒樹次其韻(五/月)
(十/日)
樹影落東墻影微人巳醉休看枝上緑但對眉
間翠
　　　五月十四日與子華自内中歸
君注起居同左史我爲委吏退延和共經南陌
東風急側㡌偷看意巳多
　　　送傅越石都官歸越州待闕
越客舟從眞定至夜夜鏡湖生夢寐曉度吳江
百尺船洗眼重看會稽翠買臣負薪樵徑荒伯
鸞賃舂苔臼棄緑橘黄柑帶葉收白粳紫蟹侵
霜飮食蟹易美粳易飽緑橘佐酒柑佐醉莫論
仕官遠與近布被練袍何所利君恬不忍乞丐
爲且返故廬聊以遲
　　　吳沖卿出古飮鼎
精銅作鼎土不蝕地下千年蘚花羃腹空鳯卵
畱藻文足立三刀刄微直左耳可執口可斟其
上兩柱何對植從誰發掘歸吳侯來助雅飮歡
莫極又荷君家主母賢翠羽胡琴令奏側絲聲
不斷玉箏繁繞樹黄鸝鳴不得我雖衰􁒜爲之
醉玩古樂今人未識
　　　二十四日江鄰幾邀觀三舘書畵錄其
　　　所見
五月秘府始暴書一日江君來約予世間難有
古畵筆可徃共觀臨石渠我時跨馬冐熱去開
厨發匣鳴鑰魚羲獻墨迹十一卷水玉作軸光
䟽䟽最竒小楷樂毅論永和題尾付官奴又看
四本絶品畵戴嵩吳牛望青蕪李成寒林樹半
枯黄荃工妙白兎圗不知名姓貌人物二公對
奕旁觀俱黄金錯鏤爲投壼粉障復畵一病夫
後有女子執巾𥚑牀前紅毯平圍爐牀上二姝
展氍毹繞牀屏風山有無畵中見畵三重鋪此
幅巧甚意思殊孰眞孰假丹青模世事若此還
可吁
　　　依韻吳沖卿秘閣觀逸少墨蹟
奇哉王右軍下筆若神聖長戈與伏弩無不從
號令賢豪雖林立帖歛孰敢競師徒氣揚揚龍
虎旗正正勝聲塞宇宙自昔無此盛赫赫猶至
今瑰瓚曷云並崇崇中秘書濟濟士㳺泳墨寶
收盈厨來觀遇巳横始知前人蹟鐫多自失勁
𥿄素儻未壞萬古傳莫竟一從歸人間夢寐不
能更但媿將短才輙爾接高詠何羞趙壹窮自
有鍾嶸評嘗聞曹將軍尙請賦競病我生群俊
末貧賤亦足慶文成終愧君鉛刀値枯梗
　　　同江鄰幾龔輔之陳和叔登臺有感
在昔梁惠王築臺聚歌吹笙簫無復聞黄土化
珠翠當時秦兵强今亦歸厚地我與諸賢良舉
酒莫言醉曾誰問孟軻空自有仁義
　　　逢羊
予晨過北郭見群羊有羝處前其首卭然而偉
腯其角拱然而聳其毛茸然而長自膊至腕􁝕
􁝕與纓胡相若其群狠逐而擁趨如奉焉及其
宰也羝存而群死之予歸作詩示諸友云
牧人垂長髯驅羊從北道老羝壓大群毛比長
髯好暮歸同一欄朝出不擇草旣肥當用烹從
羝羝獨保狡誘以全軀角尾徒爲老
　　　依韻和張中樂寺丞見贈
胡車走轔轔暮車走碌碌黄埃蔽車輪赤日爍
車屋靡論遠與近安問踈與熟賢愚各有求徃
返相磨榖我馬不出門我蹟亦以跼心慕中樂
賢道義聞且宿其言淸而新其貌古不俗書可
到二王辯可折五鹿徃見未爲勞定交然後篤
惠詩何勁敏對敵射銅鏃穿楊有舊手驚雀無
全目强酬非所當宜將弓矢速
　　　依韻和原甫對月見還不至
毎愛孔北海罇中常不空今無酒與客唯有月
兼風遠色曾何隔微凉亦已同更期三五夕靜
坐接談叢
　　　依韻和原甫月夜獨酌
月下馬蹄休擾擾夜凉蟲響競囂囂一杯獨飮
愁何有孤榻無人膝自搖北斗柄高天漸轉小
冠簪冷髮微凋誰知靜對頽然影竟夕幽懷豈
易聊
　　　依韻和原甫早赴紫宸朝待旦假寐
月落西樓露氣寒大明將謁望清斑燭房猶照
衣冠上漏舍欲爲魚鳥間入仗采旗開日月在
庭公衮儼雲山我慙一似朝宗水亦得隨流到
海還
　　　依韻和原甫新置盆池種蓮花菖蒲飬
　　　小魚數十頭之什
瓦盆貯斗斛何必問尺尋菖蒲未見花蓮子未
見心小鮮不足烹安用芎餌沉戸庭雖云窄江
海趣已深襲香而玩芳嘉賔會如林寧思千里
㳺鳴櫓上清涔
　　　送施屯田提點銅場兼相度嶺外鹽入
　　　䖍吉
江西采銅山未竭南越熬波海將結主人貪利
不畏刑白日持兵逾盗竊銅私鑄器鹽奪商死
共吏爭蛇闘穴姦豪乗勢倚蠻陬刼掠聚徒成
蟻垤今雖驅翦嶺下平尙恐根存更生孽因擇
徤才通便民付職與權將有設秋香亭上共爲
賔却作主人殊少恱徂東走北十五年只有山
川看不别
　　　依韻和江鄰幾癸巳六月十日同刁吳
　　　韓楊飮范景仁家晩赴舘宿覩吳興太
　　　守章伯鎭題壁記辛卯仲秋初吉九月
　　　十一日十月二十二日十二月十一日
　　　壬辰二月一日舘直慨然有感
江翁多感槩飮散來直廬題蹤有舊友連蹇常
與渠昨歸天祿下念昔悲有餘未乆復外補安
能戀清虛得請向苕霅幽懷寄禽魚高城浸湖
光靣靣當紅蕖晩乗畵舫㳺四坐羅輕裾數杯
巳酩酊萬事應破除不愛趨時近不恤與世踈
百歳且過半冉冉將焉如誰慕八十叟猶在磻
溪漁嗟哉再宿夕乃自仲秋初清談固隔絶可
見壁上書
　　　送林大年寺丞宰蒙城先歸餘杭逋之
　　　姪孫
東方有奇士隱德珠在淵川壑爲之媚草樹爲
之妍殁來十五載獨見諸孫賢煌煌出仕塗皎
皎如淮蠙今爲蒙城宰歸問浙江船何時度楊
子夜入明月邊有舄不化鳬有琴何用絃眞趣
還自得治民唯力田
　　　依韻和原甫六月八日曉雨
侵曉忽飛雨颯然戸庭凉滴堦初聞聲濯樹暗
有香吹燭熖閃閃鳴雞濕昻昻稍巳便衣冠喜
氣眉宇翔安然如涸魚呴沫乆巳望塵纓自可
潔何必念滄浪
　　　送余中舍知漢州德陽
匹馬易爲秣單車長是輕秋風來棧道宿雨度
關城石上樹林暗山根江水明桐花鳯何似歸
日爲將行
　　　勉裴如晦
裴侯失嬰兒心腸如焚煎愛玩白玉玦墜地不
復全收拾見顏色瑩徹猶自妍鳯皇生九雛一
卵破易捐况多令男子拭淚慰目前
　　　送謝寺丞知餘姚(其姪師厚嘗宰此邑)
姚江千里海汐應山井亦與江潮通秋來魚蟹
不知數日日舉案將無窮高堂有親甘可飬下
舍有弟樂可同縣民舊喜諸郎政芻力莫媿今
爲翁
　　　與蔣祕别二十六年田棐二十年羅拯
　　　十年始見之
我今五十二常苦離别煎屈指數離别正去一
半年三君異出處相見有後先將最會遇早羅
倍晩於田仕宦比我遲官資居我前此亦漫輕
量無限歸荒埏所喜笑語同各驚顏貌遷髪有
霜華侵目有蜘蛛懸有酒易以醉有奚徒用妍
醒來念功名病螾希蜿蜒安得有園廬寛閒近
林泉養魚數千頭種薤三四㕓餘𬞞皆稱此嘉
果植亦然旣無俗造請窮冬事高眠囷貯白粳
稻酒沽靑銅錢飯過引數杯令兒誦嘉篇仰首
看赤日區區隨天旋朝見出滄海暮見入虞淵
畢竟將何窮磨滅愚與賢億億萬萬載筋骨非
玉堅桐棺三寸厚在昔誰免焉去去欲及時嗟
嗟無由緣
　　　别三十弟彥臣(二十八日)
朝辭都城裏暮止汴堤頭滿目非相親寂黙對
河流
　　　依韻和雪竇山曇頴長老見寄
處山無猒山林鳥正關關月入潭心白花明谷
口閒采薪能自至流水不知還聞欲觀滄海高
峰峻亦攀
　　　送余中舍監韶州錢監
孤靑水中石片白蒼梧雲虞舜不可見蕭韶不
可聞君爲漢錢官鑿山取銅鑛韶石不生銅畱
爲千古景
　　　七夕詠懷
織女無耻羞年年嫁牽牛牽牛苦娶婦娶婦不
解畱來徃一夕光奕奕河漢秋輕傳人世巧未
知何時休喜鵲頭無毛截雲駕車輈老鴉少斟
酌死欲同造舟明月不到曉是夜曲如鈎天意
與物理注錯將何求嘗聞阮家兒犢鼻竹竿頭
人生自有分豈媿曝衣樓
　　　送弟禹臣
王都寓居樹隂少惟有墻隅兩株棗去年相見
棗花開今年相别棗實好棗實未剥風莫吹我
鬢愁多似蓬葆淮南到時何所逄秋葉蕭蕭蟹
應老憶昔共歸江上初對飮蘆洲月如縞半夜
魚跳鏡破光萬事　然何足道自此重經二十
秋不改靑靑岸旁草
　　　送叔昭上人附施屯田歸宣城
瓶巾過江去遠託故人船借問風濤勢何如杯
度年
　　　山茶花樹子贈李廷老
南國有嘉樹華若赤玉杯曾無冬春改常冐霰
雪開客從天目來移比瓊與瑰贈我居大梁蓬
門方塵埃舉武尚有礙何地可以栽毎㳺平棘
侯大第夾青槐朱欄植奇卉磨碧爲壅臺扵此
豈不冝亟致勿徘徊將看榮茂時莫嗤寒園梅
　　　送吳照鄰都官通判成都
君家婦何賢捨舟具車轂五年夢在梁三年行
向蜀迢遞今日同辛勤昔時獨看花乆莫畱買
錦慰不足歸來兒女大婚嫁應相續
　　　依韻和原甫昭君辭
武帝常勒兵北登單于臺始欲以威伏竟亦慙
懷來徒令出塞師萬里求龍媒未弭後世患玉
顏困黄埃丹靑不足恨謀慮少徘徊月如漢宫
見心向胡地摧在昔李少卿聽笳動悲哀壯士
尚如此娥眉安得開情語旣不通豈止腸九囘
初冬誠難保死不如草萊
　　　再依韻
一嫁異域去不復臨鏡臺念昔辭家時豈爲單
于來適遐固亦命配醜非由媒始欲並日月今
嗟隨風埃僕侍共慘戚山川空徘徊鴻鴈爲之
悲肝腸爲之摧寧聞琵琶樂但聞琵琶哀休言
羊酪甘誰喜氊廬開故國萬餘里此生那得囘
乃知女子薄莫比原上萊
　　　飮劉原甫舍人家同江鄰幾陳和叔學
　　　士觀白鷴孔雀鳬鼎周亞夫印鈿玉寶
　　　赫連勃勃龍雀刀
主人鳯皇池二客天祿閣共來東軒飮高論雜
談謔南籠養白鷴北籠養孔雀素質水絞纎翠
毛金縷薄大誇鳬柄鼎不比龍頭杓玉印傳條
侯字辯亞與惡鈿劔刻辟邪符寶殊制作末觀
赫連刀龍雀鑄鐶鍔毎出一物玩必勸衆賔酌
又令三雲髻行酒何婥約固非世俗驩自得閱
古樂聖賢泯泯去安有不死藥竟知不免此烏
用强檢縛開目卽是今轉目巳成昨歸時見月
上酒醒見月落怳然如夢寐前語誠不錯
　　　次韻和永叔退朝馬上見寄兼呈子華
　　　原甫
公歸𥘉退内朝班馳道南頭躍錦鞍欲雨浮雲
猶復暗背隂殘雪愈生寒穿槐巳覺春禽語載
酒重思結客驩吟寄侍臣知有意翠鬟爭唱口
應乾
　　　劉涇州以所得李士衡觀察家號蟾蜍
　　　硯其下刻云天寶八年冬端州刺史李
　　　元德靈卯石造示劉原甫原甫方與予
　　　飮辨云天寶稱載此稱年僞也遂作詩
　　　予與江鄰幾諸君和之
硯如刳蟇腹如月又若剖瓢萌强發鐫題天寶
年造之刺史李元傳自越刳蟇剖瓢我莫分稱
載作年初辯君君雖能辯猶曰寶(原甫詩云李/侯寶硯劉侯)
(得)寶茲僞物吾何云仰天大笑飮君酒硯眞硯
僞休開口願封􁇀匣還與侯請共江翁獨持守
(江詩云劉侯寶此處勿/忘愼勿將心逐名轉)
　　　送劉㢸秘校赴婺源
雲木葱蘢處雞鳴古縣城山高地多險源近水
偏清䂨􁇀資商貨栽茶雜賦征案頭龍尾硯切
莫苦求精
　　　送閻中孚郎中知磁州
簫管梁王臺風雪邯鄲道君行守趙城我向夷
門老持麾邦寄重歌袴民欣早重岡古獵場驚
兎離衰草
　　　次韻和王景彞十四日冒雪晩歸
子猷多興憐飛雪向晩歸時又見飄拂馬隨人
如着莫舞空吹靣亦勝消閉門我作袁安睡呵
筆君爲謝客謡記取明朝朝謁去毳裘重戴冷
寥寥
　　　和王景彞晩逢赴江鄰幾飮
殘雪晩生寒良朋邀我飮逢君三省歸交轡一
相審乗興興未盡旣杯杯太甚夜䦨踏月廻火
冷人巳寢
　　　次韻和吳冲卿傷何濟川
生愛虛名苦辯亡淪精竭智可哀傷誰將事附
三公傳自有文誇古戰塲墳土未乾還卜穴挽
聲纔絶又新章是非從此方應定弟子猶爭左
氏長
　　　次韻景彞赴省宿馬上
烏紗㡌底靑眸轉朱雀街頭玉轡搖燈火高樓
吹短笛簾櫳斜巷隘初宵身歸蘭省唯看月心
在天津欲倚橋枕上夜深應不寐羡他年少酒
微銷
　　　送李獻甫
覽君南來詩如對江上景今忽告我歸東風生
馬頸馬行日幾里到家梅蕚逞重登石頭城爲
我一引領
　　　送周諌議知襄陽
藹藹荆州幾萬家竟持壼酒望高牙里兒尙唱
銅鞮曲耆舊爭隨畵鹿車雄鴨綠頭看漢水肥
鯿縮項出漁查鄕人應笑張平子只有歸田賦
可誇
　　　依韻和原甫㕔壁錢諌議畵蟹
諌議吳王孫特畵水物具至今圖寫名不减南
朝顧濃淡一以墨􁠥殻自有度意將輕蔡謨殆
被蟛蜝誤
宛陵先生集卷第十八
宛陵先生集目錄卷第十八
　　和原甫省中畵壁　和原甫山水
　　和原甫見寄　醉和范景仁東軒
　　與子華自内中歸　送傅都官待闕
　　吳沖卿出飮鼎　江鄰幾邀觀書
　　和沖卿秘閣觀墨蹟
　　同鄰幾登吹臺　逢羊
　　和張寺丞見贈　和原甫對月見邀
　　和原甫月夜獨酌　和原甫早赴朝
　　和原甫盆池　送提點施屯田
　　和鄰幾晩赴舘宿　送蒙城宰林寺丞
　　和原甫曉雨　送余中舍知德陽
　　勉裴如晦　送謝寺丞知餘姚
　　與蔣秘校乆别復見
　　别弟彥臣　和頴老見寄
　　送余中舍韶州錢監
　　七夕詠懷　送弟禹臣
　　送叔昭上人　山茶樹贈李廷老
　　送吳都官成都倅　和原甫昭君辭
　　再依韻　飮劉原甫舍人家
　　和永叔退朝見寄　劉涇州硯
　　送劉秘校赴婺源　送閻郎知磁州
　　和景彞冐雪晚歸　和景彞赴鄰幾飮
　　和沖卿傷何濟川　和景彞赴省宿
　　送李獻甫　送周諫議知襄陽
　　和原甫畵蟹

目錄終
宛陵先生集卷第十九
　　　　　　　　宋宛陵梅堯臣聖俞著
　　　次韻和酬裴寺丞喜子修書
唐宋典冊竟駢羅漢詔重令與削磨古聖規模
猶可法衆賢馳騁必無蹉旣除太史來爲尹遂
用非才徃補訛代匠只憂傷手甚君宜憐我不
遑他
　　　送趙虞部士宏知蜀州
春風跨臘至雪作蝴蝶飛偏知蜀太守撩亂撲
行衣何當海棠下歌管紅袖圍一飮一斗酒决
訟如發機洛陽花自好聽從杜䳌啼
　　　月蝕
有婢上堂來白我事可驚天如青玻瓈月若黑
水精時當十分圓只見一寸明主婦煎餅去小
兒敲鏡聲此雖淺近意乃重補救情夜深桂兎
出衆星隨西傾
　　　次韻和酬刁景純春雪戲意
雪與春歸落歳前曉開庭樹有餘妍楊花撲撲
白漫地蛺蝶紛紛飛滿天胡馬嘶風思塞草吳
牛喘月困沙田我貧始覺今朝富大片如錢不
解穿
　　　次韻和楊樂道待制詠雪
梁苑孝王跡㶚陵㳺客心牧羊來海上泛棹向
山隂興賞曾何淺羇棲亦以深穆歌猶在竹郢
曲自傳琴旗凍霑天仗槍寒拂羽林且爲豐歳
慶休作苦寒吟掩帙都忘慮焚香靜擁衾晴明
一登閣暮色徧高岑
　　　次韻和景彝閏臘二十五日省宿
君嘗納史似吳兢又直甘泉馬踏冰重臘雪花
方漫漫宿㕔書架自層層桉頭美酒初温火簾
底微風欲動燈永夜未眠鍾巳發此心閒寂是
高僧
　　　姪宰與外甥蔡駰下第東歸
事莫必有勝必勝難可持迩來罕相見世上多
誇馳黄金鑄佩印白玉刻佩龜朝見恃赫赫夕
見同蚩蚩方得靡不羡旣處焉所施此理非一
日更後當應知志士無終窮斯言非爾欺
　　　次韻和永叔
省樹高槐雪壓條沉沉古屋蔽䟽寮毎嗟守印
如枯木欲棄明珠學緯蕭漸老但知貧賤樂向
來徒用歳時銷新年不管魚龍躍安得乗風入
剡樵
　　　次韻和范景仁舍人對雪
三尺沒腰雪京華頻歳無高低相掩覆竅隙似
封糊帖缺都迷醜增妍不問枯因時混貧富遇
物得圓觚眩目曾何數流風不可圗冥冥山霧
合浩浩海雲舗未覺花飛葉先看霰集珠落機
裁扇素獵野割膚腴粲爾娥奔月皤然叟赴酺
薄才今揣稱小巧媿非夫
　　　嘉祐巳亥歳旦永叔内翰
堦前去年雪鏡裏舊時人不覺應銷盡相看只
似新屠酥先尙㓜綵勝又宜春獨愛開封尹鍾
陵請去頻
　　　次韻和吳沖卿歳暮有懷
舊曆卷將盡慨然增永懷唯希歩兵醉莫作大
常齋孟浪從人笑踈愚共世乖定知當汩沒名
不與功偕
　　　次韻和沖卿元日
天心欲銷變元會罷來朝新歳起今日舊年猶
昨宵凍雲低覆闕殘雪稍封條又聽驅儺鼓群
邪不可饒
　　　次韻和景仁對雪
北風吹雪至浩蕩地疑無弈弈將如舞漫漫欲
似糊沙埸行不盡銀漢落應枯興發詩千首豪
吞酒百觚山川容可改圭璧巧能圖花竟因酥
點砧爭以練鋪未燖調鼎鵠全混蔽旒珠懷昔
餐衣絮誰今食豢腴善歌知寡和醵飮遂成酺
衆筆排堅陣多多困老夫
　　　次韻三和景仁對雪
北度龍沙遠南來狗犬無玉階三尺峻粉壁萬
重糊獸餒行迷穴禽寒立並枯長川平界限大
屋竦稜觚稍見蓬萊闕初張雲霧圖受降鍪甲
積罷獵羽毛鋪被褐思懷寶㳺都學賣珠車皆
陳鋈轡人盡得瓊腴縞巳贈吳札席將開漢酺
鳯池批詔手特地逞工夫
　　　次韻和永叔新歳書事見寄
尖風細細欲穿簾殘雪微銷凍結簷盞裏醇醪
無限滿鏡中白髪不知添妍童喜舞開羅幕小
吏愁凘入硯蟾幸得從公持直筆定應無復歎
虀鹽
　　　送辛都官(有終)知鄂州
衣上大梁雪門前武昌車使君行有期將逢鳥
隼旟車動自轣轆旟輕自舒舒去都越千里城
在江上居黄鶴有高樓樓頭挂蟾蜍下見鸎鵡
洲葭茁可以菹爲弔禰處士沉蹤異三閭憶昔
我仲父五馬來躊躇願君訪舊跡因報八行書
　　　次韻王景彞正月十六夜省宿過景靈
　　　街
宮街不閉東城月圓影纔虧夜色春自躍金羇
來宿省從他錦帳欲誇人燈光遠近疑爭晝歌
韻髙低競起塵我老都無㳺樂意似君淸枕睡
侵晨
　　　送韓玉汝太傅知洋州三首
函關見殘雪褒谷聞春禽禽響通朱輪馬嘶入
靑林花明亂石路雲抱寒泉岑天外漢江來城
下漁網沉庖供縮項鯿坐使宮娥斟農桑不須
教古俗自通今
渭入秦宮古褒分蜀道難泉聲春雨後月色曉
程寒𧖟浴桑牙短禽啼杏蕚丹從來稱召杜民
俗在君安
春風東來幾萬里相送入關如有情㶚陵原邊
桺條暗咸陽橋畔桃花明自古恨别此兩處十
千美酒瑠璃傾日落未落車馬動子規滴血壯
士驚行哉使君負膽氣蜀道雖險心常輕是時
門前大桐樹爛漫紫蕚啼流鶯弟兄同懷不可
見應亦夢覺嗟遠程太白山前一尺雨桑下問
𧖟田問耕郡城夜開百姓喜喜從迢遞壺漿迎
　　　李廷老祠部寄荆柑子
踏雪衝風馳小吏帶霜連葉寄黄柑擗包欲咀
才全動舉盞逢衰酒易酣書尾自題知遠意筆
頭親荅猒多談故人莫覔新詩卷都似嵇康七
不堪
　　　韻語荅永叔内翰
世人作肥字正如論饅頭厚皮雖然佳俗物巳
可羞字㳒歎中絶今將五十秋近日稍稍貴追
蹤慕前流曾未三數人得與古昔儔古人皆能
書獨其賢者畱後世不推此但務扵書求不知
前日工隨𥿄泯巳休顏書茍不佳世豈不寶收
設如楊凝式言且直節修又若李廷中清愼實
罕侔乃知愛其書兼取爲人優豈書能存乆賢
哲人焉廋非賢必能此惟賢乃爲尤其餘皆泯
泯死去同馬牛大尹歐陽公昨日喜疾瘳信筆
寫此語謂可忘病憂黄昏走小校寄我東郭陬
綴之輙成篇聊以助吟謳
　　　次韻和韓子華内翰扵李右丞家移紅
　　　薇子種學士院
紅薇花樹小扶踈春種秋芳賞愛餘丞相舊園
移帶土侍臣清署看臨除薄膚痒不勝輕爪嫩
榦生宜近禁廬此地結根千萬歳聮華榮莫比
茅茹
　　　次韻和吳長文舍人卽事見寄
莫問春風有後先但逢佳處去揚鞭桃花洞遠
迷應乆杏樹壇荒迹自傳放與曉寒能幾許卽
看芳意不多偏古來閒氣爭强弱謾費黄金抛
楚權
　　　次韻和長文社日禖祀出城
曉出春風巳擺條應逢社伯馬蹄驕壇邊宿雨
微霑麥水上殘冰壅過橋燕子飛來依約近鴈
行歸去試教調北扉西掖多才思相與飄飄在
沈寥
　　　次韻和長文禖祀郊外見寄并呈韓子
　　　華
鵓鴣知雨在桑中雄逐䳄飛自不同胡粉未生
輕蝶白燕脂先綻野櫻紅高高樹裏鞦韆月獵
獵墻頭蓓蕾風曉下祠壇多寄詠衣冠方侍大
明宮
　　　送馬行之都官
昭亭山下送君時不畏西行劔棧危笮馬跨來
身更徤吳船乗去計非遲錢塘湖上尋雲屋巾
子峰前種槿籬此趣巳高天下士不須功業似
鴟夷
　　　和王景彞詠薜荔
植物有薜荔足物有蜥蜴固知不同類亦各善
縁壁根隨枝蔓生葉侵苔蘚碧後凋雖可嘉勁
挺異松栢
　　　和江鄰幾省中賞小桃
年年二月賣花天唯有小桃偏占先初見嫩紅
無不喜終知俗艷幾多妍鄰翁巳折郊園裏貴
客爭誇粉署邊可惜工夫吟向此㑹須畱醉牡
丹前
　　　長歌行
世人何惡死死必勝扵生勞勞塵土中役役歳
月更大寒求以􁄯大暑求以清維餒求以饁維
渴求以觥其少慾所惑其老病所嬰富貴拘法
律貧賤畏笞搒生旣若此苦死當一切平釋子
外形骸道士完髓精二皆趨死徒足以見其情
遺形得極樂昇僊上玉京是乃等爲死安有蛻
骨輕日中不見影陽魂與鬼并莊周謂之息漏
泄理甚明仲尼曰焉知不使人道傾此論吾得
之曷要世間行
　　　依韻和長文紫微春雨二首
年年潑火雨苦作清明寒梨花猶半綻塘水巳
迷漫愁看日更永冷漏夜未䦨酒沫起玉盞燭
淚生銅盤春衣向來脫帶眼斗覺寛試問彼俠
少何處跨金鞍
春雨固多喜雖多安得愁旣能勒花苞又解滋
耕疇池添㾗㾗漲渠有細細流不同離婦怨一
落不可收定知矜有年豈似斗粟賙西掖吳夫
子吟觀意遲畱正聲隮雅頌高論等陽秋我慙
才甚薄難繼東山謳
　　　送滕寺丞歸蘇州
驅車入蜀時有弟母不徃畱婦侍母傍以子囑
婦養昨得閶門書婦子死泉壤此心那得安弃
官提轡鞅東馳三千里鬻馬求吳槳吳槳速如
飛歸來拜堂上堂前去時樹巳覺枝條長豈無
懷抱感爲壽酌春醠
　　　次韻和醻永叔
春候倏巳和林上鳴鳥譁前日是清明驟雨霑
梨花初聞結客㳺愛此物景嘉歌舞未終宴夕
暮各興嗟所嗟歸路暗嘶馬自知家公家八九
姝鬒髪如盤鴉朱脣白玉膚參年始破瓜幾日
苦霖霪當道跳魚蝦閉門飮濁醪鞦韆繫樹丫
群姝莫要劇爲公歌啞啞公當是日醉歡適不
可涯孔氏有高第内自戰紛華我公豈其然秉
直異蓬麻果效歸田去願從招轅車
　　　次韻和江鄰幾送客囘同過金明池
送别西亭車馬塵天池回傍欲迷津畵船龍尾
何時發丹杏梢頭漏泄春
風光猶未老扵人獸口泉聲瀉碧津一洗塵襟
無俗慮柳條開眼共看春

宛陵先生集卷第十九
宛陵先生集目錄卷第十九
　　和景彞喜子修書　送趙虞部
　　月蝕　和刁景純春雪
　　和楊待制詠雪　和景彞宿省
　　姪與甥下第　次韻和永叔
　　和范舍人對雪　歳旦呈永叔
　　和沖卿歳暮有懷　和沖卿元日
　　和景仁對雪　三和景仁對雪
　　和永叔新歳書事　送辛都官知鄂州
　　和景彞過景靈街　送韓玉汝知洋州(三/首)
　　李祠部寄荆柑　韻語荅永叔内翰
　　和子華移紅薇　和吳舍人卽事
　　和長文社日出郊　和長文禖祀郊外
　　送馬都官　和景彞詠薜荔
　　和鄰幾賞小桃　長歌行
　　和長文春雨(二首)送滕寺丞歸蘇
　　和酬永叔　和鄰幾同過金明池
目錄終
宛陵先生集卷第二十
　　　　　　　　宋宛陵梅堯臣聖俞著
　　　次韻和劉原甫紫微過予飮酒
所居汴水近未有鼓吹蛙昨日春雨晴車騎臨
我家我家苦僻遠庭下無泥沙爲撇甕面醅爲
煎鷹爪茶乳羮芼紫蒓蜜果飣乾瓜與我相對
飮但恨諸友遐笑語雖同昔放浪不少加忽觀
壁間字坐歎目昏花公壯尚若此我老死豈賒
門前賣桃李呼買婀娜華東簷大槐樹上有鳥
雀譁恃舊無猜嫌醉弁巳傾斜將去還見規禮
數何檢差後從江韓來禠帶歡莫涯
　　　送湯延賞秀才下苐歸
參差綠柳上撩亂黄鸎飛失意暫時屈獨嗟千
里歸淮船行欲駛江􁜳去應肥謝眺吾鄕守欣
欣見綵衣
　　　送門人歐陽秀才㳺江西
客心如萌芽忽與春風動又隨落花飛去作西
江夢我家無梧桐安可乆畱鳯鳯巢在桂林烏
哺不得共無忘桂枝榮舉酒一以送
　　　荅來上人春日卽事
南國三衣客王城一見春花明馳道遠雨漲御
溝新茗憶山中物雲懷嶺上鄰如何異鄕感却
出解空人
　　　送楊申職方通判信州
從來饒信吏愛寶襲侈越莫買冰玉盤蒼山斵
明月明月有時生窮巖有時竭君常抱清節歷
職老無闕與我年齒同獨未變華髪又爲江外
行畵舸羡明發
　　　送勾諶太丞通判頴州
頴川倒灣流欄船曲轉鈎吏迎如太守民望亞
諸侯芳圃深通野寒湖半抱州前賢多舊迹佳
詠聽君畱
　　　和永叔六篇
嘉祐四年春　御試進士翰林學士歐陽永叔
韓子華集賢校理江鄰幾同爲詳定官有詩六
篇出而使予和焉
　　　詳定幕次呈同舍
苑樹天邊雨露勻群公偷看錦叢新眼穿欲折
無由折賞到人間不是春
　　　代鳩婦言
不如作蠒依𧖟蔟以絲自裹還自足與爾爲婦
過一生怒卽分飛同轉目辛勤哺雛寄鵲巢子
母生離因爾逐羽毛曾未顔色衰飮啄不計豐
儉時天隂輙遣呼輙歸恩情𥿄薄誰信之朝爲
夫婦夕行路世間反覆那能知伋妻白母非美
事後代放此誠堪悲
　　　看花呈子華内翰
時不選數老獨嗟鬢毛未變目未花愛公深殿
見桃李長才高詠無能加紅英灼灼弄日色穠
艷皎皎生鉛華長廊垂幕風不動映柳黄鶯吟
未涯㷼㗸新泥𥙷巢缺蝸壓峻陛臨角斜是時
唯聞鳥雀閙盡日不聽車輪譁雖傳此景無分
到但訝習慣猶豪誇他年造物儻有意不使齪
齪居貧家
　　　禁中鞓紅牡丹(洛中花之竒者)
與公同是洛陽客今日論年皆作翁一見此花
知有感衰顏不似舊時紅
　　　和鄰幾學士桃花
深殿有春人到稀武陵雖說昧當時躊躇莫憶
人間世恐至塵中悔却遲
　　　啼鳥
提胡蘆提胡蘆爾莫勸翁沽美酒公多金錢賜
醇酎名聲壓時爲不朽百舌子百舌子春泥方
滑滑泥雖滑滑輦道平莫學竹雞言易發深宮
許爾來報春便是好鳥同其群清聲囀入君王
耳安用穿叢苦避人桃李無言何所益畢竟有
謝須紛紛莫以榮華長不歇人間巳見翟公門
安不忘危誰可貴貴時能憶困時聞
　　　縉叔以詩遺酒次其韻(雜言)
君嘗謂我性嗜酒又復謂我耽扵詩一日不飮
情頗惡一日不吟無所爲酒能銷憂忘富貴詩
欲主盟張鼓旗百觚孔聖不可擬白眼歩兵吾
乆師君多賜壼能以遺向口滿碗傾玻瓈醇釀
甘滑泛緑蟻從此便醉醒無期旣以樂吾眞亦
以泰吾身莫問今人與古人
　　和范景仁王景彞殿中雜題三十八首並
　　次韻
　　　殿幕閒興
宫殿深沉處鶯花爛漫時關關哢清吭蒨蒨發
朱𬎼天上春應早人間日轉遲得賢如漢盛五
字變周詩
　　　㳺延羲閣後藥欄
授經聞漢帝嘗此講秦餘一日承丹詔同時見
子虛來㳺瓊閣外閒傍藥欄初桺絮輕粘履薇
條澁惹𥚑解歸巢上燕思寄袖中書此鳥如矜
愼飛飛與客踈
　　　龍栢
花非龍香葉非栢獨竊二美誇芳𬎼苦練不分
顏色近紫荆未甘開謝遲群公莫以得地貴竟
費佳句何足思
　　　延羲閣牡丹
花中第一品天上見應難近署多紅藥層城有
射于生雖由地勢開不許人看天子何時賞宫
娥捧玉盤
　　　奉呈諸君
參天朱閣峻拂地柳條垂太液綠波漲建章春
漏遲長人執兵立小豎挿花嬉但只逢人說無
由預此時
　　　細竹
森森漢宫竹託本異孤生玉砌緣根迸朱欄與
筍平朝烟生宻翠晚影漏斜明應待女媧采參
差鳯琯清
　　　夜賦
月從東殿生叢竹照脩竦葉間清露滴枝上寒
禽動閒覺萬慮空靜聞嚴鼓重官燭翦更明相
看應似夢
　　　三月九日迎駕
前殿臨朝百辟囘後宮廷閣九重開鳴梢巳自
金階出黄屋初迎玉輦來不問偷桃方朔飽誰
知載㦸子雲才群官望幸無名姓只有窮吟許
外陪
　　　浹日
光隂天上早氣候日邊溫懸蟢時過眼飛蟲稍
入軒看花成子大聞鷰養雛喧毎覺瑤池宴風
飄管吹繁
　　　宫槐
漢家宫殿䕃長槐嫩色葱葱不染埃天仗龍旂
穿影去鈎陳豹尾拂枝來靑蟲掛後蜂㗸子素
月生時桂並栽我意方同杜工部冷淘唯喜葉
新開
　　　有折景福殿後酴醾花至者
有鳥㗸花出清香不畏風初從上林發來過未
央中蔟蔟霜包宻層層玉葉同誰將作美酒醉
看月生東
　　　詩癖
人間詩癖勝錢癖搜索肝脾過幾春囊槖無嫌
貧似舊風騷有喜句多新但將苦意摩層宙莫
計終窮渉暮津試看一生銅臭者羡他登第亦
何頻
　　　石詠
君王愛石醜百孔皆相通怪狀一如此補天有
何功匪言不可轉安得來宮中女豈比桂礎瑩
然受磨礱
　　　逾旬
重說巳經旬應懷獨寢人通宵彈玉枕白晝拂
牀塵幾想迎雕輦何當快倦身門前車馬立疑
是角生輪
　　　晨起
月向西樓下天光候日開􁍥星明寶鑑百舌響
宮槐玉井傳新汲金爐換宿灰黄門馳有詔唱
第許卿來
　　　金沙花
金有披沙得花應不可多栽培由地力艷色與
天和玉座君王賞朱欄將相羅稱觴千萬壽繁
葉柰香何
　　　賜食
誰言出相是山東今日求賢欲致功玉饌滿盤
來禁裏鵠羮分鼎下天中但知愷弟酬君賜舊
訝權輿向國風曾笑侏儒飽欲死宜思薇蕨不
忘忠
　　　賜酒
時頒光祿酒花出漢宮墻湛露承天渥流霞落
羽觴近親龍尾道遠襲雀頭香溺殿人誰見終
知曼倩狂
　　　賜書(善經二字)
選來金殿盡英豪　帝筆親承始是遭就裏少
年唯賈誼其間蜀客乃王襃善經有意尊儒甚
推澤方知待士高歸付子孫傳百世深堂閒挂
亦蕭騷
　　　賜燭
天子賜燭昏夜時嫦娥閉月栽桂枝稱量高下
唯妍辭相與盡心無附離求安去病如上池照
耀不容毫髪私品藻一定何可移光熖奪畵資
爾爲宣王徒美庭燎詩魏帝自徹月殿披我朝
好士萬古垂捜索賢俊登蒿藜孰不力吐肚膽
脾枉用晏飲生脛脂雲龍將見升騤騤燃此必
欲無所遺收殘喜氣如蒸炊蜜蜂慙愧空多知
　　　賜果
前日宫醪賜玉尊今朝待果小黃門乾桃熏李
非時物置案盈盤不次恩投以赤心思武帝握
同玄璧詠劉琨嘗聞食奠陳王業知是豳公幾
世孫
　　　檜詠
文章老重欲追古便作帝宫蒼檜詩青葱玉樹
傳楊子盤屈洪桃見左思龍鱗已愛松身直珠
實還看栢葉垂秀木艶叢郍可擬但將霜雪定
堅姿
　　　柳絮
陶令生涯漉酒巾門前種柳萬條新花今吹作
蓬萊雪曲舊得於關塞人應與殘紅閑是伴不
隨舞蝶去爭春可憐輕質都無定一落銀河莫
問津
　　　殿後書事
天子尋常幸直廬裹頭宮女捧雕輿紅泥已賜
春醅酒黄帕曾經御覽書林果鳥應㗸去後燕
窠蟲有落來餘禁中事事能傳詠播在人間不
是虛
　　　雨夜
電光初照樹峩峩葉上微風與雨和玉腕愁聞
無處柰庭花暗落不應多長楊靜響千重瓦太
液寒生幾寸波洗濯青春如有意平明濕羽未
離柯
　　　景福殿水
宮井蛟龍夭矯垂曉缾初汲渴禽窺清泠巳向
金盆貯丼滑還從玉椀知九醞酒醇由此得小
團茶味爲留遲閣門地脉應相似翰苑曾邀詠
昔詩(歐陽永叔曾邀/余賦閣門水)
　　　雨後
新晴殿閤曉初日霧煙中柳重宫腰弱花肥粉
頰豐渥恩君自厚藜藿我纔充草木欣欣發誰
知造化功
　　　象戲
象戲本從棊局爭後宫龜背等人情今聞儒者
飽無事亦學婦人閑鬪明堂上有竒誰可勝罇
中賭酒令方行直驅猛獸如尋邑何似昇平不
用兵
　　　再觀牡丹
聞說偷觀近玉欄腸如車轂轉千盤無人憶著
洛陽日走馬魏王堤上看
　　　白牡丹
白雲堆裏紫霞心不與姚黃色闘深閒伴春風
有時歇豈能長在玉階隂
　　　紫牡丹
葉底風吹紫錦囊宫爐應近更添香試看沉色
濃如潑不愧逢君翰墨塲
　　　七寶茶
七物甘香雜蘂茶浮花泛綠亂扵霞啜之始覺
君恩重休作尋常一等誇
　　　庖烟
羃歷庖烟出綵油欲通雲霧未能周濕薪燒盡
日停午試問霏霏何處浮
　　　省中
漢相家人尚苦疑不言溫室樹何枝君今坦坦
無猜忌夸說皇居盡入詩
　　　天上
紫微垣裏月光飛玉佩腰間正陸離天上去來
知幾日蟠桃結子是歸時
　　　明月
明月已生城上頭小星光滅大星流來朝放牓
出宮去何處殘花轉入溝
　　　再賦
誰人重詠大刀頭只願長明不願流縱使西傾
必東出寧同寒水瀉宮溝
　　　殿中柳絮
玉几當中寶作牀無端絮惹御𫀆香群公唱第
魚龍化列侍金階若堵墻

宛陵先生集卷第二十
宛陵先生集目録卷第二十
　　和劉原甫過予飮　送湯秀才下第歸
　　送門人游江西　荅來上人春日卽事
　　送楊職方信州倅　送勾太丞頴州倅
　　和永叔六篇　詳定幕次呈同舍
　　代鳩婦言　看花呈子華
　　禁中鞓紅牡丹　和鄰幾桃花
　　啼鳥　次酬縉叔遺酒
　　和景仁殿幕閒興　㳺延羲閣後藥欄
　　　龍栢　延羲閣牡丹
　　　奉呈諸君　細竹
　　　夜賦　三月九日迎駕
　　　浹日　宫槐
　　　景福殿酴醾花　詩癖
　　　石詠　逾旬
　　　晨起　金沙花
　　　賜食　賜酒
　　　賜書　賜燭
　　　　賜果　檜詠
　　　　柳絮　殿後書事
　　　　雨夜　景福殿水
　　　　雨後　象戲
　　　　再觀牡丹　白牡丹
　　　　紫牡丹　七寶茶
　　　　庖烟　省中
　　　　天上　明月
　　　　再賦　殿中桺絮

目錄終
宛陵先生集卷第二十一
　　　　　　　　宋宛陵梅堯臣聖俞著
　　　次韻景彞春宴
法座初瞻戸牗間衮衣垂處見雲山滿斟玉酒
傳宣盡齊挿宮花拜賜閒紅線織成庭下毯明
珠結出耳中環闘雞旗底蓬蓬鼓逐勝爭名利
害關
　　　次韻景彞三月十六日范景仁家同飮
　　　還省宿
種桃依竹似僊家邀對春風共泛霞席上未觀
雙舞鳯城頭巳覺聚啼鴉怱怱跨馬人歸省羃
羃生烟樹歛花稚子候門知我醉東方明月照
扉斜
　　　次韻永叔試諸葛高筆戲書
公負天下才用心如用筆端勁隨意行曾無一
畫失因看落𥿄字大小得踈宻筆工諸葛高海
内稱第一頻年直我來我媿不堪七安能事墨
研欲效前人述懶性眞嵇康閒坐喜捫蝨是以
持獻公不使物受屈果然公愛之奇蹤寫名實
豈惟播今時當亦傳異日嗟哉試筆詩蔵不容
人乞
　　　唐書局後叢莾中得芸香一本
有芸如苜蓿生在蓬藋中草盛芸不長馥烈隨
微風我來偶見之乃穉彼蘙蒙上當百雉城南
接文昌宮借問此何地刪修多鉅公天喜書將
成不欲有蠧蟲是產茲弱本蒨爾發荒叢黄花
三四穗結實植無窮豈料鳯閣人偏憐葵葉紅
(嘲景彞獨/愛葵花美)
　　　嘲江翁還接籬(江簡云嘗憶張籍詩有/恐傍人偷剪様尋常懶)
(戴出/書堂)
何言恐偷様自是君婦懶五日縫一巾猶道苦
未晩
　　　次韻景彞閣後紫薇花盛開
禁中五月紫薇樹閣後近聞都著花薄薄嫩膚
搔鳥爪離離碎葉剪晨霞鳯皇浴去池波響鳷
鵲陰來日影斜六十無名空執筆頴毛應笑映
簪華
　　　送李太伯歸建昌
推天以知命自古豈不然桓魋及臧倉嘗毁聖
與賢後人何蹈之其事實好還君居麻源谷學
禮如鄭玄聲名乆巳大籍籍四海傳昨因丞相
舉便謂升雲烟朅來太學舘食貧向三年忽懷
枌榆下歸思獨綿綿得告許暫徃落莫求楚船
捋髯滄江上仲看饑飛鳶誰識鵷雛志閒誦莊
叟篇喜問里中兒重到舊林泉洗蕩俗塵垢焚
裂跨馬韉不向世路去徒取愁腸煎雞豚粗可
養禾黍亦足田不慙莎衣蟲以葉自包纒及其
飽滿時曷異冠貂蟬君意我强寫雖慕何由縁
　　　送林大年殿丞登第倅和州
和靜先生負美才族孫今似漢庭枚敗亡項籍
江邊廟應媿文場戰勝來
　　　王知章尉河内
古縣太行下老槐三四株以言新作吏不似舊
爲儒黄綬心猶壯青雲志豈無漢朝吾遠祖不
道此官麤
　　　送祖擇之赴陜府
古來分陜重猶有召公棠此樹且能乆後人宜
不忘君從金馬去郡在鐡牛旁山色臨關險河
聲出地長罇無空美酒魚必薦嘉魴天子憂民
切行當務勸桑
　　　中伏日永叔遺冰
日色若炎火正當三伏時盤冰賜近臣絡繹中
使馳瑩澈肖水玉凛氣侵人肌近日多故友分
貺能者誰信都顧貧賤物物義不遺念我老且
病赤疿生枯皮巨塊置我前凝結造化移畏冷
不敢食有類夏蟲疑雖然巳快意何必咀嚼爲
天子厚扵公不使熾毒欺公亦厚扵我將恐煎
熬隨我有䑛犢愛自憐小子龜
　　　次韻和永叔贈别擇之赴陜郊
古人相送贈以言今人相送舉以酒酒行殷勤
意豈踈酒罷躊躇悲更有行當何之來者誰陜
府兵吏爭迎走壺漿徃徃過函關翰林惜别方
携手自言老大遇知難願得公詩爲不朽公因
索筆作長謠落落寓言誠十九我慙竹管厠宮
懸縱合律度應非偶太守西行巳不貧忽獲明
珠盈大斗歸立螭頭未是遲暫向棠陰問遺叟
　　　送施縡秀才下第
君嘗老扵敵輕彼群兒嬉堅銳不可恃屢北還
自疲胸中多奇秘旣􁢬何所爲東走滄海上夏
果采荔枝奉親樂無涯豈愧禄仕遲
　　　送張山甫武功簿
洛陽舊交有七人五人巳爲泉下塵各家生兒
爲門戸唯子弟兄先立身我與信都侯獨在喜
見及禄知天仁昨日聞𥙷武功吏氣調欲與南
山親少年勉力向職事莫學老貪文字新
　　　送微上人歸省天台
釋子懷慈母吾儒未易輕不㝷琪樹去肯向石
橋行海近雲多潤山高日少晴天恩新賜服書
字欲傳名
　　　寄天台梵才上人
常觀月從東海出想照石橋旁畔人試問當年
與今日清光不改只如新
　　　送李信臣尉節縣先歸湖州
梁王吹臺側五月多荷花荷開對翹鷺吳客還
思家家在水中城四靣如鋪霞焉能長相守千
里獨起嗟補官東海上物景莫言賒
　　　送王廵檢之定海
休淬鸊鵜劔休調鵲血弓平時自壯大何所立
戰功得兵不滿百防冦滄海東駕船如飛鶻出
入巨浪中苟能勇扵此遇敵無廢忠
　　　同梅二十五飮永叔家觀所抄集近事
　　　劉敞
陶公一畝宅尤愛北窓風心遠地誠僻客來尊
不空觀書太史氏全性市門翁予亦何爲者扵
此清賞同
　　　來上人歸宣城兼柬太守孫學士
李白不猒昭亭山看盡飛鳥雲獨閒我今相送
一懷想想在謝公窓戸間
　　　始作鷰子巾
褁髻不褁額自名鷰子巾翼覆尾涏涏誰問巢
由人
　　　謹賦
避暑就高臺不如就賢人賢人若冰雪論道通
鬼神自言信手書字字事有因徃徃得遺逸烜
赫見名臣是日劉夫子拍手氣益振重覩太史
公吾徒幸來親大笑舉玉杯陶然任天眞内樂
不復熱豈以身爲身
　　　送侯孝傑殿丞簽判潞州
同在洛陽時交㳺盡豪傑倏忽三十年浮沉漸
磨滅唯餘一二人或位冠䕫卨我今存若亡似
竹空有節人皆欲吹置老硬不可截君自緱山
來别我不畏熱言作潞從事家貧禄仕切六月
上太行辛勤非計拙天當氣候凉清風自騷屑
雖云數日勞斗與炎蒸絶君本公王孫才行實
修潔鏘鏘發英聲瑩瑩如佩玦是爲君子器終
見不渝湼相逢未易期夢寐歸鼓枻
　　　送張子野知虢州先歸湖州
未赴虢太守暫歸吳興家吳興近洞庭橘林正
吹花君當橘柚時摘包帶霜華清甘不楚齒若
酒傾殘霞谿山小女兒姹姹兩髪丫􁑄􁑄上氍
毹嘈嘈弄琵琶是時與之醉何似走塵沙
　　　送尹瞻駕部監靈僊觀
天地如轉磨屑屑今古人一落大化手團品惟
其新不幸積不用衮衮同埃塵日月行何窮過
盡千萬春人生占幾許百歳猶比晨君求灊山
濳捨去兩朱輪願效陶淵明翦紗爲破巾山前
溪多鱗山下酒甚醇看雲舉大杓杓造舒州民
李白嘗愛之死生曾與均此志我亦有更將猿
鳥親
　　　送朱玠戸曹之廣德軍
南方小兒纔讀書徃徃得官呵路衢君今五十
始作掾手板青袍非壯圖况來桐汭水上城折
腰强顏休歎吁城西古祠能致雨歳不有旱民
無逋民樂未央君可娛舊俗不與吾鄕殊
　　　次韻和永叔原甫致齋集禧
廟蠁靈祠屬二公齊心相望切朱宮緑渠繚繞
壖垣水廣沼清泠漲殿風巳詠應麟來五畤仍
歌翔鴈雜殊翁遙知畢事期尋勝尚問衰羸未
猒窮
　　　送王司徒定海監酒稅
悠悠信風㠶杳杳向滄島商通遠國多釀過東
夷少懷鄕寄書遲見日知晨早應聞有海花何
必樹萱草
　　　端明李侍郎挽歌三首
少年爲侍從名譽竟軒騰毎吐胷中鳯寧容筆
上蠅受釐延漢室被謗過周陵今日泉宮啓師
臣禮秩增
官豈不爲逹其如望未充敏辭傾一代發問詘
三公猒向承明直思行邵伯風嗟嗟玉樹折埋
沒彼蒿宮
秋樹無黄鳥蟬聲亦自哀素車新隴去白馬舊
賔來薤上朝陽露池中歳刼灰短長何足較嗣
子有高才
　　　次韻和永叔夜聞風聲有感
月落夜正黑風起庭槐端窓間星動摇枕上人
窹歎所歎吹陰雲苦熱彌不歡當其氣莫出曷
若無衣寒虛堂卧竹簟汗體如露漙驅蚊爇蒿
艾寧復襲芝蘭煎灼一如此衰枯誰可完消磨
任寒暑安有不死丹三伏巳過二炎赫應漸殘
試看蜣蜋蟲辛勤方轉丸焉得從釣舟逆上嚴
子湍此事人所易謝榮爲獨難誰顧萬古名黑
石持鐫刋風聲不用撼牀頭閒素紈
　　　次韻和永叔石枕與笛竹簟
溪上枕剖龍卵石蘄匠簟製虵皮紋客從東方
一持贈竹色蒸青石抱雲磨沙斵骨自含潤飽
霜弔節無畱塵京師貴豪空有力六月耐此炎
蒸劇旱風赤日吹熱來大厦高簷任雕飾頭顱
汗匝無富貧雖有頒氷論官職官高職重氷則
多日永氷消難更得唯公掃室施枕簟迎凉自
感東方客東方客應非俗昏能使賢人心體適
賢人何以偏伏人天下才名方赫赫我吟困窮
不可聽晝夜蚊蚋蒼蠅聲蠅如遠雞耳初感蚊
若隱雷空際鳴葛厨頂綻屋蝎墮菅席中裂麻
經横平生賦分只煎炒安有禄玉琉璃清猶勝
昔年杜子美老走耒陽牛䏑死因思楊惲廢時
言但願人生行樂爾公今事業在朝廷去就尤
當愼終始待公睦足秋風來去奉高談揮麈尾
　　　寄題朱表臣職方眞州新園
青窓江上樹杳藹宮前道道側有新園園中無
惡草松隴方在望茅屋聞巳考朝廷正急才何
得言歸老
　　　次韻和原甫閣下午寢晩歸見示
殿閣風來夏日長青林抽嫩見餘芳筆供五吏
詞休敏簟展雙紋睡正凉故事早歸何獨晚舊
交新詠尚無忘不言偃仰中園樂還愛眉間喜
色黄
　　　三十二弟寺丞歸宣城因寄太守孫學
　　　士
謝公下車日郡内一登望昭亭山蒼蒼寒谿水
瀁瀁句清宛微渾三洲分細浪小艇下灘來群
鷗舞潭上借問鷗何若水深魚莫向鷗餒猶識
機魚樂不忘餉子去見太守扵我必有訪但寄
此薄言罇前爲之唱
　　　送刁景純學士赴越州
會稽迎太守舟屋畵粉艧前舟載圖書後舟載
女樂月出鏡湖心長笛使孤作還見漁者來曾
令李謩愕吹裂比竹管士果不可度二分學宮
裝艷色闘京洛嘗聞有西子菡蓞不相若得郡
考故跡精絶古所怍愼莫爲俗牽乗閒數斟酌
　　　送宋郎中知商州(孝孫)
商扵六百里太守二千石地廣任亦重車建旗
仍赤嘗聞四老人采芝畱舊跡古廟蔵空山曾
無漢羽翼其事有圗畵家傳多典籍願君爲政
閒桉覽知疇昔
　　　六月晦日定力院同原父賦送伯鎭景
　　　純樞言三學士
清秋三黄鵠舉翼東來飛鳴聲旣相呼烟水亦
相依蓬池不暫止太液未言歸酌酒望滄海飄
颻思菊衣
　　　次韻和景彞省闈宿齋二首
晝日南宮雨後凉齋嚴官重靜扵常庭前鬪雀
墮還起欄下秋花落自香看盡雲容天漏碧讀
殘書秩卷披黄九衢塵土莫能到蕭瑟微風葉
響廊
新周斜光依約見夜蟬高樹有時鳴曲眉不想
西家様餒腹還思二子清迭代物華何足較古
今榮辱豈須驚靜來應覺能閒少人事區區逐
日生
　　　送刁景純知會稽
前有朱翁子後經王右軍至今風俗美自昔誦
歌聞秦望臨丹㦸耶溪潄白雲只應絲管去驚
動海鷗群
　　　次韻荅王景彞聞余月下與内飮
仰頭看月見新鴻形影雙飛玉鑑中呼我作卿
方舉酒更煩佳句賞高風
　　　次韻和景彞對月
蕭蕭風雨變凉意索索晩雲開斗晴巳洗浮埃
天外靜忽生圓月樹頭明草根蟲穴吟來乆屋
角星河落更清我愧西垣侍臣比景寒霜鬢兩
三莖
　　　和景彞西閣獨直
池頭鳯皇寒井上梧桐老鳯寒浴巳晩桐老脫
亦早是時有詞臣獨直正視藁嚴嚴代王言落
落奮清藻演成五色絲世作非常實貶如市朝
撻襃若華衮好四方號令施萬耳昏聾掃此職
唯其才用居寧草草
宛陵先生集卷第二十一
宛陵先生集目錄卷第二十一
　　和景彞春宴　和景彞同飲還省宿
　　和永叔試諸葛筆　唐書局後得芸香
　　嘲江翁還接籬　和景彞閣後紫薇花
　　送李泰伯歸建昌　送林殿丞倅和州
　　王知章尉河内　送祖擇之赴陜府
　　中伏日永叔遺氷　和永叔送擇之赴陜
　　送施縡秀才下第　送張山甫武功簿
　　送微上人歸天台　寄天台𣑽才上人
　　送李信臣尉節縣　送王廵檢之定海
　　劉公同飮永叔家　來上人歸宣城
　　始作鷰子巾　謹賦
　　送侯孝傑殿丞簽判潞州
　　送張子野知虢州　送尹駕部監靈仙觀
　　送朱戸曹之廣德　次韻和永叔
　　送王司徒定海監酒稅
　　李端明挽歌三首
　　和永叔夜聞風聲有感
　　和永叔石枕與笛竹簟
　　寄題朱職方新園　和原甫午寢晩歸
　　三十二弟歸宣城
　　送刁景純學士赴越州
　　送宋郎中知商州　定力院賦三學士
　　和景彞省闈宿齋　送刁景純知會稽
　　次韻荅王景彞聞余飮
　　和景彞對月　和景彞西閣獨直

目録終
宛陵先生集卷第二十二
　　　　　　　　宋宛陵梅堯臣聖俞著
　　　次韻景彞奉慈廟孟秋攝事二十韻
閟宫初告饗駕輅巳迎秋公衮惟時攝齋廬用
爾休椒漿茲徃奠鸞馭或來㳺任姒徽音繼邦
家故事脩前期嚴受誓侵曉肅傳騶雞狗蔵深
戸蚊蠅響暗溝别祠緣相漢舊禮傚宗周蕭氣
接庭燎鼓聲通市樓樂章分廟奏牲物用毛柔
木主升新座牙盤列庻羞叩階除劔履宿羽動
梧楸錫胙人移爼焚辭漏晝籌豆籩將降陛胥
史劇奔牛事畢歸烏巷隂餘晦綵油驅車多叱
咤負檐起歌謳却直中書省重瞻十二旒詞供
五更敏詔示四方優宻議存王體斜封賛禹謀
勤誠酬異等潤色闡嘉猷强擬鄴中詠我思康
樂侯
　　　次韻和景彞秋興
日月機上梭年華東注波未驚凉葉墜巳見白
髪多牧馬歸方徤調弓力漸和籬邊賸曉菊陶
令柰貧何
　　　司徒陳公挽詞二首
位至三公有恩加賜諡無再調金鉉鼎屢剖玉
麟符巳歎鸞同穴還嗟鳯欠雛擁途看鹵部誰
爲畢三虞
公在中書日朝廷百事崇王官多不喜天子以
爲忠富貴人間少恩榮歿更隆若非笳鼓咽寂
寞柰秋風
　　　秋思
梧桐在井上蟋蟀在牀下物情有與無節候不
相假寥寥風動葉颯颯雨墮瓦耳聽心自靜誰
是忘懷者
　　　送葉都官赴蜀州倅(仲舒)
毎有人之蜀先憑問海棠徒知花底醉不報樹
頭芳上馬秋風急登山古路長西南生片月遙
想見清光
　　　次韻荅吳長文内翰遺石器八十八件
山工日斵器殊匪事樵牧掘地取雲根剖堅如
剖玉食具與果具待賔良有朂亦將茶具并飽
啜時出俗公何都贈予金多不入目我家固宜
之瓦椀居漏屋得此尤稱窮客來無不足唯應
赤脚婢收拾怨常酷夏席堆靑虀冬盤飣㫖蓄
竟無梁肉饌甚愧蕭家錄
　　　送張君儀太祝簽判奉寧軍
社雨燕巢空古陂菱葉老燕去春當還菱枯秋
不早莫以西風高扵焉亂懷抱指途無幾里駛
馬一秣草彼美賢主公文章爲世寶笑談樽爼
間勿負風月好
　　　寄題陽武宰王安之慶豐亭
官爲人父母身自奉其親結宇後園中散歩以
怡神寒温適所適朝夕饋爾珍諸孫同在傍嬉
戲情各均庭下香草秀梁上乳鳥馴乳鳥名曰
烏反哺豈不仁香草名曰蘭相襲使之紉二物
巳可知百里風俗淳
　　　北州人有致逹頭魚于永叔者素未聞
　　　其名葢海魚也分以爲遺聊知異物耳
　　　因感而成詠
孰云北海魚乃與東溟異適聞逹頭乾偶得書
尾寄枯鱗冐輕雪登爼爲厚味向來昩知名漁
官疑竊位有如臧文仲不與柳下惠從茲入杯
盤應莫慙鮑肆
　　　送柳秘丞大名知錄(瑾)
言今魏都去聽我願少休地息戎馬牧民苦黄
河流渾渾發西極奮奮入九州自古患决溢于
今爲瘡疣禹力順而東漢防築其陬完壞非一
日利害經千秋主印無切責治水莫輕謀府公
山西種貴巳爲通侯樽酒與歌舞上客共優㳺
　　　送何都官通判䖍州(若谷)
楚越封圻接㠶檣上下頻商通洲橘熟信到嶺
梅春白紵歌脩頸金盤饋紫鱗同勤太守職龔
遂漢名臣
　　　秋雷
春雷不發蟄秋雷不收聲向無一日雨今無一
日晴昨夕玉女笑閃閃揚目晴雷公與雨師自
取號令明舒慘由上天誕妄推五行日月不粒
食安問下土耕雖然屋瓦爛還有地菌生損彼
以益此誰能較人情堯時不無水用禹水乃平
黎民思堯仁徃徃見扵羔猶吾大君意星火立
水衡水衡雖努力豈將雷雨爭
　　　送俞尙寺丞知蘄春縣
應見言風物于今有貢虵濳蹤遠鼃黽飮露上
蒹葭淸潔一如此傷殘都莫涯君惟修職業男
耒女繰車
　　　和劉原甫白鸎鵡(出注輦國注輦在西/海斯中州四十一萬)
(舟行過西王母三/年乃逹畨禺也)
能言異國鳥來與舶㠶飄嘗過西王母曾殊北
海鰩雪衣應不妬隴客幸相饒因憶禰處士舊
洲蘭蕙凋
　　　送劉定賢良下第赴廣陵令
劉蕡不登科衆口誦其䇿得者爲之羞聞者爲
之惜摧蔵一時屈論議千古白至今簡篇中一
字不敢易其言究時病舂刺若戈㦸引經見大
法非蹈春秋僻我朝屢得人無不陞顯赫乃知
所中否實命繫通厄中則首公相人情作冠幘
否則走仕塗人情作履舄秋風廣陵城千里夷
門客壯心雖暫失美寶有時獲怊悵以送君致
龍翻點額
　　　九日永叔長文原甫景仁鄰幾持國過
　　　飮
秋堂雨更靜佳菊粲粲芳置酒延群公掇英浮
新黄心猶慕淵明歸來醉柴桑莫問車馬之去
跡亂康莊
　　　送鮑都官錢塘通判
文鰩㳺西海夕飛向吳洲朱鼈生明月淵濳未
可求由來有變化何能計沉浮君子蹈出處誰
將等隅陬臨水賦二者相送無離憂
　　　送通州通判刁國愽
古郡見郎山海雲遮一半陽烏出滄波光彩臨
硯桉小吏抱牘來磨墨爲點竄豈以島嶼人百
事皆漫漫朝廷通守任不使守專斷是恐繆其
才民勞乃生亂辛勤雖然多魚蠏莫知筭夜月
上蓬瀛偷閒舉杯看因行計較足少别休興歎
　　　吳資政挽詞二首
天下文章老爲公地底銘平生懷道德舗寫若
丹靑蒲市一朝罷洛人皆淚零嗟嗟廟堂貴今
以栢爲庭
峩峩陘土厚自古葬賢人百尺不逢水千年空
閉春夜臺埋琬琰隴道刻騏驎西望緣纓淚曾
無幕府賔
　　　九月二十四日大風
秋飈無蹤跡空中聲奔馳枯桑因巳驗老病仍
先知驚沙入破隙危葉墮緑枝幽懷聒不寐山
岳將恐移
　　　二十五日雪
秋露未爲霜秋空已飛雪著樹增葉危壓叢憂
菊折平明開戸看斗覺頽簷潔天時莫倉猝誰
預衣裘設
　　　送唐待制子方北使
王命來天外閼氏坐帳中儀雖聘鄰國禮豈異
和戎漢使方持節胡人自帶弓唯應沙漠凛不
减諫臣風
　　　送劉元忠學士歸陳州省親
芸香閒秘秩蘇合著新裘公子言歸日天王賜
問優治分周太宰禮重漢諸侯拜慶無如樂黄
金作酒舟
　　　送陳賢良忠正軍簽判
書對三千字恩科第一人鯤魚飛北海龍劒躍
平津直悟聰文主深論險剋臣巳能明世弊枉
作幕中賔
　　　送韓持正寺丞知餘姚
君家二仲父連爲吳越宰錢塘與蕭山治跡應
無改魚蝦莫猒腥網罟從人采天晴姚江深縣
鼓朝翻海
　　　送周介之學士通判定州
相公秉文武視卒如嬰兒今徃佐其軍豈不重
撫綏我有愚者慮贈君臨路𡵨相公居并州托
土曾不疑羌戎起濳變一旦覆我師我師無不
勇將吏實易之常抱雪耻志此㫖君所知兵家
尤戒貪持重養以威正當土門路自昔屯虎貔
朔朝及旬望大校飫酒巵未若投單醪共飮河
水湄古人維其均今人意參差臨事欲之死身
徃心巳移上能同甘苦下必同安危願君因議
論茲語何難爲
　　　送畨禺杜杆主簿
行識桄榔樹初窺翡翠巢地蒸蠻雨接山潤海
雲交訟少通華語蟲多入膳庖不須思朔雪梅
吐臘前梢
　　　還柳瑾秘丞詩編
吾友蘇子美聞昔許君詩子美今下世令人重
嗟咨當其不得志泥水蟠蛟螭未激西海流安
可氣吐霓吳洲逢朱鼈腹有百碧遺他時使我
觀我觀顔忸怩便欲焚筆硯柰何難爭馳
　　　送張殿丞吉甫知資陽
單騎欲之蜀綵衣初過秦王喬鳬是舄陶令酒
名巾㶚上愁逢雪襃中喜見春兩川風物美不
似走京塵
　　　丁端公北使
出聘天王使來乗御史驄馳車看燕婦貂扇禦
胡風俗與華人似言從左袵通罽庭觀拜舞不
似未央中
　　　張斯立遂州司理
自身買馬箠爲婦置羃䍦將出咸陽門同渉蜀
道危疇昔未祿仕日夕講書詩不能青雲高乃
作黄綬卑前人未遇時徃徃甘棲遲如築九層
臺始起一板基雖然用功深歳久終莫隳我今
惜君行無力可致之去勿藉芳草世俗多夸毗
　　　寄題哀賢亭(馬仲/龍圖墳/前所剏立也)
蒼蒼墓門樹亦有黄鳥哀賢者不在世常恨埋
蒿萊山根入溪泉流響出夜臺東方見子胥助
濤高崔嵬
　　　荅建州沈屯田寄新茶
春芽研白膏夜火焙紫餅價與黄金齊包開靑
蒻整碾爲玉色塵遠及蘆底井一啜同醉翁思
君聊引領
　　　送曹測崇班駐泊相州
知君鄴城去歷覽古時蹟峩峩銅雀臺其下遺
瓦礫不化鴛鴦飛多近蟾蜍滴哀哉魏武帝雄
智圗九錫俄聞望西陵作妓向朝夕曾何百年
間事徃如霹靂空餘幾仞土陰峭古蘚碧下有
牧羊人上有䍧與䍽寒風吹枯草草短聲刺刺
珠翠爲埃塵冠劒埋百尺顏回飮一瓢仲尼不
暖席擁徒食人肝生莫如盗跖令名今猶存焉
在刻金石我軰當太平白首如戰敵又知爲善
樂尚媿苟仕籍行行勤撫兵竪威酬德澤
　　　十一月二十三日歐陽永叔劉原甫范
　　　景仁何聖徒見訪之什
夷門魏公子來過抱關人車馬立市中貴義不
耻貧市人無不驚此老靣黧皴豈將流俗眼能
辯玉與珉爾後幾千載此賢埋埃塵誰謂四君
子蹈古猶比辰上馬後苑門訪我東城闉爲公
開蓬戸沽酒焚紫鱗銀杯青石盤共飮不計廵
薄暮各巳醉歡笑頺冠巾來旣無猜嫌去亦無
踈親曷若世上士惟顧勢力均
　　　次韻和原甫陪永叔景仁聖徒飮余家
　　　題庭中枯菊之什
九日車馬過我庭黄菊鮮重來踰七旬枯蕚無
復妍自非凌霜操枝葉徒相連衰敗未忍去根
荄尚翹然不意憔悴叢猶爲君子憐固值時節
晩豈恨地勢偏直如木上蘿縁蔓欲到天一朝
風雪厲零落向暮年至此事乃等高低復何言
公休誇松栢彭祖與顔淵各不相徤羡焉能論
柔堅願公時飮酒周孔今不泉
　　　次韻和永叔飮余家詠枯菊
今年重陽公欲來旋種中庭巳開菊黄金碎翦
千萬層小樹婆娑嘉趣足鬢頭挿蘂惜光煇酒
靣浮英愛芬馥旋種旋摘趂時候相笑相尋不
拘束各看華髪巳垂顚豈更少年苔色緑自茲
七十有三日公又連鑣入余屋堦傍猶見舊枯
叢根底青芽歎催促但能置酒與公酌獨欠琵
琶彈啄木所歎坐客盡豪英槐上凍鴟偷側目
盤中有肉鴟伺之烏鳥不知啼觜曲諸公醉思
索筆吟吾兒暗寫千毫秃明日持詩小吏忙未
解宿酲聊和屬
　　　送李獻甫寺丞知虹縣先歸金陵
今日歸爲美塗金作馬纓願言膏沐婦相望石
頭城得邑柳堤合還家梅野晴里中多樂事州
牧是名卿
　　　衛尉邵少卿挽詞二首
位至九卿亞年過七十春桐鄕歸葬日棠樹去
思人霧裏開蒿隧原邊起石麟地遙徒有淚灑
向北風頻
買得吳門宅歸來自種花春風未歌徹東岱巳
魂賒昔作千年調今爲一日嗟人將鐫美德磨
石取江沙
　　　次韻和永叔對雪十韻(玉月梨梅柳/絮粉皆不用)
紛紛何亂目凛凛自開門著莫風難定侵凌物
巳繁裝成新樹色遮盡古苔㾗冷入梁王苑清
乗衛國軒欺貧凍蓬蓽增險想轘轅小隙皆能
及洪爐逼不温雲衣隨處積水甲等閒屯團戲
爲丸轉堆雕作獸蹲豈愁穿破履幸喜有清樽
誰問諸公子高樓與後園
　　　寄題劉仲叟澤州園亭
城臨太行谷谷暖宜草木旣移洛陽花又種阮
家竹五色雜黄紅一林常翠緑其間廣亭開亦
欲危榭築春歸百禽嚎摶黍及布榖桑上啄椹
食林下窺果熟果收椹巳盡飛去不須逐婆娑
黄楊樹誰謂逢澗縮物猶有進退此理何用告
余心當效君未有地可卜綴書豈貪樂且以苟
微禄
　　　送李灝秀才南歸
乗驢雪中來别我千里歸江南梅花發身與越
烏飛幾年客大梁著盡篋中衣空餘一束書去
恨識者稀
宛陵先生集卷第二十二
宛陵先生集目録卷第二十二
　　和景彞攝事　和景彞秋興
　　司徒陳公挽詞　秋思
　　送葉都官蜀倅　次荅吳内翰遺石器
　　送張簽判奉寧軍　寄題陽武慶豐亭
　　酬永叔分遺海魚　送柳知錄大名
　　送都官䖍州倅　秋雷
　　送蘄春俞寺丞　和原甫白鸎鵡
　　送劉賢良下第　九日永叔諸公過飮
　　送鮑都官錢塘倅　送刁國博通州倅
　　吳資政挽詞二首　九月二十四日大風
　　二十五日雪　送唐待制北使
　　送劉學士歸陳州　送陳賢良忠正簽判
　　送韓寺丞知餘杭　送周學士定州倅
　　送番禺杜杆主簿　還柳瑾祕詩編
　　送張殿丞知資陽　丁端公北使
　　張斯立遂州司理　寄題哀賢亭
　　荅沈屯田寄茶　送曹崇班駐泊相州
　　永叔諸公見訪
　　和原甫陪永叔題枯菊
　　和永叔飮余家　送獻甫知虹縣
　　衛尉邵少卿挽詞　和永叔對雪
　　寄題澤州園亭　送李灝秀才南歸

目錄終
宛陵先生集卷第二十三
　　　　　　　　宋宛陵梅堯臣聖俞著
　　　送刁經臣歸潤州兼寄曇師
古來山林士一徃不復返區區世上名豈畢車
自挽前有高山危後有落日晩未知所止息巳
慕田家飯愛君京口歸萬事不著眼乘馬飾鞍
轡乗舟畵屋版長途與白浪徤駛固莫限力殫
風定時各各繫岸棧寄語老空人青崕勿鋤剗
　　　贈狄梁公十二代孫國賔
雄雉飛上天牝雞白日鳴驅逐鳯皇雛百鳥不
出聲豈無鵰與鶚至死莫得爭孤鶴獨不懼使
風羽翼成鶴性本君子嘹唳通太淸至今有其
孫踉蹌田中行明時與稻粱重節亦貴名爾無
冲天力且與鶖鶬并愼勿啄泥穢坐使白鷺輕
　　　寄金山曇頴師呈永叔内翰
江中峩峩山上有道人住風濤響殿閣雲霧生
席屨道人如不聞道人如不顧誰能識此心來
徃只鷗鷺京洛三十年塵埃一相遇我與信都
公已落衣冠故平生守仁義齒髪忽衰暮世事
不我拘自有浩然趣未由逢故人坐石語平素
　　　寄題刁經臣潤州園亭
新作城邊圃陂原上下斜竹多劉𥙿宅松接戴
顒家山色不須買江流何處涯但邀東海月莫
聽五更鴉
　　　次韻和永叔夜坐鼓琴有感二首
夜坐彈玉琴琴韻與指隨不辭再三彈但恨世
少知知公愛陶濳全身衰弊時有琴不安絃與
俗異所爲寂然得眞趣乃至無言期
舜琴曰朕有語舜鬱陶乎孝悌怨則否傲狠愧
豈無我嘗撫卷歎歎此孟氏書此書有深意仁
義世乆虛公今乃有感其不在茲歟魚躍與鶴
舞物情曾未殊無情則無應何必問鳥魚
　　　李尙書挽詞二首
相門三世貴家法百年同天子賜恩禮史臣書
祖風笳聲穿苦霧隴穴啓寒蓬自古焉能免扵
茲是始終
伊水西頭月靑山北脚雲夜臺無復曉陰嶺有
時熏龍劒雙埋沒庭蘭竟鬱芬不知門下客誰
刻道傍文
　　　送朱司封知登州
駕言發夷門東方守牟城城臨滄海上不猒風
濤聲海市有時望閭屋空虛生車馬或隱見人
物亦縱横變怪其若此安知無蓬瀛昨日聞公
說今日聞公行行將勸農耕用之卜陰晴
　　　送代州錢防禦
堂堂鴈門行赫赫符節分紫塞千里障紅旗十
萬軍世家王爵貴祖廟將臣勲鍾鼓陳牛酒衣
裘論典墳呼鷹下靑漢牧馬出黄雲竇憲何爲
者燕然解勒文
　　　寄題廬陵董氏桂林書齋
山東桑柘多江南松桂茂種桑事春𧖟栽桂事
華構嘗聞雲葢下聚書爲大富徃徃見子孫緣
天掇星宿掇星星若珠光彩出屋漏秋收萬種
田作酒日爲壽亦有千里歸錦衣行白晝
　　　次韻永叔乞藥有感
子厚論鍾乳要若鵞翎筒安取㗖棗栗謂相出
山東所産有所美愼勿憑村僮公問我餌藥石
臼將使礱我餌乃藤根得方非倉公曾聞李習
之其品今頗同此物俗爲賤不入貴品中吾妻
希孟光自舂供梁鴻荏苒歳月乆顏丹聽益聰
雖能氣血盛不療貧病攻何如靣黧黒腰金明
光宮亦莫如學釣緡鉤懸香藭但知烟水樂寧
計身瘠豐我生無快意豈異抱篤癃公乎忽我
求略辨雌與雄雄赤而雌白由來不同功沙合
固切似朋好殊未窮長年苟不遇笑殺渭上翁
　　　和王景彝正月十四夜有感
燈光暖熱夜催春天半樓開飮近臣馳道横頭
起山岳露臺周匝簇朱輪隔簾艷色多相照下
馬輕豪各競新我巳暮年殊趣嚮濃油一盞桉
邊身
　　　送雷太簡知虢州
牛車讀古書少作㳺秦客一朝起爲郎華省何
赫赫若有南山雲時時生枕席雲潤不益老呼
吸乗間隙抱痾初駭聞旣愈頼藥石遂請虢太
守虢事簡且適况有三堂存韓詩猶可覿永歌
復飮酒東平希阮籍
　　　次韻和景彝元夕雨晴
春雲收暮城九陌灑然淸星出紫霄下月從滄
海明車音還似晝鼓響已知晴靜閉衡門卧無
心學後生
　　　早春書局卽事
薔薇結舊蔓夭桃種新紅傷根桃不死著架蔓
依叢要以玩芳物亦寧負春風誰念太行下移
谷學愚公
　　　古意
林中卽鹿人常爲虎所卽虎豈援鹿者亦各求
其食趨利不顧害禍患安可息古來遯世士輕
彼用智力
　　　送李閣使知冀州
騕􁑄黄金絡春風北渡河將軍守漢法壯士發
燕歌綠水塘蒲短晴天塞鴈多家聲復年少矍
鑠笑廉頗
　　　郭園梅花(二月一日)
未逢桺條靑獨見梅蘂好猶怯春風寒不比江
南早淸香拂酒杯素色欺蓬葆佳人金縷衣唱
徹嗟身老
　　　送襄陵李令彥輔(李宋丞相妹婿永叔/少居隨州尚徃其家)
公相爲近親翰林爲故人親舊各貴顯靑袍未
離身六十去作令豈慕要路津又思漢東歸便
置漉酒巾深希陶淵明澹然意巳眞食棗齒易
黄晉俗誠自淳尙不顧隋珠安肯與此鄰送君
識君心掃跡向世塵(且歸漢東/便欲致仕)
　　　詠劉仲更澤州園中醜石
君家太湖石何從太湖得太湖天東南太行天
西北相去三千里雖有何致力古人煩舟車頑
質無羽翼竅引木蓮根木蓮依以植秋虵出其
中舌吐虹霓色君嘗夸扵我怪怪亦特特以醜
世爲惡茲以醜爲德事固無醜好醜好貴不惑
　　　送趙子淵知頴州
舊榖不棲畝新春原鹿饑野荒多冦􁤾詔發撫
疲羸驛騎東風急菑田小雨遲應同漢太守膏
澤亦能隨
　　　寄題楊敏叔虢州吏隱亭
賢哉虢略君守虢事頗簡有亭後園中登覽早
至晩了了松栢關氣象入醉眼花草發瑣細禽
鳥啼睍睆竟日人不來亦莫去杯盞
　　　次韻王舍人憶省中小桃寄江學士
淺綻燕脂紫蠟芳深斟吳酎白瓊觴鳯池人憶
去年艷雉省客無今日狂髣髴物華先上苑依
俙歌吹下昭陽平明社雨莫催促應翫移牀欲
近傍(去歳正聞/禁中賞花)
　　　次韻劉原甫社後對雪
社日遇群飮北風歸馬驕陽烏雲斗晦來燕翅
難調朝霰侵花冷春陰到地消宿酲無酒解薄
被覺寒饒爐炭重然獸衣裘更御貂蟄宮蟲復
閉時鳥腹將􁅤點綴何多思輕狂不柰飄唯知
妍可玩寧恤氣爲妖剡客偶然興海神非次朝
唱高仍和寡公又作長謠
　　　次韻永叔二月雪
春雪損萌芽未必摧𣏌菊我心無愛憎隨分樂
自足桃李紅間白豈不恱我目𣏌菊嫩且甘豈
不飽我腹看花食𬞞仍舉杯趂取衰遲鬢猶綠
　　　聞王景彝雪中禖祀還
二月漫漫雪齋宮夜寂寥壇塲祠乙鳥桑柘響
陰梟履帶春泥重駒回廣野驕還批五色詔池
上踏瓊瑤(來帖云絃歌之外/時復林梟哀鳴)
　　　次韻景彝祀高禖書事
聞說郊祺喜氣翔曾由乙卯命封商今朝鍾鼓
登歌祀何日熊羆作夢祥掃雪野廬風凛凛陞
壇公衮佩鏘鏘君門賜胙予何有不似矜誇鳯
沼傍
　　　次韻和永叔雨中寄原甫舍人
頼得春巢燕未歸高簷終日雨衰衰細籠芳草
踏靑後欲打梨花寒食時美景巳嗟空過盡名
園猶許悞相隨錦鞍切莫九衢去拍拍一如鵞
鴨池(社日曾愼/赴北園)
　　　毛君寶秘校將出京示予詩因以荅之
古城踏成谷不見人馬蹤古人豈不行舊跡豈
不重從何求故歩徃返自憧憧觀君百篇詩善
畵人形容毫髪無不似落筆任横縱曷如握明
鏡物物目所逢贈以東南歸擲去手中笻
　　　劉仲更扵唐書局中種郁李
冷局少風景買花栽作春前時櫻桃過今日雀
李新搦條紅蓓蕾婀娜含雨勻舊來薔薇叢饒
借與近鄰始移棣蕚密不慙車下榛日暮綴書
罷暫賞舉杯踆
　　　和劉原甫復雨寄永叔
堦下青苔欲染衣晴光纔漏又霏微衝風鷰子
㗸泥去隔樹鵓鴣嗔婦歸乍冷乍陰將禁火自
開自掩不關扉渾身酸削懶能出莫怪與公還
徃稀
　　　送正仲都官知睦州
毎嗟相逢少常苦離别多行行復壯壯徃徃起
悲歌古來易水上義士有荆軻捐軀思報恩飮
恨歌柰何况彼兒女懷牽纒如蔓蘿是以世間
人鬢髪易畨畨喜君得郡章東歸隨春波灘上
嚴子祠繫船聊經過其人當漢興富貴不可羅
足加天子腹傲去釣于河冬披破羊裘夏披破
草蓑心中小宇宙尤哂獻玉和我慙賤丈夫豈
異帶靣儺未免爲鬼笑誰知懼揮訶安得如君
行收跡巳嗟跎空將閒歳月塵埃浪銷磨正同
三峽賈盡力向盤渦
　　　續永叔歸田樂秋冬二首
秋風忽來鳴蟪蛄豆葉半黄陂水枯織婦夜作
露欲冷社酒已熟人相呼坎坎擊鼓坐林下醉
去自有兒童扶壯男獨獵南山虎中子已扱荒
徑狐田家此樂樂有餘食肉緝皮裘豈無我雖
愛之乏寸土待買短艇歸江湖
北風如刀割寒骨榖已成囷不倉猝任從宻雪
落交加旋採乾薪燒榾柮鋤犁滿屋牛在牢鵝
鴨亂鳴雞亂發割烹炊黍待鄰叟飽向茅簷間
兀兀田家此樂樂無涯誰道一生空汨沒公希
平子定何如我效梁鴻終適越
　　　和介甫明妃曲
明妃命薄漢計拙憑仗丹青死悞人一别漢宮
空掩涙便隨胡馬向胡塵馬上山川難記憶明
明夜月如相識月下琵琶旋製聲手彈心苦誰
知得辭家只欲奉君王豈意蛾眉入虎狼男兒
返覆尚不保女子輕微何可望青冡猶存塞路
遠長安不見舊陵荒
　　　酬楊愈太丞之壽州見别
疇昔西州謝法曹聲名籍甚我徒勞升沉一府
巳荒冡憔悴兩人猶二毛眼見榮華能幾日心
知富貴只秋毫淮南魚美香粳滑飽去清吟豈
不高
　　　贈太子太傅王尚書挽詞二首
周原開隴隧鹵部葬名臣北極履聲絶東朝車
跡湮蔵舟移夜壑棲鵩去承塵共看劉寛墓碑
陰幾許人
平生性忠厚所守必尊君靣實賢愚混心惟白
黑分事光中執法書集右將軍天意若埋沒北
邙松栢墳
　　　送陜西都運彭待制
塞下兵難去關中粟未多君心同漢帝糧道得
蕭何函谷馬蹄入渭橋車轍過地形終險固山
色舊嵯峨不媿先賢傳重聽得寶歌歸來奏天
子安穩看鳴珂
　　　送羅職方知秀州
陸雲嘗誇千里蒓便輕羊酪同埃塵君今得郡
正千里巳患無羊猒此珍乃知南北各所樂乗
舟不如乗馬惡水邊不見秦羅敷縱有西施肌
肉薄使君事事未稱意綠水芙蓉定何若
　　　寄懷劉使君(敔)
昔我從仲父三年在河内春㳺丹水上花木弄
粉黛人誇走馬來盡眼看沒背薄暮半醉歸挿
花紅簇隊使君今少年時徃勸耕耒安行過樹
下野杏正破纇何不學山公酩酊還倒載令人
知使君心膽不瑣碎切莫懲婦翁慷慨臨并代
一朝由謗謫雖去民苦愛實計幸不幸豈較進
與退因書寄此懷繩墨老且悔
　　　贈僕射侍中劉相公挽詞三首
處外諸侯重居朝聖主知祅逢庚子日夢異武
丁時歸槨關山遠凝笳道路悲欲傳千古跡佐
世本無爲
古今皆可見富貴不常存歌者未離席弔賔俄
在門朱輪空返轍綠酒尚盈樽人事固如此令
名貽後昆
歎此微末跡見公三十年貴爲天子相能擇大
夫賢東第門䦨在南州隴隧延立碑思叔子墮
淚峴山前
　　　送胥平叔太愽通判湖州
依依堤邊柳泛泛水中舟舟行無遠近柳影不
隨流東風欲粉絮相逐江上頭正見魮魚來貫
條尾脩脩使斫横刀膾便銷千里愁檣端燕暫
語卽飛入高樓樓中饒客飮共候風色柔明朝
同掛㠶直過南徐州吳地多平湖纜柂明鏡秋
芙蕖拂雨舷女艇花底謳不羡乗五馬却逢羅
敷羞此官當此時莫憶塵中㳺
　　　寄題張令陽翟希隱堂
毎讀陶濳詩令人忘世慮濳本太尉孫心遠跡
亦去不希五斗粟自種五株樹矌然箕山情復
起濠上趣今時有若此我豈不懷慕
　　　李士元學士守臨卭日有榖一莖九穟
　　　者數本芝數本蓮花連葉並蔕者各一
　　　本因賦之
臨卭傳瑞物太守在郡時旣多九穟榖復有三
秀芝芝以保萬壽榖以豐東菑更看芙容葉並
蔕照清池
宛陵先生集卷第二十三
宛陵先生集目錄卷第二十三
　　送刁經臣歸潤　贈狄梁公孫
　　寄曇頴呈永叔　寄題刁氏園亭
　　次酬永叔　李尙書挽詞
　　送朱司封知登州　送代州錢防禦
　　寄題董氏書齋　次酬永叔
　　和景彝上元夜　送雷太簡知􁄹州
　　和景彝元夕雨晴　早春書局卽事
　　古意　送李閣使知冀州
　　郭園梅花　送襄陵李令
　　詠仲更園中醜石　送趙子淵知頴州
　　寄題􁄹州吏隱亭
　　和王舍人憶省中小桃
　　和原甫社後對雪　和永叔二月雪
　　聞景彝禖祠廻　和景彝祀高禖書事
　　和永叔雨中　荅毛秘校
　　仲更種郁李　和原甫復雨寄永叔
　　送正仲都官知睦州
　　續永叔歸田樂　和介甫明妃曲
　　酬楊太丞見别　贈王尙書挽詞
　　送陜西都運彭待制
　　送羅職方知秀州　寄懷州劉使君
　　劉相公挽詞　送胥太博湖州倅
　　寄題陽翟希隱堂　賦李學士榖芝蓮

目錄終
宛陵先生集卷第二十四
　　　　　　　　宋宛陵梅堯臣聖俞著
　　　郭之美忽過云徃河北謁歐陽永叔沈
　　　子山
春風無行迹似與草木期高低新萌芽閉戸我
未知忽聞人扣門手把蟠桃枝問我此蟠桃緣
何結子遲但笑不復荅問者當自推振衣向河
朔河朔人偉奇以茲不荅意遲子北歸時
　　　讀蟠桃詩寄子美永叔
韓孟扵文詞兩雄力相當偶以怪自戲作詩驚
有唐篇章綴談笑雷電擊幽荒衆鳥誰敢和鳴
鳯呼其凰孟窮苦纍纍韓富浩穰穰窮者啄其
精富者爛文章發生一爲宮揫歛一爲商二律
雖不同合奏乃鏘鏘天之産奇怪希世不可常
寂寥二百年至寶埋無光郊死不爲島聖俞發
其藏患世愈不出孤吟夜號霜霜寒入毛骨淸
響哀愈長玉山禾難熟終歳苦饑腸我不能飽
之更欲不自量引吭和其音力盡猶勉强嗟我
扵韓徒足未及其牆而子得孟骨英靈空北邙
誠知非所敵但欲繼前芳近者蟠桃詩有傳來
北方發我衰病思藹如得春陽欣然便欲和洗
硯坐中堂筆墨不能下怳怳若有亡老雞觜爪
硬未易犯其塲不戰輒自却雖奔未甘降更欲
呼子美子美隔濤江其人雖憔悴其志獨昻昻
氣力誠尚對勝敗可交相安得二子接揮鋒兩
交鋩我亦願助勇鼓旗譟其旁快哉夫子樂一
釂宜百觴乖離難會合此志何由償
　　　孫司諫知鄧州(甫)
南陽漢名都其俗尚敦樸亡徒頃爲盗刺史安
與角田野遂焦熬蒿萊思沃濯茲雖得甘露向
巳苦風雹更張固所重下令未宜數且觀道傍
碑文字今巳剥
　　　史尉還烏程(宏)
與君去年别君來竟悲喜乗馬夜訪君備陳昔
行李五月辤吳中六月渡楊子七月行䘮妻是
月子又死買棺無橐金助貸頼知巳嬌兒晝夜
啼㓜女飮食止行路况炎蒸悲哀滿心耳靑銅
不忍照憔悴鄰扵鬼八月至都下少長疾未巳
一婢復嗑然老媪幾不起君門日預朝僕乘貧
可耻十月補王畿受代隔歳紀閉門陋巷中悶
黙閱書史初聞君至之如見湖山美今聞君復
還爲我謝雲水故交儻相問懷抱今如此豈乏
南飛鴈豈無東下鯉自同嵇康懶作書愁把𥿄
　　　薛九宅觀雕狐圖
蜀中處士李懷衮手畵皂雕擒赤狐猛爪入頰
觜迸血短尾㒔㑛窮蹄鋪雕爭怒力狐爭死二
物形意無纎殊一禽一獸固巳别硬羽軟毛非
筆模入君此室見此圖如在原野從馳驅
　　　寄汶上
大第未嘗身一至人猜巧宦我應非彈冠不讀
先賢傳說劒休更短後衣痩馬靑袍三十載故
人朱轂幾多違功名富貴無能取亂石淸泉自
憶歸
　　　蕭著作宰豐城
王都二月花正開社雨作隂迎燕子人先春色
向江南江南春色歸春水拍岸緑波生荻芽晨
羞聊可助甘㫖縣涂爲政子所諳不敢贈言言
日鄙
　　　董安員外之信州鉛山簿
古岸緑蒲老春㠶逆水輕烹鮮聊以芼泝險復
兼程可用茲時樂無將遠道驚曾爲江上客因
贈北行人
　　　弟得臣殿丞簽判越州(前爲山隂宰)
再爲會稽行聊問會稽美禹穴遷所探泰望斯
所紀年代已浸深書碑必亡矣剡溪有樵風其
事恐非是買臣千載後得無負薪子黃庭昔換
鵝道士儻不死行當訪其眞願以鵝報爾愼勿
笑我癡萬事難可擬摘笋復盈檐緡魚新出水
此又食之珍因書悉條理
　　　李舍人淮南提刑
啄木欲除蠧蠧去樹亦撓何須食微蟲爾腹豈
不飽天下本無事自爲庸人擾君實知古深終
慙用傾巧
　　　吳殿丞代州通判
舉才不避勢必也知其長王官誠濟濟豈得佐
邊疆代郡實雄要昔已選帥良功名乃欲取叱
馭登太行
　　　和人喜雨
仲冬至仲春隂隔乆不雨耕農將夫時萌頴未
出土帝心實焦勞日夜不安處禱祠煩駿奔肹
饗杳無補帝時降金輿徧欵靈眞宇百姓知帝
勤變愁爲鼓舞和氣能致祥是日雲蔽午夕風
不鳴條甘潤忽周普巳見堯爲君安問誰爲輔
　　　胥員外之復州景陵尉
城隅漢水闊正足槎頭鯿采荇兼登爼施罛不
貴錢江㠶風勢美竹屋雨聲連必有蒼苔碣畱
爲好事傳
　　　李審言歸鄭州
嘗從京索間躍馬望春山氣象歸王國丘陵接
漢關長榆啼鳥亂細草牧陂閒老猒行涂路因
歌送子還
　　　李舍人見過
春泥無處所窮巷少人行忽枉靑絲騎曾非白
靣生笑言聊與適雞黍未嘗烹莫歎余貧甚吾
儕業本淸
　　　春鶻謠
春巢纍纍衆鳥哺兒衆鳥不出巢群雛嗷嗷腹
甚饑不出巢其謂何上有蒼鶻窺其窠問鶻何
仇鶻不我顧我巢有雛開口待哺一日不擊巢
雛不食爾憂爾雛衆鳥號呼又可吁
　　　來夢
忽來夢我于水之左不語而坐忽來夢余于山
之隅不語而居水果水乎不見其逝山果山乎
不見其途爾果爾乎不見其徂覺而無物泣涕
漣如是歟非歟
　　　汴之水三章送淮南提刑李舍人
汴之水分于河黄流濁濁激春波昨日初觀水
東下千人走喜兮萬人歌歌謂何大船來兮小
船過百貨將集玉都那君則揚舲兮以糺刑科
汴之水入于泗黄流淸淮爲一致上牽下櫓日
夜來千人同濟兮萬人利利何謂國之漕商之
貨實所寄我送行舟于水之次春風吹兩旗君
作天王使罟客自求魚淸江莫相避
　　　宋次道一百五日徃鄭拜墓
去不避春雨泣望松栢門䬃然風悲響如感泉
下魂沃酹向墳土空濕陳草根人歸夜月冷石
馬在九原
　　　孫太祝毫州簽判
微風起船尾雨氣生日脚不愁春路泥正泛春
波樂順去疾鳥飛問程殊我度才名畱守家更
入尚書幙
　　　寄靈隱通教僧
奇山若洗靑草木生石上根萌不可窮條蔓自
增王其隂有高僧日食惟一盎世人乆巳踈猿
鳥應相向
　　　李少傅鄭圃佚老亭
莊生述天理老固當念佚舉世用自勞誰能以
爲必我公謝鼎司嗣子都華秩代言輟帝右作
藩輔王室承顏向茲地園宇樂永日佳樹發巳
繁脩竹移未宻春禽時弄吭清景付吟筆朱金
待金構榮美安與匹
　　　令狐秘丞守彭州(挺)
前時草草别渺漫二十年從宦各所適非爲道
路偏今始一相遇言愧少壯前子有萬里翮尙
不飛雲烟而復走隴蜀欲以條教宣將西過危
棧葉暗聞杜鵑未知爲郡樂預巳抱愁煎再來
與子辤當去復畱連且念前期遠歳月實易遷
　　　依韻和李舍人旅中寒食感事
一百五日風雨急斜飄細濕春郊衣梨花半殘
意思少客子漸老尋㳺非戢戢車徒九門盛寥
寥烟火萬家微今朝甘自居窮巷無限墦間得
醉歸
　　　依韻和張應之見贈
京洛多㳺好相與歳月深雖同執一籥吹曲各
異音自微衆音響安感萬物心我窮子來唁慷
慨發長吟
　　　哭尹子漸(其弟師魯守潞)
故人河内守昨日報巳亡同氣泣上黨悲風生
太行曩爲衆所惜今復人共傷阮藉本眞率感
槩壽不長
　　　次道約食後同敏叔中道平叔如晦詣
　　　景德浴以風埃遂止
昔思春服成浴乎沂水上仲尼亦所志語此雖
未向子今當是時有意同我尚巳邀二三友欲
徃期畢餉倐然風滿途塵土阻清曠安得一振
衣徒希舞雩唱
　　　陳經秘校之信州幙
東吳海物錯南楚江味多家吳而宦彼風土去
幾何旣得風土樂可賛政治和歸來識香草爲
綴楚人歌
　　　朱武太愽通判常州兼寄胡武平
昔我陽夏公嘗兹同郡治政餘作東園草木尚
有意豈不務安養斯民歌樂易是時有賢才鄕
舉堪皇器今方居冡廬試質當時事願君思前
人文雅庻未墜
　　　師厚云蝨古未有詩邀予賦之
貧衣弊易垢易垢少蝨難群處裳帶中旅升裘
領端藏跡詎可索食血以自安人世猶俯仰爾
生何足觀
　　　依韻和中道寶相花
嘉卉得所托植君之寢陽開榮同此春淡艷自
生光不爲露益色不爲風盡香節換葉巳宻尚
可見餘芳
　　　擬陶體三首手問足
共生一體中出處常相并所動輒有跡何不擇
地行履舄雖可蔽歩武豈無聲嘗思汝爲玉請
刖見直誠
　　　足荅手
上下各有分同質實異支要用固爾先當念扶
我危我刖爾獨安何以幸華夷且願縮袖間操
執自有時
　　　目釋
我居元首間分並日月光左右各照曜盲一豈
相妨尙恐有所瞖獨見不能强嗟爾手與足何
爲欲競傷捉馳自有職勿使心悲凉
　　　贈葉山人
傾珍奉賔客傲物去珥貂貴來不以屈飮酒且
逍遙黄金百鎰盡左右無纎腰但存丹砂術有
道在一瓢
　　　李廷臣通判蔡州
夾路青青草隨君去未休亦將離思遠還共翠
心抽細藉車輪穩薫牽野蔓柔王孫歸不乆冉
冉莫經秋
　　　朱櫻
明珠摘木末紅露貯金盤始見侍臣賜已爲黄
雀殘味兼羊酪美食猒楚梅酸苑囿東周盛纍
纍暎葉丹
　　　悼子(小名十十)
舟行次符離我子死阿十臨之但驚迷至傷反
無泣欵定始懷念内若湯火集前時䘮爾母追
恨尚無及邇來朝哭妻淚落襟䄂濕又復夜哭
子痛併肝膓入吾將仰問天此理豈所執我惟
兩男子奪一何太急春鳥獨蔓延哺巢首戢戢
　　　懷悲
自爾歸我家未嘗猒貧窶夜縫毎至子朝飯輒
過午十日九食虀一日儻有脯東西十八年相
與同甘苦本期百歳恩豈料一夕去尚念臨終
時拊我不能語此身今雖存竟當共爲土
　　　和中道雨樹
一旬苟不雨萬木昏蒼蒼朝見洗林葉動搖生
輝光晩逢開踈隂枝上漏微陽翠色固以好安
得無秋霜
　　　永叔寄詩八首并祭子漸文一首因采
　　　八詩之意警以爲荅
昔聞退之與東野相與結交賤微時孟不改貧
韓漸貴二人情契都不移韓無驕矜孟無􁂦直
以道義爲己知我今與子亦似此子亦不愧前
人爲北都徤兒昨日至扣門乃得所遺詩上言
病中初有寄下言我詠蟠桃枝盛衰開落感殘
杏暮春無事羡㳺絲班班鳩鳴忽懷念一掃十
幅無閒辭洛川花圖多品目闘新爭巧始可疑
讀書又憶石夫子似𧖟作蠒誠有之鎭陽歸夢
北潭北吟此八章誰謂癡最後有文弔尹子壽
夭難問信所悲共書大軸許傳玩一日百展曾
忘疲報君亦欲齎滿軸恐費𥿄墨令人嗤
　　　黄敏復尉新城
新城接桐廬山茗乆所利江東亡命兒販不畏
黥劓堂上千金子捕以操兇器恐非吾徒爲勇
少乃可避
　　　寄永叔
夏日永以靜渇鳥方在枝張口不能言翕翕兩
翅披庭中有井泉井深無綆縻欲汲假其鄰鄰
且非我知鴻鷗矯河上比爾得所宜得宜豈不
樂胡然我念之
　　　丞相二章
丞相之拜冠弁旅至乗馬載驅如彼鉅瀦有鴈
有鶩有龜有魚烝然來萃翔泳嘯呼
丞相之去乃還印綬乃飭車輪如彼涸津時靡
翔羽時靡㳺鱗寂兮寂兮豈有嘉賔
　　　閔讒狡
矯有䜛狡䜛以戕類狡以媚其貴謂不騫不墜
謂人莫爾制而死制之誰謂無鬼孰制之死彼
狡之將死若有以見旣見旣惡之引袂蒙靣謂
人莫爾辨而自辨之誰謂無鬼孰俾之譴
　　　薛八殿丞有遺
未嘗營貨貝貨貝寧爲來俸苦月不足貧死口
肯開好事忽我恤十千助晨杯薪水巳過豐不
得如顏回
　　　師厚與胥氏婦來奠其姑
雙裾來此室慟哭拜靈牀魂衣想髣髴薄酒湛
其觴含悽拊孤稚拭涙問平常我生都無如仰
看燕在梁
　　　諭烏
百鳥共戴鳯惟欲鳯德昌願鳯得其輔咨爾孰
可當百鳥告爾間惟烏最靈長乃呼鳥與鵲將
政庻鳥康烏時來佐鳯署置且非良咸用所附
巳欲同助翺翔以燕代鴻鴈傳書識暄涼鸜鴿
代鸚鵡剝舌說語詳秃鶬代老鶴乗軒事昻蔵
野鶉代雄雞爪觜稱擅塲雀豹代雕鶚搏擊肅
秋霜蝙蝠嘗入幙捕蚊夜何忙老鴟啄臭腐盤
飛使㳺揚鵂鶹與梟􁲛待以爲非常一朝百鳥
猒䜛烏出遠方烏伎亦止此不敢戀鳯傍養子
頗似父又貪噪犲狼爲鳥鳥不伏獸肯爲爾戕
莫如且歛翮休用苦不量吉凶豈自了人事亦
交相
　　　弔裴易進士
力學未及仕口中已含珠賦命固所負讀書非
所辜歛送有兄弟哭泣無妻孥惟此靡薄厚必
竟同一途
　　　閒詠寄呈次道
我閒日貧縛子閒數疾纒閒固不可常吾觀與
子然吾與子嗜學豈獨閒窮年安安者誰歟分
亦似所偏
　　　寄楚州呂濟叔
亭午鳥不下誰復過我廬忽聞扣門者偶出問
何如云是山陽吏太守遣置書自惟乆窮困㳺
子安念予淮隂況要津賔舘無暫虛豈意有所
逮委曲情未踈報言愧不􁂦聊以謝興居
　　　荅中道小疾見寄
嵇康性彌懶曾不廢養生子姑當妙年何乃勞
其精老耽有至論身孰親於名詩本道情性不
須大厥聲方聞理平淡昏曉在淵明寢欲來於
夢食欲來於羮淵明儻有靈爲子氣不平其人
實傲佚不喜子纒縈吾今敢告子幸願少適情
時能與子飮莫惜倒缾罌
　　　五月五日
屈氏已沉死楚人哀不容何嘗柰䜛謗徒欲却
蛟龍未泯生前恨而追没後蹤沅湘碧潭水應
自照千峰
　　　送可教僧歸越
萬事猒尋常羡慕毎不足居南多北思在遠慙
近俗旣來橘變枳但見空條緑氣味誰復論孤
根逗嵓曲
　　　和裴如晦雨中過其亡兄易居
人亡雨舘寂車馬偶來臨濕衣添新淚故物傷
夙心淒淒庭下樹萬葉起哀音此地嘗對語在
昔豈知今
　　　雨中宿謝胥裴三君書堂
急雨射窓鳴燈殘我正寢穴蚓聲苦長流響入
孤枕衆醉如不聞強聒亦巳甚夜短竟無寢困
瞳劇塵磣
　　　和中道雨中見寄
雨滛上復落雲暗不少開泥將没馬脛思子日
幾廻我旣不可徃子亦不可來屋漏又苦甚巾
舄生莓苔安肯問農畆唯憂無酒材但能置醇
酎莫負吾樽罍　卷第二十四
宛陵先生集目錄卷第二十四
　　郭之美忽過　讀蟠桃詩寄子美
　　孫司諫知鄧州　史尉還烏程
　　薛宅觀鵰狐圖　寄汶上
　　蕭著作宰豐城　董簿之信州鉛山
　　弟得臣簽判越州　李舍人淮南提刑
　　吳殿丞代州通判　和人喜雨
　　胥尉之復州景陵　李審言歸鄭州
　　李舍人見過　春鶻謠
　　來夢　送淮南李提刑
　　次道徃鄭拜墓　孫太祝亳州簽判
　　寄靈隱通教僧　李少傅佚老亭
　　令狐秘丞守彭州　和李舍人寒食
　　和張應之見贈　哭尹子漸
　　次道約浴　陳經秘校之信幕
　　朱太愽常州倅　師古邀賦
　　和中道寶相花　擬陶體手問足
　　足荅手　目釋
　　贈葉山人　李廷臣通判蔡州
　　朱櫻　悼子
　　懷悲　和中道雨樹
　　荅永叔寄示　黄敏復尉新城
　　寄永叔　丞相二章
　　閔䜛狡二章　薛八殿丞有遺
　　師厚來奠其姑　諭烏
　　弟裴易進士　閒詠呈次道
　　寄楚州吕濟叔　荅中道小疾見寄
　　五月五日　送可教僧歸越
　　和裴如晦雨中　雨中宿三君書堂
　　和中道雨中見寄
目錄終
宛陵先生集卷第二十五
　　　　　　　　宋宛陵梅堯臣聖俞著
　　　送謝寺丞新賜及第赴扶溝宰
世所重登科如君特才選麗賦驚宗工妙譽動
京輦行鷁路非遐雙旗風欲展聊閱民版餘應
不負墳典
　　　和李廷老三月十四日
三月日幾望士㳺溱水陽溱流巳渙渙有美此
翺翔偶來適此願月色同滿牀士曰陟少室女
曰歸大梁及晨各異役悲喜竟囘腸芍藥有遺
風贈好期不忘固匪子能逮是焉繼新章
　　　苦熱
赤日若射火林風不動梢羸汗尙流沛冠服豈
堪包貴人諒有禀慣習非強教竊觀行車馬坌
蕩劇煨炮寧思山中人石泉浸兩骹
　　　劉薛二君過予遇雨
猛雨迫好鳥止我屋室隅是時有劉薛亦旣此
焉俱我厩秣爾馬我厨飯爾奴二人乃可語因
觀爾馬圖古筆得神妙俗工非所模收圖雨且
止鳥飛當駕驅
　　　荅廷評宗說遺冰
仲夏遘餘閏屋室如炊蒸孰云窮處者言贈太
官冰時靡有暍死實亦頼友朋定能涼一席旣
巳却靑蠅吾心乆自信飮巳不以矜
　　　劉牧殿丞通判建州
平生交㳺少海内寡與期識君且恨晚一見巳
將離人言何嗟别曾此非舊知借曰匪我舊亦
旣接音詞譬彼空林鳥止息偶同枝忽有振翮
去尚爾鳴聲悲我今臨流送安顧俗所爲
　　　和中道伏日次韻
伏日每苦熱古來亡事侵嘗聞東方朔割肉趨
庭隂百職當早罷將畏赫日臨我無歸遺人懷
念空霑襟
　　　和蔡仲謀苦熱
大熱曝萬物萬物不可逃燥者欲出火液者欲
流膏飛鳥猒其羽走獸猒其毛人亦畏絺綌况
乃服冠袍廣厦雖云託呼風不動毫未知林泉
間何以異我曹蠅蚊更晝夜膚體困爬搔四序
苟迭代會有秋氣高
　　　儼上人粹隱堂
十年不出戸世事皆剗鋤時無車馬㳺焚香坐
讀書有堂曰粹隱惟見安且舒心遠迹非遠歲
月速輪輿寓目暫爲實過者卽爲虛譬若開是
室终日於此居欲問昨日事巳覺今日踈明朝
却視今復與前何如聊悟此中樂猶觀濠上魚
　　　送鄭太保瀛州都監
秋氣入關河匈奴乆巳和琱弓聊可試寶劔不
須磨草木將搖落牛羊自寢訛能知塞垣景持
以贈吾歌
　　　送刁安豐
嘗㳺芍陂上頗見楚人爲水有鳥魚美土多薑
芋宜寧無董生孝將奉叔敖祠舊令乃吾友寄
聲於此時
　　　劉八飮將散分得非休沐不得㑹(閏五)
(月晦日)
君非休沐時茲㑹豈能得我無官局縈幸爾預
歡適莫辭衝雨歸歸時烏㡌側
　　　贈張處士
聞爾閑於琴寢處未嘗輟抱之京師來豈與工
師列一奏流水聲落指鳴决决旣曰林壑人安
事塵土轍
　　　將行與蔡仲謀飮分席上果得桃
曾無千歲人安見千歲實聊效昔所投瓊瑤報
非一
　　　荅裴送序意
我欲之許子有贈爲我爲學勿所偏誠知子心
苦愛我欲我文字無不全居常見我足吟詠乃
以述作爲不然始曰子知今則否固亦未能無
諭焉我於詩言豈徒爾因事激風成小篇辭雖
淺陋頗尅苦未到二雅未忍捐安取唐季二三
子區區物象磨窮年苦古著書豈無意貧希禄
廪塵俗牽書辭辯說多碌碌吾敢虛語同後先
唯當稍稍緝銘誌願以直法書諸賢恐子未諭
我此意把筆慨歎臨長川
　　　和張士曹應之晚景
遠空雲解駁南陌雨𥘉收獨鳥去烟外斜陽明
樹頭涼飈虛枕席漲澇起汀洲㑹有從軍役將
離更暮愁
　　　送楊浩秘丞入蜀
有才不得試志亦無所干有母不得養法當之
遠官雖曰在民政孝心寧得安志願且未遂而
趨蜀道難行思叱馭者勿復苦長歎
　　　乙酉六月二十一日予應辟詐昌京師
　　　内外之親則有刁氏昆弟蔡氏子予之
　　　二季友人則胥平叔宋中道裴如晦各
　　　携肴酒送我于王氏之園盡懽而去明
　　　日予作詩以寄焉
性僻交㳺寡所從天下才今朝誰岀祖親戚持
樽罍晚節相知人唯有胥宋裴所欠謝夫子歸
穰尚未廻岸傍逢名園繫舟共徘徊嘉蓮如笑
迎照水呈丹顋南庭莆萄架萬乳纍將磓群卉
競瑣細紫紅相低偎㝷常固邂逅孰辨落與開
酒闌各分散白日將西頽城隅遂有隔北首望
吹臺
　　　開封古城阻淺聞永叔䘮女
去年我䘮子與妻君聞我悲嘗俛眉今年我聞
若䘮女野岸孤坐還增思思君平昔憐此女戲
弄膝下無不宜昨來稍長應慧黠想能學母粉
黛施幾多恩愛付涕淚灑作秋雨隨風吹風吹
北來霑我袂哀樂相恤唯巳知自古壽夭不可
詰天高杳杳誰主之以道爲任自可遣目前况
有寧馨兒
　　　寄謝開封宰薛賛善
予生多不偶事事相與背適從平川役乃遇河
决潰舟膠在中野寸歩使心痗誰知赤縣尹勤
恤每外内文符飾亭長㓂盗虞䑕軰仍能饋餅
餌童稚仰所賚今又置酒壺惠問亦已再令我
淸夜飮是夕值月晦獨酌効謫僊而復無影對
如何亡情㳺似亦有世態家人誠可同况我昨
䘮配雖曰預朝裾左右無粉黛兀然唯書史舊
學猒瑣碎欲探文字工下筆語多礙却思君西
齋新治虛可愛燕坐禽鳥寂吟哦簿書退此樂
吾未如區區勞覆載
　　　草木
草木無處所動搖知風形今日萬葉黄昨日萬
葉青青旣漸衰變黄亦漸凋零人生恃歲月種
栢滿郊坰
　　　夢登河漢(六月二十九日)
夜夢上河漢星辰布其傍位次稍能辯羅列爭
光芒自箕歷牛女與斗直相當旣悟到上天百
事應可詳其中有神官張目如電光玄衣乗蒼
虬身珮水玉璫丘蛇與穹龞盤結爲紀網我心
恐且怪再拜忽禍殃臣實居下土不意渉此方
旣得接威靈敢問固不量有牛豈不力何憚使
服箱有女豈不工何憚縫衣裳有斗豈不柄何
憚挹酒漿卷舌不得言安用施穹蒼何彼東方
箕有惡務簸揚唯識此五者願言無我忘神官
呼我前告我無不臧上天非汝知何苦詰其常
豈惜盡吿汝於汝恐不祥至如人間疑汝敢間
於王扣頭謝神官臣言大爲狂駭汗忽爾覺殘
燈熒空堂
　　　寄宋次道中道
再來魏闕下舊友無一人或爲美官去或爲泉
下塵晚歲相知者操節許松筠日世常山公伯
仲文學均與我數還徃以義爲比鄰屢假篋中
書校證多䕶眞次述盈百卷補亡如繼秦中作
淵明詩平淡可擬倫于時多驕佚黄卷罕所親
昨以興西師徃徃劔射伸短衣誇走馬睅目語
常瞋欲效西山勇遂笑東魯仁捨本趨富貴乃
與市賈濵以此較於子素業固未泯前日之許
昌别君巳經旬偶然值河決窮坐如涸鱗臨風
思有寄夜詠還逹晨
　　　日蝕
赫赫初出咸池中浴光洗跡生天東不覺有物
來晦昧團團一片如頑銅前時蝦蟇食爾妃天
下戢戢無有忠責罵四方誰膽大仰頭憤憤唯
盧仝欲持寸刃去其害氣力雖有天難通是時
了無毫芒益徒有文字辯且雄仝死于今百餘
載日月幾度遭遮蒙有人見之如不見誰肯開
口咨天公老鴉居處已自穩三足鼎峙何乖慵
而今有觜不能噪而今有爪不能攻任看怪物
瞖天眼方且省事保爾躬日月與物固無惡應
由此鳥招禍凶吾意髣髴料此鳥定亦閃避離
日宮安逢后羿不乖暴直與審慤彎强弓射此
賈怨鳥以謝毒惡蟲二曜各安次災害無由逢
南不尤赤鳥東不誚蒼龍北龜勿吐氣西虎勿
嘯風五行不汨陳虞舜生重瞳我今作此詩可
與仝比功
　　　寄王江州
休嗟謫官去山根勝窮邊當職言無隱他時事
好還何嘗聞堠火唯是對爐烟潮到盆城否猶
期信可傳
　　　薛九公期請賦山水字詩
薛君堂懸山水字請我試作山水詩呼童磨墨
慰君意强作安得有好辭昔年曾是杜陵客東
城水上横此碑字方數尺形勢徤豈似取次筆
畫爲東城父老語於我推本剏自開元時不知
當時何所用費功鑱刻爲瓌奇我去長安十載
後此石誰輦來京師苑中構殿激流水暮春修
褉浮酒巵是時祠臣出不意酒半使賦或氣萎
日斜鳴蹕不可駐未就引去如鞭笞脫我幸得
預此列玉階立寫從然萁今雖下筆不稱意巳
書滿幅令君嗤
　　　七夕有感
去年此夕肝腸絶歲月淒凉百事非一逝九泉
無處問又看牛女渡河歸
　　　過開封古城
荒城臨殘日雞犬三四家豈復古阡陌但問新
桑麻頽垣下多穴所窟狐與蛇漢兵墮銅鏃靑
血爲土花
　　　通判桃花㕔(自此詩許州起慶曆/五年秋盡六年夏)
種桃西庭下有意延東風東風與雨至染出枝
上紅花底有小鳥其字曰桃蟲旣於桃得名爲
桃言女工翦羅作舞衣奉君歡莫窮舉杯無愧
者避世武陵翁
　　　任廷平歸京(并序)
廷平任君徃者登進士科入許幙後二年予被
太原公辟與君爲代君之嚴君以太子少保致
仕西都西都去許其道有三北趨鄭過函谷而
至洛陽其途而遠西趨汝由闕塞而河南其途
小艱然邇扵北道西北趨登封歷轘而至洛師
其途險惡不與二道比君之歸也捨二道之平
易踐西北之險惡何哉是非急扵拜慶耶豈特
與人情異歟噫人以爲險在君爲易由出扵天
誠不爲難也出天誠易險道可謂孝也乎及其
行予故作詩以送之
言之少室西定陟轘轅險歸心不避危夕枕屢
成魘秋聲故苑空野氣荒陵掩獨念京洛塵曾
將客衣染
　　　和通判太愽雞冠花十韻
神農記百卉五色異甘酸乃有秋花實全如雞
幘丹籠烟何聳聳泫露更團團取譬可無意得
名殊足觀逼眞歸造化任巧即彫剜赤玉書畱
魏丹砂句誦韓(魏文帝與鍾繇求玉玦書論玉/云赤如雞冠韓文公闘雞聮句)
(云頭垂/碎丹砂)誠能因物比誰謂一時難有客驅辭頴
臨風運筆端嘗嗟古吟缺每惜此芳殘揣情苦
精妙繼音慙未安
　　　秋夜感懷
風葉相追逐庭響如人行獨宿不成寐起坐心
屏營哀哉齊體人魂氣今何征曾不若隕籜繞
樹猶有聲涕淚不能止月落雞號鳴
　　　依韻和通判八月十五夜招翫月二章
㝷常圓魄豈不好競愛今宵分外明明極只知
無隔礙誰言桂樹向中生
一年一見最堪惜百歲百夕能幾多縱有明年
似今夕明年同㑹復如何
　　　蚯蚓
蚯蚓在泥穴出縮常似盈龍蟠亦以蟠龍鳴亦
以鳴自謂與龍比恨不頭角生螻蟈似相助草
根無停聲聒亂我不寐每夕但欲明天地且容
畜憎惡唯人情
　　　秋風
秋風不饒物斗至聲巳惡青林葉尚䌓雖好將
恐落人意誠愛惜節候肯相若白髪無再玄盛
衰茲可度
　　　韓宗彥寺丞通判鄧州
徃歲陪祠泰壇下始一相見如相知我今入幙
君有待喜得欵語勝前時便嗟陳事日侵汨雖
欲數靣曾無期忽聞兵吏巳迎候馬有行色車
將脂賀君有意事清簡太守亦鄙㝷常爲騏驥
歩驟豈局促鳯皇羽翼多威儀漢家近親不復
有召父舊聞扵今隳隳由狂者生利害曾未略
究民間宜秪言引水幸圭賦矯請罷毁功何施
千載厚惠一日去至今農畆空嗟咨夫子才高
識且遠勿畏勢力重扶持他年人作去思頌願
以大字書長碑
　　　韓欽聖問西洛牡丹之盛
韓君問我洛陽花爭新較舊無窮巳今年誇好
方絶倫明年更好還相比君疑造化特着意果
乃區區可羞耻嘗聞都邑有勝意旣不鍾人必
鍾此由是其中立品名紅紫葉繁矜色美萌芽
始見長蒿萊氣熖旋看壓桃李乃知得地偶增
異遂出群葩號奇偉亦如廣陵多芍藥閭井荒
殘無可齒淮山邃秀付草樹不産髦英産佳卉
人扵天地亦一物固與萬類同生死天意無私
任自然損益推遷寧有彼彼盛此衰皆一時豈
關覆燾爲偏委呼兒持𥿄書此說爲我緘之報
韓子
　　　夢感
生哀百十載死苦千萬春何爲千萬春厚地不
復晨我非忘情者夢故不夢新宛若昔之日言
語㝷常親及窹動悲腸痛逆如刮鱗
　　　秋鴈
秋鴈多夜飛前羣後孤來儔合鳴自得隻去音
巳哀哀音能感人腸酸非食梅共將形影對安
得不早衰
　　　依韻和通判把菊有寄
湖邊草樹多蠧葉巳少色唯菊不畏霜淡艷如
有德自與蘭並生非因人所植愛貴曾未猒秋
日短苦逼朋好各相望採持空歎息臨杯不能
飮對案不能食借問君何憂節物感人極
　　　曹承制知永康軍(脩)
鐡驄黄金羈年少蜀城守蜀城臨古江正在離
岸口離岸李凉鑿其利實不乆旣避沫水害又
以漑田畝大此百民宜遺祠奉牲酒行當謹厥
事無乃爲政首
　　　三鳥
翩翩三奇鳥各擇松桂宜二鳥同所向並立高
高枝一鳥依别樹屈比二鳥卑嗟嗟天下鳥莫
與三鳥期三鳥鳴少和蒿間多鸒斯頻頻徒爾
黨三鳥安可欺
　　　龍箕一首(并序)
在昔賢人良輔之生也或山之神靈和氣之鄰
或星之魄曜晶明之所鍾故詩有嵩高之作稱
厥甫申傅說騎箕之說又得之前古公之誕日
考之星歷月次于箕宜與說同也夫登翊王室
爲宋鉅臣豈徒然歟謹依雅頌作龍箕一章十
八句以獻
龍箕在天莫不孕靈我公生之旣生旣德曾誰
與京爰弼帝右繼序其榮之賛我太平萬事其
成之殿我輔邦庻民其寧之政靡薄厚百職其
揚之宜言顯光永錫乎后王迺祝眉壽迺獻兕
觥福禄其將之
宛陵先生集卷第二十五
宛陵先生集目錄卷第二十五
　　送謝寺丞及第　苦熱
　　和廷老三月十四日
　　劉薛二君過予　荅宗說遺氷
　　劉殿丞通判建州　和中道伏日
　　和蔡仲謀苦熱　儼上人粹隱堂
　　送鄭都監瀛州　送刁安豐
　　劉八飮將散　贈張處士
　　將行與仲謀　荅裴送序意
　　和應之晚景　送楊秘丞入蜀
　　乙酉六月二十一日
　　聞永叔䘮女　寄謝開封薛宰
　　草木　夢登河漢
　　寄宋次道中道　日蝕
　　寄王江州　薛九請賦山水字詩
　　七夕有感　過開封古城
　　通判桃花㕔(許州起慶曆五/年秋六年夏)
　　任廷評歸京　和通判雞冠花
　　秋夜感懷　和通判招翫月
　　蚯蚓　秋風
　　韓寺丞通判鄧州　韓欽聖問西洛牡丹
　　夢感　秋鴈
　　和通判有寄　曹承制知永康軍
　　三鳥　龍箕

目錄終
宛陵先生集卷第二十六
　　　　　　　　宋宛陵梅堯臣聖俞著
　　　李廷老自蔡州見訪云明日便歸鄭
故人夜相過秉燭爲開席車馬立在門罇酒豈
暇索亹亹别後言怱怱恨將適旣去暝色合不
可見行跡
　　　墨竹
許有盧娘能畵竹重抹細拖神且速如將石上
蕭蕭枝生向筆間天意足戰葉斜尖點映間透
勢虛粘斷還續粉節中心豈可知淡墨分明在
君目
　　　江寧李諌議
滄江石頭下沄沄瀉天東寒潮日夕至不與廢
興同陛下始封地氣象常鬱葱六代有舊跡物
景付與公切莫負山水可追王謝風
　　　方在許昌幕内弟滁州謝判官有書邀
　　　余詩送近聞歐陽永叔移守此郡爲我
　　　寄聲也
從事滁陽去寄音苦求詩吾詩固少愛唯爾太
守知不敢輙所拒勉勉作此辭山城本寂寞物
色同淮夷淮俗舊輕僄未識遠愽宜無將麟在
郊便欲等文貍爾去事太守當矯庸庸爲伊人
道義富嘗立天子墀我軰在蟻垤難謂太華卑
又若㳺蹄涔安見滄海涯况扵爾實親吿爾爾
勿疑
　　　送胥裴二子廻馬上作
陰陰雪雲低㳺子去將懶豈惟逰子倦疲馬行
亦欵送罷我獨還廻看鴈爲伴念此日暮時寂
寞閉竹舘
　　　𥘉冬夜坐憶桐城山行
我昔吏桐鄕窮山使屢躡路險獨後來心危常
自怯下顧雲容容前溪未可渉半崕風䬃然驚
鳥爭墮葉修蔓不知名丹寶坼在莢林端野䑕
飛緣挽一何捷馬行聞虎氣竪耳鼻息􁣥遂投
山家宿駭汗衣尚浹歸來撫童僕前事語妻妾
吾妻常有言艱勤壯時業安慕終日閒咲媚看
婦靨自是甘努力于今無所懾老大官雖暇失
偶淚滿睫書之空自知城上鼓三疊
　　　和平叔道傍竹
野田有修竹叢踈飽扵霜下上乏佳禽左右雜
枯桑豈無行路子行路猒榛荒忽見此翠色徘
徊未能忘車馬去何疾廻顧隔山岡
　　　荅裴如晦
懷我歌我辭乃知行子倦音雖彼妙發想若此
可見歌竟夜燈靑野窓鳴濕霰髣髴聞孤鴻飛
急應有羡
　　　夜酌趙侯家聞合流曹光道詣府遂訪
　　　之一夕縱談明日光道赴本任邀余詩
　　　送因叙其言以贈焉
方與舊將飮談兵燈燭前聞有故交至心喜輙
論邊跨馬踏明月徃見競畱連且共語岀處子
懷予乆然男兒太平時功業未可先故當守詩
書道義躋古賢苟復不得用卷以放林泉吾藴
誠若此柰何貧所纒仕宦偶同郡文字可以傳
行行志茲語聊用樂永年
　　　暮雪
暮雪止復落暗積如避人平明視庭中物物各
巳新草木一變妍枯槁忘其眞隨風來無迹高
下得以均采薇歌卒章霏霏霑車輸今豈無是
作勞苦不足陳
　　　西湖對雪
獨玩湖中雪移舟水凍灣寒塘起孤鴈危樹失
前山著物偏能積衝風不礙還無慙子猷興都
盡剡溪間
　　　依韻和資政侍郎雪後書事
風旗冷落偏欺酒衆樹芳菲欲並梅人意不知
南畝望只驚鴻鴈向川來
　　　王龍圖知江陵
捧詔岀荆州天心寄遠憂行車踐殘雪寒色犯
輕裘祖軷山川闊歌驪道路愁吏迎多越乗兵
衛粲吳鈎地與蠻溪接江通漢水流風宜橘林
賦俗尙竹枝謳樽爼思疇日烟雲感舊㳺終當
勞侍從寧乆渚宮畱
　　　依韻和通判太愽雪後招飮二首
雪晴何所樂樂趣在杯中况復君家美雕盤膾
縷紅
邀飮奏醴醪案杯烹蟹螯吾非獨醒者莫誦楚
人騷
　　　依韻和資政侍郎雪後登看山亭
湖上晴烟凍未收湖中佳景可遲畱更臨危樹
看群岫雪色嵐光向酒浮
　　　雪中通判家飮廻(時一卒/彈胡琴)
朔風聲滿枯桑枝陰雲不定蛟龍歸凍禽聚立
高樹時密雲萬里增寒威訪君畱連舉酒巵胡
琴奏罷歡巳微小駒跨去沒四蹄飄花凌亂霑
人衣醉月遠望天地迷何暇更問孤鴻飛茅屋
豈無單且饑平明共賀麥壠肥
　　　雪後資政侍郎西湖宴集偶書
潭心不凍處鴈鶩自相依積雪正無際因風忽
起飛初驚如避弋復下信忘機偶得從公飮聊
書此景歸
　　　近有謝師厚寄襄陽柑子乃吳人所謂
　　　緑橘耳今王德言遺姑蘇者十枚此眞
　　　物也因以詩荅
荆州持大橘亦自名黄柑忽得洞庭美氣味何
可參遂生吳洲思恨不羽翼南
　　　運使劉察院因按歷歸西京拜省
在昔志四海所遇非一途朝以言悟主夕卽被
金朱于茲亦未幾用直升雲衢臺分東西屬御
史從子除天馬日千里豈並局促駒朔北遏亂
萌襃嘉賜璽書乃衣漢使繡威譽傾國都借問
世上榮萬國與此殊明朝歸洛陽聊且餞高車
亭堠况非遠春郊無疾驅
　　　余之親家有女子能點酥爲詩并花果
　　　麟鳯等物一皆妙絶其家持以爲歲日
　　　辛盤之助余䘮偶兒女服未除不作歲
　　　因轉贈通判通判有詩見荅故走筆酬
　　　之
翦竹纒金大扵掌紅縷龜紋挑作網瓊酥點出
探春詩玉刻小書題在牓名花雜果能眩眞祥
獸珍禽得非廣礧落男兒不足爲女工餘思聊
可賞
　　　元日
昔遇風雪時孤舟泊吳埭江潮未應浦盡室坐
相對行庖得海物醎酸何瑣碎乆作北州人食
此欣巳再是時值新歲慶拜乃唯内草率具盤
餐約略施粉黛舉杯更獻酬各爾祝鮐背咀橘
齒病酸目巳驚老態豈意未幾年中路苦失配
嘉辰衆所喜悲淚我何耐曩歡今巳哀日月不
可頼前視四十春空期此身在世事都猒聞讀
書未忍退過目雖巳忘寧捨心乆愛何當徃京
口竹里翦荒穢行歌樂暮節薪菽丼自刈
　　　通判遺新柳
園柳發新荑官居雪尚壅君喜持報春衰意非
舊勇芳菲卽可挿予髪慙種種
　　　送孫曼卿鏁㕔赴舉
舊果豈非好截樹接新枝欲變明年花曾不根
本移屈彼自然性曰茲山水卑子才寶艷富从
爲人所推固當升高科我送作此詩
　　　依韻和劉察院送客廻過潩水馬上有
　　　作
車騎踏春堤翛然思如濯望驄人自避解凍魚
方樂拏流古樹根跨岸枯薪彴烟雲淡淡天嫩
緑生叢薄
　　　不知夢
夢中不知夢但謂平常時相與共笑言焉問乆
别離有贈若有得及覺已失之人生在世間何
異夢寐爲
　　　郟城道中
行行溪水邊鏡碧不可唾安知有沫流草木多
偃卧潭鳥瞥復沒灘沙淨如簸不獨荆州民居
險頸癭大
　　　汝州後池聽水
春水泉脉動分嵓臨澗源津津岀石齒泠泠縈
竹根猶和野雲翠復落郡池喧心靜意自適不
知朝市煩
　　　春鳩
鳴鳩識陰晦聒聒䳄逐雄鵲巢汝得共可蔽雨
與風春物况不晚杏蕚巳半紅試看池舘間燕
雀隨西東
　　　畱别汝守王待制仲儀
來時柳未芽去見杏吐蕚相歡無幾日節候巳
非昨邂逅二十年三遇三暌索會合信難常焉
用計踈數
　　　夢覺
夕夢多夢之覺來遂成憶憶子生平時事徃無
一得信若此夢寐豈不見顏色復存來吿言言
虛音匪黙是覺曷爲眞覺夢可以惑
　　　汝州
主人少聽我爲言風土殊美哉靣有顙生此頸
若壺噫號無冬夏歲禱無嗟吁只憐郡池上不
異山林居
　　　逢牧
國馬一何多來牧郊甸𥘉大群幾百雜小群數
十驅或聚如闘蟻或散如驚烏或踐麥無根或
囓樹無膚牧卒殊不顧抱鞭人民墟欲酒與之
飮欲食與之餔日暮卒醉飽枕鞭當路隅茫茫
非其土誰念有官租
　　　寄滁州歐陽永叔
昔讀韋公集固多滁州詞爛熳寫風土下上窮
幽奇君今得此郡名與前人馳君才比江海浩
浩觀無涯下筆猶高㠶十幅美滿吹一舉一千
里只在頃刻時㝷常行舟艫傍岸撑牽疲有才
苟如此但恨不勇爲仲尼著春秋貶骨常苦笞
後世各有史善惡亦不遺君能切體類鏡照嫫
與施直辭鬼膽懼微文姦魄悲不書兒女書不
作風月詩唯存先王㳒好醜無使疑安求一時
譽當期千載知此外有丼脆可以奉親慈山𬞞
采笋蕨野膳獵麏麋鱸膾古來美梟䏑今且推
夏果亦瑣細一一舊頗窺圓尖剝水實青紅摘
林枝又足供宴樂聊與子所宜愼勿思北來我
言非狂癡洗慮當以淨洗垢當以脂此語同飮
食遠寄入君脾
　　　衛州通判趙中舍
我乆在河内頗知衛風俗沙田多種稻野飯殊
脫粟况聞别乘至佇望大河曲飮罷何以贈柔
條路傍緑
　　　資政王侍郎命賦梅花用芳字
許都二月杏𥘉盛公府後園梅亦芳因思江南
花最早開時不避雪與霜主人惜春春未晚遂
命官屬携壺觴酒行守吏摘花至素艷紫蕚繁
扵裝夭桃穠李不可比又况無此清淡香豈辭
盡醉對顏色頻嗅競粘鬚蘂黄何時結子助調
鼎我心舊職不敢忘
　　　歐陽永叔寄琅琊山李陽冰篆十八字
　　　并永叔詩一首欲予繼作因成十四韻
　　　奉荅
我坐許昌塵土中山翠泉聲違眼耳公雖被謫
守滁陽日少郡事窮山水東南有風西北來忽
得書詩連數𥿄并寄陽冰古篆字字形矯矯龍
虵起其文乃只題姓名大曆六年春氣尾報云
此篆無人知野僧好事爲公指公畱嵓下乆徘
徊公剔莓苔汲泉洗點畫雖然未苦訛霜侵風
剝多皴理公疑鳥迹踏蒼崕山祇愛惜將有以
雲藏至今不近俗月伴古源清且泚此石公知
石不知公與前人定知巳墨模幾幅許傳玩譬
扵玦玉終可喜况復爲詩刻其下句奇字峻驚
山鬼何當少得從公㳺爲公揮筆寧非美
　　　依韻荅范天民
古今冠佩立朝人多作北山松下塵我愛蟠桃
種來乆開花結子不由春
　　　樊推官勸予止酒
少年好飮酒飮酒人少過今旣齒髪衰好飮飮
不多每飮輙嘔泄安得六府和朝酲頭不舉屋
室如盤渦取樂反得病衛生理則那予欲從此
止但畏人譏訶樊子亦能勸苦口無所阿乃知
止爲是不止將如何
　　　依韻和通判二月十五日雨中
仲春月旣望物候恰分中窓聽五更雨花開前
日風詩成止酒後病怯舉杯空短髪雖然黑心
如一老翁
　　　感春之際以病止酒水丘有簡云時雨
　　　乍晴物景鮮麗疑其未是止酒時因成
　　　短章奉荅
東風固無迹何處見春歸土逐草心坼雨兼花
片飛雖憐柔甲長只恐艷條稀君但惜晴景休
言止酒非
　　和永叔琅琊山六詠
　　　歸雲洞
洞深豈不有神物朝朝但見雲飛還雲收雨歇
草樹濕澗下流水空潺潺
　　　琅琊溪
枯藤垂溪水巳消溪水濺濺石間亂潭靜鳥呼
人渡時鳥驚人語來還散
　　　班春亭
林下鳩鳴坼晴杏田間水漫春溶溶使君固自
足風美時傍靑山去問農
　　　庻子泉
沙穴石竇無限泉此泉縁底名不滅庻子去來
多少年依舊清心共泉潔
　　　石屏路
㝷常畵屏多畵山何意此山還作屏峭排直上
幾千尺下有石路莓苔靑
宛陵先生集目錄卷第二十六
　　李廷老見訪　墨竹
　　江寧李諫議　寄永叔
　　送胥裴二子廻　憶桐城山行
　　和平叔道傍竹　荅裴如晦
　　夜酌趙侯家　暮雪
　　西湖對雪　和資政侍郎雪後
　　王龍圖知江陵　和通判雪後招飮
　　和資政登看山亭　雪中通判家飮廻
　　　雪後西湖宴集　荅王德言遺柑
　　　劉運使因按拜省　荅通判
　　　元日　通判遺新柳
　　　送孫曼卿鎻應　和劉察院送客廻
　　　不知夢　郟城道中
　　　汝州後池聽水　春鳩
　　　留别汝州王待制　夢覺
　　　汝州　逢牧
　　　寄滁州歐陽永叔　衛州倅趙中舍
　　王侍郎命賦梅花　荅永叔寄篆字
　　和荅范天民　樊推官勸予止酒
　　和通判雨中　荅水丘
　　和永叔琅琊六詠

目錄終
宛陵先生集卷第二十七
　　　　　　　　宋宛陵梅堯臣聖俞著
　　　荅宋學士次道寄澄心堂𥿄百幅
寒溪浸楮舂夜月敲冰舉簾匀割脂焙乾堅滑
若鋪玉一幅百錢曾不疑江南老人有在者爲
予嘗說江南時李主用以蔵秘府外人取次不
得窺城破猶存數千幅致入本朝誰謂奇漫堆
閒屋任塵土七十年來人不知而今製作巳輕
薄比扵古𥿄誠堪嗤古𥿄精光肉理厚邇歲好
事亦稍推五六年前吾永叔贈予兩軸令寶之
是時頗叙此本末遂號澄心堂𥿄詩我不善書
心每愧君又何此百幅遺重增吾赧不敢拒且
置縑箱何所爲
　　　二月雨後有蚊蚋
春夜一二蚊蚋飛乆不見之尙可喜而今稍喧
來聒人向後更暖柰爾觜
　　　春寒
春晝自陰陰雲容薄更深蝶寒方歛翅花冷不
開心亞樹靑帘動依山片雨臨未嘗辜景物多
病不能㝷
　　　荅韓三子華韓五持國韓六玉汝見贈
　　　述詩
聖人扵詩言曾不專其中因事有所激因物興
以通自下而磨上是之謂國風雅章及頌篇刺
美亦道同不獨識鳥獸而爲文字工屈原作離
騷自哀其志窮憤世嫉邪意寄在草木蟲邇來
道頗䘮有作皆言空烟雲寫形象葩卉詠靑紅
人事極䛕謟引古稱辨雄經營唯切偶榮利因
被蒙遂使世上人只曰一藝充以巧比戲弈以
聲喻鳴桐嗟嗟一何陋丼用無言終然古有登
歌緣辭合徴宮辭由士大夫不出扵瞽矇予言
與時軰難用猶篤癃雖唱誰能聽所遇輙瘖聾
諸君前有贈愛我言過豐君家好兄弟響合如
笙叢雖欲一一報强說恐非衷聊書類頑石不
敢事磨礱
　　　前以詩荅韓三子華後得其簡因叙下
　　　情
前者報君詩妄說良有以昔予在京師多爲人
所詆短章然無工實未甘藝比因君有過褒聊
且發憤悱何言敢爲師乃是貴不韙平常遭口
語攅集猶毒矢此論苟一出是非必蜂起偶爾
道瘖聾多疑巳竊指雖恃不欺衷恨未致速死
安得二頃田歸耕曷爲耻誰能事州郡雞狗徒
聒耳
　　　過頴橋懷永叔
昔送之官東郡時夜䦨對酒風揭屋君今淮海
予再過古驛依依老槐緑
　　　椹澗晝夢
誰謂死無知每出輙來夢豈其憂在途似亦會
相送初看不異昔及窹始悲痛人間轉靣非淸
魂殁猶共
　　　靈樹舗夕夢
晝夢同坐偶夕夢立我左自置五色絲色透縑
囊過意在畱補綴恐衣或綻破殁仍憂我身使
存心得墮
　　　汝州王待制以長篇勸予復飮酒因謝
　　　之
前因飮酒多乃苦傷營衛嘔血踰數升幾不成
病肺上念父母老下念妻兒稚不死常抱痾於
身寧自貴樊子來勸我止飮良有謂公復遺我
詩責我詞甚毅指以年齒衰非酒何養氣春飮
景可樂夏飮暑可避秋飮心忘愁冬飮暖勝被
醉歌人不怪醉言人不忌在酒功實多止酒酒
何罪假如壽九十今子巳半世不飮徒自苦未
必止爲利胡汨妄與眞恐乖逹者意屈原吟澤
畔方悟獨醒累子居今之時安免人病議是以
告子勤子守亦謬計我讀纔一過不覺顏起愧
自茲願少飮但不使疾熾書此以謝公公言誠
有味
　　　陪王待制淸涼院觀牡丹賦詩
公言牡丹盛未覩古人詩品衆自爭貴葉多方
見奇名因他姓著色爲别根移華髪我何感洛
陽年少時
　　　和王待制牡丹詠
誰移洛川花一日來汝海濃淡百般開風露幾
畨改傍欄人自醉惜翦春有待使君方少年共
賞喜我在
　　　洛陽牡丹
古來多貴色殁去定何歸淸魄不應散艷花還
所依紅棲金谷妓黄值洛川妃朱紫亦皆附可
言人世稀
　　　汝州等慈寺閣望嵩岳
崢嶸古寺閣蒼山挿晴簷少室出天外巍巍何
尊嚴王都在其下風露國所霑日暮飛雲歸巳
失中頂尖
　　　睡意
少時好睡常不足上事親尊日拘束夜吟朝誦
無暫休目胔生瘡臂消肉今踰四十無所聞又
况䘮妻仍獨宿虛堂淨掃焚淸香安寢都忘世
間欲花時啼鳥不妨喧清暑北窓聊避燠葉落
夜雨聲滿堦雪下暁寒低壓屋四時自得興味
佳豈必鏘金與鳴玉萬事易猒此不猒眞可飬
恬無夭促且夢莊周化蝴蝶焉顧仲尼譏朽木
人事幾不如夢中休用區區走榮禄
　　　三月十四日汝州夢
我歸十九年飮不負升斗昨夕夢見之謂須多
置酒雖慰魂來言定不復入口俟當返吾廬且
爲貯罌缶夢寐何敢欺從笑愚所守
　　　再别仲議
前别歲月遠道同情相親三旬忽相見愈厚不
猒頻昔云思數靣今無愧古人睠然東去懷紛
若陌上塵
　　　夕發陽翟
我行陽翟道慕雨原上急麒麟塜相望霹靂碑
下立農耕傍山去鬼火迸林入莫問泉下人馬
隤衣更濕
　　　缺月
缺月來照屋角時西家狗吠東家疑夜深精靈
鬼𥘉動僁窣古莾無風吹
　　　道次靈井
井靣水不動傍分龍鱗激泉氣時生漚上湧光
的皪深苔翠堪染石底清可覿旱歲或來祠彈
絃屬靈覡
　　　荅江十鄰幾
蔡州雖非遐作書素所懶春風領燕來得君詞
欵欵燕廻須在秋此報莫言緩何日見嵇康重
彈廣陵散
　　　喜謝師厚及第(時第一甲二十八/人君名在二十三)
宿雨洗新綠朝日𥘉聞鸎風從天門來吹下玉
簡名列星二十八經緯何縱横南方朱鳥目光
熖令人驚其餘撒沙衆龜龞瓜瓠明吾欣安石
後世世有令聲
　　　孟夏二日通判太愽惠庭花二十枝云
　　　是手植因以爲荅
前日巳春盡夏卉抽嫩青唯君所植花餘紅猶
滿庭常惜畏景逼贈未及飄零欲挿爲之醉但
慙髪星星
　　　水丘扵西湖得活鯽魚三尾見遺余頃
　　　在襄城獲數尾時歐陽永叔方自乾德
　　　移滑臺畱待其至且有詩後居京師蔡
　　　仲謀者亦有以贈乃思襄時所畱復有
　　　詩扵今三得三詠之矣
襄城得圓䱶畱以待吾友大梁又得之始憶終
按酒今君復持贈重念滁陽守滁陽石瀬中此
物豈無有三得實嘉遺我敢自私口口且不爭
丼事亦難利誘
　　　和江鄰幾見寄(自此許州起慶曆/六年夏盡其年終)
清風當晝起吹我庭下槐軒軒枝上葉碎影亂
緑苔左右無人聲時有啼禽來啼禽感所懷其
音一何哀思歸無曉夕血滴山榴開曰予當是
時爲之腸九廻江子方謫官復有擬古才遠寄
平淡辭曷報瓊與瓌
　　　雀奪燕巢生四雛
去年燕營巢啣泥入我廬秋歸春復來横被雀
所居翩然去不較義者欲與除毁覆必傷卵愛
彼此何踈乃竢長黄口逐之寧曰紓果得生四
雛卉色頭戢如後當還燕巢穿屋不害余
　　　和歐陽永叔啼鳥十八韻
南方窮山多野鳥百種巧口乗春鳴深林參天
不見日滿壑呼嘯誰識名但依音響得其字因
與尔雅殊形聲我昔曾有禽言詩粗究一二啼
嚎情苦竹岡頭泥滑滑君時最賞趣向精餘篇
亦各有思致恨未與盡衆鳥評君今山郡日無
事靜聽鳥語如交爭提壺相與來勸飮戴勝亦
助能勸耕我念此鳥頗有益如欲使君勤以行
勸耕幸且强職事勸飮亦兾無獨醒杜鵑蜀魄
哭歸去小人懷土愼勿聽城頭春鳩自謂拙鵲
巢輙處安得平高窠喬木美毛羽哢吭葉底無
如鶯口中調簧定何益下啄蚯蚓孰曰清自餘
多類不足數一一推本煩神靈我居中土别無
鳥老鴉鸜鵒方縱横教雛呌噪日群集豈有勸
酒花下傾願君切莫猒啼鳥啼鳥扵君無所營
　　　和永叔桐花十四韻
湛湛碧井水其上有梧桐春隨井氣生白花飛
濛濛曉枝滴丼露味落寒泉中結實待瑞羽歲
晚半枯空桐旣無鳯皇井豈濳蛟龍乃知至神
物未易令人逢當時集頴川偶值黄次公次公
入爲相此鳥曷不從遂使神鶡雀竟用奇怪窮
我言非毁古欲遵平直蹤我願二千石但使德
化隆有桐鳯不來扵桐無愧容有鳯政不舉扵
鳯何爲崇荅君桐花篇聊以發我衷
　　　和王仲儀詠癭二十韻
汝水岀山險汝民多病癭或如鷄精滿或若猿
嗛並女慙高掩襟男大闊裁領飮水擬注壺吐
詞侔有鯁樗里旣巳聞杜預亦不幸秦人號智
囊吳瓠繫狗頸　常住頥彾㣔安及脛只欲
仰問天無由俯窺井挾帶歲月深冐犯風霜冷
猒惡雖自知剖割且誰肯不唯羞把鏡仍亦愁
弔影内療煩羊厴外砭費針頴在木曰楠榴刳
之可爲皿此誠無所用旣有何能辟(音/屏)膨脝厠
無首臃腫異臚頂難將靣目施可與胎胞逞賢
哉臨汝守世德調金鼎氓俗雖醜乖教令日修
整風土恐隨遷晨昏憂屢省儻欲便慈顏名城
不難請
　　　憶吳松江晚泊
念昔西歸時晚泊吳江口廻堤遡清風淡月生
古柳夕鳥獨遠來漁舟猶在後當時誰與同涕
憶泉下婦
　　　使者自隨州來知尹師魯寓止僧舍語
　　　其處物景甚詳因作詩以寄焉
驛使話漢東故人遷謫處所居雖非居有樹卽
嘉樹日膳或鷄㹠時𬞞多荀芋夜堂虵結蟠晝
戸鵲噪聚著書今未成愛靜巳得趣予欲訪其
人炎蒸未能去
　　　夏日對雨偶成寄韓仲文昆弟
日日城頭雨還添湖上波窓中人自聽門外潦
應多不畏車生耳還愁麥化蛾吾廬無所有頻
看壁間梭
　　　憶將渡揚子江
月暈知天風舟人夜相語平明好挂㠶白浪須
出浦此身猶在吳歸夢預到楚今日念同來吾
妻巳爲土
　　　秀叔頭虱
吾兒乆失恃髪括仍少櫛曾誰具湯沐正爾多
蟣虱變黑居其元懷絮宅非吉蒸如蟻亂緣聚
若𧖟初岀鬢搔劇蓬葆何暇嗜梨栗翦除誠未
難所惡累形質
　　　稚子獲雀雛
屋頭小雀雛氣力苦未長乗暄學調羽忽掛蜘
蛛網其母不能救啁啾空下上乃爲人所探不
是蟲絲枉
　　　丙戌五月二十二日晝寢夢亡妻謝氏
　　　同在江上早行忽逄岸次大山遂徃逰
　　　陟予賦百餘言述所覩物狀及窹尚記
　　　句有共登雲母山不得同宮處倣像夢
　　　中意續以成篇
晝夢與子行早發江上渚共登雲母山不得同
宮處何嗟不同宮似所猒途旅樹杪俯烏巢坼
㲉方仰乳雄雌更守林號噪見飛䑕䑕驚竪毛
怒裊枝如發弩逡廵吼風雲遠望射嵓雨東南
横虹霓萬壑水噴吐下㝷歸路迷欲暮各愁語
忽覺皆巳非空庭日方午
　　　蜜
燕㗸芹根泥蜂掇花上蘂帶雨兩股飛所取日
能幾調和露與英凝丼滑扵髓天寒百蟲蟄割
房霜在匕燕巳成雛歸蜂憂凍餒死乃見萬物
心多爲造化使
　　　王德言自後圃來問疾且曰圃甚蕪何
　　　不治因荅
幾日不行圃野草過人頭客怪苦荒穢誰與持
鋤鉤雖然自薅薙抱痾方吿休卽當秋風高掃
蘀將遲逰
　　　夢覩
閉目光不揚夢覩良亦審旣非由目光所見定
何禀白日杳無朕㝠遇嘗在寢此恨不可窮悲
淚空流枕
　　　悲書
悲愁快扵刀内割肝腸痛有在皆舊物唯爾與
此共衣裳昔所製篋笥忍更弄朝夕拜空位繪
寫恨少動雖死情難遷合姓義巳重吾身行將
衰同穴詩可誦
　　　合流曹光道惠鉅李知其炎酷中有此
　　　味味亦可樂也輙以詩寄
頴傍成蹊李其實小於拳誰知皴枝痩生此紺
玉鮮摘以筠梢籠沉以石根泉濛濛粉未落粲
粲葉猶連䕃樹咀丼液安知有苦煎報君惜茲
樂時詠逍遥篇
　　　深夏忽見柰樹上猶存一顆實
纍纍後堂柰落盡風雨枝行樂偶散歩倚杖聊
縱窺林葉隱孤實山鳥曾未知物亦以晦存悟
茲身世爲
　　　病癰在吿韓仲文贈烏賊觜生醅醬蛤
　　　蜊醬因筆戲荅
我嘗爲吳客家亦有吳婢忽驚韓夫子來遺越
鄕味與官官不識問儂儂不記雖然苦病癰饞
吻未能忌
　　　寄光化退居李晉卿
乆無歸田人今喜子去禄移家漢水濵日見漢
水緑川鱗可爲饔山毛可爲蔌竟歲猒徃還行
堤樂風俗青巾艑上郎漆鬢顏如玉倚檣臨落
照獨唱江南曲聽若在江南歡然自爲足我心
雖有羡未遂平生欲更期畢婚嫁方可事嵒麓
買山須買泉種樹須種竹泉以濯吾纓竹以慕
賢躅此志應不忘他時同隱錄
　　　汝南江鄰幾云鄎南並淮浮光山有張
　　　隱居種松檜扵其上飬母甚孝時有猛
　　　獸馴庭中又郡西麻田山土沃泉美乆
　　　不墾有劉叟者闢而居之近董氏黄氏
　　　欲買土爲鄰故江有慕之之作予輙次
　　　其韻
峩峩淮山上中有隱者棲不知松檜下但見虎
豹蹊人群固巳遠樵客入猶迷且奉采蘭飬應
無抱玉啼麻田異麻源石路春無泥髙士不近
俗更在西嶺西石泉飮自足深壑無人躋不學
淮南王安問犬與雞二人逍遥性所樂唯杖蔾
復有來慕鄰他年寧荅嵇願君且勉職聖世未
易暌
　　　魏文以予病渴贈薏苡二叢植庭下走
　　　筆戲謝
媿無相如才偶病相如渴潩水有丈人薏苡分
叢茇爲飮可扶衰餘生幸且活安知惡巳者不
願變野葛
宛陵先生集卷第二十七
宛陵先生集目録卷第二十七
　　荅宋學士寄𥿄　二月雨後有蚊蚋
　　春寒　荅三韓見贈述詩
　　叙荅三韓簡　過頴橋懷永叔
　　椹澗晝夢　靈樹鋪夕夢
　　謝王汝州勸復飮　陪王待制觀牡丹
　　和王待制牡丹詠　洛陽牡丹
　　等慈寺望嵩岳　睡意
　　三月十四日汝州夢
　　　再别仲儀　夕發陽翟
　　　缺月　道次靈井
　　　荅江十鄰幾　喜謝師厚及第
　　　荅通判惠庭花　水丘遺魚
　　　和鄰幾見寄　雀奪燕巢
　　　和永叔啼鳥　和永叔桐花
　　　和王仲儀詠癭　憶吳松江晚泊
　　　寄尹師魯　夏日寄韓仲文
　　　憶將渡楊子江　秀叔頭虱
　　稚子獲雀雛　丙戌五月晝夢
　　蜜　荅王德言
　　夢覩　悲書
　　寄曹光道惠李　深夏尚見柰樹有實
　　戲荅仲文惠海味　寄光化退居李晉卿
　　次酬江鄰幾　戲謝魏文惠薏苡

目録終
宛陵先生集卷第二十八
　　　　　　　　宋宛陵梅堯臣聖俞著
　　和資政侍郎湖亭雜詠絶句十首
　　　遠山
挿雲千萬重一望不可暫前嶺與後峰翠色濃
復淡
　　　蓮塘
不畏塘雨急鈿葉自相遮紋禽忽驚去衝落波
上霞
　　　漁潭
烟潭深不極鑑碧無菱花日脚下波心澄江見
魚蝦
　　　稻畦
淺淺碧水平靑靑稻苗長偏知楚客愛白鷺飛
下上
　　　苔徑
林間夏雨滋復有斜陽照緑淨不揺風從教春
草笑
　　　流泉
石齒嚼寒聲𥻘𥻘縈曲處有時浮落英又過城
根去
　　　小橋
伐桂向芳洲跨波灣勢小時愛㳺人渡㳺人在
林杪
　　　漁艇
古木刳爲舟野藤牽作纜釣人寒雨中遠望烟
蓑暗
　　　採菱
紫角菱實肥靑銅菱葉老孤根未能定不及寒
塘草
　　　汀鷺
食魚日巳晚矯翼烟際還不與鴈鶩競風標亦
自閒
　　　王德言夏日西湖晚歩十韻次而和之
雨餘殘照在塘靜獨行行荷積水珠重天收霓
帔輕倦禽依卧柳聚蚓殢拗泓㡌側林枝礙裳
褰野蔓縈芡韜園客剥蒲刃水祅驚決決流泉
活濛濛夕霧平榴房生蠧落蛛網害蟲成坎黽
無時怒渾魚自樂清高臺從獸窟古道有根横
寫景未能就姢姢月上城
　　　新沼竹軒
作軒仍見竹蕭灑排青幢斜烏與落月靜影畵
寒窓光沒影亦没激水自淙淙夜深猶讀易誰
更憶清江
　　　麥門冬内子吳中手植甚繁鬱罷官移
　　　之而歸不幸内子道且亡而茲草亦屢
　　　枯今所存三之一耳遂感而賦云
香草葉常碧本生嵓澗邊佳人昔所愛移植堂
堦前自吳北歸梁復以盆盎遷佳人路中死此
草未忍捐與我日憔悴根不通下泉勤勤爲澆
沃稍見萌頴鮮終當置墳側長茂松栢埏
　　　野鴿
孤來有野鴿觜眼肖春鳩饑腸欲得食立我南
屋頭我見如不見夜去向何求一日偶岀群盤
空恣嬉㳺誰借風鈴響朝夕聲不休饑色猶未
改翻翅如我仇炳哉有靈鳯天抑爲爾儔翕翼
處其間顧我獨遲畱鳯至吾道行鳯去吾道休
鴿乎何所爲勿汚吾鐺甌
　　　孫曼叔暮行汴上見鶻擊蝙蝠以去語
　　　扵子
野鶻性决裂所食唯獰飛小鳥不入眼拳發強
弩機日暮未有獲豈擇大與肥瞥下攖蝙蝠去
以塡腸饑休笑老鴟飽㗸得腐䑕歸
　　　寄宋中道
爾書我不荅爾怒從爾罵天馬新覊時氣横未
可駕儻我一日死爾豈無悲咤唯知道義深小
失不足謝
　　　梨花憶
欲問梨花發江南信始通開因寒食雨落盡故
園風白玉佳人死靑銅寶鏡空今朝兩眼淚怨
苦屬衰公
　　　畵竹枝扇
石上老瘦竹忽在紈扇中執之意巳凉不待揺
清風小節未見粉淚痕應合紅日將炎暑退畏
蠧生秋蟲
　　　兩日苦風思江南
擺磨萬木聲朝吼暮不止吹沙作雲飛物狀顏
色死還念江上山落瀑鳴幾里茅茨松竹間翠
的門前水下窺石穴魚出入數十尾是時殘照
微古路誰家子羸馬入烟林區區何若此昔笑
今已迷薄官正如彼何當歸去來臨流重洗耳
　　　送謝師厚歸南陽
竹舘蔭以風灑水坐猶熱念子遠歸時焦烟起
車轍落日原上微鳥棲人欲别我心明月在相
照異盈缺
　　　資政王侍郎南京畱守
百世興王地乘時巳建都離宮萬戸寄京邑四
方模尹以名臣擇朝仍宿哲俞果資卿屬重將
俾國人蘇迎餞車交轍奔馳士結途許嗟人惠
奪宋遲德恩敷日月天闈近山河地勢趨壓城
隋柳密開苑漢池枯文物希前代謳歌得大儒
鄒枚跡雖古賔從豈今無
　　　送通判太愽
相見不在乆見乆未必親無爲歲月淺豈不膠
漆均猶嗟欲别日事疉如排鱗安得獨携酒遠
送秋水濵
　　　和韓子華桂花
莫以天下桂皆爲月中物猶言月有兎野豈無
狡窟空山桂花多艷色粲然發樵客不知貴柰
何薪㸑屈
　　　宿安上人門外裴如晦胥平叔來訪
胥裴喜我至冐雨夜出城燈前相對語怪我靣
骨生爲言憔悴志因意多不平亦見子頷鬚長
黑巳可驚知子有所立毛髪隨世情子心且如
舊後軰苦前輕
　　　宋中道失小女戲寛之
宋子失汝嬰苦將造物怪造物本無惡爾責亦
巳隘且如工作器寧復保存壞收淚切勿悲他
時多壻拜
　　　刁經臣將歸南徐許予㝷隱居之所及
　　　亡室墳地因走筆奉呈
欲居江上江試與問京峴嘗觀鮑家詩心慕巳
不淺行當卜結廬依農事淸畎傍葬吾先妻同
穴晚未免買谷勿險深求岡要平顯松竹應所
宜蒿萊預教翦我志决不移君言幸須踐
　　　尉氏縣阮籍嘯堂
古城多瘦棘莾莾連荒臺不見長嘯人黄土空
崔嵬北顧蓬池上枯廢生蒿萊當時思大梁還
望已徘徊今我復懷昔豈不傷且哀鳥呼有遺
響英靈同土灰
　　　送趙仲寶永興乾耀提舉捉賊
知君少以勇曾向蕭關戰横刀突虜圍奪馬傷
湖箭當時獨免歸猛毅邊人羡今來提漢卒㓂
盗淸秦縣未足賀功名功名它日見
　　　合流河堤上亭子
隔河桑榆晚藹藹明遠川寒漁下灘時翠鳥飛
我前山藥植瑣細野性仍所便令人思濠上獨
詠莊叟篇
　　　早至頴上縣
夜發曉未止獨行淮水西明知寒草露暗濕痩
驄蹄半滅竹林火數聞茅屋雞秋天畏殘暑不
爲月光迷
　　　欲陰
鸜鵒知天風鵓鴣知天雨途路猒塵昏車馬煩
泥阻陰仍老易覺體質預辛楚安坐與壯年愼
勿忘酒脯
　　　正陽驛舍夢鄭并州寄書開之卽三山
　　　圖也
我來淸淮側夢得鄭公書開書一把玩乃是三
山圖山形雄且邃筆畫簡而踈𥿄幅不盈尺萬
仞勢有餘卷置懷䄂中意獲窹巳無
　　　新婚
前日爲新婚喜今復悲昔閫中事有託月下影
免隻慣呼猶口誤似徃頗心積幸皆柔淑姿禀
老蟹飽經霜紫螯靑石殻肥大窟深淵曷虞遭
食沬香餌與長絲下沉寧自覺未免利者求濳
潭不爲邈
　　　取􁔆
東灣暖無沙有􁔆淵泥下輕舠復翠竿預致曾
誰捨刳肉不知數持爲楚鄕鮓嗜味固足珍况
亦椒橙假
　　　頴水費公渡觀飮牛人
渡口飮牛歸村墟夕陽裏黄犢未及群抱帶過
寒水利心乃如仁耕領破不止當時彼何高獨
能譏洗耳
　　　頴水
頴水苦流瀑淺平秋與冬岸深開地勢底碧寫
天容道枉隨灣去村遥盡日逢迷魚是潭曲寧
見窟蛟龍
　　　打魚
挿葦截灣流寒魚未能越安知罟師意設網遮
其闕不須芳餌懸何待淸歌發所獲勝輪竿寧
聞憂澤竭
　　　八日就湖上㑹飮呈晏相公
明當是重九黄菊還開不先將掇其英秋逕未
能有頽齡無以制但不負此酒紅頰誰使歌公
憐牛馬走
　　　九日擷芳園㑹呈晏相公
今日始見菊雖見未全開猶勝昔無酒持望白
衣來破纇浮金英雜蟻巳盈杯何必探丹茰結
佩上高臺自不愧佳節安聽飛鴻哀
　　　謝晏相公
刻意向詩筆行將三十年嘗經長者目未及古
人肩昔慕荀文若多稱王仲宣今慙此微賤重
辱相君憐
　　　道中謝晏相公寄酒
頳泥墨印幾壺醁將慰窮途阮歩兵一夜臨流
對明月舉杯愁聽鴈來聲
　　　水苔
深苔何所若苦詠費毫尖繞繞水僊髪茸茸蛟
客髯緑縈秋石淨嫩值翠篙黏尚芼參差荇薄
言無此嫌
　　　新鴈
塞鴈與寒來夜落汀洲宿泊船人不寐月下聲
相續
　　　依韻和晏相公
微生守賤貧文字岀肝膽一爲淸頴行物象頗
所覽泊舟寒潭隂野興入秋菼因吟適情性稍
欲到平淡苦辭未圓熟刺口劇菱芡方將挹溟
海器小巳㶑灔廣流不拒細愧抱獨慊慊疲馬
去軒時戀嘶芻秣減茲繼周南篇短橈寧及艦
試知不自量感涕屢揮摻
　　　以近詩贄尚書晏相公忽有酬贈之什
　　　稱之甚過不敢輙有所叙謹依韻綴前
　　　日坐末教誨之言以和
嘗記論詩語辭卑名亦淪(公曰名不盛/者辭亦不高)寧從陶
令野(公曰彭澤多野/逸田舍之語)不取孟郊新(公曰郊詩有/五言一句全)
(用新/字)琢礫難希寶噓枯强費春今將風什付可
與二南陳
　　　途中寄上尙書晏相公二十韻
驚颷入林鴉亂飛舞空落葉相追隨秋權摧物
不見跡但使萬古生愁悲登山臨水昔感别身
作旅人安得宜單舟匹婦更無婢朝餐每愧婦
親炊平生獨以文字樂曾未敢耻貧賤爲官雖
寸進實過分名姓巳被賢者知踈愚生不謁豪
貴守此退縮行將衰頴州相公秉道德一見不
以論高卑乆調元化費精力猶且未倦刪書詩
唐之文章剔蕪穢纎悉寧有差毫釐謂其躭學
可與語便語淵奥祛佹疑浮言近意不歷口直
欲海窟拏蛟螭再拜膝前荷勤誨垂槖稇載歸
忘饑解艇水驛無幾舍新詩又遣牙兵持上言
行李覽物景聊可與婦陳酒巵下言狂斐頗及
古陶韋比格吾不私相公貴且事翰墨我輩豈
得專逰嬉今將蒿芹薦爼豆定亦不以微薄遺
嘗令有詠無巨細當因川陸舟車貽日對順流
思疾置老魚姦怯濳鱗鬐
　　　舟中夜與家人飮
月岀齗岸口影照别舸背且獨與婦飮頗勝俗
客對月漸上我席暝色亦稍退豈必在秉燭此
景巳可愛
　　　舟中行自采苟𣏌子
野岸竟多𣏌小實霜且丹繫舟聊以掇粲粲忽
盈盤助吾苦羸􁒜豈必採琅玕自異驕華人百
金求秘丸昔聞王子喬上帝降玉棺此焉卽不
免但願在世安
　　　蔡河阻淺
陸乏百鈞駞水假孤艇進頴苦灣灘長曲折劇
篆印蔡方阻淺涸寸歩出慳吝膠舟看在前暗
磧礙難愼誰能使奡盪空自思禹濬丈夫少壯
時必在馳駔駿
　　　黃駁
維舟飯孤村隔岸見黃駁痩牧正苦饑瘡鳥復
下啄閔心無柘彈投塊徒自數力小不能中汗
顏慙且渥
　　　入澤王河口
逺水路巳别古汊未窮源定知前山雨瀑泳至
且渾暗生秋草下稍復夏潦痕更去待月上猶
應可到門
　　　西華逢李令子翼
適從頴水歸道逢西華長不見二十年顏鬚我
非曩君問洛陽日舊友多泉壤更别如前時應
復少吾黨
　　　合流值雨與曹光道飮
秋風嚎衰林秋雨阻歸客頼有故時交舉杯聊
岸幘談兵與論文曾不渉陳迹必竟無所施醉
去思泉石
　　　寄送謝師厚餘姚宰
我從淮上歸君向海澨去安知無幾舍邂逅不
相遇頗知飛空雲到月不得附月行旣不畱雲
亦值風故誠知會合難豈是忘所赴我雖躡新
屩心不捨舊屨誰謂若世人食瓜思弃瓠君南
我赴北日見陽鴈度茲欲遠寄音鴈行高且騖
但誦金石言扵時儻無忤
　　　李密學遺苔醬脯云是自採爲之
潩流寒且急岸草巳凋摧石髪尚堪把江人曾
不來誰知烏榜去畱採碧潭隈持作吳鄕味能
令案渌杯
宛陵先生集卷第二十八
宛陵先生集目録卷第二十八
　　和資政湖亭雜詠　和王德言夏日晚歩
　　新沼竹軒　麥門冬
　　野鴿　孫曼叔汴上見鶻
　　寄宋中道　梨花憶
　　畵竹枝扇　苦風思江南
　　送謝師厚歸南陽　王資政京南留守
　　送通判太愽　和韓子華桂花
　　宿安上人　寛宋中道失小女
　　　呈刁經臣　阮籍嘯臺
　　　送永興趙提舉　合流河亭
　　　早至頴上縣　欲陰
　　　正陽驛夢　新婚
　　　登舟　諭鷗
　　　釣蟹　取􁔆
　　　頴水費公渡　頴水
　　　打魚　八日湖㑹呈晏公
　　　九日㑹擷芳園　謝晏相公
　　道中晏公寄酒　水苔
　　新鴈　和晏相公
　　和酬晏公　途中寄上晏公
　　舟中夜與家人飮　舟行自採苟𣏌子
　　蔡河阻淺　黄駁
　　入澤王河口　西華逢李令
　　合流值雨與光道飮
　　寄送餘姚謝宰　李密學遺苔醬脯

目録終
宛陵先生集卷第二十九
　　　　　　　　宋宛陵梅堯臣聖俞著
　　　陽翟縣城凝嵩亭
西北望嵩色憶上大室時陟彼巳不淺坐此安
能知今誰絶壁下但見前峰危正與曩未異目
存迹焉追
　　　王仲儀寄闘茶
白乳葉家春銖兩直錢萬資之石泉味特以陽
芽嫩宜言難購多串片大可寸謬爲識别人予
生固無恨
　　　依韻和王道損風雨戲寄
小雪纔過大雪前蕭蕭風雨𥿄窓穿而今共唱
新詞飮切莫相邀薄暮天
　　　鬪䳺鶉孫曼叔邀作
脫命秋隼下鳴闘自爲勇爭雄在數粒一敗勢
莫擁慙將縮䄂問懷負黙而拱勝且勿苦欣猶
驚辱與寵
　　　和道損欲雪與家人小兒軰飮
陰雲濃壓野風獵樹高鳴寒禽並枝立頗以見
物情目前兩稚子爲慰豈異卿欲置一壺酒且
獨對婦傾
　　　韓持國邀賦闘山鵲
俗有巧闘心畜此巧闘禽搏擊無迅節爪觜自
相侵胡能知遠人角勝合百金鳯皇安在哉徒
此望丹岑
　　　依韻和酬韓仲文昆季聮句見謝(予前/與道)
(損㳺西湖淨居/堂因至其第)
冬日晴且暖林塘思淨居徃興都未盡遂經韓
氏廬韓氏兄弟賢各各趨義塗吾儕與之㳺何
異田蘇俱經疑反此質學陋慙無餘况茲諸少
年高論傾國都以及治民術縱横無所拘又渉
方外說扵道曾不殊詩評杜兼李方法禇與虞
啜茗豈非好㗖栗强爲娛乆猒官局檢聊休體
質舒次第極言笑左右排圖書終日欣愽約貶
異正則扶所頼存泛愛未以我爲愚持歸接士
論頗亦類販沽復聮長詩來味若餐瓊腴其辭
多自損似欲大厥譽顏子乃庻幾仲尼稱弗如
不猒會遇頻雲龍實相須最和躡麟趾舉歩未
敢渝
　　　種藥
雲外陽翟山實與嵩歩接山中採藥人能自辨
苗葉當須斸其根以遂素所愜野蘀包舊土遠
置風雨捷故本含新芽枯莛帶空莢植雖乖地
勢培壅得專輙冬誰論臭香春定引蜂蝶豈惟
識草木庻用補羸􁒜
　　　荅韓六玉汝戲題西軒
吾軒今扵水吾居易爲足誰與哦其間風牕數
竿竹雖無泉石淸尚不愧茅屋所樂違俗暄此
趣大巳熟
　　　和韓五持國乞分道損山藥之什
不種東陵瓜不利千畦韭山藥數十本帶土移
野叟故葉萎未醒傷根亦何咎旣爲君子好豈
與騷人負騷人比畵工丹靑出其口欲分欄下
苗馳奴仍置簍主人可無吝所尚非獨有從茲
各勤灌肯在園𬞞後今雖勝曝蓄畢意資玉臼
人事固已然秘方看繫肘
　　　送長陵淸辨師歸寧
山房古栢暗近在漢陵邊天供不爲樂母心常
所懸朝途髪根冷暮野鳥行先子道豈殊衆誰
云絶世縁
　　　依韻和李密學會流杯亭
園林固足勝景著必人賢將泛杯中物遠分湖
水泉來從百花底轉向衆賔前易醉縁多病陪
公愧少年
　　　依韻和韓子華陪王舅道損宴集(韓氏/兄弟)
(八人而七/人在坐)
雲低未成雪寒氣已侵席凍醪傾白濁乾果列
紫赤風微時破靣亭敞宜張帟來望野興通古
城何額額邀射弓鈞開破的翦羽白助中聲喧
呼不覺屢傾幘醉驚一發功誰許百金易非等
將帥能聊將賔友適中酒作暴謔心親語多劇
吾徒固不羇安可限常格去忌無俗流起酌驚
臧獲八龍觀諸韓頭角相戢迫參差玉峰前愛
慕不知夕誰嗟短景移能使吝情釋爲賀主人
翁賢甥無乆隔此會舉世稀頻頻奚所惜
　　　飮韓仲文家
飮酒衆所嗜未若朋會樂終日不爲荒扵時豈
多怍坐客十餘人七子實棣蕚杯行發嚴令孰
不資善謔巧詞劇猱捷辨機如弩彍醉舌强且
遲罰觥奚屢酌正言訐詭䛕簡禮去酬酢迭嘲
果與𬞞相呼花間藥是非不親親笑語何落落
夜歸歡有餘孩稚扶仍噱
　　　玉汝贈永興氷蜜梨十顆
梨傳眞定間其丼曰如蜜君得咸陽中味兼氷
作質遺之析朝醒亦以蠲煩疾吾兒勿多嗜不
比盤中栗
　　　王道損贈永興氷密梨四顆
名果岀西州霜前競以收老嫌氷熨齒渇愛密
過喉色向瑤盤發甘應蟻酒投僊桃無此比不
畏小兒偷
　　　寄題滁州豐樂亭
泠泠幽谷泉近在靑峰下使君去窮源林外留
車馬一徑穿篠深蔽日復瀟灑行盡逢泓澄翠
影如可瀉雲樹陰其旁造物將有假引水開石
池結宇覆碧瓦乃知愛玩心朝夕未忍捨近移
溪上石怪古蒼蘚惹芍藥廣陵來山卉雜夭冶
春禽時相鳴賔從不應寡欲問淮南趣還思洛
陽社勝事巳不辜吟觴無倦把
　　　和韓仲文西齋間夜有懷道損舅及予
冬日每苦短方愛夜漏永積雲寒擁齋徘徊延
月影獨能懷親友出門見參井是時發淸詠筆
若天驥騁
　　　前此諸韓來飮獨仲連以小兒病不至
　　　明日仲連有夜坐見懷之什因成荅章
夜與賢豪飮方聞黙坐時我斟相樂酒君詠寄
來詩莫恨殊喧寂眞縁篤愛慈何當因雪興過
此未應遲
　　　奉和子華持國玉汝來飮西軒
我誠官局冷終日事靡括每躭古人書似與世
俗闊同道三四人來過慰饑渴迭相陳語言曾
未猒刀呾自中將過晡畱飯具麄糲薄酒繼以
斟不覺寒日没愚妻方罷沐供飯愧倉卒凍婢
昧煎和親調首忘髴每食各驚顧誰謂不黔突
倦僕暖吾薪饑馬飽吾秣馬無歸嘶聲僕有顏
色活安穩不知疲明缸仍爲撥醉言實無次曾
未窮本末諸君競相先岀口論莫奪復云天地
間此能有幾達我聞顏汗下恐後謗難遏其間
常有言但未見疵齾終當輕有若悔目巳屢䀣
(莫八/反)信哉群玉林豈得依朽枿吾心爲之然收
舌如斷割寄音謝豪俊茲藴只圭撮
　　　和道損喜雪
宻雪巳迎臘隨風來拂巾偏知寒夜屋不管醉
歸人暗積空庭合偷裝衆樹新沃田將望歲壓
癘且忘貧薄厚曾無意飄揚似有因旣能先覆
物乃見未饒春作陣從天落何功得地均暫欣
供一賞惜逐馬蹄塵
　　　荅持國遺魦魚皮膾
海魚沙玉皮翦膾金虀釅遠持享佳賔豈用餙
寳劒予貧食幾稀君愛則巳泛終當飯葵藿此
味不爲欠
　　　與仲文子華陪觀新水磑
湖壖此興磑許俗見仍稀激射聊因勢囘環豈
息機水如嵓下過人悟雪中歸坐想韓夫子心
應不道非
　　　與道損仲文子華陪泛西湖
氷消湖巳緑渺渺鴨頭春船學吳兒刺吟稀楚
老新對山憐去鳥隔樹識逰人誰念滄江上風
柔採白蘋
　　　和持國石蘚
石根雲常蒸老蘚宻扵毯濕翠連澗陰淨緑繞
嵒坎不異泉上芹丰茸猶可擥安知山中客遠
寄趣已淡
　　　同諸韓飮曼叔家
富貴豐盤餐日可侑淸角不與賢者俱飽食何
所學吾友雖日貧邀賞不辭數質衣爲酒肴出
論輕管樂其饌精且丼刀几孰親握是時予苦
眩引去意頗確羸馬雪中歸醉醒誰復較
　　　和仲文西湖野歩至新堰二首
決決堰根水層層湖上田寒魚猶著底白鷺巳
飛前履惜春泥滑衣從澁蔓牽偶來成野望歸
興自留連
潭上水容暖野中寒吹横行塘人已晚吟歩日
難更凍地坼枯龜齗氷流破鏡王都且不遠樂
此林泉性
　　　送韓奉禮(崇道)
將欲侍親去獨要予贈言世風還自有文體不
須論稍愛春波急微生野岸　行舟寧覺遠幾
日到都門
　　　諸韓來會别
諸韓行有日别思更依依獨歎從予少還看似
子稀呼童聊奏酒灑水爲開扉蘇合染裘美雪
中閶闔歸
　　　送仲文
三年不岀戸孝行閭井聞近俗遂知化豈非由
所薫御琴趨國門何必長守墳美哉若君子忠
可移扵君
　　　送子華
識君雖恨晚說詩屢解頥吾徒固難合所合終
不移冐寒躍馬來且言行有期河上氷始坼輕
棹去未遲
　　　送仲連
别緒如亂絲欲理還不可却悲嬌女詩寧戀更
效左是時遠道懷紛紛上歸舸憐君正如此豈
任風雨俀
　　　送玉汝
談笑去拘忌乃見相與深風騷得徃返但見非
知音明日車馬北豈不動離襟春風蘼蕪緑别
恨生遥岑
　　　玉汝遺橄欖
南國青青果涉冬知始摘雖咀澁難任竟當丼
莫敵來從萬里外或以苦口擲所投同木瓜欲
報無瓊璧
　　　和王待制岀郊馬上口占寄兄損道次
　　　韻
日暖寒郊不起風使君車騎岀城中遥知望處
思兄弟鴻鴈連連下遠空
　　　寄題蘇子美滄浪亭
聞買滄浪水遂作滄浪人置亭滄浪上日與滄
浪親宜曰滄浪叟老向滄浪濵滄浪何處是洞
庭相與鄰竹樹種已合魚蟹時可緡春羮芼白
菘夏鼎烹紫蓴黄柑摘霜晚香稻炊玉新行吟
招隱詩懶戴醉中巾憂患兩都忘還徃誰與頻
昨得滁陽書語彼事頗眞曩子初去國我勉勿
迷津四方不可之中土百物淳今子居所樂豈
不遠埃塵被髪異泰伯結客非春申莫與吳俗
尚吳俗多文身蛟龍刺兩股未變此遺民讀書
本爲道不計賤與貧當須化閭里庻使禮義臻
　　　送河東轉運劉察院
塞郡屯師乆飛芻始得人權傾擁旄將詔輟繡
衣臣舊里過京洛辭家渡盟津紫裘蘇合染驄
馬玉環辰榆莢關頭雨梨花谷口春高車方陟
險豐膳暫違親山勢北臨岱地雄西隔秦行臺
知不遠能使問安頻
　　　依韻和玉汝對月見懷西軒
坐見沙頭月復憐衣上輝正如從我飮還欲照
君歸相逐影徒是共嗟歡巳非夜深依岸落寒
色入傷違
　　　依韻和玉汝舟中見懷
遥聞岀舟望始愛川原廣春氷未破時旋拉寒
篙響鳴鴈似相隨遠日聊一仰能知狀物工把
筆獨見想
　　　同道損持國訪孔旼處士
高廬當大道節士不肯過窮巷獨秉德車馬一
何多勢力走䛕謟禮義服委佗是以被褐人長
甘北山阿曰今豈有愧漁上有行歌
　　　二月十四夜霜
欣欣東園杏忽值春飛霜粲然彼䌓英萎若岀
沸湯旣能與之榮而復使之傷向來肅殺時已
共百卉黄今同草吐心不似草心長天理固難
測誰要必其常
　　　送謝師直南陽上墳
躍馬清明前行將拜孤壠松吹送悲聲縁纓淚
如湧三歲宰南方奠斚阻親捧山下獨徘徊雨
來雲蓊蓊
　　　奉和持國曼叔方叔送師直歸馬上同
　　　賦之什
郊外桃李花赤赤復白白爲君歌古曲行子在
南陌衆人各巳歸春風送無跡安知春風送到
處花當客我病岀獨難併請春風讁此情無遠
近千里不能隔
　　　和韓子華寄東華市玉版鮓
客從都下來遠遺東華鮓荷香開新包玉臠識
舊把色絜巳可珍味佳寧獨捨莫問魚與龍予
非愽物者
　　　喜雨
冬渉春無雨侵晨忽沛然燕曾知社後雷未發
聲前細濕林花暗輕霑土脉全看看一百五風
勢莫狂顛
　　　送王判官之江陰軍幙(易知)
徃時初渡江頗愛江南美誰知坐卧間思及烟
波裏絮逐􁜳魚繁䜴添蒓線紫君行語風物到
日應相似
　　　送王龍圖源叔之襄陽
忽驚車騎臨乃是荆州長登堂語岀處陳事猶
夢想别逾二十年相遇今始兩爵位異禮數齒
髪可下上但問我何有而獨不愛曩敢吿守拙
愚此道未嘗枉行當至峴山羊公存廟像簫鼔
有時奠道德其可仰
　　　依韻和持國新植西軒
開地臨廣衢崇崇十餘畝新軒稍偏北治圃亦
西酉盎中植菡蓞水不過升斗小桂未得地驗
活徒搯朽上乏幽禽啼下多穴蟻走藥苗雖無
補欲比山中有澆灌同一時萌芽或先後松株
不滿尺廊廟色已厚禀性久且堅物理豈無偶
㯶櫚仍未大散葉纔八九夏緑與冬青各各自
爲友吾軒還處西脩竹爾後取兩莫論是非但
可吟對酒
　　　送師直之會稽宰(其兄在餘姚)
天下風物佳莫出吳與越新罷吳官來又隨越
舸發連宰吳越間皆邇蛟鼉窟伯氏復同郡邑
境接民垈寧將内隔外正似肉附骨姚江遺魚
蟹稽山奉笋蕨足得相交歡高堂未華髪送子
意不盡念逐有明月
　　　西湖觀新出鵞兒道損持國曼叔請予
　　　賦之
春菢畏雷後㲉開形已完嫩毛輕染蘗小掌未
全丹見物初能啑浮波尚怕寒山陰無道士更
長換應難
宛陵先生集卷第二十九
宛陵先生集目録卷第二十九
　　陽翟凝嵩亭　王仲儀寄闘茶
　　和王道損風雨　闘䳺鶉
　　和道損欲雪　闘山鵲
　　和仲文聮句　種藥
　　荅王汝西軒　和持國分題僊藥
　　送長陵辨師歸寧　和密學流杯亭
　　和子華陪宴　飮韓仲文家
　　玉汝遺氷密梨　王道損遺密梨
　　寄題滁州豐樂亭　和仲文西齋閒夜
　　荅仲連　和子華飮西軒
　　和道損喜雪　荅持國遺魦膾
　　陪觀新水磑　陪泛西湖
　　和持國石蘚　同諸韓飮曼叔
　　和仲文西湖野歩　送韓奉禮
　　諸韓來會别　送仲文
　　送子華　送仲連
　　送玉汝　玉汝遺橄欖
　　和王待制岀郊　寄題蘇子美滄浪亭
　　送河東劉運使　和玉汝對月
　　和玉汝舟中見懷　和訪孔旼處士
　　二月十四夜霜　送師直上墳
　　和諸友歸馬上同賦
　　和子華寄玉版鮓　喜雨
　　送江陰王判官　送襄陽王龍圖
　　和持國新植西軒　送師直㑹稽宰
　　賦觀西湖新鵞兒

目録終
宛陵先生集卷第三十
　　　　　　　　宋宛陵梅堯臣聖俞著
　　　送李密學赴亳州
倦輸關内粟遂請頴川符治績可稱最士民將
以蘇譙都君命重苦縣祖風殊僊檜畱陰在甘
棠卽化敷行舟通遠水候騎溢長衢他日人懷
望烟雲自滿湖
　　　送樊秀才歸安州
開元有謫僊酒隱向安陸子嘗慕其人文字不
拘束月下每醉吟落𥿄輙數幅今當安陸歸白
酒村中熟一名猶未成雙親淚盈目切莫苦㗸
杯無心不擇祿去去烟水間野禽嘷古木聞聲
不得名將投山舍宿此趣自可嘉非如走塵轂
　　　依韻李密學合流河口見懷
二水交流抱閭井淸潭幾曲自淵回巳浮畵舸
遥遥去更愛雙鷖泛泛來
　　　觀理𬞞
野薺不堪食蕪菁今正肥夏畦人所病老圃方
可窺乳雀爭㗸蝶鳴鴉各護兒扵陵豈復有空
學桔橰爲
　　　哭尹師魯
謫死古來有無如君甚冤文章不世用器業欲
誰論野鳥災王傅招辭些屈原平生洛陽友零
落幾人存
　　　泛舟和持國
綠源去未窮夾岸樹濛濛弱蔓低侵水殘芳不
隱叢浣衣思越婦折笋擬江童薄暮廻船處潭
魚動鏡中
　　　欲晚訪韓持國忽道損見過不克徃持
　　　國示詩因荅
西雲沉日脚命僕駕我車我車巳在庭有客方
詣廬談笑不覺夕雞黍且煩渠重約勿以怪但
當摘園𬞞
　　　送京西轉運李刑部移京東轉運(鉞)
列藩環王都遂分東西道統制連别京守臣多
碩老外臺持權綱才具必美好公今且更踐入
用頗不早乃令山東粟餉饋歲可保古路趨汶
陽長風吹緑草
　　　送李庭老歸河陽
五月馳乗車歸心豈畏暑道上多淸陰日中不
遑處函谷自控帶大河無險阻時平獨徃還拜
壽觴屢舉
　　　詠雙杏子其核亦然
子核成雙杏將寄同心人定棲鴛鴦魄爲物豈
無因
　　　和王仲儀楸花十二韻
春陽發草木美好一同時桃李雜山櫻紅白開
䌓枝楸英獨歩媚淡紫相參差大葉與勁幹蔟
蕚宻自宜圖岀帝宮樹聳向白玉墀高絶不近
俗直許天人窺今植郡庭中根遠未可移但欣
東風來不恨和䝭遲山禽勿蹙踏蜂蝶休掇之
昔聞韓吏部爲爾作好詩愛陰無纖穿就影東
西隨公今亦牽此端坐曾莫疑
　　　目昏
我目忽病昬白晝若逢霧窺驚雙物雙書輙下
筆誤來人髣髴是飛鳥朦朧度紜紜孰辨别此
巳忘好惡
　　　送韓八太祝歸京師求醫
少年絜而腴茸茸頷有鬚冐熱跨馬去去去天
王都借問去何謂就醫將疾驅客曰實誑我徤
壯其非夫敢告固不紿但怪所見愚瘠者未必
病病者未必癯天馬不着肉日走萬里途山熊
豈無膏養體唯恐痡滯結在扵内安得形肌膚
厥貌雖美好厥疢勿須臾療之欲其漸熾之非
愛軀此行不飮别安得持酒壺
　　　記春水多紅雀傳云自新羅而至道損
　　　得之請余賦
赤羽異蒿鷃來自東夷國群集成臯間翩翩皆
一色舉臆發朱砂爲瑞應火德穿屋彼非類啄
粟慙與食淸聲殊啁啾所蓄每陋逼應當放之
去重展萬里翼
　　　持國遺食
乞食非爲貧妻病妾且死晨㸑不煖釜朝飯亦
輟七遺我我所恤食我我所耻我耻曾我求我
恤寧我止應乏豈在豐赴義實未鄙漂母殊下
鄕爲惠得終始
　　　捫蝨得蚤
茲日頗所愜捫蝨反得蚤去惡雖未殊快意乃
爲好物敗誰可必鈍老而狡夭穴蟻不囓人其
命常自保
　　　同道損世則元輔㳺西湖扵卞氏借雙
　　　鶴以觀
塘蒲䕃綠水菡蓞艷修渚想像華亭野但欠鳴
鶴侶同來三四人趣向頗相與思見此淸禽無
能覿翔羽城隅有大第世本官吳楚嘗同太湖
石不惜持金取欲作園林勝園林寧暇覩今當
問其家借賞無吾拒果亦致之來奮毛如喜舞
雖生滄海心翅重不得舉還爾稻粱貪崇丘在
何所
　　　送上虞孫主簿
稽山參雲深剡水與天碧行將啼鳥親翫不㳺
鱗隔况世住新安又嘗爲粤客風物知所諳窮
幽梯翠壁
　　　寄題金州孫御史處陰亭
有形則有影畏影當念形日月難乆晦處陰乃
暫停光照不復離疾走何所寧當是誚尼父我
軰烏忍聽結廬雖可託夜燭亦熒熒直躬觀罔
兩將此同醉醒
　　　石榴
榴枝苦多雨過熟坼已半秋雷石罌破曉日丹
砂爛任從雕爼薦豈待霜刀判張騫西使時蒟
醬同歸漢
　　　七夕
古來傳織女七夕渡明河巧意世爭乞神光誰
見過隔年期已拙舊俗驗方訛五色金盤果蜘
蛛浪作窠
　　　同諸韓及孫曼叔晚逰西湖三首
晚日城頭落輕鞍果下凉野蜂㗸水沫舟子剝
菱黄木老識秋氣徑幽聞草香幅巾聊去檢不
作楚人狂
爍電未成雨凉風先入衣青天忽開影紅日尚
餘暉蛺蝶作團起蜻蜓相戴飛嘲謔不覺夕跨
馬月中歸
舟中演滿意不淺却坐林塘景欲昏翠色蜻蜓
立菱蘂靑絲騕梟秣城根
　　　韓玉汝遺澄心𥿄二軸𥘉得此物歐陽
　　　永叔又得扵宋次道又得扵君伯氏子
　　　華今則四矣
三得澄心𥿄吾嘗再有詩粗能條本末不復語
興衰堪入右軍跡慙無㓜婦辭君家兄弟意將
此比烏絲
　　　和王仲儀二首
㳺伏栢林下食栢遂生香空知噬臍患豈有周
身防赤豹以尾死猛虎以睛䘮儻或益扵用捐
軀是其常
　　　　凌霄花
草木不解行隨生自有理觀此引蔓柔必憑高
樹起氣類固未合縈纒豈由巳仰見蒼虬枝上
發彤霞蘂層霄不易凌樵斧誰家子一日摧作
薪此物當共委
　　　七月二十一夜聞韓玉汝宿城北馬鋪
暗樹秋風擺葉鳴桃枝竹簟冷逾淸孤燈淡淡
短亭客半夜蕭蕭聞雨聲
　　　夢過三陵
夢過漢陵間秋風石馬閒當年侍臣淚泣盡向
三山
　　　詠扇
翦紈成薄質誰將擬月輪閔竭夏后德同我天
王仁及至爲時用豈必美畵人何憂秋風來退
保蔵其眞
　　　送曼叔襄城尉
昔君乗紫騮來獵荒城下復乗紫騮去不逢亭
長罵溪風欲渉時山雪獨歸夜此趣信所諳羇
官莫悲叱
　　　送吳給事自許昌移淮西
直道昔參輔獨將天下憂忠言悟明主退請拜
諸侯坐閤政方舉移藩心所求蔡人迎且喜許
俗愛難畱夾路車徒盛分壃禾黍秋穆陵無夜
閉仁化自公修
　　　亳州李宻學寄御棗一篋
沛譙有鉅棗味甘蜜相差其赤如君心其大如
王瓜嘗貢趨國門豈及貧儒家今見待士意下
異盧仝茶食之無猒飫詠德曾未涯
　　　九月五日夢歐陽永叔
朝鏡惡白髪夕夢對故人常恨道路隔忽喜顏
色親相笑勿問年靑銅早傷神雞嚎天欲白向
者猶疑眞
　　　自尉氏南至京皆水及人脛
陸行畏水深舟行畏水淺河流去時閤涂潦歸
時踐事與時相違我慙行處蹇人生莫爲客爲
客此安免
　　　九月十六日自許昌廻至京師胥平叔
　　　宋中道迓于郊外
今日至國門二子來迎我適遇信陵塜塜棘秋
葉墮翩翻隨人飛拂馬右或左謂此獨無情亦
與吾意可
　　　裴如晦赴河陽幕
嚎風一夜動作雪欲愁客客莫苦嗟行農望明
年麥方來笑語同又是關河隔主人賢且智不
待子所畫
　　　送韓子華十月拜掃
白露巳變霜孝心竟悲惻薦衣如念存拜壠不
遑息帶劔蓬池外兼程困馬力禮畢便當還扵
誠乃爲得
　　　送韓六玉汝宰錢塘(予嘗訪林/逋湖上)
頃㝷高士廬正值浸湖雪雪中千萬峰參差縣
前列僧居或隱見岸樹隨曲折驚鳬如避人遠
向寒烟滅濳希爲子男儻得遂䟱拙今逾二十
年志願徒切切方聞落君手與我曾未别景多
詩莫窮歸載壓車轍
　　　得曾鞏秀才所附滁州歐陽永叔書荅
　　　意
客從淮上來徃問故人信袖衘藤𥿄書題字遠
巳認旣喜開其封固覺減吾吝新詩不作寄乃
見子所愼向來能如今豈有得觀舋南方歲苦
熱生蝗復饑饉憂心日自勞霜髪應滿鬢知予
欲東歸曉夕目不瞬貧難乆待乏薄禄藉霑潤
雖爲委吏冗亦自甘以進相望未得親終朝如
抱疹
　　　追詠崔奉禮小園
前此訪君時巳觀堂宇邃安知中屏開自有幽
林致花搴嵓桂紅石擘雲根翠正當秋風來不
見摇落意日得吟其間何須去爲吏
　　　宋中道快我生女
爾嘗喜詛予生女竟勿怪今遂如爾口是宜爲
爾快亦旣以言酬固且殊眦睚慰情何必男茲
語當自戒
　　　詠宋中道宅㯶櫚
青青㯶橺樹散葉如車輪擁蘀交紫髯歲剥豈
非仁用以覆雕輿何憚尅厥身今植公侯第愛
惜知幾春完之固不長只與薺本均幸當勅園
吏披割見日新是能去窘束始得物理親
　　　詠秤
聖人防爭心衡權爲之設後世失其平有星徒
爾列物物尙可欺銖銖不須别將淳天下民安
得必毁折
　　　詠象韓子華邀賦
軀大力無用遠物賞馴柔食芻與飮水百倍扵
馬牛猶能絡金覉不可伏車輈蒼舒曾智秤千
鈞空壓舟
　　　依韻荅惠勤上人
釋子本樂靜宜不事物牽我慙姑蘇守復賞杼
山然三歲與之别其學巳增前忽此有來贈老
拙謬躭研
　　　荅顯忠上人
驅馬傍馳道歸自許西偏高車非舊貴立避槐
樹邊心雖欲徃謁僕餒行不前是甘處窮巷晨
笑微生烟儻有好事者扣門與留連或有袖中
詩語熟氣頗全曾不類緇褐始可令勉㫋京師
百許寺知幾相差肩
　　　送韓仲文奉使
徃使匈奴國持節豈辭遥朔北正苦寒風汝與
雪飄燕山何處是漢銘應巳銷前車渡氷河後
騎鳴金鑣行行至穹廬尊我不敢囂玉爵親獻
酬名裘進狐貂禮成復命日菀抑舒楊條
　　　送劉司勲奉使
授命岀絶域北至單于庭駞鳴沙磧遥馬倦朔
雪零幽州古道上胡笳應夜聽嘗聞昔時語南
看北辰星使囘儻可記乃得驗天形
　　　依韻和歐陽永叔秋懷擬孟郊體見寄
　　　二首
我居西北地秋無東南風木脫不塞望高臺空
九重音塵安可得鴻鴈鳴霜中日看紫苔生乃
見三經窮一聞離騷篇寫盡楚客胸胸懷如寶
匣夜夜吼生銅
秋思公何高堆積自嵱嵷岀爲悲秋辭萬仭見
孤聳念我老扵詩我髪實種種而後傷故人故
人多作塜陰風夜木嘷窸窣聞鬼悚獨我忘形
骸百事乃纎冗不眠霜月上霜月如可捧
　　　裴如晦自河陽至同韓玉汝謁之
朝聞單騎歸徑走至其第扣門童僕頑拒我色
甚戾不顧遂登堂有馬堂下繫辨詐大呼卿稍
應西屋際逡廵冠帶岀靑綬何曵曵有似縮殻
龜藏頭非得計况與二三子交分乆巳締恕爾
避客尤新還復新婿
　　　詠王宗說園黄木芙容
水中兼木末相擬有嘉花玉蘂圻蒸粟金房落
晚霞渉江從楚女采菊聽陶家事與離騷異吾
將搴以誇
　　　二馬
舊馬十年跨老劣多緩行新駒三萬錢頗愛舉
蹄輕不使異芻林均飬存其情君門趨早朝風
勁力巳生
　　　依韻和許主客詠影
荅影陶濳興長吟爲我聽與之相遇日曾不異
扵形動靜隨生趣存藏委曜靈莊周疾走意推
本置諸銘
　　　寄題周源貟外衢州萃賢亭
昨朝江南客語子川上亭有時飛雨來不見前
山靑卉蕚人未識鳥響日可聽旣將遲賢者無
使童僕扄
　　　荅楚僧智普始與吳僧顯忠來過今見
　　　二人詩進扵舊矣
我𥘉見子時子作楚人語復與吳客來音俱變
齊魯乃知乆處益薫蕕可同舉更當富扵學茲
言聊以補
　　　鴨雛
春鴨日浮波羽冷難伏卯嘗因雞抱時託以雞
窠暖三旬殻旣坼乳毛寒脛短雞寧辨其雛翅
擁情欵欵一日向水涯所禀殊未斷泛然去中
流雞呼心悹悹人之苟異懷負義不足筭有志
在飬毓勿論報德限
　　　有覩十一月七日
來恨我馬遲去恨我馬疾馬蹄塵作雲巳隔粲
然質時時顧且遙亂緒如有失

宛陵先生集卷第三十
宛陵先生集目録卷第三十
　　送李密學亳州　送樊秀才歸安州
　　和李密學見懷　觀理𬞞
　　哭尹師魯　泛舟和持國
　　荅持國示詩　送李轉運移京東
　　送庭老歸河陽　詠雙杏
　　和仲儀楸花　目昬
　　送韓太祝求醫　賦紅雀
　　持國遺食　捫虱得蚤
　　同道損逰西湖　送上虞孫簿
　　寄題金州處陰亭　石榴
　　七夕　同諸韓晚逰西湖
　　韓玉汝遺澄心𥿄　和仲儀麝香
　　和凌霄花　聞玉汝宿城北
　　夢過三陵　詠扇
　　送曼叔襄城尉　送吳給事移淮西
　　李密學寄亳州棗　九月五日夢永叔
　　尉氏南至京水及人脛
　　宋平叔郊外見迓　裴如晦赴河陽幕
　　送子華拜掃　送玉汝宰錢塘
　　得曾鞏附永叔書　追詠崔氏小園
　　宋中道快予生女　詠次道宅㯶櫚
　　詠秤　詠象子華邀賦
　　和荅惠勤上人　荅顯忠上人
　　送韓仲文奉使　送劉司勲奉使
　　和永叔秋懷見寄　同玉汝謁裴如晦
　　詠黄木芙蓉　二馬
　　和許發運詠影　寄題衢州萃賢亭
　　荅楚僧智普　和鴨雛
　　有覩
目錄终
宛陵先生集卷第三十一
　　　　　　　　宋宛陵梅尭臣聖俞著
　　　杜挺之贈端溪圓硯
雪壓古寺深中有卧病客訪之語乆淸饑馬齧
庭栢桉頭蠻溪硯其狀若圓璧指此欲爲贈而
將助吟席非意予敢貪旣拒頗不懌大岀楮中
有素許當自擇强持慰勤心歸以示朋戚哂曰
豈其然爲汲寒泉滌滌彼僞餙物𥿄乾見頑石
淸晨走髯奴無猒願求易拜賜遂如初明月懷
吞蝕微分鸜目瑩尙漬墨花碧詞荅謂我愚悔
復料巳逆明日未央朝執手笑啞啞
　　　吳冲卿示和韓持國詩一卷輙以爲謝
葉公所好者熟巳識頭角一日眞物來駭汗沛
且渥我初見韓子蜿蜒噴雷雹子復蛟龍文氣
象不可捉畏懷但驚顧得與前事較
　　　新息重修孔子廟記
新息古邑也自漢以來幾因亂而孔子之廟歲
享不絶于今雖邑宰有賢否祀典繫國家也儻
不賢屋隳不葺有矣祀其廢諸慶曆七年清河
張君伸爲是邑始勤扵治民謹扵條約恪扵事
上旣而民信訟且簡乃修孔子祠及祭器子未
知君之果學耶學而果知道耶以斯舉則君似
有本者學者未必信奉如之嗚呼孔子之道與
天地乆與日月昭一郡一邑之廟不足以光顯
厥德報厥功也略究爲郡邑之人少誦其書長
就其藝遂得其禄忍負不爲一岀口之勞完其
廟至使瓦墮簷風雨壞桶甓缺階塵昏像犬豕
穴墻垣徃來其間哉新之無是患庻幾賢巳然
則苟因爲利廣爾宮俾不肖有說非予望扵君
也况邑隷蔡守吳公輔臣大儒名重天下聞君
能是得不樂耶予思昔忝邑時見邑多不本朝
廷祭法徃徃用巫祝扵傍曰牛馬其肥癘疫其
銷榖麥其豐瀆悖爲甚予旣革之君觀有若是
者當改爲以從著式云
　　　范景仁席中賦莆萄
朱盤何纍纍紫乳封霜厚今爲馬谷繁昔釀梁
州酒乃知西土珍漢使傳應乆
　　　夜聽鄰家唱
夜中未成寐鄰歌聞所稀想像朱唇動髣髴梁
塵飛悞節應偷笑竊聽起披衣披衣曲巳终窓
月存餘暉
　　　宋次道得廣南金橘爲餉且有詩因和
　　　酬
越橘如金丸爛然巳盈篋誰傳嶺外信尚帶霜
前葉莫嫌道路遠得與樽爼接主人無吝心懷
歸予敢輙
　　　李廷老席上送韓持國歸許昌(得早字)
馬蹄踐霜華逰客歸何早重裘不畏寒况復非
遠道誰言未顧期登第鬢如葆解裝喜可知月
下金壺倒
　　　送韓持國
曰予非才敏乃與世寡㳺三四洛陽友過半已
成丘晚節五六人文行皆潔修韓氏棣蕚盛扵
我爲薫蕕君比衆最篤我唱君非酬昔我竹軒
下𬒳窓風颼飀君時不猒過逍遥談未休頗爲
俗士憎恬不防吝尤邇來我還都君亦辭舊州
舊州君所隱安得此乆畱雪晴命駕歸使我生
悲愁誰見潩水上定更不驚鷗
　　　遲月
遲月月巳上淸光在高木未能照我庭團團隔
東屋
　　　風笛
旣殊岀塞聲還非江上聽夜吹送悠揚高樓月
方逈
　　　霜鍾
昔向寒溪卧遠寺撞白雲今也趨早朝殘月馬
上聞
　　　鳴琴
雖傳古人聲不識古人意古人今巳遠悲哉廣
陵思
　　　和曹光道詠直廬屏中六鶴
漢家爲瑞雙黄鵠只道飛翻太液池不似雲屏
六畵鶴帝宮深處有人知
　　　晚歸聞韓子華見訪
門外多車騎後迹亂前蹤誰識此來過塵蹄重
復重歸有野僕言恨不故人逢豈無肴酒設所
向乖所從未能一徃見懶拙其必容
　　　送丹陽新守李國愽歸洪州
蔡水冬不枯唯愁夜氷結歸船及暖下窮臘未
飛雪淮頴地漸偏川上雲常泄幾日接春波南
風楚江徹拜親懷郡章予慕嗟才劣
　　　食薺
世羞食薺貧食薺我所甘適見採薺人自出國
門南土蠧瘦鐡刀霜亂青竹籃携持入凍池挑
以根葉參手龜不自飽食此尙可慙肥羔朱尾
魚腥羶徒爾貪
　　　甘陵亂
甘陵兵亂百物灰火光屬天聲如雷雷聲三日
屋瓦摧殺人不問嬰與孩守官迸走蔵浮埃後
日稍稍官軍來圍城幾匝如重鋂萬甲雪色停
皚皚孰敢專輙但取裁黄土始堅難速頺
　　　夜飮席上賦松子
風松有霜子吹落幽人庭幽人畏狼籍日掃岀
􁏾扄誰將稱遠物乃信渉滄溟
　　　送李審言殿丞歸河陽
大河冬合時上可馳車馬歸子從橋安黄流在
氷下况命使扵家其美世爲寡是宜飭以行慰
此懷慕者
　　　送王宗說寺丞歸南京
晏歲欲飛雪滿天含凍雲犯寒單騎速獵吹紫
裘薫庭鵲還先喜池鴻去始聞公應問貧賤善
說莫如君
　　　李審言將歸河陽值雪遺金波酒
朔吹卷天吼遠郊無鳥飛忽驚開戸白昨夜打
窓微閭巷我方懶關山君獨歸翻能寄醇酎爲
此解寒威
　　　對雪憶徃歲錢塘西湖訪林逋三首
昔乗野艇向湖上泊岸去㝷高士𥘉折竹壓籬
曾礙過却穿松下到茅廬
旋燒枯栗衣猶濕去愛峰前有徑開日暮更寒
歸欲懶無端撩亂入船來
樵童野犬迎人後山葛棠梨案酒時不畏尖風
吹入牗更教牀畔覔䲭夷
　　　元日朝
萬國諸侯振玉珂踏雲朝㑹雪初過欲聞鳯管
天邊度數聽雞人樓上歌放仗旌旗方偃亞廻
頭宮闕更嵯峨謬陪王屬曾何補泛泛慙同上
下波
　　　荅祖擇之遺新羅墨
海上老松苑霹靂燒瘦龍胡人犀皮膠團煤烟
膏濃色奪陽爲翅來渉溟渤重君獲乃爲贈我
謬蟲鳥蹤且作異土玩不愧西域笻
　　　對殘雪懷歐陽永叔
窮臘一尺雪跨春氣逾嚴童僕苦病瘃庭戸無
與杴日消夜復凍霰積泥相醃懶岀獨懷遠何
由寄江㠶
　　　寄題時上人碧雲堂
望望佳人來未來雲巳暮當時千里恨不獨看
雲故何此啓虛堂定知吟秀句還㑹古人心古
人非特賦
　　　和宋中道元夕二首
結山當衢靣九門華燈滿國月半昏春泥踏盡
㳺人䌓鳴蹕下天歌吹喧深坊靜曲走車轅爭
前闘盛亡卑尊靚妝麗服何柔温交觀互視各
吐吞磨肩一過難乆存眼尾獲笑迷精魂貂裘
比比王侯孫夜䦨鞍馬相馳奔
春風來解吹殘雪燈燭迎陽萬戸燃竟看䌓星
在平地不妨明月滿中天赭袍巳向端門御僊
曲初聞法部傳車馬不閒通曙色康莊時見拾
珠鈿
　　　李國愽遺浙薑建茗
吳薑漬吳糟越茗苞越蘀咀辛聊案杯啜味可
奴酪但拜故人貺何言爲物薄我心易厭足不
比塡溝壑
　　　送臨江胥令
初從桃源還却向竟陵去今作中州官山水不
曾飫且當傳竹枝莫學乗籃轝雲木杜䳌時千
嵓響行處
　　　寄題滁州醉翁亭
瑯琊谷口泉分流漾山翠使君愛泉清每來泉
上醉醉纓濯潺湲醉吟異憔悴日暮使君歸野
老紛紛至但留山鳥啼與伴松間吹借問結廬
何使君㳺息地借問醉者何使君閒適意借問
鐫者何使君自爲記使君能若此吾詩不言刺
　　　戊子正月二十六日夜夢
自我再婚來二年不入夢昨宵見顔色中夕生
悲痛暗燈露微明寂寂照梁棟無端打窓雪更
被狂風送
　　　賜緋魚
蹉跎四十七腰間始懸魚茜袍雖可貴髪短齒
巳踈兒女眼未識競來牽人裾不知外朝衆君
恩慙有餘
　　　和答韓子華餉子魚
南方海物難具名子魚珍美無與并完鱗全乙
異臭腥素鹽漬曝生花輕其頭戢戢筠篋盈出
自通印時所評遠渉川陸來都城親賓交遺巳
見情食指甞動吾竊驚果獲異味亦足明
　　　和答韓奉禮餉荔枝
韓盛人所希四海饋名物韓復未踈予分珍曾
不一莆陽荔子乾皺殻紅釘宻存甘尚可嘉本
味固巳失遙思海樹䌓帶露摘初日安得穆王
駿能置萬里疾
　　　閏正月二日夜張氏納婦(太素子)
婚姻貴及時周有標梅詩雪後花將發人歸室
且宜坐中傳漏鼓戸外轉星旗環佩遙聞出當
脩廟見儀
　　　酌别謝通微判官兼懷歐陽永叔
識君童稚時而今君齒壯不見二十年顏貌巳
非向親戚多零落欲語還悲愴更問平生交乆
從滁水上君又滁水歸寄音傾桂釀儻復二十
年吾焉保無恙
　　　和永叔郡齋聞百舌
響舌能令百鳥羞聽時丹杏發山郵春雲不定
雨來急濕翅蒼茫高樹頭
　　　送陶太博通判廣信軍
平時易水頭不復起邊愁壯士去來乆寒波空
自流臨塘移鷺羽隔戌見氊裘半似江南美軍
和賸宴㳺
　　　荅王太祝卷(整)
朝廻泥塗不可岀饑馬倦僕驅之頑閉門獨與
古人語黄卷未終聞扣關賢哉公族肯來顧詩
䄂大篇令我刪珠光玉瑩絶瑕纇强欲指擿徒
羞顏自同培塿最淺狹安得與子論丘山
　　　雨賦
春雨之至兮風呵而雲導在上爲膏在塗爲淖
被末漸本潤萬物者歟施及天下不收報者歟
入波而隨流因積而成潦專好而失道者歟壞
瓦漏屋蒸菌出木過而爲酷者歟朝使人愁夜
使鬼哭迷而不知復者歟將吿之雨雨無聽也
將告之天天且夐也窮居知命是何病也噫
　　　送張太博通判袁州
君非身尤謫南州南方尚鬼其俗媮虵爲鄰虎
爲陬丹茅苦竹深幽幽邑人祠鬼拜古樹竹杯
一仰來烹牛牛死齧戄常不幸誰得禁止專鋤
鉤借曰未信君且徃民將語怪君聽不仰山頭
有行舟
　　　依韻和宋中道雨夜
暗驚料峭寒春雪兼春雨知勝早朝人閒眠不
開戸丘壑豈無容泥塗還自取誰吟何遜詩不
覺逢逢鼓
　　　讀裴如晦萬里集書其後
君自萬里廻遂成萬里集其詩二百篇文字必
已立定應侔前人未嘗有蹈襲古溪蠻鐡刀岀
塜土花澁誰將飾以玉鐔上光熠熠宋子序其
端精悍孰鉗摯搜新造空蒙俗眼不得入示予
要賦之短戈慙後執
　　　見胥平叔
歷君門兮九重雲黕黕兮欲雨隱翠幕兮觀予
心眷眷兮不語
　　　宣麻
彬美下一國曾無相印酬莫驚除拜峻自是戰
功優壯士頗知勇諸儒方貴謀淮西封亦薄裴
度死生羞
　　　朧月
夜晴𥘉見月雲薄未分明高樹尚無影遠鴻時
有聲下階嫌履濕閉戸認苔生寂寂墻陰暝更
長巳漸傾
　　　兵
太平無戰陣漢卒乆生驕金甲不曾擐犀弓應
自調嗟爲燎原火終作覆巢梟若使威刑立三
軍豈敢囂
　　　泥
一夜添春雨中衢長舊泥屐粘憂折齒馬滑畏
顛啼去啄從江鶴相呼任竹雞朝來放朝請始
與逸人齊
　　　聞韓仲文使歸
傳道使車廻柳條黄未開曉寒非絶漠春色近
章臺名馬北方至賔鴻南國來明朝齋祓見天
子始稱才
　　　未晴
未晴初止雨蒸潤尚侵衣缺月如羞岀荒雲不
肯歸杏花朱欲綻梅蕚雪將稀遠鴈來何急衝
風濕翅飛
　　　夜陰
月色明還暗雲寒散復濃古堂移魍魉積霧合
蛟龍濕菌飛螢岀蒼苔上朽重獨吟嗟向老氣
澁覺偏慵
　　　夜晴
新晴月正明頻聽夜烏驚未向高枝穩時爲繞
樹聲群飛自紛泊衆鳥不屏營躁靜扵焉見誰
能度物情
　　　古鑑
古鑑得荒塜土花全未磨背菱尖尚在鼻獸角
微訛月暗蝦䗫蝕塵昏魍魉過但令光彩發表
裏是山河
　　　槖駞
鳴駞岀西域衘尾自連連漢驛凌雲去胡人踏
雪牽常時識風候過磧辨沙泉老覺肉封側猶
蒙錦帕鮮
　　　李庭老許遺結絲勒帛
紉絲作長帶正勝茱茰紋冉冉仍垂紼􁝕􁝕自
有薫鮮華非稱我脩飾未如君曾不日來取賢
哉知禮云
　　　貧
生甘類原憲死不學陶朱但樂詩書在未憂鍾
鼎無耻隨波上下難免鬼歔歈陋巷曲肱者終
朝還似愚
　　　行僧
風衣何揭揭有若瓠葉翻塵土不遠去白雲蔵
石門　宛陵先生集卷第三十一
宛陵先生集目録卷第三十一
　　杜挺之贈端現　謝冲卿示持國詩卷
　　重修孔子廟記　席中賦莆萄
　　夜聽鄰家唱　和次道金橘
　　送韓持國歸許昌　送韓持國
　　遲月　風笛
　　霜鍾　鳴琴
　　和光道屏中六鶴　聞子華見訪
　　送丹陽宰李國愽　食薺
　　甘陵亂　夜飮席上賦松子
　　送李殿丞歸河陽　送王寺丞歸南京
　　李審言學士遺金波酒
　　對雪憶訪林逋　元日朝
　　荅祖擇之遺墨　對殘雪懷永叔
　　和中道元夕　寄題碧雲堂
　　李國愽遺薑茗　送臨江胥令
　　寄題滁州醉翁亭　夜夢
　　賜緋魚　和荅韓子華餉子魚
　　和荅韓奉禮餉荔枝
　　張氏納婦
　　酌别謝判官兼懷永叔(京師延慶曆八年春/盡夏五月楚州道中)
　　和永叔聞百舌　送陶太博廣信倅
　　荅王太祝卷　雨賦
　　送張太愽袁州倅　和宋中道夜雨
　　書裴如晦集後　見胥平叔
　　宣麻　朧月
　　兵　泥
　　聞韓仲文使歸　未晴
　夜陰　夜晴
　　古鑑　橐駞
　　庭老許遺結絲勒帛
　　貧　行僧
目録終
宛陵先生集卷第三十二
　　　　　　　　宋宛陵梅堯臣聖俞著
　　　送范景仁學士歸蜀焚黃
蒼山過秦梁山盡見川陸下馬古城都訪壟得
喬木掃籜開奠席隕淚濕俎肉當時相如歸徒
自盛車轂不聞有是爲事乃今古獨還因問耆
舊亦莫遺隱卜荒祠古栢下殘月杜䳌哭憑君
約史筆書作西來目
　　　送宋中道鄭州拜掃
酣酣道傍杏戢戢壠上栢不知煙火禁但感風
露易開關掃墓隧向樹繫車軶灑淚有餘悲麒
麟高幾尺
　　　送韓子華歸許昌
不值風雨暴杏過梨巳開社後清明前鷰與人
歸來湖中水方漫誰共泛其隈儻有問顦顇顦
顇未忘盃
　　　鷰
涏涏隻來鷰飛飛自舞空輕如漢家后斜避楚
臺風斗折撩沙觜相高接草蟲向人全不畏切
莫入吳宮
　　　送周衍長官知遼州
二月遼陽去遼陽草未生春風吹胡沙卷起黃
雲平土人耕耨晚種黍何時成塞地寒且薄百
役子宜輕
　　　寒食
墳塜徧青山高低占原谷向來路巳荒今迷問
樵牧渉水到雲林隔崗聞近哭沃酒白楊下悲
風何飋飋雨止梨園殘鳩聲在茅屋
　　　依韻和太祝同諸君遊園湖見寄
陽春何處來客自商丘至一唱新辭工始見故
人意園林誰與遊卉木欣巳媚花上有微隂水
邉無近思遙憐數觴豆何必親歌吹牧馬憶當
時招延遺舊地不逢浮沼鴈但見銜魚翠日予
謬詞律答句嗟蕪累安能接贒彦樂事聮輕騎
獨不負春風塵纓此懷愧
　　　門學士院試含桃薦寢廟詩擬作
交交鳴谷鳥粲粲熟荆桃寢廟此先薦離宮將
以遨旣同羞俎實且異獻溪毛露顆明朝日朱
光逼赭袍戴經傳自乆漢令著方高天子從玆
食羣臣賜亦叨
　　　韓子華約遊園上馬後雨作遂歸
誰約玩春物狂風雲驟開擺叢多落蘂蔽路足
昬埃逆水鷰迎雨將生鵝怕雷嵇康今轉懶騎
馬半途廻
　　　大風
夜風晝不止天理何可常正當春木榮擺磨枝
葉傷東皇務長養乃值此物狂曷不訴於帝斥
之出逺方風伯有罪五孰肯進皂囊徃時歲苦
旱救熱雨欲滂吹之不使下雲雷遂深藏復搖
江海波白日沉舟航又卷關塞沙千里塡河隍
㧞木與退鷁書傳言巳詳今者天柔和煦煦皆
敷芳獨爾何不仁嚎怒事雄强旣其背天時誅
殛固所當鳶鳴兼虎嘯助惡黨亦昌
　　　春風
常愁春雲低誰料春風惡搖扇無定響折幹時
聞落吹花擁細草送雨來高閣江燕倚身輕逆
飛前復却
　　　送侯寺丞知鞏縣(侯洛人)
伊洛合河流正臨歸鞏路崖壁人畏崩芹泥岸
長固山廻邑郭見馬入雲煙暮宰兹雖所淹况
與鄕黨附
　　　宋次道家摘寶相花歸清平里
徃歲見此花開遲手擷羣芳因醉嗅今來湏約
爛熳看及過風雨又巳後主人爲我特殷勤架
底深深掇孤秀宻枝隂蔓不爭開薄紅細葉尖
相闘先時已落已掃除最晚堪憐子所厚呼童
歸遺不可緩金盤付與急(奔/驟)暮還巳見映雪䯻
初拈尚覺香在袖官橋夜市正沽酒沽酒共賞
莫待晝
　　　送南京簽判㓂中舍
東風莫迎船船下黃流急送車猶未動顧棹巳
不及離宮佳氣盤賔幙平時入因君報親舊將
去江南邑
　　　送韓奉禮隨侍之許昌
岸之側多菖蒲蒲之下多乳魚乳魚可以饌菖
蒲可以葅羡君調膳去且樂因使無忘寄我書
　　　金明池遊
三月天池上都人祇服多水明搖碧玉岸響集
靈鼉畫舸龍延尾長橋霓飲波苑花光粲粲女
齒笑瑳瑳行袂相朋接遊肩與賤摩津樓金間
采幄殿錦文窠挈榼車傍綴歸郎馬上歌川魚
應望幸幾日翠華過(霓入聲)
　　　和應之還邑道中見寄
向老思舊交欲見恨無翅前時君來都欣喜乃
一至亦旣勤我懷酌酒去拘忌自從離洛陽此
㑹無三四謝尹最賢豪巳嗟存沒異因酬馬上
篇遂寫相逢意
　　　送韓仲文知許州
孰不爲太守所榮歸故鄕僚官詫舊識邸吏窺
新章前去别馬上今仰立道傍野老拜車塵里
人持壺漿至家塤箎美謁壠雲日光盛事難盡
書且舉國門觴
　　　送薛殿丞知逹州
逺郡古通川雲煙秀重疊江從巴蜀來山與岷
峨接啼鳥異方音青林四時葉使君當問俗市
賈皆紅頰
　　　依韻朱學士廉叔憶頴川西湖春色寄
　　　獻尚書晏公且將有宛丘之命
物景有先後春工無舊新追歡成杳藹寄詠苦
逡廵湖水與濠接岸亭將寺隣艷花篸舞髻弱
藻罥垂緡客奏桓伊笛人歌柳惲蘋何嘗煩几
案自得去埃塵縱語曾忘倦從游未覺頻賦詩
高壓古下筆敏如神每想䰟俱徃終知夢是因
廣騷常慕屈感遇亦希陳借問摛詞者當時别
乗人喜公移幕府連賞二州春
　　　集英殿賜百官宴以雨放
春來無點雨三月始聞雷曉殿鳴簷急羣公罷
食廻燕迎風翅徤馬踏霧泥開晚覺微陽透飛
光上緑槐
　　　送陳太祝歸河陽
羸馬度關去夜向河橋歸水風來何急吹裂游
子衣到家莫乆留速書赴禮闈大對必有藴時
哉無闊稀
　　　送祖擇之祕丞知海州
驥有千里足不使千里馳人有抱長才亦復不
得施去去作守長政化尚可爲勿云海濱陋豈
無彼黔黎事舉訟必簡安能忘酒巵水物錯在
爼醎腥應自宜朐山日相對亦莫厭其卑蒼翠
入畫㦸濃淡若秀眉但向此中樂用捨乃繋時
　　　戊子三月二十一日殤小女稱稱三首
生汝父母喜死汝父母傷我行豈有虧汝命何
不長鴉雛春滿窠蜂子夏滿房毒螫與惡噪所
生遂飛揚理固不可詰泣淚向蒼蒼
䔒蕾樹上花瑩絜昔嬰女春風不長乆吹落便
歸土嬌愛命亦然蒼天不知苦慈母眼中血未
乾同兩乳
高廣五寸棺埋此千歲恨至愛割難斷剛性剉
以鈍淚傷染衣班花惜落蔕嫰天地旣許生生
之何遽困
　　　與用文師
師名學佛者何乃愛吾詩吾方嗟世人各各事
奔馳蒼鷹絶海至不異攫䑕䲭所趨有逺近所
向皆餒饑潄水對無語風動庭樹枝
　　　小女稱稱塼銘
吾小女稱稱慶曆七年十月七日生至八年三
月二十一日死嗚呼鳥獸螻蟻猶有歲時之命
汝不然也汝禀氣血爲人豐然晢然其目瞭然
耳鼻眉口手足備好其喜也笑不知其樂其怒
也啼不知其悲動舌而未能言無口過動股而
未能行無蹈危飲乳無犯食之禁愛惡無有情
之系若是則得天真與保和何病夭之遽乎得
不推之於偶然而生偶然而化偶然而壽偶然
而夭何可必也吾將衣汝衣歛汝棺塟汝于野
亦人道之常分汝之䰟其散而爲大空其復託
爲人不可知也其質朽而爲土不疑矣富貴百
年者尚不免此汝又何冤瘞之日父母之情未
能忘故書之塼非欲傳之乆且以誌其悲云銘
曰
母孕而夢夢維虺虵古占女祥夫其豈然耶復
占我夢我遺我稱我名命汝平御妾媵旣厲而
乖胡然乎靡應
　　　送吳冲卿學士歸蔡州
孟夏日南歸馬耳竪迎風急雨不及避斷霓明
向東古城汝水傍化俗寄我公君今去拜慶酥
酪美將同
　　　下土橋送刁景純忽大風韓子華先歸
　　　遺其小方巾明日持還副以此詩
昨日汴水頭共餞東去人暴風吹黃沙對靣不
相親歸來乗大馬悞擲小方巾平明馳奴還偷
樣古逼真
　　　刁景純期水門再别以風雨不徃
餞客客未至明朝當更來風雨㝷船懶車馬向
城廻烏帽吹覺重淸樽想誰開終期江上見俗
禮聊損裁
　　　韓子華訪石昌言不遇石有詩韓邀和
　　　答
嘗聞載酒者去訪子雲居乃值徒御出遂令談
笑虚爲黍寧乏具題鳯豈有諸一聽負剕語還
想藺相如
　　　舟中夜聽汴河水聲
夏雨漲黃流夜鳴隣船柁乗危冐險人不識西
山餓
　　　逢王公慥太愽
駑馬不惜蹄出門莫畏泥泥中逢故友十載相
乖睽但怪蒼鬢色斑斑俯鐵驪少立不及語交
策或東西向晚我還舟君來訪長堤對論出處
跡存沒生悲啼勿言少壯日志意吐虹霓而今
七不堪懶又甚於嵇
　　　寄題洪州慈濟師西軒
西軒無落暉所賴西庭竹竹間有古葉竹上有
䌓緑夜雨一洗梢朝陽似晞沐焚香愛此心自
不同諸俗
　　　送謝著作歸陳州
騏驥泥中行偶蹶未千里終當至高衢尚苦泥
行耻今歸雨濛濛嘶鳴欲何止乃念彼名駒近
在清川涘他日見騰驤駑櫪此垂耳
　　和石昌言學士官舍十題
　　　病竹
水邊移得巳傷根枝葉如枯生意少主人不使
荒穢侵遂長琅玕勝凡草
　　　石榴花
春花開盡見深紅夏葉始䌓明淺緑秪知結子
熟秋霖不識來時有笻竹
　　　薏苡
葉如華黍實如珠移種官庭特葱蒨伹蠲病渴
付相如勿恤謗言歸馬援
　　　石蘭
言石曾非石上生名蘭乃是蘭之類療痾炎帝
與書功紉佩楚臣空有意
　　　萱草
人心與草不相同安有樹萱憂自釋若言憂及
此能忘乃是人心爲物易
　　　葵花
此心生不背朝日肯信衆草能蘙之眞似節旄
思屬國向來零落誰能持
　　　𬞞畦
手自除荒手自鋤葱鍼巳挿壅薤本朝芸夕灌
豈不勤比食翦苗閑且穩
　　　水紅
江天淡淡江水平江岸有花紅作穗今日特向
都城開晝時只合銜魚翠
　　　甘菊
世言此解制頽齡便當園𬞞春競種到秋猶得
泛其英爛醉莫辭官有俸
　　　蘭
楚澤多蘭人未辯盡以淸香爲比擬蕭茅杜若
亦莫分唯取芳聲襲衣美
　　　勉致仕李祕監
淵明歸柴桑家貧食不足當其勇去時不待秫
稻熟借問何以然實耻暫屈辱公常爲近臣曾
不輙媚曲一縁府舍災遂使還秩禄禄仕四十
年内乏釡鍾粟歸來託四隣恓恓無片屋去就
異前人其義巳介獨譬之食嗟來應自甘退縮
當營負郭田漸可事水竹
　　　送施景仁太博提點江南坑冶
楚山豈無銅楚匠豈不工大鑪常乏鑄碧丱那
得充積弊在鄕縣孰肯以利籠君今承詔行諭
民當得中苟能使之發亦莫取之窮此乃事可
乆山深山自通
　　　夜泊虹縣同施景仁太博河上納凉書
　　　事
與君愛清風移榻就明月月落見星繁星䌓如
晝熱霑衣輕露墜響岸崩湍齧坐思都城時誰
許脚不韈
　　　施景仁邀詠泗州普照王寺古檜
來㝷淮上寺老檜莫知年劫火巳鎔像樛枝寧
改煙根拏怪石入節駮蒼苔堅欲問浮波箭空
嗟此獨傳
　　　送王判官同提點坑冶
地雖不愛寶利在與民共務國不務民儻有安
得用孟氏美王囿其說乆巳誦聊此陳薄言忉
怛不能重
　　　淮雨
雨脚射淮鳴萬鏃跳點起漚魚亂目濕帆逺逺
來未收雲漏斜陽生半幅
　　　舟次山陽呈王宗說寺丞
逺客雖有樂莫如逢故人夜懷夷門時月照楚
水濱自居扁舟上隨處與船隣冝將到此日因
使報朋親
　　　送崔黃臣寺丞宰臨海
補官桐廬時巳飽嚴陵釣進吏六百石又得臨
海嶠因之論出處足以見風調洪潮可登觀萬
里漲川竅收縮向何歸由來人莫料慿君能賦
才庶或窮其妙
　　　楚童
楚童能捕魚乃在水邊居手取眼不顧情知獺
未如鬂上浮萍草點點緑有餘旣挈不暇理歸
來莫取渠
　　　雜詩絕句十七首(自此寶應道中/起慶曆七年夏)
蛙行動萍葉悞觀作游魚稍稍引兩股巳變科
斗書
青草生水中日日隨水長水落何所依撩亂爲
宿莽
有蟲託斷葑斷葑日夕流不知止息處隨夫非
自由
荒水浸籬根籬上蜻蜓立魚網挂遶籬野船籬
外入
茸茸翦熟絲雨染燕脂暈滿樹歛黃昬槿花無
此分
青青老鏡葉下有繁實尖浪頭撥船女刺手終
不嫌
岸傍草樹宻徃徃不知名其間有啼鳥似與船
相迎
青蠅何處來聚集滿盤間誰知腹中物變化如
循環
水上賣瓜女摘瓜陂上田長麻巳不識滿把青
銅錢
買魚問水客始得鯽與魴操刀欲割鱗跳怒鬐
鬛張
沙頭風雨來帖水野雲黑如觀曹公營萬弩射
船側
前時雙鴛鴦失雌鳴不巳今更作雙來還悲舊
流水
度水紅蜻蜓傍人飛欵欵但知隨船輕不知船
去逺
塘上挽船人塘泥深及脛落日望前村心將道
途競
燕立茅屋脊燕銜芹岸泥巢成同養子薄暮亦
同棲
鵲銜高樹蟬危脇繰車響露腹不曾肥殺之嗟
巳徃
河畔有釣翁團泥爲甕缶坐想秦人聲思傾杜
陵酒

宛陵先生集卷第三十二
宛陵先生集目録卷第三十二
　　送景仁歸蜀焚黃　送中道鄭州拜掃
　　送子華歸許昌　燕
　　送周長官知遼　寒食
　　和諸君游湖見寄　擬試含桃薦寢廟
　　子華約游園　大風
　　春風　送侯寺丞知鞏縣
　　次道家摘寶相花　送南京㓂中舍
　　送韓奉禮隨侍許昌
　　金明池遊　和應之還邑
　　送韓仲文知許州　送薛殿丞知達州
　　和朱學士憶頴川　集英殿宴以雨放
　　送陳太祝歸河陽　送祖擇之知海州
　　殤小女　與用文師
　　小女塼銘　送吳學士歸蔡州
　　送刁景純　刁景純期水門再别
　　和答韓子華　舟中聽汴水
　　逢王公慥太博　寄題洪州慈濟西軒
　　送謝著作歸陳州　和石學士官舍十題
　　勉致仕李祕監　送江南施提點
　　夜泊虹縣　施景仁邀詠古檜
　　送提點王判官　淮雨
　　舟次山陽呈王寺丞
　　送崔寺丞宰臨海　楚童(寶應道中起/慶曆七年夏)
　　雜詩絕句十七首
目録終
宛陵先生集卷第三十三
　　　　　　　　宋宛陵梅堯臣聖俞著
　　　五月二十夜夢尹師魯
昨夕夢師魯相對如平生及覺語未終恨恨傷
我情去年聞子䘮旅寄誰能迎家貧兒女㓜迢
遞洛陽城何當置之歸西望涙緣纓
　　　五月二十四日過高郵三溝
甲申七月七未明至三溝先妻南陽君奄化向
行舟魂去寂無跡追之固無由此苦極天地心
瞀腸如抽泣盡淚不續岸草風颼颼柎殭尚疑
生大呼聲裂喉柁師爲我歎挽卒爲我愁戊子
夏再過感昔涕交流恐傷新人心強制揩䨇眸
未及歸旅櫬悲恨何時休
　　　過茱茰堰
茱茰堰在吳牛死茱茰堰廢吳牛閑吳牛閑東
南百貨來如山
　　　詠歐陽永叔文石硯屏二首
虢州紫石如紫泥中有瑩白象明月黑文天畫
不可窮桂樹婆娑生意發其形方廣盈尺間造
化施工常不沒虢州得之自山窟持作名卿硯
傍物
鑿山侵古雲破石見寒樹分明秋月影向此石
上布中又隱孤壁紫錦藉圎素山祗與地靈暗
巧不欲露乃值人所獲裁爲文室具獨立筆硯
間莫使浮埃度
　　　永叔進道堂夜話
海風驅雲來池雨打荷急虛堂開西窓晚坐凉
氣入與公話平生事不一毫及初探易之奥大
衍遺五十乾坤露根源君臣排角立言史書星
瑞亂止由不戢巨惡叅大美微顯豈相襲陳䟽
見公忠曾無與明執文章包元氣天地得嘘吸
明吞日月光峭古崖壁澁淵論發賢聖暗溜聞
鬼泣夜䦨索酒巵快意頻舉挹未竟天巳白左
右如啓蟄
　　　贈劉謀閤副
聲名赫赫在窮塞眉宇堂堂真丈夫腰劒臂弓
輕赴敵無人不伏魏黃鬚
　　　長蘆江口
風駕晚潮急浪頭相趂過水歸瓜歩小船下秣
陵多鷗舞不停翅鷰飛輕帖波今來學楚客薄
暮愛漁歌
　　　金陵懷古
秦莫恃棧閣吳莫恃壍江不能恃以德二國竟
亦降邇來屢興廢由險輕萬邦誰知荒涼城空
存如刳腔我今經其下弔古語愧哤嗟哉石頭
潮助怒常舂撞
　　　江畔
江畔菱蒲碧無主吳牛夜𩥇江干歸舟人不悟
月巳上花脚野蚊撩亂飛
　　　慈姥山石崖上竹鞭
江水浸石壁峭直無鳥蹤穴垂青竹根瘦虵愁
作龍霹靂雨脚入濕點莓苔封世人不得用八
馬今乖慵
　　　阻風
老漁吹浪不肯休一夜南風打籬響灘下輕舟
未可行山脚盤渦似車輞
　　　慈姥磯下
蘆汀泱漭外露歛見孤嶂行舟每出觀漸近巳
殊狀傍來認飲牛正去忽側盎水壑隂若舂野
鳥時與相且待風色廻出口始浩蕩
　　　早發
吳雞鳴隔山江月半在水齧齧岀岸潮霅霅入
蒲葦解作泛明鏡接天知幾里我家今不遙正
住句溪尾
　　　望夫石
征骨化爲塵柔肌化爲石高山共蒼蒼臨水望
脉脉青雲卷爲髪缺月低照額千古遺恨深終
不見車軏
　　　過褐山磯值風
山口風偏急磯頭水似煎喧聲殊倦聽逆上正
難牽暗石誰愁礙長途未擬前江心看白浪卷
起大於船
　　　褐山磯上港中泊
風惡舟難進聊依浦裏村岸潮生蓼節灘浪聚
蘆根日脚看看雨江心漸漸昬篙師知蟹窟取
以助清樽
　　　宿磯上港
夜深風浪息月正在南斗逺水生白煙䟱螢出
荒莽照蟹屢爇薪張魚未發笱獨能憐野客游
宦意何有
　　　謁昭亭廟
連峰到溪止澄溜向潭瀉廟道走山腰雀雛鳴
屋瓦古壁畫雲雷空庭儼輿馬眷予來故鄕絜
齋陳奠􁍟尚想昔丱童維愚託民社每從諸父
賽朅至此祠下今齒踰不惑䨇親世似寡過此
無所禱曷慕逢時者
　　　昭亭潭上别
行舟晚解去親戚各還家淚落正濕衣腸翻如
轉車借是昭亭水相隨亦有涯予今游宦意曾
不學匏瓜
　　　宣州環波亭
冐暑駐輪轂徘徊北壕上棟宇起中央芙蓉生
四向今吾太守樂慰此郡人望雨從昭亭來水
入句溪漲蜻蜓立欄角朱鯉吹荷浪岸木影下
布水鳥時引吭心閑不競物興適每傾醸薄暮
詠醉歸陪車知幾兩
　　　昭亭山
曰山何必高要在岀雲雨昭亭非峻峯雄雄若
蹲虎旱歲一來祠霈然隨瀝酤有草牧爾牛有
薪資爾斧有溪岀其隂有潭在其塢獸則貛與
貉魚則魴與鱮山雛水羽聲下上相雜伍呼名
如謙㳟號呌若怒侮崖竹惑節踈嶺松或腹腐
巨蜂結層房養子窟深土何事山中人采以爲
市賈其容固巳多其忍吾未取
　　　泊姑熟江口邀刁景純相見(時陳州晏/相公辟)
尾生信女子抱柱死不疑吾與丞相約安得不
顧期徘徊大江側念此親相知欲留時巳晚欲
去情難持引領望軒車豈能慰我思願聞下士
禮無曰屈非宜
　　　見牧牛人隔江吹笛
朝與牛出牧晝與牛在野日暮穿林歸長笛初
在骻靣尾騎且吹音響未成雅隨風散逺近舉
調任高下我方江上來平溜若鏡瀉悠悠經醉
耳亦足發瀟灑苟能和人心豈必奏韶夏鄭聲
實美好蠧情如剔剮况其荒敗跡亦又甚裂瓦
南箕成簸揚寺孟詠侈哆我今留此詩誰謂馬
喻馬
　　　依韻和歐陽永叔中秋邀許發運
看取主人無俗調風前喜御夾衣凉競邀三五
最圎魄知比㝷常特地光艶曲旋教應可聽秋
花雖種未能香曾非惡少休防准衆寡而今不
易當(永叔詩云仍約多爲詩/准備共防梅老敵難當)
　　　與夏侯繹張唐民游蜀岡大明寺
秋葉巳多蠧古原看更荒廢城無馬入破冡有
狐藏寒日稍淸逈羣山分漭蒼田衣指白水此
下是雷塘
　　　寄麥門冬於符公院
佳人種碧草所愛凌風霜佳人昔巳殁草色尚
蒼蒼陸行載以車水行載以航于今五六年與
我道路長思人不忍弃期植寒冡傍我嗟復北
去安得畢此䘮留植精舍中逺挈防根傷他時
京峴下不比野蒿黃
　　　送張唐民
楚甸有行客西風一孤舟逺隨淮月上若與星
槎浮野岸襲幽芳氣淸露巳秋得意美魚蟹白
酒問沙頭
　　　秋夜同永叔看月
青天有右目昬明不常開常時翳雲氣古鑑生
莓苔秋夜特清徹乃顧漸西廻靈兎不擣藥是
夜無纎埃與君玩流景置酒臨層臺單衣濕白
露鳴鴈方南來以言歡未终鴈聲一何哀
　　　中秋不見月答永叔
天嫌物兼美而使宻雲藏巳向石屏見何湏照
席光
　　　和永叔中秋夜㑹不見月酬王舍人
主人待月敞南樓淮雨西來斗變秋自有嬋姢
侍賓榻不湏迢逓望刀頭池魚暗聽歌聲躍蓮
的明傳酒令優更愛西垣舊詞客共將詩興壓
曹劉
　　　觀永叔集古録
古碑手集一千卷河北關西得最多莫怕他時
費人力他時自有錦蒙駞
　　　觀舞(坐上作)
誰憐嬌小好腰支老大而今莫那伊太守風流
未應淺更教多唱楚人辭
　　　留别永叔
舊友競留連我征時巳晚但言㑹合難豈道行
路逺行路到有期别離未卽返明當各相思念
此去且懶
　　　觀永叔畵眞
良金美玉不可畵可畵唯應色與形除却堅明
盡非寶世人何得重丹青
　　　畵眞來嵩
廣陵太守歐陽公令爾畵我憔悴容便傳髣髴
在縑素尸欠勁直藏心胷與我貨布不肯受此
之毉卜曾非庸公今許爾此一節爾只丹青其
亦逢
　　　别後寄永叔
前日辭親淚又爲别友岀愁極反無言欲言詞
巳窒荷公知我詩數數形美述玆道日未堙可
與古爲匹孟盧張賈流其言不相昵或多窮苦
語或特事豪逸而於韓公門取之不一律乃欲
存此心欲使名譽溢竊比於老郊深愧言過實
然於世道中固且異謗嫉交情有若此始可論
膠漆
　　　登楊州北門
樓上山如淡墨畵城中水似輕藍挼楊州今似
刀州景似聽中和樂職歌
　　　因目痛有作
巳爲貧孟郊拚作瞎張籍詩句但口吟世事不
眼歷旣能分好惡難用變青白讀書聽吾兒且
未廢朝夕
　　　宿邵埭聞雨因買藕芡人廻呈永叔
秋雨鴈來急夜舟人未眠亂風燈不定瞑色樹
相連寒屋猛添響濕窻愁打穿明朝持藕使書
此寄公前
　　　寄許主客
昨日山光寺前雨今朝邵伯堰頭風野雲不散
低侵水魚艇無依尚蓋蓬藕味初能消酒渴蓼
芳猶愛照波紅楊州有使急廻去敢此寄聲非
塞鴻
　　　八月二十二日廻過三溝
不見沙上雙飛鳥莫取波中比目魚重過三溝
特惆悵西風滿眼是秋蕖
　　　牛背雙鸜鵒
牛背雙鸜鵒煙陂共入時草枯行解美日晚趂
羣遲閒載寧辭逺相鳴不間雌初驚牧人去飛
上野桑枝
　　　廣陵歐陽永叔贈寒林石硯屏
磷磷石屛上濃淡樹林分隔水見寒島暗枝藏
宿雲賢哉吾益友持以贈離羣琥珀不湏問中
心多化蚊
　　　岸貧
無能事耕穫亦不有雞豚燒蚌㬠槎沫織蓑依
樹根野蘆編作室青蔓與爲門稚子將荷葉還
充犢鼻裩
　　　村豪
日擊收田鼓時稱大有年爛傾新釀酒飽載下
江船女髻銀釵滿童袍毳㲲鮮里胥休借問不
信有官權
　　　晚雲
黕黕日脚雲斷續如破灘忽舒金翠尾始識秦
女鸞又改爲連牛綴燧懷齊單伺黑宻不囂額
額城未剜風吹了無物猶立船頭看
　　　荇
荇葉光於水鉤牽入逺汀淺黃雙蛺蝶五色小
蜻蜓老死懷江女飄浮笑楚萍西風莫苦急孤
蘂有餘馨
　　　晚日
晚日晴還暖人閒見物機葉枯蟲自褁䆫響蜜
㝷歸林下見收杮水邊聞擣衣吾嗟乆爲客却
愧寄荆扉
　　　寄酬發運許主客
淮上秋來物意閑又乘輕舸信帆還一浮一沒
水中鳥更逺更昬天外山斜幅纒踍兵吏至濃
金灑𥿄頷珠頒欲酬巳覺不能敵盡日臨風思
自慳
　　　前日
前日楊州去酒熟美蟹蜊秋風淮隂來沙暖拾
蚌螄不言爾貧富只繫其鄙夷漢重二千石後
世何忽之
　　　淮隂
青環痩鐵纜繫在淮隂城水脛多長短林枝有
直橫山䕫一足走妖鳥九頭鳴韓信祠堂古誰
將跨下平
　　　哀王孫
泗水赤龍將欲飛瘦蛟在泥雲未歸冰蠒煑灰
寒水擊長大王孫抱饑色誰知適自下鄕來日
昊可哀猶未食菰飯白漿持與君王孫王孫何
復云
　　　沛公歌
赤帝醉提龍劔行徑草沒人壯士驚白虵斷裂
不可續神嫗哀哀夜深哭酒醒自負氣生虹從
者日畏天下雄秦皇玉輿來向東安知隱在芒
碭中婦人自識雲氣從王命艱哉豐沛公
宛陵先生集卷第三十三
宛陵先生集目録卷第三十三
　　夢尹師魯　過高郵三溝
　　過茱茰堰　詠永叔文石硯屏
　　永叔進道堂夜話　贈劉謀閤副
　　長蘆江口　金陵懷古
　　江畔　慈姥石崖上竹鞭
　　阻風　慈姥磯下
　　早發　望夫石
　　過褐山磯值風　褐山磯上港中泊
　　宿磯上港　謁昭亭廟
　　昭亭潭上别　宣州環波亭
　　昭亭山　泊姑蘇江口邀景純
　　牧牛隔江吹笛
　　和永叔中秋邀許發運
　　與夏張游大明寺　寄麥門冬符公院
　　送張唐民　秋夜同永叔看月
　　答永叔不見月　和永叔中秋夜㑹
　　觀永叔集古録　觀舞
　　留别永叔　觀永叔畵眞
　　畵眞來嵩　别後寄永叔
　　登楊州北門　因目痛有作
　　宿邵埭呈永叔　寄許主客
　　廻過三溝　牛背雙鸜鵒
　　永叔贈石硯屏　岸貧
　　村豪　晚雲
　　荇　晚日
　　寄酬許發運　前日
　　　　淮隂　哀王孫
　　　　沛公歌
　目録終
宛陵先生集卷第三十四
　　　　　　　　宋宛陵梅堯臣聖俞著
　　　使風
跨下橋南逆水風十幅蒲帆彎若弓淮波帶日
魚鱗紅岌岌飛上北斗中龜山始撞人定鐘岸
草澁澁鳴秋蟲
　　　田家屋上壺
脩蔓屋頭綴大壺簷外垂霜乾葉猶苦風斷根
未移收挂煙突近開充酒具遲賤生無所用㑹
有千金時
　　　九月二日夢後寄裴如晦
裴生安徤否試問鴈經過處士賦鸚鵡將軍養
駱駝食魚今飽未索米柰貧何昨夜分明夢持
書認篆窠
　　　昭信淮上
清淮渺然去白浪勢如奔同發巳先逺獨行將
向昬洲長寧辨路夜泊偶依村燈火稍覺亂應
聞人語喧
　　　小村
淮濶州多忽有村棘籬踈敗謾爲門寒雞得食
自呼伴老叟無衣猶抱孫野艇鳥翹唯斷纜枯
桑水齧只危根嗟哉生計一如此謬入王民版
籍論
　　　難知
自古難知不遇人朝爲蛇䑕暮龍麟魏齊客溺
簀中死亭長妻輕跨下貧白石夜歌誰與進黃
金懷印自能伸丈夫只患無才業何恨區區逐
路塵
　　　九山
我經九山問野叟崔嵬一無安曰九且恐斷岸
積瓊玖復意陂原多產韭又疑堆壠若柱灸四
者未悟叟不言使我臨流獨搔首
　　　淮岸
秋水刷土骨峭瘦如老石虚沙歸島嶼寒浪漱
竅隙下過白魚尾上有蒼獺跡平崗自相連野
籜鳴風櫟
　　　原有禽倐鳴升遽黙下
小禽不盈握羽翮自輕捷裊裊上雲鳴聲窮如
隕葉雀懷啄粟娛鷃有棲蒿愜嗟嗟力甚微枉
與鷹鸇接
　　　浮來山(舊說此山/產雲母)
秦鬼驅卯沙聚結無蒼翠誰云海上移能與潮
浮至洞嘘蛟鼉腥廟畵風雷異雲母今有無庶
爲僊藥餌
　　　泊下黃溪
黃溪晚來泊得見田家微刺艇斜陽下耕洲載
耒歸牛鳴向空犢犬喜入人衣復有返樵者檐
枯翹雉肥
　　　濠梁感懷
天子昔封禪吾叔從金輿廻首㤗山下出建雙
隼旟來㝷觀魚臺遂逺承明廬當時十五詠螢
照墨石書
　　　渦口
秋水見灘底淺沙交浪痕白魚跳處急宿鴈下
時昬帶月入渦尾落帆防石根淸淮行未盡明
日又前村
　　　夢同諸公餞仲文夢中坐上作
巳許郊間陳祖席少停車馬莫催行劉郎休恨
三千里樽酒十分聽我傾
　　　過塗荆二山遇暗石
淮流兩山間勢束秋漲急聚石如伏兵歛歛波
下立輕舟不可防而况昧所習暗值柂巳毁後
者戒前及同發去漸遙更愁寒灘澁
　　　舟上采菊
泯泯平慢流行當季秋月演漾過汀洲汀洲芳
杜歇白露夜正霏黃菊寒更發采以泛酒巵不
獨映華髪
　　　朝暮
氣候輙未定寒暄朝暮間挾纊水風生衣綌川
陽還緑草藏邃岸枯櫟植高山且非天時異順
理心自閑
　　　荆山
和楚人玆楚地泣玉山無所記但見楚人誇產
玉古廟幽幽無鬼哭儻有鬼定無足
　　　塗山
古傳神禹迹今向舊山阿莫問辛壬娶從來甲
子多夜淮低激射朝江上嵯峨荒廟立泥骨巖
頭風雨過
　　　曉日
岀舟曉日升曈曨波上爛爛黃金鎔羃歷紫煙
生鏡中釣船似畵分横縱風莫從虎雲從龍變
作霏霞重復重
　　　雞聲
雞聲踏曉呼呼起扶桑烏含光如車輪碾雲蹤
跡無誰教夸父逐逺向鄧林趨復從海底轉循
環似轆轤
　　　采𣏌
誰謂岸無𣏌條其長矣誰謂杞無實爛其皇矣
掇彼征矣檐旣盈矣捨棘與蠧造此冝酒維此
宜酒我挹我注我飮我助以養我籲
　　　泊橛澗觀渡
隔岸呼舟檝臨河立馬牛解鞍沙上憩沉網渚
間收殘日銜沙尾孤帆落戍頭莫愁暄作雨晚
水白煙浮
　　　看山寄宋中道
前山不礙逺斷處吐尖碧研青點無光淡墨近
有跡前林横白雲復與後嶺隔孤舟川上人引
望不知夕安得老畵師寫寄幽懷客
　　　暮雨
水上魚吹白露山頭雲與龍附潭中水作潭中
雨朱鼈飛過吳洲去鯉魚相隨不知數老蛤銜
泥在深處
　　　細雨樵行
蛟人困卧寒潭底怗波濛濛垂白絹波上女兒
飛輕橈逆流自與郎去樵風吹鬢髪不及撩鴉
翅卷起蠆尾翹濃纈羅帶長繞腰日暮下來吹
短簫
　　　晨鴉
雲昬月黒鴉不知皷聲鼕鼕雞報啼睥睨未辨
夫東西癡雛噪舞羣翅低野桑葉卷風凄凄濃
霧不起寒雨迷晨鴉却歸巢上棲
　　　㑹稽婦
食藕莫問濁水泥嫁婿莫問寒家兒寒兒黧黒
靣無脂驥子縱瘦骨骼竒買臣貧賤妻生離行
歌負薪何媿之高車來駕建朱旗銅牙文弩擐
犀皮官迎吏走馬萬蹄江潮晝起橫白霓舊妻
呼載後乗歸悔淚夜落無聲啼吳酒雖美吳魚
肥儂今豢養慙猪雞園中高樹多曲枝一日挂
與桑蟲齊
　　　九日次壽州
昔人把菊望青榼今我持酒無黃花自催屋裏
紅鱗膾不彈墻頭白項鴉壽春城高枕淮水緑
蒲踈踈暮帆起登臨不學孟叅軍帽墜山風費
嘲𥿄
　　　泊壽春龍潭上夜半黑風破一舟
盲風吼空來不識前山遮廻激入灣口暗浪騰
水涯喧聞破我船沉沒驚一家晦昧若塗漆心
緒如亂麻燈光不出戸鬼火空照沙百物任漂
蕩薄命誰怨嗟但存此空舟坐類鳥寄槎妻孥
皆失色一夕鬢欲華詹惶俟天明頃刻抵歲遐
雨寒雞唱遲况乃城上鴉
　　　頴上得鯉魚爲膾懷餘姚謝師厚
青蓑潭上老赬尾網中魚買作秋盤膾還思逺
客書越虀橙熟乆楚飯稻舂初雖去故鄕逺不
嫌爲饌踈
　　　丘家渡早發
曲頴若秋蛇屈盤鱗甲活問戍得耕人拾魚逢
祭獺草窠殘野燒樹挂經流沫百里相對看頻
行媿迂闊
　　　水次蘚花
秋雨日霏霏碧花生疊疊水邊有神女粧去遺
翠靨岸側小家婦不知所宜愜未得未還人自
將渾靣帖
　　　夜行憶山中
青熒鬼火動不悟前山雨昬徑梟鳥鳴獨行毛
髪聚桷葉枯綴林風動疑有虎低迷薄雲開心
喜淡月吐
　　　村醪
雨濕破荆籬風搖樹亞旗小槽聲不急挈榼問
沽遲摘果野棠熟望人船大隨燈前相對飮還
似昔過時
　　　川上田家
斜光隔河明入照桑柘下臯壠生麥苗青青尚
堪把逺見牛羊歸相親童稚野醉歌秋草間頗
與世家寡
　　　發匀陵
秋雨宻無迹濛濛在一川孤村望漸逺去鳥飛
巳先向晚雲漏日微光人倚船安知偶自適落
岸逢沙泉
　　　聞鴈
濕雲夜不散薄處微有星孤鴈去何急一聲愁
更聽心應失舊侣翅巳高青冥幾日江海上鳬
鷗共滿汀
　　　牽船人
沙洲折脚鴈疑人鋪翅行柰何暮雨來復值寒
風生濕毛染泥滓縮頸無鳴聲爾軰正若此猶
勝𬒳堅兵
　　　田人夜歸
田收野更逈墟里隔煙陂荒徑巳風急獨行唯
大隨荆扉候不掩稚子望先知自是一生樂何
湏閭井爲
　　　行次頴州聞張甥宗亮不捷鄕薦以詩
　　　唁而迎之
風前汝隂道雨冷江南書始歎與意異何慙定
鑑踈但能存楚玉切莫道黔驢不負當時約馳
迎一乗車
　　　聞櫓
靜夜有舟下中流聞櫓聲隔牎燈巳暗卷幔月
微明漸向寒灣逺遙應宿枕驚客心何苦急曾
是不縁名
　　　晚鷗
晴川帶微陽鷗鳥雙飛去雙飛如有歸並宿向
何處汀寒霧羃歷永落沙沮洳不避近行舟應
知心寡慮
　　　新晴
隂雲忽掃盡朝日吐清光萬里不礙日衆鳥欣
哢吭草樹巳搖落山川尚鬱蒼百事擇佳日佳
日唯晴陽
　　　將次項城阻風舟不能進
逆水寒風急輕舟晚不前因來泊古渡聊且上
平田草軟行方穩鶉驚去瞥然却㝷孤岸逺吹
幘亂華顛
　　　斫膾懷永叔
高河古穴深下有蒼鱗鯽岀水獰將飛落刀細
可織香粳炊正滑白酒美少力但欠平生歡共
此中路食
　　　夜漁
夜漁歸自速短艇若飛雲水動月猶白挐音人
不聞廻身明燭底撫卷至宵分我以此爲足勞
勞非爾羣
　　　驚鳬
驚鳬雖避人終戀舊所泊盡背船頭去却從船
尾落湏知取勢高不是初飛錯
　　十月三日相公花　小飮賦四題
　　　拒霜
木杪芙蓉花開非紅艶早常畏晚霜寒朱華競
衰草
　　　九月二十八日牡丹
香包巳向青春發又見秋深特地開應笑菊殘
無意思不能邀賦洛陽才
　　　殘菊
零落黃金蘂雖枯不改香深叢隱孤秀猶得奉
淸觴
　　　三日讌集
蕭然寒圃有殘芳吟徧朱欄向夕陽旣許坐陪
公衮貴却慙蒿羽接鸞凰
　　　依韻許主客北樓夜㑹
一月能逢幾笑歡高樓紅蠟滴金盤吟餘隴首
雲初散唱盡陽關露巳寒不管星河漸西落自
將煙水去程寛當時坐客各南北誰憶重遊泛
木蘭
　　　謹和相國屋上菊叢
屋上有叢菊結根深瓦縫旣無地勢美又乏土
力擁乃因塗明生不由人所種亦能應節開焉
取入公用公來歩廣庭聞鴈目始縱忽見粲然
英降植合常從賓僚席其傍詠玩意已重物莫
猒僻逺㑹遇良可頌
　　　寒菜
畦𬞞收莫晚圃吏巳能供根脆上將凍葉萎霜
漸濃不應虚巳筯還得間庖饔㫖蓄詩人詠從
來用禦冬
　　　送裴節推歸京
逺水未生凍輕舟歸大梁岸廻初向月篙滑始
霑霜淸世豈淹俊上公存薦章行應重對策莫
愧漢賢良
　　　十月菊上蜂
黃蜂得晴日不道菊開稀向蘂晚寒起落叢無
力飛輕輕難自舉怗怗一何微莫問巢房處斜
陽柰欲歸
　　　送江學士睦州通判
渉淮淮水淺泝溪溪水遲君到桐廬日正值采
茶時試問嚴陵跡今復有誰知
　　　和民樂
歲晚埸功畢野老相經過有酒自斟酌適意同
笑歌大兒緝牛衣小兒護雞窠囷廩見餘積息
戍靡負戈林間落熟果屋裏鳴寒梭㑹待朔雪
時狐兎生罝羅飫鮮持作腊贈乏不言他是非
了莫問此理當何如
　　　和晚花
春花莫猒早秋草莫猒遲各不相羡慕榮枯乃
繋時芙蓉東籬英雖晚亦自宜霜前給給開霜
後差差萎深處有孤蕚寒月尚見披野蜂徒愛
香凍翼不能支抱枝無力去憫然見恩私
　　　聞進士販茶(自此宣州至和/二年五月後)
山園茶盛四五月江南竊販如犲狼頑凶少壯
冒嶺險夜行作隊如刀槍浮浪書生亦貪利史
笥經箱爲盗囊津頭吏卒雖捕獲官司直惜儒
衣裳却來城中談孔孟言語便欲非堯湯三日
夏雨刺昬墊五日炎熱譏旱傷百端得錢事酒
䏑屋裏餓婦無糇糧一身溝壑乃自取將相賢
科何爾當
　　　梅雨
三日雨不止蚯蚓上我堂濕菌生枯籬澗氣醭
素裳東池蝦蟇兒無限相跳梁野草侵花圃忽
與欄干長門前無車馬苔色何蒼蒼屋後昭亭
山又被雲蔽藏四向不可徃靜坐唯一牀寂然
忘外慮微誦黃庭章妻子笑我閑曷不自舉觴
巳勝伯倫婦一醉猶在傍
　　　鳥毁燕巢
堂間兩胡燕哺雛㘅百蟲老鴉亦養子偷雛燕
巢中燕巢忽墮地六七皆命窮赤身無羽翼腸
斷彼雌雄來徃􁁍鳴聲安得置室宫我閔樓簍
籔俄已彊雨風從今更生卯不若受女娀
　　　五月十三日大水
誰知山中水忽向舍外流誰知門前路已通溪
中舟窮蛇上竹枝聚蚓登階陬我家地勢高四
顧如湖滮浮萍穿籬眼斷葑過屋頭官吏救市
橋停車當市樓應念此中居望不辯馬牛危湍
瀉天河漫漫無汀洲羣蛙正得時日夜鳴不休
戢戢後池魚隨波去難留揚鬐雖自在江上多
網鉤紛紜閭里兒踊躍競學泅吾慕孔宣父有
意乗桴浮
宛陵先生集卷第三十四
宛陵先生集目録卷第三十四
　　使風　田家屋上壺
　　夢後寄裴如晦　昭信淮上
　　小村　難知
　　九山　淮岸
　　原有禽　浮來山
　　泊下黃溪　濠梁感懷
　　渦口　夢諸公餞仲文
　　過塗荆山　舟上采菊
　　朝暮　荆山
　　塗山　曉日
　　雞聲　采𣏌
　　泊橛澗觀渡　看山寄中道
　　暮雨　細雨樵行
　　晨鴉　㑹稽婦
　　九日次壽州　泊壽春龍潭
　　頴上得鯉爲膾　丘家渡早發
　　水次蘚花　夜行憶山中
　　村醪　川上田家
　　發匀陵　聞鴈
　　牽船人　田人夜歸
　　唁張甥不捷鄕薦　聞櫓
　　晚鷗　新晴
　　項城阻風　斫膾懷永叔
　　夜漁　驚鳬
　　相公後園四題　和許主客夜㑹
　　和相國屋上菊叢　寒菜
　　送裴節推歸京　十月菊上蜂
　　送江學士睦倅　和民樂
　　和晚花　聞進士販茶(自此宣州至和/二年五月後)
　　梅雨　烏毁燕巢
　　五月十三日大水
目録終
宛陵先生集卷第三十五
　　　　　　　　宋宛陵梅堯臣聖俞著
　　　依韻和正仲賦楊兵部吳興五題
雨過見虹明長橋欲映城牎間晴氣入空際晝
凉生有扇徒看畫無冰自覺淸人知太守姓不
减漢公名
　　　淸風樓
在昔有佳句故人如逺來競生吳客袵不上楚
王臺稍拂清樽動時吹翠帟開長安在何處水
鳥望中廻
　　　明月樓
霅霅前溪白蒼蒼後嶺巍人疑槎上客星合蚌
中暉影轉䦨干逈盃行漏鼓稀只知誇粉黛不
向桂邊歸
　　　碧瀾堂
虛雲臨滉漾橋勢對隆穹環珮佳人去汀洲翠
帶空橘舩過砌下蘭棟起雲中欲問芳菲地吳
王一廢宮
　　　逍遙堂
江東有賢守好客似春申自構杏梁地不生珠
履塵樂章思季子後俊得吳均寢卧在其下知
君學至人
　　　依韻和行之都官芭蕉詩
看取有心常不展亦知隨分坼佳葩無端大葉
映蓮幕却笑菖蒲罕見花
　　　促織
札札草間鳴促促機上聲織女夜中起明河簷
外橫一絲不入杼踈宻工未精豈知天孫巧衣
脫六銖輕人間唯貴重暗蟲休催成
　　吳仲庶殿院寄示與吕冲之馬仲涂唱和
　　詩六篇邀予次韻焉
　　　次韻被命岀城共汎
三騘忽岀乗楚艘直氣突兀知吳濤大都智勇
皆世豪橫身破浪親戰舠廻舷受箭誰畏曹猛
士心伏寒生毛風聲鶴淚傳九臯何用寶刀稱
孟勞右持酒盃左持螯功成各慕前人高不言
大享烹太牢下與尺鷃翔於嵩
　　　依韻游陳留禪寺後池
共逢香刹住萬景筆頭堆池水蛟龍盡汀洲鴈
鵠來逺游情莫落去國意徘徊舟子休􁐸鼓王
程不爾催
　　　次韻晚泊雎陽
日下繡衣客江南燕尾艎跡雖同蠲退心不假
犀涼簷國旌旄去包原苑囿荒臨堤一懷古柳
上見微陽
　　　汴渠
我實山野人不識經濟宜聞歌汴渠勞謾綴汴
渠詩汴水源本清隨分黃河枝濁流方巳盛清
派不可推天王居大梁龍舉雲必隨設無通舟
航百貨當陸馳人間牛騾驢定應無完皮苟欲
東南蘇要省聚歛爲兵衛詎能削乃須雄京師
今來雖太平盡罷未是時願循祖宗規勿益羣
息之譬竭兩川賦豈由此水施縱有三峽下率
皆麤冗資慎莫尤汴渠非渠取膏脂
　　　次韻臨淮感事
楚舸高帆未可開滿帆風暴作隂雷聖文亹亹
傷漂溺世路紛紛自徃來浮磬猶聞傳激越沉
妖不見鎻淵囘連陂鼃黽鳴無數安得周官爲
灑灰
　　　次韻夜過新開湖憶二御共泛
岀舟湖渺渺月白絶纎氛已見水如鑑莫生波
上雲獨征河慕侶冷酌不知醺露下清吟乆同
心本愛君
　　　答宣城張主簿遺鴉山茶次其韻
昔觀唐人詩茶韻鴉山嘉鴉㗸茶子生遂同山
名鴉重以初槍旗采之穿煙霞江南雖盛産處
處無此茶纎嫩如雀舌煎烹比露芽競收青蒻
焙不重漉酒紗顧渚亦頗近蒙頂來以遐䨇井
鷹掇爪建溪春剥葩日鑄弄香美天目猶稻麻
吳人與越人各各相闘夸傳買費金帛愛貪無
夷華丼苦不一致精麤還有差至珍非貴多爲
贈勿言些如何煩縣僚忽遺及我家雪貯䨇砂
罌詩琢無玉瑕文字搜怪竒難於抱長虵明珠
滿𥿄上剰畜不爲奢玩乆手生胝窺乆眼生花
嘗聞茗消肉應亦可破瘕飮啜氣覺淸賞重歎
復嗟歎嗟旣不足吟誦又豈加我今實强爲君
莫笑我耶
　　　送寧國軍宰崔寺丞移臨安
六月畏嶺險乃陟川程迂遙看雲中鴈不亂江
上鳬魚網離飛鴻我邑望何殊鱗方懷其剖鳥
反值以刳爲言等王民豈限楚與吳是維見戀
慕作詩贈路隅
　　　辯疑贈獻甫
一客逢吠狗無箠制狗狂一客叱狗吠一客言
狗良良狗豈妄吠好言巳莫詳言乃仁之趍叱
乃義所當趍仁不顧義非是助狗猖吾今不疑
仁仁義嗟何妨
　　　盗儒
其衣乃儒服其說乃墨夷天生物一本今爾二
本爲爾忍不塟親委以飽狐貍吾心則孟子不
聽爾矢辭
　　　宣城宰郭仲文遺林檎
右軍好佳果墨帖求林檎君今忽持贈知有逸
少心宻枝傳應逺朱頰映巳深不愁炎暑劇幸
同玉漿斟
　　　自和
陶公種五柳華氏戲五禽逹性與養生共得古
人心佳果能御暑致之意何深河朔存故事助
飮莫憚斟
　　　送王克憲奉職之彭澤
折柳贈子行况聞彭澤去將過五株下可與青
青助渭城人唱罷羌管愁吹處江上定多閑䟱
隂就箕踞
　　　寄潘歙州伯㳟
我貧性愛酒有酒無錢沽新安走牙兵六月至
我廬手中持尺題肩上擔瓦壺高山度青天救
此愁腸枯開之聊傾樽渴肺如澆酥醉來欲學
李白騎鯨魚又思阮籍跨蹇驢上溪無徤鱗下
嶺無壯駒憶君南望空長吁
　　　再寄歙州潘伯恭
青山截天去古路蔽雲中不有行人至安知與
郡通高樓雖窈窕遠樹已溟濛今日勞君問衡
門一老翁
　　　依韻和永叔澄心堂𥿄答劉原甫
退之昔負天下才掃掩衆說猶除埃張籍盧同
闘新怪最稱東野爲竒瑰當時辭人固不少漫
費𥿄扎磨松煤歐陽今與韓相似海水浩浩山
嵬嵬石君蘇君比盧籍以我擬郊嗟困摧公之
此心實扶助更後有力誰論哉禁林晚入接俊
彥一出古𥿄還相哀曼卿子美人不識昔嘗唫
唱同樽罍因之作詩答原甫文字駚穩如刀裁
怪其有𥿄不寄我如此岀語亦善詼徃年公贈
兩大軸于今愛惜不輙開是時有詩述本末值
公再入居蘭臺崇文庫書作總目未暇綴韻酬
草萊前者京師競分買罄竭舊府歸鄒枚自慙
把筆粗成字安可逺與鍾王陪文高墨妙公第
一宜用此𥿄傳將來
　　　依韻酬永叔示予銀杏
去年我何有鴨脚贈逺人人將比鵝毛貴多不
貴珍雖少未爲貴亦以知我貧至交不變舊佳
果幸及新窮坑我易滿分餉猶奉親計料失廣
大瑣屑且沉淪何用報珠玉千里來慇懃
　　　依韻酬永叔再示
前歲守廩京城西有如勾踐巢㑹稽引盃嘗膽
未雪耻怒蛙起揖當涔蹄海天白日蔽光影霹
靂一過收雲霓九臯澄明鶴翅濕欲暮刷羽聲
嘶嘶客來東方美鬚鬛夜光岀袖行無迷授予
照眼巳希世自顧臭辢猶萍虀文章製作比善
塑物象變怪一以泥泥雖各用有巧拙巧之高
絶非由梯又聞東夷蹈水底騎頸直踞通天犀
曼卿子美摟入室似使二嫂治朕棲舜歸在牀
不可得此實素分非能齊而今我獨向田里秋
稼巳熟烹黃雞自傾白酒坐溪上誰念徃日無
粱稊隣邦或有寄嘉釀瓦罌土缶盛玻瓈昨喜
得書書滿𥿄官尊職大憐我睽怪我書亂苦簡
畧疲駑豈敢攀駿驪貴賤交情古來有胷中不
欲置畛畦世間百事猒著意但願無病年壽躋
田園未多亦粗給兒女况足資提擕終當去問
綿上叟自與野老月下犂
　　　池州蕭相樓(復所建)
樓中九華峰天削水蒼玉公圭何參差來雲自
䏈續我思唐蕭家八人居宰録(瑀嵩華復/俛傲真遘)朱欄
幾廢興下視寒江曲吳侯來爲邦百事無窘束
新之以登臨風月詠玩足安得黃鵠翼一舉遺
世俗
　　　雜興
苦楝樹青鵓鴣啄鹽土鳴嗚嗚老鴉㘅茶子爭
噪落嶺隅不覺茶滿山漁利入江湖鹽由鵓鴣
起茶由老鴉趍誘以觸禁網二鳥誰與誅
東家月吐明西家犬爭吠玉兎在中天曾何競
窺穢姮娥雖夜行莫比淫奔廢呶呶籬下音胡
不鈐其喙
　　　夢後寄歐陽永叔
不趂常叅乆安眠向舊溪五更千里夢殘月一
城雞適徃言猶是浮生理可齊山王今巳貴肯
聽竹禽啼
　　　送王著作赴西京壽安(翔向)
去作西畿令當趨大尹庭閒㝷前代跡淨掃古
槐㕔未慣餐周粟還應憶楚萍但逢花木處知
我昔常經
　　　答了素上人用其韻
予心每淡泊世路多變詐梟鳴與鵩怪何用思
彈射空山雖夜行猛虎終不怕功名未逢時壯
士且出跨七尺無競軀市人應亦訝有香知害
身抉臍見窮麝一朝珠出淵百金未酬價爾㝷
逺公去挈鉢廬峯下我趨仁義急不解如陶謝
　　　送通判黃國博入浙
西風半空鳴且嚎吳天點破吳鴻高東溪車馬
走送客白露衰蘭輕若毛客當西歸乃東去爲
何欲及八月十五夜觀洪濤洗蕩生前邑邑不
平氣付與滄海之水隨滔滔却來廣陵願相見
拍手大笑傾新醪一飮一石無一錢莫管寒近
脫弊袍脫袍准酒不惜醉天意未必凍我曹
　　　烏琢棗
樹頭陽烏饑啄棗破紅遶地青蠅老青蠅雨濕
驚不飛殘棗入泥人不掃西風落盡鳥亦歸晉
客齒黃終懊惱
　　　眞上人因送毛令傷足復傷冷
陶令歸時逺公送石苔秋雨歩遲遲凌霄花在
古松上也笑向人人不知
聞道山中岀入稀偶來溪上笑談微野雲不管
田袍薄寒逼瘦膚相伴歸
　　　潘歙州怪予遂行與黃君同路黃先游
　　　浙矣依韻酬寄
未識潘岳貌巳知潘岳名去年改藩屏暫此解
佩纓一見意巳合談笑僕屢更豈唯文學冨况
亦論事精溪邊昔欲罷屑屑秋雨零于今又聞
蟬重起悲凉情作詩逺見招值我將西行譬彼
矯翼鳥革然顧侣鳴蒼山不可陟空入江上舲
黃君雖云約同泛明日自訪柳惲汀寒儒所向
多不成或西或東車馬驚高樓登望酸目晴欲
觀弄濤仍膾鯨新安太守空相迎舉手謝君江
水淸
　　　潘歙州寄𥿄三百畨石硯一枚
永叔新詩笑原父不將澄心𥿄寄予澄心𥿄出
新安郡臘月𫾣冰滑有餘潘侯不獨能致𥿄羅
紋細硯鐫龍尾墨花磨碧涵䑕鬚玉方舞盤虵
與虺其𥿄如彼硯如此窮儒有之應瞰鬼
　　　八月七日始見白髭一莖
昔見白髭驚今見白髭喜人將拔去之我獨不
然耳拔之旣更生留之何所耻白日儻日拔日
拔詎能巳黑壯不爲貴白衰不爲鄙道德保於
中任從髭髪齒
　　　送僧了素游廬山
平生愛廬山夢寢不可去江上饒賈船偶來看
巳飫釋子言南㳺徘徊瞻瀑布月飛金熨斗光

宛陵先生集卷第三十五
宛陵先生集目録卷第三十五
　　和吳興五題　和行之芭蕉
　　促織　吳仲庶邀和六篇
　　和答宣城張主簿　送崔寺丞
　　辨疑贈獻甫　盗儒
　　宣城郭宰遺林檎　自和
　　送王奉職之彭澤　寄潘歙州伯恭
　　再寄潘歙州　和永叔答原甫
　　依韻酬永叔　依韻酬永叔再示
　　池州蕭相樓　雜興
　　夢後寄永叔　送王著作赴壽安
　　次答了素上人　送黃通判入浙
　　烏啄棗　眞上人因送傷足
　　和酬潘歙州　潘歙州寄𥿄并硯
　　始見白髭　送了素游廬山
目録終
宛陵先生集卷第三十六
　　　　　　　　宋宛陵梅堯臣聖俞著
　　　送方進士遊廬山
長風沙浪屋許大羅刹石齒水下排歷此二險
過湓浦始見瀑布懸蒼崖繫舟上岸入松徑三
日踏穿新蠟鞋路盤深谷岀嶺望後山日照前
山霾偶逢風雨恐衣濕側倚石脇人相乖雨收
不覺在高處却見童僕提擕偕水聲不絶鳥聲
好藥草香氣侵人懷老僧避俗去足跣野客就
澗開門䦱樹巖隱映見寺刹層層杳杳躋雲階
塢田將穫烏雀橫秋果正熟猴猿　東林淡虀
應似舊唯此足以待爾儕子心灑落撇然徃我
方塵垢難磨揩
　　　讀日者傳答俞生
宋忠爲大夫賈誼爲博士同與休沐下訪卜長
安市吾不如二人讀書無舉跬借曰當乗肥乗
肥非我指唯思泉石間坐卧松風美
　　　隱靜山懷賢師自持栢栽二十本種於
　　　㑹慶堂
新作齋堂祠畵像又興高閣祕天蹤今朝還藉
君移栢昨日巳因鵝種松(近以羣鵝換/松植於路傍)
　　　九月六日登舟再和潘歙州𥿄硯
文房四寶出二郡邇來賞愛君與予予傳澄心
古𥿄様君使製之精意餘自茲重詠南堂𥿄將
今世人知首尾又得水底碧玉腴溪匠畏持如
抱虺拜貺䨇珍不可辭年衰只怕歔歈鬼
　　　九月十一日下昭亭舟中
平生山野性坐卧愛流水適從昭亭來興自明
河起小舟浮輕槎身入星辰裏飲牛誰家郎照
鬢誰家子隔岸心相望翻然洲鵲喜灘頭磷磷
石欲贈畏指毁留取自支機成都無卜士
　　和張簿寧國山門六題
　　　山門(按碑本軌轍作二軌䨇峙作䨇壁/弟六句作田外峰巒囘抱兮陳卑)
(尊當從/碑本)
青山中穴爲大門下通軌轍高莫論飛雲出納
不計限䨇峙平削無刀痕入門復見田園美田
外峰巒廻抱尊棲靈畜怪不可詰䕫魈徃徃來
守閽
　　　紫雲巖
高巖日照雲常起吹作蘭花透紋綺橫爲歩障
看未收山雨一來風滿耳
　　　夕陽巖
日脚射空金縷直下映壁間梭未織野老先知
雨又風明朝望此重雲黑
　　　朝陽洞
洞門雖向扶桑開洞深不放陽烏入古來道士
今莫逢石壁乳流苔正濕
　　　漣漪洞
流泉决决出洞底自有細浪非風吹山花逐水
到山下漏泄人間春未知
　　　碧雲洞
誰將萬古倚雲劒刺破蒼石天窓開下貯泓淵
不可極有時月漏清光來
　　　將離宣城寄吳正仲
吳均詩語多竒揭苦倩鴛鴦謝明月昭亭川上
此禽閑爲寄吳郎我西發西歸千里浮輕舟夜
觀蟾光逆水流水流東海月西海各去雖殊意
常在月偏皎皎隨人行水亦沄沄非浪改酒盆
龍杓閑到吟梅花重葉將誰采
　　　湯珙秘校遺沉水管筆一枝
沉香細榦天通中束毫爲呼諸葛翁乆從海上
厭持握乞與阮籍書途窮物珍豈宜賤子有更
後應合歸王公虛堂淨几塵不到硯傍置架珊
瑚紅乃知用遇自有處君今莫歎居蒿蓬
　　　艤舟昭亭送都官暫歸錢塘
前枉大梁城詩賦嘉入幙兹對昭亭山將行還
有作别離此與彼終始情不薄我爲解覊馬君
乃高飛鶴塵蹄未能息徤翅懷棲泊㝷巢望吳
田一傍華亭郭况多丹頂雛坐看翔寥廓
　　　依韻公擇察推
君來何所聞君去何所見自古慕虛名徃徃輕
旣靣竊常恃賦禀平直如勁箭是以五十年長
甘守貧賤相逢嗟未幾遽逺劇飛電今雖行巳
晚多謝勤相唁
　　　晏成續太祝遺䨇井茶五品茶具四枚
　　　近詩六十篇因以爲謝
始於歐陽永叔席乃識䨇井絶品茶次逢江東
許子春又出鷹爪與露牙鷹爪斷之中有光碾
成雪色浮乳花晏公風流丞相族以此五色論
等差逺走犀兵至蓬巷青蒻出篋封題加紋柘
冰甆作精具靈味一啜驅昬邪神還氣主讀高
詠六十五篇金岀沙巳從鍜鍊出至寶終老不
變傳幽遐自惟平昔所得者何異瓦礫空盈車
滌心洗腑強爲答愈苦愈拙徒興嗟
　　　留題開元寺僊上人平雲閤
背市靣山色平目觀白雲漁舟溪上歌游客欄
邉聞俯簷翠栢痩蔓籬秋實蕡偶來心意靜塵
慮如掃坌
　　　送黃生
我本東西南北人窮途不復涙霑巾亦知車馬
有行色爲見長沮與問津
　　　别張景嵩
我雖識君晚君能知我心我心昭亭水見底無
尺㝷照之不爲隱測之不爲深魚鰕旣混混藻
荇亦侵侵終當至滄海浴日開黃金君當下灘
去石浪激寒音猶能洗君目病瞖雲銷岑
　　　别鍾京
我憐鍾氏子冐雨爲求文暫以經兹邁與之書
所聞野鷗窺筆硯舟子采蒿芹况有新炊飯簞
漿可送君
　　　江口遇劉糺曹赴鄂州寄張大卿
我同陶淵明逺憶顔光禄得錢留酒家醉卧江
蕪緑故人巳貴身獨賤籬根枯死佳花菊孤鴻
飛去鸚鵡洲寄聲高樓謝黃鵠使君本是洛陽
人嘗憐酩酊銅駞曲休將玉笛城上吹武昌老
人聽不足巳知淸音通九霄定應悔說蘄州竹
　　　送劉糺曹
溪邊前日君辭我江上今朝我送君自去蘆洲
寄消息故人猶在武昌軍
　　　寄題開元寺明上人院假山
石是青苔石山非杳藹山諸峯生鏡裏小嶺傍
池間雨不因雲出門疑爲客關何湏費蠟屐暫
到此中閒
　　　寄李獻甫
何言自我去眼前一似空城中豈無人過目猶
飛蟲又猒塵事多枳棘生胷中安知秋江水淨
碧如磿銅尚恨有世累不及垂釣翁望望當速
來止琴視孤鴻
　　　行路難
途路無不通行貧足如縛輕裘誰家子百金負
六博蜀道不爲難太行不爲惡平地乏一錢寸
歩隣溝壑
　　　題姑蘇豹隱堂
靑山崔嵬藏古基文豹不見空齗碑華堂重構
猶隱霧地今易主還好竒欲邀明月一去飮常
娥將悔出海遲谿邊少年意氣在來徃只借白
鹿騎自稱山人具肴酒酒酣請我留此辭謫僊
墳近何可問當日無詠亦所疑
　　　雨還
雨濛濛兮欲暮路險絕兮深泥嗟予僕兮甚餒
畏予馬兮顛蹄關巳度兮心緩家將至兮渉溪
喜膝前兮童稚餉燈下兮女妻
　　　哭笑鳥
日月轉入地星辰蔽重雲夜色晦若漆怪禽巢
未焚其音哭且笑哀樂詎能分方哭且笑時曾
莫有以羣哭爲何所悲笑爲何所聞了不預人
事吉凶誰復云
　　　山行冒雨至村家
雨急芹泥滑禽鳴苦竹秋野香生草木雲潤上
衣裘入石纔通馬穿林忽隱牛山家多淺井下
照碧峰頭
　　　八月九日晨興如厠有鴉啄蛆
飛烏先日岀誰知彼雌雄豈無腐䑕食來啄穢
厠蟲飽腹上高樹跋觜噪西風吉凶非予聞臭
惡在爾躬物靈必自絜可以推始終
　　　夜坐
夜乆方慮寂空堂燈燭明落葉有暫響暗蟲無
停聲力學不爲巳甘貧且徇名聊爲詠懷篇還
想阮歩兵
　　　八月十五夜有懷
天爲水蒼玉月柁潭靣冰萬里絶瑕玷百文巳
澄凝山河了然在星斗光莫增借問九州内豈
無隂雲興􁛁懷去年秋是夜客廣陵太守歐陽
公預邀三四朋乃值連連雨共飮陳華燈旣醉
公有詠屬和予未能強賦石屏物固慙無所稱
今來宛溪上聊以故歲徴晶明正若此霡霂且
何曾美景信難并康樂語足慿
　　　題吏隱堂
新堂生虚明未悟追隱吏無乃隱非時唯應喧
可避移花莫傷根種竹不改翠牀中置素琴亦
見陶濳意
　　　詠嚴子陵
不顧萬乗主不屈千戶侯手澄百金魚身被一
羊裘借問此何耳心逺忘九州青山束寒灘濺
浪驚素鷗以之爲朋親安慕乗華輈老氏輕璧
馬莊生惡犧午終爲藴石玉夐古輝巖陬
　　　與潯陽舍弟别
昭亭潭上水下與九江通去客解輕舸落潮乗
順風廻頭迷逺樹沒背見飛鴻寂寞還蓬巷桓
彞宅近東
　　　九月十八日山中見杜䳌花復開
山中泉壑暖幽水寒更華春鳥各噤口游子未
還家云誰未及還對此重興嗟何必因啼血顏
色勝曙霞
　　　記歲
買臣四十八猶苦行負薪我免以樵給貧居年
與均道上不謳歌妻亦無恚嗔三者固異彼異
同雙朱輪
　　　種胡麻
悲哀易衰老鬂忽見二毛苟生亦何樂慈母年
且高勉力向藥物曲畦聊自薅胡麻養氣血種
以督兒曹傍枝延扶踈脩莢繁槖韜霜前未堅
好霜後可炮熬誠非騰雲術顧此實以勞
　　　逹觀禪師曇頴住隱靜蘭若或言自比
　　　獼猴散走不來頴嘗哂曰吾知是山枇
　　　杷爲多始至也未實故其去將實也必
　　　羣集後果然頴惡乎俗之好異恐傳以
　　　爲人惑欲予詠而播之
隱靜山中寺獼猴徃徃過導師歸以去盧橘熟
還多禪地寧求悕居人切莫訛未嘗嫌此物任
挂古松柯
　　　頴公遺碧霄峰茗
到山春巳晚何更有新茶峰頂應多雨天寒始
發牙採時林狖靜蒸處石泉嘉持作衣囊祕分
來五柳家
　　　送逹觀禪師歸隱靜寺古律二首
初逢洛陽陌再見南徐州所歷幾何時倐去二
十秋今復振霜屨還山逺莫留我詠阮公詩物
靡必沉浮誰云西海魚夜飛東海頭世人嗟識
昧豈是滯林丘
栗林霜下熟歸摘禦窮冬帶月涉溪水過山聞
寺鐘未嫌雲衲濕巳喜野人逢且莫似盃渡滄
波無去蹤
　　　冬至感懷
銜泣想慈顏感物哀不平自古九泉死靡隨新
陽生禀命異草木彼將羡勾萌人實嗣其世一
衰復一榮
　　　冬至日得師厚宋次道中道書
水國欲爲雪野冰將合河人同一陽至淚向八
行多朋意今猶在年華悵似過看看四十九應
笑此蹉跎
　　擬水西寺東峰亭九詠
　　　垂澗藤
澗深連石壁石上生長藤孤猿來自熟縁飮下
復登賴無樵人跡且免束薪蒸
　　　嶺上雲
我來東峰下逺見西嶺頭白雲忽巳合向此偶
遲留人誰問何有自可忘殷憂
　　　材中翠
萬木總柔翠况復新晴時日色照欲動山氣歛
還遲望之如何攬舉袂隨風吹
　　　棲煙鳥
斑斑逺林鳥極目波煙中各識時早暮不忘巢
西東推物得眞意吾將効陶公
　　　古壁苔
隂壁流暗泉古苔長自好不改春與秋何如路
傍草空山正幽藹淨緑無人掃
　　　幽徑石
縁溪去欲逺磊砢忽礙行旁臨側身險下怱寒
流聲幽客慣來徃同此猿鳥情
　　　寒溪草
靑靑色堪染欲辨不知名根隂託乳魚水底抽
新萌康樂池上詠獨與春夢成
　　　隂崖竹
背嶺斷崖下老竹生扶踈孤根石上引勁節松
不如莫言霜雪多終見緑有餘
　　　臨軒桂
山楹無惡木但有緑桂叢幽芳尚未歇飛鳥銜
殘紅不見離騷人憔悴吟秋風
　　　依韻和逹觀禪師還山後見寄
雲歸在高嶺人見是無心矯矯將棲鳥遙遙傍
故林南方雖有暖臘月易成隂惟恐多風雪幽
期未可㝷
　　　九華隱士居陳生寄松管筆
春松抽痩梗削束費長毫雞距初含潤龍鱗不
自韜嘗爲大夫後欲寫伯夷高一獲山家贈令
吾媿汝曹
　　　古柳
岸側古大柳誰種臨長江中自出蠧蝎百歲成
祜腔忽值漲流沒槎牙綴旌幢腹膚藏蛟龍半
夜雷砰韸飛霆痕尚白如斬馬陵龎倐爾巨電
至萬弩聲裂缸又爲狂風摧所殘惟朽樁卧幹
越大鼎絕䧬不可扛就爇以照漁駭鱗一何厖
始知網罟細未足禁突撞隆凖以脫去城下徒
焚降我從洲上泊昬曉睨舩牕始終覩變毀欲
賦挑殘缸吾交評韓詩險韻古莫雙安得共詠
此但嗟各他邦
　　　放鵲(并序)
烏鵲啄豆干槽圉夫患之以機得鵲其羣噪如
救爲下上突掠甚急知不可脫聲蓋哀予閔之
命釋縛放去因爲之辭
鵲爲禽之靈智兮胡蹈機而不知爲庸早以困
束兮固性命之將危喜逺人之至止兮始屢驗
以如期向何預覺兮此何自昬豈專心以謀食
兮眛目前之禍根苟所履必慮患兮莫若去人
逺以圖存屑餘秼以致死兮誠咎爾而無耻維
羣鳴之苦傷兮使吾心之測爾予測孔孟兮爾
自解則艱皁聽予言兮釋爾而還撫爾呪爾兮
爾無甚頑後誰恤爾兮拓彈方彎
　　　聞西山虎
猛虎畏白日孤客莫夜行彼以不暴衆此何獨
忘生饑必見人食不食且無名麋鹿能逺遁安
得逢怒獰由人不由常役役官有程
　　　凍禽
高樹繞吾廬薄暮煙氣重將棲立傍巢巳振窺
落氄有來同枿枝亦各不偎擁颼颼隂風寒夜
雪豈無恐
　　　登乾明院碧鮮亭
餘喘不苟盡順俗來飯僧東嶺有上方脩竹蔽
觚稜下有蒼石案旁挂孤蔓藤繫累向塵世更
住殊未能
　　　隱靜遺枇杷
五月枇杷實青青味尚酸獼猴定撩亂欲待熱
應難
　　　正月十日五更夢中
今年花似去年新去年人比今年老我勸厚地
一盃酒收拾白日莫苦早
　　　紅梅
家住寒溪曲梅先雜煖春學粧如小女聚笑發
丹唇野杏堪同舍山櫻莫與隣休吹江上笛留
伴庾園人
　　　寄文鑒大士
讀書夜寂冷無火捲卷遂成搖膝吟始憶高僧
將偈去安知古寺託雲深寒堂正睡逺鐘發野
鳥亂鳴殘月沉明日呼兒整籃轝欲煩重過小
溪隂
　　　海棠
江燕入朱閤海棠䌓錦條醉生燕玉頰瘦聚楚
宫腰曾不分香去尤宜着意描誰能共吹笛樹
下想前朝(嘗於宋宣獻宅見圖書明皇於海棠/花下卧吹觱䈎寧王吹笛黃幡綽拍)
　　　送餘干李少府
作尉古來淸况於干越城舟中雨新足溪上水
初生蒼獺岀還没素鷗飛且鳴休將五色棒欲
取洛陽名
宛陵先生集卷第三十六
宛陵先生集目録卷第三十六
　　送方進士遊廬山　讀日者傳答俞生
　　賢師持栢種至　再和潘歙州
　　下昭亭舟中　和寧國山六題
　　寄吳正仲　湯祕校遺筆
　　艤舟昭亭　和公擇察推
　　謝晏太祝遺茶具　留題開元平雲閣
　　送黃生　别張景嵩
　　别鍾京　江口遇劉都糺
　　送劉糺曹　寄開元寺明師假山
　　寄李獻甫　行路難
　　題姑蘇豹隱堂　雨還
　　哭笑鳥　山行冐雨至村家
　　鴉啄蛆　夜坐
　　八月十五夜有懷　題吏隱堂
　　詠嚴子陵　與潯陽舍弟别
　　八月見杜䳌復開　記歲
　　種胡麻　詠逹觀禪師
　　頴公遺茗　送逹觀歸隱靜堂
　　冬至感懷　冬至得三友書
　　擬水西東峰亭九詠
　　和逹觀還山見寄　九華陳生寄松筆
　　古柳　放鵲
　　聞西山虎　凍禽
　　登乾明碧鮮亭　隱靜遺枇杷
　　夢中　紅梅
　　寄文鑒大士　海棠
　　送餘干李少府
目録终
宛陵先生集卷第三十七
　　　　　　　　宋宛陵梅堯臣聖俞著
　　　與二弟過溪至廣教蘭若
溪水今尚淺渉馬不及韀岸口出近郭野徑通
平田行行渡小橋決決響細泉萬水隂古殿一
燈明象筵長廊顔頵碑字體家法傳空堂裴相
真白髯垂過咽名跡兩不滅豈獨畫與鐫高僧
鑿崖腹建閣將雲連祕此龍鸞迹足使臣僕䖍
脩竹間長松森衞若𬒳竪是必神物護禹穴空
歲年飯訖過山後井傍擕茗煎探幽偶轉谷忽
視昭亭巔蔓草不識名歩側時得牽幽禽聲各
異可辨唯杜䳌似驚俗客來聒聒兩耳邊弊廬
隔城堞畏暮遽言還道逢張羅歸鳥媒兼死懸
遂同山梁雉令我復喟然聊追一日事書以爲
短篇
　　　晚坐北軒望昭亭山
少客兩京間熟遊嵩與華歸來宛溪上猒徃昭
亭下何以厭昭亭衰遲倦驅駕况復慙詠歌嘉
辭前有謝咀嚼在人口甘美如食蔗方同陶淵
明苦語近田舍節行固不變岀處亦多怕常防
惡少年豪橫使岀跨譬如故將軍尚被亭長罵
不若守弊廬讀書至中夜
　　　與諸弟及李少府訪廣教文鑒師
山僧邀我軰置酒比陶潛紫蕨老堪食青梅酸
不嫌野蜂時入座巖鳥或窺簷薄暮未能去前
溪月似鎌
　　　至廣教因㝷古石盆寺
古寺近田家山㝷石盆差化蟲懸縊女啼鸌響
繅車僧坐樹間石馬行溪畔沙野香無處辨歸
路傍城斜(郡人不知古石盆寺在此山之傍舊/基存焉山中有井相去可二里豈圖)
(經所傳裴休井歟近城有石盆寺其側亦云裴/相井者恐非是何則杜牧有石盆山詩是寺因)
(山名也從近城莫究其由/呼盎爲盆必風俗訛也)
　　　觀王介夫蒙亭記因記題蒙亭
吾年將五十尚未暇讀易一聞蒙亭說乃見適
所適維時明進退豈不在泉石野服製升越山
庖盛雞蹠床頭龍唇琴案上科斗籍風物稍佳
時把酒㑹三益况以兄爲郎仕也人豈迫重之
愛之深自匪逢時客
　　　亢陽和欲行舟者
春秋書閔雨乃見先生制有意在黎民山川無
不祭今者望雲霓青天絶纎翳爲壇割舒鴈盤
血陳水汭于時頗精䖍奠爵必親涗向夕有微
隂掃然還復霽吾聞先儒言陽驕不能閉此時
繫穹旻巳力安所詣宣王雲漢詩曾不鑒上帝
恨無奡盪舟空自思躍蜧
　　　黃鶯
内家初上翠微宮樹裏窺人在半空笑語漸高
無約束侍臣偷望向雲中
西鄰少年今出遊東家女兒未識羞門前烏臼
葉巳暗日暮問誰墻上頭
　　　送懷賢上人歸隱静兼寄逹觀禪師
適從山中來復向山中去爲報山中人莫厭山
中住近城塵土多亂爾煙霞趣野蜂銜漆汁尚
欲爲蔕固息此可以安其能忘我諭
　　　送瑞竹長老歸當塗因寄徐著作
謝傅青山路春來蔓草生樵蘇猶不入瓶錫莫
能行朝上野船去宿逢溪雨鳴多應見康樂曾
重逺公名(和師承嗣逹觀/觀徐君頗稱之)
　　　鶯
桑間小婦好聲音映葉穿枝意巳深盡日呼郎
郎不應蕭蕭風雨到前林
　　　守宮
嘗聞漢武帝偶問東方朔臣擬作龍呼慙無頭
上角
　　　夏園
夏園甘果熟日覺樹林稀休笑道傍李無人摘
自肥
　　　孔子廟震(宣城)
霹靂下虚殿破楹非夢凶昔嘗瞻畵衮今實見
升龍隱隱雷聲散踈踈霧氣從予知仲尼廟不
是蓄乖慵
　　　寄酬睦州晏殿丞
渚潭吐明月杳杳及吾廬流彩滿懷䄂託情非
鳥魚朝因南澗雨暮入北畦鋤豈不藉餘潤况
茲方飰𬞞
　　　李仲求寄建溪洪井茶七品云愈少愈
　　　佳未知嘗何如耳因條而答之
忽有西山使始遺七品茶末品無水暈六品無
沉柤五品散雲脚四品浮粟花三品若瓊乳二
品罕所加絶品不可議甘香焉等差一日嘗一
甌六腑無昬邪夜枕不得寐月樹聞啼鴉憂來
唯覺衰可驗唯齒牙動搖有三四妨咀連左車
髪亦足驚踈踈踈點霜華乃思平生遊但恨江
路賖安得一見之煑泉相與誇
　　　送闞令之潭州寧鄕
秋風逆水急挂席飛鳥輕三江去雖逺一日行
幾程朝辭洞庭岸暮抵巴陵城長沙古建國地
狹賦薄征邑宰愛民者選薦豈非精旣曰處民
上固當知民情民居篁竹間山獠相雜并教道
苟未至毫髪心起爭太剛易斷折太柔難搘撑
貴在得中道於焉無近名聞多不祥鳥似鴞何
足驚逺方此爲常慎勿心屏營賈誼度湘水爲
文弔屈平因君寄盃酒爲我酹賈生
　　　乹明院碧鮮亭
壞衣削髪逺塵垢虵祖龍孫生屋後不等渭川
千戸侯尺椽片瓦何嘗有方丈東頭一畝餘中
軒四靣無牎牗青瓊作枝鈿爲葉丹鳯未食蒼
䑕走細籐織榻白晝眠寢濃鼻息如雷吼世間
百事不歷心門外寒流徹溪口
　　　得餘干李尉書録示唐人于越亭詩因
　　　以寄題
餘水之干越之鄙築基相對琵琶尾琵琶日日
有秋聲鴈過洞庭風入葦南斗戞湖波不起長
刀剡峰碧耳耳姱娥夜岀在寒溪青銅瑩磨光
幾里朝因吳客幅蒲輕滿𥿄如蠶書可喜
　　　南軒盆植重臺蓮移種池
彤雲赤霧生緒房朝霞變蘂朱粉光白玉入泥
不滿盎羽蓋裛露眀月璫濁水一石亂鼃黽鑿
池五丈如斗方萍根科斗得自在荷芰明年出
水央
　　　朝天行
大車高蓋徐方來天子雙目延英開犀靴踏玉
陞東陛從臣賜對論宫市諫官御史如指排捧
土未能障濁水大夫言斡天關廻黃門白望顏
色死始時暴奪何縱橫有貨晝日不敢行他時
五方虵當酒誰道張郎臨井口
　　　㑹勝院沃洲亭
前溪夾洲後溪濶風吹細浪龍鱗活孤亭一入
野氣深松上藤蘿籬上葛葛花葛蔓無斷時女
蘿莫翦連古枝當年吾叔讀書處夜夜濕螢來
復去
　　　江南雜感
樹頭巧婦棲樹下秋蟲織壞衣游子心千里嘗
相憶蕩子脚出門便作浮萍根憂來慿五兆拜
樹賽黃豚
　　　依韻和逹觀師山中見寄
豶豕在塗龍在澤豺狼食肉麝食栢蹄毛與角
不對齒啄觜兩足副以翮旣能閑閑住深谷豈
使于于佩鳴玉水邊看虹山雨霽夜與明月歸
獨宿門前重嶺後羣峰石樓朱殿藏林中銅絲
緊轉轆轤響絡緯秋老嚎西風榮利淡薄無易
此彼飮甘醲兹飮水暫將分别向喉舌何異聲
色亂眼耳孔孟乆殁言可師千古布散葉與枝
今來閉戶自有趣世上沄沄非我爲
　　　送萬諤昌秀才
志士不戀家安能坐㕮咀儒冠難徒行馬骨瘦
可數後僕隔山陂前林遇風雨寒村夜宿時寂
黙誰對語
　　　訪石子澗外兄林亭
前日秋水漲昨日秋水落偶來㝷隱居曾不乖
宿諾竹底除舊徑藤蔓繋新彴馬留岸傍樹風
掃林下籜既能置魯酒又復餉楚飵誰知北南
澗照影似淸洛平生愛幽曠歛迹誠非錯
　　和端式上人十詠
　　　幽谷泉
幽谷有飛泉入溪知幾里跳珠濺木葉激雨霏
巖趾但無箕頴人曾不吝洗耳
　　　古木隂
古木少直枝其下多曲影豈不愛高隂柰此性
所秉千重葉薈蘙誰願憇曰永
　　　寒溪石
翠聳寒溪上半隱寒松下水鳥立稜角淵魚游
穴罅㝷常置庭檻瑣細不知價
　　　孤汀蘋
瀟湘歸去人正值江南春始願逢拾羽今乃見
採蘋寄語柳使君莫恨曰巳曛
　　　雲際鐘
湮昬青櫟道風急隔溪鐘征馬未及息猛虎前
有蹤㝷聲欲投宿僮㒒畏所逢
　　　垂崖鞭
崖竹出石壁根瘦懸青虵磔髯露老節斫骨點
寒花少年莫翦去騎殺白鼻騧
　　　天外峰
天外一尺峰國中千仞嶽重雲不掩蔽萬里見
頭角世人看逺碧誰識産美璞
　　　秋原菊
不爲潭上英不助籬邊醉獨占蘭𣏌隣原頭自
榮悴陶令與太鑿逢人豈無意
　　　漁舟火
蘆洲一點明知有漁人泊江溟杳不分誰方在
高閣是時孤鴈去應認光中落
　　　春溪水
春水冰欲開傍岸巳微釋魚寒未動鱗獸渡時
有跡篙師畏割舟𫾣拉碎圭璧
　　　十月二十一日得許昌晏相公書
哀憂向二年朋戚誰與書敢意大丞相尺題傳
義廬從來鳯凰鳴不猒寒竹踈茂林多翔鳥要
路盛高車窮巷一如此江深無鯉魚
　　　訪施八評事
施兄今七十近郭隱茅廬懶問齊民術喜看荘
叟書竹間鳴澗水原際見村墟識盡窮通理超
然樂有餘
　　　贈陳無逸秀才
良犬不取䑕其人苦尤之近識固未辨善相义
能知在鹿忘守穴挃足乃焉而士有志功名局
縮秉書詩憔悴未得展磬折忽言卑舉酒一以
贈願無羞爾爲
　　　題陳宰戲綵亭
仕宦固巳美及親此其難况慕五綵戲而奉興
居安翁喜君亦喜翁餐君亦餐嗷嗷園中禽口
哺心違丸邑大歲幸稔衆賴仁政寛還思彼赤
子如恐君不歡
　　　永慶僧舍松風亭
誰按黃金徽滿指淸風度但聽松上聲不知松
間趣野僧何所樂樂此數株樹寧邀俗客來草
緑澗西路
　　　寄松林長老
大松五丈百歲餘小松五尺前時種俱有堅完
不朽心莫以今輕古爲重東溪一片寒玉光夜
挂高枝何所用
　　　題松林院
靜䆳無塵地青熒續焰燈木魚傳飯鼓山衲見
歸僧野色寒多霧溪痕夜閣冰吾非謝康樂獨
徃亦何能
　　　永州守王公慥寄九巖亭記云此地疑
　　　是柳子厚所說萬石亭也因爲二百言
　　　以答願當留詠
天地磨今古賢愚爲埃塵草樹易變改山川無
故新眷言零陵守白髪駕朱輪閒來問遺老俯
跡哀昔人昔人者誰歟元和前放臣下上窮幽
荒憔悴楚水濱試觀當此記圖寫未必眞最苦
來黃溪坐石數游鱗有鳥大如鵠東向立不踆
始買鈷鉧潭鄠杜難計緡冉溪袁家洞亂石多
磷磷深里與沸白若盡無窮津石渠連巖泓菖
蒲𬒳其垠窮勝得其詭衆美誰齊均西澗石爲
底豈無芹與蘋澗崖如堂席澗響如龍唇折竹
掃陳葉羅榻同衆賓其言粲星斗百歲猶比晨
萬石乃淺近尚可資覆巾而况前所說但恐煩
鐫珉
　　　潘樂二君對雪寄聲似欲予賦適方知
　　　之走筆奉呈
南方今見雪北客定思家任凍不欺酒競春先
著花樓高休猒上山近未應遮誰問窮居日西
窻壓竹斜
　　　過永慶院
荒凉舊蘭若古屋兩三重庭下巳無栢澗邊唯
有松石堦生薜荔香座缺芙蓉化俗似禪衲破
來縫不縫
　　　雪中瘳宣城寄酒
輕舟泛泛昭亭灣春雪漫漫昭亭山寒沙曲渚
沓不辨素鷗翔鷺空中還宣城太守閔窮旅雙
壺貯醖兵吏頒任從六花壅船戸滿酌春色生
衰顏醒時但愛雲水好醉後等與天地閑世間
取樂各有分何必舞娥高髻鬟
　　　翠竹亭
種竹幾千箇結亭三四椽遊人多寂靜啼鳥亦
留連酒有陶公愛林希阮氏賢我來歸路逺躍
馬古城邉
　　　彩霓亭
高出嶺頭樹俯窺城下溪半山飛急雨舉手弄
晴霓曠望巳無極萬緑都與齊自嗟來獨晚征
棹苦言西
　　　留别樂和之
雪消潭水緑輕舸下灘時漸轉青山去還將故
國辭野林看欲動江燕欲逢遲君語隨州體余
慙晚始知
　　　松風亭
冉冉竹連澗森森松䕃崖始聞淸吹度似欲緑
琴諧莫識主人意休論高士懷春城百花發薛
荔上隂階
　　　雪中懷廣教眞上人
蒼山去不逺日日起寒雲堂上看飛雪水邊思
練裙銅缾生薄凍桂火壓殘薫欲徃有餘興林
幽路不分
　　　下赤山嶺過渡至石子澗别施八評事
三歲守廬次兩廻來澗邊臨塘愛魚樂近竹見
人賢今我西歸日逢君小隱年重將車馬去驚
起野鷗眠
　　　春日拜壠經田家
田家春作日日近丹杏破纇埸圃頭南嶺禽過
北嶺呌高田水入低田流桑牙將綻霧露裛𧖟
子未浴箱篚收今我還朝固不逺紫宸巳夢瞻
珠旒
　　　將行賽昭亭祠喜雨
未生潭上雲空望山中雨湛湛陳桂樽坎坎奏
鼉鼓蕭蕭靈風來蹲蹲祝郎舞莫言春作遲但
念寒灘阻何當發泉源緑水浸沙渚不與農者
期自將舟人語定作榜歌行暮投丹湖浦瞻祠
草樹失認嶺煙霞吐平吞東南吳逺帶西北楚
川澤見坡陁龍虵蹙鱗膂人經興寤歎事徃成
前古考碑何驗今塗馬立空廡余知骨相貧豈
敢望冥許願乗溪流深滂沛隨徹爼
　　　若訥上人彈琴
祥哀巳踰月遇子彈鳴琴安得不成聲子心異
吾心十日成笙歌尼父非好音先王禮有節不
可過於今莫作風人松懷壠情未任一聞流水
曲歸思在溪隂此焉吾所樂目極送歸禽
　　　發昭亭(二月十三日)
春泥深一尺車馬重重跡親舊各還城山川空
向夕今朝水平岸不畏舟礙磧始隨湍漲發巳
入青蒼壁落日未逢人孤村望來客泱泱漫田
流青青被壠麥欲霽鳩亂鳴將耕杏先白我無
農畝懃千里事行役寄謝昭亭神果不吝深澤
　　　乗小舟訪松山法聰上人
我從溪口來正值山前雨濕衣逢梵宫有僧善
吳語天寒蜜已空軒靜竹可數歸楫難乆留汀
鷗自飛舞
　　　鴈過洲(六言)
船從鴈洲北去鴈背春風亦歸但見平沙緑水
䕡蒿荻笋方肥
　　　别逹觀文鑒二大士
雲衲山中來畵橈江上發何日到山中山花應
未歇
　　　依韻和文鑒師贈别
來見寒沙鳥長隨上下波乃知游宦跡不似施
松蘿子語馬喻馬吾吟柯伐柯清江挂帆去柰
憶故山何

宛陵先牛集卷第三十七
宛陵先生集目録卷第三十七
　　與二弟過溪　晚坐北軒
　　與諸弟訪廣教　至廣教㝷古石盆寺
　　題王介夫蒙亭　亢陽和欲行舟者
　　黃鶯　送懷賢上人
　　送瑞竹長老　鸎
　　守宫　夏園
　　孔子廟震　寄酬晏殿丞
　　答李仲求寄茶　送闞令之潭州
　　乾明院碧鮮亭　得餘干李尉書
　　南軒盆植蓮　朝天行
　　㑹勝院沃洲亭　江南雜感
　　和逹觀山中見寄　送萬諤昌秀才
　　訪石子澗外兄林亭
　　和瑞式上人十詠　得晏相公書
　　訪施八評事　贈陳逸秀才
　　題陳宰戲綵亭　永慶松風亭
　　寄松林長老　題松林院
　　永州王守寄亭記　呈潘樂二君
　　過永慶院　廖宣城寄酒
　　翠竹亭　彩霓亭
　　留别樂和之　松風亭
　　雪中懷眞上人　别施八評事
　　春日拜壠　昭亭祠喜雨
　　若訥上人彈琴　發昭亭
　　乗舟訪聦上人　過鴈洲
　　别逹觀文鑑　和文鑑贈别

目録終
宛陵先生集卷第三十八
　　　　　　　　宋宛陵梅堯臣聖俞著
　　　贈袁大監
人以禄爲榮當知身所重禄榮身且勞豈要權
衡用逹人唯止足曷顧百鐘俸今朝西山歸芝
木不湏種莊生逸老言此必乆巳誦矩法况自
持推年心可縱
　　　依韻和逹觀禪師贈别
平生少壯日百事牽於情今年輒五十所向唯
直誠旣不慕富貴亦不防巧傾寧爲目前利寧
愛身後名文史玩朝夕操行蹈賢英下不以傲
接上不以意迎衆人欣立異此心常自平譬如
先後花結實秋共成趙壹雖空囊鄭子豈其卿
二人貧且隱高譽動天京我蹟固尚賤我道未
嘗輕力遵仁義塗曷畏萬里程安能苟榮禄擾
擾復營營近因䘮巳除偶得存餘生强欲活妻
子勉焉事徂征徂征江浦上鷗鳥莫相驚
　　　蕪湖阻風
春風任惡花自笑白浪不愁頭已白戢戢大船
江浦邉崑崙五兩誰非客
　　　依韻和逹觀文鑒雨中見懷
岀浦候波平石尤風未止宻雨長蒲牙輕泥隨
燕子寒侵逺客衣岸起新痕水各各欲還山還
山能幾里
　　　讀月石屏詩(自此起皇祐三/年五月至京後)
余觀二人作詩論月石月在天上石在山下安
得石上有月蹟至矣歐陽公知不可詰不竟述
欲使來者黙自釋蘇子苦豪邁何用强引犀角
蚌蛤巧擗析犀蛤動活有情想石無情想巳非
的吾謂此石之蹟雖似月不能行天成紀曆曾
無纎毫光不若燈照夕徒爲頑璞一片圎温潤
又不似圭璧乃有桂樹獨扶䟱常娥玉兎了莫
覔無此等物豈可靈秪以爲屏安足惜吾嗟才
薄不復詠略評二詩庶有益
　　　暴雨
雲薄風回雨點麤日腥土氣隨吸呼蒸然襲汗
猶揮珠屋瓦裂響波生渠森森斗覺凉侵膚毛
根癝瘮粟匝軀巳知燠寒變湏臾雷電不止投
笑壺槐端漏影日向晡馬蹄莫惜行泥塗
　　　和宋中道喜至次用其韻
予從江南來見子東涌榛問子何不治子兄游
洛瀕子素樂文字而復養慈親去年始陞朝差
差陪縉紳今也與吾肩行立笑語頻未經鬢髪
改喜預班綴新思如曩時㑹浩飮不計廵徃謁
持約史文辭媿彬彬謂將一乗粟欲敵千箱囷
然而澤中蛇時得龍一鱗况復周孔教幸逢舜
禹辰又究志所之兹學豈不臻誰其起子者視
子爲席珍趨韓亦巳工比孟猶欠淳慎勿驚怪
竒怪竒世多擯吾慙遼東豕未見西狩麟汩汩
塵泥間曷辨玉與珉昨來忽有知所索非所循
使焉轉磨衡安得目不眴誠聞苑囿美難遣麋
鹿馴自惟體衰薾寧堪事艱辛宜收蹭蹬迹却
返江湖濵浸脛水活活漫灘石磷磷垂釣紅鬐
登舉袂白羽振以此全吾性胡能徃問津非同
子少年柯葉正蓁蓁
　　　齊國大長公主挽詞二首
賢行聞當世尊隆異故常每令夫結友不爲子
求郎夜月初沉海姑星忽隕潢臨門親祖祭悲
吹起脩岡
魯館當年盛秦臺此日遙龍歸終合劒鳯去不
聞簫挽曲方傳薩行輀競奠椒空餘漢官屬泣
送馬如潮
　　　招隱堂寄題樂郎中
日哦招隱詩日誦歸田賦未嘗見芸人勇抛冠
冕去今聞緱山隂身退効速傅一旦從犢車歡
言友田父復來釣澗邊誰問袁公路
　　　貸米於如晦
舉家鳴鵝鴈突冷無晨炊大貧丐小貧安能不
相嗤幸存顏氏帖况有陶公詩乞米與乞食皆
是前人爲
　　　送渭州劉太保
月黑見旄頭芒角漸西向八月邊草黃胡人馬
𥘉壯無柰我兵雄方爲漢偏將嘗聞登壇人亦
未免得䘮得爲凱歌還鐃皷喧亭障千蹄使椎
牛百甕令設醠䘮乃軍之羞節制由處上進退
從其呼何能求必當二事非巳專願思古挾纊
　　　送張推官洞赴宴相公辟
送子居大梁關中乃關外徃者邊事䌓秦民被
災害今聞獨豐穰逮堠無動旝相公欲動勞請
以臨都㑹多選天下才佐佑如何頼決疑有全
䇿何必用蓍蔡雖病君强行寶刀仍喜帶豈是
爲俗儒空言事夸大
　　　送張著作器宰蘄水
予聞楚山竹肉好髪亦匀隴上風雪飽石根莓
苔皴搜林翦横吹龍子愁水濵作邑尚簡易豈
必蹈昔人願爲季長賦安用瑤與珉
　　　和癭盃
物以美好稱或以醜惡用美惡固無然逢時乃
亦共棄則爲所輕用則爲所重道聞癭木器愛
賞互歌頌定應初得之買不論官俸靧靣生光
輝貯飲發狂縱坐欲置於傍行欲挈以從其形
何險怪曾不因蓻種凹凸本自然出縮非鬪縫
薄才難究窮詆訶玆實恐
　　　太廟致齋答韓舍人簡
齋舍隔墻東蕭蕭槐樹風聲顏雖不接翰墨遽
能通未說凉堪飮唯愁賦少工此焉知素拙試
與問楊雄
　　　送張著作孟侯宰上元
天衢車馬跡急若機上梭義雖平生篤不越一
再過夫子累顧我言歸泛長河得邑美建業風
流猶可歌依俙江令宅秋草應更多五題誰復
詠鍾蔣與嵳峩
　　　劉原甫觀相國寺淨土楊惠之塑像吳
　　　道子畵又越僧鼓琴閩僧寫眞予解其
　　　詫
吾儕來都下將踰三十春不聞此畵塑想子得
亦新茲寺臨大道常多車馬塵設如前日手晦
昧巳惑人曷分今與古曷辯僞與眞閩緇圖鳯
姿越釋彈龍唇但知五綵爛徒謂五音淳孰識
商聲高孰驚眸子神不能評譜品索玉翻得珉
二君才調高言若羽翮振將令㝷常工千歲傳
不泯
　　　依韻和裴如晦秋懷
老葉巳足蠧風振猶在柯高高低低聲切切感
我多不念四散飛尖圎競相磨當茲思再春宛
然同俟河莫驚衡山鴈莫問洞庭波徒聞漢武
帝獨有橫汾歌
　　　送張諷寺丞赴青州幕
朝廷乆清明賢相出賢牧賢牧又選賢森森備
官屬是以邦政脩良農播嘉榖上無租賦逋下
有囷廩蓄徃者河朔饑奔送劇鳬鶩富公鎭青
社有來咸鞠育病者調藥劑起者飼饘粥老稚
四十萬瘦骨生壯肉鄕縣將遣歸田園皆可復
爲之置長犂爲之置黃犢旣完身上衣又付槖
中粟庭下再拜辭望城皆感哭他人守一方境
内猶不足至今趙魏間食飮常酹祝富公離山
東㓂盗頗任觸堂堂高平公德業人所伏幙府
得才謀螻蟻不勞撲上體憂勤心掃滅得神速
張侯三十餘瑩若無玷玉八字分濃眉純漆點
雙目昨日奉辟書氣貌寧近俗言從必磊落事
果無出縮他時爲書功誰惜千毫秃
　　　送徐秘校廬州監酒
淮南秋物盛稻熟蟹正肥况身爲酒官醇酎飮
不非儻觀衆人醉徒自使世譏與君伯氏好試
以此言歸
　　　韓子華江南安撫
韓侯出持節志在撫黔黎縣官負弩迎刺史躍
馬隨千里宣德澤煦如春風馳寒潮不起浪怗
怗威馮夷借問何致耳試聽將所爲立車呼父
老勞以哀矜詞我從大明宫天子親諭之憂汝
歲屢凶吏不恤汝疲巳輸又索糴囷槖無子遺
此非陛下意恐使汝軰疑疾苦汝告我不憚爲
汝治父老必喜拜如餒得飼麋我稱此大是一
一無不宜南方二十州歡聲無㓜耆壺漿擁大
道婦女闖短籬行聞江漢間復有宣王詩
　　　周仲章通判潤州
昔過京口山齗崖如鞏洛抱谷黃芹泥百文聳
垠堮山嶺與江靣地脉水可度欲鑿無淺泉孰
云南土薄君爲别乗去便比北州樂巳免卑濕
憂仍離鴞􁲛惡况逢休明時秋堞罷嚴柝夜愛
寒江潮月臨甘露閣置酒發浩歌萬里波欲郤
霜蟹肥可釣水鱗活堪斫縱飮不湏休未應滄
海涸終當笑揚雄窮壁常寂寞更知首陽人薇
蕨事亦錯不若阮歩兵醉鞍伸兩脚太守必吾
徒儻能時就酌
　　　弟著作宰南陵
新買紫騮馬欲歸清弋江去彈琴鴈獨來認舄
鳬雙槖實收盈篚濃醅熟滿缸弟兄相憶否風
燭舊西窻
　　　和江隣幾有菊無酒
種菊將飮酒菊開酒無有雖不負爾目且巳負
爾口昨日三四人淡坐饑腹吼徒與哦其傍誰
能置升斗當時陶淵明籬下望亦乆幸賴白衣
人不愧采盈手悠然事頗同必竟醉則否
　　　五知堂(代人與任少傅)
履道坊中白家宅五橋莊北晉公堂昔年二老
曾相樂今日五知名獨光舉事是非都不問接
花時節暫能忙清尊雅曲易爲厭自有圖書列
在傍
　　　贈陳孝子庸
康州水邊龍母墳草樹蒙蒙起風雨五色五蛇
時徃來野䑕不穴墳上土嗟哉異類猶厚親豈
彼人兮忘恃怙果生陳子孝且仁终日劬劬在
民伍天清天順感其和嘉禾駢枝立如股遐鄕
歎慕爲爾隣太守欣言岀吾部中州士人傳以
夸照頑爍孽良有補唯時火德君道明粤南祝
融孝所生若然寧獨一陳生築堠表廬從此數
　　　和原甫同鄰幾過相國寺淨土院因觀
　　　楊惠之塑吳道子畵聽越僧琴閩僧寫
　　　宋賈二公眞
青槐夾馳道方轡下麒麟朅來游紺宇歷玩同
逡廵吳畵與楊塑在昔稱絕倫深殿留舊迹鮮
逢眞賞人一見如宿遇舉袂自拂塵金碧發光
彩物象生精神歲月雖巳深奇妙不愧新驚嗟
豈無意振播還有因乃知至精手安得乆晦堙
二僧感識别請以巳藝陳或彈中散曲或岀丞
相眞覽古仍獲今未枉停車輪
　　　李端明宅花燭席上賦
百兩禮將陳王家集上賓花光濃照席燭艶暖
廻春巳接氷壺潤寧辭翠斚醇自慙持短調重
對玉堂人
　　　送李祠部知滑州
自古重名器未嘗輕授人煌煌東郡守燦燦兩
朱輪父祖繼居此恩榮誰與隣秋風度河水馬
足不生塵
　　　送王正仲長官
汴渠泝復㳂自可見遲速來時遲有糧去恨速
無榖有糧安計程無榖不遑宿霜高萬物枯源
水縮溪谷黃流半泥沙勢淺見蹙澳千里東歸
船何日下淸瀆澹澹風雨寒長沙嚎鴈鶩將投
孤戍遙四顧危檣獨強語慰妻奴多虞賴僮僕
到家秫巳收綴樹橘始熟折腰無慙陶懷遺焉
媿陸我方羡子行送望不移目
　　　廨後木芙蓉
託根地雖卑凌霜花亦茂物禀固不遷人情自
爲陋幸與時菊開誰嗟發孤秀楚人搴木末巳
見離騷就
　　　傷驥
駑驥同一輈遲速能幾里當其被問時舉策數
耳耳馳騁心獨存壓抑頭不起空傳八駿名未
遇穆天子
　　　陳丞相燕息園
少仕旣勤勞暮節念君息小車辭漢庭緇衣賦
衞國廣園樹嘉木鳴鳥來野色京水魚可緡東
陂鴈可弋豈不有秦聲酒酣歌在側寧同扶風
人自去北山北
　　　依韻和普上人古琴見贈
獨蠒絲爲絃九竅珥爲軫彈風松颼颼聽水流
泯泯欣者舉袖舞悲者欲涕隕若此輒動人干
時固能凖虞舜今在上南薫思無盡
　　　依韻和胡舍人見唁
西垣閣老號文雄辭體能兼兩漢風絳帳舊生
雖授學灞陵歸將已無功校文豈論居三上賦
分由來本下中不恨早朝秋雨急猶陪鴛鷺大
明宫
　　　題三教圎通堂
處中最靈智人與天地叅其間有物老曷又推
爲三共以圎通岀誠明自包含排楹壓文礎煥
采塗朱藍而將罝吾儒復欲籠彼􁡌二徒不自
曉恬若均笑談越鳥不巢北代馬不嘶南固亦
辨殊土麟鷟唯時堪
　　　設膾示坐客
汴河西引黃河枝黃流未凍鯉魚肥隨鉤出水
賣都市不惜百金持與歸我家少婦磨寶刀破
鱗奮鬐如欲飛蕭蕭雲葉落盤靣粟粟霜蔔爲
縷衣楚橙作虀香出屋賓朋競至排入扉呼兒
便索沃腥酒倒腸飫腹無相譏逡廵缾竭上馬
去意氣不說西山薇
　　　杜挺之新得和州將出京遺予薪芻豆
魯公馬病不可岀陶令言拙徒扣門舉家食粥
焉用怪但願漉酒巾常存長安侏儒勝方朔水
邊漂母王哀孫王孫功名立四極方朔詼談干
至尊我才不及三二子摧藏自愧趨權閽前時
永叔寄秉粟一秋巳免憂朝昬今君益之薪與
菽老馬病骨生精魂昨聞新拜歷陽守王國乆
客虱處禈都水借船輕復淺急趂寒汴流渾渾
耳清眼明見野色一聽江鶴醒若墳餘糧滯鈍
不暇惜均於朋契惟義惇設如河涸膠在歩縣
邑亦足供雞豚却嗟我甑有時匱莫與太倉黃
䑕論
　　　江鄰幾邀食餛飩學書謾成
老肌瘦腹喜食熱况乃十月霜侵膚與君共貧
君餉我吹虀不學屈大夫前時我膾斫頳鯉滿
坐驚睨卒笑呼誠知舉筯意淺狹一餐豈計有
與無
　　　幽廟
老狐依叢祠妖橫起百怪巢梟助鳴聲穴兎資
狡獪巫紿神靈言俗奏飮食拜三年空禱祈萬
疾無愈差膻臊日巳熾疑畏誰敢懈近者勇丈
夫發揭窟乃壞始時驚其狂今盡喜其快尨茸
毛尚存獨使尾徒大廟貌更一新願以邪爲戒
　　　十月十八日
霜梧葉盡枝影踈井上青絲轉轆轤西廂舞娥
艶如玉東楯貴郎才且都纒頭誰惜萬錢錦映
耳自有明月珠一爲轆轤情不巳一爲梧桐心
不枯此心此情日相近卷起飛泉注玉壺
　　　送鄞宰王殿丞
君行問埼鮚殊物可講解一寸明月腹中有小
碧蟹生意各臑臑黔角容夬夬願言寛賦刑越
俗乆疲憊
　　　金陵與張十二傳師賞心亭飮
但嗟識君遲不恨春風惡風惡舟未前置酒共
談謔漁歌還浦頭斜日下洲角明朝渡江去相
望便成昨
　　　阻風寄刁安國
江風裂瓦鳴浦口驚浪作君駕何不來客心空
寂寞
　　　阻風秦淮令狐度支寄酒
春風不獨開春木能蹙浪花高似屋江船百尾
泊深灣鐡纜千環繫長軸逺客今朝愁未平主
人贈榼飮還足前時共論酒可禁急世救弊且
勿速我今正得盃中趣効陶種秫置心曲
　　　江上遇雷雨
雷從燕尾來雨到江心急挂帆中路時望浦前
舟入聲喧釜豆裂點疾益蠒立蕩搖魚鼈腥恐
懼兒女泣稍聞人好語岀顧岸巳及蘆洲有同
行言唁氣吸吸
　　　登瓜歩山二首
瓜歩山頭廟堂因魏武興亡歸從赤壁事去憶
西陵軍井藏雲杪林根擁石稜微風認江水細
甲幾千層
山上濃雲合江南暴雨來將歸林下嶺中路遇
風雷心速灣猶逺行遲伴屢催舟師添繫纜兒
女望人㢠

宛陵先生集卷第三十八
宛陵先生集卷録卷第三十八
　　贈袁大監　和逹觀贈别
　　蕪湖阻風　和逹觀文鑒見懷
　　讀月石屏詩(自此皇祐五年/五月至京後)
　　暴雨　和宋中道喜至
　　齊國公主挽詞　招隱堂寄樂郎中
　　貸米於如晦　送渭州劉太保
　　送張洞晏相辟　送張著作宰蘄水
　　和癭盆　太廟致齋答韓舍人
　　送張著作宰上元　劉原甫觀相國寺
　　和裴如晦秋懷　送張寺氶青幕
　　送徐秘校廬州監酒
　　子華江南安撫　周仲章潤州倅
　　弟著作宰南陵　和鄰幾有菊無酒
　　五知堂　贈陳孝子庸
　　和原甫過相國寺淨土院
　　李端明席上花燭　送李祠部滑州
　　送王正仲長官　廨後木芙蓉
　　傷驥　陳丞相燕息園
　　和普上人古琴　和胡舍人見唁
　　題三教圎通堂　設膾示坐客
　　杜挺之新得和州　鄰幾邀食餛飩
　　幽廟　十月十八日
　　送鄞宰王殿丞　金陵與張傳師飮
　　阻風寄刁安國　阻風秦淮
　　江上遇雷雨　登瓜歩山

目録終
宛陵先生集卷第三十九
　　　　　　　　宋宛陵梅堯臣聖俞著
　　　韓子華遺冰
六月侍臣方賜冰我賦得之從友朋開盤一見
水玉璞置坐百歩無青蠅熱膚收汗起疹粟不
有消渴同茂陵杜子每思赤脚踏韓老嘗苦如
甑烝慙無二公才與學享此足與俗軰矜
　　　二十二日起居退聞宣三館諸公觀瑞
　　　蓮
來朝十二旒將出未央殿微聞嘉蓮開獨許侍
臣見嘉蓮其如何層樓擁霞片玉輦下天泉曰
昃不知倦恩魚應亦喜跳沫珠欲濺誰憐與衆
歸愽士臣䟽賤
　　　依韻吳沖卿秋蟲
梧桐葉未老露滴玉井牀秋蟲如里胥促織何
苦忙苒苒機上絲入夜爲䑕傷織婦中夕起投
梭重徊徨那聞草根聲膏入然肝腸天子固明
聖措意如陶唐下民唯力穡不見田疇荒豈知
裒歛人督責矜徤强所以機中女心鬪日月光
年年租稅在聒耳信巳常哀哉四海人無不由
此戕吳侯當㕔時靜坐愛初凉方將同佳人歡
樂舉盃觴䌓鳴雜螇螰感愴情不皇况蒙朝家
恩兄弟登俊良意慮宜恤物以慰衆所望今者
秋蟲篇不異七月章
　　　陌上二女
素手搴羃䍦柔纎明春荑轉眄動桂葉陽語啓
瓠犀阿姊金盛珠阿妺繅籍圭吹香襲行路豈
獨下蔡迷
　　　無悔
婦人未四十容貌巳改前男年踰五十嗜慾固
自偏勿以色敵心色衰心易遷勿以愛恃乆愛
移乆多愆明鏡知惡看何湏妬嬋姢
　　　弔瑞新和尚
示化何悲戚俱焚只衲衣巳隨原火盡空見野
雲飛寫影誰方丈栽松舊翠微當年渡江鉢弟
子獨將歸
　　　依韻和吳沖卿新葺南齋
移病新秋厭直廬自將僮僕治前除巳栽楚客
江邉草不學嚴陵瀬上漁紅穗拂欄何蒨粲緑
叢無水亦蕭䟱從今有月君湏飮况與朋親共
舍居
　　　江鄰幾遷居
聞君遷新居應比舊居好復此假布囊家具何
草草我貧無囊假來僮笑欲倒所笑還徃人生
計不足道非用僮僕知雖貧自懷寶
　　　聞刁景純侍女瘧巳
前時君家飮不見吹笛姬君言彼娉婷病瘧乆
屢治隔日作寒熱經時銷膏脂毉師尤飮食冷
滑滯在脾次聞有鬼物水火隂以施乃因道士
逐實得鬼所爲手灑桃枝湯足學夏禹馳呵叱
出門牆勿復顧嘔遺今雖病且巳皮骨尚尫羸
豈暇理舊曲未能畫蛾眉當期重相見風月臨
前墀
　　　景純以侍兒病期與原甫月圎爲飲
古龍水底鳴素秋江雲不飛江賈愁金陵舊族
天禄游家有善笛能娛侯憶侯前年罷姑孰自
買蘄州飽霜竹腮肥頂瘦裁青玉鑚鑿商聲五
音足牛渚磯邉夜泊時平波不起月中吹老魚
跳舞龜岀泥雌蛟怨泣雄鼉悲新還中都人罕
知交親奏酒隔簾幃丹脣一發妙響馳醉客欲
見寧非癡昨夜劉郎辭玉巵主人勸謝當勿疑
渠今纒瘧尚苦羸他日海蟾圎未遲圎未遲凉
肝脾畏肝熱生腦脂生脛脂不得窺
　　　永濟倉書事
神武立四極收兵銷衆豪輸糧來萬國積庾下
千艘貔虎肥於豢麒麟老向槽中州無殍餓南
土竭脂膏黃䑕羣何畏青鳩啄且嚎古梁生菌
耳朽堵岀蠐螬樹腹懸虵蛻絲窠挂鳥毛塵埃
雖自汨朱墨亦能操直宿愁風雨經年弊褐袍
仲尼猶作吏我輩勿爲勞
　　　依韻和礠守王幾道屯田暑夜懷寄
地厚天青㝠故交榮謝井何當一壺酒以昔相
與傾君今二千石未徃戀山楹山楹夜對月孤
懷豈忘情貴者幾何逝賤者幾何生夏簟且安
寢明星上東城
　　　依韻和孫侔鴈蕩二首
海邊巉絶有蒼山怪怪竒奇物象閑百丈素流
珠噴薄千重紅樹火回環逺㝷僧寺石屏下時
遇野人雲屋間今日京華見君說便思輕舸出
東關
鴈蕩高高路莫通㘅蘆秋翼人雲峰山頭水濶
不見影巖下沙平時有蹤千仞柱天何歛閃萬
工揮筆漫輕濃葛巾蠟屐未能著空羡青蒼重
復重
　　　赴刁景純招作將進酒呈同㑹
日光如鎔金湧上滄海流一朝復一朝鑄出萬
古愁大鑪石破碎世事安得休明月只照夜時
時如屈鉤常娥與玉兎擣藥何所瘳大患不自
治更被蝦蟆偷我思天地間二物最取尤措置
尚如此細故曷用憂著書欲傳道未必如孔丘
當時及後代見薄彼耽周功名信難立德行徒
自脩勞勞於我生蔕挂同贅疣不如聽隣笛就
其舉盃甌笛不煩教養酒不煩取求從今醉至
春從夏醉至秋勿禁雞㹠魚間薦鶉鴈鳩况多
南方物醎醒美咽喉計較無以過試共阮籍謀
　　　薛簡肅夫人挽詞四首
蕭公當貴日小吏引輕軒四德有遺美六親無
異言立孤傳世嗣垂範在閨門澮水終歸柎秋
雲逐去䰟
嘗聞求子婿不似怒甘公莫以昔人比皆爲當
世雄家聲新慶續國禮舊恩隆必與齊姜墓千
秋蠬樹同
冠劒將朝去常知好直言戒辭猶可託先見乆
應存瑩白冰兼玉清芬蕙與蓀堂塗從此閉何
日卜丘原
美合周詩播䰟先岱嶽歸空堂遷舊榻素月照
靈衣珠翠香沉匣丹青影挂幃百年親戚淚併
作露霏霏
　　　送淮南提刑孫學士
淮南木老霜欲飛順令恐縱諸侯威命書纔岀
邸掾謁巳見衣繡車迎歸樂莫我聽筵莫迓清
如蟾蜍夜吐暉不湏乆作平反吏自合橫經親
帝闈
　　　八月三日詠原甫庭前林檎花
秋蠧無完葉踈叢有瘁莖偶來庭樹下重看露
葩榮衆自守常理獨開偏見情從今數霜月結
子尚能成
　　　送河陽通判張寺丞從冨公辟(子諒)
張公愛神鍔佩服近玉麟又拭華隂土光彩一
以新百里無惡獸千里無冤人今朝欲何之去
上延平津應當出匣飛騰波決秋旻
　　　送淮南轉運李學士君錫
王都重兵廩命使總八方淮南舟車衝三楚籠
利長惟時有才彥數計等桑羊八月賜詔行朱
斾挿大航汴湍入秋漲東鼓下鏜鏜今日發大
梁明朝過雎陽雎陽授經地父老認道傍同業
八十人或貴或爲郎先生殁大官弟子無荷囊
乃知詩書傳要在明三綱隋未聞仲淹來學去
佐唐唐初稱名臣鮮及杜與房親見慕義人專
門起輝光我聞房杜流巳顯惟王張雲漢幾萬
里星宇爭耀芒歸來立螭頭莫愛魚稻鄕(君錫/與王)
(伯庸張端明同在/雎陽希文講下)
　　　重送楊明叔(并序)
行而有以贐者助所不足也車馬子有裘服子
有貨貝子有所可贈者詩言爾故先爲七言以
送將以道彼美而樂乎徃也子不爲重邀予以
規又作五言應其請
君將㑹稽去舊蹟可以嬉子因狀其美贈子臨
路岐子不以爲樂但願有以規噫吾豈無說畏
子未及禆旣求不語子吾曷忍子欺前年子渡
淮夜泊洪澤湄有鬼稱使者來吿風波期子時
再拜謝乃被隣船嗤逡廵鬼復至復附船家兒
怒彼慢嗤士明當使驚危船兒傍舷廻走若一
足䕫翌日各解舟岀浦風動旗子獨乗安流彼
受橫浪吹此事非子傳焉得他人知昨逢令弟
藴備述果不疑越俗素重鬼愼勿啓其私子口
有仁義子腹有書詩子嘗談王道怪語固未宜
近聞蘇才翁問子辟者誰得非外戚侯子怒巳
翌眉今我倘得罪甘與蘇同之
　　　送董傅秀才之汝隂
社燕巳歸盡秋鸎猶繞林乆爲梁國客不起灞
陵心徒歩赴朋館逺遊無槖金汢君丈人意莫
入楚鄕深(鄰幾常/止此行)
　　　送張子野屯田知渝州
舊居苕溪上乆客咸陽東歸來得虎符馳馬向
巴中歌將聽巴人舞欲教渝童况嘗善秦聲樂
彼渝人風忠州白使君竹枝詞頗工行當繼其
美貢葛勿怱怱
　　　送楊子充(愈)知資陽縣
家近古臨卭聞多木蘭樹其人襲芳馨乃有相
如賦成名三十年始見列鴛鷺岀爲資陽長秋
鬢巳點素天子愛黔黎歸與蜀民諭當時同洛
陽過半作丘墓屈指今所存無如君最故唯酒
可餞行不飮車空駐
　　　送司馬學士君實通判鄆州
君家世典史君復續祖爲蘭臺未成書汶陽從
巳知將行我何贈一誦溪堂詩聞彼多蒲魚可
助鼎與巵在昔阮嗣宗初赴東平時醉扶乗蹇
驢圖畵猶可披今見國門外徒馭不驅馳十里
馬一歇五里車一脂不得同鴈羣相送過寒陂
　　　送陳殿丞知韶州(從益)
韶州使君行請問韶石名傳聞古帝舜石上奏
九成鳯皇爲之下朱鳥不復鳴舊祠亡玉琯四
序安得平至今南方熱臘月裘服輕事外共廢
酒曲江風物淸
　　　寄岳州孫屯田(琳)
從來洞庭好都在岳陽樓明月一千里寒光三
萬秋年華有時盡風物不知休太守憐予句應
如沈隱侯
　　　大愚
大愚不量能品藻輙巳出朝以軻爲同暮以丘
爲四其人豈鷹雀鳩蛤化五日指鹿危二世師
歆造新室雖云詐力尚終日殞斧鑕

宛陵先生集卷第三十九
宛陵先生集目録卷第三十九
　　諱子華遺冰　宣三館觀瑞蓮
　　和吳沖卿秋蟲　陌上二女
　　無悔　弔瑞新和尚
　　和沖卿新葺南齋　江鄰幾遷居
　　聞刁景純侍女瘧已
　　景純期原甫飮　永濟倉書事
　　和幾道暑夜懷寄　和孫侔鴈蕩
　　赴景純招作將進酒
　　薛蕳肅夫人挽詞　送淮南孫提刑
　　詠原甫林檎花　送張寺丞冨公辟
　　送淮南李轉運　重送楊明叔
　　送董秀才之汝隂　送張子野知渝州
　　送楊子充知資陽縣
　　送司馬君實鄆州倅
　　送陳殿丞知韶州　寄岳州孫屯田
　　大愚
目録終
宛陵先生集卷第四十
　　　　　　　　宋宛陵梅堯臣聖俞著
　　　寧陵阻風雨寄都下親舊
晝夜風不止寒樹嚎未休人言雨殺風雨急風
未柔獨扶慈母䘮淚與河水流河水有冬竭淚
泉長在眸予生五十二再解官居憂昨者母疾
亟骨肉相聚愁槖中無一錢緩急何可求母當
臨終時囑我貧莫羞隨宜具棺殮厚貸壓人頭
死事定無益生償且無由泣涕聽母言心腸如
剜鉤小子雖不令長養恩曷酬旦夕期速平後
事勿預謀願母强藥食更延百千秋固云莫望
我我䰟巳飛遊語畢忽奄逝撫膺呼裂喉未能
一物備迷亂將安投艱窘見風義乃有令朋儔
致賻或錢帛最力李與劉(廷老/原甫)禁省及石渠奠
助日不周裴楊乞銘蓋文篆古復遒(如晦/元明)潭饒
兩大艦朝索暮泛浮哀憐荷君子才德慙未脩
三日違大梁兩宿此遲留聊書同些挽試託楚
人謳
　　　新霜感
前日衣上露今日衣上霜我母䰟何之膏火麋
我腸隔棺三寸地如在萬里鄕嚎呼不聞聲飲
食空置傍昔時憂我寒縫衣紉線長線長必絮
厚要與風霜當又每恐我饑羮臛自調嘗此身
内外間莫得頃刻忘舉衣不忍着舉筯不下吭
一念百感生欲問天蒼蒼
　　　過淮
侍親數數來浮汴護襯迢迢復渡淮㫖蓄曾無
御寒具細君唯有隱居釵月銜逺入魚衘浪潮
退長汀蚌閣崖素服華顚色相似青銅不忍見
形骸
　　　淮隂
天下滔滔乆厭秦英雄蛇䑕竄荆榛少年豪横
知多少不及沙頭一婦人
　　　桫欏樹(李邕有碑)
桫欏古樹常占歲在昔曾看北海碑今日四方
俱大稔不知榮悴向何枝
　　　就野人買兎
霜濃草白兎初肥蒼鶻調拳獵犬擕剰付錢刀
買庖餗不湏縁徑更求蹄
　　　使風船
清淮直上水連天坐看高帆後復前自是乗風
有遲速不由人力愛爭先
　　　淮隂侯廟
韓信未遇時忍饑坐垂釣歸來淮隂市又復逢
惡少使之出胯下一市皆大笑龍虵忽雲騰蛭
螾豈能料亡命乃爲將出竒還破趙用兵不患
多所向孰敢摽功名塞天地翦刈等蒿藋于今
千百年水上見孤廟鷺衘葭下魚相呼尚鳴呌
高皇四海平有酒不共釂古來稱英雄去就可
以照
　　　又平律一首
漢家天下將廟古像公圭百戰自忘楚一時空
王齊鄕人奏簫鼓舟子賽豚雞不改寒潮水朝
平暮復低
　　　入滿浦
馬頭攙岸斗鷰尾泊船齊風送寒潮急雲藏晩
日低逢人多楚語問客煑吳雞難覔枚臯宅蒼
葭處處迷
　　　許發運待制見過夜話
許公運國儲歲入六百萬上莫究所來下莫有
剥怨十年無纎乏功利潛亦建昨除侍從官聊
爲磨世鈍比於以舌得此豈愧物論較量多少
間未足數劉晏大計荷窘費曷不使預筭欲倍
卽能倍但勿惑謗訕擾民可以奪食官可以竄
要付與權衡一切出果斷嗚呼任智力長短固
有限制財猶制兵太甚則生亂公譬淮隂侯多
多自益辨我今聽其談夜去爲扼腕書之俟采
詩咨訪不可緩
　　　登泰山日觀峰(并序)
予泊瓜歩山下夢王最彞問韋應物日觀峰詩
予卽誦知語不屬謂景彞曰當爲檢韋集覺而
函閱韋集無此題尚記夢中所誦首句云晨登
日觀峰遂續𥙷之
晨登日觀峰海水黃金鎔浴出車輪光隨天行
無蹤正視刺我目攢集如劒鋒照曜萬物興磨
滅萬物凶草木旣無命必聞石間松當時一避
雨安得大夫封人而苟不遇抱簡誦六龍
　　　重過瓜歩山
魏武敗忘歸孤軍處山頂雖憐江上浦鑿巖山
巓井豈是欲勞兵防患在萌頴我昔常登臨徘
徊愛晴景片雨西北來風雷變俄頃疾行下危
磴屨脫不及整霑濡入舟中㓜子喜抱頸問我
適何之衣濕不太冷昨暮泊其陽月黒夜正永
鴈從沙際鳴旅枕自耿耿平明夾櫓去廟樹聳
寒嶺舉首生白雲飄搖水中影
　　　發長蘆江口
篙師柂工相整衣龍女廟中來罕狶野祝擊皷
降神語老鴉銜肉上樹飛長江無風平似削兩
櫓夾舸行將歸南國山川都不改傷心慈姥舊
時磯
　　　龍女祠祈順風
龍母龍相依風雲隨所變舟人請予徃出廟旗
脚轉旗指西南歸飛帆疾流電長蘆江口發平
明白鷺洲前巳朝膳竹根盃珓不欺人世間然
諸空當靣
　　　西施
濺濺溪流散苒苒石髮開一朝辭浣沙去上姑
蘇臺歌舞學未穩越兵俄已來門上子胥目吳
人豈不哀層宫有麋鹿朱顏爲土灰水邊同時
伴貧賤猶摘梅食梅莫厭酸禍福不我猜
　　　金陵三首
恃險不能乆六朝今巳亡山形象龍虎宫地牧
牛羊江上鷗無數城中草自長臨流邀月飮莫
挂一毫芒
金陵逢曉雪撩亂逗雲來已失烏衣巷還成白
玉臺山盤猶隱見江轉似昭回一聽高樓笛依
稀認落梅
每入秦淮口風波更不憂重看後庭樹還起舊
時愁故老都無有遺蹤莫可求何人能識意白
鷺在寒洲
　　　丫頭石(此碑也在金陵斷石/岡上有吳文帝字焉)
丫頭石雖斷文字未全訛年筭赤烏近書疑黃
象多幾時經霹靂異代見干戈更與千秋看松
煤定費摩
　　　漫書
蒲葵兩錢扇漫寫未嫌輕老媪持將去無端色
不平
　　　閔冡(吳天冊中)
盗發廣陵冡及扉開石樞中環走徹道高濶可
通車五尺銅鑄人執兵冠服朱壁石刻位號列
侍幽宫隅殿將將軍屬侍郞常侍俱啓棺見其
尸鬢斑顏未渝白璧十雙藉雲母一尺鋪黃金
塞耳鼻千歲不腐枯生爲貴與冨死與人未殊
後世逢暴禍雖乆將焉如堯舜及周孔豈不固
形軀
　　　雪中發江寧浦至采石
泊舟斫枯葭歊火爇岸傍冐嶺雲冥濛漫江雪
飛揚拖氷脩綱澀岀水朱鬐殭曠然起逺懷風
旗轉危檣千帆共辭浦攙錯逆水翔落星始前
瞻瞬目巳後相􁜳魚何時來楊花吹茫茫沙草
不可辨鴈立知汀長山頭化石婦忽變素質光
豈復願聞笛莫逢桓野玉
　　　登采石山上廣濟寺
船從山下過直上見僧軒繫纜登磯石縁崖到
寺門短籬遮竹瀁危路踏松根却看滄江底帆
歸煙外昬
　　　效阮歩兵一日復一日(二首)
一日復一日一朝復一昬來新去成故俯仰變
凉温有貴卽有賤未若賤常存騂牛慕孤㹠黃
犬悲東門禍福相爲基損益不復言吾祖入吳
市應龍非伏轅
一日復一日一晨復一夕四序相盛衰三辰運
光魄下上有常理憂患何時易先爛泣金燃先
焚歎薪積但願逺世網焚爛不能責麒麟出非
時未免西狩獲鷗鳥浮洪波心巳預海客
　　　阻風宿大信口
東梁如印𧖟西梁如游魚二山夾大江早暮潮
吸嘘解舟辭姑熟速欲還吾廬風逆未可前泊
浦近煙墟波中事網罟乗月多夜拏冰灘聚鳴
鴈霜葭正踈踈是時昴畢中曠渺天地虚靜坐
人巳眠我慮乆洗如自起取美酒獨酌邀蟾蜍
蟾蜍射白光入盞亦躊蹰醉來不解舞欲攬常
娥祛昔對謫僊人此意復在予旣醒裂尺素立
作數行書寄與青山家精靈其有諸
　　　早發大信口
犬吠知船解村墟尚閉門霜泥粘纜尾冰水閣
潮痕撇撇鸊鵜去纎纎舴艋昏梅湖到不逺寄
信向田園
　　　黃池月下共酌得池字
將歸謝公郡喜見阮家兒但對月和水郍能酒
似池衰形疑鏡照葆鬢怯霜吹宿鴈不堪託鄕
人知未知
　　　泊昭亭山下得亭字
雲中峯午午潭上樹亭亭乆作大梁客貧留小
阮醒灘愁江舸澀祠信楚巫靈日暮渡頭立山
歌不可聽
　　　送鹽官劉少府古賢
我祖南昌尉時危棄去僊劉郞從宦日天子治
平年燥茗山中火熬波海上煙吳民不爲盗唯
此撓君權
　　　太師杜相公篇章眞草過人逺甚而特
　　　獎後進流于詠言輙依韻和
杜詩嘗說少陵豪祖德兼誇翰墨高蘇李爲奴
令侍席鍾王北靣使持毫(子美祖審言嘗自謂/我詩可使蘇李爲奴)
(我書可使/鍾王北靣)郊麟作瑞唯逢趾天馬能行不辨毛
一誦東山零兩句無心更學楚離騷
　　　依韻和僉判都官昭亭謝雨廻廣教見
　　　懷
賽雨何從事高情苦愛山謝公聯句後(謝公有/昭亭賽)
(雨與何從/事聯句詩)惠逺過溪間笑處巖相答歸時酒在
顏端憂守窮巷無力共躋攀
　　　依韻和吳正仲屯田重臺梅花詩
桃花巳滿秦人洞杏樹猶存董奉祠莫怪寒梅
獨多葉只縁樂府有新詩
　　　讀吳正仲重臺梅花詩(此樹在靈/濟王廟)
楚梅何多葉縹蔕攢瓊瑰常惜歳景盡毎先春
風開龍沙雪爲友靑女霜作媒託根邇廟堂結
子助鼎捺吳侯本吳人筆力高崔嵬但詠同姓
木予非梁棟材
　　　依韻和正仲重臺梅花
芳梅何蒨蒨素葉吐層層近臘寒猶勁先春氣
巳承冷香傳去逺靜艶宻還増有意常欺雪無
功合鏤氷早煙籠玉暖凍雨浴脂凝漢女新粧
薄燕姬瘦骨稜壓枝唯恐折簇蕚似難勝神物
終來護江鄕未解矜獨奇心豈欲寄逺客何曾
不見黃鸝度寧防粉蝶凌月光臨更好溪水照
偏能畵軸開雲霧宫刀翦綵繒都無筆可衒莫
信巧堪慿丹杏塵多雜夭桃俗所稱故林嘗渴
望大庾更愁登重和陽春曲聲辭猥媿仍
　　　正仲見贈依韻和答
平生好書詩一意在抱槧旣無鈌雲劒身世遭
黮黭耻游公相門甘自守恬淡妻孥毎寒饑内
愧劇剜㦧時賴二三友乞米慰窮慘雖然情懷
惡亦未廢誦覽如負㑹稽辱欲雪效嘗膽作文
持與人百不得一頷聖猶嗜好殊獨取菖蒲歜
我愚希六義將使鬼神感譬彼捕長鯨區區只
持罯青天挂虹霓踴跂不可擥太華五千仭妄
學巨靈撼幸且同蛙黽近樂在井坎蒼髮况種
種存非衞髦髧吳侯琅玕姿而來視薍菼鳯皇
五色毛曷羡未翅蝻染夏有正采安用此淺黲
乃知叔度陂萬頃見澄澹孟軻患爲師薄劣亦
何敢
　　　正仲徃靈濟廟觀重臺梅
玉盤疊捧溪女歸魚鱗作室待水婔竹間山鬼
入夜啼古廟乆閉誰啓扉屈原憔悴江之沂芙
蓉木蘭託興微賈誼未召絳灌擠香草嘉禾徒
菲菲曾無半辭助訶譏國風幸賴相因休
　　　依韻和昭亭山廣教院文鑑大士喜予
　　　徃還
山暖春煙重林昬古寺藏溪流過曉漲嶺樹見
新行馬去侵雲蹟風來襲野芳禪衣頻斗藪蠟
屐莫趨蹌飛䑕時過擲饑禽或下頏慿欄何所
適望堞正相當捧膳溪童絜㘅花鹿女香登臨
無險絕不似畏巖墻
　　　依韻答逹觀禪師頴公
霜露毎懷感江山空復情老便林室靜坐猒巷
童聲盡日都無語逢人亦強迎浮生過半百安
用此虚名
　　　題姑蘇邵氏園居
積水夫差國閒居魯叟心石科雲起潤城角竹
連隂鷰入池塘晚花開島嶼深應當効踈傅不
惜槖中金
　　　嘗正仲所道撥醅
屈原自著漁父篇餔糟不及漁父賢世無功名
多浪死劉伶阮藉于今傳邇來獨酌邀明月唯
有靑山李謫僊謫僊殁後幾百年市樓日沽千
萬錢沉湎豈少當道眠文字不見空月圎吳均
之孫何我憐雙壺貯醅持置前豈乏阮李詩與
瘨淺飮強對春風妍
　　　依韻和正仲寄酒因戲之
上字黃封誰可識偷傳王氏法應眞清淮始變
醅猶薄句水新來味更醇欲擬比酥酥少色曾
持勸客客何人紅梅雖是吾家物老去無心一
醉春(淸淮酒本王九/傳法於山陽)
　　　春雨
春雨􁕩􁕩鳴百舌林花淡淡洗燕脂眼前耳底
催人殺不醉三盃大是癡
　　　春夜聞雨
風味正不寢驟來寒氣增簷斜滴野籜窓缺搖
春燈孺子睡中語歸人行未能前溪波暗長定
巳沒灘稜
　　　早春田行
風雪雙羊路梅花溪上村鳥呼知木暖雲濕覺
山昏婦子來陂下囊壺置樹根予非陶靖節老
去愛田園

宛陵先生集卷第四十
宛陵先生集目録卷第四十
　　寧陵阻風雨　新霜感
　　過淮　淮隂
　　桫欏樹　就野人買兎
　　使風船　淮隂侯廟
　　又平律一首　入滿浦
　　許發運見過　登㤗山日觀峯
　　重過瓜歩山　發長蘆江口
　　龍女祠祈順風　西施
　　　金陵三首　丫頭石
　　　漫書　閔冢
　　　雪中發江寧浦　登采石山
　　　効阮歩兵　阻風宿大信口
　　　早發大信口　黃池月下共酌
　　　泊昭亭山下　送鹽官劉少府
　　　和酬杜太師　和簽判謝雨過
　　　和正仲重臺梅花　讀重臺梅花詩
　　　和重臺梅花　和答正仲見贈
　　正仲靈濟觀重臺梅
　　和文鑑喜予徃還　和逹觀頴師
　　題邵氏園居　嘗正仲惠撥醅
　　和正仲寄酒　春雨
　　春夜聞雨　早春田行

目録終
宛陵先生集卷第四十一
　　　　　　　　宋宛陵梅堯臣聖俞著
　　　依韻和馬都官春日憶西湖寄陸生
時望前湖倚玉梯雲山横絶路東西只知遠目
窮芳草不見高人在曲堤畵榼㝷春應醉去舊
朋懷昔欲魂迷海邊燕子來無數願託雙飛寄
短題
　　　送志來上人徃姑蘇謁元曹
折取東橋柳青青向故人欲知問舘處要識舊
溪春旋灑銅缾水休霑野寺塵吳門逢隱者必
是漢名臣
　　　溫成皇后挽詞
鞏洛園陵啓函關鹵部聞素車迎紫氣靈襪度
青雲歌欲傳長恨人將問少君明年賀元日無
復繡衣薫
　　　和眞上人萬松亭虎窺泉
南岡新路平東嶺新亭成嶺上松萬株嶺下泉
一泓松未龍鱗老泉曾虎跡行虎去豈不渴松
今豈不生泉無百尺繩安見甘與清松無百歳
人安見千丈榮道人能喻道莫使世人驚我來
開醉眼不似阮歩兵
　　　種碧映山紅扵新墳
年年杜鵑啼口滴枝上赤今同萇弘血三歳化
爲碧因移新塚傍顏色照松栢
　　　邵郎中姑蘇園亭
吟愛樂天池上篇買池十畝皆種蓮薄城萬竿
竹嬋姢藤纜繫橋青板船折腰大菱不直錢鵁
鶄鸂䳵沙際眠水從太湖根底穿月岀洞庭山
上圓公歸與客相留連秋風鶴唳春杜䳌班鱸
斫膾紅縷鮮紫豉煑蒓香味全我思白傅在三
川吳船雖有吳饌偏當時九老各華顚裴令來
過吟復聮至今怪石存舊鐫七葉樹蔭黄金田
羡公有子勝昔賢高門通車千萬年
　　　與正仲屯田逰廣教寺
春灘尚可渉不惜濺衣裾古寺入深樹野泉鳴
暗渠酒杯參茗具山蕨間盤𬞞落日還城郭人
方帶月鋤
　　　哭謝公儀學士
道路傳聞日驚嗟尙復疑疾因勤學得命不與
人期賈誼年傷少相如恨見遲向來公輔器看
取李家知
　　　依韻和王介甫兄弟舟次蕪江懷寄吳
　　　正仲
楚客連檣泊晩風吳人江畔醉無窮少陵失意
詩偏老子厚因遷筆更雄貫口信潮千里至平
沙落日一時紅知君兄弟才名大我愧白頭遼
水東
　　　依韻和吳季野馬上口占
溪頭三月草菲菲城畔春游惜醉稀莫惜杜䳌
花上鳥人歸猶道不如歸
　　　邵考功遺鮆魚及魮醬
巳見楊花撲撲飛鮆魚江上正鮮肥早知甘美
勝羊酪錯把蒓羮定是非
　　　昨扵發運馬御史求海味馬已歸闕吳
　　　正仲忽分餉黄魚鱟醬􁜳子因成短韻
前欲淮南求海味緘書未發報還臺陸機黄耳
何時至罌品分傳事桉杯
　　　正仲荅云鱟醬乃是毛魚耳走筆戲之
(未開悞/認其器)
折却毛魚一品資吳郞聲屈向吾詩若論鮆子
無從著冤氣衝喉未可知(正仲詩云䲖黄􁜳子/岀蘇臺蘇臺非岀􁜳)
(也)
　　　春日東齋
剥剥禽敲竹薫薫日照花耳中無俗聽眼底有
閒誇逃笋過幽草吹香到別家吾懷方自得切
莫問生涯
　　　吳正仲遺新茶
十片建溪春乾雲碾作塵天王初受貢楚客巳
烹新漏泄關山吏悲哀草土臣捧之何敢啜聊
跪北堂親
　　　閒居
讀易忘饑倦東窓盡日開庭花昏自歛野蝶晝
還來謾數過籬笋遥窺隔葉梅唯愁車馬入門
外起塵埃
　　　依韻和季野見招
悲憂如路去無程靖節終朝酒自傾苦苦來招
爲醉伴西山不使伯夷清
　　　依韻馬都官宿縣齋
常愛陶濳遠世縁阮家仍有竹㛹姢夜深風撼
蕭蕭響誰憶北窓人正眠
　　　吳正仲見訪廻日暮必未晩膳因以解
　　　嘲
永日無車馬間坊有竹鄰雨中烏㡌至門外緑
苔新不殺雞爲具堪題鳯向人山公識墨在知
我舊來貧
　　　昭亭潭上別弟
從來潭上別先賽故山祠却入舟中飮無令盞
盡遲須拚一日醉便作數年期落日馬嘶急岸
傍人散時
　　　夢後得宋中道書(四月十九日)
宵夢宋子語晝得宋子書書意與夢語曾不異
徃初昔我遭家難逢子亦在廬我南君大梁千
里非隔踈念處天地中天地猶一車日月爲兩
轂星辰隨徐徐晝夜轉不巳載之將焉如冉冉
趨死鄕萬古曾無餘其間乃有夢覺實夢何虛
何虛亦何實及盡皆同墟身世旣若此合離休
歎諸
　　　送吳季野太愽移蜀靈泉先至輦
葦萡𧖟齊老桑林葉更生楚禽多異響蜀棧未
堪行客散岸傍席馬還溪上城過都當有問爲
語欲嵓耕
　　　至和元年四月二十日夜夢蔡紫微君
　　　謨同在閣下食櫻桃蔡云與君及此再
　　　食矣夢中感而有賦覺而録之
朱櫻再食雙盤日紫禁重頒四月時滉朗天開
雲霧閣依俙身在鳯皇池味兼羊酪何由敵䜴
下蒓羹不足宜原廟薦來應巳乆黄鶯猶在最
深枝
　　　依韻和吳正仲赤目見寄
㝷常不病眼靑白看人多暫見朱成碧難逢扁
與和金箆舊說在訶子古方磨我自苦風痺思
君那得過(葛洪治赤目翳膜方訶子/一枚以蜜■口磨注目中)
　　　雨鷰(五月五日)
雨鷰去還來㗸蟲爲雛食雄雌濕已倦梁棟冷
並息縁礎蚍蜉群拾餕蜻蜓翼榖粟滿京園任
從黄雀得
　　　夏蟲
物乆必自化化之猶騫騰當看厠中蛆去作盤
上蠅飛聲旣混雞歛迹何疑氷寄言􁇀園吏巳
知鵾與鵬
　　　秋雨篇
秋雨一向不解休連昏接晨終窮秋梅生不量
仰天問神官夜夢言語周日月是天之兩目忽
然生翳無藥瘳只知淚滴爲赤子赤子豈悞天
公憂天公哭􁕩􁕩灑涕落九州地祗不敢安泥
潦已沒頭乃因從容告神官后稷今在帝所不
從前后稷知稼穡曾以筋力親田疇曷不告帝
且輟泣九榖正熟容其收蚤時不泣此時泣憂
民欲活反扼喉神官發怒髭奮虬下士小臣安
預謀恐然驚覺汙交流樹上已聽鳴䳄鳩
　　　中秋月下懷永叔
有朋無明月秉燭光強(去)致有月無樂朋獨酌
顏易醉徃年過廣陵公欣來我值期玩秋蟾圓
靜掃庭下地復邀高陽公䞉作詩准備特特乃
多連後池風雨至一夜看石屏怚唫無逸氣今
宵皓如晝千里嗟離異固知理難并把酒遥相
寄(當時出月/石屏同詠)
　　　聞永叔岀守同州寄之
冕旒高拱元元上左右無非唯唯臣獨以至公
持國法豈將孤直犯龍鱗茱茰欲把人畱楚苜
蓿方枯馬入秦訪古㝷碑可銷日秋風原上足
麒麟
　　　九日陪京東馬殿院㑹疉嶂樓
誰言天去遠山上有樓臺峰色引谿色共入茱
萸杯行當登泰山雲掃日月開栢烏與城烏兩
處休鳴哀
　　　酒病自責呈馬施二公
李白死宣城杜甫死耒陽二子以酒敗千古畱
文章我無文章畱何可事杯觴况承先子戒宜
不着口嘗昔聞有田竇以此相滅亡禮飮不在
多歡飮不在荒二公方逢時安得入醉鄕
　　　宣城馬御史酒䦨一夕而西因以寄之
　　　御史嘗畱老馬與予僕
三更醉下陵陽峰平明溪上去無蹤义牙鐡鏁
謾横絶濕櫓不驚潭底龍斷腸吳姬指如笋欲
剝玉　將何從短翎水鴨飛不遠那經細雨山
重重却顧舊埓老病馬塵沙歷盡空龍鍾
　　　詠懷
西方有鳥䑕生死同宄居物理固不測孰言飛
走殊雄雌豈相匹飮啄豈相須一爲枝上鳴一
爲莾下趨苟合而異嚮世道當何如
　　　荅仲雅上人遺草書并詩
經月不岀戸堂上多綠苔忽有方外客衣披稻
畦來來從靑山下手把紈素裁筆草數行字瘦
虵起春雷渴墨未散霧屈角麟欲開裝爲兩大
軸置我并瓊瑰懶瞋長鬚奴挂壁不掃埃智永
與懷素其名乆崔嵬師今繼此學入神在徘徊
未料輙以我便比和羮梅我心常苦酸得姓何
可能
　　　讀吳季野芝草篇
阮生存詠懷美彼曜朱堂一榮不復枯五色異
衆芳衆芳發朝露俄以歛夕陽丹莖起瓦礫又
匪媚棟梁此禀由至和君子要有常
　　　送吳季野
贈言必有規無規固無言强言固無補何異秋
蟲喧君行蜀道難不猒治輕軒母殁未歸土女
長未岀門誰能力爲此勞苦游墻藩
　　　吳季野話撫州濳心閣
高閣濳心所圖書曝蠧收靑山隨宅轉遠水向
門流迤邐看無猒潺湲聽不休一聞秦洞說便
欲泛漁舟
　　　詠懷
一身頭靣間所用葢有長兩耳主扵聰兩目主
扵光維鼻主扵嗅維舌主扵嘗以耳辨黑曰以
目分宮商以鼻識酸醎以舌聞嗅香各各反爾
用安得無悲傷此能而兼彼自勞由不量寄言
世上人欣欣蹈其常
東方有野父禳田一豚蹄復操一盂酒祝榖滿
吾棲百金請救兵所欲奢所齎彼何滑稽生仰
天獨关齊
自余居田里未免病與貧常把神農書毎以藥
物親處方猶持法義比君使臣但恨無餘資豈
及療我鄰筆頭不中書聊可備急人昨日除吏
來吾邦爲長民欲溺復然灰敗筆前巳陳
風驅暴雨來雷聲岀雲背若決千仞溪追奔下
天鎧堂堂亞夫軍吳楚不足碎旱氣沃原田煩
蒸洗闤闠深料生注射聚沫猶壅礙靑葱草樹
鮮斷殁虹霓在向晩留霽暉芙容染新黛
　　　送毛祕校宣城主簿被薦入補令
良驥不必大騰覊巳超邁良弓不待寒調弦自
勁快宣城古大邑聽訟易聾聵君能抉其塞宰
與民共頼自當割雞用刅必無鈍敗嘗聞開元
時令長多賜戒戒石今尚存世異事不背以此
贈行行無酒勿我怪
　　　鴨脚子
魏帝迷遠圖扵吳求闘鴨乃爲吳人料重玩志
已匧江南有嘉樹脩聳入天挿葉如欄邊跡子
剥杏中甲持之奉漢宮百果不相壓非甘復非
酸淡苦衆所狎千里競齎貢何異貴爭啑
宛陵先生集卷第四十一
宛陵先生集目錄卷第四十一
　　和馬都官憶西湖　送志來上人
　　温成皇后挽詞　和眞上人虎窺泉
　　種碧眏山紅　邵卽中園亭
　　與正仲逰廣教寺　哭謝公儀學士
　　和王介甫懷正仲　和季野馬上口占
　　邵考功遺鮆魚　馬發運求海味
　　戲呈正仲　春日東齋
　　吳正仲遺新茶　閒居
　　和季野見招　和馬都官宿縣齋
　　吳正仲見訪　昭亭潭上別弟
　　夢後得中道書　送吳季野移蜀靈泉
　　夜夢蔡紫微　和正仲赤目見寄
　　雨鷰　夏蟲
　　秋雨篇　中秋月下懷永叔
　　寄永叔岀守同州　陪馬殿院㑹疉嶂樓
　　酒病自責呈馬施二公
　　寄馬御史　詠懷
　　荅仲雅上人遺草書并詩
　　讀吳季野芝草篇　送吳季野
　　吳季野話撫州濳心閣
　　詠懷　送毛祕校
　　鴨脚子

宛陵先生集目錄卷第四十一
宛陵先生集卷第四十二
　　　　　　　　宋宛陵梅堯臣聖俞著
　　　八月十五日夜東軒
隔竹巳見月清光度谿來移影上素壁與我相
徘徊是夜正中秋天地霧露開人疑玉兎出藥
杵不生埃嫦娥倚氷輪艶色若自媒它夕豈不
好物意爲之摧
　　　送楊辯青州司理
儒者服褒衣氣志輕王公一落該網中折節長
俯躬山東多豪士片言不可窮靑土饒嘉棗無
以人鈍蒙彼知南楚輕强始必弱終矯志合其
情乃是吾徒通行當問友生爲我舉杯空
　　　隱靜山訪懷賢上人不遇
松上垂靑蔓蒲根瀉碧泉高僧來不見却返五
峰前
　　　游隱靜山
心在名山乆積歳未及逰將過值風雨路不通
馬牛丁壯四五人籃轝時更休轉谷逢烟火下
隰多田疇偃穟黄壓畝刈麻東盈丘姑覺山門
深長松如騰虬直上百餘尺蒼髯葉脩脩五峰
迎人來冷逼臺殿秋石泉岀雲中引入舍下流
緣源至嵓口嵓底魚可鉤天昏碧溪去果熟青
猿偷草樹不盡識自起詩人羞濺濺澗水淺苒
苒菖蒲稠菖蒲花巳晩菖蒲茸尚柔靈根采九
節試共野僧求逡廵能致之衰疾無甚憂昔聞
有釋子渡江用杯浮棲心向茲地埋骨在林陬
駁陰漏斜光徒欲窮巓幽夜還南陵郭幾落猛
虎喉
　　　路詠
五里十里銷磨盡千蹄萬蹄來徃蹤古今不是
不經歷踏破青山重復重
　　　書席語送馬御史
天意漫漫物自供聞香能至是喧蜂野人割蜜
不須盡留與寒脾作御冬
　　　送李南玉
小人貧扵資君子貧扵時小人富扵貨君子富
扵辭貧雖同寒饑富不同路𡵨彼富殁則巳此
富名不移丈夫事百變未死安可期明明趨財
利莫䘏前人嗤舉家如春𧖟仰食不可遲况念
宿債窘何愧賤士爲買臣嘗負薪相如猶滌巵
君思此二人信吾所不欺邇者有趙壹窮憤自
興詩乗驥抱美玉樂與和未知友來鮮逢遇後
世無苦悲
　　　代書寄鴨脚子扵都下親友
予指老無力不能苦多書書苟過百字便覺筋
攣拘京都多豪英徃徃處石渠作書未可周寄
聲亦巳踈後園有嘉果遠贈當鯉魚中雖聞尺
素加餐意何如
　　　秋日家居
移榻愛晴暉翛然世慮微懸蟲低復上闘雀墮
還飛相趂入寒竹自收當晩闈無人知靜景苔
色照人衣
　　　昭亭別施度支
昭亭送客地來徃四十年常視松端日毎稽潭
上烟風移虎旗脚寒入牛童肩待訪名山去相
期廬阜前
　　　潘歙州話廬山
潘侯話廬山落落尤可伏初云江上來遠見雲
中瀑捨舟到雲外觀瀑已嵓麓徃徃逢平田攢
攢愛深木竹門懸徑微源水陰藤覆坐石浸兩
骹炎膚起芒粟夕陽穿萬峰高下相出縮㝷常
杳不分但被烟嵐畜絶頂水底花開謝向淵腹
風力豈能加日氣豈能􁄯攬之不可得滴瀝空
在掬夜昏投僧寺孤燈望溪曲忽聞清磬音漸
近幽林屋止侯休多談巳滿我心目懷㳺二十
年夢寐今固熟何當借輕舠一徃如飛鶩
　　　秋日村行
谿霧晝又收山村夜初晦饑禽來徃飛遠樹靑
紅碎原上楚牛童屋頭吳婦碓雞肥酒巳熟野
老邀同輩
　　　吳正仲遺蛤蜊
紫綠常爲海錯珍吳鄕傳入楚鄕新罇前已奪
蟹螯味當日蒓羮枉對人
　　　送潘歙州(潘過宣城而送之)
一見新安守便若新安江洞澈物不隔演漾心
所降遠指治所山已入鄰齋窓捧輿登南嶺䇿
馬懷舊邦飬親將爲壽傾甘抱玉缸觀軍將勞
士臠肥堆羊腔下車談詩書上世擁旄幢勿窺
淵㳺鱗無吠夜驚狵他日聞課第天下誰能雙
　　　馬都官行之惠黄柑荔枝醋壺
梁霜胡甘熟烘日荔枝美橘柚未爲精葡萄安
可擬郭生始能贊魏文何謬比二果皆世珍乃
遺及賤士而復副醇醯或乞自諸巳豈唯享遠
味終得爲直矣(郭璞贊云厥包橘柚精者唯甘/魏文帝記云南方龍眼荔枝寧)
(比西國葡/萄石蜜)
　　　前以柑子詩酬行之旣食乃緑橘也頃
　　　年襄陽人遺柑予辨是録橘今反自笑
　　　之
昔辯荆州悞今爲越叟迷黄柑與緑橘正似珷
玞圭
　　　新安潘侯將行約游山門寺予以濘淖
　　　遂止因爲詩以見懷
蒼山自爲門呀豁生鐫鑱路通石壁盡潦起田
穟䧟傍嶺有結廬濳潭淨扵鑑聞之固欲徃乆
雨濕泥濫莫陪太守車然諾豈誑賺遥遥橋上
去望望馬猶站畏滑不肯行非關惜韀䪌
　　　依韻自和送詩寄潘歙州
潘侯擅詩筆五色神授江世家有大勲佐舜同
厖降子孫逢太平少小事書窓源流本慷慨吐
論皆經邦量猶函牛鼎吾徒媿罌缸開口必典
實省腹唯空腔作者過我門應笑無戰幢窮老
在弊廬何異守戸狵有心希買交白璧無一雙
　　　避爲師依韻荅李獻甫
蛟龍養鬐鬛當在浩浩潯虎豹飬文采當在巍
巍岑我無太山高我無滄海深斗水與堆阜恐
未慰此心
　　　送李逢原
襧衡負其才沉沒鸚鵡洲李白負其才飄落滄
江頭後亦多效此才薄空羇囚文章本濟時反
不能自周吾嘗戒吾曹愼勿異爾流臧倉毁孟
軻桓魋迫聖丘雖云推之天未免皇皇求吾今
重子學無力薦公侯行當思吾言非教子佞柔
　　　重送李逢原歸蘇州
吳客歸從楚霜華着馬蹄倦童持弊槖呼艇過
寒溪寂寞區中飯依稀日午雞張儀猶舌在不
必愧扵妻
　　　黄國愽遺銀魚乾二百枚
乾若㑹稽笋色比荆州銀熟宜煨栗火飮助擁
爐人低陰欲飛雪酒微生頰熱海上使方來多
饟不爲餮
　　　三和寄潘歙州
昔固聞陸海今復有潘江文章吞時英光芒瞻
星降(爾雅曰降/婁奎婁也)如㳺太室陽仰見玉女窓高才
生大國試政來遠邦道傍一相顧氷壺臨瓦缸
逸驥美豐肉老䍽慙瘦腔藻詠荅下俚玉鈐鏘
寳幢㝷言不悟言自笑趂塊狵終知將門豪射
鵰常貫雙
　　　送天台李令庭芝
吾聞天台乆未見天台狀去海知幾里去天知
幾丈峰嶺隱與岀喦壑背與向雲雷反在下泉
瀑反在上幽深無窮窺杳眇無窮望至險可悸
慄至恎可駭䘮石橋彎長弓跨絶絃未放當時
白道猷平歩入靑嶂去爲六百石亦見志所尙
子欲廣異聞可以一㝷訪
　　　十一月十二日賽昭亭神
冷雨凝雪未成雪潭空魚寒歸石穴長篙扣穴
倩鯉魚寄信山頭來奠設魚傳水鳥飛上山山
大槎槎乾吹咽旋灰起角巫鼓鳴漾爼銅盤顫
牲血瑟琶嘈嘈神降言福汝祐汝無災蘖西向
啐飮東向廻溪心却望山崔嵬
　　　依韻和吳正仲冬至
流光冉冉卽衰遲物趣廻還似轉規長景巳知
今日至孤懷不比少年時阻陪上閣鴛鸞後且
與南州父老期况有舂禾新酒熟百分休放手
中巵
　　　施君挽歌
哀鐸悽悽裏銘旌杳杳中澗雲銷繐帳山雨入
蒿宮世路行來乆泉途去莫窮素吟應共葬飮
韻在松風
　　　杜和州寄新醅吳正仲云家有海鮮約
　　　予携徃就酌逡廵又云幙中有㑹且罷
　　　此飮
淮南寄我王醅酒白蚶海月君家有欲持就味
明日期窮羹易覆巳反手從事開筵不可辭燕
脂秀臉羅前後長頸善謳須賸謳只恐老來歡
意休
　　　依韻荅吳正仲罷飮
君辭予家傾蟻醅自有嘉味須持來青篾絡缾
方岀戸紅妝侑席巳邀杯窮愁一飮猶關分側
望群賢不可陪靜坐𥿄窓無所得只將文字眼
前推
　　　送王景憲奉職
淸羸將家子苦節自寒儒四壁我何有一錢君
亦無下灘船亦急聞鴈日將晡行愛靑山口人
烟事網罛
　　　讀毛祕校新詩
毛公明扵詩其系宜善續前示五長篇大須傾
幾曲豈特元和間欬唾成珠玉
　　　送允從上人還廬山
山高雲在下諸壑藏半空千重萬重翠正望落
日中不知野僧歸石徑寒易通松間無人掃隕
葉如斷􁍅獨行逢莫寒衣裂溪上風
　　　依韻諸公㝷靈濟重臺梅
梅要山傍水次栽非同弱柳近章臺重重葉葉
花依舊歳歳年年客又來雖愛千枝競繁宻還
嗟短髪已衰頽郞官愽士畱車騎擁蔽修篁爲
斫開
　　　和正仲再和罷飮
吳味期君強飮開楚醅因我破愁來何言合美
將虛館却憶爭妍就捧杯夜霰巳先庭雪集單
衣難與毳裘陪踐盟幾欲驅車去塵事無端日
日堆
　　　和韻三和戲示
笒箐畵蛤瓦缸醅海若淮壖各寄來將學時人
闘牛飮還從上客舞娥杯蓬蒿自有蔣生樂珠
翠寧容鄭氏陪莫計寒暄與風雪古來黄土北
邙堆(鄭康成與盧子幹同事馬融融後/堂有珠翠之會康成不得預焉)
　　　喜雪應祈呈權郡通判
臘近冬殘雲未合江南青壠麥休肥誰將太守
隨車雨一夜從風作雪飛
　　　依韻四和正仲
四和還如九酘醅更醇更美未嫌來相逢莫作
兩般眼一飮不辭三百杯嵇阮當時無俗慮山
王雖貴亦能陪如今世態尤堪薄只把官資滿
眼堆(袁招飮鄭云自旦/至暮三百餘杯)
　　　雪
朔雲生晩雨臘霰集狂風不數花多岀安知天
更工漫階夜已積萬物曉初蒙誰憶新豐酒乗
驢㶚水東

宛陵先生集卷第四十二
宛陵先生集目錄卷第四十二
　　八月十五日夜東軒
　　送楊辯靑州司理　訪懷賢不遇
　　㳺隱靜山　路詠
　　書席語送馬御史　送李南玉
　　代寄鴨脚子　秋日家居
　　昭亭別施度支　潘歙州話廬山
　　秋日村行　吳正仲遺蛤蜊
　　送潘歙州　馬都官遺黄柑
　　酬惠柑子　懷新安潘侯
　　自和寄潘歙州　避爲師和荅獻甫
　　送李逢原　重送李逢原歸蘇州
　　黄國愽遺銀魚乾　三和寄潘歙州
　　送天台李令　賽昭亭神
　　和吳正仲冬至　施君挽歌
　　杜和州寄新醅　和荅正仲罷飮
　　送王景憲奉職　讀毛祕校新詩
　　送允從還廬山　和諸公㝷重臺梅
　　再和正仲　三和戲示
　　嘉雪應祈　四和正仲
　　雪

宛陵先生集目錄卷第四十二
宛陵先生集卷第四十三
　　　　　　　　宋宛陵梅堯臣聖俞著
　　　依韻和郭祥正秘校遇雨宿昭亭見懷
君乗瘦馬來骨竦毛何長下馬與我語滿屋聲
琅琅一誦廬山高萬景不得藏岀沒望林寺逺
近數鳥行鬼神露怪變天地無炎凉設令古畵
師極意未能詳誦說冐雨去夜宿昭亭傍明朝
有使至寄多驚俗章(郭來誦歐陽永叔/廬山高送劉復)
　　　採石月贈郭功甫
採石月下聞謫僊夜披錦袍坐釣船醉中愛月
江底懸以手弄月身飜然不應暴落饑蛟涎便
當騎魚上青天青山有冡人謾傳却來人間知
幾年在昔熟識汾陽王納官貰死義難忘今觀
郭裔竒俊郞眉目眞似攻文章死生徃復猶康
莊樹穴探環知姓羊
　　　依韻和郭秘校苦寒
噫風鳴悲鳶鳴哀雨霰枯木爲之摧昭亭山頭
野火滅海水夜凍迷蓬萊燭籠以爪自掩耳酒
盞生冰拈不起陶濳棄官屋無米兒嚎妻啼付
隣里
　　　依韻和郭秘校昭亭山偶作
知君棄官後江上㝷名山心旣慣世内迹欲還
人間昭亭忽來過覽古興長歎野寺拂塵壁丹
陽已斕斒殿角虚寶鐸微風聲珊珊遺像與筆
蹟始得觀裴顏淺井何泠泠前溪何潺潺幽幽
隨猿鳥渾渾忘區寰裂裳不爲媿餌芝不爲難
坐對寒雨中松上孤鶴還
　　　送郭功甫還靑山
來何遲遲去何勇羸馬寒僮肩竦竦昨日棄爲
梅福官扁舟早勝大夫種負經不猒關山遙訪
我猶將歲月恐得言㑹意若秋鷹反翅歸飛輕
飽氄明朝到家年始開椒花壽酒期親捧何當
交臂湏強行莫作區區事丘壠
　　　送鄧生
哀哀彼鄧子扶柩歸長沙朝暮哭失聲驚聒墻
上鴉飛去復飛還相與棲水涯卜葬不當緩早
晩能到家
　　　送才上人還雪竇寄逹觀禪師
春雪滿蓑笠海邉先鷰歸千林新改葉百衲舊
來衣谿水從何至山雲自解飛報言巖下客齋
鉢筍應肥
　　　樂椽自淮南廻示新詩
淮南歷覽還宣城囊多嘉句何氷清入門先呌
十年兄袖中大卷持來評我雖暗愚眼不盲要
識合如劉長卿舉頭不言笑且驚此兄議論頗
稱情我亦感君知我名阮籍從呼作老兵
　　　蘇州曹琰虞部浩然堂
姑蘇臺上麋鹿嚎夫差城中樓觀高荒榛盡已
付明月萬古憤怒空秋濤吳亡越霸能幾日後
世擾擾猶鴻毛孟軻善養浩然氣充塞天地無
饑嗸慕而爲堂亦有意不學屈子成離騷
　　　紅梅篇
昨夜輕雷起風雨芍藥紅牙竹欄土南庭梅花
如杏花東家殘朱塗頰䩉蕚爲裳衣蘂爲組枝
爲高居榦爲戸蛺蝶未生蜂未來赤身掩歛無
金縷終然有子當助傅說羮落亦不學飛燕皇
后廻風舞此意又笑麻姑與王母勾引何人擗
麟脯是非方朔謾漢武只知此桃不知語樹不
着口數而今言之巳莫補放我渾丹鳯皇羽
　　　依韻和吳正仲聞重梅巳開見招
難開宻葉不因寒誰翦鵝兒短羽攢猶是去年
驚目艶不知從此幾人觀重重好蘂重重惜日
日攀枝日日殘我爲病衰方止酒願擕茶具作
清歡
　　　寄送吳公明屯田通判秦州
一聞春禽婆餅焦竹林山木生蕭條憶君將向
洛門去胡馬無塵塞路遙將軍本是漢丞相玉
帳坐辨牙旗梟白靣書生有肝膽少年曽過咸
陽橋今雖老病由廬巷爲報緩制秦兵驕
　　　吳正仲求紅梅接頭
君家梅溪上但見梅花白我家家樹紅求枝寄
歸客翦接如交情本末不相隔明年舉酒時醉
頰生微赤
　　　初聞蛙
朝開南籬梅暮聞北池蛙何時科斗生草根巳
吐牙只畏草葉長其下可隱虵游子且勿行科
斗成蝦蟇
　　　百舌
一冬常噤黙乗春何多舌蒼毛無文章尖啄苦
騰說曉升高高樹百鳥言漏泄只未聞鳯皇有
亦學不徹傷哉古辯士徃徃遭車裂
　　　萬表臣報山傍有重梅花葉又繁諸君
　　　徃觀之
前時見多葉曾何數㝷常今見葉又多移賞南
澗陽寄言莫苦恃更多殊未央
　　　去臘隱靜山僧寄榧樹子十二本栢樹
　　　子十四本種於新墳
棐栢移皆活風霜不變青冡垣雖閴寂田客毎
丁寧不待爲書几常流作鬼庭東邉夾路少更
致儻能令
　　　補題東都善惠師禪齋
香象紅蕖坐花盆白石臺上公金印去王子玉
駒來心是寒缾水明無寶境埃世人何擾擾時
爲一言開
　　　送萬殿丞䖍州安逺軍
新雷動江雨百鳥響溪巖逆水送行客順風催
挂帆過山唯廟敬團飯與烏銜太守雖憐舊湏
防有嫉讒
　　　野望
新晴冝野望最愛是山前逺近花兼竹高低水
拍田呼名鳥無數問姓客多年此地春耕晩吳
牛樹底眠
　　　泛溪
中流清且平捨楫任船行漸近鷺猶立巳遙村
覺橫何妨緑樽滿不畏晩風生屈賈江潭上愁
多未適情
　　　春隂
雲壓花房冷風開柳絮遲幽人宿醒在靜舘晝
眠時欲雨天無雨將絲鬢未絲孔融過五十歲
月已堪悲
　　　新鷰
前時春社畢今日鷰來飛將補舊巢缺不嫌貧
屋歸㘅泥和草梗側翅過柴扉豈比驚丸雀迎
人欲拂衣
　　　棃花
處處棃花發看看鷰子歸園思前法部淚濕舊
宫妃月白鞦韆地風吹蛺蝶衣强傾寒食酒漸
老覺歡微
　　　新笋
挑笋春雷後晴坡過雨時何言江外早巳比洛
陽遲園客自偷賣主人郍得知徒令養新竹待
與作藩籬
　　　海棠
要識吳同蜀湏看線海棠燕脂色欲滴紫蠟蔕
何長夜雨偏宜着春風一任狂當時杜子美吟
徧獨相忘
　　　二月七日吳正仲遺活蟹
年年收稻賣江蟹二月得從何處來滿腹紅膏
肥似髓貯盤青殻大於盃定知有口能嘘沫休
信無心便畏雷幸與陸機還徃熟毎分吳味不
嫌猜
　　　老馬(馬御史所留)
吳人惜燕駿燕馬卧吳家毛骨從前貴關山欲
去賖草深閑楚澤力盡憶胡沙御史乗來乆時
逢避路騧
　　自詠
閉戶無還徃端居廢禮容花爲貧冨燄鷰是舊
過從持屐對人蠟綻衣看婦縫非同叔夜傲切
莫怪踈慵
　　　鸚鵡
一入秦宫去千山隴樹秋能言依婦女學語類
俳優玉鏁閑拘束金籠不自由哀良是黃鳥死
爲穆公羞
　　　曉
烏蟾不出海天地無明時萬國睡未覺一聲雞
已知樹頭星漸沒枝上露應垂人世紛紛事勞
勞只自爲
　　　朝二首
鵞鴨出欄去兒童臨水驅欲開花泫露聚噪鳥
窺厨秣馬刈靑草買薪嫌五銖錢刀豈今古村
叟一何愚
木鏁初開水上城竹籬深閉日光生青苔井畔
雀兒鬪烏臼樹頭鴉舅鳴世事但知開口笑俗
情休要着心行是非不道任挑撻唯憶當時阮
歩兵
　　　宣州雜詩二十首
昭亭萬仭山古廟半山間賽雨使君去釣潭漁
父閑蕨肥巖向日竹暗壠連關北望高樓上南
飛鳥自還
三洲灘口急兩水渡頭來下過(淵聖/名)桓彞宅上
通嚴子臺潺湲瀉寒月滉漾照春梅白鷺驚起
處魚多見底廻
一過響山畔常思路中丞開亭宴貔虎制賊象
冰蠅舊刻多磨滅今人少有稱茸茸春草長時
有牧牛登
伍貟奔吳日蒼皇及水濵彎弓射楚使解劒與
漁人抉目觀亡國鞭尸失舊臣猶爲夜濤怒來
徃百川頻
毎見昭亭壁高璩筆墨存丹靑虚格裏雲霧碧
紗痕鳥屎常愁汚蟲絲幾爲捫貴來曾改觀世
故有誰論
信讒多見逐伐國豈無仁屈子行江畔昭王問
水濵包茅曾責貢香草自持紉莾蒼山川在漁
歌屬野人
項籍路由此力豪聞拔山八千提楚卒百二破
秦關
陔下圍歌合江頭匹馬還却思諸父老相見亦
何顏
細雨春岡滑無因駐馬蹄裘單懷後侶風急過
前溪近寺聞魚鼓穿林聽竹雞田家春正急炊
飯待鋤犂
古有琴高者騎魚上碧天小鱗隨水至三月滿
江邊少婦自撈摝逺人無弃捐慿書不道薄賣
取靑蚨錢
諸葛乆精妙巳能聞國都紫毫搜老兎蒼䑕拔
長鬚露筦何明淨煙丸事染濡班超投此去死
作玉關夫
大實木瓜熟壓枝常畏風帖花先漏日噴露漸
成紅靑箬包山舍馳心奉漢宫誰將槖駞載辛
苦向驕戎
竿頭注腐䑕水次野蜂知毎視銜飛翅因薫劚
取陴絳囊千里道乾􁥥百鈞馳盡入公侯第雕
盤助酒巵
高林似吳鴨滿樹蹼鋪鋪結子繁黃李炮仁瑩
翠珠神農本草闕夏禹貢書無遂壓葡萄貴秋
來徧上都
鳥命若楊葉夜棲雞翼間情知羽毛薄自禦雪
霜難相託爲温燠終非學附攀猶勝居鶻握憂
懼得生還(柳子厚鶻說云)
高齋謝公殁此地卽危樓不改窻中岫無停川
上舟壁隂縁薜荔城暝笑鵂鶹萬井曉煙合素
霓橫樹頭
北客多懷北庖羊舉玉巵吾鄕雖處逺佳味頗
相宜沙水馬蹄鼈雪天牛尾貍寄言京國下能
有幾人知
五月黃梅肥終朝宻雨微緑苔侵竹閣潤氣裛
人衣背隴霑牛去㘅蟲濕鷰歸高山發瀑水夜
漲入吾扉
斫􁇀高崖畔千筒不一盈野糧收橡子山屋點
松明只見樹堪種曾無田可耕兒孫何所樂向
此是平生
傳道零陵守玆亭暫解裝分羣同鴈鶩幾日到
瀟湘斑竹思虞舜頳萍憶楚王殷勤吏部句今
亦誦無忘
宛水過城下滔滔北去斜逺船來橘蔗深歩上
魚蝦鵞美冐椒葉蜜香聞稻花歲時風俗美笑
殺異鄕槎
　　　打鴨
莫打鴨打鴨驚鴛鴦鴛鴦新自南池落不比孤
洲老秃鶬秃鶬尚欲逺飛去何况鴛鴦羽翼長
　　　瞑
杳杳鍾初發昏昏戶閉時巢禽投樹盡疲馬入
城遲醉唱眠茆屋燒光透槿籬荷鋤休帶月亭
長竪毛眉
　　　夜
日從東溟轉夜向西海沉羣物各已息衆星燦
然森蝦䗫將食月魑魅爭岀隂阮籍獨不寐徘
徊起彈琴
　　　東溪
行到東溪看水時坐臨孤嶼發船遲野鳬眠岸
有閑意老樹着花無醜枝短短蒲茸齊似翦平
平沙石淨於篩情雖不猒住不得薄暮歸來車
馬疲
　　　吕大監餉鮆魚十尾
日暖楊花四散開江邉鮆魚無數來伊魴洛水
不堪憶丙穴漾陂何可咍賀監休思鏡湖去應
知李白跨鯨廻
　　　香罏(李獻甫惠)
鐵鑄小香爐壁環平口鋪麝焚葵葉大獸齧竹
根趺淨几羣書外閑堂一物無中間任灰燼終
與蕙蘭俱
　　　茶磨二首
楚匠斵山骨折檀爲轉臍乾坤人力内日月蟻
行迷吐雪誇春茗堆雲憶舊溪北歸唯此急藥
臼不湏擠
盆是荷花磨是蓮誰礱麻石洞中天欲將雀舌
成雲末三尺蠻童一臂旋(得自三天/洞吳氏)
　　　送白珙秀才
谿上桃花發山前桂舸移水流過峽急風逆出
江遲南國魚蝦猒東都夢寐思逢人若有問不
似在朝時
　　　送閭丘殿丞
毎有西歸客誰無滿袖詩都忘將別意競媚向
官資慿在屋頭月照君墻上旗不同山一定更
逺更相隨
　　　獻甫過
幾樹桃花夾竹開阮家閭巷長春苔啓扉索馬
送客出忽覺靑紅入眼來

宛陵先生集卷第四十三
宛陵先生集目録卷第四十三
　　和郭祥正見懷　採石月贈郭功甫
　　和郭秘校苦寒　和郭秘校偶作
　　送功甫還青山　送鄧生
　　送才上人　樂椽子示新詩
　　曹虞部浩然堂　紅梅篇
　　和正仲見招　寄送吳通判
　　正仲求紅梅　初聞蛙
　　百舌　萬表臣報梅
　　隱靜山寄樹種　補題善惠禪齋
　　送萬殿丞䖍州　野望
　　泛溪　春隂
　　新燕　棃花
　　新笋　海棠
　　正仲遺蟹　老馬
　　自詠　鸚鵡
　　曉　朝二首
　　宣州雜詩二十首　打鴨
　　　暝　夜
　　　東溪　吕大監餉鮆魚
　　　香罏　茶磨
　　　送白珙秀才　送閭丘殿丞
　　　獻甫過

目録終
宛陵先生集卷第四十四
　　　　　　　　宋宛陵梅堯臣聖俞著
　　　寄維陽許待制
當時永叔在楊州中秋待月後池頭約公凖擬
與我敵是夜二雄張利矛我時小却避其銳風
愁雨怚嫦娥羞主人持出紫石屏上有朏魄桂
樹婆娑而枝虬作詩誇詫疑天公愛惜光彩向
此收四坐稽䫙歎辯敏文字響亮如清球更後
數日我北去相與送別城門樓誰知康成能飮
酒一飮三百盃不休雞鳴各自便分散山光寺
側停畵舟我來謁公公未起卧索大白湏扶頭
而今倐忽巳八載公領府事予居憂歐陽始是
玉堂客批章草詔傳星流問公可憶羊叔子雖
在軍中常緩帶而輕裘寄聲千里能信不
　　　紫薇亭(在池州)
江雲如旗脚墨點飛鴈行平圃采芳菊上水酌
桂漿爲言此何時杜子逢重陽醉思莊生逹哂
彼齊景傷至今孤亭間獨有九日章昔我來齊
山山僧迎道傍騎馬到寺門亂石屹若墻值雨
不徧歷但取山泉甞牧之舊游處苔滑屐莫將
却返弄水涯隔溪望青蒼絕頂見茅屋洪波日
湯湯雲霞與鴈鶩還動秋客腸去逾十五年游
宦韓陳梁哀哀遘禍殃乃再居南方欲徃尚未
可追吟寄支郞
　　　聞臨淄公薨
至和癸巳十二月兮友人語我火犯房芒射鉤
鈐而拂上相兮禍非弼臣誰可當昨日聞太宰
悟天道而畏忌兮歸卧其第三拜章太宰旣不
得請而賜黃金百兩以爲壽兮諫官御史猶擊
強明年孟陬臨淄公薨兮果然邦國橈棟梁豈
無神醫善藥以起疾兮固知禀命有短長公自
十三歲而先帝兮謂肖九齡宜相唐後由石渠
鳯閤禁林以登樞兮俄佩相印居廟堂出入藩
輔留守兩都兮其民詠歌盈康莊官爲喉舌勲
爵一品兮經筵講義尊蕭匡年踰順耳不爲夭
兮文字百卷存縑箱子孫侁侁同鴈行二女貴
婿冨與楊未知歸葬何土鄕臨川松栢安可忘
我爲故吏摧肝腸灑淚作雨春悲凉精魄其歸
於天乎必爲星宿還高張骨肌其歸於土乎必
爲蕙芷不滅香墓碑墓銘誰能盡其美我爲欲
傳萬古湏歐陽
　　吳正仲遺二物詠之
　　　金盞子(鍾傳令公謂之醒酒花)
鍾令昔醒酒豫章留此花黃金盞何小白玉椀
無瑕始入吳郞宅還歸楚客家從玆不能醉只
恐賣流霞
　　　疊石
十片寒湖滑千秋白浪根蒼蒼古崖色疊疊老
苔痕欲象巨鼇頂俯當科斗盆唯愁作險說平
地起崑崙
　　　依韻和宣城張主簿見贈
韓子於文章所貴不相俲譬彼古今人同心不
同貌吉從志乆慕亦以重名教鳴鍾與享鼎易
厭非苦樂禄仕不及親揚名可爲孝君方佐大
邑美錦同翦鉸遂令吾鄕民綢直無曲橈旣暇
乃作詩欲與前人較朝來忽有贈捧若管窺豹
又如捕鯨魚空自持網罩心降醉且睡昬昬不
知覺
　　　送吳正仲婺倅歸梅谿待闕
山水東陽去未去朋親舊霅朝復朝更無越相
逃名舸猶看吳王送女潮海燕歸齊聲滿屋谿
梅開過子生條明年十月吏迎處七里灘前棹
奏簫
　　　再送正仲
擬君杜䳌花發當杜䳌時朱袍照白日光彩生
路岐自比青䑕瓜中心如亂絲絲亂復不理况
復逺別離傾觴恨不深立馬恨不遲千山從此
隔三歲或前期爾後各寄書空識滿𥿄辭非如
笑言樂但有牽懷悲念昔蘇與李徘徊問何之
　　　鐵獺(新買小馬也)
朝乘鐵獺上青山最滑春苔亂石間岀入白雲
勝蠟屐玉驄雖貴未應閑
　　　送回上人(因徃湖州/謁吳正仲)
雲出任西東飄然意莫窮山川生眼界巾舄徧
區中去去曾無着勞勞本是空梅谿人可見重
爾似泓公
　　　送徐絳秘校罷涇尉而歸
去年茶熟君得補今來茶熟君巳去心曾不計
茶有無隼在高風自騰翥昨日我送吳侯歸未
忍重臨離別處不若羣公憐禰衡相逐縱橫唯
柳絮
　　　志來上人寄示酴醿花并壓塼茶有感
京都三月酴醿開高架交垂自爲洞素葉層層
紫蕋香釀歸光禄春生甕東陌西池走鈿車芳
林廣囿飛朱鞚二年不到大梁城江邊淚滴肝
腸痛况玆齒髪漸衰老巳是憂愁不如衆宣城
北寺來上人獨有一叢盤嫰蕻去歲遊吳求不
得今朝還喜自持送眼底雖同徃日看樽前所
憶皆成夢又置新茶采雨前鳥觜壓塼雲色弄
對花却酒煑香泉強詠才慙非白鳯
　　　聞鶯
最好聲音最好聽似調歌舌更叮嚀高枝抛過
低枝立金羽脩眉墨染翎
　　　杜䳌
蜀帝何年魄千春化杜䳌不如歸去語亦自古
來傳月樹啼方急山房客未眠還將口中血滴
向野花鮮
　　　依韻和李察推留別
我學猶肥腱一食輙易猒君何以名虚毎來車
馬淹經術素所淺道義安得漸獨有寒苦吟可
與前古兼今者抱悲哀憔悴居窮閻愁鳴無好
音亟別空顧瞻詩言留彼美欲和慙無鹽短兵
當長戈焉得不盡殱又如握枯蒿逆風乘烈炎
膏盲靡自療誰復望針砭
　　　送李節推挈内歸寧池陽幷李察推徃
　　　南康軍嫁妹二君同行
江上雙畫舸風帆或先後晩共泊蘆洲欣同幕
中友一過長風沙一住貴池口當時驄馬客今
是慿熊守每憐諸女賢與婿來爲壽上去至南
康嫁妹事箕箒不畏楊瀾險不爲廬峰秀二君
情義著我送何湏酒
　　　新開墳路
古徑約城斜鋤荒可過車直穿深篠去不比繞
村賖伐樹侵籬脚禆塍掘澗沙欲爲蘭若處松
栢屬吾家
　　　送鄒秀才游浙
鞍傍帶劒魚皮鞘馬後擕童越葛衫度水縁山
君底急區區爲答古千巖
　　　四月三日張十遺牡丹二朶
巳過榖雨十六日猶見牡丹開淺紅曾不爭先
及春早能陪芍藥到薫風
　　依韻和唐彥猷華亭十詠
　　　顧亭林(顧亭林湖在東南三十五里湖/南又有顧亭林傳是顧野王居)
鄕林空林木不見古人居猶㝷古人跡更與古
人踈昔爲賢豪里今作魑魅墟湖邊夜夜月光
彩波上餘
　　　寒穴(金山有寒穴/岀泉甘淸)
山頭寒泉穴淨若鏡靣平熨齒𫾣冰冷貯缾微
玉聲傍有野鹿跡上啼林鳥清何由一徃挹况
復方病醒
　　　吳王獵埸(在華亭谷東今/其地爲桑陸)
孫氏有吳國四海未息戈獵以耀威武平野萬
騎羅英雄魏與蜀貔虎一何多世事異莫究但
見桑麻坡
　　　柘湖(在南七十里吳越春秋海鹽縣淪/沒爲柘湖吳地記秦時有女子入)
(湖爲神今/存其祠)
柘土乆陷沒千歲嗟水濱不復吳鹽邑空有秦
女神浩蕩吞海日曠闊迷天津扁舟誰能徃旦
暮逢漁人
　　　秦始皇馳道(在崑山南四里/有大/通吳成)
秦帝觀滄海勞人何得脩石橋虹霓斷馳道鹿
麋遊車轍乆已沒馬迹亦無留驪山寶衣盡萬
古空冡丘
　　　陸瑁養魚池(在縣西令名瑁湖/云陸瑁所居也)
來觀瑁湖水乃是陸生居春塘草幾變誰膾此
中魚莫容科斗應亦有魯王餘不隨蛟龍飛神
鼈未可除
　　　華亭谷(在縣縈紆三/百里入松江)
斷岸三百里縈帶松江流深非桃花源自有漁
者舟閒意見水鳥日共泛觥籌何當騎鯨魚一
去幾千秋
　　　陸機宅(華亭谷水東有崑山卽其宅機/詩云髣髴谷陽水卷戀崑山隂)
我思陸平原廢宅荒草深才高乃速禍事徃不
可箴饑烏噪樹顚野䑕窟庭隂黃耳亦巳死家
書無復㝷
　　　崑山(華亭谷東一里有崑山陸機祖葬/而生機雲人以崑山岀玉以擬其)
(美/焉)
陸氏幾世祖葬此生令名猶如產美璞遂爾傳
嘉聲寒巖畜奇秀源水日東傾何言千載間二
子不更生
　　　三女岡(在東南八十里云是/吳王葬女爲三岡)
吳王葬三女因留此岡名巳化被粲質合有蘭
蕙生嬋姢夜月照晻藹朝霧平古䰟如未泯不
逺闔閭城
　　　李獻甫於南海魏侍郞得椰子見遺
魏公畨禺歸逢子蕪江口贈以越王頭還同月
支首割解爲飮器津漿若美酒我獨愧先生饌
致崇師友應知愈饑渴况是懷思乆(齊民要術/云其俗爲)
(之越/王頭)
　　　時魚
四月時魚逴浪花漁舟岀沒浪爲家甘肥不入
罟師口一把銅錢趂槳牙
　　　烏賊魚(黃馬二/君餉)
海若有醜魚烏圖有烏賊腹膏爲飯囊鬲冐貯
飮墨出沒上下波猒飫吳越食爛腸夾雕蚶隨
貢入中國中國捨肥羊啗此亦不惑
　　　依韻和行之枇杷(予送紅/梅與之)
五月枇杷黃似橘誰思荔枝同此時嘉名已著
上林賦却恨紅梅未有詩
　　　送紅梅行之有詩依其韻和
綴綴紅梅肥似蠟濛濛飛雨灑如脂吳郞齒軟
食不得翻憶張公大谷棃
　　　送王宗望罷宣城尉歸京
南土梅巳黃北人舟競發去意方若渴望林殊
未歇言歸向梁宋獨歎滯楚越行聞拜卿屬恩
下蒼龍闕
　　　寄題南陵息亭蕖閤
竹裏有淸館池中多藕花日光穿岸脚水影射
簷牙柱穴蜂歸響爐檀火過窊巳知民訟息漉
酒費巾紗
　　　讀問月
我讀李白問月詩乃知白也心太癡明月在上
爾在下月行豈獨君相隨白兎擣藥亦何療嫦
娥孤棲欲嫁誰古人今人被磨滅休問有來都
幾時唯有長照金樽裏此言萬世不可移但能
自醉月自落夜夜如此誰復疑一月二十二三
日半是風雨相乖離常願晴明對以飮耳邊流
水勝鳴絲
　　　五月十日雨中飮
梅天下梅雨綏綏如亂絲梅生獨抱愁四顧無
與期妻孥解我意草草陳酒巵檻外百竿竹新
筍高過之竹色入我酒變作青瑠璃一飮眼目
光再飮言語遲三飮頽然兀左右歎我衰有鳥
從東來引頭闖深枝發聲醒我醉提壺美無疑
典衣不直錢唯是布與絺安得如古人車傍挂
鴟夷
　　　次韻和吳季野游山寺登望文脊山(山/屬)
(宣/城)
楚客好山水五月上高峰峰頂望文脊草樹皆
有容身旣近猿鳥心欲追喬松石壁出雲背苔
磴千萬重下視霹靂飛忽起枯株龍却還僧居
宿暮踐樵子蹤作詩留粉墻削藁爲我封美璞
世未識獨令和氏逢
宛陵先生集卷第四十四
宛陵先生集目録卷第四十四
　　寄維陽許待制　紫微亭
　　聞臨淄公薨　吳正仲遺二物
　　和張主簿見贈　送正仲婺倅待闕
　　再送正仲　鐵獺
　　送回上人　送徐尉罷任歸
　　志來上人寄酴醾　聞鶯
　　杜䳌　和李察推留别
　　送李筯推　新開墳路
　　送鄒秀才游浙　張十遺牡丹
　　和唐彥猷十詠　李獻甫遺椰子
　　時魚　烏賊魚
　　和行之枇杷　和行之紅梅
　　送王尉罷任歸京　南陵息亭蕖閤
　　讀問月　雨中飮
　　和季野游山門寺
目録終
宛陵先生集卷第四十五
　　　　　　　　宋宛陵梅堯臣聖俞著
　　　五月十七日四皷夢與孺人在宫庭謝
　　　恩至尊令小黃門宣諭曰今日社與卿
　　　喜此佳辰便可作詩進來枕上口占
同謁未央殿共霑明主恩冕旒親日月蹈舞荷
乾坤龍尾三重峻螭頭幾級尊德音欣社日撫
語走黃門隂㑹皆如實陽開不復存空餘破窻
月流影到牀垠
　　　依韻和吳季野題岳上人澄心亭
空山舊逕緑苔滿古寺齋盂白薤蒸暑雨坐中
飛漠漠野泉林外落層層從來勝絕皆離俗未
有幽深不屬僧唯愛溪頭一㝷水莫聞流浪莫
聞澄
　　　次韻和馬都官宛溪浮橋
在昔當陽侯建橋臨大川洪波不爲阻馳道南
北連何此小溪上擬象坦且平馬頭分朱欄水
底裁碧天白雨緊大笮斷虹生橫舷游魚不可
見車騎乆臨淵
　　　寄隱靜山懷賢長老
山有枇杷樹樹多獼猴羣高僧心不着一似五
峰雲隨飈來溪口石上起氤氲果熟獼猴去自
向瀑澗分
　　　次韻和馬都官苦熱
日光亭午時赫若鎔黃金鳴鳶不生風流雲不
成隂赤地有焦土烈野無沃霖涸潭深幽幽枯
嶽高岑岑火龍將焚鬛陽烏多渇心肌膚非木
石絺綌煩衣襟氷盤不可見空對瓊玖吟
　　　歷陽過杜挺之遂約同入汴
滄海瀉玉自外天牛斗傍邊客正廻人說維摩
居士病我同王子雪舟來汀沙沮洳潮新落山
日曈曚霧始開去約河隄春柳動與君吹紫歩
徘徊
　　　和胡公踈送嶼師移居寶光寺
宋日天王寺梁時太子園地猶隨世變物豈與
人存欲問移居意還應避俗喧相期唯有月夜
夜在高原
　　　胡公踈示祖擇之盧氏石詩和之(盧肇/家)
袁州太守蓬山客來過盧家㝷怪石盧家百物
今巳空唯石難移留舊蹟埋沒尚存三四分雨
淋日炙如皴皵太守惻然呼徤兒荷鋤秉鍤爭
來役徤兒掘土不爲堅旋旋剜沙見圭隙漸竒
漸異人忘勞更索更深知幾尺痩峰削出嵩華
骨虚竅鑿破蛟螭額千指曵繩車四輪擊鼓助
力歸東陌東陌頭頭湖水傍黃泥洗盡何蒼碧故
宅愈冷東湖喧貴賤競觀無礙隔太守自憐堅
直心愛少憎多屢遭謫南至蒼梧及桂林名山
徧訪無窮僻所宜厭慣不入眼向此歌吟尤愛
惜我思永叔滁陽時大誇古翠菱溪獲作詩逺
寄予與蘇高唱相隨無節拍今知賢人趣向同
玩好託情忘俗格建康從事胡公踈一見詫君
如李白雄才落筆瀉天河綴韻孤清仍險窄入
探虎穴誰爲難辭通造化方能敵殿後吾雖膽
力強獨鞭疲馬終無益
　　　逢曾子固
前出秦淮來船尾偶攙鷰遽傳曾子固願欲一
相見順風吹長帆舉手但慕羡楊子東園頭下
馬情眷眷昔始知子文今始識子靣吐辭亦何
嚴白晝忽飛霰我病不飮酒烹茶又非善冷坐
對寒流蕭然未知倦
　　　眞州東園
國賦有常計計者豈不賢日夜疲精神自鑒膏
火前新春力有餘鋤荒東乳偏壘上以起榭掘
沼以秋蓮竹栢爲冬榮桃李爲春妍役役吳楚
艘來泊常留連下江忘其險入漕忘其邅許公
作此意吾亦見其權不獨利於已願書棠樹篇
　　　行吟
持轡趨代北妄意希名馬代北馬如雲由來重
取舍王官待才能高下不苟且行都未脩飭黃
金誰變瓦吾當保吾眞甘歸事田野
寘蟻橘林下正在結實時附縁與出入安可責
於斯養大不問細使逺不問遲逺遲必有報細
大必有期休哉豢龍氏終自辨蛟螭
　　　僧子思以卷來見
明珠與翡翠中國反好之詩書出鄒魯誦學無
蠻夷服彼而習此養騂安問犂古者耕釣士處
心殊處卑譬彼乃可語吾病強扶持
　　　依韻和楊州許待制竹拄杖
楚竹翦霜叢何慙漢使笻鳩形殊用刻馬箠不
同功挺特生難變支離分已窮輕肥思比鶴短
髪任如蓬倚以爲高趣持之見素風歩郊聊實
下行樂偶從東屢刺莓苔破深穿苑圃通辯繁
時畫地黙意或書空古血有湘跡舊林無阮蹤
將渠誰覺老要此豈關慵莫駭傾巢鳥湏虞蠧
穴蟲誰能求道術跨作上天龍
　　　遇畵工來嵩
朝來又入揚州郭千萬中人識者誰唯有來嵩
曾畵我依俙見似昔年時
　　　省符上人
春秋一萬八千字不間吳人楚人事佛衣儒談
世已罕節行又與其徒異徃來楊州三十年曾
見華堂荆棘地獨聞依舊坐焚香尚把殘編討
遺意
　　　沈學士景休知眞州
太守旛旗近國門州民迎望若雲屯家風自有
東陽詠主道新移北海罇紅錦臂韝觀粉質塗
金珂勒駕朱軒他時儻取春秋對莫以周襄出
鄭論
　　　送杜君懿屯田通判宣州
京兆外郞稱善書當時相與集江都日書藤𥿄
爭持去長鉤細畫如珊瑚自玆乖隔三十載始
駕吾鄕別乘車吾鄕素誇紫毫筆因我又加蒼
䑕鬚最先賞愛杜丞相中間喜用蔡君謨爾後
倣傳無限數州符縣板仍抹塗䑕雖可殺不易
得猫口奪之煩叱驅若君字大笔亦大穿墉瑣
質無長覘君到官治事餘呼諸葛試問渠
　　　張聖民學士出
　　　御書并法帖共閱之(又一軸蘇子美/書杜懿病焉)
氷膠楚舸歲將窮廣陵別乗憐老翁殷勤來邀
強一徃虚堂肴酒羅甘豐我病胃寒不下咽七
筯謾舉叨席中主人欲客心意歡岀以飛帛騰
龍鸞刑政二字布楷法古今書帖未足觀坐間
杜子好弄筆詆譏前軰無全完一見寶蹤天下
妙稽首贊仰舌吻乾如此別識已太險我不頌
詠還應難
　　　讀黃莘秘校卷
嵇康昔彈廣陵散商聲高與宫聲緩託名山鬼
未傳人古桐紉絲絲不斷一聞殭卧竊其音世
間雖得能亦罕賢明以之知盛衰愚昧以之爲
妄誕頃年過我在蕪城忽聽長拍去欲懶鳯凰
養雛飛未高雞鶩成羣翅終短龍章秀骨苦輕
時繼作五絃湏欵欵
　　　贈許待制歲旦生旦
天曆重更端哲人玆命世嘗聞月旦評况是高
陽裔椒花作壽杯爆火通罏桂穹龜及蒼鶴尚
以千年係曰惟五行秀復與明時契他日求老
成不湏從渭汭
　　　答宣闐司理
司理義趣深傳訓或得失後人語雖淺辨識猶
百一歐陽最知我初時且尚窒比以爲橄欖廻
甘始稱逆老於文學人尚不卽究悉宜乎與世
士橫爾遭詬喞誓將黙無言負暄方抱膝非非
孰是是都莫答問詰歲暮宣叅軍辭如鮑昭逸
粲然傾明珠襃我頗過實便言楚江萍光彩侔
旭日自慙流浪蹤不得蒿芹匹復爲苦硬句酬
報強把筆
　　　答鵞湖長老紹元示太玄圖
鵞湖有鵞吾不問鵞湖無鵞吾不疑道士湏換
黃庭經釋子自明太玄辭噫嘻兮此意逈與山
隂別我亦曾非逸少爲
　　　新韻曾子進早春
新雷歲旦發聲嚴氷管寒銷細滴簷花甲將看
枝上拆虵鱗不復地中濳黃河分派來應早白
首歸朝意自恬強欲擬君爲秀句便無才思似
江淹
　　　依韻和馬都官齊少卿酬和
同時沈宋稱二豪曾說龍門奪錦袍我對前流
接淸唱㤗山輕重於鴻毛
　　　贈江寧王高士
自古江南風俗美喜君高趣慕先賢藥無逺近
寜論報家有圖書不計錢巳住秦淮借風月遍
㝷吳國舊山川塵纓我繫未能解毎一來過駐
畫船
　　　答蕭淵少府卷
君先大夫臨終時夢中嘗賦曉寒歌騎龍跨魚
不是誕直對上帝傳吟哦才如李賀天亦少宜
其在世尤難多文章父子不相似君今平易祖
襲郍錮鐵錦褧各有用高下安得與等科大都
精意與俗近筆力驅駕能逶迤野雉五色且非
鳯知時善鳴雞若何
　　　答孫直言都官卷
具深相割啗不如無勇人以詩而酬詩徒用多
少均我言雖至簡意切誰見親汲井欲到深磨
鑑欲盡塵寒泉與青銅光潔靡故新臨觴報嘉
貺醉語是天眞
　　　依韻王司封寶臣答卷
王家再見仲宣詩魚目盈車換斗璣自愧不從
靈蚌吐誰教相並夜蟾飛暫增光價千金重終
覺枯陳一芥微已屈至珍來彈雀恩虵銜報此
能希
　　　高士王君歸建業
風雨起春寒乗潮曉帆送目看瓜歩雲心近茅
家洞忽覺柳已青來時枝尚凍羡爾向江南正
開新釀甕
　　　吕寺丞家膳
春雨薄無泥野苗青入爼深堂開畵圖飛鳥驚
寒渚名筆今寂寥嘉賓競推許主人何太勤不
異具雞黍
　　　趙秘校見訪
文學儒家子儒本通天人蠨蛸尚先喜吾黨何
迷津津亭一相過不笑復不嚬應此識恬泊曾
匪慢爾賓
　　　答張令卷
嘗聞甥似舅似舅詩尤少古意得河源新聲變
春鳥讀之不敢倦十未能一曉顚倒文字間使
吾心擾擾
　　　依韻答㤗州王道粹學士見寄
君同黃鵠游海嶠我學白雲歸帝鄕已愛徤翅
自鼓舞誰憐孤影猶飄揚安得相從在霄漢于
今留滯嗟縶韁欲隨輕風挹君袂滿野春雨生
迷茫
　　　依韻和孫浦二都官展墓由大明精舍
　　　而歸
新松煙翠入衣巾雨後岡原不起塵霜露悲懷
今正切曾非結客去㝷春
拜壠忽生寒食心應縁春入感啼禽淚沾宿草
根仍凍馬立荒沙跡巳深野老輟耕風料峭山
房開晝日隂森歸鞍却望原頭路羃歷輕煙物
景沈
　　　張聖民席上聽張令彈琴
一聽履霜霜滿足再聽緑水聲縁谷我行日月
　春波嫰苔沙雨侵魚目漁歌晩唱泛水來天
浸滄浪光可掬坐中此意自絃生中郞五弄人
難熟人知難熟獨善彈彈拍未終脂駕速鄭衞
古來多喜聞卒章爲我歌淇澳(時聖民赴齊/少卿家㑹)
　　　走筆送王琪
江南二月草青青送子歸時已滿汀誰信而今
有忠義秪知七日哭秦庭
　　　宣司理餉蒸鵝
昔年相國籠之贈今日叅軍饟以蒸一咀肥甘
酬短句定應無復謗言興
宛陵先生集卷第四十五
宛陵先生集目録卷第四十五
　　五月十七日夜夢　和題岳上人澄心亭
　　和馬都官溪橋　寄隱靜賢長老
　　和馬都官苦熱　歷陽過杜挺之
　　和公踈送嶼師　和示擇之盧氏石詩
　　逢曾子固　眞州東園
　　行吟　僧子思以卷來見
　　和許待制竹拄杖　遇畫工來嵩
　　省符上人　沈學士知真州
　　送杜屯田宣倅　閱張學士岀書
　　讀黃秘校卷　許待制歲旦生旦
　　答宣闐司理　答鵞湖長老
　　和曾子進早春　酬和馬都官齊少卿
　　贈江寧王高士　答蕭少府卷
　　答孫都官卷　和王司封答卷
　　王高士歸建業　吕寺丞家膳
　　趙秘校見訪　答張令卷
　　和答王學士見寄　和孫浦二都官
　　　聽張令彈琴　走筆送王琪
　　　宣司理餉蒸鵝
目録終
宛陵先生集卷第四十六
　　　　　　　　宋宛陵梅堯臣聖俞著
　　　依韻和許待制春雪
宻雪犯陽和寒階覆短莎條牙摧不展鳥舌噤
應多變令巳爲失易消如未苛桃花禹門水早
晩見通波
　　　送廣西提刑潘比部(伯恭)
白麻新拜大丞相黃𥿄首除南省郞欲使平刑
安逺俗莫辭乗傳歷炎荒桂林地險通椎髻陽
朔峰竒削劒鋩自有王門舊勲業且湏稀作上
書囊
　　　大明寺平山堂
陸羽烹茶處爲堂備宴娛岡形來自蜀山色去
連吳毫髪開明鏡隂晴改畵圖翰林能憶否此
景大梁無
　　　依韻和王平甫見寄
尊王興霸國古莫重齊桓仲尼書大法亦莫重
更端文章革浮澆近世無如韓徤筆走霹靂龍
虵奮濳蟠颺風何端倪鼓蕩巨浸瀾明珠及百
怪容畜知曠寛其後漸衰微餘襲猶未彈我朝
三四公合力興憤歎幸時構明堂願爲櫨與欒
期琢宗廟器願備次玉玕謝公唱西都予預歐
尹觀乃復元和盛一變誰爲難行將三十載衣
被劇織紈後生喜成功徃徃舞朱干君家兄弟
賢挺拔尤堅完譬彼登㤗山孰辨雲徑盤忽在
高高巓兩腋猶抑翰我乆知子名曾未接子驩
前者和君詩薄言慙兒肝淮南喜子來袖刺字
未漫明日聞渡江留書特相安今又獲嘉辭至
味非鹹酸
　　　依韻和丁元珍見寄
我從江南來挂席江上正輕舟自行速不與風
力競乃省少時學強勉無佳興初如弄機杼未
解布絲經利器昩其持或反授人柄及親賢豪
游所尚志已定不厭朝市喧不須山林靜不爲
煦煦妍不爲嚴嚴冰遇物理自暢區處劇操令
仍類楚野筠忽從孤根迸便成翠琅玕乆與風
霜硬雖然逹吾眞誰復究畢竟世間忘坦途盡
欲求宻徑哂我是■踈宜乎今蹭蹬蹭蹬誠可
嗟所偶亦已併晩逢二三友喜飮恨多病道路
何邅廻季秋越春孟平生景慕者邂逅出天幸
接迹猶謂榮况此聲顏並實慙寡時用又顧無
竒行愛之不忍去自旦還至暝在昔濁世賢徒
知清酒聖但用醉爲娛一老少不更稍思桃源
人翩爾乗漁艇㝷花逐水徃豈念衰與乗歌謳
非俗情山響自答應以此謝君勤微言期略聽
衮衮不足爲試共幽人評
　　　㤗州王學士寄車螯蛤蜊
車螯與月蛤寄自海陵郡謂我抱餘醒江都多
美醖老來飮不滿一醉巳關分甘鮮雖所嗜易
飫亦莫問嬌女巧收殻燕脂合眉暈貧奩無金
玉狼藉生恚忿妻孥喜食之婢妾困埽拚行當
至京華耳目飽塵坌此味爽口難書爲猒者訓
　　　張聖民席上賦紅梅
吾家有嘉樹紅蘂開朝霧笑杏少清香鄙梅多
俗趣江都別乗居似見句溪圃坐中勿苦疑結
子看春暮
　　　平山堂雜言
蕪城之北大明寺闢堂高爽趣廣而意厖歐陽
公經始曰平山山之迤邐蒼翠隔大江天清日
明了了見峰嶺已勝謝眺齪齪逺視於一窓亦
笑煬帝造樓摘星放螢火錦帆落檣旗建杠我
今乃來偶同二三友得句欲霜鍾撞却思公之
文字世莫雙舉酒一使長咽慢肌高揭皷笛腔
萬古有作心胸降
　　　自感
左目忽昏花愁心亂劇麻文書都莫見藥物近
慿他眸子終何似形軀且願嘉唯期一開㤗再
望日中鴉
我不嫌髭白白髭何自落雖然失醜衰將恐日
踈薄有生無不老歲事看秋籜一身憂已大毫
髮誰能度(二月二十八日)
　　　依韻和孫都官河上寫望
河上風煙愛此邦吳艘越舸不相降魚鯹矗矗
橋邉市花暗深深竹裏窓蹴踘漸知寒食近鞦
韆將立小鬟雙年光取次湏偷賞何用功名節
與幢
　　　依韻和試筆偶書
洗硯開書几拈毫喜子巢不爲微物撓自向小
欄𫾣已逐游絲末還縁翠葉稍因知生理大不
必在重爻
　　　和張民朝謁建隆寺二次用寫望試筆
　　　韻
荒臺殘壘舊名邦曾說王師此受降西漢衣冠
拜原廟五天龍象護經牕蜀岡井味人猶品隋
帝宫基闕尚雙自古興亡不湏問風鈴閑聽響
幡幢
躍馬侵星去啼鴉未出巢春裘風易裂從騎鐙
相𫾣紅日雙行柳黃金一抺梢乾坤功力大黙
誦易中爻
　　　依韻和許待制後園宴賓
春來無處不幽芳誰復樽前歎異鄕繞榻綺羅
觀舊艶傍池桃杏照新粧柳條拂拂牽絲嫰蘂
粉輕輕落酒香聞道主公偏愛客翻思當日醉
莎埸(宛丘城頭有莎埸臨/淄公毎飮於其間)
　　　依韻和許待制偶書
曉雨射船珠瀉盤平明水上舞英殘鬪雞蹠惡
輕泥濕調馬蹄翻軟土乾深屋鷰巢將欲補宻
房𧖟蟻尚憂寒爲言楚客甘蔬蔌白芷香牙長
嫰珊
　　　閨思
望日赤如橘游梁音信稀愁心常似醉春絮等
閑飛江鱖看將爛芹牙吐尚微何時慿鷰子寄
取錦書歸
　　　代書寄王道粹學士
巳具扁舟訪使君忽逢春雨起淮濆花寒蛺蝶
猶相守水冷鴛鴦不暫分况約他時來寄蹟何
湏今日去論文解裝無復山隂興且對荆釵與
布裙
　　　依韻和許待制病起偶書
桐柳隂隂翠色叅幔房深䆳靜於巖疾疑不是
因虵影方秘曾傳白玉函煉蜜有時蜂競至墜
羶無數蟻來㘅女奚困觸屏風響林鳥饑㝷蠧
木鵮趨吏喜聞開便閤舞姬排北翦春衫嘉賓
入幙金樽抹賀客衝風席帽攙談岀古人非騁
辨詩陳王化不言讒提綱勿用銖銖較列局縁
從物物監龍腦篆香盤屈曲虎頭彫枕剔空嵌
年踰五十惟躭易能格神明莫若諴
　　　依韻和新栽竹
斸破煙叢帶筍移映軒臨檻特爲宜龍孫巳見
多竒節鳯實新生入翠枝不向阮家林下集還
思渭北水邊窺一花一草公休詠慣作蘭臺侍
從詩
　　　依韻和戲題
楊州太守重交情我欲西歸未得行寒食尚賖
花水近妻孥煎去到天明
　　　依韻和春日偶書
甕靣春醅壓嫰藍盤中鵞䏑亦肥甘正宜醉夢
輕爲蝶苦怕酬詩宻似𧖟病起羊公方隱几歸
來陶令只乗籃河堤古木欣欣暗野水新秧拍
拍渰已向官資隨分足莫將忠憤等閒談况於
世上諸般猒不作人間一例貪陋巷自知當退
縮擁門誰解更趨叅高低趣向難爲合冷暖情
懷固飽諳勉意妻兒猶苟禄強顏冠冕未抽簪
唯公恩遇留連乆頻對樽罍也負慙
　　　依韻和禁煙近事之什
狂風暴雨巳頻過近水棠梨着未多窈窕踏歌
相把袂輕浮賭勝各飛堶閒牽白日游絲颺細
驀黃金舞帶拖小苑芳菲花鬪蘂華堂嘲哳燕
爭窠西州駿馬頭如剥南國佳人頸似瑳結客
追隨傾畵榼分朋游樂藉靑莎鞦韆競打遺鈿
翠芍藥將開翦纈羅我病乞求新火炙無心更
聽竹枝歌
　　　依韻和春日見示
春雨懶從年少狂一生憔悴爲詩忙不能屑屑
隨時軰亦耻區區憶故鄕白玉笛聲親府席六
么花拍動衣香龍咽嘹喨留行月鳯翼趨蹌巧
定埸粉色酒容歡四座花光燭影照西墻虚榮
浪貴知多少安得如君展胏腸
　　　依韻和偶書相留
在昔有言無不讎故於嘉詠豈宜休出奇吳國
將能戰探隱漢宫人戲􁡂吹笛夢來猶記曲愛
歌老去未忘謳車中變服爲秦客頭上南冠學
楚囚日永歡呼遺搏齒夜深談論廢更籌海陵
已有從游約今欲西歸且榜舟
　　　讀邵不疑學士詩卷杜挺之忽來因出
　　　示之且伏高致輒書一時之語以奉呈
作詩無古今唯造平淡難譬身有兩目瞭然瞻
視端邵南有遺風源流應未殫所得六十章小
大珠落槃光彩若明月射我枕席寒含香視草
郞下馬一借觀旣觀坐長歎復想李杜韓願執
戈與㦸生死事將壇
　　　送寧鄕令張沆
長沙過洞庭水泊風搖矴青山接夷蠻白晝鳴
鴞鸋竹存帝女啼䕫學林雍鑋不嫌卑濕徃教
令民湏聽
　　　依許待制送行詩韻詠鷰以寄
江鷰㘅泥日深堂拂玉琴不教關閤戸乃見主
人心掠水飛殊捷迎風去巳禁短書猶可記聊
影託微唫
　　　依韻和酬邵不疑見答
君才若巨賈旣富仍深藏遂兼碌碌貧共處安
可量淊淊大澤陂渺漫入幽荒徒欲窮端倪慿
高何相望一日以文繡被此糞土墻門徒三千
人起予唯卜商薄言昩纎悉懷憂思萱忘美璞
委彫琢以未知我詳但念故時朋所樂來逺方
愼勿以名使取敗非相當
　　　贈張伯益
張伯益風義自足常遊遨醉彈琵琶聲嘈嘈雷
車急輥蛟龍號曲終放撥解紫絛勇氣索筆作
小篆李斯復出秦碑高不數宣王石鼓文快健
欲敵橫磨刀奕棋絲桐且置之衆善多取精神
勞
　　　依韻和邵不疑以雨止烹茶觀畵聽琴
　　　之㑹
彈琴閱古畵煑茗仍有期一夕風雨來目喜農
畝滋中河不阻澀舟楫亦所宜况聞新疾愈當
與嗜好暌何湏顧小約豈不有他時淡泊全精
神老氏吾將師幸因答來章敢不以此咨此咨
有深理願君勤且思
　　　依韻和不疑寄杜挺之以病雨止冷淘
　　　㑹
邵杜二良守相逢欲霑醉促膝一開顔衮衮言
有味或嘆季路宜成語伯夷是各懷忠義心要
終豈同異我實踈賤軀政治未使試預玆高古
談懦志生勇氣明當饌湯餅疾雨晦天地一日
不見君何止如三歲口腹尚乖期榮華可推類
嗟嗟勿復問安恬固無媿
　　　獨酌偶作
東路歸梁懶黃流下汴深眼穿南去翼耳冷北
來音風雨昬斜日乾坤入醉吟不憂貧且老自
有伯鸞心
　　　答杜挺之遺　魚乾
百年蠧柳根半浮揭屋顚風吹欲倒寸歩泥深
登岸難鰍乾助飮隣船老
宛陵先生集卷第四十六
宛陵先生集目録卷第四十六
　　和許待制春雪　送廣西潘提刑
　　大明寺平山堂　和王平甫見寄
　　和丁元珍見寄　王學士寄車螯
　　席上賦紅梅　平山堂雜言
　　自感　和河上寫望
　　和試筆偶書　和民朝謁建隆寺
　　和許待制宴賔　和許待制偶書
　　閨思　代寄王學士
　　和許待制病起偶書　依韻和新栽竹
　　和戲題　和春日偶書
　　和禁煙近事之什　和春日見示
　　和偶書相留　讀邵不疑卷
　　送寧鄕令張沆　和許待制送行
　　和不疑見答　贈張伯益
　　和不疑烹茶觀畫　和不疑冷淘㑹
　　獨酌偶作　答杜挺之遺鰍魚乾
目録終
宛陵先生集卷第四十七
　　　　　　　　宋宛陵梅堯臣聖俞著
　　　觀邵不疑學士所藏名書古畵
野性好書畵無力能自致每遇高趣人常許出
以視邵侯多竒玩留我特開笥首觀阮與杜驢
上瞑目醉(阮籍/杜甫)韓幹貌四馬臨流解鞍轡花驄
照夜白正側各畜意繫衣穿袴靴坐立皆厩吏
精神宛如生于腮復穿鼻梅雞徐熈花竹間寒
雀睡逸少自寫眞對鏡絕相類數本失姓名古
胡并老驥山水樹石硬荆關藝能至(荆皓/關穜)巨然
李成者落筆愈竒異人物張僧繇雖傳恐非是
其餘又莫究模搭似未備周秦巳來書行草楷
篆􁑗聲名舊烜爀一一果可喜邵侯愛我曹咸
使𥿄尾記况侯有古學小字刻珉翠各贈墨本
歸懷寶誰肯忌
　　　先至山陽懷杜挺之
與君同川途舟發偶後先順風吹我帆巳過飛
鳥前寄聲託飛鳥微意或可傳定逢檣上烏暫
向彼留連薄暮楚城下蜘蹰問來船
　　　絕句五首
風過巳午未肯正酒病嬰我心無憀船頭拍翅
野鴨浴水上擺子獰魚跳
岸邉稚子戲把釣蚯蚓作餌靑條長上去下來
船不定自飛自語燕爭忙
夜欲三更饑䑕闘燈殘一點小星紅村邊坎坎
賽神鼓船底抨抨駕浪風
葑田青灰博奕局島樹墨榅煙雨圖巳去楊州
百餘里廻頭還隔幾重湖
蝦蟇嚎沫爲科斗蜾臝銜蟲化細腰蠹穴荒陂
有多少乾風濕雨各飛跳
　　　淮南轉運李學士君錫示卷
李氏世能詩落落爲時豪漢陵唐太白始競二
雅高益端正封賀才各傾吳濤于今幾代孫手
持切玉刀功利旣及民又將薄風騷示我照乗
珠光彩生褐袍曾非貧家有懷歸徒增勞神物
必難秘恐隨風雨逃
　　　觀王氏書
先觀雍姬舞六么妍葩發艶春風搖舞罷英英
書大字玉指握管濃雲飄風馳雨驟起變怪文
鰩晝飛明珠跳席客聚立驚且歎筆何勁徤人
柔夭昔時裴旻能劒舞丹青助氣精神超藝雖
不同意有㑹世事相假非一朝
　　　書二客論呈李君錫學士
我慕杜挺之磊落高世談又愛王平甫才雄天
馬驂二人相議評最重李淮南踒跎文館彥委
曲部政諳能蘇煑海民變使供租甘雖持使者
權不作自褁𧖟諄諄無威慠雍雍激廉貪書戒
易滿人縱愚湏起慙(始時邊海鹽亭民常官逋/其錢徃徃給腐米爲直弃)
(之而去浸乆亭民無本多逃者今俾中戸/就邑納租給亭民民乃大利逃者復還)
　　　留別李君錫學士
淮南尚喜風流在客有殷勤載酒過不醉不歸
情可見相看相笑意如何瞭眸自解持高論長
頸稀逢缺善歌舊愛陽關亦休唱西還從此故
人多
　　　過山陽水陸院智洪上人房(有蘇子/美墨蹟)
十載七來此每嗟多異今池灰休辨刼川月解
明心遺墨悲蘇倩高情想遁林能閒常似舊翹
立水邊禽
　　　淮隂侯
功旣高天下身何不自防巳能成漢業無復假
齊王復耻噲爲伍安知吕所忘空名流未竭淮
水共湯湯
　　　閏三月八日淮上遇風杜挺之先至洪
　　　澤遣人來迎
曉岀淮口時夜來風已止半路逢怒嚎客心愁
欲死忠信雖可仗魚鼈將異此但慕前行舟漸
入孤汊裏猶能有餘力遣助良可喜
　　　宿洪澤
舟子起添纜夜潮同雨來寒聲相亂急逺夢自
然廻水鳥鳴還睡風燈暗復開宦游常作客未
息爲貧催
　　　泗州郡圃四照堂
官艫客艑滿淮汴車馳馬驟無閒時豈有餘力
事棟宇後園荒草長離離朱侯下車百職舉亦
治宴豆頻遊嬉梁冠爵弁各得禮道路溢譽亡
高卑因隙作堂名四照虚光轉納娥與羲靣靣
懸牕夾花藥春英秋蘂冬竹枝射堋寛濶習武
事鏡沼清淺吹文漪侯之此意寜自樂夷情勞
士俱忘疲後來出口勤灑掃莫作厩埒生蒿蔾
　　　泗守朱表臣都官剏北園
樹藝北壕上直對高城隂使君朱輪來歌管樽
酒深風雷生淮雨雲物冒楚岑戰舠習追逐飛
凌捷水禽不獨耳目觀乃見預禦心事閑賓從
樂景美臺榭臨令人忘覉旅灑慮起微吟
　　　依韻和誠之淮上相遇
一别逋翁乆不逄亦知諸葛卧龍中幾年三致
千金冨今日重追二謝風形槁巳能同散木鬢
霜從聽着寒蓬飛光入酒舊時月來炤狂歌猶
未窮
　　　泗州觀唐氏書
唐氏能書十載聞誰教精絕向紅裙百金買書
蒲葵扇不必更求王右軍
　　　同朱表臣及諸君游樊氏園
五年前上去乃從許公過舊物此君在後生新
筍多朱櫻繁且熟黃鳥啄仍歌一一如當日乗
高柰興何
　　　七里灣得朱表臣寄千葉樓子髻子芍
　　　藥
誰稱爲近侍宜與牡丹尊霞綷千千葉香撩黯
黯䰟紅樓思俠少寶髻奉王孫䞉挿不堪照顏
衰汴水渾
　　　併日得朱表臣酪及櫻桃
昨日酪將熟今朝櫻可餐紫蒓休定價黃鳥未
新殘甘滑巳相美齒牙仍尚完應知消客熱逺
贈盎盈盤
　　　阻淺挺之平甫來飮
泛淮忌水大我行浩以漫泝汴忌水淺我行幾
以乾偶與困滯并將獨爲此難窮堤有來客芬
芳可與言共休緑榆隂置酒聊慰安主人雖倉
卒猶得具甘酸酸漬楚梅靑甘摘夏櫻丹引觴
吞日光耳熱不復歎俛仰巳陳迹未可忘玆歡
誰思費生術幻惑寧盤桓
　　　依韻和表臣奎野亭
淮光抱城去山翠落樽前魯叟欲浮海楚人休
問天野雲將拂幔水鳥不驚船歷覽誰能賦今
聞太守賢
　　　依韻和表臣先春亭
雜花紅間白逺樹短叅長天近春歸疾城高地
易凉千㝷浮逺水五兩動連檣置酒未終樂山
煙生暝隍
　　　和表臣河南庾署西軒
飛烏欲下蟾生時斜光冷魄常相隨右山左水
清洗目虚簷曲檻生揚眉白魚甘肥網可得公
酒美滑盃可持臨淮使君有閑佚長橘直度來
莫遲
　　　依韻和表臣見贈
中間㑹與別不啻二十年向來君之官我必贈
以篇今過臨淮郡惠好情聯聯訪我車騎都宴
我鶯花然此當舟航衝旅泊逾百千迓高而撫
下酒壺櫃食連使予一日爲立可見華顚遽行
恐勞君數里不得前三月汴水淺蹇滯無我先
君乃遺我詩盛稱我爲賢比之少陵豪望我何
太全又令入時用目堪事高眠安能事孔聖終
學美周宜勤答以明懷矢辭敢欺天
　　　依韻和表臣聞與挺之宣叔平甫飮
舟淺不能進反羡車馬馳同行各在野有酒相
與期堤上聞禽處桑間落日時使君羊笋贈更
飮更追隨(表臣是日送/蒸羊笋束)
　　　表臣惠蜀箋偕玉硯池
蜀箋珉硯池爲贈知雅故慙無右軍書亦乏左
思賦環水象辟雍紋花如織素願傳君德政况
巳聞行路
　　　表臣以阻水見勉次其韻
野叟津難問賢人酒不空行吟同去國退翼欲
乗風憂巳先天下窮方坐井中予生一如此安
得免衰翁
　　　聞宣叔挺之圍棊
人以棊銷日我觀棊輒寐未必盡死生何兹較
愚智只將多勝少復取生爲利不若酒之賢悠
然共醒醉
　　　五倩篇(奏方響/琵琶)
倩然五蛾眉妙曲動金絃犀椎玉鈴鈴龍撥雷
􁜅􁜅響急能愈靜意閑情常專主人昔結客一
醉百金捐觀濤來吳都遇我泗水邊夜飮向明
月非同聞隣船
　　　釋悶(吳挺之/平甫)
燕丹未歸馬未角卞子抱玉無兩脚孤城食盡
兵未却度笮中懷挂一索我軰於此酒宜酌百
歲千秋柰何樂
　　　釋滯
帝在蒼梧妃泣竹蘇武餐毛海西曲窮山逺道
車折軸深井渴汲綆不續我軰於此酒正緑貴
無柰何歡且足
　　　依韻和表臣憶遊竹園山寺
山擕謝公妓竹似阮家林花發日初暖鳥啼春
欲深朱櫻連葉摘緑酒帶醅斟猶想聞歌吹僧
房未暇吟
　　　依韻和挺之晨起見寄(時阻汴淺)
淺水不堪泛暗灘時激聲晨都望迢逓窮旅思
屏營芳草同誰藉投壺自喚名得君晨起詠逺
逺見交情
　　　李宣叔秘丞遺川牋及粉𥿄二軸
蜀人擣玉屑楚客調金粉製牋君有贈草䟽我
無藴冝書楊雄辭莫寫屈原憤誰識此意微曾
非事搖吻
　　　錢志道推官遺紗㡌
逺贈烏紗㡌能無白也詩山花不更挿野客莫
驚窺
　　　次韻和表臣惠符離去歲重醖酒時與
　　　杜挺之李宣叔王平甫飲於阻水仍有
　　　笋醬之遺
贈以榴花酒沉淸貴隔年不憂航滯磧爲汎盞
如船加品盈盤内無花到眼前還招李杜醉野
釀莫稱賢
　　　表臣齋中閱畵而飮
嘗觀韓幹馬人物亦如生君收四病骨無肉只
崢嶸二匹痒磨樹二匹縱其情意思若不任千
里未可行古絹蠧巳盡彩色無精明歎惜傳至
此幾人金帛輕隋時有名筆獨寫嚴君平猶持
杖頭錢罷肆心莫營魁然中貴人坐榻不知名
畵中有畵屏山石侔天成今時長沙叟獼猴檞
林橫䟽毛與設色前代何角爭餘存品雖高我
未易敢評主人愈好事緘笥酒壺傾
　　　寄送許待制知越州
喜公新拜㑹稽章五月平湖鏡水光菡蓞花迎
金板舫葡萄酒瀉玉壺漿雲歸秦望山頭靜雨
洗若耶溪上凉天子不能煩侍從可將吟詠報
時康
　　　依韻和王司封離白沙途中感懷
淮南夜飛氛祲銷星纒歷歷轉隨杓黃童謾對
日如月賈誼休悲鵩似鴞市骨巳知求駿馬輶
車何用載田驕不惟忠憤心如此王佐才高賦
小鷯
　　　將赴表臣㑹呈杜挺之
莫怪去遲遲予心君亦知膝前嬌小女眼底寧
馨兒學語渠渠問牽裳歩歩隨出門雖不逺情
愛未能移
　　　醉中和王平甫(用其韻)
王瓜未赤方牽蔓李子纔靑巳近樽我最年高
雜年少風流還有杜陵孫
　　　將解舟走筆呈表臣
昨夜謳吟瀉春酒今朝波浪下黃河主人不暇
怱怱别爲倩流鶯寄語過
　　　答再和
舟行纔及二三里巳復淺流如凍河君有短書
誰逺寄時因燕子拂檣過
　　　非意篇呈表臣
人言厨傳繁乃是郡乆例一日苟不脩未免衆
吠睨飽尚謗所興饑必愠不細損之禮漸隳存
之禮未替心莫忽賤微義莫徇貴勢我將取是
然敢以爲君計
　　　依韻和錢深推官見寄
無才不敢學陽秋嗜酒時能問大酋前日偶從
河上飲文章何可並英遊
　　　依韻答宣叔行舟相隔見寄
汴漲濺濺費挽牽輕舟難若上青天只知乗駚
及先去不意遲留落郍邊
　　　力漕篇呈發運王司封寶臣
兵外肢強兵内體壯歛之盡歸歲以多餉東南
軸艫銜尾而上浮江浮淮泝汴之湍汴湍不常
水衡不官惟虞溢毀靡虞舟槃舟槃糧覆糧孰
爲足大計之數萬百惟六帛幣錯貨三倍其榖
曰主厥漕王之藎臣日憂河涸運智煩神以舫
實土約流束津百歩之間若牙與齦朝漲夕降
滯舸次鱗亟乞于朝朝不卽報下上經營風并
日曝其躬其勤秉心有操士豈無禄視此則冒
彼以榮佚此以劬耗願答其劬錫命錫誥
　　　四月十三日唐店寄錢推官
昨夜月如水君能擕酒來破除愁悶去洗蕩肺
腸開露氣林間落河聲地底廻相知不湏早語
合自無猜
　　　徒歩訪李宣叔宣叔有詩依韻答
渡河誰道去我重子雲才鴻鴈汀洲去牛羊井
落徠乍行初覺倦暫語不能該日色看看暮將
歸意復徊
　　　答高判官知唐君夜飲
露宿勤王客相從月下來黃流何日漲緑酒暫
時開風定燈花爛天高斗柄廻醉言多脫略吾
黨不湏猜
宛陵先生集卷第四十七
宛陵先生集目録卷第四十七
　　觀邵不疑名畵　懷杜挺之
　　絕句五首　李轉運示卷
　　觀書　書二客
　　留別李學士　過山陽智洪房
　　淮隂侯　淮上遇風
　　宿洪澤　泗州郡圃四照堂
　　泗守剏北園　和淮上相遇
　　泗州觀唐氏書　得千葉樓子芍藥
　　併得酪及櫻桃　阻淺挺之平甫來飲
　　和表臣奎野亭　和表臣先春亭
　　和河南庾署西軒　和表臣見贈
　　和表臣聞諸友飲　表臣惠蜀箋硯池
　　和阻水見勉　聞宣叔挺之圍棊
　　五倩篇　釋悶
　　釋滯　和憶竹園山寺
　　和晨起見贈　李秘丞遺川牋粉𥿄
　　錢推官遺紗㡌　和表臣惠醖
　　閱表臣畫而飲　寄送許待制知越
　　王司封感懷　赴表臣㑹呈挺之
　　醉中和王平甫　將解舟呈表臣
　　答再和　非意篇呈表臣
　　和錢推官見寄　答宣叔行舟相隔
　　力漕篇呈王發運　唐店寄錢推官
　　徒歩訪李宣叔　答高判官

目録終
宛陵先生集卷第四十八
　　　　　　　　宋宛陵梅堯臣聖俞著
　　　依韻和劉原甫舍人赴楊州途次贈予
　　　翩翩河中船
我船緩而西君船迅而東緩迅各所尚不意中
路逢驥馬方騰雲野鶴還就籠亦言岀處異同
是天地中我豈不知命人空嗟其窮何當遂逸
性川上作釣翁
　　　聞禽
禽鳴脫破袴定無新易故此語莫相譏善貧知
有素
　　　表臣都官至十三里店
風雨催車騎駸駸來自南道傍有茅屋寧容使
君驂不謂忽下馬濕衣逢我談田家已刈楚田
婦正好𧖟旣將國漕急復與民事諳他年此茅
屋便比棠樹甘
　　　泊徐城寄杜挺之王平甫
十里五里一值淺千愁萬愁過徐城王君論與
河流阻杜老談思月色清岸若屹墻空自靣樹
如張蓋欲誰傾二人黨及親朝夕更晩更遲何
計程
　　　至第四舖二首
第四舖前風雨急搭河過盡不憂灘却愁蓬溺
空征槖始信人間行路難
輕舟巳過第四舖憶著陽關末尾聲怊惆杜公
行底急白醪何處得同傾
　　　倡嫗歎
萬錢買爾身千錢買爾笑老笑空媚人笑死人
不要
　　　過靑陽驛使風
天應憐逆旅乞與順風初不假卒添力任從帆
自踈燕攙舟尾徤鷁漱水花餘㑹與王都近何
湏問疾徐
　　　蠅
乗炎出何許人意以微看怒劒休追逐疑屏漫
指彈與蚊更晝夜共蜜上盃盤自有堅冰在能
令畏不難
　　　蟬
柳上一聲蟬沙頭千里船行經朝雨後思亂暑
風前物趣時時改人情忽忽遷感新猶感舊更
復幾多年
　　　鶯
緑柳隂猶薄黃鸝囀已淸年年舟上客處處樹
頭聲髣髴佳人語依稀太子笙夕陽聽不足飛
入舊荒城
　　　雞
昻然大雄雞高冠紫沉羽星占太史局樹棲丞
相府知時不失晦得食曾呼伍幸無終夜鳴湏
防人起舞
　　　鶴
何時別遼海俛啄雜庭鵾去作僊人駕來乗衞
國軒雲中晴引唳松上舊能言俱說長千歲予
非學羡門
　　　挑燈杖
油燈方照夜此物用能行焦首終無悔橫身爲
發明盡心常欲曉委地始知輕若比飄飄梗何
邀世上名
　　蛙
陂蛙怒目生科斗亦縱橫自得君王揖能爲鼓
吹聲越人嘗入饌秦客不湏驚誰解縁明月徒
誇兩股輕
　　　鳩
一世爲巢拙長年與鵲爭欲知雲脚雨先向屋
頭鳴頸上玉花碎臆前檀粉輕何時將刻杖扶
助老夫行
　　　蚊
向晩化汚積羣飛來戸庭蟭螟許巢睫琥珀爲
留形夜色徧容蔽雷音亦感聽猶矜負山力血
食也霑醒
　　　鹿
羣處空山中跡在深松下周穆得同狼秦人指
爲馬驚顧逺世網脫質去田野誰思充腵脩自
是無全者
　　　犬
常隨輕騎獵不獨朱門守鷹前任指蹤雪下還
狂走人思上蔡遲書寄華亭後莫將呼作龍梁
肉纔經口
　　　豕
司原豢俗狶日見容隂昵喜比爲白麟惟憂不
豐溢烈飈澤雨作眞聲向人岀司原悔何由肝
膽空駭慄
　　　蛟
橋邊三尺劒江上六釣弧漢武帝何處周將軍
巳無織綃深有室泣淚自爲珠誰爲九淵害人
猶能爾圖
　　　兎
迷蹤在塵土衣褐戀蓬蒿有狡誰窮穴中書惜
拔毫獵從原上脫靈向月邉逃死作功勲戒良
弓合自􁂥
　　　魚
洛水美頳鯉入河西去時三春登玉浪一日到
天池垂釣豈容羡小鱗應莫隨腹中無匙首巳
不助吳兒
　　　龜
王府有寶龜名存骨未朽初爲淸江使因落豫
且手白玉刻佩章黃金鑄印紐辭聘彼莊生曵
塗誠自有
　　　蝦
自生江海涯小大形拳曲宫簾織以鬚水母慿
爲目貴將蔽其私賤用資不足於物豈無助况
能參鼎肉
　　　至靈壁鎭於許供奉處得杜挺之書及
　　　詩
去冬過㝷歷陽守江沙半遮當利口口頭沙蹙
浪如山浦溆棑舟魚貫柳却畏浪高難苦留聞
解符來時不乆平明挂席入楊州主人釀成百
斛酒酒上玉蛆如笑花一日倒空罌與缶主人
亦欲君舊友請我遲君同此首淸明君果渡江
至與君繼舳曾無負過淮風緊到洪澤使人助
我如臂肘暮春泝汴汴流澀自假輕航去如走
千憂萬阻經靈璧留書津吏情何厚副之佳句
二十言文昌光芒夜侵斗平時相恤以此稀緩
急求之更難有風牽月挽望符離水館野亭能
駐不葛巾輕服約登歩葱􁂄冷淘誇甚滫書中
不說王平甫應又先行君在後我今趂君君趂
王趂入大梁湏執手
　　　永城杜寺丞大年暮春白杏花
孤素發殘枝非關比衆遲殷勤勝菖葉重疊爲
農時
　　　午日三首
有酒不病飲况無菖蒲根空懷楚風俗角黍弔
沉䰟
佳人五色縷道士絳囊符痩臂不中繫百邪何
用驅
百草堪爲藥舟行不及收岸傍蕭與艾從聽到
寒休
　　　晩得菖蒲
薄暮得菖蒲猶勝竟日無我焉能免俗三揖向
樽壺
　　　祭猫
自有五白猫䑕不侵我書今朝五白死祭與飯
與魚送之于中河况爾非爾踈昔爾齧一䑕銜
鳴遶庭除欲使衆䑕驚意將淸我廬一從登舟
來舟中同屋居糗糧雖甚薄免食漏竊餘此實
爾有勤有勤勝雞猪世人重驅駕謂不如馬驢
巳矣莫復論爲爾聊欷歔
　　　依韻和酬太師杜相公(衍)
相國推心本至平欲揚蕭艾作蘭馨孤根易變
終微賤美澤難霑漫晦冥楚客嘗聞紉若若王
孫誰復顧青青東風已與生成足不敢希蓂在
帝庭
　　　依韻答僧圎覺早梅
江南自寒苦花不與時同清向三冬足香傳一
國中雲湖藏舊市雪樹認新豐未有虧冰素隨
粧入漢宫
　　　雍丘遇雨
日暮風雨急逆水舟難牽波波入𣏌國悄悄誰
憂天闐闐陂中雷羃羃隄外煙驟然沃大熱蒸
飫如炊煎飮水徒脹滿渴喉殊未蠲搖􁨁巳煩
倦汙額常不乾如何一席地長少皆在前衣巾
不敢去又以禮數纒安得化嚴石兩脛沒流泉
毎暑起此念念之凡幾年終當逐逸志奚必事
華顚
　　　廟子灣下作
廟子灣下百尺船𣏌人楚人相雜牽水底老蜃
倚以怪樹頭挂𥿄吹作錢江蛟海鵾千萬里軒
風簸日蠻島邉長安舊去天尺五此在大梁眉
啑前高冠長劒乃不畏沙雨夜起噴腥涎
　　　留侯廟下作
貌如女子心如鐵五世相韓韓巳㓕家童三百
不足使蒼海君初去相結秦皇東從博浪過力
士袖椎同决烈曉入沙中風正昬誤擊副車搜
迹絕亡命下邳圯上游老父墮履意未别顧謂
孺子下取之心始不平終折節舒足旣受笑且
去行及里所還可說可教後當五日來三返其
期付書閱他日則爲王者師果輔高皇號竒傑
留國存祠汴水傍逄逄簫鼓賽肥羊赤松不見
天地長黃石共葬丘冡荒
　　　高車再過謝永叔内翰
世人重貴不重舊重舊今見歐陽公昨朝喜我
都門入高車臨岸進船蓬俯躬拜我禮愈下騶
徒竊語音微通我公聲名壓朝右何厚於此瘦
老翁笑言啞啞似平昔妻子信說如梁鴻自玆
連雨泥沒脛未得謁帝明光宮冒隂履濕就稅
地親賓未過知巷窮復聞傳呼公又至黃金絡
馬聲瓏瓏紫袍寶帶照屋室飮水啜茗當淸風
邀以新詩出古律霜髯屢頷搖寒松因嗟近代
貴莫比官爲司空仍侍中今成冡丘巳寂寞文
字豈得留無窮以此易彼可勿媿浮榮有若送
雨虹湏臾斷㓕不復見唯有明月常當空况我
學不爲買禄直欲到死攀軻雄一飯足以飽我
腹一衣足以飾我躬老雖得職不足顯願與公
去驩樂同驩樂同治園田頴水東
　　　李審言相招與刁景純周仲章裴如晦
　　　馮當世沈文通謝師厚師直開寶塔院
自君命我飮朝暮雨傾瓦城東與城北大道泥
沒馬敢忘主人勤顚撲困馭者衆客亦如期陳
肴藉蘭若慿裴與沈謝辯論過終賈刁周事老
成危坐言語寡酒半時謔劇揣狀類模寫或譏
項髮秃或指舌端傻或將冠帶身勸作梁武捨
謂我大耳兒此實巳見假又効井市態屈強體
非雅順風手沙沙逆風口哆哆竟席屢絕倒去
忌肝膽瀉規規豈無儕逹識高天下
　　　送周仲章都官通判湖州
溪水日霅霅弁峰日峩峩中有水晶宮此名其
謂何湖水傳玉娘揚光遡常娥昔人美清夜高
樓發微歌風流百年餘所歷才彥多我嘗居其
下醉舞或傞傞君行貳郡事結騎黃金珂容儀
苦白晳度橋鳴槖駞士女夾道看秋風吹縠羅
言是公侯家大體儂弗過問儂底未辨撑船入
芰荷應莫勸𧖟織生計非杼梭
　　　依韻答吳安朂太祝
我於文字無一精少學五言希李陵當時巨公
特推詩便將格力追西京卞和無足定抱寶乗
驥走行天下老玉巳累人馬不逢皇皇何之饑
欲倒還思二十居洛陽公侯接跡論文章文章
自此日怪竒毎出一篇爭誦之其鋒雖銳我敢
犯新語能如夏侯湛于今窮困人巳衰不見懸
金規吕覽乃遭吾子求琢磋珠璣獲斗柰我何
　　　吳冲卿學士以王平甫言淮甸㑹予予
　　　乆未至冲卿與平甫作詩見寄答之
老馬力盡道路長豈若壯驥思騰驤項窮臨流
歎不逝燕骨埋沒庸可傷我今六十趨南北饑
腸不足靣黧黒少年心志一點無千里區區安
所得徃居閭門乏經過閉戸讀書多廢食便從
冠帶向仕途強顏希禄非貪職昨逢王倩昧平
生一見如舊心相傾談經樹下任日炙酒狂便
欲騎長鯨誰意同行有遲疾先入大梁凡幾日
大梁故人憐鈍衰迭爲寄唱辭嚴宻卒章言買
羊與酒雖齒動搖能飫溢亦知紅頰教新成更
願舊朋邀六七

宛陵先生集卷第四十八
宛陵先生集目録卷第四十八
　　和劉原甫見贈　聞禽
　　表臣至十三里店　泊徐城寄二友
　　至第四舖二首　倡嫗歎
　　過靑陽使風　挑燈杖
　　蠅　蟬　鶯　雞
　　鶴　蛙　鳩　蚊
　　鹿　犬　豕　蛟
　　兎　魚　龜　蝦
　　至靈壁得挺之書　暮春白杏花
　　午日三首　晩得菖蒲
　　祭猫　和酬太師相公
　　答贈圎覺早梅　雍丘遇雨
　　廟子灣下作　留侯廟下作
　　高車再過謝永叔　李審言諸公招㑹
　　送周都官湖倅　和答吳太祝
　　寄吳冲卿見寄
目録終
宛陵先生集卷第四十九
　　　　　　　　宋宛陵梅堯臣聖俞著
　　　寄題絳守園池
老栢麝不食古色侵靑㝠淺沼龍不入秋水生
浮萍屋屢圬堊幾太守壁上彪蔚遺丹靑黒石
鐫辭澀如棘今昔徃來人不識酸睛欲抉無聲
形旣不可問不可聽懸泉瀉竇晝未停飛玉貯
藍光入屏苞潭梁島甲癸丁蔓刺交綴垂組綎
蒼官屭槐朋在庭風蟲日鳥聲嚶嚀卉葩木菓
粘枝條集臺脫熱昏痾醒　文韓詩怪若是徑
取一二傳優伶仍寄河東薛太守更與斟酌無
閒扃
　　　陸子履見過
劉郎謫去十年歸長樂鐘聲下太微屈指故人
無曩日平明騎馬扣吾扉論情論舊彈冠少多
病多愁飮酒稀猶喜醉翁時一見攀炎附熱莫
相譏
　　　重送周都官
水上朱樓畵角鳴濛濛雨裏榜舟輕未逢甫里
先生謁多見吳興太守迎荷葉半黃蓮子老霜
苞微緑橘林明十年不到風煙改君去將詩與
畫評
　　　送李載之殿丞赴海州㩁務
瓜蔓水生風雨多吳船發棹唱吳歌槎從秋漢
下應快人憶故園歸柰何世事靜思同轉轂物
華催老劇飛梭茶官到有淸閒味海月團團入
酒蠃
　　　和吳冲卿學士石屏
吳夫子佩銀龜乗天馬素怪竒忽得虢畧一片
石其中白色圎如規又有樹與烏畫手雖妙何
能爲吳乃持問歐陽公比公曩獲尤可疑疑不
爲辨賦以詩詩辭粲粲明星垂復遣賫來使我
和坐上鉅公傍睨之范侯寔有楊雄學咸云此
理難究推我歸滌慮反覆思義雖不經聊解頥
月與太陽合朔時陽烏飛上桂樹枝枝上作窠
生羣兒人不知天公天公欲俾世間見影着石
靣如粘黐烏旣不得去月亦不可移留爲千古
作好玩愼勿傾樸同玉碑(時在唐書局與歐陽/永叔王原叔范景仁)
(㑹食得/所示詩)
　　　永叔贈絹二十匹
鳯凰抜羽覆鶉鷃鶉鷃幸脫僵蒿蓬昔公處貧
我同困我無金玉可助公今公旣貴我尚窘公
有縑帛周我窮古來朋儕義亦少子貢不顧顔
淵空復聞韓孟最相善身仆道路哀妻僮生前
曾未獲一飽徒說吟響如秋蟲自驚此贈已過
足外可畢嫁内禦冬况無杜甫海圖坼天吳且
免在褐躬瘦兒兩脛不赤凍病婦十指休補縫
厨中餒婢喜有望服鮮弃垢必所蒙梁上君子
切莫下吾非陳寔何爾容
　　　依韻奉和永叔感興五首
泉上有君子齋祠逹主誠向來霖雨暴觸處蛟
鼉鳴旣祈致日出杲杲紓民情天子遣以報固
匪媚取名因成感興章庶用語平生蹈道乆巳
熟情田不湏耕
旣負天下望必憂天下責毎聞諌諍辭苦意多
矯激心存義勇赤氣與虹霓白所論言必從豈
若水投石隂邪日巳銷事理頗巳得莫將經濟
術抑鬱向胸臆
勿驚年齒遲勿歎時節晩寒松翳林麓射干生
隴坂野蓬隨飄飄秋實綴纂纂萬物更盛衰有
益必有損損益皆自然曷增鳬脛短人爲智慮
役白髪安得免利澤欲及時唯恐不行逺後世
豈皆愚計校徒勉勉
日出各馳趨皆爲利所迫秋蟲至微物役役網
自織古來高世人林下遺憂責扛鼎絕臏者乃
自恃以力積金苟如山何異魚貪食
唧唧復唧唧長沙何太息秋風入破衣瘦婦思
補刺手中把長線無帛縫不得夜夜憂向寒斗
柄漸垂北嫁夫欲夫富歡樂要終極歡樂旣未
能鬂髮霜花易
　　　依韻奉和永叔社日
玉卵不吞龍嗜肉燕子成兒去華屋老櫪半黃
田鼓鳴樹下宰平誰似玉茂陵常說泣秋風王
母惜傳雙鬢緑東方伏日思早歸長饑不及侏
儒腹獖豕新烹白醪熟奮衣地坐無拘束驪山
夜寒坑底哭漫把􁇀書留冡竹
　　　社日飲永叔家
雨未雨濛濛野田擊鼓賽社翁折條跨馬社翁
去醉叟卧倒棃葉紅鼇頭主人邀客飮玉酒新
賜蓬萊宫彭宣不預後堂㑹康成一舉三百鍾
更邀明月岀海底爛醉等是歸蒿蓬
　　　弔仲源
世家吳季子皇籍漢諸孫嘒管行車失虚堂隱
几存枝摧從玉樹星隕自天垣寧復下貧賤停
驂來里門
　　　送梁學士知襄州
騎吹荆州去喬林漢水前鄕亭逢故老牛酒問
高年翠巘臨關路黃柑逐賈船習家池館在賔
從與留連
　　　送薛氏婦歸絳州
在家朂爾勤女功無不喜旣嫁訓爾恭恭已乃
逺耻我家本素風百事無有侈隨宜具奩箱不
陋復不鄙當湏記母言夜寐仍夙起愼勿窺窻
戸愼勿輙笑毀妄非勿較競醜語勿辨理毎順
舅姑心况逆舅姑耳爲婦若此能乃是儒家子
看爾十九年門閫未嘗履一朝陟太行悲傷黃
河水車徒望何處哭泣動隣里生女不如男天
親反由彼
　　　送劉繼鄴秀才歸當塗
鵷鶵始出巢欲矜五色羽乃見郡鴟盤壤中將
有取梧桐與竹實安得在平土所趣固巳殊而
何不逺舉幸失網羅目冝還蘭蕙圃故鄕有嘉
林其下可以處㑹侍朝陽鳴賀夔成律吕
　　　送裴如晦宰吳江
吳江田有粳粳香春作雪吳江下有鱸鱸肥膾
堪切炊粳調橙虀飽食不爲餮月從洞庭來光
映寒湖凸長橋坐虹背衣濕霜未結四顧無纎
雲魚跳明鏡裂誰能與子同去若秋鷹掣
　　　送撫州通判袁世弼寺丞
帆䟽䟽纎緑蒲二十四幅輕江湖高秋逆水上
天去朝過瓜歩暮濡湏長風沙頭問鯉魚大孤
山側鳴寒烏魚腹無書報家信慿烏爲到西山
區西山松栢應更好及取之官來拜掃
　　　送石昌言舍人使匈奴
燕然山北大單于漢家皇帝與璽書持書大夫
腰金魚飛龍借馬岀國都胡沙九月草已枯草
上霜花如五銖白裘貂㡌著不暖莽莽黃塵車
欵欵野廬邊月出隴來風靜天遙鴈聲短聞到
罽庭尤苦寒譯言揉耳不譏彈公於是時已觀
禮踏雪再拜辭可汗
　　　依韻和宋中道觀八月二十八日車駕
　　　朝謁景靈宫
都人夾望禁槐傍閶闔初來旭日光彫玉翠鞍
牽騕褭盤龍朱輦爛文章焚香閟殿開嚴帳汲
水寒溝洒廣莊一見天顏萬人喜却廻宫禁樂
聲長
　　　度支蘇才翁挽詞三首(子美同葬)
二十識君貌交游非一朝魄光沉碧海志業隕
靑霄洛客舊爲社楚人今作招素車京峴路應
不似嶣嶤
盛世雖多士唯公與衆殊高才飛徤鶻逸句吐
明珠未入周官采爭持楚璞模莫悲泉骨朽靑
史見賢愚
自昔愛春物鐏深眼底紅日斜花在落身醉客
西東殁歎千年隔生悲百事空君嘗知此理不
悞學陶公
　　　重送袁世弼
臨川内史謝康樂貝葉翻經有故臺春草生塘
猶夢句秋蕖岀水似君才驐雞肥脆聊供膳篘
酒甘濃可薦盃亦說右軍遺跡在墨池科斗喜
風雷
　　　留題景德寺吉祥講僧
我講異爾講我書非爾書彼將希白馬此亦猶
大車皆行國都内轍不入委閭世人日擾擾來
慕淸凉居
　　　閤門水(朝堂嘉祐元年九月九日宿齋/歐陽永叔張叔之孫之翰命賦)
宫井固非一獨傳甘與淸釀成光禄酒調作太
官羮上舎鋹缾貯齋廬玉茗烹相如方病渴空
聽轆轤聲
　　　朝堂宿齋
玉屬陪祠日宮廬寓宿時鐘來建章逺月過羽
林遲寒入淸綾被風牽翠鳯旗賈生誰復召安
問鬼神爲
　　　送杜挺之郞中知䖍州
大庾嶺邉無臘雪惟有梅花與明月月光如水
來向人太守得閑盃耳熱吹香入酒望梁宋正
是苦寒綿可折亦當念君君行南南方無冰地
不裂此身不到五侯門肥羔釀酒槐槽咽玉色
少年生頰春解笑吟腸冷如鐵衝風冒霰入廣
文老與諸生開反切重嗟君逺隔江湖雖得豐
甘牙巳缺官娥執樂一千指脩頸慢肌衣錯纈
定逢賓客強排娖舞徹六么紅袖掣人競羡君
君愈疲夜歸坐閤思予說
　　　送吳辯叔知鞏縣
言爲西邑宰本是洛陽人送驛徃歸魏迎車來
入秦山川成鞏固陵廟壯威神好學河陽政栽
花作縣春
　　　當世家觀畫
氷𧖟吐絲織纎紈妙娥貌(入/聲)玉輕邯鄲曲眉淺
臉鵶髮盤白角瑩薄垂肩冠銅青羅衫日月團
紅裙撮暈朝霞乾手中把筆書小字字以通情
形以觀形隨畫去能長好歲歲年年應不老相
逢熟識眼生春重伴忘憂作萱草
　　　送韓簽判玉汝還南京(時賀太禮表)
天子甘泉祀歡聲浹九圍緑童馳騎入朱服佩
魚歸賦雪上賓席買鬟更舞衣清池無限鴈莫
道信音稀

宛陵先生集卷第四十九
宛陵先生集目録卷第四十九
　　寄題絳守園池　陸子履見過
　　重送周都官　送李殿丞㩁務
　　和吳學士石屏　永叔贈絹
　　奉和永叔感興　奉和永叔社日
　　社日飮永叔家　觀長星
　　送李學士知卭州　弔仲源
　　送梁學士知襄州　送薛氏婦歸絳州
　　送劉秀才歸當塗　送裴如晦宰吳江
　　送袁寺丞撫倅　送石舍人使匈奴
　　和中道觀駕　蘇度支挽詞
　　重送袁世弼　留題景德寺講僧
　　閤門水　朝堂宿齋
　　送杜郎中知䖍州　送吳辯叔知鞏縣
　　當世家觀畵　送玉汝還南京
目録終
宛陵先生集卷第五十
　　　　　　　　宋宛陵梅堯臣聖俞著
　　　桃花源詩(并序)
嘉祐元年予在京師邂逅與都官員外郎張侯
顒遇于書肆中張語徃時相識扵唐俞家今二
十三年矣因各言出處張曰實居武陵武陵舊
迹可具道始時陶濳爲記與詩其後徃徃賦詠
不絶君之仲父昔嘗有作聞君能詩多爲公卿
大夫諷誦願得一章夸咤遠土亦當買石刋置
嵓下旣重其意許其錄㓜時所爲五言歸閱故
藁則頗不愜心遂別爲一章以塞張侯之請
鹿爲馬龍爲虵鳯皇避羅麟避罝天下逃難不
知數入海居嵓皆是家武陵源中深隱人共將
雞犬栽桃花花開記春不記歳金椎自刼愽浪
沙亦殊商顏采芝草唯與少長親胡麻豈意異
時漁者入各各因問人閒賖秦已非秦孰爲漢
奚論魏晉如割瓜英雄滅盡有石闕智惠屏去
無年華俗骨思歸一相送愼勿與世言雲霞出
洞沿溪夢寐覺物景都失同廻槎心寄草樹欲
復徃山幽水亂㝷無涯
　　　永叔席上分韻送裴如晦(得黯字)
霜華夜夜濃汴水日日减行邁唯恐遲離懷不
湏黯逺輕吳江潮乃見丈夫膽君意應洗然吾
方困塵慘
　　　永叔白兎
可笑嫦娥不了事走却玉兎來人間分寸不落
獵犬口滁州野叟獲以還霜毛䒠茸目睛􁅏紅
絛金練相繫擐馳獻舊守作異玩况乃巳在蓬
萊山月中辛勤莫(搗/藥)桂傍杵臼今應閑我欲㧞
毛爲白筆研朱寫詩破公顔
　　　直宿廣文舍下
前夜宿廣文葉響竹打雪昨夜宿廣文窓影竹
照月賴此數竿竹與我爲煖熱上有寒鵲棲拳
足如痩蕨平明欲飛去唶唶若告說我無喜可
報煩爾弄觜舌亦嘗苦老鵶鳴噪毎切切爲學
本爲道窮蹙令素髪但能得酒飮終日自兀兀
　　　送宋中道太博倅廣平
行役無冬春車馬無南北急若機上梭離別腸
自織其間走聲利晝夜不能息晩得二友生胸
蜺吐五色各思强禄仕安肯坐仰食一之毛遂
鄕一之太伯國豈無頴脫才可邁古風力明當
隔大河去路指斗極誰念平原君能於衆中識
(裴如晦時/亦宰吳江)
　　　送宋端明知成都(其兄相國/新鎭河陽)
伯仲俱邦棟朝廷倚以隆出爲周九牧入是漢
三公歲易星辰轉天均雨露同威聲滿河北事
業岀山東賦壓臨卭馬文高益部雄英靈當自
伏教化巳先通彀騎花川隘壺漿錦里空道途
來笮馬都邑貴郫筒刀夢殊祥後鋒車急占中
春江湏愛賞花鳯在梧桐
　　　戲作嫦娥責
我昨旣賦白兎詩笑他嫦娥誠自癡正值十月
十五夜月開冰團上東籬畢星在傍如張羅固
謂走失應無疑不意嫦娥早覺怒使令烏鵲繞
樹枝啅噪言語誰可辨徘徊赴寢褰寒帷又將
淸光射我腹但覺軫粟生枯皮乃夢女子下天
來五色雲擁端容儀雕瓊刻肪肌骨秀聲音柔
響揚雙眉以理責我我爲聽何擬玉兎爲凡卑
百獸皆有偶然白神靈獨冐由所推裴生亦有
如此作專意見責心未夷遂云裴生少年爾謔
弄温軟在酒巵爾身屈强一片鐵安得妄許成
怪奇翰林主人亦不愛爾說爾猶自惜知不知
叩頭再謝沋巳去起看月向西南垂
　　　送李涇州審言
古章乗一障不過提千兵今握數萬衆獨自制
名城諸將俯聽命莫敢輒吐聲堂下選騕褭帳
中圖峥嶸山川在目中虜冦來必平誰人識謝
艾只是一書生
漢家舊日回中路天子新除太守行牙將握刀
趨逺驛羌人下馬拜高旌雲間白草開邉隴山
上朱樓壓郡城勇脫區區簿書内壯心應欲請
長纓
　　　送刁景純學士使北
嘗聞朔北寒尤甚巳見黃河可過車驛騎駸駸
持漢節邉風慘慘聽胡笳朝供酪粥冰生椀夜
卧氊廬月照沙侍女新傳教坊曲歸來偷賞上
林花
　　　送馬仲途司諫使北
毎逆龍鱗司諫諍又持旄節使隂山貂裘不見
風霜勁鴈磧遥知道路艱冰膾芥虀非楚味玉
苕蘭茁說燕顔單于不敢輕中國名馬新調爲
送還
　　　重賦白兎(永叔云諸君所作皆以嫦娥/月宫爲說頗願吾兄以他意)
(别作一篇庶幾高出/羣類然非老筆不可)
毛氏頴出中山中衣白兎褐求文公文公嘗爲
頴作傳使頴名字存無窮徧走五嶽都不逢乃
至瑯琊聞醉翁醉翁傳是昌黎之後身文章節
行一以同滁人喜其就籠紲遂與提携來自東
見公於鉅鼇之峰正草命令辭如虹筆秃願脫
冠以從赤身謝德歸蒿蓬
　　　王祁公北園
園林多高樛園卉多芳柔紅紫經幾春青枯經
幾秋我至毎懷浮觴之卿翁但見浮觴之水汨
汨流水流日夜曾未休高門世世生賢侯不比
平泉碑缺花木記又非家鴟嘯鳯凰樓洛陽城
中亦有園與宅常同歐陽翰林携酒遊竹間池
舘遺翠羽戸外楊柳繫紫騮今嗟齒似舊屐作
博士嘉趣只與心相仇强騎痩馬徃城北二十
三年如轉頭歸來作此辭且應主人求
　　　觀楊之美盤車圖
谷口長松葉老瘦澗畔古樹身枯高土山慘憺
逺復逺坡路曲折盤車勞二車廻正轅接軫繼
下三車來嶾嶙過橋已有一乗歇解牛離軛童
可哂黃衫烏巾驅舉鞭經險就易將及前轂輪
傍側輻可數蹄角攙錯捲箱聮古絲昏晦三尺
絹畫此當是展子䖍坐中識別有公子意思徃
徃疑魏賢子䖍與賢皆妙筆觀玩磨㓕窮歲年
塗丹抹靑尚欺俗旱龍雨日猶賣錢是亦可以
秘疑亦不可捐爲君題卷尾願君世世傳
　　　寄許越州
開元冠盖裏無若賀知章乞得鏡湖水洗出明
月光行坐鏡與月身衣羽人裳心存黃庭經目
視白鳥行歲時忽已古高韻抗彭莊今聞許子
春來守稽山傍稽山風月在鏡水菰蒲長臘市
開梅蕚霰雪凌早芳卧龍生茗舌皷角催新陽
焙邉可以啜樹間可以觴賀老於當日必定無
此嘗唯有李白詩酒船芙蓉香安得効白也䞉
載借艅艎與君同醉翁智慮收肝腸
　　　永叔請賦車螯
素脣紫錦背漿味壓蚶菜海客穿海沙拾貯寒
潮退王都有美醖此物實當對相去三千里貴
力致以配翰林文章宗炙鮮尤所愛旋坼旋沽
飲酒船如落埭殊非北人宜肥羊噉臠塊
　　　寄題郢州白雪樓
楚之㐮玉問於宋玉玉時對以郢中歌歌爲白
雪陽春曲始唱千人和再唱百人逐至此和者
纔數人乃知高調難隨俗後來感槩起危樓足
接浮雲聲出屋中古客應無怊悵鯤魚孟諸宿
樓傾復構春又春酒㵼瑠璃烹錦鱗靑山繞欄
㸔不盡眼穿盪漿石城人去知何在寒花雨歛
自生嚬今聞太守新梁棟試選淸喉可動塵
　　　和永叔答劉原甫遊平山堂寄
黃土坡陁岡頂寺靑煙羃歷浙西山半荒樵牧
舊城下一月隂晴連嶼間人指廢興都莫問眼
看今古總輸閑劉郞寄詠公酬處夜對金鑾歩
輦還
　　　平山堂留題
蜀岡莽蒼臨大邦雄雄太守駐旌幢相基樹楹
氣勢厖千山飛影橫過江峰橋俯仰如奔降雷
堂波小雞䳵雙陸羽井苔粘瓦缸煎鐺瀉鼎聲
淙淙兩牙鳥爪不易得碾雪恨無居士龎巳見
宣城謝公陋吟看逺岫通高窓
　　　答張子卿秀才(公武)
茫茫九土中天網該時秀有鳯不收羅有麟不
獲狩賢豪爲咨嗟都邑誦瓊琇而我當是時欲
見恨未遘忽過廣平居遇子乃邂逅懷中二新
篇幸出洗昬瞀一美韓公才(稚圭/也)一語南方冦
鏗然靑琅玕交戞風雨驟輙用告衆多亦未甚
便售固知至珍物不入市井貿昨朝驚扉鳴始
悟子來扣鉅編高貯襟細卷仍函袖麻衣踏犀
靴再拜謹以授因之重感愴世德實有舊文體
古爲徒家聲喜能又其間􁆒愚辭愧累將恐詬
磨拂李杜光誠與日月鬪退之心伏降安得此
孤陋豈能造春榮豈解易星宿一身猶寒饑生
未飽蔾豆高高河漢流肯下饋湔漱蟲魚儻無
施捉撮不乖繆聊此慰窮愁文章終莫就庭前
枯石榴寒雀並淸晝逍遙獨詠歌寄翼與報酬
　　　江隣幾學士寄酥棃
興平烹瓊乳咸陽摘冰枝秦女點山日張公開
谷時刻破玉漿壺泛融金酒巵適從關中寄不
見博士卑
　　　答劉原甫寄糟薑
名國萬家城千畦等封侯劚當燕去前醃牙費
糟丘無筋偃王笑有味三閭羞寄入翰林席聖
以不撤優又寄蓬門下作賦誰肯休唯我廣文
舍免爲虀鹽仇劉公漢家裔才學歆向儔胸懷
飽經史辨論岀九州曾不奉權貴但與故人投
贈辛非贈甘此意當自求
　　　銅雀硯
歌舞人已死臺殿棟巳傾舊基生黑棘古瓦埋
深耕玉質先骨朽松棟爲埃輕築緊風雨剥埏
和鉛膏精不作鴛鴦飛乃有科斗情磨失沙礫
粗扣知金石聲初求畎畆下遂厠几席淸入用
固爲貴論古莫與并端溪割紫雲空負世上名
韓著毛頴傳何獨稱陶泓儻以較歲年泓當視
如兄
　　　歐陽永叔王原叔二翰林韓子華吳長
　　　文二舍人同過弊廬值出不及見(十二月/七日)
枯竹爲門扉不可容車騎况如鄭廣文無氊藉
賔位窮冬月破七貴客聮玉轡傳騶肅里閭下
榻呼童稚問我何所徃共留墻上字兒愚不知
誰金章言照地旣屈卿大夫恨莫親帚篲星躔
囬巳高麟趾寧復至戢戢隣巷居相見竊自喟
豈料痩老翁能令賢逹至昔時蓬蒿徑安有此
盛事
　　　元忠示胡人下程圖
單于獵罷卧錦紅解鞍休騎荒磧中蒼駒騧駱
六十疋隱谷映坡分尾鬉九駞五牛羊頗倍沙
草晩牧生寒風貴賤小大指五百執作意態皆
不同二鷹在臂二鷹架駿犬當對寧爭功氊廬
鼎列帳幙擁鼓角未吹驚寒鴻土山高高置烽
燧毛囊貯獲閑刀弓水泉在側挹其上長河杳
杳流無窮素紈六幅筆何巧胡瓌盡妙誰能通
今日都城有別識別識共許劉元忠
　　　送李大保知儀州
出塞開牙帳論兵啓玉鈐漢泉思白馬秦冡弔
蒙恬族本西山大聲從渭北兼相如常學劒文
士亦何嫌
　　　劉元忠遺金橘
南方生美果且體橘包微韓彈有輕薄楚萍知
是非甘香奉華俎咀嚼破明璣欲換虀鹽腹盈
匳忽我歸
　　　王原叔内翰宅觀山水圖
石蒼蒼連峭峰大山嶤峩雲霧中老松瘦樹無
筆蹤巧奪造化何能窮古絹脆裂再粘續氣象
一似高高嵩上有荆浩字特歸翰林公願換廷
圭一丸墨誰言賣錢湏靑銅范寛到老學未足
李成但得平逺工黃金白璧未爲寶文人師臣
無不通
　　　送廖倚歸衡山(倚來爲其兄求集/序於歐陽永叔)
雌猿夜啼別湘東曉㝷故人背孤桐孤桐有聲
彈不響弦絶曲在埋蒿蓬知音萬古期必逢今
日巳聞天下雄陟山渉水不辭逺文章大名居
禁中扣門一見顔色喜抱琴三歎含微宮九疇
不汨微禹力堯舜豈無明與聰推根致本賢意
合叙述况值太史公貿金得玉莫忘寶却過洞
庭乗朔風猿休啼月月色好還來舊山伴狙翁

宛陵先生集卷第五十
宛陵先生集目録卷第五十
　　桃花源詩　永叔席上分題
　　永叔白兎　直宿廣文舍下
　　送中道倅廣平　送宋端明知成都
　　戲作嫦娥責　送李涇州二首
　　送景純使北　送馬司諫使北
　　重賦白兎　王祁公北園
　　觀盤車圖　寄許越州
　　永叔請賦車螯　寄題郢州白雪樓
　　和永叔荅原甫　平山堂留題
　　荅張子卿秀才　江學士寄酥棃
　　荅原甫寄糟薑　銅雀硯
　　歐陽諸公見過　示胡人下程圖
　　送李太保知儀州　劉元忠遺金橘
　　原叔宅觀山水圖　送廖倚歸衡山
目録終
宛陵先生集卷第五十一
　　　　　　　　宋宛陵梅堯臣聖俞著
　　　還吳長文舍人詩卷
松液化茯苓又因爲琥珀遇物必得形毛髪曾
不隔君子亦豹變其文蔚可覿个者逢吳侯滿
腹貯經籍噴吐五色霓自堪垂典冊詩教始二
南皆著賢聖跡後世竟翦裁破碎隨刀尺我軰
强追倣畵龍成􁇧蝪有唐文最盛韓伏甫與白
甫白無不包甄陶咸所索侯初守二郡山水多
助益升高觴嘉賔賦筆速鷹翮葺書成大軸許
我觀琮壁眞物固易辨恨無百金易借從懷袖
歸誦玩廢朝夕譬如遊國都敞怳失阡陌苦唫
三十年所獲唯巾幗豈比夸受降甲齊熊耳積
重見元和風珠玉敵海舶自慙寒餓爲何張空
避席
　　　和正月六日沈文通學士遺温柑
禹書貢厥包未知黃柑美競傳洞庭熟又莫永
嘉比適觀隱侯詩獲此殊可喜誦句擘露囊香
甘冷熨齒明朝鏁禮闈何睱醉隣里
　　　史供奉羣鶴
岀珥銀貂侍太清廻看䨇鶴舞中庭翩翩曾是
僊人驥兩兩尚儀君子形静夜欲還緱嶺月終
朝思啑太湖萍莫將樹上雞相並㑹待歸飛向
杳冥
　　　雪竇逹觀禪師見寄依韻答
巖竇常留雪山雪不有心禪衣百衲重香刹四
明深馴鹿來㗸果栽松去作林自縁冠紱累未
解逺公㝷
　　和孫端叟寺丞農具十三首
　　　田廬
結廬野田中其高足以覘坐卧劣自容巢棲未
嘗歛但能風雨蔽何惜茅蓬苫終當收穫畢寂
寞懸山店
　　　颺扇
田扇非團扇毎來埸圃見因風吹糠籺編竹破
筠箭任從高下手不爲暄寒變去麤而得精持
之莫肯倦
　　　樓種
農人力巳勤要在布嘉種手持髙斗柄觜瀉三
犂壠月下叱黃犢原邉過廢冡安知俠少年玉
食金覊擁
　　　樵斧
適從伐枯桑莫悟刀已缺蠶工向欲迫田事不
可徹丁丁背谷聲役役持柯熱積薪高於山焉
用先後別
　　　耒耜
古聖通物宜揉斵資粒食稼穡盡民勤墾耕窮
地力推化本神農維時思后稷我老欲歸田兹
器巳先識
　　　錢鎛
詩稱庤錢鎛南畝興農作寧唯務芟薙豈不在
刈穫收功尚嘉榖託用隨芒屩太平兹所重坐
見銷鋒鍔
　　　耰鋤
蕪穢或不治良苗安得長薅來露未晞荷去月
初上侵煙濕鵝頸近茇翻蟻壤生具自有餘何
醉汗沾顙
　　　襏襫
上襏與下襫青簑苦能織曉披春雨來晩㬠陽
披側蔽身常自足衝濕曾爲得任從野風吹巳
敵寒蓬色
　　　臺笠
力田冐風雨緝籜爲臺笠寒簑相與用隂野低
迷入足屨固易濡鬢葆何嘗濕斯湏未可去赫
日實乃急
　　　水車
旣如車輪轉又若川虹飮能移霖雨功自致禾
苗稔上傾成下流損少以益甚漢隂抱甕人此
理未可諗
　　　田漏
瓦罌貯谿流滴作耘田漏不爲隂晴惑用識早
暮候辛勤無侵星簡易在白晝同功以爲凖一
決不可又
　　　耘皷
挂鼓大樹枝將以一耘耔逢逢逺逺近汨汨來
田里功旣由此興餉亦從此始固殊調猿猴欲
取兒童喜
　　　牧笛
牧人樂下牧背騎吹短笛聲穿五雲低韻入楚
梅的誰嗟苦調急自與幽意寂應同堯時民歌
將土壤擊
　　和孫端叟蠶具十五首
　　　繭館
漢儀后親蠶採桑來繭館雲母餙車上鉤籠載
車畔援條露巳乾受葉日將晏爲言天下婦兹
事不可慢
　　　織室
嘗聞漢皇后織室數來觀宫女豈不勤帝衮得
以完亦將成纁黃非用競龍鸞意在奉宗廟後
人其可安
　　　桑原
原上種良桑桑下種茂麥雉雊麥秀時蠶眠葉
休􁆾空條漏日多餘椹更誰惜㑹待黃落來酒
壚燒斗石
　　　高几
桑柔不倚梯摘桑賴高几毎於得葉易曾靡憂
校披躋陞類拾級下上異縁蟻閑置草屋傍鳴
雞或棲止
　　　科斧
科桑持野斧乳濕新磨刃繁枿一去除肥條更
豐潤魯葉大如掌吳蠶食若駿始時人謂戕利
倍今乃信
　　　桑鉤
長鉤扳桑枝枝間挂桑籠南陌露氣寒東方日
光動少婦首且笄㓜女角巳總競以採桑歸曾
非事梳櫳
　　　桑筥
采采向桑郊盈盈自持筥持鉤帶月徃稚葉和
煙貯一心恐蠶饑搔首促儔侣到家傾嫰緑刀
几爲㕮咀
　　　蠶女
自從蠶蟻生日日憂蠶冷草室常自温雲䯻未
暇整但采原上桑不顧門前杏辛苦得絲多輸
官官莫省
　　　蠶簇
冰蠶三眠休作繭當具簇漢北取蓬蒿江南籍
茅竹篙踈無鬱浥竹淨亦森束競畏風雨寒露
置未如屋
　　　蠶槌
三月將掃蠶蠶妾具其器丘植先㧹(㧹音/摘)括辟
室亦塗墍衆材踈以成多薄所得寄終老歸簇
時應無慙弃置
　　　蠶簿
河上緯蕭人女歸又織葦相與爲蠶曲還殊作
筠篚入用此何多徃售獲能幾願豐天下衣不
歎貧服卉
　　　繰盎
朝漬一盎繭繰就幾絢絲絲成繭已盡盎亦誰
復持道上有墮甑車傍有鴟夷二物且莫笑顧
藉各因時
　　　紡車
蠶月必紡績絲車必挑擲燈下絡緯鳴林端河
漢白纎縷自有緒虛輪運無跡腕手巳爲勞誰
經用刀尺
　　　龍梭
給給機上梭徃反如度日一經復一絲成寸遂
成匹虛腹銳兩端素手投未岀陶家挂壁間雷
雨龍飛岀
　　　織婦
織婦手不停心與日月速常憂里胥來不待雞
黍熟但言督縣官立要機斷軸誰知公侯家賜
帛堆滿屋
　　　上元從主人登尚書省東樓
閶闔前臨萬歲山燭龍衘火夜珠還高樓逈岀
星辰裏曲蓋遙瞻紫翠間轣轆車聲碾明月參
差蓮熖競紅顔誰教言語如鸚鵡便著金籠宻
鏁關
　　　自和
沉水香焚金博山杜陵誰復與車還馬㝷綺陌
知何曲人在珠簾第幾間法部樂聲長滿耳上
樽醇味易酡顔更貧更賤皆能樂十二重門不
上關
　　　又和
康莊咫尺有千山欲問紫姑應巳還人似嫦娥
來陌上燈如明月在雲間車頭小女䨇垂䯻簾
裏新粧一破顔却下玉梯雞巳唱謾言齊客解
偷關
　　　和公儀龍圖戲勉
五公雄筆厠其間媿似丘陵擬㤗山豈意來嘲
飯顆句忙中唯此是偷閑
　　　再和公儀龍圖
千重海浪漁人醉百戰沙埸野叟閑豈向閙中
還得靜乃知朝市卽青山
　　　放鶉
獸烹羊猪鳥烹鴨雞唯鶉不殺置奴而携公坐
堂上見而悲悽急令開笯還故棲其間無力飛
不齊公只知魚之洋洋鵝之鶂鶂噫兮噫兮
　　　莫登樓
莫登樓脚力雖徤勞䨇眸下見紛紛馬與牛馬
矜鞍轡牛服輈露臺歌吹聲不休腰皷百靣紅
臂褠先打六么後梁州棚簾夾道多夭柔鮮衣
壯僕獰髭虬寶撾呵叱倚王侯夸妍闘艶目巳
偷天寒酒醺誰爾侜倚檻心徃形獨留有此光
景無能遊粉署深沉空翠幬青綾被冷風颼颼
懷抱旣如此何湏望樓頭
　　　莫飮酒
莫飮酒酒豈讎顔回不飮不白頭千種稱帝堯
百觚號聖丘定國數石無滯留康成三百盃未
休阮藉作詩語更道聖賢在前誰與謀喉乾舌
强湏潤柔照見文字勝膏油
　　　依韻和永叔勸飮酒莫吟詩雜言
我生無所嗜唯嗜酒與詩一日舎此心腸悲名
存貴大不輙思甑空釡冷不俛眉妻拏凍饑數
恚之但自吟醉與世違此外萬事皆莫知王公
謁請衆去早旣襄愈懶身到遲日高倦僕顔色
沮况騎瘦馬兩耳垂厭此勞苦不喜岀唯有文
字時能爲諸公尚恐竭智慮勤勤勸飮莫我卑
再拜受公言竊意公矯時只愛詩謂余癡
　　　和永叔内翰
來時擘蠒正探官走馬傳宣夾路看便鏁青春
辭上閤徒知白日近長安思歸有夢同誰說强
意題詩只自寛猶喜共量天下士亦勝東野亦
勝韓
　　　和公儀龍圖憶小鶴
聞憶華亭䨇鶴鶵蒼毛未變頂微朱閑情且與
稻粱飽寄語休將雞騖驅丁令再歸移歲月王
襃端爲約僮奴主人必欲看䨇舞太液池寛肯
放無
　　　和永叔内翰思白兎答憶鶴雜言
醉翁在東堂爲他栽桂樹待將枝條與人折憶
着家中玉色兎夜看明月海上來光彩離離入
庭戸且問嫦娥一借觀翁家雖有來無路嫦娥
對靣幾萬里不勝漸漸西南去是時翁生懷抱
惡却恨陸機先憶鶴致令亦念眼迷離不似傍
池能飮啄始憂兎饑僮失哺又恐白毛塵土汙
仍不如鶴有淺泉自在引吭時刷羽花前舉翅
鼓春風只待翁歸向朝暮我聞二公趣向殊一
養月中物一養華亭雛一畏奔海窟一畏巢松
株我雖老矣無物感欲去東家看舞姝
　　　和永叔内翰戲答
從他舞姝笑我老笑終是喜不是惡固勝兎子
固勝鶴四蹄撲握長啄啄任看色與月光濕只
欲走飛情意薄拘之以籠縻以索必不似纎腰
夸婥約主人旣賢豪能使賓客樂便歸膏靣染
髭鬚從今宴㑹應頻數
　　　二月五日雪
二月狂風雪寒威曉更加省闈輕妬粉花樹暗
添花有夢皆蝴蝶逢𫀆只貯麻凍吟誰料我相
與賭流霞(聞永叔謂子華日明日聖/俞若無書脩輸一盃酒)
　　　和公儀龍圖小桃花
三分春色一分休始見桃花着樹頭霰雪斗來
如約勒爲公留作上林遊
　　　感李花(二月/九日)
重門雖鏁春風入先圻桃花後李花赤白鬪妍
思舊曲舊聲傳在五王家五王不見留華蕚華
蕚壞來碑缺落當時李白欲騎鯨醉向江南曾
不錯
　　　琴高魚和公儀
大魚人騎上天去留得小鱗來按觴吾物吾鄕
不湏念大官常膳有肥羊
　　　嘗茶和公儀
都藍擕具向都堂碾破雲團北焙香湯嫰水輕
花不散口甘神爽味偏長莫夸李白僊人掌且
作盧仝走筆章亦欲清風生兩腋從教吹去月
輪傍

宛陵先生集卷第五十一
宛陵先生集目録卷第五十一
　　還吳舍人詩卷　沈文通遺温柑
　　史供奉羣鶴　和答逹觀見寄
　　和端叟農具十三首
　　和蠶具十五首　上元登省東樓
　　自和　又和
　　和公儀戲勉　再和公儀龍圖
　　放鶉　莫登樓
　　莫飮酒　和永叔勸飮
　　和永叔内翰　和公儀憶小鶴
　　和永叔思兎憶鶴　答永叔戲答
　　二月五日雪　和公儀小桃花
　　感李花　琴高魚和公儀
　　嘗茶和公儀
目録終
宛陵先生集卷第五十二
　　　　　　　　宋宛陵梅堯臣聖俞著
　　　刑部㕔㸔竹効孟郊體和永叔(用其韻)
蒼蒼庭中竹事莫歎遲速不同欄下草一歲一
廻緑朝開花照曜暮落風相逐何如飽霜雪冬
夏森寒玉誰將種官舎本合近嚴屋不可一日
無蕭灑看未足阮生豈其愚林中醉􁭮醁我當
明月時移床來此宿
　　　較藝和王禹玉内翰
分庭答拜士傾心却下朱簾絶語音白蟻戰來
春日暖五星明處夜堂深力搥頑石方逢玉盡
撥寒沙始見金淡墨牓名何日出清明池苑可
能㝷
　　　再和
廉纎小雨破花寒野雀争巢鬪作團手卷白雲
光引素舌飛明月響傾盤羣公錦繡爲腸胃獨
我塵埃滿肺肝强應小詩無氣味猶慙白髪厠
郞官
　　　謝永叔答述舊之作和禹玉
天下才名罕有䨇今逢陸海與潘江筆生造化
多多辦聲滿華夷一一降金帶繫袍廻禁署翠
娥持燭侍唫窓人間榮貴無如此誰愛區區擁
節幢
　　　較藝贈永叔和禹玉
今看座主與門生事事相同舉世榮並直禁林
司詔令又來西省選豪英飛龍借馬天邊下光
禄供醪月底傾食葉𧖟聲句偏美當時曾記賦
將成
　　　戲答持燭之句依韻和永叔
盧仝只有赤脚婢吏部曾唫似笑仝紅燭射眸
從結客清歌帖耳苦憐翁歸時雖巳過寒食芳
物猶能逐暖風但點紗籠續清夜西園遊興古
何窮
　　　重答和永叔
我家唯有一團月掛在颼颼草屋東玉兎巳爲
公取玩更休窺望桂叢中
　　　又依韻
多病相如不復云更何曾有卓文君他時我向
㑹稽去只是荆釵與布裙
　　　刑部㕔海棠見贈依韻答永叔二首
搖搖墻頭花蒨蒨有好色高枝笑粲粲低枝明
皪皪但與風相撩不與風相得風吹莫苦急游
子歎日􁀈彭祖與顔囘相去猶瞬息每觀形影
篇曷在神所釋不可廢我唫畢竟焉免白
搖搖墻頭花一一如舞娥春風買艶逸艶逸此
何多不爲遊蜂撓卽爲狂蝶過日光苦給給魯
叟白波波人生若朝菌不飲柰老何楊雄寂寞
居豈若阮生歌
　　　春雨呈主文
蛟龍上漢魚潛動梁棟生雲鷰未知風點稍聞
寒瓦急玉條初向畵簷垂何郞夜聽應逢句謝
眺朝觀必有詩老大莫將文字困爲公牽强不
勝疲
　　　謝鷴和公儀
聞有白鷴夢遂作白鷴詩詩記白鷴語意公於
鶴私公意無薄厚爾將聽我辭朝給一瓢水畫
給一盎糜曾不令爾渴曾不令爾饑事事不異
鶴安得於鶴疑鶴鳴爾不和鶴舞爾不隨無以
一供恱飽食畨頑癡公所念爾乆李白當畜之
白固有篇詠公偶未暇爲遣爾心不平謂此鈍
見遺我持爾此意請公吟莫遲公便納我言濡
筆灑淋漓書爾在南方野羽霜雪披弄啄紅豆
實飛上桄榔枝翡翠不敢顧孔雀不敢窺將擬
是白鳯脩尾晝漣漪虺頸而雞首峩峩如有儀
而今與鶴争此識固巳卑公初待爾厚鷴兮知
不知
　　　較藝將畢和禹玉
窓前高樹有棲鵲記取明朝飛向東家在望春
門外住身居華省信難通夜聞相府催張牓曉
聽都堂議奏中龍閣鳯池人漸隔猶因朝謁望
鼇宮
　　　送白鷴與永叔依韻和公儀
致鷴猶恐鷴饑渴細纎筠籠小瓦缸玉兎精神
憐巳乆金鑾人物世無䨇休爭白鶴臨清沼且
律鳴雞向緑窓美羽竒毛有多少爾身高穩勝
他邦
　　　書事和韓子華舍人
見慿蝴蝶過墻飛却夢翩然入綺闈欲撲翅輕
縈不住覺時疑有粉沾衣
　　　明經試大義多不通有感依韻和范景
　　　仁舍人
明經與進士皆欲取公卿自是俗儒陋非於吾
道輕昔由羔鴈聘今乃草萊并不措一辭去縁
何禄代耕
　　　出省有日書事和永叔
辭家綵勝人爲日歸路棃花雨合晴庭下鞦韆
應未拆籠中鸚鵡卽聞聲千門走馬將看牓廣
市吹簫尚賣餳巳是瓊林芳草晚不湏遊處避
門生
　　　定號依韻和禹玉
言出君門日遥聞紫禁鍾詔書中使降駿馬上
閑供天下持平手毫偏不置胸文從有司較卷
是近臣封勝陣無容敵精兵巳善攻明朝當奏
號鴛鷺看歸雝
　　　寄桂州張諫議和永叔
桂林太守幾時行泛汴桃花浪巳騰目極雲隂
低逺樹夜寒風急亂春燈巢鳴翡翠愁無限水
宿鴛鴦冷不勝陽朔山前好峰嶺爲公憐愛萬
千層
　　　觀張中樂書大字
芝旭馳名世有孫大書如曉過秋原長松怪栢
皆成炭豫氏觀傍不解吞
　　　張淳叟獻詩永叔同永叔和之
張君獻詩詩詞巧美女挿花嬌醉春公答七言
夸筍笴我無千里學騏驎夜吟謝眺澄江練露
濕陶濳漉酒巾歸去應將錦囊貯巳勝珠玉莫
愁貧
　　　上馬和公儀
煙火千門曉欲開五花驕馬看徘徊井閭巳是
經時隔親舊全如逺别來帝闕重看多氣象天
街新霽少塵埃振冠浣服無容乆便見池門放
牓催
　　　太師杜公挽詞五首
國佐三公進師臣一品歸接賔忘素貴還綬逺
危機憶奉追尊冊當觀副輅旂生榮人莫及無
恨掩泉扉(慶曆中改謚章聖五后公/奉冊乗副玉輅出宣德門)
旣老仍開國因歸得賜金念懷知主意堅介見
臣心筆扎尚存𥿄性情猶託吟向來門下客東
首淚盈襟(前歲因侍講王内翰歸省/其兄於睢陽上賜公金)
莫怪霑襟血無由作弔賓故池歸去鴈春信見
何人巳寫虛堂影猶鐫守冡麟門生與舊吏將
立道傍珉
言爲當代法行不古人慙天子貴元老史官傳
美談名高漢亞相學士晉征南有子卽家寶未
嘗金玉貪
見録㝷常詠親裝復手題言從永嘉後重與建
安齊自古難知巳孤生每擇棲春風寄黄鳥爲
向墓間啼(去歲同在殖郞中謁公/公岀手裝僕詩一軸)
　　　送方云秀才下第
從來釣者意豈不在得魚餌寡魚口多曾非投
竿踈向登百金貴首尾必吹噓竭澤古所戒但
保腹中書風雷變有時且復歸孟豬
　　　送張待制知越州
滄海東邊㑹稽郡朱輪逺下相臣家巳同雲漢
星庭轉不與鑑湖風月賖越箭抽萌供美茹秦
山堆翠照高牙買臣嚴助來時貴破盗論功未
足誇
　　　送甥蔡駰下第還廣平
爾持金錯刀不入鵝眼貫巳遭俗弃擲妄意堪
憤惋他時有識别終必爲寶玩懷之歸河朔慎
勿輒鎔鍜改作毛遂錐頴脫奚足筭
　　　送唐紫微知蘇臺
洞庭五月水生寒盧橘楊梅巳滿盤泰伯廟前
看走馬闔閭城下見驂鸞吳娃結束迎新守府
吏趨鏘拜上官曾過楊州能慣否劉郞盞底勸
湏寛
　　　韓持國遺洛筍
龍孫春吐一尺牙紫錦包玉離泥沙金刀璀錯
截嫰節銅駞不與大梁賖持寄韓郞緑蒲束莫
令衛女苦思家韓郞才調偏能賦分餉唯思楚
景差因之善謔誦淇奥欲學報投無木瓜
　　　萊宣遺酒
白日對芳樹靜夜愛明月我飲雖不多盃杓安
可闕破屋有空缸冷竈無黔突投餐聞韓辱乞
食使陶訥鑒此不求人終身其鏤骨儻有佳客
過未免貰𫀆笏風從東南來語向西北發西北
多鳯雛枝間報清越玉壺盛曉露贈置醉莫歇
却少可飲人爲告月休沒
　　　送王正卿寺丞赴睢陽幙
廢囿孝王國離宮天子都古今雖且異文物未
嘗無族有栽槐美名從得桂殊應聞漢丞相待
士倒樽壺
　　　題玉汝遺油
朝讀百𥿄書夜成幾篇書明明白晝有陽烏黕
黕暗室無蟾蜍目晴湏藉外物光日月不到卑
蔀居君能置以滑油壺暝照文字燈熖舒婦將
膏髪雲鬢梳缾底濁濃留脂車所益旣如此所
感當何如
　　　王幾道罷磁州遺澄泥古瓦二硯
澄泥叢臺泥瓦斵鄴宮瓦共爲几案用相與筆
墨假賦無左思作書媿右軍寫初從故人來來
自邯鄲下物因人以重謬當好事者
　　　送咸陽主簿王秘校
昔見蘭叢牙今見連蔓瓜持入咸陽市本出故
侯家五色相鉤蔕秦人應自誇行當七月薦乞
巧雜盤花
　　　和楚屯田同曾子固陸子履觀予堂前
　　　石榴花
堂下一匹鄭䖍馬欄邊兩株安石榴但能有酒
邀佳客亦任狂花落素甌俗女紅裙無好色主
人白髪自侵頭欲歌翠樹芳條曲巳去洛陽三
十秋
　　　送史供奉汴口都大
河爲中國患亦爲中國利其患齧堤防其利通
糧饋分流入浚汴萬貨都城萃積淫或暴漲旱
暵或滯㚄䟽導欲其宜經度有所異曩者多邀
功用之殊未至十私而五公歲乆害愈熾潰溢
必歸尤廟堂難决議明明聖天子自選中常侍
銀璫挿在貂身小勇且智上從廣武城下及淮
與泗廻險帖鑿繁所畫由所寄嘗以勤厥身又
能和衆吏前日有盡心于今病憔悴此職方藉
人加餐當自爲
　　　吕晉叔著作遺新茶
四葉及王游共家原坂嶺歲摘建溪春爭先取
晴景大窠有壯液所發必竒頴一朝團焙成價
與黃金逞吕侯得鄕人分贈我巳幸其贈幾何
多六色十五餅每餅包青蒻紅籖纏素檾屑之
雲雪輕啜巳神魄惺㑹待嘉客來侑談當晝永
　　　送畢甥之臨卭主簿雜言
自我歷官三十年有脚未曾行蜀川李白嘗言
道之艱險長嗟難劇上青天鳥悲猿嚎馬蹄脫
苔梯雨棧愁傾顚蒼崖下窺不見底但聽雷聲
輥石懸湍濺曉盤青泥上高煙暮盤青泥到下
泉劒閣如劒巉然割腸刺恨今古連爾去三千
九百里巴山小馬烏皮韀一婦一奚行李單家
具日貨能幾錢人皆畏避不敢徃此獨敢徃何
所便况是初宦無逺適心意自許非由銓異乎
哉我今送爾徒哀憐
　　　依韻和公儀龍圖招諸公觀舞及畫三
　　　首
落花淨掃青隂長野蝶閑飛緑草閒侍從退來
看鶴舞便將樽酒欲招閑
隂森園圃墻東地携挈兒童樹下吟更約天邊
鳯皇侶閱書觀畫味尤深
初約看花花巳盡重新邀客客應歡真花旣不
能長艶畫在霜紈更好看　卷第五十二
宛陵先生集目録卷第五十二
　　和永叔看竹　較藝呈禹玉
　　再和　和禹玉答永叔
　　和禹玉贈永叔　和永叔戲答持燭
　　重答和永叔　又依韻
　　和答永叔海棠　春雨呈主文
　　謝鷴和公儀　較藝將畢和禹玉
　　和公儀送白鷴　書事和韓子華
　　明經試大義　和永叔岀省有日
　　和禹玉定號　和永叔寄張桂州
　　觀中樂書大字　同永叔和酬張淳叟
　　上馬和公儀　杜太師挽詞
　　送方云下第　送張待制知越州
　　送甥蔡駰下第　送唐紫微知蘇臺
　　韓持國遺洛筍　萊宣遺酒
　　送王寺丞睢陽幙　韓玉汝遺油
　　王幾道遺古瓦硯　送咸陽王主簿
　　和諸公觀予石榴花
　　送史供奉　吕晉叔遺新茶
　　送畢甥臨卭簿　和公儀觀舞及畫

目録(終)
宛陵先生集卷第五十三
　　　　　　　　宋宛陵梅堯臣聖俞著
　　　送王介甫知毘陵
吳牛常畏熱吳田常畏枯有樹不䕃犢有水不
滋䅳孰知事春農但知急秋租大守追縣官堂
上怒奮鬚縣官促里長堂下鞭扑俱不體天子
仁不恤黔首逋借問彼爲政一一何所殊今君
請郡去預喜民將蘇毎觀二千石結束辭國都
絲韀加錦縁銀勒以金塗兵吏擁後隊劒撾盛
前驅君又不若此革轡障泥烏欵行問風俗低
意騎更駑下情靡不逹略細舉其麤曾肯爲衆
異亦罔爲世趨學詩聞已熟愛棠理豈無
　　　送曾子固蘇軾
屈宋出於楚王馬出於蜀荀楊亦二國自接大
儒躅各去百數年高下非近局鈎陳豹尾科登
俊何炳縟楚蜀得曾蘇超然皆絕足父子兄弟
間光輝自聮屬古何相遼闊今何相邇續朝廷
有巨公講索無遺録正如唐虞時元凱同啓沃
何言五百載此論不可告二君從兹歸名價同
驚俗
　　　送建州通判沈太博
昔聞醉翁唫是沈夫子所作今聽醉翁吟是沈
夫子所彈聲如氷澌下石灘嚼齧碎玉遶齒寒
四坐整衣容色端醉翁雖醉無慢官其音正以
樂其俗便且安何害酩酊顔渥丹沈夫子邂逅
相遇必巳歡玉琴能寫人胏肝人所爲難君不
難平明觧舩建谿去輕賫快意不長湍谿東白
茗象月團來奉至尊龍屈盤餘爲帶銙與臠片
散在六合雲漫漫况君五臟清如水宜飲沆瀣
采木欄更留瓦硯贈我看鄴宮鴛鴦誰刻剜
　　　送王平甫擬離騷
識君兮不早君尚少兮我老蘭與蕙兮多薰搴
雜佩兮芳芬蘭倐徃兮蕙隨心俯仰兮徘徊與
識吳兮吳樂嘗適楚兮楚恱君何爲兮我闊麒
麟縶兮不馳鳳皇蔽兮挑逹均莫悲兮别離悵
公子兮何之絶大江兮無波奉赤鯉兮藉荷芼
蒓荇兮陳羮親意得兮忘榮世反是兮從貴聊
送君兮傷情
　　　送僧遊廬山
欲遊廬山去將託楚舸梢暮行長河曲月上黃
公拗悠悠幾千里身世非繫匏恣觀瀑布虹不
畏潯陽蛟誦經東林下小宇結香茅
　　　韓持國再遺洛中斑竹笋
牡丹開盡桃花紅斑笋迸林犀角豐兩株逺寄
川上鴻韓郞輟口贈楚翁便令剥錦煑荆玉丼
脆不道簞瓢空小謝舊城昭亭下侵天筀竹谿
西東螗螂生後出牙茁羅列滿地爭强雄是時
楚翁所食寡朝飯暮飯唯其充今來得此謂過
分一貴一賤物苟同
　　　送僧惠思
大車高馬塵塞軌弄石洗泉人不喜慨然擺落
還吳都歸心勁於弦上矢强弩發復開矢徃不
可廻常應笑鷰子時能海邊來
　　　送魯玉太博挽詞三首
射筞志何逺闔棺人共疑奠觴朋友去泣血母
兄悲霧氣窓間盡車聲戸外知玉樓成作記此
語可能欺
自昔稱王謝于今亦盛門尚看珠樹秀應見玉
麟存書史辛勤學文章苦死論都然莫施設恨
向九原吞
試問於天下誰從百歲心短長從所盡禍福乃
相㝷只以名賓實郍論古至今未能忘物境空
復歎人琴
　　　蘇明允木山
空山枯楠大蔽牛霹靂夜落魚鳬洲魚鳬水射
幾千秋蠧肌爛隨沙蕩流唯存堅骨蛟龍鏉形
如三山中雄酋左右兩峰相挾翊尊奉君長無
慢尤蘇夫子見之驚且異買於溪叟慿貂裘因
嗟大不爲梁棟又歎殘不爲薪槱雨侵蘚澁得
石痩宜與夫子歸隱丘
　　　哀國子黃助教
儒者務欲博誦說窮冬秋衣裙未及解含珠以
見求閩稱黃夫子常恐學不流有徒如浮萍匝
匝圍刳舟聚書將萬卷載行無馬牛去年來京
師滿篋分寄投半在吳楚間半入趙衛􁐌昨日
大官薦青袍變綈裘今朝爲異物寸䘵與命讎
獨聞邯鄲公哀之使歛收曷其禀賦薄安得被
王侯旅殯欲焉託定將塟何州生爲四方遊死
當不擇丘豈必歸故鄕萬里過山頭
　　　沅江李氏書堂
船從洞庭來非賈卽遊宦宦賈事風檣誰能樂
清晏不如蓄書史萬古無與間上觀堯舜仁下
覽魏晉篡善惡彼旣殊智巧徒以辨君心於此
得用捨不自慢堂中羅高厨戸外望鳴鴈菰菱
可采掇魚鼈可釣汕卒歲身多餘世俗莫習慣
　　　張堯夫寺丞改塟挽詞三首
洛陽交舊裏過半巳凋殘在昔義投漆最先悲
闔棺誰知二紀水重卜九原安聞說塞門路白
楊風更寒
當時嗟遽沒二子未能言頻歲折丹桂買塋遷
陸渾重銘太史筆不替故人恩爲善有終慶此
焉天意存
舊墳爲潤齧新塜得山深斬木來荒路移松出
近岑黃鸝啼棘上玉女問泉音強作挽人唱儻
知哀感心
　　　讀黃節推卷
磊落黃從事清吟古氣多少年知任俠欲老解
登科辨起公卿坐時爲慷慨歌又持珠玉贈將
柰老貧何
　　　得陳天常屯田斑笻竹二枚
客𥘉西蜀來遺我䨇笻竹上有紅淚斑斷非湘
娥哭嘗聞帝䰟哀嚎血滴草木春露灑更新殷
痕侵粉緑截爲扶衰杖萬里出洛谷今來入我
手君勤意有囑區區四十年重趼生兩足冠丱
三男子且與詩書讀翁雖文章窮尚以字遮目
忍弃不以教携歸事樵牧故兹九節贈用助老
追逐楊朱非爲岐賈誼非爲鵩及其悲慟時豈
不沾盈掬揮之儻着物無迹染林麓因持此竹
紋勿歎前人獨
　　　送余少卿知睦州
青山峽裏桐廬郡七里灘頭太守船雲霧未開
藏宿鳥坡原將近見燒田養茶摘蘂新春後種
橘收包小雪前民事蕭條官政簡家書時問霅
溪邊
　　　夜直廣文有感寄曾子固
日暮蛛絲動月暗螢火明方兹歩庭戸浩然懷
友生友生將東歸泛若赴海鯨巳從龍門出不
慕朱鼈輕朱鼈過吳洲飛飛就東瀛沉浮未可
問名有萬里程湏憂小水魴勞勞將尾頳
　　　重送曾子固
楚澤多年一卧龍新春雷雨起鱗蹤誰知天上
爭騰躍偶落池中雜噞喁且自摧藏隨浪去何
當駕馭使雲從劉累只說古來有暫屈泥蟠莫
便慵
　　　寄題沈比部江州齊雲樓
逺目不高不可極朱樓要與浮雲齊江流萬古
平泱莽山雨一過寒凄迷賈客檣下望吹笛漁
郎浦前看斷霓佽飛射蛟水花伏高士種柳煙
條低羣鴈有時至自北洪潮到此不更西君家
隱侯有八詠風雅未盡留人題
　　　雲間月
明明雲間月皎皎莫可指雄烏與牡兎萬歲不
生子三旬後乃合徒用成甲癸焉見下土物長
養各私巳虵蝎滿窟隙嗣毒自未巳天地豈有
意盛德名不死
　　　依韻和梅龍圗觀小録
四百鸞皇羽翼成高低輕重出權衡他時俱作
公卿去誇是王家門下生
　　　送鮮于秘丞(侁)通判黔州
壺頭山下俗巴婦曲中聽汲井熬鹽白燒田種
榖青巖風來虎嘯江雨過龍腥事簡能談者楊
雄所草經
　　　依韻閻中孚職方暴雨幸凉
天津赫日欲焦拆西北風來斗减威太帝宫庭
無暑入大明冠佩退朝歸泠泠冷襲瑠璃簟弈
弈涼翻翡翠幃交扇不湏煩素手淋漓誰復汗
頻揮
　　　愛月
終夜每愛月見月常苦稀不雨卽雲晦何能藉
光輝儻有一夕明豈畏露濕衣素娥領玉兎孤
寡命亦微堂堂罕開耀多是半掩扉曾負萬家
望空似隨人歸一歲復一歲白髪思釣磯
　　　吕縉叔云永嘉僧希用隱居能談史漢
　　　書講說邀余寄之
奈苑談經者蘭臺著作稱吾儒不兼習爾學若
多能毎愛前峰好閑穿弊屐登定將修史筆添
傳入高僧
　　　依韻和王景彞馬上忽見槐花
六月御溝馳道間青槐花上夏雲山退朝側㡌
驚時晚近樹聞香暗詠閑新雨賈生車喜出舊
年潘岳鬢添班老慙太學無經術空飽虀鹽强
徃還
　　　送家靜寺丞知洛南
秦愛商於地信美洛水南銀鈆與丹砂鑿山民
爭貪蜀客善製錦當先務桑蠶衣老以及少使
煦如春酣摘𬞞有筍蕨釣庖有巖潭頗同故鄕
味將喜獲所諳
　　　和王景彞省中詠孤竹
愛此孤生竹碧葉琅玕柯結根丼泉裏豈必泰
山阿曾莫學兎絲徒以附女蘿風廻掃庭戸夜
月誰與過
　　　永叔内翰遺李太博家新生鴨脚
北人見鴨脚南人見胡桃識内不識外疑若橡
栗韜鴨脚類緑李其名因葉高吾鄕宣城郡每
以此爲勞種樹三十年結子防山猱剥核手無
膚持置宮省曹今喜生都下薦酒壓葡萄初聞
帝苑夸又復主第襃纍纍誰採掇玉椀上金鼇
金鼇文章宗分贈我巳叨豈無異鄕感感此微
物遭一世走塵土鬢顚得霜毛
　　　陸子履示秦篆寶(其文曰二十六年皇/帝盡并兼天下諸侯)
(黔首大安號爲皇帝乃詔丞相斯館/法度量則不一嫌疑者皆明一之)
秦旣并諸侯斯乃一度量鑄寶以永傳萬世俾
勿䘮精銅不生花小篆著丞相一沒咸陽宮千
秋事更王陸君居洛城客有來渭上曰因農人
耕發壤破古藏遂獲此物還文完字何壯始號
爲皇帝立語巳超矌意將愚黔首釁起危博浪
其後同玉璽不隨驪山葬今蓄於君家徒爾資
竒尚物以用爲珍異時皆似妄
　　　王屋高送王屋知縣孫秘丞
王屋山高無猿猱下有黃河水滔滔天壇半夜
見海白光動古邑雞先嘷雞先嘷絶吠􁄶巖居
林栖吏莫搔山膚有時得虞獵不比彘肉烹連
毛聞君今去將効陶縣前種柳芟蓬蒿不問公
田問民俗民安事簡教兒曹河南太守喜愷悌
如此可以無厭勞
　　　聽文都知吹簫(晏虞部遣/求一見之)
虞舜巳去蒼梧野秦女驂鸞無復下簫管人間
不解傳帝樂部中能亦寡欲買小鬟試教之教
坊供奉誰知者晏識文公始致來勸接賤生宜
强且乃呼側坐吹一曲驚顧頓嘶堂下馬吾妻
閨中聞不聞稚女扳簾笑嬌奼未敢多聽便遣
還贈飮單盃向身瀉
　　　雜言送王無咎及第後授江都尉先歸
　　　建昌
白袍來黃綬廻來跨蹇驢廻跨馬麻源三谷桂
花開江都作尉入風埃主人劉向西京才心如
明月無不照恐君巳到還鸞臺

宛陵先生集卷第五十三
宛陵先生集目録卷第五十三
　　送王介甫知毗陵　送曾子固蘇軾
　　送建倅沈太博　送王平甫擬離搔
　　送僧遊廬山　持國再遺竹笋
　　送僧惠思　送魯玉太博挽詞
　　蘇明允木山　哀國子黃助教
　　沅江李氏書堂　張寺丞改塟挽詞
　　讀黃節推卷　得陳天常斑竹
　　送余少卿知睦州　夜直廣文寄子固
　　重送曾子固　寄題江州齊雲樓
　　雲間月　和梅龍圖觀小録
　　送鮮于秘丞黔倅　和閻職方暴雨
　　愛月　縉叔邀寄永嘉僧
　　和景彞馬上見槐花　送家靜知洛南
　　和景彞省中孤竹　永叔遺李氏新鴨脚
　　子履示秦篆寶　送王屋知縣孫秘丞
　　聽文都知吹簫　雜言送王無咎及第
目録終
宛陵先生集卷第五十四
　　　　　　　　宋宛陵梅堯臣聖俞著
　　　依韻和王景彞憶秋
隴首欲看飛去雲槎頭安得卷輕輪流烏不轉
西邊日乗馬猶知果下人空渴魏臺氷在井從
悲楚客淚縁巾炎炎赫日偏憎老眼耳昬聾半
塞塵
　　　七夕永叔内翰遺鄭州新酒言值内直
　　　不暇相邀
詰朝持鄭醖向夕望星津俗意願添巧古心思
變淳予窮少陵老公似謫僊人獨對金鸞月宮
詞付小臣
　　　依韻和永叔乆在病告近方赴直道懷
　　　見寄二章
浴堂深殿近皇居秋夕詞臣直宿初宮女穿針
爭落月官奴持燭看殘書萬家乞巧心無盡斜
漢飛光望有餘枕上江山夢猶熟五更寒雨過
簾踈
玉轡瓏瓏岀絳宫青槐馳道曉煙中塵頭尚裛
洗車雨馬耳前趨吹鬛風聞說自將身許國不
湏仍以醉爲公我今才薄都無用六十棲棲未
歎窮
　　　文豹篇贈黃介夫
壯哉南山豹不畏白額虎澤霧毛雖雜鼮䑕朝
將具鬚暮爲乳文章子雲乆巳許還笑大夫費
五羖天子仗中儀勿舉尾與旂常願看取
　　　送韓欽聖學士京西提刑
王朝慎常刑恐民䧟非辟分命遣使車謬枉得
舉摘兼之勸農桑欲野無曠隙韓侯夙所志功
利豈止百茫茫唐鄧間荒土無牛跡邵閼廢未
乆柘陽仍舊白二地倘復營萬世不可易昔在
漢家時近親多占籍苟或非膏腴當應徙畿赤
毎念輒歎嗟未能俾盡畫天將富斯民事與願
不隔其易謂何如拾芥由琥珀我今送韓侯書
以贈無責
　　　送陸子履學士通判宿州
雷雨初過草木新汴堤楊柳緑隂勻巳看畫舸
遂流水不惜長條折與人淮境秋傳蠏螯美郡
齋凉愛蟻醅醇雎南莫乆留才子宣室歸來問
鬼神
　　　得福州蔡君謨密學書并茶
薛老大字留山峰百尺倒挿非人踪其下長樂
太守書矯然變怪神淵龍薛老誰何果有意千
古乃與竒筆逢太守姓岀東漢邕名齊晉魏王
與鍾尺題寄我憐衰翁刮青茗籠藤纒封𥿄中
七十有一字丹砂鐵顆攅芙蓉光照陋室恐飛
去鏁以漆篋緘重重茶開片銙碾玉白亭午一
啜驅昬慵顔生枕肱飲瓢水韓子飯虀居辟雍
雖窮且老不媿昔逺荷好事紓情悰
　　　韓子華吳長文石昌言三舍人見訪
當時載酒客共過草玄人今日一寒士能來三
侍臣竹門容大馬金絡照諸隣雞痩莫爲具阮
家依舊貧
　　　送吉老學士兩淛提刑
重本恤刑天子聖舟車持詔使臣賢部中漢吏
無冤獄葑上吳人益美田重過故鄕逢故老一
聞鳴鶴記山川不湏歌管唯詩酒况有餘杭白
樂天
　　　永叔内翰見訪(七月二十六日)
内相能來顧爲郞樂有餘兒童爭拂榻門巷劣
容車掩扇知秋意窺墻省舊書經年三枉駕未
與故人踈
　　　送石昌言舍人還蜀拜掃
紫微星宿何煌煌掖垣華閣上相當舍人亦與
泰階近兩兩聮裾如鴈行其間飛星入王壘天
子賜告歸故鄕錦韀金轡照棧去文園渴令難
可望楊雄位卑纔執㦸豈有爵禄多文章石公
官顯職且貴還家展墓酹椒漿太守趨塵里人
避岷山松栢風凄凉椎牛行酒與耆舊耆舊醉
歸呼此郞公置名分共其樂敦厚世俗時陶唐
郞呼只作曩日視安知鏘玉侍明光歸來却向
鳯池直詔言一岀稱廟堂廟堂蕭曹不草草潤
色鼓動辭琅琅鼇頭蓬萊便可到蜀人更賀烹
猪羊
　　　送劉元忠學士還南京
昔見相公登瀛洲今見公子爲校讐鯤鵬變化
三千載我生安得不白頭君前拜恩父前慶暫
向南都乗順流南都留守頗爲喜將吏入賀靴
聲遒酒與銀瓮羊臠炙上下和煦移凉秋歸來
却上柳堤路西風徤馬控花虬
　　　送潤州通判李屯田
過江始與風沙隔京口山連北固牢刺史丰儀
於體重邦人全伏此名高宴盤紫蟹方多味古
寺青林不厭遨定挈傳家舊圗籍漕河應莫費
吳艘
　　　寄題知儀州太保蒲中書齋
中條挿逺近黃河瀉直斜蒲坂之城在其涯渠
渠碧瓦十萬家官商工農各擾擾侯獨理齋窓
照紗侯方守邊聽胡笳滿屋蓄書凡幾車他年
不按清商樂亦莫學種東陵瓜老繫戰馬向庭
下厨架整娖齊籖牙朝聞鳴雞夕聞鵶眼昬秋
匣生銅花兒孫誦習且盈耳客來休論常山虵
　　　哭孫明復殿丞三首
魯國先生殁夷門吉士哀因讒君席逺時􁎚帝
恩該寂寞高宮啓悠揚茜旐廻昔賢皆不免松
下作寒灰
舊葉居東岱中年謁紫庭要塗無徃跡至死守
殘經詔許求遺藁朋隣與葬銘世人無怪我涕
淚爲之零
自古春秋學皆知不可過生前恩禮少殁後薦
章多妻子將焉託田園有幾何汶楊秋樹裏黃
鳥謾聽歌
　　　程文簡公挽詞三首
嘗預巖廊政終爲社稷臣作藩安舊俗飮酒得
賢人塟禮鐃蕭咽明儀幣馬陳泉堂一經掩原
上只麒麟
將相榮難及唐虞世巳遭名將官愈大節固位
同高哀悼王朝輟鐫埋史筆操空山伊水外松
栢冷蕭騷
關塞秋雲冷伊川苦霧隂薤歌金鐸碎蒿里石
宮深燃漆爲長夜栽松作茂林空留舊冠劒家
廟四時心
　　　送李殿丞通判蜀州
嘗聞蜀國海棠盛因送李侯宜有詩日愛西湖
照空錦醉看春雨洗燕脂郡無公事中園樂民
喜羣邀匝樹窺望帝鳥啼空有血相如人恨不
同時晨鮮深淺非由染解賦才華未得知聞說
趙高今巳老試教圗畫兩三枝
　　　八月十夜廣文直聞永叔内當
聞向蓬萊蓿鼇峰第幾層秋聲暗葉雨殘夢空
堂燈推枕感孤鴈抽琴彈壞陵誰知廣文直桃
簟冷於冰
　　　和公儀龍圖新居栽竹二首
八月竹根移要雨逢隂便向阮家求請公静聽
蕭蕭葉斗變江南一夜秋
都城有地誰栽竹只見寒樗與老槐聞種琅玕
向新第翠光秋影上屏來
　　　贈京西陳郎中
忽枉乗軺車鏘然響金轡駐軫與我言琅琅有
深意乃知故相家事業巳不墜信哉渥洼種千
里可立致顯祖實令君名聲取高位伯叔與懿
考聮榮重當世于今多昆孫朱紫紛曵地勉勉
崇令德蘇李著難至
　　　送董著作知北海縣
君嘗佑王屬議平天下刑岀宰得古邑農鋤多
帶經素琴伴飮酒緑蘚生訟庭舉首望海鴈高
懷在青冥
　　　送王微之學士知池州
秋江渺然生寒潮北風吹帆上青霄旗脚舒舒
戰紅鬛旗心閃閃交皂鵰檣下徤兒發金鐃屋
上鸞僮鳴紫簫岸傍舟人望且拜溪口直入當
高譙正聞皷角波動搖齊山舞翠挹岧嶤郭西
猛虎夜莫入太守號令如怒飈長戈椿爾喉長
刀斷爾腰牙兵將吏無敢囂新威烈烈野火燒
　　　讀永赦集古録目
古史書不足磨璞鐫美辭周宣石鼓文巳缺秦
政嶧山字苦隳西漢都無半畫在黃初而上猶
得窺下及隋唐莫可數奇言偉迹恐所遺信都
力粘大小軸集十爲秩仍第之隨目證訛甲癸
推青編是非皆究知有益於古今不疑碑雖滅
絕事弗移後人覽録尚若披信都用意無窮期
天灰地燼乃終畢信都信都名愈出
　　　依韻和永叔秋日東城郊行
郊原物老莽然中寓興驅車向國東夾道名園
迷屈曲壓枝秋實亂青紅寒畦覆緑將收菜野
蝶䨇飛尚繞叢田父欣來問行幸依稀還似闘
鷄翁
　　　送王景彞學士使虜
持節共知過碣石衘蘆相背有飛鴻地寒狐腋
着不暖沙闊馬蹄行未窮隴上牛羊衝宻霰帳
前徒御立駿風歸時莫問程多少却到河湟杏
蕚紅
　　　哭王幾道職方三首
前罷邯鄲守孤高與世違青雲舊知在白首故
園歸旣沒無兒女元貧只帳幃平生洛陽友從
此更應稀
我今過五十萬事日消磨熟識世間寡故交泉
下多葉秋知易隕松耐竟如何嘗亦悲前哲荒
墳野䑕窠
得君音信近安穩在緱山不是國醫悞寧辭蜀
道艱終然有脩短猶免歷間關便作千秋别霑
襟沸淚班(君當入西川官雖抱病無由免待闕/於緱氏因衂血國醫以藥下之乗虛)
(而/卒)
　　　依韻和楊直講九日有感
也持黃菊蘂時望白衣人苜蓿從來厭茱茰却
乍親護霜雲不散吹㡌客何貧莫要悲搖落秋
花更勝春
　　　王侍講原叔挽詞三首
衣冠今盛族蘭玉舊嘉聲博古無遺悞遭時有
重名䰟輿臨水發靈馬向郊鳴歸塟商丘外森
森栢巳成
稽古逢堯舜鏘金侍冕旒生員尊鄭學子舍預
䕫謀翰苑事猶著岱宗䰟巳遊無情是天地玉
樹掩蒿丘
丹旐秋風急清笳曉月寒明衣裛草露素士挽
桐棺行哭賓徒盛觀儀里巷殫空餘舊編在千
載莫能刋
　　　送公儀龍圗知杭州
在昔漢中微我祖入吳門公今領名都千騎擁
高軒與古異岀處素節古本原江觀白馬潮水
花長鯨奔山飄月桂子天香一國繁壯竒巳若
此纎侈尚亦存舊聞其風俗色易而柔温太守
朝駕車閭巷焚蘭蓀太守暮還府燈燭照旗旛
清歌延冠蓋廣湖浮酒樽成都與餘杭天下莫
比論彼爲公故鄕此爲公偃藩吏民宜寡事愷
悌有謠言
　　　和楊直講夾竹花圗
桃花夭紅竹淨緑春風相間連溪谷花留蜂蝶
竹有禽三月江南看不足徐熈下筆能逼真壐
素畫成纔六幅蕚繁葉宻有向背枝痩節踈有
直曲年深粉剥見墨縱描冩工夫始驚俗從初
李氏國破亡圗書散入公侯族公侯三世多衰
微竊貿檐頭由婢僕太學楊君固甚貧直縁識
别爭來鬻朝質綈袍暮質琴不憂明日鐺無粥
裝成如得驪頷珠誰能更問龍牙軸竹真似竹
桃似桃不待生春長在目
　　　送李端明知河中府
才業人終服聦明帝所聞來希叚干木去識大
馮君金絡鳴津口朱旗點鴈羣山河虞舊國簫
鼓漢橫汾古堞臨秋月高樓等白雲應同羊叔
子緩帶隔囂氛
　　　依韻和永叔内翰西齋手植菊花過節
　　　始開偶書見寄
晝惜日易沉夜惜月易曉重陽種菊花此意爾
大好所嗟時節晚又失澆培早開榮獨是遲造
化徒費巧霜前擁繁蕚籬下同隕槁微根發再
緑復笑王孫草莊生語鵬鷃樂不計大小能齊
乃有餘但恐知者少常愛阮嗣宗遇酒醉則倒
杯中得賢趣世上逐金裊
　　　依韻和丁學士陪諸公城東飮
黃花秋草滿荒臺䏈馬鳴珂未欲廻上苑自將
馳道隔高林空望白雲開薦肴巳去紗籠羃賜
醖新從蟻甕來天氣正清風景好重門雖禁不
辭杯

宛陵先生集卷第五十四
宛陵先生集目録卷第五十四
　　和王景彞憶秋　永叔七夕遺新酒
　　和永叔見寄　文豹篇贈黃介夫
　　送京西王提刑　送陸學士宿州倅
　　得君謨書并茶　三舍人見訪
　　送吉老兩淛提刑　永叔見訪
　　送石舍人還蜀拜掃
　　送劉學士還南京　送潤倅李屯田
　　寄題儀州書齋　哭孫明復
　　程文簡公挽詞　送蜀倅李殿丞
　　聞永叔廣文直　和公儀新居栽竹
　　贈陳京西郞中　送董著作知北海縣
　　送王學士知池州　讀永叔集古録目
　　和永叔秋日郊行　送王學士使虜
　　哭王職方　和楊直講九日有感
　　王侍講原叔挽詞　送公儀龍圗知杭州
　　和夾竹花圖　送李端明知河中府
　　和永叔西齋植菊　和丁學士　目録終
宛陵先生集卷第五十五
　　　　　　　　宋宛陵梅堯臣聖俞著
　　　依韻和池守王微之訪别
君榮初出守我老未東歸病眼生花早蒼毛似
葉稀徃還從更少談笑暫相依不及秋鴻翼能
隨向楚飛
　　　寄題資州錢固秀才道勝堂
醮壇舊山下高卧一儒生有室羅經籍無心取
組纓芋肥收歲計柑熟􁆾霜晴暫向京都見添
書入蜀城
　　　送黃國博知撫州(緘)
逆水乗風上蒲帆滿挂檣日行知幾里江渺不
分疆宿浦隨潮入逢人問路長臨川十萬戸勸
勞執壺漿
　　　觀韓玉汝胡人貢奉圖
時世重古不重新破圖誰畵舊胡人臂鷹捧盤
犀利水鐵鎻獅子同麒麟翹翹雉尾挿頭上深
目鉅鼻青搭巾塗朱點緑筆畫大筋骨怒露蠻
祠神茜袍白馬韓公子從何得此來秘珍定應
海客逺爲贈中國未覩難擬倫公子自言吳生
筆吳筆精勁痩且勻我恐非是不敢贊退歸書
此任從嗔
　　　送韓文饒贊善宰河南
退之曾作河南宰韓氏于今又見君縣政從來
人有望家聲不墜世多文後池分洛貯藍水高
檻看嵩迷嶺雲主簿堂前七葉樹手栽應莫巳
刳焚
　　　送刁秘校授漣水主簿歸四明省親
桂得嫦娥枝婦得黃姑女直歸東海頭翁嫗笑
相語何當却之官古縣入平楚莫嫌簿書繁百
事由區處
　　　依韻和永叔戲作
琵琶轉撥聲繁促學作饑禽啄寒木木蠧生蟲
細穴深長啄歊鑑未充腹攏弦疊響入衆耳發
自深林答空谷上弦急逼下弦清正如螳螂捕
蟬聲坐中賔歡呼酒飲門外客疑將欲行主人
語客客莫去彈到古樹裂丁丁内賔外客曾未
聽乍聞此曲無不驚還憶昭君入胡虜烏孫帳
下邊馬鳴安知如今有樂事能使女奚飛玉觥
女奚年小殊流俗十月單衣體生粟言事關西
楊廣文廣文空腹貪教曲曲竒譜新偷法部妙
在取音時轉軸翰林先生多所知又笑畫圗收
滿屋不肯那錢買珠翠任從堆挿堦前菊功曹
時借乃許出他日求觀龜殻縮我嗟老鈍不如
渠幸得交朋時借娯但樂休計有與無
　　　送吳仲庶殿院使北
漢朝重結單于好歲遣名臣禮數增紫䑕皮裘
從去着飛龍廐馬借來乗天寒將遇磧中雪鼻
息暗添髭上冰定見南鴻起歸思家書欲寄不
堪慿
　　　送吕沖之司諫使北
虜人多竊朝廷禮譯者交傳應對辭羊酪調羮
尊漢使氊堂舉酒見閼氏曚曚白日穿雲出漭
漭黃沙作霧吹知去燕京幾千里胡笳亂動月
明時
　　　送孫隱之都官通判秀州
柳條初落盡不拆意徘徊泛汴趨殘水到吳看
早梅無耽聽鶴淚有信寄鴻來聞說閭亭改靈
光化劫灰
　　　依韻和王平甫見寄
兄爲太守兩輪朱仲泛吳人燕尾艫且看洞庭
多橘柚莫懷江國有枌榆少遊山水殊非俗老
愛詩書又似愚百事輸君休問我風沙不比在
雲湖
　　　得王介甫常州書
斜封一幅竹膜𥿄上有文字十七行字如痩棘
攅黑刺文如温玉爛虹光别時春風吹榆筴及
此巳變蒹葭霜道途與弟奉親樂後各失子懷
悲傷到郡紛然因事物舊守數易承蔽藏捜姦
證􁁴若治絮蚤虱盡去煩㸑湯事成條舉作書
尺不肯勞人魚腹將魚沉魚浮任所適偶能及
我爲非常勤勤問我詩小傳國風纔畢葛屨章
昔時許我到聖處且避俗子多形相未卽寄去
慎勿怪他時不惜傾箱囊知君亦欲此從事君
智自可施廟堂何故區區守黃卷蠧魚尚耻親
芸香我今正值鴈南翔報書與君倒肺腸直湏
趂此筋力强炊粳烹鱸加桂薑洞庭緑橘包甘
漿舊楚黃橙線作瓤東山故游携舞娘不飮學
舉黃金觴谿如罨畵水泱泱刺船靜入白鷺傍
菱葉巳枯鏡靣凉月色飛上白石牀坐看魚躍
散星芒左右寂寂夜何長烏棲古曲傳吳王千
年萬年歌未央莫作腐儒針膏盲莫作徤吏繩
餓狼儻如龔遂勸農桑儻如黃覇致鳯皇來不
來亦莫愛嘉祥
　　　司馬君實遺甘草杖
美草將爲杖孤生馬嶺危難從荷蓧叟寧入化
龍陂去與秦人采來扶楚客衰藥中稱國老我
懶豈能醫
　　　逢雷太簡殿丞
長安初見君君頷微有鬚後於河内逢秀峻美
髯胡又㑹在桐鄕談詩多孟盧學書得天然鐘
王不能奴荏苒三十載邂逅遇京都朝接北扉
飯暮應西垣呼坐中如夢寐相語故人無昔由
處士召胸懷開廟謨今看髭巳白議論耻非夫
拜章陳時事皆與相意符其識固不淺其用當
亦殊人多惜老大我復歎覉孤終朝重相笑爲
君傾酒壺
　　　雷太簡遺蜀鞭
蜀道山之峭壁兮如快刀一削平無痕其間春
雷驚龍走竹根迸石垂虺尾骨節痩宻風霜吞
野夫采之縋懸蔓分寸脫死持還奔他人不可
得此物乃重太守公侯孫獻來一錢不肯要只
吃斗酒抱歸村太守立性豈謟貴將贈故人唯
義存我騎痩馬固莫稱破韀爛轡沙塵昬明日
試執趨君門孰不怪視竊笑言
　　　得雷大簡自製蒙頂茶
陸羽舊茶經一意重蒙頂比來唯建溪團片敵
湯餅顧渚及陽羡又復下越茗近來江國人鷹
爪夸䨇井凡今天下品非此不覽省獨荈乆無
味聲名謾馳騁因雷與改造帶露摘牙頴自煮
至揉焙入碾只俄頃湯嫰乳花浮香新舌丼永
初分翰林公豈數博士冷醉來不知惜悔許巳
向醒重思朋友義果决在勇猛倐然乃以贈蠟
囊收細梗吁嗟茗與鞭二物誠不幸我貧事事
無得之似贅癭
　　　送吕寺丞希彥邠州僉判
自有仲宣樂從軍仍近親關河歷周鄭風雪過
咸秦原上方驅馬鞍傍忽起鶉世家傳釣玉重
問渭川濵
　　　送施司封福建提刑
命使得才臣欽刑聖主仁銅苗休問發田種去
教親白茗出溪上紅焦連海濵輕車莫道逺詔
意重生民
　　　江鄰幾暫來相見去後戲寄
低頭拜我蒼髯翁來如飛鳥去如風一夕共飮
斗柄北平明巳向函關東衆中舊騎跛鼈馬塞
下新買連錢騘疾驅似逐鄧林日不肯暫住行
何窮
　　　送徐無黨歸婺州
吳蠶吐柔絲越女織美紈機杼固巳勤刀尺誠
獨難裁縫失分寸長短爲損殘嘗聞仲山甫能
補帝衮完衮完民衣足天下無苦寒徐從信都
學染翦宜弃冠彼實山甫徒爾亦非綷剜東歸
道自勝人誰故時看
　　　依韻和永叔内翰酬寄楊州劉原甫舍
　　　人
東望淮海間恨無鴻鵠羽鴻鵠日巳飛風雪歲
將暮憶聽談老莊逹生無恐懼我今齒髪踈何
異樹有蠧辭别不必道俛仰巳成故書問雖惟
爲夢寐則徃屢乗桴思仲尼好勇慙季路願希
隆中卧不是邀三顧二公廊廟才酬寄封尺素
臯䕫乆相稱舜禹時巳遇舉杯向明月此意聊
可寓
　　　和韓欽聖學士襄陽聞喜亭
亭欄下望漢江水淨緑無風寫鏡明日脚穿雲
射洲影槎頭擺子出潭聲檣帆落處逺鄕思砧
杵動時歸客情使者徘徊有佳興高吟不減謝
宣城
　　　許仲途屯田以新詩見訪
許氏世工詩渾棠格力微獨能兼古律無不是
珠璣捧卷光蓬室停車照竹扉陽春復高調自
昔和人稀
　　　答祖擇之惠黃雀鮓
李白勸爾莫逐炎洲翠亦莫近吳宮燕爾不聽
此言禍患今乃見吳火時雖無越羅日生變空
知稻粱肥豈悟盃盤薦我不聞爾聲謬成先生
饌咀嚼勿言非雉鴈猶充饍
　　　覽顯忠上人詩
昔讀逺公傳頗聞高行僧廬山將欲雪瀑布結
成冰㝷跡數百載歷危千萬層師來笑賈島只
解詠嘉陵
　　　依韻和吳長文舍人􁕠雪懷永叔内翰
紫禁低雲拂綺櫳西垣人憶玉堂翁撚髭覔句
方傳詠着樹成花尚舞空不管因風吹塞外任
教飛片落杯中曉來城郭遮無路阮藉驅車莫
歎窮
　　　送王巖夫秘校通判滑州
昔聞信都侯嘗作畵舫齋空戸兩向闢罇席長
對排左顧樹若岸右盼堵成崖旣無風波虞但
與物景諧一從信都去來者趣意乖屋室改庫
廐花木爲薪柴君當訪其蹟更葺安舊牌記石
儻尚在塵土加洗楷然後釀井泉吟醉前人偕
寄言靈河守高此别乗懷
　　　和宋次道答弟中道寄懷
陸家兄弟苦西東黃耳傳書近巳通共歎流年
同轉轂各驚華髮似飛蓬河冰夜合知霜勁塞
霧朝開見日紅臘盡春來又相逺江南江北望
歸鴻
　　　元日閤門拜表遇雪呈永叔
六花隨表拜東廂庭下遙呼萬歲長王㑹圗中
陳璧馬漢官儀裏濕旂常因風亂絮霑螭首似
鵠輕毛落井床素髮垂冠少顔色衆人休笑老
爲郎
　　　王樂道太丞立春早朝
近臣頭上黃金勝殿前拜賜東風應􁑯牙䟽甲
蔟春盤肉抹長絲何亘亘寛衣武卒轝至庭人
歸下筯殊難稱我家無火甑生塵㡜柳綵花空
着興空着興將底爲但願得米資晨炊不管飛
霙與麥宜千官隊中身最卑五日一謁前旒垂
　　　上元夕有懷韓子華閣老
一歲老一歲新年思舊年東樓嘗共望九陌聽
爭先白髪更中笑舞姝應轉妍追隨都巳倦强
對月明前
　　　錢君倚學士日本刀
日本大刀色青熒魚皮帖欛沙點星東胡腰鞘
過滄海舶帆落越棲灣汀賣珠入市盡明月解
絛換酒瑠璃缾當壚重貨不重寶滿貫穿銅去
求好㑹稽上吏新得名始將傳玩恨不早歸來
天䘵示明游光芒曾射扶桑島坐中燭明魑撇
遯吕䖍不見王祥老古者文事必武備今人襃
衣何足道干將太阿世上無拂拭共觀休懊惱
　　　依韻和杭州梅龍圗入淮見寄
東都車馬苦飛霾南國桅帆喜過淮船背挿旗
風自展沙頭迎浪雪相排白魚巳薦糟增味紅
稻新炊粟厭懷定似謝公吟逺岫錢塘應合有
高齋
　　　送周直孺秘校和州都曹
箭頭破賊棄不爲筆端射策取桂枝殿前脫袍
改舊色庭下折腰丼去時歷陽郡小太守好督
郵官閑衆吏嬉江邊竹園啼竹雞竹裏種花春
過遲東望望夫雲脚垂煙雨隔岸風檣欹濕鴈
不起沙上斯君思歷亂如盎絲
宛陵先生集卷第五十五
宛陵先生集目録卷第五十五
　　和池守王微之訪别
　　寄題資州道勝堂　送黃國博知撫州
　　觀玉汝貢奉圖　送韓善宰河南
　　送刁主簿　和永叔戲作
　　送吳殿院使北　送吕司諫使北
　　送秀倅孫都官　和王平甫見寄
　　得王介甫常州書　司馬君實遺甘草
　　逢雷太簡殿丞　雷太簡遺蜀鞭
　　得太簡蒙頂茶　送邠州呂簽判
　　送福建施提刑　戲寄江隣幾
　　送徐無黨歸婺　和永叔寄劉舍人
　　和襄州聞喜亭　許屯田新詩見訪
　　答祖擇之恵鮓　覽忠顯上人詩
　　和吳舍人對雪　送滑倅王秘丞
　　和次道答第寄懷　元日閤門拜表遇雪
　　王太丞立春早朝　上元夕懷子華
　　錢君倚日本刀　和梅龍圗入淮見寄
　　　送和州周都曹

目録終
宛陵先生集卷第五十六
　　　　　　　　宋宛陵梅堯臣聖俞著
　　　送謝師厚太博通判汾州
嚬官吳越飽稉稲况住南陽多水田北登太行
入汾曲正獲𥝧稏秋風前晉人朴厚自寡訟軟
炊玉粒河鱗鮮君方少壯齒頰徤甘美不負經
腹便有意南飛寄我信滿川鳴鴈下連連
　　　依韻和永叔都亭館伴戲寄
去年鏁宿得聮華二月墻頭始見花今日都亭
公感物明朝太學我辭家
　　　送李君錫學士使契丹弔慰
昨日匈奴來告哀殿門不識桃花開今聞君去
作弔使正值鴈嘷從北廻風捲黃雲無逺近山
留白雪猶枯荄歸㸔車馬汗流沫逃暑爲傳河
朔杯
　　　送邵裔長洲主簿
姑蘇城頭烏哺時長洲草緑春袍歸魯桑葉小
蠶出遲吳田水暖牛耕肥里胥爭迎縣寮喜入
門先自易綵衣拜親然後及王事簿書豈得長
相鞿
　　　送薛公期比部歸絳州展墓
風雨梨花殘松栢墓門晚嗣子千里駒羊腸九
折坂春裘不畏寒行路未爲逺舊來河内守父
老將衣挽
　　　送次道學士知太平州因寄曾子固
春浦楊花撩亂飛春江魮魚來正肥采石新林
兒女去茭白蒲牙艇子歸歸令煮魚不得熟巳
望使君船上磯上磯亦不待潮應爭牽篾纜泥
汚衣姑熟(溪/頭)搥大皷紅抺靴刀趨俯僂牙兵可
擬岸傍蘆森森甲立雄南土更得西州謝法曹
新詠定多傳樂府
　　依韻和劉原甫舍人楊州五題
　　　時㑹堂二首(歲貢蜀岡茶似蒙/頂茶能除疾延年)
今年太守采茶來驟雨千門禁火開一意愛君
思去疾不縁時㑹此中杯
雨發雷塘不起塵蜀崑岡上暖先春煙牙才吐
朱輪出向此親封御餅新
　　　竹西亭
結雨竹西若若川楊州歌吹思當年劉郞若向
風前唱夢入青樓事罔然
　　　春貢亭
夢谷浮船穩且平泊登岡頂看茶生始從官屬
二三軰時聽春禽一兩聲
　　　蒙谷
茗園葱倩與山籠一夜春雷發舊叢五馬留連
未能去土囊深處路微通
　　　崑丘(寺卽煬帝離宫)
隋家宮殿昔初成不道荒凉獸迹行今日知來
高處望山川興廢使人驚
　　　送江隂簽判眺太祝
去無珠履爲上賓進船申浦憶春申江田挿秧
鵓姑雨絲網得魚雲毋鱗青天折桂香未滅紫
豉煑蒓甘更新平時况可樂風月吳物信美聊
前陳
　　　送眺質夫太丞知深州
蕪蔞問古亭春入饒陽城豆粥君王逺壺漿刺
史迎地凉宜牧馬塞近慣調兵爲寄井泉石老
來思目明
　　　送少卿知宣州(先歸霅上)
汴水清明下宣城太守行鴨頭吳蕩緑燕尾楚
船輕族本三陽重詩從小謝清州民還最喜門
下舊通名
　　　送朱表臣職方提舉運鹽
蜃竈煑溟㴾航醎播楚越官榷利言盈盗販弊
相汨連艘以轉致攪灰或沉沒雖使日鞭黥未
易窮姦窟朝廷用朱侯提職欲無闕侯因許專
畫拜跪陳其說曰臣有更張敢以肝膽竭荆湘
嶺下城恃逺不畏罰堂堂事私賈遮吏遭驅突
願使商自通輸金無暴猝淮江且循常約束備
本末國用必餘資亭民無滯物事下丞相府論
議不可㧞從之東南蘇拒之財賦遏聽侯侯徃
施所便黔黎活五味旣和調萬里銷狂悖汴水
桃花時犀舟順流發過淮逢絮魮泊岸採蘆蕨
挂帆趨浪頭應不勞歲月
　　　依韻和李君錫學士北使見寄
行色見車馬爲之具壺觴暫辭丼泉宮逺奉左
賢王蒙茸春裘薄匼匝金絡光唯知君命重不
數沙路長魯酒雖入脣胡笳易廻腸歸來立螭
頭言動書不忘
　　　送張山甫秘校歸緱氏
去年來折桂今年來娶婦得意春風前還家寒
食後蓬巷閙雞犬藤花䕃井臼緱山白醪醇重
酌高堂壽
　　　送江東轉運楊少卿
世言楚使者乃是漢名卿曾是察黃綬但能勤
列城江山無改故草樹幾更榮有意息民甚不
同求羡盈
　　　宜春宴射篇李駙馬請賦雜言
風雨未過桐華時宜春苑中棃蕚披天子賜宴
羣臣嬉少年都尉方追隨暮歸遲喜聮留後兄
弟䨇弓射熊皮侯宗戚族坐上少伯仲相顧驚
恩私鳯皇樓高玉簫吹金絡駮馬不肯騎自戒
危溢作後規何郎莫媿書與詩
　　　送王樂道太丞
相如旣擊劒仲宣亦從軍二人當其時皆以能
賦聞韓公守武垣犀兵若屯雲幄中欲寄畫才
智莫有君請之天子所朝奏夕離羣爲沽斗酒
飮爲買赤鯉焚魚盡酒亦盡醉起衣袂分
　　　送楚屯田知扶溝
客亭多少路花信幾畨風折柳贈新翠種桃思
舊紅淵明節巳異潘岳趣還同政治有餘力歸
來辭賦工
　　　吕山人同荆供奉見過
街上春泥踏始開山人忽同供奉來老奴行遲
報我晚怒氣欲㧞庭中槐聞說道心調伏乆等
閑休要起嫌猜
　　　觀劉元忠小鬟舞
桃小未開春意濃稍頭緑葉映微紅君家歌管
相催急枝弱不勝花信風
　　　次韻奉和永叔謝王尚書惠牡丹
大梁有公子洛陽有游俠昔時意氣相慿陵不
問興亡事栽挿栽紅挿緑闘青春春風與開春
雨䬃兩都富貴不相殊走馬㝷芳何合雜只聞
年少競爭先摘葉嗅花身更捷安知遺愛舊留
守馳獻百葩心浥浥尚書最重歐陽公盈盤分
去蜂偷獵但能爲樂飮醇酒何必署名黃𥿄牒
翰林職清文字稀不比外官煩應接曩公爲花
曾作譜端相用意隨蝴蝶擬王擬妃姚與魏歲
歲年年千萬葉還將顔色定高低緑珠雖美猶
爲妾從來鑒裁主端正不藉娉婷削肩脾舊品
旣著新品增偏惡妬芽湏打拉嘗憶同朋有七
人毎失一人淚縁睫唯我與公今且存無復名
園共携榼公因尚書戴紅紫白髪欺公生匼匝
磨墨揮毫興不衰作詩坐使劉曹怯副本能傳
幸一觀口誦舌搖徒囁囁
　　　送王郎中知江隂
持歸漢省青綾被去看吳都白馬潮疊皷渡江
寒浪伏鳴鐃入境野雲飄魚穿楊柳誇鮮膾人
采芙蓉學細腰家有二槐爲太守弟兄誰似李
文饒
　　　送閻仲孚郞中南游山水
蜀山難於上青天聞之李白爲舊傳蜀客徃返
曾又然奇峰又與三峽連巫陽神女暮爲雨飛
入楚臺王夢􁇁相如楊雄不道此宋玉景差其
賦偏西州才子邯鄲守懷章徃代尚踰年家住
岷峨多此宦乗閑因借下江船未浮洞庭沅湘
去還探禹穴希馬遷春申樓觀巳不見子胥怒
濤猶滿川錢塘太守同鄕里一見君來顔巳喜
甘饌香脆與君游詩貯篋囊携不起浣沙溪頭
西子家自㝷錦石菖蒲花掃歸成都與士誇君
平曾巳悟星槎
　　　次韻和永叔嘗新茶雜言
自從陸羽生人間人間相學事春茶當時採摘
未甚盛或有高士燒竹煑泉爲世誇入山乗露
掇嫰觜林下不畏虎與虵近年建安所出勝天
下貴賤求呀呀東溪北苑供御餘王家葉家長
白芽造成小餅若帶銙闘浮闘色頂夷華味丼
廻甘竟日在不比苦硬令舌窊此等莫與北俗
道只解白土和脂麻歐陽翰林最别識品第高
下無欹斜晴明開軒碾雪末衆客共賞皆稱嘉
建安太守置書角青翦包封來海涯清明纔過
巳到此正是洛陽人寄花兎毛紫盞自相稱清泉
不必求蝦蟇石缾煎湯銀梗打粟粒鋪靣人驚
嗟詩腸乆饑不禁力一啜入腹鳴咿哇
　　　次韻和再拜
建溪茗株成大樹頗殊楚越所種茶先春喊山
搯白蕚亦異鳥觜蜀客誇烹新闘硬要咬盞不
同飮酒爭畫虵從揉至碾用盡力只取勝負相
笑呀誰傳䨇井與日注終是品格稱草芽歐陽
翰林百事得精妙官職况巳登清華昔得隴西
大銅碾碾多歲乆深且窊昨日寄來新臠片包
以　蒻纒以麻唯能䞉啜任腹冷幸免酩酊冠
弁斜人言飮多頭顫挑自欲清醒氣味嘉此病
雖得優醉者醉來顛踣禍莫涯不願清風生兩
腋但願對竹兼對花還思退之在南方嘗說稍
稍能㗖蟇古之賢人尚若此我今貧陋休相嗟
公不遺舊許頻徃何必絲管喧咬哇
　　　送許當職方通判泉州
乳烏不逺飛乳獸不逺游異類尚有戀人獨安
所求許侯恰爲郡乃甘貳一州得以奉䨇親時
物供膳羞竹箭水順疾紅旗挿歸舟歸舟莫苦
急睢陽多舊儔丞相正喜士樽酒應爲留清源
六千里到日魚蟹秋
宛陵先生集卷第五十六
宛陵先生集目録卷第五十六
　　送分倅謝太博　和永叔都亭舘伴
　　送李學士契丹奠慰
　　送長洲邵簿　送薛比部
　　送次道學士知太平
　　和原甫楊州五題　送江隂眺太祝
　　送提舉朱職方　送眺太丞知深州
　　送少卿知宣州　和李學士北使見寄
　　送張秘校歸緱氏　送江東楊轉運
　　宜春宴射篇　送王太丞􁧤州辟
　　送楚屯田知扶溝　吕山人同荆供奉
　　觀元忠小鬟舞　次韻奉和永叔
　　送王郎中知江隂　送閻郎中游山水
　　次韻和永叔嘗新茶
　　次韻再和　送泉倅許職方
目録終
宛陵先生集卷第五十七
　　　　　　　　宋宛陵梅堯臣聖俞著
　　　送葛都官南歸
不羡新爲赤縣尹惟羡暫向江南歸江南羃羃
梅雨時風帆差差並鳥飛􁉞竿夾岸長若桅水
籠畜魚鮮且肥家在千山古溪上先應喜鵲噪
門扉
　　　楊樂道留飮席上客置黃紅絲頭芍藥
洛陽賣牡丹江都買芍藥賣與富人歡買爲遊
子樂萬絲必同心千葉必同蕚五色相淺深百
金相厚薄栽培動經年風雨便成昨蕭條洛陽
城索寞江都郭頼有一春花能無十千酌朝看
門擁車暮見門羅雀嘗聞月底人欲把月桂斫要
使清光多四海意開廓我亦愛明月常滿不願
落上弦過楊侯乃值寒雨作共飮三四人不覺
傳鳴柝持葩金谷豪朱黃何灼爍還思溱洧上
士與女相謔實此香草芳請我賦其略酒䦨爲
追詠思拙筆屢閣
　　　項羽
羽以匹夫勇起于隴畝中遂將五諸侯三年成
覇功天下欲滅秦無不慕強雄秦滅責以德豁
逹歸沛公自矜奮私智奔亡竟無終
　　　送陳郞中知和州
藹藹尚書郞出爲二千石伯父歷將相兄弟皆
烜赫前罷永嘉守民俗遮阡陌獨將海松歸夸
與都下客今去烏江邊寂寞空舊跡當求虞姬
草無風舞隨拍城頭可曠望千里波月白俱助
使君歡平時遺吏責
　　　送薛十水部通判并州
并州自古近胡地牛酒常行十萬兵少尹曾爲
五府辟將軍况有舊家聲桑麻故巳知風俗丘
隴何湏訪姓名聞說至今猶好馬試求安穩衆
中行
　　　寄題西浴致仕張比部靜居院四堂
張侯歸靜居堂宇結四隅堂中何所有書畫羅
籖厨四堂各異名名異義亦殊夷心與㑹眞内
以道德娛清白及金蘭外爲子孫模西南夜落
蟾東北朝生烏天門風相通盛衰理可無舊爾
松檜樹間之花石株雨晴氣候佳隣里或來俱
遣摘班林筍共持香粳盂飯畢循徑行不使僮
僕扶所至舊衣坐遍歷日過晡時遇園果熟丼
漿而粉膚就枝掇鮮美咀味銷氷酥以此樂歲
月豈是忘形軀禮法不我弃勞吝不我紆上不
媿二踈下不泛五湖自有逍遙趣幸世遭唐虞
　　　送洪秘丞知太寧監
三峽蠻溪上千山楚俗兼婦人樵入市官井貨
專鹽魑魅或爲患獼猴常可嫌君能厚風化男
子使腰鎌
　　　送江西轉運馮廣淵學士
五月江南行南風江惡遡乗潮雖有信不過湓
城去船經香爐峰峰前湏暫住三年少尹勞始
得看瀑布到官未必閑舉察憂財賦廻思廬山
傍塵土巳生慮尚存滕王閣無忘一登顧
　　　依韻和永赦景靈致齋見懷
翰林文字本雄强况復齋祠向静坊高樹黃鸝
無去意深廊朱幕動微凉不嗟門外塵沙苦只
覺壺中歲月長庭下隂苔未教掃榴花紅落點
青蒼
　　　雜言送當世待制知揚州(馮)
廣陵老人爭持壺酒朝言送少年使君暮言迎
少年太守少年俱是玉墀人文章快利生銅吼
莫作蕪城賦事徃復何有莫聽嵇康琴商聲豈
堪乆今當太平非不偶星宿煌煌羅北斗揚州
古富變荒凉萬俗一心依父母地包淮海江湖
寛貨走荆吳楚越厚開釀刲羊願遇賓天下沄
沄不輕口
　　　送蘇公佐屯田知單州
栢上有羣烏一烏飛向東方棲城頭與人司吉
㐫八月禾巳穫九月黍巳舂競持美酒相慶樂
年豐借問何能爾時平無困窮
　　　王平甫惠畵水卧屏
臨流别君時羡君觀吳潮君行識我意遣畵一
幅綃畫作繞床屏滔滔隨驚飈前浪雪花卷後
浪白馬跳宛然千萬重不似筆墨描窊亞亂我
目坐卧疑動搖夜燈照河漢如有織女招朝日
下天牎東海無秦橋秦橋不可度織女不可邀
但慕乗桴公空能誦唐堯嘗聞挾柘彈意必在
食鴞終當五湖上歸去學漁樵
　　　送萬州武寧叚尉(希元)
相見三十載喜君始成名新袍照江緑白髪憎
鑑明臨水必觀魚獨傷魚命輕朝爲淵底游暮
爲釜中烹彼方路艱逺其民亦天氓餒之則爲
盗非是惡厥生捕多勿夸能能在不犯兵
　　　次韻答黃介夫七十韻
春風不擇草萬卉皆發萌盛夏一長養秋實俱
與成舂粒以蒸炊刈枯以煎烹工師調五音不
問咸與韺自取衆律和黍谷動華英可以薦祖
廟可以陳帝庭良將統萬卒所向若驚霆戰闘
衆益勇號令夜益明破敵必拉朽不見堅陣橫
我觀欲物際亦在農力興我觀合奏時亦在考
擊并我觀成功日亦在間得情草木有美惡造
化無喜憎五聲有高下一致不可評三軍用貔
虎不較蚊睫螟大君設時網廣海無漏鯨磊落
黃夫子爲學不自輕四十登賢科良賈售百朋
得志豈計晚成名等衆榮舊交半存沒新知慕
徒傾老鶴晴一唳隨風無近聲好論古今詩品
藻笑鍾嶸欲掃李杜壇未審誰主盟我衰百事
倦白首聊窮經兩目生昬花猶勝張籍盲讀書
愛日永秉扇自驅蠅但惡亂我思非與小物勍
清飈颯然來喜得如弟兄散帙空堂上垂冠髮
星星載誦堯舜篇幸今時太平不學遁世士投
竿泛東溟不襲貪生人煉氣噏日精不羡富貴
翁歌吹滿重城獨守螢火光莫擥蟾蜍晶人生
轉頭間未免一銘旌區區逐甘鮮鼎鼎夸佩纓
安知西山餓熟識緜上耕彼勿歎鳯衰此正歌
鴻冥分合沒窮巷迹澀蹈高閎妻子易爲飽粟
帛不足營豈乏一器飯豈乏一杯羮肯爲濁河
濁願作淸濟淸韓愈嘗有言百物皆能鳴特稱
孟東野貧篋文字盈到死只凍餒何異埋秦阬
今我巳過甚日醉希歩兵神僊多羽翼一一飛
蓬􁧤乃知無道氣難可强留形鄙性實樸鈍曾
非傲公卿昔隨衆一徃或值謗議騰曰我非親
舊曰我非門生又固非賢豪安得知爾名是時
聞此言舌直目且瞠俄然我有答賢相持權衡
喜士同周公其德莫與京我去豈不送我徃豈
不迎自爲筋力寡路逺艱於行未若歸教子遺
金徒滿籝歲月苦易得顔貌日可驚身雖厭役
役心亦逺硜硜歸思吳州橘夢憶楚江萍試看
兩圍碁白黑何所爭朝脫泥塗困暮失雲衢亨
物理旣難常逹生重飛觥曾以文豹章逺喻子
懷能曩者恃貴勢悔說烏鳥靈烏靈反見怒終
恨屈此誠當時語頗錯盍呼爲大鵬於兹儻遇
之應解頸頰頳韻盡意未盡且用此報瓊
　　　永叔内翰見索謝公遊嵩書感歎希深
　　　師魯子聰幾道皆爲異物獨公與余二
　　　人在因作五言以叙之
昔在洛陽時共遊銅駝陌㝷花不見人前代公
侯宅深堂鏁塵埃空壁闘􁇧蝪楸隂布苔緑野
蔓纒石碧池魚有偷釣林烏有巧射園隷見我
來朱門暫開闢園婦見我還便掃車馬跡何以
掃馬跡實亦畏他客我輩唯適情一葉未嘗摘
他人或所至生菓不得惜又憶遊嵩山勝趣無
不索各具一壺酒各蠟一䨇屐登危相扶牽遇
平相笑噱石搗雲衣輕巖裂天䆫窄上飮醒心
泉高顚溜寒液下看峰半雨廣甸非甘澤夜宿
岳頂寺明月入戸白分吟露氣冷猛酌靣易赤
明朝循歸途兩脛痛若刺日旰就馬乗香草路
迫阨却望峻極居巳與天外隔薄暮投少林漱
濯整冠幘碑觀廵幸僧指古定空壁誓將新詠
章燈前互詆擿楊生護巳短一字不肯易明年
移河陽簿書日堆積忽得謝公書大夸遊覽劇
自嵩歷石堂蘚花題洞額其文曰神清固非人
筆畫乃知二公貴逆告意可頥遂由龍門歸里
堠環數驛我時詩巳答或歌或辨責責我不喜
僧性實未所獲凡今三十年纍塜拱松栢唯與
公非才同在不同昔昔日同少壯今且異肥瘠
昔日同微禄今且異烜赫昔同騎破韀今控銀
轡革昔同自謳歌今執樂指百死者誠可悲存
者獨窮厄但比死者優貧存何所益
　　　送謝師直秘丞通判莫州兼寄張和叔
河湟宿兵地勁勇天下聞侵疆古甚熾薄伐詩
所云徃今勢且異利害理頗分逺以塘設險遂
輕甲屯雲昔傳嘗膽國能破怒蛙軍越雖隔大
江吳遭若枯焚實由恃阻懈抉目悲伍員夫子
負美才議論高不羣况有令兄弟今亦貳河汾
助守戒不虞愼勿倚和獯張侯爲刺史大族獨
此君法明而不竒可共餙以文
　　　送白秀才福州省親
士憂行不脩不憂禄不及之子乆好學何患名
未立聖時開賢科子獨不肯入固非逺仕進服
朞難赴集南歸慰親顔道路正暑濕悠悠幾千
里赤日薄行笠暫憇青林下頼有寒泉汲漱齒
去塵埃土風湏漸襲
　　　送温州楚屯田
鴈蕩山頭鴈如隨太守來秋風旣與至春日定
同廻上宰無忘舊明時必用才白於章句老經
冊向螢開
　　　送僧在巳歸秀州
前歲嘉興火僧居化劫灰四方持鉢去千里渡
江來心向王成講縁從海客廻水天聞唳鶴不
復有塵埃
　　　送祖印大師顯忠
黃𥿄賜祖印鑄名不鑄金力笑蘇季子責望小
人深渡江見海月秋光上遙林團團冰玉盤瑩
然如禪心
　　　題譯經院同文軒
有書無異文有車無異軌貝多得旁行白馬來
萬里清軒延高僧一歲譯幾𥿄譯罷坐焚香庭
草灑寒水
　　　和江隣幾學士得雷殿直墨竹二軸
昔見雷子之小篆今見雷子之墨竹節痩巳似
蛟龍孫葉暗曾無鳯凰宿江翁得之尤愛憐作
詩寫意酬䨇軸掛在空堂坐卧看如玩蕭蕭巖
畔緑莫疑昬黑眼生花松煤濃色切寒鵶不問
主人兼客至明朝騎馬到君家
　　　永叔内翰見過
我居城東隅地僻車馬少忽聞大尹來僮僕若
驚鳥入門且坐笑豐頰光皎皎問我餐若何依
舊抱糜麨問我詩若何亦未離纒繞我庭有蔾
莧不堪秣騕褭我壺無醪醴不能犒介紹乃喜
百事稀來此與世矯固非傲不徃心實厭擾擾
　　　韓子華内翰見過
但見公軒過未見我馬去我懶宜我嫌公曾不
我惡秋雨天街凉蕭蕭緑槐樹遙聽高車聲騶
導門前駐僕夫驚入扉遽曰能來顧度量何其
宏始終不改過索以新詩章徧覽日欲暮誠慙
兠離音唐突韶與濩明朝當負荆人莫識貴附
　　　送董察推赴江寧
金陵從事去不歎食無魚尺鯉日登俎故鄕時
得書衰荷摘短袂秋蘚曳長裾若見府公問年
來懶更踈
　　　次韻和司馬君實同錢君倚二學士見
　　　過
棲棲太學官日厭塵坌積朋游絕經過都未昩
相識幸得養踈慵不能事役役天京二賢佐向
晚忽來覿笑我似盧仝環然空四壁只欠長鬚
奴訴尹惡少摘移榻近簷楹談詩俄至夕廻車
閭巷隘跛馬愁所歷平明看蒼苔巳覺生轍跡
　　　次韻和錢君倚同司馬君實二學士見
　　　過
府僚忽方駕乃知决訟餘大尹不苛察羣吏不
牽拘嘗稱二三賢助治無偏隅新晴乗此凉行
行過我居何以延君子唯有滿牀書何以解君
頥淡句無足娛何以留君乆燈燭巳照塗登車
莫言逺騶從美且都夾道行人止按轡寧馳驅
我老焉所羡送子立躊蹰
　　　送閬州駐泊荆供奉
青天不可上蜀道未嘗行毎說褒斜險唯聞猿
鳥聲去爲千里客自握一方兵所重恩威立無
將逺戍輕
　　　江隣幾沈文通二學士見過
東城車馬多巷無蹄與轍如何二賢豪侵晨顧
衰薾喜言雨後凉早暮脫炎熱愛子屋室靜塵
土都巳絕不唯清耳目亦粗養愚拙江碑讀頭
陁沈賦賞雌霓固知世德高學問冠時哲我慙
於其間荆華叅蟻垤然推鵬鷃分自足不少别
君歸邀此吟把筆强捜抉
　　　送壽州司理張元輿
清川夜流明月光城上有烏啼女墻月明不掩
斗與氣鳥啼未歸雲點霜霜寒月冷古時獄下
有苔蠧之雄鋩水方軒眉大靈智見我西北天
門傍自言昔有切玉寶嗟今非後百鍊鋼用之
補履亦何益頴脫未如錐處囊誰能爲封華隂
土背負七星生焜煌君去味我書此意莫歎淮
水來湯湯

宛陵先生集卷第五十七
宛陵先生集目録卷第五十七
　　送葛都官南歸　楊樂道留飮
　　項羽　送陳郎中知和州
　　送并倅薛水部　寄題靜居院
　　送大寧監洪秘丞　送江西馮轉運
　　和永叔景靈致齋　送當世知楊州
　　送單州蘇屯田　王平甫惠卧屏
　　送萬州武寧叚尉　次答黃介夫七十韻
　　永叔見索叙述　送莫倅謝秘丞
　　送白秀才省親　送温州楚屯田
　　送僧在巳歸秀　送祖印大師
　　題譯經院同文軒　和隣幾得墨竹二軸
　　永叔見過　韓子華見訪
　　送江寧董察推　和二學士見過
　　再和二學士見過　送閬州荆駐泊
　　江沈二學士見過　送壽州張司理
目録終
宛陵先生集卷第五十八
　　　　　　　　宋宛陵梅堯臣聖俞著
　　　吳長文紫微見過
豈敢以貧賤而輙傲賢貴但恨門闌遥赫日去
可畏痩馬汗長流寸歩出無謂是以逾十旬景
慕腸欲沸近因秋雨來纎纎有凉氣九陌可以
行輕服可以衣方將事請見瘡足痛若䠊忽枉
騶騎過顔厚言莫旣尚期新醪熟還徃襲經緯
乃知君子德曩分替則未
　　　范景仁紫微見過亦謁不遇道上逢之
朝游翔鳯池暮直中書省無由見顔色况乃當
畏景退朝八月朔因得修造請高閎一何新未
歸閭巷靜版刺留姓名不遑佇軒屏驅馬返我
廬道逢騶從整歛轡莫敢行顧望立俄頃還家
稚子言有車來炳炳傳是紫微人將廻猶引領
如何互相乖徒自想形影更待秋風高緩歩時
徃省
　　　送王道粹學士知亳州
古者二千石高車駕青驪車前陳曲蓋車後建
朱旗金皷鳴兩旁壺漿擁通逵所付重威惠所
仰撫惸􁁪景亳實鉅屏徃俾國相之國相稱疾
還正值民阻饑朝廷急恤養選守莫與宜君嘗
典海陵政績爲衆推今授輒辭命大夫多飛綏
屢上不得請飭馭俄輕齎旣體堯舜仁又答稷
卨知八月風漸高木葉將披披郊原棗巳剥埸
圃黍可治必期寛賦歛無乃息疲羸何當過苦
縣肯暇觀舊碑
　　　和江隣幾學士畵鬼㧞河篇
蒲中古寺壁畫古畫者隋代展子䖍分明八鬼
㧞河戲中建二旗觀却前東廂四鬼苦用力索
尾栧斷一鬼顛西廂四鬼來背挽䨇手磓下抵
以肩龍頭魚身霹靂使持鉞植立旗左偏㧞山
夜义右握斧各司勝負如爭先兩旁撾皷皷四
靣聲勢助勇努眼圎臂梟張拳擊捧首似與暴
謔意態全當正大鬼按膝坐三鬼帶韣一執􁇁
操刀擐囊力指督怒髪上直筋舊纒虎尾人身
又踣顧蒺䔧短挺金鎚堅高下尊卑二十四二
十四鬼無黃泉角錐競强欲何暏曷不各各還
荒埏
　　　送制置發運唐子方學士
本以諫諍稱今以財賦用所爲各有能何必於
兹重東南周萬里海陸竭煑種歛之爲公上豈
是與民共民方苦乆弊將缺太平頌有利得設
施無不可抑縱大都守繩墨曷異虱處縫從來
許國心曾未苟禄俸願無輸羡餘終亦歸侍從
　　　次韻和司馬學士慮囚
縲囚徃慮問勤恤意不息猛虎在䧟穽挑尾尚
求食常憂有詿誤非罪罹暴迫藹藹萬乗都憧
憧四方客一遭纎微舋鑑垢莫磨拭是以大君
心惟恐橫抵摘前法著以律後法編以册每當
炎蒸時獄器用刷滌應無古冤血地下化爲碧
我今因牽吟聊以肝膽瀝刑人皆得辜不似尤
地脉間歸卽解鞍浣手嫌控靮昔言善烹魚必
先漑釡鬲願言保兢慎切勿厭此役夜月可留
翫清樽獨可適一榻寛且平羣動都巳寂可用
休其勞不休庶終夕
　　　和吳冲卿江隣幾二學士王景彞舍人
　　　秋興
我謂蓬瀛客清切不畏炎及觀秋興篇無逺此
窮閻乃知天地大節候無愛嫌寒不爲富減暑
不爲貧添向者遭蒸炊靡不同炮燖西風吹雨
至凉氣何纎纎霈然沃萬物不更畢宿占紈扇
捉苦倦盤冰得仍厭蠅癡驅又來蚊嚵喙猶尖
絺衣不復浹醅醪壓初甜客有憎壁蝎(吳/詩)客有
困靴襜(江/詩)一以磔爲喜一以嬾自謙唯有螭頭
人朝立宮殿簷盛誇樓觀高又極星斗瞻(王/詩)予
慙異羣公歸意如陶潛自念菊將坼復思禾可
鎌春禾作釀熟獨邀影與蟾此樂雖易有彼榮
安得兼
　　　送覺上人歸湖州(富相國/與紫衣)
古寺一盂飯弊衣三歲塵相應維帝祝子巳得
袍新范叔復何望原生丼自貧歸看五湖上終
有泛舟人
　　　送閔郎中知池州
一送池陽守頗懷當日遊青山臨岸盡翠水入
江流楚舊茅爲貢燕來鴈報秋牧之登覽處故
事待君脩
　　　和吳冲卿學士省中植菊
園菓巳熟實未墜野卉巳老葉未瘁菊叢是時
方發榮潭上籬邊俱有爲一從潭島輔長年一
自籬根圗暫醉今將移近省中蘭壅培早與陶
潛異黃土肥濃沃井泉朱欄屈曲侵堦地勁風
不到何動搖清露能霑誰著意看看重九各登
高金蘂滿頭無所忌及此頻邀同舍歡向來莫
羡鍾繇賜我家蓬藋不足云强對嘉章顔起愧
　張仲通追賦洛中雜題和嘗歷覽者六章
　　　伊川
山斷瀉伊流灘聲朝暮急東渡馬將登西堤人
巳立日看東西舟爭途如不及誰見捕魚郎寒
蓑雨中濕
　　洛州
上陽宮樹影不隨寒波流天津橋下石激響無
時休至清自照物遇險豈能柔東過白馬去凡
經幾千秋
　　　潛溪
寒溪隨山廻脩竹隱深寺頗逢老僧談能憶先
到事白栝聖君憐緋花土人蒔不到三十秋依
俙猶可記(真宗嘗駐蹕白栝樹下/花譜有潛溪緋一品)
　　　石樓
山腰古石樓杳藹石梯上低窺巖際樹對見龕
中像簷中嵩雲飛檻逼伊湍響同遊巳零落歲
月成俯仰
　　　大字寺
庭中兩大樹池上千竿竹竹有紅淚班樹無衆
鳥宿昔日白傳歸愛吟裴令續間流水西園翻
然入他族
　　　蘄竹
顋肥節腦痩蘄水長笛材洛陽袁氏塢此竹舊
移來雪霰飽巳乆竅星誰爲開與君作龍吟吹
發江南梅
　　　次韻任屯田感予飛内翰舊詩
二十四年君日哦翰林風韻郢中歌歲華荏苒
都如昨世事升沉亦苦多燕國駿蹄猶待樂荆
山美寶巳逢和賸求海内多何用爛醉人間理
莫過歷覽昔賢皆泯泯㝷思魯叟自波波我今
不敢希高躅蹇歩年來任跌跎
　　　次韻答德化尉郭功甫遂以送之
江南有嘉禽乗春弄清吭流音入我耳慰愜若
獲貺朝聽巳孤高暮聽轉幽曠何多燕雀羣聲
跡不相傍始聞汾陽生文行衆所諒獨哦青山
間悼古或悲愴弃官不屈人頗學陶元亮是時
予愛之顔采莫得望倐然能見過逺渉丹湖浪
袖携一卷詩行槖更無長固與俗人殊於焉識
敦尚嗟嗟二千石不知子所向駭子發論高萬
仞聳孤嶂又如決河湍捧土安可障吾方歎瓌
材恨未逢良匠信哉騏驥駒誰用伯樂相自從
昔還朝汨汨走俗狀未嘗寄子書子言今行行
亦似昧相知曾非事高閌把筆誠不勤强意乃
爲妄兹晨去湓城聊以和子唱子辭猶瀑布敢
挹不知量
　　　送李師錫太博通判懷州
洛陽古道登北邙河内碧山橫太行朝騎快馬
暮可到風物人心皆故鄕竹林無蹤懷阮籍路
傍有家嗟宣王别乗差同二千石教民唯在親
耕桑
　　　送潘士方建昌
軍壘近僊山麻源第三谷靈運詩亦存魯公記
可讀幸時無㓂攘閑日望雲木儻見西王母白
麟如白鹿來㝷鳥爪人神光生石屋無念癢背
搔還恐罹怒扑學道我未成鍊氣不飽腹安得
羽翼生下上同黃鵠送君想君遊星斗壇邊竹
　　　次韻和吳仲庶舍人送德化郭尉
蒲葉高帆十二幅秋風逆水滿檣開是時不畏
浪頭起到日定將船尾堆用舍東方言虎䑕賤
踈梅福比蒿萊少年才辨無如美廬岳峰前莫
滯廻
　　　和劉原父舍人樂郊詩
太守東平來固殊阮歩兵歩兵醉乗驢太守整
佩纓事物旣巳遺駕車出東城園荒乆不治道
路生棘荆地僻人馬入草間狐兎驚舊池堙猶
窊遺址巋不平窊者使之濬巋者使之營博野
高榭起陳漁危臺成榭前東山秀臺下盧泉清
傍塢梧竹宻翳水芹藻幷渠渠有深堂燕賔飛
玉觥芍藥廣陵美謔贈鄭女情公子莫言歸古
人未以輕欲知學山簡倒載去欹傾
　　　送張聖民學士知登州
慕君才行美風義亦倜儻在逺恨未逢旣近不
屢徃非以近爲輕恃易遂成曩倐爲東牟守别
我駐征鞅又作千里遙依然復懷想昔聞之罘
山秦碑元有兩一存東頂中一在西頂上篆實
丞相斯缺剥不可倣願言試歷覽聞見欲以廣
海晴望石橋神僊事敞怳始皇安得長隂怪役
罔象橋斷水無涯焉知有方丈邇者地出金發
掘懷沃壤良民皆逐末兹事誰用長凡爲二千
石唯在勸耕紡幸君經術高教化人所仰
　　　送王言秀才歸建昌
來時槐開花去日木隕葉作賦未得薦著書巳
盈篋舊居近僊壇獨徃遇農饁莫問鳥爪人欲
取月桂捷
　　　次韻和劉原甫遊樂郊贈同遊
積歲阻顔色何以慰我思聞初遊樂郊頗慕登
望詩下車未幾日倐見白露滋月弦不常滿星
畢屢巳離幸無風雨晦時從寮宷嬉大喜酒客
難莫顧尚書期獨守詩書愚未悟朝夕疲引領
君子風東首自忘移但當觀魚鳥辟去旄與麾
優悠民亦康何必苦吏爲
　　　次韻和王尚書答贈宣城花木瓜十韻
百菓各丼酸或由人所植木瓜聞衞詩贈好非
玉色投此瓊玖報蓋重車馬餙貴賤今旣殊凌
𥿄字翕赩一一如明珠自得見安格復何備國
風庶亦見王澤捧之爲重賜誦巳乃忘食幸資
藥品用少助宣調力南土加文章中州異肥瘠
公將和鼎餗微意願㝷繹
　　　九月晦日謁韓子華遂留邀江鄰幾同
　　　飮是夕值其内宿不終席明日有詩予
　　　次其韻
乗興驅車偶一來旋呼江老舊遊陪驚風送雨
寒初動舉酒浮蛆撥不開騏驥鞴時聞内宿琵
琶彈急怨虛催接籬帶去令傳様自此逢歡未
便廻
　　　送王省副寶臣北使
紫服黃金帶銀鞍翠錦韀犯寒辭漢省持禮入
胡天左袵通華語名王接右賢舊山廻可記碣
石與燕然
　　　送李學士公逹北使
萬里使窮域山川入馬蹄駞鳴沙水凍鵰擊雪
雲低食飮羊兼酪供迎虜雜奚禮成廻近日喜
聽早朝雞
　　　送祖擇之學士北使
燕山常苦寒漢使渉窮臘路長人馬愁風急沙
霰雜宿造氊廬開行逢獵騎合獻鮮秃髪馳問
譯華言答毎食冰生盤欲飮酒凍榼見其酋長
時國禮何勤納中朝厚仁恩四海望閶闔乃知
日月光照必蠻夷匝歸來易輕裘賜對延英閤
　　　送許璋監簿歸泰州
木枯鳥不巢泉涸魚不游我非魚鳥情貧縛路
阻脩高陽有令子嗣世學巳優前日來京城問
恤忍涕流今失王府薦命竒言非讐家聲喜未
墜辭我還海陬爲酌一壺酒叙懷心如抽子之
伯父殁遣奠固莫由豈欲寡恩義力薄難置郵
因寄縁睫淚灑向君衣裘
　　　送棣州唐虞部
人持左符去馬逆北風行古路草初白大河冰
未成暖科桑柘美寒織杼梭鳴風俗巳如此憇
棠無訟爭
　　　金陵有美堂
李白愛山如洛陽三盃爲歌愁日長廢基臺殿
不可識玉燕舊棲王謝堂公來碧瓦起棟宇羅
列圗畵牙作牀池頭古月城下江照見萬里冰
雪光江流不盡月不死寒浪素影東西翔願公
樂此殊未央慎勿區區思故鄕
　　　送張中樂屯田知永州
畏向瀟湘行不入洞庭去鞍馬踏關山衣裘冐
霜露零陵三千里楚俗未改故王澤乆巳覃國
刑亦當措皆聞柳宗元山水㝷不飫其記若丹
青因來問潭歩石燕飛有無香草生觸處僊姑
異麻姑歲月樓中度不食顔渥赭言語神靈預
莫將車騎喧獨徃探幽趣有信報我知惡欲驅
塵慮
宛陵先生集卷第五十八
宛陵先生集目録卷第五十八
　　吳紫微見過　范紫微見過不遇
　　送王學士知亳州　江學士畫鬼㧞河篇
　　送發運唐學士　和司馬學士慮囚
　　和秋興　送覺上人歸湖州
　　送閔郞中知池州　和省中植菊
　　賦張仲通六章　和感予飛舊詩
　　次答郭功甫　送懷倅李太博
　　送潘士方之建昌　和吳舍人送郭尉
　　和劉舍人樂郊詩　送張學士知登州
　　送王秀才歸建昌　和原甫遊樂郊
　　和王尚書花木瓜　九月晦謁子華
　　送王省副北使　送李學士北使
　　送祖學士北使　送章監簿歸㤗州
　　送棣州唐虞部　金陵有美堂
　　送張屯田知永州
目録終
宛陵先生集卷第五十九
　　　　　　　　宋宛陵梅堯臣聖俞著
　　　陽武王安之寄石榴
安榴若拳石中藴丹砂粒割之珠落盤不待蛟
人泣舊友大河濵作宰寔畿色嚴霜百果熟爲
贈怱我及始時童稚嬌爭取猴猿集老夫所食
微何暇更收拾聊答君意勤作詩恨短澁
　　　寄致仕余少卿
仕苦戀朝廷多爲老所逼朝廷雖愛賢不欲竭
其力君歸頗得宜湖上遂偃息男能智自謨孫
亦俛就職人事當置之自可樂胸臆
　　　和吳沖卿學士冬日私居事
人知何晏宅近住白楊頭車馬不還徃詩書多
蓄收風庭吹落葉霜樹立鳴鳩頗與市朝逺閉
門凡幾秋
　　　和吳冲卿藏菜
霜前收美菜欲以禦冬時備乏且增品挑新郍
復思菖葅嗜西伯薑食語宣尼未免效流俗競
將罌盎爲
　　　依韻和王景彞學士紫宸仲冬早謁
朝開閶闔九重深望拜珠旒照玉簮霜氣稍廻
龍陛峻日光微轉鳯樓隂庭中細仗穿旗脚案
外薫爐對殿心我預千官少裨補欲將歌頌播
堯音
　　　依韻和景彞謝予訪其居
日暮乗羸馬因過太史家竹牎談脫麈槐樹暝
栖鴉邦瘁稽前詠人亡起彼嗟夜分歸不寐猶
照角中斜(其日聞石/昌言卒)
　　　哀石昌言舍人三首(十一月二日)
朔日望顔色衣冠朝帝閽西靈未生魄東岱巳
收䰟弔哭新居啓封題舊篋存善人吾不見何
可問乾坤
聖賢無不死壽夭復何云唯有名常在其餘理
莫分朝榮金玉寶暮殞蕙蘭焚今日寢門哭緒
言長絕君
賈誼過秦畢相如諭蜀歸二人名旣大一日命
何微痟似烏常渴災成鵩不飛百年今巳矣冰
結淚霑衣
　　　鄭州王宻諫漱玉齋
渠渠梁照日泯泯水分京激作飛巖勢流爲雜
佩聲圗書無近蹟草樹有冬榮景落人間處漂
花出古城
　　　書李學士北使集後
蘇武艱窮只四篇五言風格到今傳節旄零落
都無詠枉在胡中十九年
　　　送李學士河東轉運
重持使者節北上太行行未注螭頭筆來賙塞
下兵朱轓邦伯至黃綬縣官迎臘雪臨關宻宵
烽出堠明山川壯汾晉戎馬說幽拜此部多才
俊其人不易輕
　　　次韻和吳仲庶苗蔡二君村墅閒居
聞說江南庾子山卜居泉石愛孱顏古來得䘮
何湏問世上榮枯只等閑高闕浮雲徒有戀夕
陽飛鳥亦知還予貧不及三君子老愧朝紳進
退間
　　　送良玉上人還崑山
來衣茶色袍歸變椹色服孤舟洞庭去落日松
江宿水煙晦琴徽山月上巖屋野童遙相迎風
葉鳴橡槲
　　　依韻和宋次道學士紫宸早謁
陸生聲譽在雲間來預簪裾謁帝顏冠劔有容
䕫與卨文章全盛馬兼班耽耽玉宇龍纒棟藹
藹金鋪獸齧環却出常衙殿前過㦸衣風動自
相攀
　　　和次道省中初直
江南太守歸夜直省中闈霜氣冷侵被月光斜
入扉官奴休執燭侍史正薫衣展轉不成寐幽
懷吟更微
　　　去年宋中道自洺州以書令魏殊來謁
　　　予魏遂託主第後辭歸予因中道之兄
　　　次道有孔雀賦以送魏生
置從南海桄榔林籠入西州鸚鵡地聳冠翕翼
脩尾張鱗鱗團花金縷翠一身粲爛文章多引
聲笙竽柰逺何五侯池館不可戀桂樹深枝自
有窠鳯皇樓頭饒燕雀入屋穿簾非爾樂非爾
樂去何之北方佳人或歌咢
　　　依韻和宋中道見寄
歲在涒灘初别子子遒廣平禆郡理廉頗臺傾
有遺址今逢四方弓乆弛時不用兵皆樂鄕念
我貧居天子庠抱經臨案空循行貌垢不洗顏
蒼蒼得時少壯相揄揚獨行無侣心浶浪腸如
轆轤轉井牀内饑外寒膚粟芒若此煎炒何心
腸王都浩浩多球琅懷珉安可爭琨煌舊朋升
騰皆俊良殁不發語生括囊巍巍堯舜開明堂
大調金石來鳯皇鴛鴦戢翼方在梁福禄其宜
無不臧巳甘老死填溝隍殭尸闔棺猶目張仲
尼生世尚徨徨豈能強聒爭蹌蹌未由見子舉
以觴北望大河衣袂攘牽牛橫漢不服箱欲徃
乗車無可當天駟有星名曰房又欲乗馬行幽
荒牛雖蹄瑩馬眼光旣不我駕路阻長我懷炳
炳何日忘半夜攬琴彈履霜寫意緘辭無鴈將
低雲作雪正蒼茫
　　　雷逸老以倣石皷文見遺因呈祭酒吳
　　　公
石皷作自周宣王宜王發憤蒐岐陽我車我馬
攻旣良射夫其同弓矢張舫舟又漁縛鱮魴何
以貫之維柳楊從官執筆言成章書在皷腰鐫
刻藏歷秦漢魏下及唐無人着眼來形相村童
戲坐老死喪世復一世如鳥翔唯閱元和韓侍
郎始得𥿄本歌且詳欲以氊衣歸上庠天官媕
阿駞肯將傳至我朝一皷亡九皷缺剥文失行
近人偶見安碓牀亡皷作臼刳中央心喜遺篆
猶在傍以臼易臼庸何傷以石補空恐舂梁神
物㑹合居一方雷氏有子胡而長日模月倣志
暮強聚完辨舛經星霜四百六十飛鳯凰書成
大軸緑錦裝偏斜曲直筋骨藏擕之謁我巧趨
蹌我無别識心傍偟雖與乃父非故鄕少與乃
父同盃觴老向太學鬢巳蒼樂子好古親縑箱
誰能千載師史倉勤此冷淡何肝腸而今祭酒
禆聖皇五經新石立兩廊我欲効韓非癡狂載
致出關無所障至寳宜列孔子堂固勝朽版堆
屋牆然湏雷生徃度量登車褁護今相當誠非
急務煩紀綱太平得有朝廷光山水大字輦巳
嘗於此豈不同粃糠海隅異獸乗舟航連日道
路費芻糧又與茲器殊柔剛感慨作詩聊激昻
願因諫䟽投皁囊夜觀奎璧正吐芒天有河皷
亦焜煌持此負鼎干成湯
　　　和宋次道奠石昌言舍人
金覊白馬曉朝天嘒管行車暮巳傳上帝樓成
何遽召青霄路絕不應還飄階隕葉聲凄若隔
幕孤燈夜寂然來奠一觴空湛湛却思平昔淚
漣漣
　　　和王景彞寄吕縉叔
白盡髭鬚史未成不如能賦易登瀛三冬足用
韻儒飽千里從看跛鼈行知有淸名在公議自
無餘力到高閎磻溪八十猶垂釣祖例推來亦
後生
　　　依韻和宋次道答弟中道喜還朝
白首謬陪兄弟間阿連初喜客兒還池塘夢句
君能得咳唾成珠我未閑陋巷閉門誰扣扣茂
林飛鳥自班班歸來又接同袍㑹月下朱閎不
用關
　　　依韻和答王安之因石榴詩見贈
當年仕宦忘其卑朝出飮酒夜賦詩伊川嵩室
恣游覽爛熳徧歷焉有遺是時交朋最爲盛連
值三相更保釐謝公主盟文變古歐陽才大何
可涯我於其間不量力豈異鵬摶蒿鷃隨見君
弟兄入太學俊譽籍籍聞一時而今兩鬢各巳
白偶因贈酬言及斯升沉是非休要問百歲歡
樂誰能期
　　　陽武王安之寄兎魚
原上一䨇兎河中兩尾魚兎皮空被褐魚腹不
藏書長跪置逺意故人情何如二物本潛伏誰
言罝網踈崢嶸歲亦晚將駕歸吾廬
　　　依韻和王景彞對雪
天雪霰成先暴集地中陽復巳如期穿林斗覺
縈風急入袖𥘉驚學舞遲樓上温貂方貫酒竹
間寒雀未辭枝平明君向螭頭立玉座爐煙細
細時
　　　依韻和答永叔洗兒歌
夜夢有人衣帔蜺水邊授我黃龜兒(生男前一/夕夢道士)
(贈龜/一枚)仰看星宿正離離玉魁東指生斗威明朝
我婦忽在蓐乃生男子實秀眉自磨丹砂調白
蜜辟惡辟邪無寶犀我慙暮年又舉息不可不
令朋友知開封大尹憐最厚持酒作歌來慶之
畫盆香水洗且喜老駒未必能千里盧仝一生
常困窮亦有添丁是其子
　　　重送祖擇之北使
文章世德巳能傳得桂高枝二十年持節欲同
蘇武勁下帷曾似董君賢衣裘袵領無嫌左飲
食盃盂暫厭羶一過范陽應感㮣歸來圗畫彼
山川
　　　題老人泉寄蘇明允
泉上有老人隱見不可常蘇子居其間飮水樂
未央淵中必有魚與子自徜徉淵中苟無魚子
特翫滄浪日月不知老家有雛鳯皇百鳥戢羽
翼不敢言文章去爲仲尼歎出爲盛時祥方今
天子聖無滯彼泉傍
　　　景彞率和唐崇徽公主手痕詩
兩壁美人虹巳收蒼崖纎手蘚痕秋和親只道
能稽古沉略從來不解羞漢月明明掌中照胡
塵漠漠指間留昭君殁後更多恨彈作琵琶曲
未休
　　　觀黃介夫寺丞所收丘潛畫牛
丘畫吳牛希戴嵩吳牛角偃灣如弓老牯望牸
犢望母母下平坡離牧童牧童吹笛坡頭坐古
樹蕭騷葉戰風黃君買畫都城中不惜滿貫穿
青銅賣從誰家不肖子傳自幾世賢卿翁今時
貴人所尚同競借觀玩題𥿄窮𥿄窮磊落見墨
妙東府西樞三四公應識古人丹青蹟又辨古
人於物通一毛一尾不取次豈以後代爲盲聾
願推此意佐國論况乃聖德同堯聰
　　　題嘉興永樂院携李亭
土化吳王甲骨朽越王兵五月菖蒲草千年携
李城蒲根蛙怒嚎城上烏夜鳴吳越滅巳乆客
心空屏營落日孤亭間悠悠鐘磬聲
　　　吳沖卿皷契(猶是唐時契有司/嘗欲昌耕上不許)
暮契岀朝契歸岀入未嘗逢日暉雄雌曾不離
鍾室百年利弊知者稀時移世異不改易俗眼
厭舊君前非君王萬年千年壽獨憐古器與衆
違昨日霜華厚如雪百官凍靴朝紫微吳王偷
就温漏火始一識之增歎唏不知逢逢六街皷
自此發號通帝闈人間鐘皷有多少多少亂鳴
誰肯譏
　　　江隣幾寄羊羓(去歲爲/翊造者)
細肋胡羊卧苑沙長春宫使踏霜羓蒺䔧苗盡
初蕃息首蓿盤空莫嘆嗟自乏良謀丼更鄙猶
能大嚼快無涯磨刀爲削朝霞片時引清盃興
轉嘉
　　　周仲章都官示卷因以贈之
赭白西北來本是天馬種朝秦暮至吳嵩華如
歷冡伯樂曾未逢垂頭牧青隴今朝顧我鳴振
鬛耳聳聳聲生秋風悲巳䘮荆軻勇誰牽駕鸞
車高躡雲勢擁

宛陵先生集卷第五十九
宛陵先生集目録卷第五十九
　　王安之寄石榴　寄致仕余少卿
　　和吳學士卽事　和沖卿藏菜
　　和景彞紫宸早謁　和答景彞謝予訪
　　哀石舍人三首　王宻諫潄玉齋
　　書李學士集後　送河東李轉運
　　和二君村墅閑居　送良玉上人還崑山
　　和宋學士紫宸早謁　和次道省中初直
　　賦孔雀送魏生　和宋中道見寄
　　雷逸老遺石皷文　和次道奠石舍人
　　和景彞寄縉叔　和答弟喜還朝
　　和答安之見贈石榴詩
　　王安之寄兎魚　和景彞對雪
　　和答永叔洗兒歌　重送祖擇之北使
　　題老人泉寄蘇明允　景彞率和手痕詩
　　和介夫收丘潛畫牛　題嘉興擕李亭
　　吳沖卿鼓契　江鄰幾寄羊羓
　　贈周都官示詩卷　目録終
宛陵先生集卷第六十
　　　　　　　　宋宛陵梅堯臣聖俞著
　　　覽翠亭記
郡城非要衝無勞送還徃官局非冗委無文書
迫切山商征材巨木腐積區區規規襲不爲宴
處乆矣始是太守邵公於後園池傍作亭春日
使州民遊遨予命之曰共樂其後别乗黃君於
靈濟崖上作亭㑹飮予命之曰重梅今節度推
官李君亦於廨舍南城頭作亭以觀山川以集
嘉賓予命之曰覽翠夫臨高逺眎心意之快也
晴澄雨昬峯嶺之顚也心意快而笑歌發峯嶺
明而氣象歸其近則草樹之煙緜溪水之澄鮮
㘅鱗翩來的的有光掃黛侍側嫵嫵發秀有趣
若此樂亦由人何則景雖常存人不常暇暇不
計其事簡計其善决樂不計其得時計其善適
能處是而覽者豈不暇不適者哉吾不信也
　　　林和靖先生詩集序
天聖中聞寧海西湖之上有林君嶄嶄有聲若
高峯瀑泉望之可愛卽之逾清挹之甘㓗而不
厭也是時予因適㑹稽還訪於雪中其談道孔
孟也其語近世之文韓李也其順物玩情爲之
詩則平澹邃美讀之令人忘百事也其辭至乎
靜正不主乎刺譏然後知趣尚博逺寄適於詩
爾君在咸平景德間巳有大聞㑹天子脩封禪
未及詔聘故終老而不得施用於時凡貴人鉅
公一來相遇無不語合慕仰低回不忍去君旣
老朝廷不欲強起之而令長吏歲時勞問及其
殁也諡曰和靖先生先生少時多病不娶無子
諸孫大年能掇拾所爲詩請予爲序先生諱逋
字君復年六十一其詩時人貴重甚於寶玉先
生未嘗自貴也就輒棄之故所存百無一二焉
嗚呼惜哉
　　　紅鸚鵡賦
相國彭城公尹洛之二年客有獻紅鸚鵡籠之
甚固復以重環縶其足遂感而賦云
蹄而毛翼而羽以形以色别類而聚或嘯或呼
逺人而處在鳥能言有曰鸚鵡產乎西隴之層
巒巢于喬木之危端其性惠其貌安與禽獸異
爲籠檻觀吾謂此鳥曾不若尺鷃之翻翻復有
異於是者故得以粗論吾昔窺爾族喙丹而緑
今覽爾軀體具而朱何天生爾之乖耶俾爾爲
爾類尚或弗取况爾殊爾衆不其甚與何者徒
欲謹其守固其樞加以堅鏁置以深廬雖使飮
瓊乳啄彫胡以充饑渴鑄南金飾明珠以爲關
閉又奚得於烏鳶之與雞雛吾是知異不如常
慧不如愚巳乎巳乎
　　　述釀賦
少居楚鄕楚多釀者故觕識酒之然夫酒之作
也必良其器必香其泉法式具舉酸敗罕􁇁取
有豐約味有醲泊則曰聖曰賢和神懌氣積日
彌年自時厥後茲道寢隳昔飮其醇今飮其醨
昔也熈熈終日不亂舒暢四肢今也冥冥迷䰟
倒魄不知其醒吾觀于世未始逹此夫以天下
爲壚甖兆庶爲粱米君臣爲麴蘖道德爲酒醴
酣仁漱義四海薫和莫知所以逮乎率土澆弊
材不授矣君臣乖異法不施矣道德遂薄酒弗
飴矣餔詐啜僞昏然而無歸矣安得滌其具更
其術時其物清其室然後漬以椒桂侑以棖橘
吾將霑醉乎窮日
　　　靈烏賦
烏之謂靈者何噫豈獨是烏也夫人之靈大者
賢小者智獸之靈大者麟小者駒蟲之靈大者
龍小者龜鳥之靈大者鳯小者烏賢不時而用
智給給兮爲世所趍麟不時而出駒流汗兮擾
擾於脩途龍不時而見龜七十二鑚兮寧自保
其堅軀鳯不時而鳴烏鵶鵶兮招唾罵於邑閭
烏兮事將兆而獻忠人反謂爾多㐫㐫不本於
爾爾又安能㐫㐫人自㐫爾告之㐫是以爲㐫
爾之不告兮㐫豈能吉告而先知兮謂㐫從爾
出胡不若鳯之時鳴人不恠兮不驚龜自神而
刳殻駒負駿而死行智騖能而日役體劬劬兮
䘮精烏兮爾靈吾今語汝庶或汝聽結爾舌兮
鈐爾喙爾飮喙兮爾自遂同翺翔兮八九子勿
噪啼兮勿睥睨徃來城頭無爾累
　　　南有嘉茗賦
南有山原兮不鑿不營乃產嘉茗兮囂此衆氓
土膏脉動兮雷始發聲萬木之氣未通兮此巳
吐乎纎萌一之日雀舌露掇而製之以奉乎王
庭二之日烏喙長擷而焙之以備乎公卿三之
日槍旗聳搴而炕之將求乎利嬴四之日嫩莖
茂團而範之來充乎賦征當此時也女廢蠶織
男廢農畊夜不得息晝不得停取之由一葉而
至一掬輸之若百谷之赴巨溟華夷蠻貊固日
飮而無厭富貴貧賤不時啜而不寧所以小民
冐險而競鬻孰謂峻法之與嚴刑嗚呼古者聖
人爲之絲枲絺綌而民始衣播之禾麰菽粟而
民不饑畜之牛羊犬豕而丼脆不遺調之辛酸
醎苦而五味適宜造之酒醴而讌饗之樹之果
𬞞而薦羞之於兹可謂俻矣何彼茗無一勝焉
而競進於今之時抑非近世之人體惰不勤飽
食粱肉坐以生疾藉以靈荈而消腑胃之宿陳
若然則斯茗也不得不謂之無益於爾身無功
於爾民也哉
　　　鳲鳩賦
時人謂䳢鶨癡拙禽也茲禽然癡且拙猶能以
喙寫心布于辨音者焉曰我智不如燕鴈識氣
候之蚤晚隨陽而來知社而返勇不如鵰鶻鷹
鸇恣搏擊於秋天下無全物落不空拳惠不如
鸚鵡鸜鵒入崇堂兮䕃夏屋事言語以如人餌
菓粱而飫腹巧不如女匠挂巢室於枝上畏風
雨之漂搖紩茅莠而宻壯年不如鸛鶴絜羽毛
於寥廓希霖雨而鳴垤和氣類而靡爵兹五者
實無有於羣鳥分馴馴於林表癡亦誠多拙亦
不少雖不能趍暄􁄯之時亦毛翮而自持雖不
能决爪吻之利亦飮啄而自遂雖不能弄喉舌
之辯亦呼鳴而自善雖不能理窠之完亦棲處
而自安雖不能適變赴情亦隨宜而自寧噫唯
癡與拙天之所生若此而巳矣又烏足爲之重
輕
　　　麈尾賦
野有壯麈兮罹虞人於廣原其身巳殺其肉巳
燔其骨巳棄獨其尾之猶存飾雕玉以爲柄入
君握而承言聊指麾之可任雖脫落而蒙恩噫
譬諸犬豕其死則均其肉與骨亦莫逡廵自古
及今若此泯沒者日有億計曾不一毫以利人
是以生若蚍蜉死若埃塵生無以異於其類死
不爲時之所珍故仲尼疾沒世而名㓕子長亦
著論而有因乃感玆獸而用告乎朋親
　　　擊甌賦
余觀今樂愛乎清越岀金石之間所謂擊甌者
本埏埴異琳球入伶倫兮間齊優其可尚者鳴
非瓦釡律度合鼓非土缶音韻周和非塤箎上
下應作非鐘罄節奏侔而又氷質瑩然水聲脩
然度曲冷然入耳瀏然猶有非之者曰善則善
矣未若艶女之歌喉何則是謂絲不如竹竹不
如肉以其近自然之氣况此曾何叅於樂録之
目乎余辨之曰融結合於造化堅白播於陶鈞
發和於器導和於人可以樂嘉賓可以暢百神
安得絲竹謳吟之匪倫也哉
　　　哀鷓鴣賦(并序)
余得二鷓鴣飼之甚勤旣乆開籠肆其意其一
翩然而去其存者特愛焉鷓鴣於禽最有名頃
未識也思持歸中州與朋友共玩之凡養二年
呼鳴日善罷官至蕪湖一夕爲䑕傷死遂作賦
以哀云
物有小而名著亦有大而無聞吾於禽類得鷓
鴣兮不群其音格磔其羽斕斑其生遐僻其趣
幽閑飮啄乎水裔棲翔乎竹間徃咨羅者求之
於野生致二雛形聲都雅愛之蓄之籠之服之
爲日巳乆言馴熟兮縱晞朝旭一逸而不復兮
謂之背德非我族兮戀而不去尤可榖兮晨啼
暮宿何嗟獨兮固當擕之中國爲士大夫之目
兮不意孽䑕事濳伏兮破笯囓嗉何其酷兮嗚
呼翻飛逺逝不爲失兮安然飽食不爲福兮焉
知不爲名之累兮焉知不爲鬼所瞰而禍所速
兮哀哉誠不如秃鶬鴞鵩兮凡毛大軀妖鳴飫
腹何文彩之佳何名譽之淑前所謂大而無聞
其自保而自足者與
　　　問牛喘賦(和人鄧州六首)
客有感前史問牛喘廣而賦義有由余得摭遺
辭掇遺韻索遺意而用以酬夫寒爲冬燠爲夏
和爲春肅爲秋和以發生則物萌而抽燠以長
養則物盈而周肅以登就則物實而收寒以閉
結則物藏而休是則隂陽之道順而爕和之職
脩若乃當春而燠是爲行夏令而火侵於木時
則有雨水不降草樹早落火訛相驚疾疫多作
故丞相當是月而見牛喘恐天令之愆錯問從
來之逺邇兮或力或暵而可度匪賤人而憂畜
實原微而意博所以元化日調萬彚時若及其
後世我自我物自物天自天人自人胡爲乎冬
胡爲乎春孰謂差忒孰謂平均曰吾委佩而端
冕服美而食珍上奉天子下役蒸民夫何預於
我哉我亦無愧於玆辰
　　　凌霄花賦
厥草惟夭厥木惟喬草有柔蔓木有繁條縁根
兮附質布葉兮敷苗朱華粲兮下覆本榦蔽兮
不昭嗟乎此木幾歲幾年而至於合抱夫何此
草一旦一夕而遂曰凌霄是使藜藿蒿艾慕髙
豔而仰翹翹也安知蘋藻自潔蘭蕙自芳芙容
岀汙而自麗芝菌不根而自長或紉珮帶或采
頃筐或製裳於騷客或登歌於樂章故得爲馨
爲薦爲嘉爲祥皆無附著亦以名揚奚必託危
柯而後昌吾謂木老多枯風高必折當是時將
恐摧爲朽荄不復萌蘖豈得與百卉並列也耶
　　　矮石榴樹子賦(并序)
襄城縣庭下生矮石榴徃來者異之予作賦寫
其狀因以自勵云
有矮石榴高倍尺中訟庭麗戒石訪諸走胥云
非封植忽此生榮三傳歲曆宻葉如蓋繁條如
織萎蕤下垂疲軟無力緗苞貯露纍纍仄仄下
人俯視顚本可識雀愧卑棲而不肯集兮故啾
喞以矯翼偃偃盤盤若屈若鬱紉紉結結非曲
非直榦不足攀隂不足息夫何挺質之可惑耶
意爲異與爲妖與人以爲異我不知其異曰殊
衆人之類類人以爲妖我不知其妖曰乖衆木
之翹翹然而不生樊圃臺榭遊觀之所產玆堂
下其有以警而有以覩因形戕義庶將有補當
革蔓衍之多枝無若輭柔之不舉勿俾苞苴之
流行勿使吏氓之輕侮勿淟涊以自抑勿猶豫
而失處勿闒茸以接卑勿上下之不撫夫如是
則異也妖也固弗取維戒懼斯主
　　　風異賦
庚辰歲三月丙子天大風壬午詔出郡縣繫獄
死罪巳下夫風者天地之氣也猶人之呼嘘喘
吸豈常哉若應人事之變則余不知故賦其大
畧云
吾因迓勞適于郊憩亭舍日􁀈時羣軰外囂曰
火來(音罹)火來喔呼噫嚱岀屋逺望西北之陲
亘天接地混混赫赫不見端涯逡廵則赤埃赭
霧突盪奔馳陽精失色白晝如晦號空吼穴揚
砂走塊衆心驚惶廣衢翳昧莫辨誰何執手相
對其少頃也稍明故歸人未寧兮相與而爲隊
順前者措足之不暇逆進者舉武而愈退睇山
川兮安陳趍城郭兮安在所可視者五六歩之
内越翌日四方恬霽乾坤黯慘物色憔悴牛復
馬還絕銜鼻草靡木折莢實墜禽鳥墮死泥滿
喙几案傾欹塵覆器民廬毀壞商車顚躓旣而
衆曰此何景也伺彼徃來兮問逺邇之所自或
曰起浚都播許鄭歷洛汭以及唐鄧漢隋之地
稽厥時厥狀無與此土異未迨旬浹德音遐曁
是知本聞之不僞聊綴辭也若此言變咎則非
愚者之能議
　　　乞巧賦
孟秋七日夕戸未扃余歸自外見家人之在庭
列時花與美果祈織女而丁寧乞天巧之付與
惡心手之鈍冥余旣寢而弗顧又烏辨乎列星
兒女前曰故事所傳餘千百齡何獨守拙迷猶
未醒遂起坐而嘆曰吾試語汝汝其各聽夫芒
忽之間變而有氣氣而有形形而有生生而有
靈愚愚慧慧自然之經賦巳定矣今返妄營則
何異高山之木兮不能守枝葉之亭亭欲戕而
爲犧象兮利塗飾乎丹青且復天巧與人巧將
不同也天孫又安得此而輒私天之巧者總隂
陽運四時懸日月星辰而不忒其璇璣鼓雷風
雨雪而不失其施生萬物死萬物而物得其冝
此天之所以任大巧而不虧人之巧者非它直
心口手足也心巧於慮口巧於詞手巧於技足
巧於馳亦各有極不可強爲故慮之巧不過多
智謀使爾多謀多智則精騖而魄離詞之巧不
過多辯言使爾多言多辯則鮮仁而行遺技之
巧不過多能藝使爾多能多藝則藝成而跡卑
馳之巧不過多履歷使爾多履多歷則速老而
筋疲如是則吾焉用而乞之吾學聖人之仁義
尚恐沒而無知肯乞世間之輕巧以汨吾道而
奪吾之所持吾决守此而巳矣爾勿吾疑
　　　思歸賦
禄有可慕禄有可去何則移孝爲忠曾無内顧
則禄可慕而可據上有慈顏以喜以懼故禄可
去而不可寓噫吾父八十母髪亦素尚爾爲吏
夐焉遐路嗷嗷晨烏其子反哺我豈不如鬱其
誰訴惟秋之氣至憀慄而感人日興愁思側睇
江濱憶爲童子當此凛辰百果始就迭進其珍
時則有紫菱長腰紅芡圎實牛心緑蔕之柿獨
苞黃膚之栗青芋連區烏椑五出鴨脚受彩乎
微核木瓜鏤丹而成質素乳之梨頳壺之橘蜂
􁥥淹醝榠樝漬蜜膳羞則有鵁鶄野鴈澤鳬鳴
鶉清江之膏蠏寒水之鮮鱗冒以紫薑雜以菱
首觴浮茰菊爼薦菁韭坐溪上之松篁掃門前
之桐柳僕侍不譁圖書在右或靜黙以終日或
歡言以對友信吾親之所樂安閭里其玆乆切
切余懷欲辭印綬固非效淵明之𥚹衷耻折腰
於五斗盖自成人以及今未嘗一日侍傍而稱
壽豈得不决去於此時將恐貽恨于厥後
　　　鬼火賦
放舟於頴水之上夜憇於項城之野隂氣四垂
而雨微下左右望之若無覩者有光熒然明於
水邊人皆謂之鬼火吾獨未爲然焉噫謂鬼爲
無吾不敢謂之無謂鬼爲有吾不敢謂之有但
觀韓氏之言舊矣曰鬼無形鬼無聲旣無聲與
形又安得此而明嘗聞巨浸之涯百物皆能發
光而吐輝又草木之腐亦能生耀而化飛爾知
彼是而此非曰若電者因形乎因勢乎苟因形
因勢則此何疑而弗及嗚呼昔人有論電者隂
陽之氣相薄而成何湏形勢將就此妄名謂爲
物光可也謂爲鬼火則吾不敢聽
　　　鬼火後
吾旣爲鬼火賦客有謂余曰嘗覩舊說鬼火曰
憐前人有述子何不信言未畢余遽辨曰爾不
熟究吾㫖耶吾豈忽而不知且聞兵死之血乆
而化之旣云血化安有鬼爲比夫草木之腐固
合其宜宜曰物光又豈爲過此論確如牢不可
破尚恐未然更聽吾言彼燁燁者胡可以烹煎
彼熒熒者胡可以燠暄彼焰焰者胡可以炎上
彼熠熠者胡可以燎原盖無此並蔓說徒繁客
慚忸無辭而起余方掩乎衡門
　　　魚琴賦(并序)
丁從事獲古寺破木魚斵爲琴可愛玩潘叔冶
從而爲賦余又和之將以道其事而寄其懷
爲琴之美者莫若梧桐之孫枝夫其生也附崖
石逺水涯隂凝其腋陽削其皮曾亡漫戾而沉
實之韻資噫始其遇匠氏也有幸不幸焉故未
得盡厥宜其於不偶若䧟於夷刳中刻鱗加尾
及鬐宛然而魚日擊而椎主彼齊衆之律令則
聲聞囂爾而四馳粤有好事者朅來睨之取爲
雅器製擬庖犧徽以黃金絃以檿絲音和律調
乃升堂室嗚呼琴兮遇與不遇誠由於通窒始
時效材雖甚辱兮於道無所失今而决可以叅
金石之奏焉無忘在昔爲魚之日
　　針口魚賦
有魚針喙形甚小常乗春波來不少人競取之
一掬不重乎銖抄其爲針也頴不能刺肌膚目
不能穿絲縷上不足以附毉而愈疾下不足以
因工而進補以口得名終親技女大非膾材唯
便鮓滷烹之則易爛貯之則易腐嗟玉色之可
愛聊用實乎雕爼過此巳徃未知其所處
　　　靈烏後賦
靈烏我昔閔爾之忠告人之凶遭人唾罵於時
不容覆巢彈類驅逐西東余是時作賦以弔汝
非乗爾困而責爾聰今也主人悟彈者去豐爾
食於大倉置爾巢於高樹晨雞不鳴百鳥爭慕
傍睨鳯皇下窺鵷鷺爾於此時徒能縱蒼鷹逐
狡兎不能啄叛臣之目伺賊壘之去而復憎鴻
鵠之不親愛燕雀之來附旣不我德又反我怒
是猶秦漢之豪俠逺巳不稱昵巳則譽夫然吾
分足而巳矣又焉能顧
　　　重刋板序
余𬒳命來守宛陵視事之翌日有客謂予曰郡
學請鏤版印書公留意否乎乃問其目曰梅聖
俞詩集自遭兵火殘編斷簡靡有全者幸郡教
官有善本余樂聞而應之曰昔龎叅爲漢陽太
守郡人任棠有竒節叅到先候之棠不與言但
以薤一本水一盂置戸屏前抱兒伏於戸下叅
思其微㫖曰水欲吾清拔薤欲吾擊強宗抱兒
當戸欲吾開門恤孤率而行之漢陽大治余殿
此邦之初學官諸生以學校爲言今客又以聖
俞梅公詩集爲言客其吾之任棠也與聖俞公
以詩聞於當世寔此邦之前哲客其欲予先庠
序之教而借梅文以爲諭余固淺陋雖不足以
發揚幽光敢不率行或庶幾乎如漢陽之治也
乃命學官董其事鏤板旣成請序於余余豈敢
辭聖俞公之詩簡古純粹華而不綺清而不癯
涵泳於仁義之流出入於詩書之府而其工歐
陽文忠公巳序於集首此不復道姑敘鏤板之
由云爾紹興十年上元日檢校少傅保信軍節
度使知宣州軍州事兼管内勸農營田使新安
郡開國公食邑五千二百戸食實封二千一百
戸汪伯彥後序

宛陵先生集卷第六十終
宛陵先生集目録卷第六十
　　覽翠亭記　林和靖詩集序
　　紅鸚鵡賦　述釀賦
　　靈烏賦　南有嘉茗賦
　　鳲鳩賦　麈尾賦
　　擊甌賦　哀鷓鵠賦
　　問牛喘賦(和人)凌霄花賦
　　矮石榴樹子賦　風異賦
　　乞巧賦　思歸賦
　　　鬼火賦　鬼火後賦
　　魚琴賦　針口魚賦
　　　靈烏後賦
目録終
刻宛陵集後序
夫詩之為道大矣迄上下數千
伯世伦者競𧺫悉生人力精詣
之卒廼稱入室者代堇堇數子
焉豈不亦囏哉今之譚詩者率
右李唐至宋㠯下不啻腐䑕棄
之夫李唐峕設斯羅士㝢内壹
意嚮徃而若甫白軰又極千古
材赫哉雄眎諒矣儻以擬之騷
選三伯篇不當三舎避邪夫文
固因時道随氣化辟之蒼跡禹
碑秦隷漢篆鍾王更易體畫各
殊同文􁎊一使上論者遂謂蒼
禹㠯後不復有書理也已哉宋
有聖俞以詩名當峕最號宗工
者亡如永叔乃永叔卑卑下之
曰吾不如也聖俞名廼益振上
自君公下逮隷卒獲一什即為
琬琰至契丹人㠯金購其詩或
織以為裳服自辟王来業詩家
未有若斯烈者也我
明御宇文學之士英英薄魏晉
何暇及宋以故崇信聖俞者益
寡然彼未操戈而與决戰烏知
斯人為勍敵聖俞涵衍冲夷不
减陶韋至精苦深玄恠竒靚麗
方之李長吉寔伯仲焉西崐靡
濫後乃壹浣滌至此斌斌虖幾
于大雅矣􁐴其沈困下僚不得
振響廟廊㠯竟其材志斯殆遇
寔爲之永叔曰詩必窮而後工
不其然與郡中舊刻宛陵集歲
乆散棄今
撫臺宋公㠯其族孫叅知純父
氏請屬宣城姜令竒方梓之旣
叙諸首矣乃裔孫郷進士一科
復徴言于不榖頋俊匪知詩者
然生後聖俞數伯年得守兹土
恒斤斤切仰止焉而中丞公填
撫之餘攷鏡遺風表章前喆竊
幸遘其盛舉也輒不自恧而書
之末簡云
萬暦丙子仲夏月吉直隷寧國
府知府南海陳俊譔
宛陵先生集拾遺
　　　得餘干李尉録示唐人干越亭詩因以
　　　寄題
餘水之干越之鄙築基相對琵琶尾琵琶日日
有秋聲鴈過洞庭風入葦南斗戞湖波不起長
刀剡峰碧耳耳姱娥夜出在寒谿青銅瑩磨光
幾里朝因吳客幅蒲輕滿𥿄如𧖟書可喜
　　　送君石祕校尉河内
古縣太行下老槐三四株以言新作吏不似舊
爲儒黃綬心猶壯青雲志豈無漢朝吾逺祖不
道此官麤
　　　雙羊山㑹慶堂記
余以附城之地勢勝神靈所栖故建閣曰寶章
以嚴帝書爲堂曰㑹慶以安吾先君先叔畫像
有僧澄展願歲時奉香火澄展先叔於其有恩
雖然抑之不欲背本堂之前許其置佛俾報恩
奉佛兩得焉况吾之親域在其右欲因以固護
初余一發意吾鄕孝子義士咸助以資噫愛人
之愛親者知其有親也不愛人之愛親者知其
不有親也不有其親則孟子所謂慕少艾慕妻
子慕君者歟余老矣慕親而不可得見見墳傍
之草樹不敢慢常若吾親髣髴在其下唯恐令
傷一草樹切切焉不忍去欲常居此則業爲王
官欲致爲臣又無以自給僧能專事藉以守之
守之必精㓗其宇無令棄俗趣而樂處之余之
存心者此耳堂之經畫始終由吾里人張景崇
景崇力爲之者愛吾有其心以吾貧不能自爲
也衆人亦由景崇然後從而愛之愛他人之愛
親者於其親可知矣吾不得不書以示後人知
吾鄕之多禮義又書其姓于石隂至和二年八
月初吉宛陵梅堯臣記
宛陵先生集附録
　　　送梅主簿歸河陽序　歐陽脩
至寶濳乎山川之幽而能先羣物以貴於世者
負其有異而巳故珠濳于泥玉濳于璞不與夫
蜃蛤珉石混而棄者其先膺美澤之氣輝然特
見於外也士固有濳乎卑位而與夫庸庸之流
俯仰上下然卒不混者其文章才美之光氣亦
有輝然而特見者矣然求珠者必之乎海求玉
者必之乎藍田求賢士者必之乎通邑大都據
其㑹就其名而擇其精焉爾洛陽天子之西都
距京師不數驛搢紳仕宦雜然而處其亦珠玉
之淵海歟余方據是而擇之獨得於梅君聖俞
其所謂輝然特見而精者耶聖俞志高而行㓗
氣秀而色和嶄然獨出於衆人中初爲河南主
簿以親嫌移佐河陽常喜與洛之士游故因吏
事而至於此余嘗與之徜徉於嵩洛之下每得
絶崖倒壑深林古寺則必相與吟哦其間始則
歡然以相得終則暢然覺乎薰蒸浸漬之爲益
也故乆而不猒旣而以吏事訖言歸余且惜其
去又想夫濳乎下邑混於庸庸然所謂能先羣
物而貴於世者特其異而巳則光氣之輝然者
豈能掩之哉
　　　注孫子序　歐陽脩
世所傳孫武十三篇多用曹公杜牧陳皥注號
三家孫子余頃與撰四庫書目所見孫子注者
尤多武之書本於兵兵之術非一而以不窮爲
竒冝其說者之多也凡人之用智有短長其設
施各異故或膠其說於偏見然無出所謂三家
者三家之法皥最後其說時時攻牧之短牧亦
慨然最喜論兵欲試而不得者其學能通春秋
戰國時事甚博而詳然前世言善用兵稱曹公
曹公嘗與董吕諸袁角其力而勝之遂與吳蜀
分漢而王傳言魏之諸將岀兵千里毎坐計勝
敗授以成算諸將用之十不失一一有違者兵
輒敗北故魏世用兵悉以新書從事其精於兵
也如此牧謂曹公於注孫子尤略盖惜其所得
自爲一書是曹公悉得武之術也然武嘗以其
書干吳王闔閭闔閭用之西破楚北服齊晉而
伯諸侯夫使武自用其書止於強伯及曹公用
之然亦終不能滅吳蜀豈武之術盡於此乎抑
用之不極其能也後之學者徒見其書又各牽
於巳見是以注者雖多而少當也獨吾友聖俞
不然嘗評武之書曰此戰國相傾之說也三代
王者之師司馬九伐之法武不及也然亦愛其
文略而意深其行師用兵料敵制勝亦皆有法
其言甚有次第而注者汨之或失其意乃自爲
注凡膠於偏見者皆抉去傅以巳意而發之然
後武之說不汨而明吾知此書當與三家並傳
而後世取其說者徃徃於吾聖俞多焉聖俞爲
人謹質温恭衣冠進趨眇然儒者也後世之視
其書者與太史公疑張子房爲壯夫何異
　　　上梅直講書　蘇軾(子瞻)
某官執事每讀詩至鴟鴞讀書至君奭常切悲
周公之不遇及見孔子厄於陳蔡之間而絃歌
之聲不絕顏淵仲由之徒相與答問夫子曰匪
兕匪虎率彼曠野吾道非邪又何爲至此顏淵
曰夫子之道至大故天下莫能容雖然不容何
病不容然後見君子夫子油然而笑曰回使爾
多財吾爲爾宰夫天下雖不能容而其徒自足
以相樂如此乃今知周公之冨貴有不如夫子
之貧賤夫以召公之賢以管蔡之親而不知其
心則周公誰與樂其冨貴而夫子所與共貧賤
者皆天下之賢才則亦足以樂乎此矣軾七八
歲時始知讀書聞今天下有歐陽公者其爲人
如古孟軻韓愈之徒而又有梅公者從之游而
與之上下其議論其後益壯始能讀其文詞想
見其爲人意其飄然脫去世俗之樂而自樂其
樂也方學爲對偶聲律之文求升斗之禄自度
無以進見於諸公之間來京師逾年未嘗窺其
門今年春天下之士羣至於禮部執事與歐陽
公實親試之誠不自意獲在第二旣而聞之人
執事愛其文以爲有孟軻之風而歐陽公亦以
其能不爲世俗之文也而取是以在此非左右
爲之先容非親舊爲之請屬而向之十餘年間
聞其名而不得見者一朝爲知巳退而思之人
不可以苟冨貴亦不可以徒貧賤有大賢而爲
其徒則亦足恃矣苟其僥一時之幸從車騎數
十人使閭巷小民聚觀而贊歎之亦何以易此
樂也傳曰不怨天不尤人盖優哉游哉可以卒
歲執事名滿天下而位不過五品其容色温而
不怒其文章寛厚敦朴而無怨言此必有所樂
乎斯道也軾願與聞焉
　　　宛陵先生年譜序
宛陵梅先生以道德文學發而爲詩變晩唐卑
陋之習啓盛宋和平之音有功於斯文甚大歐
陽文忠公知之最深旣題其詩稿又序其集又
序其所注孫子又銘其墓而哀之以文盖文忠
公之知先生猶子房謂沛公爲殆天授者是豈
容贊一辭哉然昔之君子以言語文字爲天下
後世所貴重者必其出處語黙之際無或少悖
於理而後能垂世而行逺此年譜之所爲作也
張君師魯叔輿世爲宛陵人著宛陵先生年譜
余得而讀之愛其詞約而事備論覈而理明其
多以歐陽子之書爲據依巳爲得書之體至於
辯魏㤗邵博之厚誣使先生可作亦自喜後之
人爲能知巳者且尤有補於世教也抑又考之
宋嘉祐二年詔脩取士法務求平澹典要之文
文忠公知貢舉而先生爲試官於是得人之盛
若眉山蘇氏南豐曾氏橫渠張氏河南程氏皆
出乎其間不惟文章復乎古作而道學之傳上
承孔孟然則謂爲文忠公與先生之功非耶吾
鄕周丞相定著文忠公年譜學者賴之此書當
與之並行宛陵文獻於是足徴矣叔輿以余誦
習歐陽子之書屬叙而刻之不獲辭謝爲識卷
末云
至元二年丁丑八月旣望序　廬陵劉性
　　　墓誌銘
嘉祐五年京師大疫四月乙亥聖俞得疾卧城
東汴陽坊明日朝之賢士大夫徃問疾者騶呼
屬路不絕城東之人市者廢行者不得徃來咸
驚顧相語曰玆坊所居大人誰耶何致客之多
也居八日癸未聖俞卒於是賢士大夫又走弔
哭如前日益多而其尤親且舊者相與聚而謀
其後事自丞相以下皆有以􁎚䘏其家粤六月
甲申其孤增載其柩南歸以明年正月丁丑葬
于宣城雙羊山聖俞字也其名堯臣姓梅氏宣
州宣城人也自其家世頗能詩而從父詢以仕
顯至聖俞遂以詩聞自武夫貴戚童兒野叟皆
能道其名字雖妄愚人不能知詩義者直曰此
世所貴也吾能得之用以自矜故求者日踵門
而聖俞詩遂行天下其初喜爲清麗閑肆平淡
乆則涵演深逺間亦琢剥以出怪巧然氣完力
餘益老以勁其應於人者多故辭非一體至於
他文章皆可喜非如唐諸子號詩人者僻固而
狹陋也聖俞爲人仁厚樂易未嘗忤於物至其
窮愁感憤有所罵譏笑謔一發於詩然用以爲
驩而不怨懟可謂君子者也初在河南王文康
公見其文嘆曰二百年無此作矣其後大臣屢
薦宜在舘閣嘗一召試賜進士岀身餘輙不報
嘉祐元年翰林學士趙槩等十餘人列言于朝
曰梅堯臣經行脩明願得留與國子諸生講論
道德作爲雅頌以歌詠聖化乃得國子監直講
三年冬祫于太廟御史中丞韓綘言天子且親
祠當更制樂章以薦祖考惟梅堯臣爲宜亦不
報聖俞初以從父䕃補太廟齋郞歷桐城河南
河陽三縣主簿以德興縣令知建德縣又知襄
城縣監湖州監稅簽署忠武鎭安兩軍節度判
官監永濟倉國子監直講累官至尚書都官貟
外郞嘗奏其所撰唐載二十六卷多補正舊史
闕謬乃命編脩唐書書成未奏而卒享年五十
有九曾祖諱超祖諱邈皆不仕父諱讓太子中
舍致仕贈職方郞中母曰僊游縣太君束氏又
曰清河縣太君張氏初娶謝氏封南陽縣君再
娶刁氏封渤海縣君改恩平縣君子男五人曰
増曰墀曰坰曰龜兒一早卒女二人長適太廟
齋郞薛通次尚㓜聖俞學長於毛氏詩爲小傳
二十卷其文集四十卷注孫子十三篇余嘗論
其詩曰世謂詩人少逹而多窮盖非詩能窮人
殆窮者而後工也聖俞以爲知言銘曰
不戚其窮不困其鳴不躓于艱不履于傾養其
和平以發厥聲震越渾鍠衆聽以驚以揚其清
以播其英以成其名以告諸㝠
　　　感二子　歐陽脩
黃河一千年一清岐山鳯鳥不再鳴自從蘇梅
二子死天地寂然收雷聲百蟲坏戸不啓蟄萬
木逢春不發萌豈無百鳥解言語喧啾終日無
人聽二子精思極搜抉天地鬼神無遁情及其
放筆聘豪俊筆下萬物生光榮古人謂此覷天
巧命短疑爲天公憎昔時李杜爭橫行麒麟鳯
皇世所驚二物非能致太平湏時太平然後生
開元天寶物盛極自此中原疲戰爭英雄白骨
化黃土冨貴何止浮雲輕惟有文章爛日星氣
凌山岳常崢嶸賢愚自古皆共盡突兀空留後
世名(蘇謂舜欽也)
　　　哀挽詩　歐陽脩
昔逢詩老伊水頭青衫白馬渡伊流灘聲八節
響石樓坐中辭氣凌淸秋一飮百琖不言休酒
酣思逸語更遒河南丞相稱賢侯後車日載梅
與鄒我年最少力方優明珠白璧相報投詩成
希深擁鼻謳師魯卷舌藏戈矛三十年間如轉
眸屈指十九歸山丘凋零所餘身百憂晩登玉
墀侍珠旒詩老虀鹽太學愁乖離㑹合謂無由
此㑹天幸非人謀頷鬚巳白齒根浮子年加我
貌則不歡猶可強閑屢偷不覺歲月成淹留文
章落筆動九州釡甑過午無饙餾良時易失不
早收篋櫝瓦礫遺琳璆薦賢轉石古所尤此事
有職非吾羞命也難知理莫求名聲赫赫掩諸
幽翩然素旐歸一舟送子有淚流如溝
　　又　王安石
詩行於世先春秋國風變衰始栢舟文辭感激
多所憂律吕尚可諧鳴球先王澤竭士巳偷紛
紛作者始可羞其聲與節急以浮真人當天施
再流篤生梅公應時求頌歌文武功業優經奇
緯麗散九州衆皆少銳老則不翁獨辛苦不能
休惜無來者人名遒貴人憐公青兩眸吹嘘可
使高岑樓坐令隱約不見收空能乞錢助饙餾
疑此有物司諸幽栖栖孔孟葬魯鄒後始卓落
稱軻丘聖賢與命相楯矛勢欲強逹仍無由詩
人况又多窮愁李杜亦不爲公侯公窺窮厄以
身投坎軻坐老當誰尤吁嗟豈卽非善謀虎豹
雖死皮終留飄然載䘮下隂溝粉書軸幅懸無
旒高堂萬里哀白頭東望使我商聲謳
　　　又
我得聖俞詩於身亦何有名字託文編他年知
不朽
我得聖俞詩於身果何如留爲子孫寶勝有千
金珠
　　　謁墓詩　宣城縣丞南郡滕珂
百年詩老卧空山猶憶當時語帶酸嬴得兒童
喚夫子可憐名位秪都官手編新史唐文備骨
立殘碑漢籕漫落日牛羊上丘隴草埋翁仲獨
峩冠
宛陵城南柏山寺行到西廂見舊祠人物欲觀
嘉祐老銘文空有醉翁辭銀章粉墨誰舒卷金
薤琳琅自陸離毎見河豚起春岸永懷風致細
哦詩
　　　又　寧國守廬陵文天祥
滄滄宛水陽鬱鬱都官墳喬松拱道周縁塋茁
芳蓀古時北邙歎白楊邈游魂大雅獨不墜脩
名照乾坤再拜墳上士躧履揖諸孫握手慨以
慷而有典刑存渥洼生騏騮荆山產璵璠悠哉
清渭流眷言葆其源
　　　又　監察御史張經
歐公去巳乆誰爲柏山愁白髪詩千首蒼煙土
一丘諸孫時拜掃過客獨遲留寂寞僧窻晚春
溪水自流
　　又　按察副使盧摯
一上高齋憶謝公雲間江樹有無中詩家政有
都官宅腸斷荒山落葉風
　　　又　憲司經歷真定靳汝弼
宋有梅夫子靈鳯朝陽鳴文章炳星日當時照
東京歐陽期並轡朋軰俱名卿事業何顯著滿
腹儲太平思之不得見但恨遲我生陵谷變遷
後薄宦來宣城儒素藹鄕里雲仍亦賢英幸因
休澣日下馬拜荒塋栢山得其高雙溪得其清
二者能永乆延公千古名
　　　又　寧國路經歷劉瑀
昔聞夫子名今始拜其墓栢山寺古碑斷橫三
尺荒墳儼如故稻溝流水聲且哀老樹號風悲
更怒詩僊巳去二百載壞垣空走狸與兎嗚呼
再奠一盃酒澘然回首西山暮
　　　又　寧國路同知阮麟翁
嘉祐微言絕重經二百年殘詩留斷石荒壠入
平田山鶴夜應怨河豚春又鮮邦人說夫子寒
食寺門前
　　　祭宛陵先生文
維淳祐二年歲在壬寅某月某日朔朝散大夫
顯謨閤待制知寧國軍府事兼管内勸農營田
使王遂等謹以清酌庶羞之奠致祭于
故都官梅公宛陵先生之墓惟宋文章曰歐與
蘇有梅夫子歐蘇之徒在漢去誕於唐棄䛕八
百餘年掃去朽枯如斵元氣變化百殊慶曆之
盛上跨周虞顚倒奔走溢浚之都空餘翰墨一
世楷模相厥寒泉在彼坤隅文氣貫天落日平
蕪遂生雖晩此意中孚肅肅官僚陳其啜餔斯
人逺矣不可呌呼文猶未墜其在玆乎尚饗
維咸淳六年歲在庚午三月某日知寧國軍府
事文天祥謹以清酌庶羞之奠致祭于
先賢尚書都官宛陵先生梅公之墓而言曰大
江西東實倡古文西則歐陽東則先生上追韓
孟下啓蘇曾先生在天斯文有靈僕生也晚實
在歐鄕天子有命來守公邦感時改火爰薦苾
芳尚饗
　　　又　文天祥
視我廬陵夫子歐陽彰韓癉昆孕蘇育黃公於
其間以詩名世葩韓搴芳肩蘇挹袂故醉翁於
公之德則曰衣冠儒者也於公之詩則曰英華
而雅者也翁旣與韓而終始公亦與翁而上下
公仕于何如鮎上竹生遇昭陵官同鄭谷使詩
遂窮人則三百篇之作者將其身之俱不淑
　　又　劉朔齋
嗚呼名位之不可兼得也乆矣然得位者榮身
一時得名者流芳千載以公之文學行義雖仕
不稱德而自嘉祐至今踰二百年矣天下之言
詩人者必曰聖俞國人之誦所尊敬者必曰宛
陵先生是則天之所以厚公者固在此而不在
彼也震孫少嘗竊誦公之詩今幸守公之邦式
公之墓悲其亭之乆廢而烝甞無所乃卽故址
而改作焉表以石刻繚以垣墻而封植其宰木
迨茲考成乃率僚寀釃酒一酹庶幾懷賢尚德
之意精爽如在尚歆顧之
　　　題干越亭送君石秘校詩後　閻復
南昌一尉老西都文采風流接聖俞詩好見稱
歐永叔書工不減蔡君謨洞庭鴈過風生葦干
越峯青斗戞湖細讀粉箋當日詠終篇無字不
驪珠
　　又　張斯立
宛陵梅夫子才名冠當世歐蘇與並驅時稱天
下士哲人去巳乆手澤見英氣可慕不可攀悠
悠千古意行義魯臧孫流芳垂後裔今遇叔章
君箕裘元不墜
　　又　貢奎
詩還二百年來作身死三千里外官知已若論
歐永叔退之猶自媿郊寒
　　　又　張伯淳
聖俞先生宣城裏經行脩明教胄子不特詩名
滿世間紀載精詳繼前史當時晦叔誦其文曰
二百年未有此先生㤗山北斗然管窺蠡測難
爲言我從聞孫見手澤定知家學有根源繭𥿄
可腐石可泐世美自有不朽存
　　又　劉必大
先生文章在青史先生勲名揭白日誰謂二百
有餘年得見兩詩親翰筆花箋松煤色尚鮮元
祐偉人如再出名器時來或可求家珤世傳難
可必叔章持此上天朝橫斗高風低少室
　　　又　王士熈
宛水留荒宅空山老栢株詩名唐正體經法漢
先儒賢裔今重見高風古亦無郞官爲直講遺
說辯精麤
　　　又　汪澤民
宋代文章梅與歐薦賢何不致公侯宛陵詩老
名千載嘉祐郞官閟一丘調寫心聲諧寶瑟書
存手澤粲銀鉤曾經干越琵琶尾愁絕西風鴈
過秋
　　　跋前二詩　茍宗道
拜觀宛陵梅先生手書寄題干越亭送君石秘
校尉河内之作詩律謹嚴楷法莊重盖天禀仁
厚樂易發見於心聲心畫自有不能掩者歐陽
公謂氣完力餘益老以勁斯二章足以當之矣
　　　又　宋渤
前軰文章字畫無不楷謹精宻者正若平生大
節余嘗見昌黎韓公福先寺下題名歐陽文忠
公集古跋尾司馬文正公日曆東坡論語解易
說皆起草時冊子雖旁注細書一一端正可讀
至圈改行間悉可見其先後用意處今觀梅屯
田公自書詩兩章校其同時諸人若一軌轍又
用筆作方闊法李西臺蔡端明然
　　　又　陳儼
宛陵公去世二百餘年今觀遺墨二詩猶旦暮
遇之也或以爲平淡或以爲枯槁惟具眼能識
之惟公生而卒以詩窮死然世愈逺而愈増重
雖與日月爭光可也視當時烜赫者溘然泯黙
不復知爲何人相去盖有間矣亦可謂一世之
屈百世之信者歟寥寥遺響子其嗣之
　　　又　李倜
樊宗師苦心琢句非韓公不能見知於世梅都
官之於歐陽公亦然何異世而同軌也耶仍孫
奕芳持公干越亭并送君石秘校二詩出示亦
可想見其風度矣咨藏之勿墜
　　　又　元明善
梅宛陵負一代詩名歐陽公吃吃推重想當日
課一首用心亦苦矣妙墨二𥿄髣髴得其勁氣
愈信歐公爲知人
　　　又　張與材
聖俞詩名爲歐蘇所重後之人不容復議矣獨
翰墨見於世者少其八世孫叔章能珤藏之今
觀其筆意瀟散有高人逸士風度此豈汲汲於
聲利者心畫正爾豈特坐詩窮耶
　　　又　龔嘯
去浮靡之習超然於昆體極弊之際存古淡之
道卓然於諸大家未起之先此所以爲梅都官
詩也當聲名文物之盛有歐公爲之依歸而歐
公收拾人才識拔於科舉之外者於先生與老
泉可謂不遺餘力矣雅道相與輝映千古猶計
官資而曰不遇是孰爲有遇乎尚論其世誦其
詩讀其書必知其人者始足以語此宛陵先生
之鄕子孫在焉叔章暇日岀示真蹟使人歆慕
無巳按尚書屯田貟外郞當是階官後遷都官
耳卽元豐官制改後朝奉郞也國子監直講乃
是職事官宋初巳置常選通經有實行者爲之
宜歐公以爲公薦也書局編脩亦公辟云
　　　跋㑹慶堂記後　汪澤民
宛陵梅先生爲文以記㑹慶堂其奉先思孝如
存之誠至矣歲乆石泐嗣孫致逺致和寔等具
碑請余重書刻置堂上噫繼自今歲時禴烝百
世一日則梅氏子孫之職釋子能固護棐栢如
澄展之心則各盡其道矣尚朂之謹之
