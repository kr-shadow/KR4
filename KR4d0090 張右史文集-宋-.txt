#+TITLE: 張右史文集-宋-
#+DATE: 2016-06-11 12:24:42
#+SOURCE: github.com/kanripo/KR4d0090 master 845faffd                
宋史張耒列傳
張耒字文潜楚州淮隂人幼頴異十三歲能
為文十七時作函關賦己傳人口㳺學于陳
蘇轍爱之因得従軾㳺軾亦深知之稱其文
汪洋冲澹有一倡三歎之聲弱冠第進士歴
臨淮主簿夀安尉咸平丞入為太學録范純
仁以舘閣薦試秘書省正字著作佐郎秘書
丞著作郎史舘檢討居三館八年顧義自守
泊如也擢𧺫居舍人紹聖𥘉請郡以直龍圗
閣知潤州坐黨籍徙宣州謫監黄州酒税徙
復州徽宗立𧺫為通判黄州知兖州召為太
常少卿甫数月復出知頴州汝州崇寕𥘉復
坐黨籍落職主管明道官𥘉耒在頴聞蘇軾
訃為舉哀行服言者以為言遂貶房州别駕
安置于黄五年得自便居陳州耒儀観甚偉
有雄才筆力絶健于騷詞尤長時二蘇及黄
庭堅眺𥙷之􁩰相繼殁耒獨存士人就學者
衆分日載酒殽飲食之誨人作文以理為主
嘗著論云自六經以下至於諸子百氏騷人
辨士論述大抵皆将以為寓理之具也故學
文之端急于明理如知文而不務理求文之
工世未嘗有也夫决水于江河淮海也順道
而行㴞滔汨汩日夜不止衝砥柱絶吕梁放
于江湖而納之海其舒為淪漣鼓為波濤激
之為風颷怒之為雷霆蛟龍魚鱉噴薄出沒
是水之竒變也水之𥘉豈若是哉順道而决
之因其所遇而變生焉若溝瀆東决而西竭
下滿而上虚日夜激之𣣔見其竒竒無自生
彼其所至者盖蛙蛭之玩耳江河淮海之水
理逹之文也不求竒而竒至矣激溝瀆而求
水之竒此無見于理而𣣔以言語句讀為竒
反覆咀嚼卒亦無有文之陋也學者以為至
言作詩晚歲亦務平淡效白居易體而樂府
效張籍乆于投閒家益貧郡守翟汝文欲為
公買田固謝不取晚監南嶽廟主管崇福宫
卒年六十一建炎𥘉贈集英殿修撰
　張右史文集目録
　　卷一
　　　賦
　　　　大禮慶成賦　游東湖賦
　　　　問雙棠賦(有序)柯山賦
　　　　　邜飲賦　鳴雞賦
　　　　暑雨賦　蘆藩賦
　　　　燔薪賦　杞菊賦
　　卷二
　　　賦
　　　　渉淮賦　渉淮後賦(有序)
　　　　雨望賦　暮秋賦
　　　　超然䑓賦(有序)鳴蛙賦(有序)
　　　　齋居賦　蜘蛛賦
　　　　得友賦　懐知賦
　　　　遣憂賦
　　卷三
　　　賦
　　　　哀伯牙賦　石菖蒲賦(有序)
　　　　病暑賦　喜晴賦
　　　　　南山賦　秋風賦
　　　　　南征賦　碧雲賦
　　　　三酌賦　人日飲酒賦
　　　　　吴故城賦
　　卷四
　　　古樂府歌詞
　　　　　君家誠易知曲　于湖曲(有序)
　　　　　㐮陽曲　寄衣曲
　　　　　江南曲　怨曲(二首)
　　　　　夀陽歌　勞歌
　　　　　春雨謡　少年行(三首)
　　　　　古意　代贈
　　　　　代嘲　牧牛児
　　　　　贈人(三首)採蓮子
　　卷五
　　　古樂府歌詞
　　　　倚聲製曲(有序/三首)獨䖏愁
　　　　逺别離　行路難
　　　　效鮑昭白紵詞(二/首)七夕歌
　　　　琉璃瓶歌　九江千歲龜歌
　　　　大雪歌　題孫彦古畵
　　　　歲暮歌　光山謡
　　　　年年歌　鵯鵊詞
　　　　圍碁歌戲江瞻道兼呈蔡秘校
　　　　周氏行　啄木辭
　　　　瓦噐易石鼓文歌
　　　　片雪歌　梁父吟
　　　　度關山
　　卷六
　　　古樂府歌詞
　　　　　天馬歌　江南曲
　　　　籠鷹詞　拳毛駒歌
　　　　寒鵶詞　寒食歌
　　　　飛萤詞　齊安行
　　　一百五歌　秋風謡
　　　東臯行　正月詞
　　　　二月詞　飢烏詞
　　　苦寒行(二首)春詞
　　　宫詞效王建(五首)旱謡
　　　貽潘邠老(有序)醉中雜言
　卷七
　　古樂府歌詞
　　　迎神　送神
　　　惠别　愬魃(有序)
　　　叙雨(有序)友山
　　　種菊(有序)逐虵(有序)
　　　登高
　　　子由先生云東坡公所和陶靖莭歸
　　　去来辭及侍郎先生之作命之同賦
　卷八
　　古詩
　　　休日同宋遐叔詣法雲
　　　挂虎圗于寝壁示秸秠
　　　神運殿望香爐天池等峰晚宿官廳
　　　明日早發　贈張公貴
　　　離黄州　宿樊溪
　　　道士磯
　　　離樊口宿巴河遊馬祈寺
　　　龜陵灣阻風三日遥禱孤山而風止
　　　自離富池凡三禱順濟龍求便風皆
　　　獲應又風日清霽舟行安稳委曲如
　　　　所欲感而成詩
　　　　自黄州至巴河遊靈岩寺觀孫仲謀
　　　　刑馬壇
　　　　自廬山廽過富池隔江遥禱甘公祠
　　　　求便風
　　　　風駛浪湧仲逹喜其快因作一篇
　　　　題廬阜官􁨃壁　出山
　　　　朝雨　離陽翟
　　　　次頴川　昭陵六馬
　　　　同楊二十緱氏寺宿草酌張正民秀
　　　　才見訪
　　　　𥘉到都下供職寄黄九
　　　　次韻魯直夏日齋中
　　　　晚歸寄无咎(二首)送李際秀才南歸
　　　　西山寒溪
　　　　送張天覺使河東席上分題得将字
　　　　讀中興頌碑　書舘直舍
　　　　宣城至日謁天慶觀行香呈郡寮
　　　　秋日獨酌懐荣子邕
　　　　夜𥘉凉
　　　　題陸羽祠堂兼寄李援援有詩甚佳
　　卷九
　　　古詩
　　　　三月小園花已謝獨芍藥盛開
　　　　題焦山　寄楊道孚
　　　　春日雜興(四首)出長安門
　　　　飯昭果寺　渡伊水
　　　　白公祠　上皇龕
　　　　石楼　上方
　　　　三龕　晚飯寳應
　　　　廣化遇雨　寄子瞻舍人(二首)
　　　　贈楊念三道孚　曉赴秘書省有感
　　　　贈无咎以既見君子云何不喜為韻
　　　　八首
　　　　昨夜月中一睡殊有秋色覺書所見
　　　　戲呈道孚
　　卷十
　　　古詩
　　　　讀淵明飲酒詩窃爱其詞文而慕其
　　　　放逹因次其韻得詩一十九首(缺八/首)
　　　　與潘仲逹(二首)莎雞
　　　　宦㳺　次韻秦観
　　　　阿几　宿虹縣驛
　　　　有感(三首)食菜
　　　　王子開朝散早年以􁀣病謝事還江
　　　　隂求詩為别(三首)
　　　　暮春奉女兄弟集宴堂
　　　　窺園
　　　　馬巨濟董役魏王墳作詩寄之
　　　　出伏後風雨頓凉有感(三首)
　　　　太寕庭栢　酴醿
　　　　秋圃　菊叢
　　　　芙蓉　橘
　　　　斑竹　種𬞞
　　卷十一
　　　古詩
　　　　漫浪翁　發政亭宿故鎮(三/首)
　　　　江城　獨㳺東園
　　　　感事(二首)
　　　　次韻曽存之官舎種竹
　　　　塞獵
　　　　同毅夫賀無斁教授
　　　　喜晴有感呈眺郎
　　　　春雪(二首)秋感(二首)
　　　　聞子瞻嶺外歸贈邠老
　　　　次韻蘇公武昌西山
　　　　宿譙東逆旅夜聞歌白公琵琶行道
　　　　人歡者　木芙蓉菊花盛開
　　　　西風　觀梅
　　　　魯直惠洮河緑石研氷壺次韻
　　　　福昌秋日效張文昌(二首)
　　　　贈張嘉甫　題江州琵琶亭
　　　　余官竟陵時李文舉嘗以事至郡同
　　　　逰西禅刹陸子泉烹茶酌酒甚歡也
　　　　今歲余移官齊安文舉自武昌渡江
　　　　過我與之飲酒西禅舊事慨然
　　　　乞錢穆父給事丈新賜龍團
　　　　将至都下　題韓幹馬圗
　　　　罔沙阻風　寄曼叔求酒
　　　　大風與楊念三飲次作此
　　卷十二
　　　古詩
　　　　有感(三首)題大蘇净居寺
　　　　客過　謁客
　　　　迎客　局中晝睡
　　　　園花盛開秬病不能覩作詩諭之
　　　魯直見和前詩再用前韻
　　　　小孤山　𥘉伏大雨呈无咎
　　　謝黄師是惠碧甆枕
　　　到陳午憇小舍有任王二君子惠牡
　　　丹二槃皆絶品也是日風雨大寒明
　　　日作此詩呈希古
　　　次韻荅天叙　麞猿圖
　　　謝錢穆父惠高麗扇
　　　聞蛩有感
　　　赴亳州教官次韻和中書錢舍人及
　　　亳州守眺美叔見贈
　　　暑毒不可過又毎為賔客見優午寝
　　　不安奉懐邠老之無事也
　　　　和立之消梅　送歐陽經赴蒲圻
　　　　蘇叔黨吕知止許下見訪叔黨有詩
　　　　戲贈以此奉荅　不寐
　　　　對蓮花戲寄眺應之
　　　　上元日早𧺫贈同逰者
　　　　贈李徳載
　　　　蒙㤙守東魯不意流落之餘聖朝昇
　　　　之藩鎮感而成詩復用李文舉韻
　　　　㳺武昌　春日
　　　　劉北輿是是堂詩(有序)
　　　　秋曉　東方
　　　　寒䖝　秋雨小酌贈賈七
　　　　今旦
　　　　将至官坡登一土崗望復州作
　　　　送子野大夫罷兖倅歸汶上
　　　　晨𧺫苦寒
　　　　舟次安州孝感縣偶感寒疾卧病舟
　　　　中復大風不可觧舟晚方離
　　　　和大雪折木
　　卷十三
　　　古詩
　　　　美哉　納凉
　　　　白樂天有渭上雨中獨樂十餘首倣
　　　　淵明余寓宛丘居多暇日時屡秋雨
　　　　傚白之作得三章
　　　　謫官黄州至南頓驛同李従聖叔姪
　　　　小飲
　　　權勢　臨文
　　　自淮隂𬒳命守宣城復過椘雨中過
　　　道孚因同誦椘詞為書此以足椘詞
　　　寓陳雜詩(十首)寄李端叔(二首)
　　　秋日曬古城　題吴熈老風雲圖
　　　二十三日晨𣣔飲求酒無所得戲作
　　　淮隂大寕山主崇岳逮與余諸父逰
　　　今年七十餘耳目聪明筋力強壮奉
　　　戒精苦禅誦不輟聞余自黄歸欣然
　　　空所居而相延日與之語或寂然相
　　　對終日使人之意消也因賦此詩
　　　見黄仲逹感秋意
　　　服仙靈脾酒
　　　孫志康許惠南醸前日己聞糴米欣
　　　然作詩以問之　送孫志康赴高陽
　　　秋日喜楊介吉老寄藥
　　　歲暮即事寄子由先生
　　　贈翟公㢲
　　　用歐陽文忠韻雪詩
　　　贈李徳載(二首)
　　　四月望日自孝悌坊遷冠盖孫氏第
　　　趙徳麟有詩言過萬夀縣得玉芝乃
　　　以供一醉之味按道書凡芝皆神仙
　　　上藥無乃輕用之乎
　　　東園
　　　送翟公㢲赴中書舍人
　　　波稜　北隣賣餅児
　　　寄道公　書𥘉凉夜至将曉
　　　旱稲　鳴蜩
　　　古意效東野(二首)霜後歩西園
　　　局中負暄讀書(三/首)歲後三日
　　　正月八日坐局沽酒
　卷十四
　　古詩
　　　沈丘道中
　　　和楊念三自武昌至京師
　　　　贈蔡彦規　寄劉聲
　　　　寄陳九　贈江瞻道
　　　　呈徐仲章　正月望夜示童子
　　　　贈敦復　讀戚公恕進卷
　　　　與友人論文因以詩投之
　　　　寄参寥　送胡考甫
　　　　旦𧺫　庭草
　　　　寄荅参寥(五首)夏日雜感(四首)
　　　　和周椘望　秋日晨興寄楚望
　　　　感秋呈宏父兼呈周椘望(三首)
　　　　和登城依子由韻
　　　　西華道中
　　　　泊南京登㟁有作呈子由子中子敏
　　　　逸民　宿合溜驛
　　　　至日離許州
　　卷十五
　　　古詩
　　　　東海有大松土人相傳三代時物其
　　　　状偉異詩不能盡因讀徐仲車五花
　　　　栁枝之作作此詩以激之
　　　　讀蘇子瞻韓幹馬圗
　　　　再和馬圗
　　　　宿龜山寺下贈旻師
　　　　寄子由先生　再寄
　　　　寄楊應之　招潘郎飲
　　　　郭圃送蕪菁感成長句
　　　　讀守道詩　對雪呈仲車
　　　　昨者
　　　　己未四月二十二日大雨雹
　　　　逰椘州天慶観觀高道士琴棊
　　　　惜别贈子中昆仲(二首)
　　　　早作
　　　　自南京之陳宿柘城
　　　　送劉季孫守隰州
　　　　北原　感春
　　　　寄陳噐之　讀李憕碑
　　　　朝應天　過韓城
　　　　弔連昌　鹿仙山
　　　　長安仲春(二首)贈吴孟求承議(二/首)
　　　　秋𬞞
　　　　瓜洲謝李徳載寄蜂児木瓜筆
　　　　贈眺二(走筆約无咎同赴大尹/龍圗四文羔酒之集)
　　　　和定州端明雪浪齋
　　　　至日有感　寄余五十五
　　卷十六
　　古詩
　　　耒寒熱伏枕己𢾗日忽聞車騎明當
　　　接頓睡中得韻語𢾗句上呈四文龍
　　　圗兼記至日之飲
　　　贈眺十七　聼客話澶淵事
　　　和眺應之憫農
　　　止酒贈郡守楊瓌寳
　　　送畢公叔奉詔赴陕西
　　　九月十二日入南山憇一民舍冐雨
　　　　炙衣乆之　八盗
　　　　淮隂阻雨
　　　　蕭朝散惠石本韓幹馬圗馬亾後足
　　　　次韻君復七兄見贈
　　　　離泗州有作
　　　　汴上観迎送有感
　　　　奉先寺　送程徳孺赴江西
　　　　送杜君章守齊州
　　　　送劉季孫赴浙東
　　　寒夜擁爐有懐淮上
　　　同魯直无咎逰啟聖
　　　送邵郎中守同州
　　　王都尉惠詩求和逾年不報王屡来
　　　索而王許酒未送因次其韻以督之
　　　架蒲桃　叙十五日事
　卷十七
　　古詩
　　　耒病臂比己平獨挽弓無力客言君
　　　　為史官何事挽弓戲作此詩
　　　　踵息齋　喜晴
　　　　山海　荅仲車
　　　　仲車元夜戲述　戊午冬懐(五首)
　　　　感春(三首)春日雜詩(六首)
　　　　官閒　秋池
　　　　雜咏(三首)飛雲
　　　　和應之燈蛾　和簷雀
　　　　雜詩　搗藥
　　　　烏白　春林
　　　　華月
　　　　離椘夜泊高麗舘寄楊克一甥(四首)
　　卷十八
　　　古詩
　　　　小雨　月夜懐陳永源
　　　　冬日放言(二十/二首)無題
　　　　秋日　謫官
　　　　十月二十二日晚作(三首)
　　　　題壁　夜坐
　　　　任仲微閲世亭　感懐
　　　　題李援舫子　過孝感縣
　　　　夜思　嘲南商
　　　　種芭蕉　一日復一日
　　　　大雨十日不止五月十八日晚始霽
　　　　天運
　　卷十九
　　　古詩
　　　喜雨(四首)東園
　　　十二月二十六日旦聞東堂啄木聲
　　　忽記作福昌尉時在山間環舍多老
　　　木臘後春𥘉此鳥猶多聲態不一今
　　　琵琶筝中所效既不類又百不得一
　　　二云
　　　三伏暑甚七月八日立秋是日風作
　　　凉爽炎酷頓消老病欣然命酒成二
　　　詩
　　　　摘梅花𢾗枝挿小瓶中輙𢾗日不謝
　　　　吟玩不足形為小詩
　　　　所居堂後北籬下獲二蛇一小色赤
　　　　長二尺許一大色黒長七尺圍四五
　　　　寸尾可貫百錢盡放之
　　　　獨逰東園　小雨效韋體
　　　　京師阻雨(二首)應龍
　　　　田家(三首)海州道中(二首)
　　　　女几祠下　馬周
　　　　南山
　　　　福昌北秋日村行(二首)
　　　　歲暮歎(三首)一𤱔
　　　　洛水　秋風(三首)
　　　　感春(三首)又(三首)
　　　　去年　訪曇上人有感
　　卷二十
　　　五言律詩
　　　　従黄仲閔求友于泉
　　　　清洛　落日
　　　　贈陳履常
　　　　至安化驛先寄淮陽故人
　　　　發崔橋　秋日
　　　　次韻斯舉送巗桂新醸
　　　　發安州作　天慶觀三色檜
　　　　都梁亭下
　　　　歲暮獨酌書事春懐眺永寕
　　　　二月三日􁑾舟徐城戲呈戚郎
　　　　重到臨淮夀聖院
　　　　舟中曉思　将至漢川夜泊
　　　　酬同年徐正夫司户時公欲卜築嵩
　　　　洛間　何䖏春深好(二首)
　　　　次韻寄趙伯堅(二/首)陋屋
　　　　道旁花　寺西閒歩
　　　　己醒　賦得瀑布
　　　　今早将飲酒聞鶯有感
　　　　破幌　食笋
　　　　夜思　秋雨
　　　　秦兵部書堂　夜吟
　　　　晚卧　卷簾
　　　　八月三日舟行自蔡河赴臨淮
　　　　日落　舟行即事(二首)
　　　　和柳郎中山谷寺翠光亭長韻
　　　　冬日(三首)
　　　　青陽驛㑹劉伯聲夜話
　　　　斜日(二首)
　　　　秋懐次韻眺應之(三首)
　　卷二十一
　　　五言律詩
　　　　之天長㑹宿僧院
　　　　宿銅陵　漣水
　　　　夜書　索莫
　　　　上方僧　冬夜
　　　　和得故人書　和西齋
　　　　和北寺　食薇
　　　　春寒　遣悶
　　　　歲暮書事(十二/首)
　　　　次韻和王彦昭九日湖園㑹飲
　　　　暮春(三首)題譙東魏武帝廟
　　　　過衞真太清宫追懐　章聖皇帝逰
　　　　幸之盛小臣斐然成詠
　　　　宿東魯父居(二首)淮上夜風
　　　　春望　村晚
　　　　夜意　春望
　　　　同七兄及崧上人自墳荘還寺
　　　　蔡河漲(二首)𥘉秋對雨
　　　　泊長平晚望　發長平
　　　　離建雄塗中　夏日(十二/首)
　　　　宿故濟陽城　早秋感懐(二首)
　　　　庚辰臘八日大雪(二首)
　　　　䝉㤙除奉常有感
　　　　雜詩　冬日雜興(六首)
　　　　建平途次　白沙阻風
　卷二十二
　　七言律詩
　　　出都有感　贈别何道士
　　　北橋送客　九日獨逰懐故人
　　　夜
　　　上元日駕囬登楼(二首)
　　　探春有感(二首)
　　　暇日同孫畢二同舍㳺李氏園亭
　　　暮春　秋興
　　　　秋雨(二首)
　　　　夀陽楼下泊舟有感
　　　　和栁郎中舒州潜菴(二首)
　　　　将至夀春𥘉見淮山(二首)
　　　　晚發夀春浮橋望夀陽楼懐古
　　　　夜泊　将别普濟(二首)
　　　　發泗州
　　　　病中得眺應之秋懐詩
　　　　夏日雜興(四首)清明日卧病
　　　　水南春望　春日遣興
　　　　送楊𥙷之赴鄂州支使
　　　　送楊念行監簿侍行赴鄂渚
　　　　送三姊之鄂州　正月六日
　　　　逰李氏園　寄荣子雍
　　　　題朱氏園　離宿州後寄兄弟
　　　　寄荣子雍(三首)
　　　　陳履常惠詩有曽門一老之句不肖
　　　　二十五歲謁見南豐舍人于山陽始
　　　一書而褒與過宜陽有同途至亳之
　　　約耒以病不能如期後八年始遇公
　　　于京師南豐門人唯君一人而己感
　　　舊慨嘆因成鄙句碩勿他示
　　　泊舟候水
　　　同李十二醉飲王氏牡丹園(二首)
　　　同无咎遐叔文叔同逰凝祥(得逰/字)
　　　晝卧懐陳三時陳三卧疾
　　　将至海州明山有作
　　　　秋日登海州乗槎亭
　　　　屋東　題齋壁
　　　　次韻李徳載見寄
　　　　讀孫巨源經緯集
　　　　将赴上庠偶成　寄楊克一
　　　　己邜十二月二十日感事(二首)
　　　　冬莭小不佳懐正叔老兄
　　　　耒将之臨淮旅泊泗上属病作迎候
　　　　上官不敢求告比歸尤劇踈拙無以
　　　　自振但自憫歎耳
　　　　訪人汴上有感　望龜山
　　　　次韻荅存之　離天長寄周重實
　　　　秋宫　題堂下桐
　　　　登海州城楼　秋日憶家
　　　　七言　山下
　　　　京師廢宅　送徐任
　　　　登城楼　寄陳鼎
　　　　過泗州推官王永年致仕還郷王年
　　　四十而致仕士大夫所少也
　卷二十三
　　七言律詩
　　　蓬瀛䑓(二首)和即事
　　　自海至椘途次寄馬全玉(八首)
　　　夏日(三首)
　　　和眺應之大暑書事
　　　遣興次韻和眺應之(四首)
　　　自巴河至蘄陽口道中得二詩示仲
　　　　逹與秬同賦
　　　　離蘄陽守風林皇方慮風壮晚未知
　　　　所止俄頃風息一時頃宿富池作詩
　　　　示同行
　　　　離富池望廬岳是日入夹口直逹潯
　　　　陽遂舍大江之險示同行
　　　　二十三日即事
　　　　渡洛因泛舟東下𢾗里頗憶淮上
　　　　縣齋　和周亷彦
　　　　春日遣興(二首)
　　　　錢仲珣追船及陳留
　　　　遣興次韻和眺應之(四首)
　　　　新霽
　　　　與李文舉登夢野亭
　　　　登夢野亭懐舊夢野城中佳䖏到此
　　　　方一登
　　　　北堂齋居示秬秸
　　　　送復守張坰朝奉罷歸
　　　歲日同郡官朝天慶囬偶成
　　　僦居小室之西有隙地不滿十歩新
　　　歲後稍煖毎開户春色闘進戲名其
　　　户曰嬉春因為此詩
　　　發安化囬望黄州山
　　　發雲山近岐亭望光蔡接尉氏
　　　贈僧介然　離光山驛
　　　代人上文潞公生日
　　　内生日
　　卷二十四
　　　七言律詩
　　　　寄子由(二首)
　　　　卧病月餘呈子由(二首)
　　　　次韻李晉𥙿教授九日見贈
　　　　謁太昊祠　上元後歩西園
　　　　上元思京輦舊逰(三首)
　　　　文周翰惠酒以詩謝之
　　　　金陵懐古　都梁夜景(汴上/亭名)
　　大暑戲贈希古　春晚有感
　　七月十五日希古生日以詩爲夀
　　中秋無月戲呈希古年兄
　　病肺齒痛對雪　清明卧病有感(二/首)
　　次韻張公逺(二首)謝李剛中
　　泊舟都梁亭(二首)都梁雪天晚望
　　大雪中李提舉惠玻璃泉両榼(二首)
　　戲贈張嘉甫　舟中書事
　　戲同小児作望南京内門
　　　同荣子雍登石家寺閣
　　　不出偶成(二首)和李令放税
　　　贈无咎　仲夏
　　　萬松亭有感(二首)
　　　送壻陳景𥘉還錢塘
　　　登懸瓠城感吴李事
　　　二月十七日欲招客飲而風霾不果
　　　有作
　　　鴻軒下有薔薇余𥘉至時生意盖僅
　　　存耳余為潅溉壅䕶今年春遂大盛
　　　仲春着花𢾗百蕚大幾如芍藥丰盛
　　　妍麗頃所未見也余有黄州之行酌
　　　酒賞别
　　　早登望嵩楼望少室雪畏風不敢招
　　　客
　　　下春風嶺　江亭别故人
　　　讀黄魯直詩　登城隍廟
　　　楊克一甥纂其父奉議君遺文求書
　　　　卷末而作
　　　　老舅寓陳諸况不能盡布以二詩代
　　　　書得閒為和佳也
　　　　贈邠老
　　卷二十五
　　　七言律詩
　　　　依韻和范三登淮亭
　　　　離山陽入都寄徐仲車
　　　　題淮隂孫簿壁　題洪澤亭
　　　宿泗州戒壇院　宿桞子觀音寺
　　　寄滁州邵子發同年(二首)
　　　雁　己未早春有感
　　　同袁思正諸公登椘州東園楼
　　　和宏父新秋詩
　　　送江瞻道之汝隂尉
　　　同周椘望飲花園
　　　登椘望北楼　赴官夀安泛汴(二/首)
　　　過少室
　　　　寄蔡彦規兼謝惠酥梨(二首)
　　　　三郷懐古　夀安懐古
　　　　水軒書事招夀安僚友
　　　　連昌宫　観洛漲
　　　　芳華園　福昌雜咏(五首)
　　　　福昌　牛谷口
　　　　歸馬(二首)
　　　　官舍歲暮感懐書事(五首)
　　　　望女几雪　永濟橋
　　　雪晴野望　福昌南望
　　　戒醉　醉宿慈氏院晨𧺫
　　　梅花
　　　送丁宣徳赴邕州僉判
　　　同陳噐之題迎福院軒
　　　春隂(二首)寒食贈逰客
　　　登榖州故城　東池
　　　暮春贈陳噐之
　　卷二十六
　　　七言律詩
　　　　和陳噐之謝王澠池牡丹
　　　　和聞鶯
　　　　同噐之㳺大宋陂值雨
　　　　和噐之苦雨
　　　　依韻和眺十七見招之什
　　　　鹿仙山　寄眺應之(二首)
　　　　喬木　竹堂
　　　　夏日(二首)至日有感
　　　榖州故城　張子房
　　　李賀宅　連昌宫
　　　以病在告寄楊器之
　　　余元豐戊午歲自椘至宋由柘城至
　　　福昌年二十有五後十年當元祐二
　　　年再過宋都追感存殁悵然有懐
　　　宿馬荘寺　永城道中
　　　贈柘城簿王微之
　　　夜泊泗上阻風雨
　　　喜七兄疾愈(二首)
　　　送曺子方赴福建運判
　　　次韻盛居中夜飲
　　　送麻田吴子野還山
　　　和无咎(二首)
　　　和門下相公従駕幸學
　　　效白體(二首)效白體贈楊𥙷之
　　　㕠槐晚秀三月一日𥘉見新葉
　　　休日不出聞西池㳺人之盛
　　　　送李公輔赴宣城
　　　　休日不出
　　　　次韻王敏仲至西池㑹飲
　　　　次韻王敏仲池上
　　　　題外甥楊克一詩篇末
　　　　題李方叔文卷末
　　　　劉景文許惠氊裘未至督之
　　　　耒嘗病痺親友以酒為戒作小詩戲
　　　　荅
　　　　和吕與叔秘書省観蘭
　　　　次韻秦七寄道潜
　　　　和宋二上元迎駕
　　　　和張提舉　書壁
　　　　和上維道祈雨有應
　　卷二十七
　　　七言絶句
　　　　寄都下舊友(二首)秋思
　　　　魚蝦相望　臘月殊有春意(二/首)
　　　　送李十之陕府　送客愁
　　　　夜坐
　　　　追記寓錢昌武郎中第春睡詩
　　　　上元都下(二首)荆軻
　　　　送聖民出城即事
　　　　西湖(三首)别錢筠甫(三首)
　　　　偶題　宿錢睦甫南齋
　　　　夜　田家(二首)
　　　　謁僧不值　中秋夜酌
　　　　舟行(六首)
　　　　書潁州皇甫秘校書室
　　　　𥘉離陳寄孫户曺兄弟
　　　　望淮山硖石寺予幼年過此今十載
　　　　矣　題夀陽楼(二首)
　　　　淮上曉望　宿南山普濟院
　　　　旱池
　　　　檢屍詠太湖上成絶句呈劉伯聲(四/首)
　　　　偃王城
　　　　自上元後閒作(五/首)寫情(二首)
　　　　題扇(二首)淮隂
　　　　宿銅陵寺題壁
　　　　将之天長題新亭壁(二首)
　　　　過漣水　春宫
　　　　效李商隐　椘城曉望
　　　　楚橋秋暮阻雨　逺思
　　　　春詞(二首)遣興
　　　　潮水(二首)夏日池上(三首)
　　　　秋日即事(三首)秋雨(二首)
　　　　秋夜寄逺　秋夜
　　卷二十八
　　　七言絶句
　　　　吹角　登乗槎亭
　　　　臘　題宅後井
　　　　和房日嚴換武詩
　　　　春　感春(三首)
　　　　荒園　范增
　　　　　東方曼倩　小雨
　　　　　孔光　趙飛燕
　　　　　看花
　　　　　題唐宋輔城上小楼(二首)
　　　　　晚歸　秋
　　　　　調全玉病(二首)蕭何
　　　　　項羽　李廣
　　　　　朱雲　韓信
　　　　　賈誼　椘王(效李/商隐)
　　　　梁兾　宋玉
　　　　成帝　女几山
　　　　昏昏
　　　　謝仲敏惠友于泉(泉上多/紫竹)
　　　　貧病投効乞𥙷外官親友問者以詩
　　　　荅之　殷浩
　　　　偶成　傷春
　　　　七月六日(二首)
　　　　元忠學士八兄耒離京師逺蒙追送
　　　　許惠服丹法託故竟未惠及賦五絶
　　　　句　閒歩
　　　　寓椘題楊𥙷之官舍
　　　　傷春(四首)三郷道中遇雨
　　　　題南禅院壁(二首)
　　　　次韻王彦昭感秋(三首)
　　　　絶句(三首)雨後逰朱園
　　　　酒病中寄李十二招飲(二首)
　　　　乍晴(二首)雜題(二首)
　　　　徐園閒歩(二首)雜詩(二首)
　　卷二十九
　　　七言絶句
　　　　赴官咸平蔡河阻水泊舟宛丘皇華
　　　　亭下(三首)春雨中偶成(四首)
　　　　竹　菊
　　　　盆池　老槐
　　　　皂荚　南窓
　　　　道榻　墻東(二首)
　　　　凝祥(三首)
　　　　謝人惠金沙酴醿(二首)
　　　　奉安神考御容入景靈宫小臣獲覩
　　　　有感(二首)
　　　　次韻子由舍人先生追讀邇英絶句
(四首)荒園
　　　　東海旅夜(二首)寄李不危
　　　　曉發途中　病𧺫登疊嶂楼
　　　　観蘇仲南詩卷　讀仲南和詩
　　　　又謝仲南和詩　渡沙河
　　　　題五栁亭　頃城道中
　　　　離京後作(七首)橘
　　　　梅　懐竟陵蓮花
　　　　懐陸羽井
　　　　冬日懐竟陵管氏梅橋(四首)
　　　　厄䑓寺(三首)過蘄澤
　　　　崇化寺(三首)偶成
　　　　贈趙簿景平(二首)自遣(四首)
　　　　　立秋(二首)
　　　　　晚歩靈夀寺後(二首)
　　　　　感秋(三首)局中聼雨
　　　　　夜思　晨𧺫(二首)
　　　　　近中秋　章華
　　　　　秋晚　遷居對雨有感
　　　　　竟陵僦舍仍有小園景物頗佳
　　　卷三十
　　　　七言絶句
　　　　題西園酴醿　西軒
　　　　九月十日菊花爛開
　　　　讀除目有感　效吴融詠晴
　　　　竟陵酒官舍北有𢾗歩草歲寒霜落
　　　　猶鬰然也余為障其風霜暮冬尚自
　　　　如一日大火焚舍無遺復徃尋草不
　　　　復有矣　臘日歩西園
　　　　夏日(七首)晝卧口占(五首)
　　　　贈无咎　晚春(四首)
　　　　懐金陵(三首)水閣(二首)
　　　　岀京寄元咎(二首)讀史(二首)
　　　　韓信祠　題淮隂侯廟
　　　　偃王城　挂劍䑓
　　　　古意　道彭澤
　　　　栁　題宣州後堂壁(四/首)
　　　　宋景平命賦隔窓花影
　　　　晚春𥘉夏(八首)梅花(十首)
　　卷三十一
　　七言絶句
　　　水仙花
　　　崇寕壬午臨汝四月始聞鶯(二首)
　　　采石阻雨寄宣城故人(二首)
　　　漫呈无咎
　　　壬午臘月下旬偶作(二首)
　　　泊椘州鎻外(六首)臨淮道中
　　　許同塵示張八侍郎避暑覧舘中舊
　　　題絶句俾之同作次韻
　　　　西園風雨雜花謝
　　　　慈湖中流遇大風舟危甚食時風止
　　　　㳺靈巖寺　寓淮陽驛(二首)
　　　　觀魚亭呈陳公度(二首)
　　　　寒食離白沙
　　　　紹聖甲戌侍立集英殿臨軒試舉人
　　　　作此两絶
　　　　同仲逹雪後踰小山㳺蔡氏園得紅
　　　　梅𢾗枝竒絶因賦(二首)
　　　　戲呈希古　賞心亭
　　　　題洛尾亭(二首入汴/第一亭)
　　　　題周文翰郭熈山水(二首)
　　　　立春(三首)寒食
　　　　竟陵夢野亭在子城西南角一目而
　　　　盡雲夢之野最為郡中之勝
　　　　奉符縣北二十里林家荘馬舖壁間
　　　　有草書𢾗行半毁矣問其人云熈寕
　　　　中錢提刑所書余考其時盖翰林四
　　　　丈穆父也錢公謫秋浦而卒其子己
　　　　免䘮矣覧之不覺失涕因留一絶
　　　　木芙蓉菊花盛開
　　　　夜間風雨有感
　　　　次韻智叔(三首)絶句
　　　　西園　晚春
　　　　殘春(三首)偶題(二首)
　　　　宛丘道中
　　　　青桐道中值雨凡𢾗里舟行乆之頗
　　　　有江河之思(二首)宿咸平驛
　　　　蕭蕭　淮隂道中
　　　　夜坐　試筆
　　　　新春　野歩
　　　　春日偶題(四首)偶成(二首)
　　　　題軫師房(二首)
　　　　𥘉離山陽廻寄城中友人(二首)
　　　　淮隂晚望　宿第四舖
　　　　𥘉見嵩山　有感
　　　福昌官舍後(十首)夢周椘望
　　　絶句　有感
　卷三十二
　　七言絶句
　　　屈原　観音泉
　　　宿慈氏院　巫臣(二首)
　　　北風　洛岸春行(二首)
　　　漫成(七首)和應之岀城
　　　永寕賦眺應之見招賞花途中遇雨
　　　　依韻和眺十七落花(二首)
　　　　和端午　偶成
　　　　㕠廟　株林
　　　　淮上阻風歩入寳積山訪軫長老
　　　　淮上観氷下　春隂
　　　　清明日舟中書事(二首)
　　　　宫人斜　奉先寺
　　　　至後早赴舘(二首)
　　　　眺二家有海棠去歲花開眺二呼杜
　　　　卿家小娃歌舞花下痛飲今歲花開
　　　　復𣣔招客而杜己岀守戲以詩調之
　　　　復荅迎郭侯犢車之句
　　　　對菊花(二首)
　　　　題海州懐仁令藏春亭
　　　　題緑野亭　漫成(三首)
　　　　題荣子雍陋居(二首)
　　　　秋日有作寓直散騎舍
　　　　曉雨
　　　　送周六赴濠州户曹(二首)
　　　　趙弟　賛皇公
　　　　夜来　桓武公
　　　　和天啟惠橘　題画(二首)
　　　　題庭木　有所歎
　　　　五更　下直
　　　　題史院直舍魚鷺屏
　　　　梅栁(二首)探春
　　　　㕠槐　晏𧺫
　　　和人(二首)天窓
　　　失性
　　　夢至一園池藕花盛開水鳥飛鳴為
　　　作二小詩記之　讀王荆公詩
　　　雨霽　蹇驢
　　　局中晚坐　贈鐡牌道者
　　　無題(二首)
　卷三十三
　　七言絶句
　　　　吴江道中懐陸魯望
　　　　霅溪道至四安鎮
　　　　喜雪走筆呈李宣城(三首)
　　　　㳺園　聞蛩(二首)
　　　　雨中題壁　鵁鶄
　　　　秋蚊　冬日
　　　　預作冬至　九日登高
　　　　試墨　綵花
　　　　送窮　寄陳州朱教授(三/首)
　　　　送春　寓寺(八首)
　　　　黄葵　聼鳴禽
　　　　曉雨
　　　　黄州酒務税宿房北窓新種竹戲題
　　　　于壁　梅花
　　　　分冬　食薺糁
　　　　戊寅正月八日早寒
　　　　正月七日雪晴　春𬞞
　　　　讀秦紀(二首)偶成
　　　春日懐淮陽(六首)上元(三首)
　　　二絶句
　　　正月二十五日以小疾在告作三絶
　　　句是日苦寒
　　　所居有梅一株在堂東荒穢中正月
　　　二十六日己謝矣(二首)
　　　堂前種二桃詩示秬秸
　　　春日書事
　　　十月十日夕同文安君對月
　　　蘄水道中(二首)感遲莎
　　　宿潘君草堂聞蛙聲(二首)
　　　夢靈夀寺　聞鵯鵊
　　　寗子　摘芙蓉
　　　呈冝君　齊安春謡(五首)
　　　生日贈潘郎
　卷三十四
　　七言絶句
　　　𥘉夏謁告家居值風雨偶作(二首)
　　　　西窓雜咏(三首)
　　　　别齊安税務窓竹(二首)
　　　　四月二十三日晝睡起
　　　　渡江　吴王郊䑓
　　　　題寒溪長老方丈
　　　　早𧺫(二首)冬至贈潘郎(二首)
　　　　發孝感　柯山雜詩(四首)
　　　　絶句(九首)讀周本紀
　　　　齋中列酒𢾗壺皆齊安村醪也今旦
　　　　亦強飲𢾗杯戲成呈邠老昆仲
　　　　卧聞風聲　臘月下旬偶作
　　　　春日懐臨汝園　柯山春望
　　　　正月十八日(四首)二十八日
　　　　雨中
　　　　二月二日挑菜莭大雨不能岀
　　　　二月五日折梅時經雨梅謝矣
　　　　十八日　僧允懐惠紫竹杖
　　　　寒食日作(二首)牡丹
　　　　雨霽望樊山
　　　　三月二十五日聞鵯鵊
　　　　絶句(二首)新堂望樊山
　　　　東堂(四首)末伏後五更小凉
　　　　秋日(二首)樊山
　　　　月季
　　　　卧病晝眠秋風作悪
　　　　東堂𥘉寒創意作竹屏障門屏脚偶
　　　　得朽梅枝截用之完固質野可喜(二/首)
　　　　絶句(二首)朝寒
　　　　臘𥘉小雪後圃梅開(二首)
　　　　蒼浪　西江
　　　　二月二十一日東園桃李未開有感
(二首)
　　　　自二月末苦雨寒食前一日始晴視
　　　　園中花乃殊不敗
　　　　微雲　絶句(二首)
　　　　鵯鵊　乆雨
　　卷三十五
　　　七言絶句(附六言/五言)
　　　　絶句(二首)絶句
　　　　衡門　讀吴怡詩卷(二首)
　　　　題趙楶所收趙令穣大年烟林(二首)
　　　　秋末圭竇齋前菊花盛開賦得絶句
　　　　時秬岀未歸
　　　　秬移宛丘牡丹殖圭竇齋前作二絶
　　　　示秬秸和
　　　　雨歇(二首)平生
　　　　題南頓光武祠　發金陵折栁亭(五/首)
　　　　謁蔣帝祠過鍾山下(二首)
　　　　和李二秀才　和蘇适春雪(八首)
　　　　宿盧村逆旅　紺碧
　　　　真陽縣晝睡縣舍素絲堂
　　　　贈圎明老　方丈小山
　　　　登山望海(四首以/下六言)書寺中所見(三首)
　　　　讀潘郎文卷　夜坐(三首)
　　　　贈廣靖上人　六言
　　　　乾明院門望江山懐淮陽城南歩(二/首)
　　　　和子瞻西太一宫祠(二首)
　　　　白沙閘西􁑾舟亭下(二首)
　　　　秋園雜感(二首)江上(二首以/下五言)
　　　　㕠白鴨　蛙
　　　　百舌　栁絮
　　　　亀　槐庭
　　　　春日書事　鹿邑道中
　　　　余元祐六年六月罷著作佐郎除秘
　　　　書丞是歲仲冬復除著作郎兼史院
　　　　檢討復至舊局題屏
　　　　絶句　用劉夢得三題
　　　　昔蘇先生㳺廬山詩云平日懐真賞
　　　　神㳺杳靄間如今不是夢真箇有廬
　　　　山輙継一首
　　　　蘇先生詩云􁁬鞵青竹杖自挂百錢
　　　　逰何事春山裏人人識故侯輙継其
　　　　後
　　卷三十六
　　　哀挽
　　　　神宗皇帝挽詞(三/首)哲宗皇帝挽詞(四/首)
　　　　故僕射司馬文正公挽詞(四首)
　　　　欽慈皇后挽詞(二/首)范忠宣挽歌(二首)
　　　　黄幾道哀挽(二首)哭蔡彦規(二首)
　　　　范參軍挽詞　任左藏挽詞
　　　　張夫人挽詞　吕郡君挽詞
　　　　太府李萃卿挽詞
　　　　太皇太后挽詞(二首)
　　　　李䖏道都曺丈挽詞
　　　　欒提妻石氏挽詞
　　　　鄧慎思學士挽詞(二首)
　　　　潘鯁奉議挽詞　潘䖏士挽詞
　　　　悼亾(九首)李少卿挽詞(二首)
　　　　悼逝
　　卷三十七
　　　同文唱和
　　　　詩呈同院諸公(計十人)
(鄧忠臣/商/倚/余/張/幹/耒/耿南仲/眺𥙷之)
(曹/輔/李公麟/蔡/肇/栁子文)
　　　　秋日同文舘詩(計九人)
(鄧忠臣/蔡/肇/眺𥙷之/商/倚/張/耒/耿南仲)
(栁子文/李公麟/曹/輔)
　　　　未試即事雜書率用秋日同文館為
　　　　首句(計十人)
(鄧忠臣/眺𥙷之/張/余/耒/幹/蔡/啇/肇/倚)
(栁子文/曺/輔/李公麟/耿南仲)
　　　　天啟有少年真喜事之句用其韻和
(計二人)
(鄧忠臣/蔡/肇)
　　　　詩呈同院後至諸公(計七人)
(鄧忠臣/曺/輔/栁子文/李公麟/蔡/向/肇)
(張/耒)
　　　　問慎思話舊用囬字韻(計一人)
(眺𥙷之)
　　　　詩呈同院(計二人)
(鄧忠臣/益)
　　　　慎思説家山之勝用其語得詩(計二/人)
(蔡/肇/鄧忠臣)
　　卷三十八
　　　同文唱和
　　　　𥘉八試院(計十人)
(鄧忠臣/桞子文/孔仲武/李公麟/眺𥙷之/啇/倚)
(余/幹/耿南仲/蔡/肇)
　　　　試院即事呈諸公(計九人)
(余/張/幹/耒/孔仲武/栁子文/眺𥙷之/李公麟)
(鄧忠臣/耿南仲/商/倚)
　　　　再呈慎思諸公兼以言懐(計二人)
(商/倚/鄧忠臣)
　　　　重九考罷試卷書呈同院諸公(計九/人)
(鄧忠臣/余/幹/眺𥙷之/耿南仲/蔡/肇)
(張/耒/栁子文/李公麟)
　　　　夜聼无咎文潜對榻誦詩響應逹旦
　　　　欽服雄俊輙用九日詩韻奉貼(計一/人)
(鄧忠臣)
　　　　依韻奉酬慎思兄夜聼誦詩見詠之
　　　　作
　　　　與文潜誦詩逹旦慎思有作次韻呈
　　　　二公
(眺𥙷之)
　　　　次韻重九之作
(商/倚)
　　　　次韻慎思貽二公誦詩
(蔡/肇/張/耒)
　　　　八弟預薦慎思兄以詩為復次韻并
　　　　寄八弟
(眺𥙷之)
　　　　九日考試罷聞无咎天啟二弟荐名
　　　　因用前韻以紓同慶之懐(計一人)
　　　慎思兄别墅在長沙白鶴山晉陶談
　　　舊居事見本傳今其居有大杉十𢾗
　　　圍蕃茂特異世傳談藏丹其中用前
　　　韻謹賦
　　　家弟别試預荐特蒙慎思學士贈詩
　　　致慶感荷不己次韻酬謝
(蔡/肇)
　　　同舍問及故山景物用鍾字韻賦詩
　　　以荅(計七人)
(鄧忠臣/曺/輔/蔡/余/肇/幹/眺𥙷之/商/倚)
(耿南仲)
　　　　感興復用鍾字韻呈同舍(計一人)
(鄧忠臣)
　　　　慎思屡以佳篇見貽且俾属和而衰
　　　　老困于強敵輙為詩以謝之兼簡无
　　　　咎文潜天啟
(曹/輔)
　　　　漫興成章屡蒙子方寵和更辱贈句
(計二人)
(鄧忠臣/蔡/肇)
　　　　　　奉報子方佳句(計一人)
(眺𥙷之)
　　　　卷三十九
　　　　　同文唱和
　　　　　　寄次張弟(計二人)
(鄧忠臣/蔡/肇)
　　　　　　嘲无咎夜𧺫明燈聼慎思誦詩
　　　　和文潜嘲无咎夜𧺫明燈聼予誦詩
(計二人)
(鄧忠臣/曹/輔)
　　　　奉荅文潜戲贈(計三人)
(眺𥙷之/蔡/肇/鄧忠臣)
　　　　再謝周顒之句(計三人)
(張/耒/鄧忠臣/眺𥙷之)
　　　　小詩戲无咎(計二人)
(蔡/肇/鄧忠臣)
　　　　己未春與伯時較試南宫同年𬒳命
　　　　者六人今兹西館唯同伯時一人而
　　　　己因書奉呈(計二人)
(鄧忠臣/李公麟)
　　　　中秋月(計三人)
(鄧忠臣/眺𥙷之/曹/輔)
　　　　與文潜无咎對榻夜話逹旦(計四人)
(鄧忠臣/蔡/肇/張/耒/眺𥙷之)
　　卷四十
　　　同文唱和
　　　　𥘉㐲大雨戲呈无咎(計六人)
(張/耒/鄧忠臣/眺𥙷之/蔡/肇)
　　　　荅天啟
　　　　和天啟贈文潜
(眺𥙷之)
　　　　再荅
(蔡/肇)
　　　　呈鄧張眺蔡(計二人)
(曹/輔/余/幹)
　　　　次韻呈文潜學士同年
(栁子文)
　　　　用爼字韻呈樗年
(蔡/肇)
　　　　次韻天啟戲為禅句之作
(曹/幹)
　　　　上呈子方郷丈
(蔡/肇)
　　　次韻荅天啟
(曹子方)
　　　曹子方用釡爼字韻賦詩見遺予洎
　　　張文潜眺无咎蔡天啟因以奉酬并
　　　示四友
(鄧忠臣)
　卷四十一
　　同文唱和
　　　𣣔知歸期近呈天啟(計四人)
(張/耒/眺𥙷之/蔡/肇/鄧忠臣)
　　　　考技同文館戲贈子方兼呈文潜
(眺𥙷之/鄧忠臣)
　　　　次韻无咎戲贈兼呈同舍諸公
(曹/輔)
　　　　用无咎學士年兄長韻上呈子方太
　　　　僕郷丈
(蔡/肇)
　　　　无咎兄贈子方寺丞見約岀院奉謁
　　　復用原韻上呈子方兼荅无咎見及
　　　語
　卷四十二
　　同文唱和
　　　復用方字韻奉贈同舍慎思文潜同
　　　年天啟
(眺𥙷之)
　　　次无咎来韻抒寫素懐兼呈文潜天
　　　啟伯時仲逺
(鄧忠臣)
　　　　次原韻奉酬慎思學士年友
(李公麟)
　　　　次韻呈慎思學士
(桞子文)
　　　　次韻奉酬无咎兼呈慎思天啟
　　　　贈天啟友弟
　　　　次韻上呈樗年主簿郷兄
(蔡/肇)
　　　　次韻贈无咎學士
(余/幹)
　　　　次韻樗年見貽
(眺𥙷之)
　　卷四十三
　　　表状
　　　　進大禮慶成賦表
　　　　代文潞公辭免明堂陪位表
　　　　代文潞公辭免明堂加㤙表
　　　　第二表　謝得請表
　　　　代張文定辭免明堂陪位表
　　　　謝太皇表　代范相譲官表
　　　　謝宣賜暦日表　謝欽恤刑表
　　　　謝明堂赦書表　黄州謝到任表
　　　　黄州安置謝表　辭免𧺫居舍人状
　　　　任𧺫居舍人乞郡状
　　卷四十四
　　　啟
　　　荅林學士啟　代人謝及第啟
　　　潤州謝執政啟　賀錢内翰啟
　　　宣州謝两府啟　賀錢都尉啟
　　　謝鮑承務啟　賀廣徳知軍啟
　　　謝建平知縣啟　賀太平知州啟
　　　上黄州郡守楊懐寳啟
　　　賀潘奉議致仕啟
　　　謝揚州司法謝荐啟
　卷四十五
　　　文
　　　　皇太后謚冊文　上梁文
　　　　祭社文　祭稷文
　　　　祭文宣王文　祭聖帝文
　　　　祭成都李龍圗文
　　　　代范樞宻祭温公文
　　　　祭劉貢父文　祭夏侍禁文
　　　　祭蘇端明郡君文
　　　　祭李深之文　祭秦少㳺文
　　　　哭下殤文
　　　　敬亭廣惠王求雨文(四首)
　　　　廣惠王祈晴文　靈濟王求雨文(二/首)
　　　　靈濟王祈晴文　景徳寺祈晴文
　　　　祭天齊仁聖帝并城隍祈雨文
　　　　廣惠王謝雨文　靈濟王謝雨文(二/首)
　　　　祭魯恭王文　祭眺无咎文
　　卷四十六
　　　賛　銘　偈　䟽　評　簡
　　　　逹摩真賛　紫君賛(有序)
　　　　新開朝天九幽㧞罪懴賛(有序)
　　　　衞靈公賛(有序)題徐二翁真賛
　　　　李援宴坐室銘　求画観音像偈
　　　　三天洞求雨䟽　三天洞謝雨䟽
　　　　粥記贈邠老　評書
　　　　評郊島詩　與大蘇簡(二首)
　　　　荅李文叔為兄立謚簡
　　　　與楊道孚手簡
　　　淮陽郡黄氏友于泉銘(續收)
　卷四十七
　　題䟦
　　　書五代郭崇韜卷後
　　　書宋齊丘化書　雜書
　　　䟦徳仁書　題吴徳仁詩卷
　　　題陳文惠公松江詩
　　　䟦杜子師字説　䟦唐太宗画目
　　　䟦龎安常傷寒論
　　　　題道孚墨竹　書贈賈生
　　　　記外祖李公詩卷後
　　　　書曽子固集後　書小山
　　　　書韓退之傳後　書家語後
　　　　書司馬槱事　書鄒陽傳後
　　卷四十八
　　　題䟦
　　　　書道士齊希荘事
　　　　藥戒　書董及延夀録後
　　　書香山傳後　書錢宣靖遺事後
　　　書布衾銘後　書唐吐蕃傳後
　　　書趙令峙字説後
　　　記行色詩　東坡書卷
　　　書東坡先生贈孫君剛説後
　　　題賈長卿讀高彦休續白樂天事
　　　䟦吕居仁所藏秦少㳺投卷
　　　䟦范坦所藏高閒蘇才翁帖
　卷四十九
　　　記
　　　　漢世祖光武皇帝廟記
　　　　咸平縣丞廳酴醿記
　　　　氷玉堂記
　　　　二宋二連君祠堂記
　　　　智軫禅師記　陵川縣山水記
　　　　鴻軒記
　　　　臨淮縣主簿廳題名記
　　　　思淮亭記　伐木記
　　　　㕠槐堂記
　　卷五十
　　　記(傳附)
　　　　景徳寺西禅院慈氏殿記
　　　　記異　兾州學記
　　　　司馬温公祠堂記
　　　　真陽縣素絲堂記
　　　　萬夀縣學記　太寕寺僧堂記
　　　　任青傳　竹夫人傳
　　卷五十一
　　　序
　　　　送秦少章赴臨安簿序
　　　　送李端叔赴定州序
　　　　送吴怡序　曹昧字昭父序
　　　　楊克一圗書序
　　　　秘丞章蒙明發集序
　　　　潘大臨文集序
　　　　送秦観従蘇杭州為學序
　　　　送張堅道人歸固始山中序
　　　　賀方囬樂府序　許大方詩集序
　　　　宗禅師語録序　錢中醫録序
　　　　李徳載字序
　　卷五十二
　　　議說
　　　　平江南議　韓信議(二首)
　　　　楚議　老子議
　　　　詩雜說(十三/首)文帝議
　　　　　　諱言　敢言(為紹聖/而作)
　　　　　　亂原　荅閔周
　　　卷五十三
　　　　論
　　　　　　論法上　論法下
　　　　　　知人論　将論
　　　　　　本治論上　本治論下
　　　　　　禮論一　禮論二
　　　　　　禮論三　禮論四
　　　　敦俗論　法制論
　　　　用大論　憫刑論上
　　　　憫刑論下　馭相論
　卷五十四
　　　論
　　　　代宗論　徳宗論
　　　　文帝論　景帝論
　　　　魏晉論　李郭論
　　　　讀唐書　又讀唐書(二首)
　　　　　五代論
　　卷五十五
　　　論
　　　　　司馬相如論　趙充國論
　　　　陳湯論　蕭何論
　　　　　邴吉論　衞青論
　　　　　王導論　張華論
　　　　　王鄭論　㳺侠論
　　　　子産論　魯仲連論
　　　　應侯論　商君論
　　　　　吴𧺫論
　　卷五十六
　　　論
　　　　陳軫論　平勃論
　　　　樂毅論　子房論
　　　　陳平論　田横論
　　　　魏豹彭越論　屈突通論
　　　　司馬遷論上　司馬遷論下
　　　　　裴守真論　韓愈論
　　卷五十七
　　　論
　　　　秦論　晋論
　　　　唐荘宗論　唐論上
　　　　唐論中　唐論下
　　卷五十八
　　　書
　　　　荅汪信民書　與魯直書
　　　荅李推官書　投知己書
　　　上孫端明書　上蔡侍郎書
　　　荅李援惠詩書　荅杜鋒書
　　　再荅杜鋒書
　卷五十九
　　墓誌
　　　龎安常墓誌　歐陽伯和墓誌
　　　商屯田墓誌　劉承制墓誌
　　　吴大夫墓誌
　卷六十
　　墓誌
　　　李參軍墓誌　王夫人墓誌
　　　福昌縣君杜氏墓誌
　　　李夫人墓誌　張夫人墓誌
　　　王仲孺墓誌　吴天常墓誌
　　　潘奉議墓誌
張右史文集目録(終)
張右史文集卷第一
　　　　　　　譙郡張　耒文潜譔
　賦
　　　大禮慶成賦
惟宋六世皇帝踐祚之七年所以和同天人
綏静中外乗鴻襲𥙿增高累厚以對于神祗
祖考者固己䝉𬒳充塞光融翕赫六合一意
四海一口無得而言矣粤以壬申之仲冬将
有事于南郊乃詔列位恪職賦事而有司建
言惟我國家因時施郊丘之位天地咸在禮
牲幣並薦禮樂合舉而古者乃以隂陽之至
即南北之郊别位殊時薦獻異𢾗有司其何
従于是天子惕然深思祗畏敬慎曰兹大事
我其敢專群公卿士典禮之官竭思和㑹以
訂不易于是議者曰先王齊明以享帝而帝
之享否雖聖人末由知之惟受福者其享之
　恭惟國家合祭天地于兹六世矣惟我太
祖躬􁊅駿命以遏亂略　二儀拓落八極
以定萬世之業太宗威定宇内震蕩大鹵以
一九有定天下于一尊真宗熈洽富盛符瑞
委積南收之猘不戦請命威加北荒奏功岱
宗席安據厚不勤指頋孽獠猾羌含毒内向
吏士未頓藏竄屈伏終始太平垂五十年英
宗入纂百姓與能神考有為六服承徳此可
謂受天地之福矣然則神祗之安吾享也其
乆哉于是天子乃翳青雲之屋乗雕玉之輿
應龍受轡招摇翼輔建虹霓之修竿兮颺彗
星之飛斿太一執莭以先驅兮二十八星拱
手布武經营而周游貔貅六師雷霆萬乗𥘉
海沸而雲涌忽山峙而川静盖天子粹然玉
温健然天運望宫門而動色頋執策而命進
惟烜赫之靈源兮實鼻祖于神明覧光徳而
来降兮館玉宇之嚴清張咸英之廣樂偹干
籥之盛舞景光交徹鸞鶴来下神嬉靈豫醉
爵飽爼翼翼清廟観徳之宫七聖在天時降
于宗世有哲孫豈弟無彊惠我文人
　瞻祖祜而念功兮頋禰室而感親聖孝油
然發中兮在位望而含辛霽賜告旦祥颷掠
塵従我髦士来祗精禋御史肅吏司馬飾兵
既逶逶遲遲雲流而日行兮又􁁦􁁦業業海
運而天聲靈旂洪順翕赫歘霍兮攫拏龍虎
而亂鯤鵬雄驁憺威而震伏兮柔良化禮而
肅清弛威弛戚天戈兮固己熄威蚩尤而折
攙搶執飛亷圉商羊属之有司兮羲和磨刮
披拂盡献其光明盖傾都空閭翹首跂足俯
窺履傍覘佩玉者忽焉不知手之加顙口之
成祝也于是皆都城望惟宫郊坰坦其迤邐
兮埸圃既寒而畢功頽青雲以連属粲虹霓
之經緯紫微下属于两觀勾陳錯施于萬雉
扶傾之神仰立而拱翔徳之龍下視而曵疑
神變之歘成兮涌九地而岀峙連廡干柱廣
殷萬杙飛甍闘桷洞牗屹壁酸股之隅眩目
之極唐洛執算而莫計班倕􁄐斤而自惑者
類非資材于斵墁而皆機杼之紡績也一室
之用足以温一家一宫之費何啻衣一國驚
霆之蹕既震􁁦􁒅之聲咸寂敞齋寝之静深
兮何清虚而邃宻天子方端而虚􁃽一多儀
未舉精意己塞甲夜始悔嚴鼓再作飛飲走
伏神讋鬼愕望舒騰精以燭宵兮玄冥收威
而布徳靈鼍五震軫車将中天子乃披衮執
玉兮齊明荘肅之誠動于進趨表于形容千
燎具揚萬炬畢融上揜熒惑旁燦燭龍近為
朝暘逺為融風赫赫曦曦煌煌輝列次之士
野屯之師巋如酌醇醪而御兼衣黄流汪洋
璧玉照徹祥祲衡布協氣下浃音爲樂和形
爲人悦白質之獸簫聲之鳥紛披雜㳫應奏
而舞莭陟降既周燎烟始升奔星走虹奉璧
荐牲豐隆奔馳而仰騖兮祝融焜煌而上征
開閶闔兮闢清都后帝燕兮百神愉圎錫盖
兮方献輿岳輸固兮溟効濡于是禮偹樂成
整車而旋萬類環極端門闢天賞出千庾㤙
流百川北包大壌南盡島蠻西越流沙東窮
海壖令未脱口雷運風傳野無窮人獄無宿
愆破械觧縲負帛囊錢車反其舍士復其伍
効技呈才千鏡萬鼓天子舉酒以属群公咸
曰休哉天子之功
系曰於穆聖王建皇極兮嚴恭精禋帝来格
兮柔祗並位儼牲璧兮文祖在坐臨有赫兮
子惟祖宗有常則兮諱兵畏刑後貨食兮政
有損益兹不易兮帝則鍳之戩榖錫兮兢兢
業業日一日兮三載一祀年億萬兮
　　　㳺東湖賦
紛不知吾之所如兮獨漫漫而若狂乗醉飽
之餘力兮遂陟巗而縁岡惟大冬之栗烈兮
莾川澤之茫茫農功休乎塲圃兮平陸散夫
牛羊憫大木之百圍兮惨赤立而無裳鸛鶴
群鳴而下上兮雜黄竹之青黄忽平陸之既
窮兮漸積水之汪洋曰是為齊安之東湖兮
右派合乎濤江荒灣䕳寥而葭葦兮懸䟽􁉞
于夕陽為舉網而無獲兮嘉魚逰而洋洋弔
雙棠者文潜寓陳僧舍堂下手植两海棠也
始余以丙子秋寓居宛丘南門靈通禅刹之
西堂是歲季冬手植両海棠于堂下至丁丑
之春時澤屡至棠茂悦也仲春且華矣余約
常所與飲者且致美酒将一醉于樹間是月
六日余𬒳謫書治行之黄州俗事紛然余亦
遷居因不復省花到黄且周歲矣寺僧書来
言花自如也余因思兹棠之所植去余寝無
十歩欲與鄰里親戚一飲而樂之宜可必得
無難也然垂至而失之事之不可知如此今
去棠且千里又身在罪藉其行止未能自期
其于棠未遽得見也然均于不可知則亦安
知此花不忽然在吾目前乎因賦問棠以自
廣云
寓舍之壤既膏且腴手植两棠于棠之隅風
来自東氷雪融液興視吾棠既葩而澤乃沽
我酒又命我人期一醉于樹間聊快酬于芳
春夹鐘之𥘉謫書在門陸走千里止于江濵
天星一周穆然舊春想見吾棠粲然含姿俯
睨舊堂今居者誰婉如怨而有侍淡無言其
若思嗟乎始種自我其享将獲盈我㫖酒會
我賔客一酌未舉俛仰而失事至而驚其𥘉
孰測惟得與失相尋無極則亦安知夫此棠
不忽然一日復在余側也且夫棠得其居愈
乆愈敷無有斧斤㫁傷之虞我行世間浮雲
飛蓬惟所使之何有南東夫以不移俟彼靡
常乆近　従其志必償歌以訊之用著不忘
　　　柯山賦
入東門而右囘兮原迤靡以相属㧞磅礴以
陸𧺫兮是爲柯山之麓其上蕭森而晻靄兮
冠萬竿之修竹下磽确而堅宻兮拱高林與
喬木散雞犬于危阨兮雜茒茨與夏屋通樵
牧之蹊遂兮路従横而㫁續狼土石列暗竇
谷虚鳴鳥上下伏獸號呼俯江流之蕩潏招
列山之蟠紆林巒作態而蔽虧兮風雲效技
而卷舒固可以開闔隂陽于一氣寅餞日月
于大衢爰有窮人癯然無歸曠四海無所投
其足兮后帝命我于山之隈庇蓬茅之𢾗椽
兮撫􁅤腹而常飢時醉飽而自得兮亦杖履
而遨嬉逾山而東席門草籓爰有君子于兹
考槃自種自食隣里莫于圖書滿家児稚飢
寒相見輙喜有時不冠寄萬事于一笑兮不
知食糲而衣单吾不加物以一毫兮亦莫爱
人之燠寒悟紛華之多虞兮幸寂寞之至安
飲我薄酒􁁅有餘啜我豆羹甘而腴隐几而
休讀我書乃曵杖歌曰升柯之巔明逺眺兮
築柯之崦可以老兮終古不忒天之道兮于
于而行無䘮吾寳兮
　　　邜飲賦
張子晨𧺫落然四壁千林相曉四頋寒寂先
生惘然而不自得頋視壁間若有物焉短脰
魁腹兮長喙旁啄而椎髻上直也雖未知其
何祥而津津然有喜色矣于是童子趨而進
曰是有客曰麯生者碩奉先生于頃刻先生
欣然三揖而進之盖其氣盎盎冽而浮兮其
聲瀏瀏和而幽兮其質醇醇毅以柔兮先生
曰甚矣予之不敏也今日乃知従子之㳺于
是體之栗然寒者温心之鬰然結者散己夫
忘于寒暑尚何有于夜旦揖麯生而告之曰
吾将旦旦與君周旋既導君以良晨又餞君
以芳鮮而可乎麯生對曰斥子之泉吾泉出
兮􁅤吾之腹君腹實兮陋彼昏之献潮何啻
富子于一日
　　　鳴雞賦
先生閒居樂道昧旦而興家畜一雞司晨而
鳴畜之既老語黙有程氣意武毅𬒳服鮮明
峩峩朱冠丹􁦺玄􁊅蒼距矯攖秀尾翹騰奉
職有恪徐歩我庭啄粟飲水孔肅靡争山川
蒼蒼風霰宵凝黯幽窓之沉沉怳余夢之𥘉
驚萬里一寂鐘鼓無聲聞振衣之腷膊忽孤
奏而冷冷委更籌之離亂和城角之凄清應
雲外之鳴鴻弔山巔之落星歌三終而復寂
夜五分而既更萬境皆作車運馬行先生杖
屨而岀観大明之東生
　　　暑雨賦
提北山于空虚忽並撃而俱裂壅百川于河
漢乃防隤而一决哀下土之微生何足供夫
摧折方朱鳥之宵中歲仲夏兮大熱雖惔焚
之一快俄鬰蒸之莫洩叢百指于環堵頋杖
屨之安設委熏風于九旬滛疾苦于百莭付
六鑿于渾沌獨天㳺而神悦忽翛然而輕舉
固己窺寒門而蹈氷雪攬北斗而酌天酒覲
上帝于玄闕聊逍遥兮窮年俯故居兮螘垤
　　　蘆籓賦
張子𬒳謫客居齊安陋屋𢾗椽織蘆為籓踈
弱陋拙不能苟完晝風雨之不禦夜穿窬之
易干上雞栖之蕭瑟下狗竇之空寛先生家
貧一裘度寒曽胠箧之不䘏何籓籬之足言
鼓鐘於宫聲岀于垣中空然而無有徒望意
而輙還故吾守此敗蘆其固比夫河山若夫
朝暘不岀微霰既零聲如跳珠淅淅可聼及
夫衡門暮掩烏雀就栖挂荒山之落景絡衰
蔓之離離其下榛草樵蘇徃来蝼蚓岀入羊
牛覘窺先生跫然杖藜過之則望四隅憫然
歌之曰公宫侯第兼瓦連甍紫垣玉府十仞
塗青何嘗知淮夷之陋俗窮年卒歲乎柴荆
也哉
　　　燔薪賦
歲暮芳寒烈風不休先生家貧衣無重裘讀
書夜䦨爐炭己灰先生瑟縮凄然不怡頋謂
童子與薪偕来童子曰是薪也陳之壁間自
春徂冬風日所熯埃塵所荣固瀋液之乾竭
朽外槁而中空唯利促燔無所献功與火相
得赫然大烘堅稱劲莭乆而後燃後群枯而
効技又熒熒而不烟于是先生欣然環坐皆
喜或祼股岀足或引手張臂窮谷蕭條薪炭
如土盖取之而不竭頋此樂之甚富又何必
琴材修直獸材攫搏漢壁之椒效緩魏宫之
舍辟寒誰知空山寒夜之叟敢傲温于狐貉
之前(今供上方炭率斵成/琴材胡麻文鵓鴿色)
　　　杞菊賦
予到官之明年以事之東海道漣水漣水令
盛僑以蘇子瞻先生後杞菊賦示余余不逹
世事自𥘉得官即不𣣔仕而親老矣家苦貧
兾斗升之粟以紓其朝夕之急然到官歲餘
困于徃来奔走之費而家之窘迫益甚向日
悲愁嘆嗟自以為無聊既讀後杞菊賦而後
洞然如先生者猶如是則余而後可以無歎
也有蓬四垣張子居官童子晨謁有駒在門
張子迎客平生故人予致其勤餽客以飱擷
露菊之清英剪霜杞之芳根芬敷滿前無有
馨羶客愠而作謂余曷然張子始歎終笑以
言陋雖爾棄分則余安子聞之乎膠西先生
為世逹者文章行義徧滿天下岀守膠西曽
是不飽先生不愠賦以自笑先生哲人太守
尊官食若不厭况於余焉不稱是懼敢謀其
他請卒予説子無我嗟冥冥之中實有神物
主司下人不間毫髪夫徳不稱享者殃劳不
稱費者罸予身甚微余事甚賤聊逍遥于枯
槁庻自逺于人患客謝而食如膏如飴兹山
林之所樂予與爾其焉之
張右史文集卷第一
而遂臣始盤桓于壽春兮盖嘗挫而益振驅
貔虎于順流兮臨長江之廣津馳千里之玉
帛兮擁百萬之精軍計其一時之氣兮固叱
咤而風雲嗟百年之幾時兮山川􁃽其如新
忽人事之幾變兮撫墟廟而湮淪訪遺事于
樵夫野人之談說指餘迹于荒城故壘之荆
榛徒見夫雲悠悠而朝出水漠漠而東流飛
沙鷗于晴渚聼夜艣于行舟彼時豪盛此日
廢昔人功業今人愁嗟夫旦之心暮不可求
前之迹後不可再胡為寂寥之前古乃以興
亾而感慨雖物至盛者其存也宜乆勢極大
者其亾也可驚方登臨而逺想豈獨予兮忘
情
　　　渉淮後賦(有序)
余甲寅之秋自正陽渉淮作渉淮賦既至泗
之臨淮邑之東南皆淮也朝㳺夕濟凡淮之
驚畏風濤之變無不歴之矣今秋又以事之
東海至漣水入漣河舟人告余曰淮水自是
入海矣予生二十有二年吴楚秦蜀之國来
徃殆徧竊悲其跡之不常作後渉淮賦以自
廣云
浩淮流之湯湯兮蕩余舟以沿洄嗟我居之
不常兮未朞歲而再来始進棹于正陽兮睨
下蔡之窮城界陳許之北壌兮望荆塗之两
山緬川原之廻複思萬功而慨然爰係舟于
徐邑兮浸淮隅之两壖駕長帆于朝風兮凌
星河于夜湍豈所覧之未周兮恨未窮其本
原忽行役而南去兮税吾檝于清漣指溟渤
于西北兮曰此淮流之所還彼百川之歸海
兮吾固知其必然惟循源而極末兮哀余迹
之未安當天時之晚秋兮風露慘其既至山
峭峭而瘦出兮水紺潔而無滓曵孤輪而忽
驚兮出游鱸于短葦白鷺飛而下来兮翩如
避世之君子酒芳香而盈盌兮吾陶陶而日
醉方頽然而遺形兮孰卑高而賤貴彼貴者
樂其府兮富者懐其資無二者之累余兮何
覊㳺之足悲窮天下之竒觀兮極覆載之所
藏膏吾車而勿反兮畢吾世而徜徉
　　　而望賦
談海天之蒼茫觀驟雨之􁶪霈飄風撃而雲
奔曠萬里而一蔽卒然如百萬之卒赴敵驟
戦兮車旗崩騰而矢石亂至也已而餘飄既
定盛怒己泄雲逐逐而散歸縦横委乎天末
又如戦勝之兵整旗就隊徐驅而囘歸兮杳
然惟見夫川平而野濶夫雲霞風月之客雷
雨電雹之變非巧力之能為益人間之絶觀
必也登雄楼杰閣之峥嶸慿高山巨海之空
曠徹除耳目之障蔽而後能窮極變化之竒
状嗟我居之卑湫兮束觀聼于尋丈頋所欲
之莫得兮徒臨風而惆悵
　　　暮秋賦
嗟余志之莫就兮哀天時之不予謀歲冉冉
以将暮兮無以蕩吾之幽憂昔吾之既有知
兮獨信道而不頋鞭吾駒之不戒兮眇一世
而獨鶩􁃽章甫以自好兮安知越人之異容
恃所持之不欺兮謂彼此之情同夫何事物
之多故兮因少愚而老智彼善悪豈有常兮
固繋夫一世之賤貴或指礫以為玉兮人皆
知其不然衆既訛而莫返兮事隨信而名遷
偽言實干衆舌兮至寳賤于獨知正無助者
必危兮悪乗朋而或濟决大河而東奔兮挽
余舟而上沂嗟爾檝之幾何兮蛟龍欝其方
怒外既揆而度内兮考舊好之同異韜九襲
以深藏兮固可死而不可試卷杜蘅之幽佩
兮苞芳蘭之翠衣畏九畜之不揚兮時竊陳
以自戲怨所資之不售兮非逹人之宏規彼
廢興之有命兮何憂樂之足係奏吾琴之憤
怨兮酌吾酒之冽清攬芳桂與秋菊兮聊以
駐吾之頽齡吾又将之夫深山兮遂絶世而
逺去身九浴而後衣兮齒三滌而後咀納氷
霜于胸中兮蕩焦膈之宿汚求仙人之竒術
兮與彭咸乎爲伍彼君子之蹈道兮曷急世
之有知聊逍遥以卒歲兮樂天命而不疑
　　　超然䑓賦(有序)
(蘇子瞻守宻作䑓于囿命以超然/命諸公賦之余在東海子瞻令劉)
(貢父/来命)
或有疑于超然曰古之所謂至樂者安能自
名其所以然耶今夫鳥之能飛獸之能馳與
夫人之耳目手足視聼動作自外而觀之者
豈不以爲大樂乎然鳥獸與人未嘗自以爲
樂也古之有道者其樂亦然又安能自名其
所以然耶彼方自以為超然而樂之則是其
心未免夫有累也客有應之曰吾豈以子之
言非耶吾方有所較而後知超然者之賢也
予視甘之賤丈夫方奔走劳役守塵壌握垢
穢嗜之而不知厭而超然者方逺引絶去芥
視萬物視世之所樂不動其心則可不謂賢
耶今夫世之富人日玩其金玉而樂之是未
能富也忘其所有而安之是真能富矣夫惟
有之是以貴其能忘之使其無有則将何所
忘耶予以謂将忘超然為真超然則其𥘉必
有樂乎超然而後忘可能也予以謂樂夫世
之樂者乎然則子亦安知夫名超然者果非
能至樂者也賦曰
登高䑓之岌峩兮曠四頋而無窮環群仙于
左右兮瞰大海于其東棄塵壌之喧卑兮揖
天半之清風身飄颻而欲舉兮招飛鵠與翔
鴻莾丘原之茫茫兮弔韓侯之武功提千乗
之富強兮慿百勝而稱雄忽千年而何有兮
哀墟廟之榛蓬有物必歸于盡兮吾知此䑓
之何恃惟廢興之相召兮要以必毁而後正
彼變化之無窮兮嗟其偶存之幾何聊徼樂
于吾世兮又安知夫其他或有疑夫超然者
兮豈其知道而未純曰彼天下之至樂兮又
安能自名其所以然惟樂而不知所以樂兮
此其所以為樂之全彼超然而獨得兮是猶
存物我于其間客有復之者曰子知至樂之
無名兮是未知世之所可悪世方奔走于物
外兮盖或至死而不頋眇如醯雞之舞甕兮
又似乎青蠅之集汙衆皆旁視而笑兮彼獨
守而不能去較此樂于超然兮謂孰賢而孰
愚何善悪之足較兮固天濶之異區道不可
以直至兮終冥合乎自然子又安知夫名超
然者果不能造至樂之淵乎
　　　鳴蛙賦(有序)
余寓山陽學舍夏大雨屋四隅成塘聚蛙以
千計聲鳴不絶夜為不能寐客有献予以殺
蛙之術曰投余藥一丸蛙無遺類矣童子将
用之予曰不可復爲賦示之
夏而𥘉止積潦過尺有蛙百千更跳五出幸
此新霽夜月清溢我劳其休歸偃于室于時
蛙鳴若嘯若啼若訴若歌若懼若悲若喜而
語若怒而話若􁊆而嘔若咽而嗽瘖者之呼
吃者之闘或急或緩或清或濁若羌絲野鼓
雜亂無莭兮又似夫蠻歌野語詭怪之迭作
也爾其困于泥潦失其所䖏而悲又若夫旱
熯既乆得其所䖏而樂也爰有童子持燭来
謁曰蛙群夜鳴君寝其聒考之周官洒灰驅
蛤君其教之余得盡殺余語童子爾無是酷
爾樂而歌而哀則哭哭則悲嗟樂有聲曲聚
語群争引吭而呼一日之間不寕湏臾蛙不
汝嫌汝奚蛙誅萬物一府誰好孰悪爾奚自
私己厚蛙薄參通彼己樂我自然弭爾怒心
置燭而眠夜半張子援枕而吁頋謂童子記
吾言欤前言未䆒請卒吾説物各有時夫誰
敢遏爾觀夫春露𥘉靄朝華始敷文羽清喙
飛鳴自如若奏琴筝而和笙竽清耳悦心聼
者為娱及夫陽春既徂炎火将極悪草蕃遮
淫潦瀦積蛙于此時生飬蕃息跳梁號呼意
氣横逸子如之何時不可逆時乎時乎美悪
皆然當其盛時誰得而遷及其雪霜既降木
實草衰飛蠅聚蚊孽無所施于是此蛙歛吻
收足尫然土中一聲不出黨散巢破不可終
日盛不可常興衰迭乗子姑忍之奚以殺為
哉
　　　齋居賦
仲夏之月隂氣始至陽既盛而𥘉剥隂浸亨
而用事水伏畏涸火燎方熾其于人也心實
過炎而賢受其弊惟人之生受命在子推卦
曰坎于行為水㣲陽所潜元氣之始故火甚
烈則正氣或因而衰則水受害者君子之所
深畏于是屏事燕息滌慮齋居既静事以無
刑又逺眺而高居却紛華而弗陳與淡泊乎
為徒絶嗜窒慾爱精啬神聲色不御滋味弗
親冲然與和俱㳺湛兮以道合真故能體強
志寕愉樂壽考逺去疾癘保此難老嗚呼苟
能推此以盡道考此以察物則豈惟齋戒以
御時宜其顛沛而勿失且夫氷炭相乗利害
交至隕真盗知豈獨隂　道心惟微易失難
常因干侵陵有知微陽則浣心滌慮以却外
垢虚中保和以全天君故能渉至變而不濡
更萬變而常存盖将窮年以齋居豈特飬生
而善身乎
　　　蜘蛛賦
魚㳺假淵鳥棲求木而我所宅獨取諸腹巢
于墙屋人不取予朝蠅暮蚊食人所悪彼殘
物以飬而無益于世雖名人兮斯䖝是愧
　　　得友賦荅子邕
余趨世之僻迂獨孑孑而無朋信所樂以直
前嘗媒仇而賈憎惟物態之多艱撫危心而
自驚甘黙默以退藏包薄技而無成何吾迹
之不常旅成周之故京眷吾㳺之悠逺耿離
語兮吾情惟夫子之好修昔固聞乎徳聲獨
頋我而忘勤握未暖而心傾發鍵鑰而不疑
奏金石之鏗鍠内端肅而粹温外炳煥而清
明嗟我鄙而子竒謂欲合而莫能援古義而
見交愧此意之何勝既两盡而莫疑亦交規
而共評驅昔􁁄之無餘撫新樂而生矜豈目
前之懽愉實未得乎平生惟清洛之名都窺
園沼之清澄語寒堂之夜燭醉春圃之朝英
徴逸事于古𥘉亦窮㣲而造精投明珠之的
歴報舅璧之煌荧惟此樂之無窮使我爱日
而兢兢雖所歴之萬殊願勿疾兮兹誠
　　　懐知賦
嗟余生之苦艱渉世故而多違坌群嘲而衆
侮獨孑孑其従誰嗟若人之好修外洵直而
中竒挈余手而指津謂予車之不迷遵常度
以夷行正六㘘而安馳嗟終日而無禽曰固
然而曷疑惟言動之合符若方圎于矩規振
高言于皇極流餘䴡于竒辭沃道徳以相酬
心厭滿而忘飢爱日月而畏别卒悠逺而多
懐跂余望兮莫瞻将駕言其従之何出門之
多艱頓我馬以嗟咨山叢叢而造天車欲進
而畏摧臨江湖以浮舟蛟龍鬰其揚䰇路幽
迥而莫通心鬰塞而增悲贈瓊瑶以致情恐
所託之吾欺惟至技之難投或與世而莫知
倘一遇而見明盖至樂之無􁏭彼取舍之迷
方或骨肉而相遺苟我心之不察雖親爱而
何情故烈士之報知己或殺身而不辭豈以
生而易名誠内激而志思風蕭蕭以戒秋蝉
嘒嘒而鳴悲白露團兮夕凉庭木颯其先衰
覊我馬于東周盖三歲其于兹老駸駸而来
逼心鬰鬰而不夷頋所樂之莫従託宵寐兮
庻幾酌尊酒以忘憂寫我心兮陳詩
　　　遣憂賦
居孑孑以無與兮出莫知其所之獨端居以
終日兮耿默默以長思古之人不可得而見
兮存者㓕略之遺辭頋一世之異情兮余誰
者其従之惟我生之拙迂兮嗟所慕之名竒
挹亷清之遺風兮曰吾其進難而退易百驅
不加于跬歩兮却轡疾返而莫追踐斯言之
不欺兮庻吾心之無愧日月忽其遷流兮老
忽忽而既来惟所蹈之日迷兮撫前心而自
非欲改故而圗新兮従靈亀而問疑兆改横
而上従兮史為余而告辭横為窒而善䖏兮
上従直逹其無巇豈外拘而中㤗兮或者既
塞而将遂保爾守而無變兮神明于汝其遺
之相利害而為術兮彼郷人其猶耻美靈龜
之告繇兮得我心之所止彼躚躚其安徃聊
安安以自恃歲冉冉以将老兮草木颯其哀
哀玄蝉號乎高栁兮溢菡蓞于清池宵䖝悲
鳴以相語兮朔雨振迅而南窺嗟吾客于東
周兮周天星之三移寫我憂以命駕兮慿高
明以逺視覧平田以茫泱兮瞰清洛之東駛
山重複而南積兮萬嶺矗矗以鱗次微雲霮
䨴以忽布兮孤翼㓕没而高逝熊耳高高而
西峙兮女几奮湧而南危東平川于两間兮
散佃漁于平地雞犬宻其相聞兮溝塍布而
如棊牛羊閑以就牧兮烏鳥號呼以群嬉登
故國之餘墟兮望遺宫之頽基傷者来世而
無窮兮樂者昔人其既止惟逹觀其超忽兮
等廢興于一視考物變以自樂兮遺餘情于
酒醴大人無即而非樂兮淺夫係物以自治
彼方窘我以局促兮我則頋歩而廣肆制憂
樂于在彼兮夫何貴乎明智忘吾憂以洋洋
兮将以語夫君子
張右史文集卷第二
張右史文集卷第三
　賦
　　　哀伯牙賦
伯牙鼓琴後世無知我哀伯牙似智而愚天
地之間四方萬里知爾琴者一人而已鍾子
既死其一又亾欲弹無聼泣涕浪浪己奏己
聞欲語不可偪塞滿懐無所傾寫抑揚黄華
巷歌里曲入邑娱邑入國悦國囬視伯牙面
有矜色夫􁄐至伎者必不和衆人之耳而媚
衆耳者又善工之深耻違衆者常孑孑其無
與而冐耻者乃身安而獲利則亦安知夫至
萟之非禍而庸工之非祉也嗟夫将為至巧
者必無頋于終身之無與則至巧之于人乃
不祥之上噐􁄐不祥之噐終身而不知則伯
牙者乃後世之深戒
　　　石菖蒲賦(有序)
歲十月氷霜大寒吾庭之植物無不悴者爰
有瓦缶貯水斗許間以小石有草鬰然俯窺
其根與石相結絡其生意暢遂顔色茂好若
夏雨觧籜之竹春田時澤之苗問其名曰是
為石菖蒲也考諸本草則所謂飬性上藥仙
聖之己試者也囙賦之云
歲寒風霜水落石潔大木百圍僵仆摧折有
草于此寸根九莭曾是莫傷菶然茂悦若䖏
廣深隐奥宻而不知户牖之外平地尺雪也
将糜而餌之私其益于我躬則不幾于奪也
曷若致之吾前儀之以自修兮庻乎比徳之
琚玦也
　　　病暑賦
皇昌運之元祀兮予出守乎清潁之區背國
門而南騖兮弭揖乎太昊之墟方炎夏之隆
赫兮閔時澤之不濡魃乗時而行虐兮盗威
烈乎暘烏駕畢方而驂荧惑兮囘禄為其前
驅燼所及于一燎兮何有瓦石與璠瑛豐隆
致其㣲隂兮飛亷蕩覆而無餘野曈曈而揚
塵兮何蕭艾之芬敷應龍矯首于下澤兮僅
自免于槁枯烏呀咮而忘飛兮獸逃穴而深
居嗟人胡獨不能兮無乃欲息而𬒳驅昔蘄
小之秋筠兮因氷卷而玉舒効功能于么麽
兮曾何足以寕吾軀飽風而為蜩兮又欲泳
水而為魚出寒泉于深井兮竭筋力于轆轤
不計腹之所受兮尚問山藭趜麥之有無辭
曰隂陽循環靡窮極兮時至而變有常則兮
融液金鐵爍山石兮謹視其報在朔易兮玄
隂大冬氷雪積兮無畏其機偹其極兮𥙷完
裘褐戒紡績兮保我歲寒以終吉兮
　　　喜晴賦
積雨𥘉止萬境聲乾星漢昭囬夜客高寒晨
𧺫載欣朝暉在門𧺫徃従之清明肅然蚓安
其穴蝸不遺涎還開通于滯􁉡失沮洳之墊
昏列缺弭鞭豐隆偃麾義和緩轡而安行背
扶桑而經天　大田之多荒乃愀然而興
哀聊雷霆之一嬉遽下土而罹災詔龍蟠使
伏燔息憤怒之喧隤曰余悔禍于斯人劳苦
雨師以一桮惠我農師豈不休哉
　　　南山賦(寄嘉甫)
南山巖巖兮其下有人佩玉而握珠刻意魯
叟之古經不習世儒之臆書我頃見之于宛
丘貌秀晳而眉踈别去忽兮幾時面蒼瘠而
垂鬚爱徳噐之老成資巧篆于璠璵問所與
之為誰亦黄槁之仙癯禁八馬之超騖同芻
豆于群駑時慷慨而長鳴耻賤工之附輿我
行世之多艱三年困兮江湖幸天㤙之放還
過都梁兮躊躇奉两月之周旋越長淮之馳
驅屡飲我于山間出翩躚之两姝舟師告余
以當行具篙檝于斯湏歲方暮而寒驕犯氷
雪于野墟雲漫漫兮垂天風栗栗兮切膚稺
麰翳于宿莾妍栁秀于群枯泛羽觴之清冷
聊覧物以為娱思佳人兮天末望莫見兮愁
予
　　　秋風賦
張子夕坐于堂之南軒有風颯然来自西方
感乎人心異于尋常𥘉披偃乎草木亦従動
乎軒窓張子曰是風也所以成歲而佐陽者
乎時也朱火就謝七月始凉既導迎于肅殺
又介紹于雪霜其中人也萬竅洒然汗澤爲
乾纎絺魯縞不勝其单其加物也未敗其形
先傷其情未隕其生先奪其英使之嗒然委
者見于顔色黎然槁者動于聲鳴吾嘗中夜
而聼之淅瀝颼飀群動百䖝怨泣悲吟感人
忡忡者秋之聲旦𧺫而望之清明高潔者秋
之容于是庻草効實九榖献功既獮于野又
嘗于宫感天時之不留念歲律之将窮張子
曰吾何為乎戒裘褐以偹嚴冬而已
　　　南征賦(贈張嘉甫)
予文窮而莫諱兮頋四方其何適母寕征于
江右兮毛上膏其可食抱朝暮之勝氣兮西
山吾以為宅風予帆于晝日兮余朝發于赤
壁摽玉壘之下流兮逝􁨁飛于一息迅沮漳
而横入兮匯揚瀾于左蠡嬣吾目　無恨兮
濤猛獸以噬獰霽光風于木末兮俟餘波猶
未肯平迷失道而問津兮　御于朱明
就漁父而陳詞兮余非湘纍之獨醒文告予
以不治兮南樵舍而自成破隴𤱔而溢流兮
石險狠而當道豈舟人之肅洽兮艇觸撥而
欲倒繋余車于桑本兮予猶可以徒行夷予
竈使不得炊兮余猶可以乞鄰四厚玉之瀰
漫兮予騷騷無以為家雖斯人之可懐兮鳥
猶長鳴以嘆嗟黄蒲田之所横植兮歲有秋
而登塲既狼戾而竭隣兮己獨賦乎廩倉饌
上方之玉盤兮上曰飽斯人之徳歲協洽而
蘄兮味柔嘉余得未食染予恉于鼎兮豈不
同此臭味使持節于十郡兮民　得此父母
頋余懐之倉卒兮謂一寒之何故雖觧衣推
食兮曰此小惠汝弗徳我我九世之良醫兮
藥神膏而可以破汝腸賦九言而九頓首兮
度百世而足用閲一世之風波兮曰餘皇吾
以為歸宿
　　　碧雲賦
蹇臨髙而延瞩悵天邉之碧雲緬不知余何
思情坌至兮􁇇紛懐幽蘭之令姿方揚靈乎
上春頋来者之非其人使暴露乎埃塵我有
㫖酒與子殷勤終濶莫致實劳我神白日西
馳去故就新發采舒光念當及晨
　　　三酌賦
出公門而偃私酌㫖酒于良辰緬再酌而三
釂恍如對乎佳賔畏局促之傷懐聊流暢乎
心神懲荒湎乎無算悠然合乎禮文蕩志文
史晤言詩書世醉不足我醒有餘頋妙物表
韜精道樞冥㑹獨應誰知我娱
　　　人日飲酒賦
歲後七日其名為人爱此嘉名酌酒懽欣豈
木竹之始和生庻彚而施仁又曰人者三才
之中将中和之肇布易嚴殺之餘冬也乃命
婦子班坐行觴酌己相祝壽考無彊有否必
㤗無窮不通請觀庭下之枯折霜霰消而敷
荣羽䖝感陽而群嬉况乎雲間之飛鴻于是
三酌既醉喜有所得安局促而不嘆悟倚伏
之無極
　　　吴故城賦
亂吾舟兮大江夕余濟兮樊口登武昌之故
墟弔西門之衰栁出東郊而南眺訪遺城之
培塿嗟頽墙之迤靡業已半乎耕耨雜谿澗
而沮洳稲冉冉而将秀曰是呉王之故宫兮
昔孫仲謀之所有當弊漢之委地群兇聚而
啄割偉紫髯之永圗獨穴據乎江右豈無意
于雍洛易虚夸為善守觀其作都于武昌夫
何險陋而即安是為大江之上流兮于偹敵
焉不繁頋諸将之凡才豈袁曹之敢班欲身
當中原之一面兮事便時利一葦濟乎濤瀾
當是之時两觀萬雉縹闕應門内擁燕趙之
客外屯貔貅之軍笙磬鐘鼓之喧闐旗斾車
馬之􁇇紛固已包蒙川澤震耀山原安知夫
千載之後陵谷易位夫何遺珠與棄玉頋此
遺墟之将圮于是與客休于祠宫披樵蘇之
㣲路嗟牛羊之入室固牲酒之不具與客愀
然三嘆而去
　余近讀曹植諸小賦雖不能縝宻工緻悦
　可人意而文氣踈俊風致高逺有漢賦餘
　韻是可矜尚也因擬之云
張右史文集卷第三
張右史文集卷第四
　古樂府歌詞
　　　君家誠易知曲
君家誠易知易知獨難忘西風墙頭吹葉黄
蟲絲當户理秋光翠屏碧簟　生凉牀頭蟋
蟀見焚香蛟綃纈雙鳯凰上元緑鬂遮耳璫
来車去馬官道傍碧雲傳情何䖏郎相望玉
樹啼寒螿
　　　于湖曲(有序)
蕪湖令寄示温庭筠湖隂曲其序乃云晉王
敦反屯于湖隂帝微行至其营敦梦日遶之
覺而追不及故樂府有湖隂曲按晉地志有
于湖而無湖隂本記云敦屯于湖又曰帝至
于湖隂察营壘而去頃予逰蕪湖問父老湖
隂所在皆莫之知也然則帝至于湖當㫁為
句乃作于湖曲以遺之使正其是非云
武昌雲旗蔽天赤夜築于湖鋒洗謫巴滇騄
駿風作蹄去如㓕没来不嘶日圍萬里纏孤
壁虜氣如霜己潜釋蛇矛賤士識天顔玉帳
髯奴落妖魄君不見銅駝陌上塵沙𧺫胡騎
春来飲瀍水浮江天馬是龍児蹙踏楊州開
帝里王氣高逺五百秋㺯兵老濞空白頭石
城戦骨卧秋草更欲君王分上流
　　　㐮陽曲
西津折葦鳴策策蟾蜍光入芙蓉白山頭不
雨賈船稀日日門前江水窄将欲烜赫招行
人旋𧺫丹楼照長陌銀屏深蔽玉笙閒自擘
新橙飲北客倐離暫合心未果淚映雙眸為
誰墮
　　　寄衣曲
秋風西来入樹庭攀條正念征人苦窓空自
織不敢任鳴機愁寂如鳴艣練成欲裁新絲
香抱持含愁叔姑堂别来不見衣覺窄試比
小郎身更長
　　　江南曲
江蒲芽白江水緑江頭花開自幽淑人家晨
炊欲熟時旋去網魚惟所欲徃来送租只用
船未省泥沙曽汙足有錢買酒醉隣畔終日
𢾗口常在目不學長安貴公卿毎念離心寄
朱轂朝逰岩廊暮海島譴人未歸身自到
　　　怨曲二首
白首南朝女愁聼異域歌收兵頡利國飲馬
胡盧河毳布腥羶乆穹廬歲月多雕窠城上
宿吹笛淚滂沱
祖席駐征橈開㠶復信潮隔筵桃葉泣吹管
杏花飄船去鷗飛閣人歸鹿上橋别離惆悵
淚紅鷺宿紅蕉
　　　壽陽歌
壽陽楼前淮水碧壽陽美女如脂白李郎青
鬂照青衫曽在花前作狂客伯勞睡重花枝
晚時許蜻蜓一偷眼歡娱雖少恨己多纎手
紅箋揮翠管淮陽歸来春已暮夜夜梦魂淮
上去欲歌舊曲只添愁畵得雙蛾不能語有
客南来従壽春衆中笑問動精神自従栁别
章䑓後攀折風光知已人已伴春衫辭側貌
不怕嬌啼隨意笑嗟君耿耿獨相思湏信多
情是年少
　　　劳歌
暑天三月元無雨雲頭不合惟飛土深堂無
人午睡餘欲動身先汗如雨忽憐長街負重
民筋骸長彀十石弩半衲遮背是生涯以力
受金飽児女人家牛馬繫高木惜恐牛軀犯
炎酷天工作民良乆艱誰知不如牛馬福
　　　春雨謡
晚雲欲著樹中夜一犂雨老農呼子孫力作
莫辭苦風吹潤土如炊香烹雞為黍餉南岡
我知聖人在明堂元年已是豐年祥
　　　少年行三首
騂弓鵲角蒼鷹羽金錯旂竿畵貔虎長驅直
踏老上庭手㧞干将斬狂虜歸来觧甲見天
子金印懸腰封萬户自為大漢上将軍高揖
群公佐明主
人生豈合長貧賤師事黄公曽習戦英雄天
子北伐胡𥘉拜将軍二十餘黄塵晝飛羽如
揷身射單于碎弓甲従来書生輕武夫坐遣
揮毫寫勲業
少年賣珠登主門主家千家千金惜一身緑
韝請罪見天子尚得君王呼主人闘雞走狗
長安道豪傑驅来奉談笑漢庭碌碌公與侯
畏禍憂誅先白頭
　　　古意
園中楊栁樹飛舞似含羞如何風静䖏盡放
眼中愁金鋪銀屈膝動䖏有人挨棊盤作十
字中心為子来橘犀如半月何日是圎時如
何一種味却有两人知
　　　代贈
洞房飛香作春霧仙人勸酒香中語明眸第
二紫雲娘鸎學歌聲栁如舞蹙眉長歌澧有
蘭銀鈎請君春草篇繁絃高張燭燒夜玉壺
未盡参在天春泥雪消淮上路東風浪頭驚
客艫惱公舊事幾夢魂過眼相逄一風雨黄
流清洛上天漠吴山洞庭蔵水府謾題詩句
寄歸舟江口風狂那得渡
　　代嘲
過作抛人去非真我獨知如何立不定却有
獨来時
　　　牧牛児(應城道中)
牧牛児逺陂牧逺陂牧牛芳草緑児怒掉鞭
牛不觸澗邉古栁南風清麥深蔽日野田平
烏犍礪角逐春草老牸卧噍飢不鳴犢児跳
梁没草去隔林應母時一聲老翁念児自擕
餉出門先上崗頭望日斜風雨􁉡簑衣拍手
唱歌尋伴歸逺村放牧風日薄近村牧牛泥
水悪珠璣燕趙児不知児生但知牛背樂
　　　贈人三首(次韻道卿)
未必蝤蠐如素領故應新月學蛾眉引成宻
約因言笑試得真情是别離罇酒且傾寒琥
珀淚粧更㸔薄臙脂北城月落烏啼後便是
孤舟膓㫁時
醉裏紛紛散别筵醒来客枕一燈前黄茅野
岸三更月春水長亭十里船一點淚慿誰寄
與十年香在恨依然空疑窓外梅花發珠箔
青楼若箇邊
可是相逄意便深為郎巧笑不湏金門前一
尺春風髻城外三更夜雨衾别燕従教燈見
淚夜窓惟有月知心東西芳草渾相似欲望
高城何䖏尋
　　　採蓮子
菡蓞香蓮十頃陂小姑貪戲採蓮池晚来㺯
水船頭􁉡更脱新裙褁鴨児
張右史文集卷第四
張右史文集卷第五
　古樂府歌詞
　　　倚聲製曲三首(有序)
予自童時即好作文字毎于他文雖不能工
然猶能措詞至于倚聲製曲力欲爲之不能
出一語傳稱禆諶謀于國則否謀于野則獲
杜南陽以謂性質之蔽夫詩曲類也善爲詩
不能製曲豈謀野蔽耶爲賦三首
春絲惹恨鬂雲無媚態愁容半在眉早是思
深難語别可堪肌痩不勝衣眼前有恨景尤
速門外無情車載脂自笑不如天上月尊前
猶有見郎時
不恨因縁不恨天強持牙板向尊前陽關一
曲動山月别淚千行盈酒船薄命有情今已
矣傍人無意亦凄然願君學取梁間燕秋去
春来到妾邊
山未高兮海不深此情此意薄千金今朝酒
伴雙垂淚
　　　　　　　　　桃源路絶無人到應許
劉郎再訪尋
　　　獨䖏愁
高高花飛驚愁顔珠簾畫鎻春風閒少年金
鞍照秦地玉巵雙覆塵埃間花間蝴蝶㕠飛
舞感觸深心心更苦昨夜隂雲𢾗尺許連宵
變作西窓雨
　　　逺别離
逺别離　入蜀去酒酣日
落客心驚起與僕夫先議路　車在庭牛在
槽桐枝嫋嫋秋風豪别情惆悵氣不下酒觴
飜汚麒麟𫀆緩緩清歌慰幽獨不惜更長更
燒燭贈君髪上古搔頭莫易此心如此玉平
生每笑花飛片東家吹落西家怨但得歸時
似别時相如何必長相見
　　　行路難
人生動與衣食関百年役役誰為閒四時睡
足鞍馬上去歲錢塘今長安車愁羊腸夜險
折船畏人鮓最驚湍九州一身恨自惜使我
顔色常鮮歡天地一氣成萬象融即是江結
是山再願洪罏䥱融結萬世更無行路難
　　　白紵詞二首效鮑昭
摇輕𥚑曵長䄂爲楚舞千萬壽新詞白紵聲
按舊朔風􁂼地来峥嶸燕雁避霜飢不鳴高
堂酒多華燈明
囘纎腰出素手髻墮鬂傾釵欲溜爲君歌舞
君飲酒歲云莫矣七澤空湯湯漢沔天北風
玉壺之酒樂未終
　　　七夕歌
人間一葉梧桐飄蓐收行秋囬斗杓神官召
集役靈鵲直渡銀河雲作橋河東美人天帝
子機杼年年劳玉指織成雲霧紫星衣辛苦
無歡容不理帝憐獨居無與娱河西嫁與牽
牛夫自従嫁得廢織絍緑鬂雲鬟朝暮梳貪
歡不歸天帝怒謫歸却理来時路但令一歲
一相見七月七日橋邉渡别長會少知奈何
却悔従来歡爱多忽忽萬事説不盡燭龍已
駕隨羲和河邊靈官催曉發令嚴不𬋩輕離
别空将淚作雨滂沱痕有盡愁無歇我言織
女君莫歎天地無窮㑹相見猶勝姮娥不嫁
人夜夜孤眠廣寒殿
　　　琉璃瓶歌贈眺二
大維荒茫地軸傾下有積水潜鯤鯨鰲身飜
瀾山為崩金烏下啄獰龍騰狂鬚竒鬛萬族
朋巨神日月㕠手擎夸娥愁思烏戢翎老魚
戦死風魚腥長彗下掃千里驚淺洲一席塊
為城蠻児夷女竒弁纓大舶映天日百程怒
㠶吼風戦飛鵬舟中之人怪眉睛獸肌鳥舌
髻翹撑萬金明珠絡如䋲白衣夜明非縞繒
以有易無百貨傾室中開槖光出楹非石非
玉色紺青昆吾寳鐵雕春氷表裏洞徹中虚
明宛然而深是為瓶𥙷陀真人一銖衣攀膝
燕坐花雨飛兠羅寳手親挈携楊枝取露救
渇飢海叩跪請顙有　畨禺寳市無光輝流
傳人間入吾手包以百襲呉綿厚擇人而歸
今子授爛然光輝子文章清明無垢君肺腸
比君之徳君勿忘與君同升白玉堂
　　　九江千歲龜歌贈无咎
靈龜千年口不食以背負牀飲其息吾家两
龜豈徒不食亦不息壽與萬古無終極濟南
眺君博物天地通夜窺牛斗頗似晉王宫指
我两龜有名字大龜為九江小龜號千歲老
龍洞庭怒蕩覆堯九州(謂半山/老人)禹咄嗟水平
流(謂迂叟一作/老客/痩客)九江無波拍天浮中有大靈
背如丘南風吹楚澤蓮葉清𣣔秀有物中作
巢一寸主介胄霞衣仙人鬂如霜飲以南極
之光􁁬丹顱老客不相　飛渡東海巢(一作/朝)
扶桑邇来蟠桃枝有子大如缶浮㳺輕于鳥
(一作我身/輕若蓬)江海一囬首青珊瑚柱碧瑶宫水
仙焚香吹作風朝戲蓮葉西暮逰蓮花東秋
風蓮子熟歸去清江　小千歲大九江我乆
不見之向君案前㕠我謂眺　二物
有似我與子國有守亀吾子是燦然天下之
寳噐黄金之縢紫玉匱天王端冕之再拜一
逆二従定大事我身百無　頗似千歲
潜深淵不願人間貯金藉玉享富貴但願寄
身江上一葉之秋蓮萬物才不才
　　　大雪歌
老農占田得吉卜一夜北風雪漫屋屋􁠈欲
折君勿悲隴頭新麥一尺泥泥深麥牢風莫
吹明年作餅大如箕野人食飽官事少莫畏
瑟縮寒侵肌高堂晨興何所　門無馬跡人
更稀珠楼玉閣互飛動坐見貧屋生光輝無
功及物慚受禄豐穣幸頼天與之棄粮遺粒
待雞犬吾美何得長烹藜
　　　孫彦古畫風雨山水詩
山深巗高堂壁青白日忽變天晦冥黒風驅
雲走不停驚電疾雨来如傾山前雨點大如
手山下水湧危槎横崩崕古樹老有靈吼怒
直與風雲争枝披葉偃闘不怯萬竅却𣣔藏
雷霆鞭驢疾驅者誰子石路嶮澁驢凌兢目
迷心懾愈不及来憇樹下如寒蝇蒼茫直與
鬼神接恍惚不保龍蛇驚平居此樂忽入眼
孫家古圗纔可辨奈何一幅一尺餘𣣔奪天
地之竒變我心爱之良有以昔苦山行親遇
此一生両足不下堂輸爾朱家貴公子
　　　歲暮歌
北風卷雪送暮冬重雲如山争寒空百年老
樹吼𣣔折塌翼不見南飛鴻堂下幽姿亦可
悦點綴小樹花玲瓏老人重裘不能煖永夜
惟守深爐紅啾啾寒雀飛不𧺫飢啄凍土藏
枯叢青春欲囬水官怒摧拉未使陽和通天
時平分各司一興廢誰得專其雄杜門觧轡
聊有待行㸔馬脚春泥融
　　　光山謡
艤舟淮南望新息天遣清淮限南北﨑嶇細
路入光山野色蒼凉秋日白八月穫稲田無
水蚱蜢群飛稲乾死危橋絶澗聞水殾喧喧
汲水争瓶罌昏昏落日衘逺山鳥啼車轍未
得閒縣公呉生我世舊為我烹羊酤斗酒燈
前醉飽紛就眠五更開門星滿天長年他郷
心惘然逺途辛勤難具言
　　　年年歌
年年西風白露天　秋池原今年杜
門不復出為爱我庭風日寛東西相望两叢
竹正色森森立青玉朝烟暮雨恣陵奪翠鳯
文章終郁郁苦榴新栽果不實下有蕭條冐
霜菊人情雖𣣔薦我酒物意豈願嬴君匊東
欄黄葵色貴䴡氣􁠈滿欄香樸樕月桂凄凉
何足𢾗蛛網挂䖝窘如束安能卒歲不改芳
正自榮枯隨衆木陶陶吾意方有在瑣瑣眼
前安足録朝来黙坐有佳思病去身輕如脱
梏従来北客望江南何用登楼傷逺目
　　　鵯鵊詞
樹頭玄衣郎神􁋂聲復清睡先萬目覺𧺫對
殘月星憫世耽睡昏體穢神不靈招使離袵
席啼呼毎丁寕幽人最憐汝未旦𧺫坐聼荒
山多嘉樹春盡故園情
　　　圍棊歌戲江瞻道兼呈蔡秘校
蔡子圍棊非我敵我謹事之如大國主盟召
㑹不敢辭近忽慿陵有驕色鄒人戦魯固非
宜于越入吴誰可測願君勿以大自驕知小
深謀戦湏克區區江子似邾娄我如強魯端
能役凌兢螳臂屡見拒我但憐子心難得近
来措置尤小獰何異穿窬時有獲可憐癡将
不知兵請視吾旂豈冥北飢魚貪餌不知鈎
口雖暫美身遭食雖然吾亦守彊場防患猶
湏謹蟊賊上攀蔡子雖已遼晉楚周旋終有
日下觀江子行逾逺　進駸駸未知極嗟余
自謂敢忘謹事有其誠難掩抑為君聊發一
笑端𣣔問吾棊視斯檄
　　　周氏行
亭亭美人舟上立周氏女児年二十少時嫁
得刺船郎郎身如墨妾如霜嫁後妍媸誰復
比淚痕不及人前洗天寒守柂雨中立風順
張㠶夜深𧺫百般辛苦心不惜妾意私悲鑑
中色不如江上両鷺鷥飛去飛来一㕠白長
淮杳杳接天浮八月搗衣南國秋謾説鯉魚
能託信祗應明月見人愁淮邊少年知妾名
船頭致酒邀妾傾賊児悪少謾調笑妾意示
爾鴻毛輕白衫烏㡌誰家子妾一見之心欲
死人間㑹合亦偶然灘下求船忽相值郎情
何似似春風靄靄吹人心自融河中逄　還
成阻潮到蓬山信不通百里同船不同枕妾
夢郎時郎正寝山頭月落郎𧺫歸沙邉潮滿
妾船移郎似飛鴻不可留妾如斜日水東流
鴻飛水去両不頋千古萬古情悠悠情悠悠
兮何䖏問倒瀉長淮洗難盡只應化成淮上
雲徃来供作淮邉恨
　　　啄木辭
紅錦長絛當背垂紫檀槽稳横朱絲美人亭
亭面如雪纎手當筵金桿撥弹成丁丁啄木
聲春林蔽日春晝晴徘徊深枝穿翠葉玉啄
劳時還暫歇深園断嶺人不知中有槎枒風
雨枝蠧多蟲老飽可樂山深花静終日啄雄
雌相求飛且鳴高枝礪嘴枝有聲無功忍使
飢腸飽有意却教枯樹青疾弹如歌細如語
曲欲終時情更駐一聲穿樹忽驚飛葉動枝
摇不知䖏
　　　瓦噐易石鼓文歌
周綱既季宣王作提劍揮呵天地廓朝来吉
日差我馬夜視雲漢憂民瘼桓桓方召執弓
鉞藹藹申韓賜圭爵北驅獫狁走豺狼南伐
淮夷斬鯨鱷明堂車馬　先清廟笙鏞尸
載樂岐陽大獵紀功伐石鼓巗巗萬夫鑿千
年兵火變朝市後世𥿄筆傳冥漠迹荒事逺
貴者寡嘆惜風霜日摧剥君誠嗜古更過我
易以瓦器尤竒卓滿盤蒼玉列我前制古形
竒異雕琢羲黄已亾巧偽𧺫綵　土木消純
樸何為獲此上古噐經歴萬世遭搜掠寥寥
墨翟骨已朽尚有遺風傳隐約又疑晏子矯
齊俗陶土團泥従儉薄或云古者宗廟噐斥
棄金玉先誠確是時此物參鼎爼蕢桴土鼓
誠為樂嗚呼二物信竒絶頼有吾徒與提握
不然烏瓦與荒碑坐見塵埃就零落
　　　片雪歌
瑶池一片孤飛雪風急身　飛不歇誰将翠
䄂遮得歸十斛明珠換與誰金亀貴客迎将
去玉作輜軿載塵霧人間不觧桃李心獨與
琵琶自相語主人　情不親朱楼夜鎖梨
花春願同花落寄秋水飄出朱門隨路塵長
恐此生空已矣従此失身輕薄子人生但楽
両知心誰是瓊瑶孰泥滓鶯驚中弹花辭樹
蝶散蜂驚春日暮風光不断流水長不知片
雪今何䖏
　　　梁父吟
豪俊昔未遇白日無光輝隆中卧龍客長嘯
視群児九州英雄争着鞭黄星午夜照中原
君㸔慷慨有心者乃是山東高帝孫老瞞抱
壁抱馬走紫髯江左空囬首世上男児能㡬
人眼㸔袁吕真何有永安受詔堪垂涕手挈
庸児是天意渭上空張復漢旂蜀民已哭歸
師至堂堂八陣竟何為長安不見漢官儀鄧
艾老翁誇至計譙周䑕子辨興衰梁父吟君
聼取撃莭高歌為君舞躬耕貧賤志功名功
名入手亾中路逄時児女各稱雄運去英雄
非暦𢾗梁父吟悲復悲古今人事半如此所
以逹士觀如遺龎公可是無心者何事鹿門
招不歸
　　　度関山
度関山意悠哉秦関路險行車摧秋雲沉沉
天未曉関吏正眠関未開孟嘗逃秦畏秦逐
一日歸齊未為速重扉當道可奈何搔首蒼
茫空駐轂主君無言客無計仰㸔天星俯相
視風鳴木響心自驚咄嗟謾飬三千士下客
趨前敢献誠為君試效晨雞鳴引聲未絶群
雞應乾乾重門俄徹　馬嘶人語車輪轉斗
柄斜横夜𥘉半奔風捷足欲何追虎口脱身
非素願孟嘗好士竟何為纔得雞鳴狗盗児
可憐當日慇懃意輟食分衣竟為誰
張右史文集卷第五
張右史文集第六卷
　古樂府歌詞
　　　天馬歌
風霆冥㝠日月蔽帝遣真龍下人世降精神
馬育天駒足躡奔風動千里蕭條寄産大宛
城我非爾乗徒爾生小羌雜虜漫覊絏櫪上
秋風時一鳴萬里名聞漢天子内府鑄金求
騄駬将軍受詔玉関開靈旂西指宛王死天
馬出城天駟驚胡沙颯颯邉風生執驅校尉
再拜馭䕶羌使者清途迎騏驎殿下瞻天表
天質龍姿自相照翠㽔黄屋両邐迤玉鐙金
鞍相眩耀東㳺封祀𬒳和鑾甲子北来廵朔
邊展才自覺逄時樂致逺不知行路難物生
従類如有神地無逺近終相親君不見莘野
磻溪耕釣叟一朝吐氣佐明君
　　　江南曲
平湖碧玉烟波濶芰荷風𧺫秋香發採蓮女
児紅粉新舟中笑語隔烟聞高繋紅裙䄂㕠
卷不惜浮萍沾皓腕争先採得隐船􁨁多少
相欺五相問呉児蕩槳来何事手指荷花示
深意郎指蓮房妾折絲蓮不到頭絲不止月
上潮平四散歸舟輕楫短去如飛断腸脉脉
両無語寄情流水傳相思
　　　籠鷹詞
八月穫黍霜野空蒼鷹羽齊𥘉出籠劍翎鈎
爪目如電利吻新淬龍泉鋒少年臂爾平郊
去草動人呼躍寒兎竦身下撃霹靂忙毛逐
奔風血濡距爾能摶兎不能食未飽中腸行
復繋主人厭兎爾尚飢一生不快為人役蒿
間黄雀鳴啾啾飢啄野粟心無求賦形雖小
技能薄不受覊縻得自由
　　　拳毛駒歌
北窓掃壁陳圗書殺氣凛凛生坐隅誰将尺
素画駿馬云是文皇昔日拳毛駒龍顱虎脊
視天地若㓕若没三萬里皇天産此誰得之
　湏十八真天子擒王㓕竇如塵埃英氣貫
日天為開黄金甲光照天地大白羽箭馳風
雷(唐文皇與單雄信挑戦雄信運鐡槊文皇/以大白羽射之中其槊出火數尺雄信遁)
(去)真龍在廐萬馬疾下視四海皆駑駘榛棘
昭陵一杯土栢城六馬莓苔古嗚呼駿馬已
埃塵雖有燕昭難再親
　　　寒鴉詞
寒鴉来時九月天黄桑蕭蕭人刈田啼殾清
哀晚紛泊迭和群音和且樂朋飛聚噪動百
千頸腹如霜雙翅去風高日落田中至部隊
崩騰鉦鼓沸高林古道榆栁郊落葉晴霜荆
棘地志士朝聞感歲華田家候爾知寒事壠
頭雪消牛挽犁蕩漾春風吹爾歸投寒避暖
竟何事長伴燕鴻南北飛我滯窮城未知返
為爾年年悲歲晚扁舟東下會有期明年見
爾長淮㟁
　　　寒食歌
東風芳草長寒食春茫茫人家掩門去雞犬
自相将原頭簇簇栁與花行人徃来長嘆嗟
舊墳新塜纍纍是裂錢澆酒何人家桑上鳴
鳩喚山雨雨脚蕭蕭山日暮歸来門巷正春
寒花底殘紅落無𢾗北里悲啼夜未休清絃
脆管𧺫南楼古今歌笑何時盡芳草白楊春
復秋去年巧笑鞦韆女今年嫁作東家婦綵
繩画柱似當年只有朱顔不如故百人學仙
無一成麻姑不見但聞名萬斛春醪湏痛飲
江邉漁父笑人醒
　　　飛萤詞
碧梧含風夏夜清林塘五月𥘉飛萤翠屏玉
簟𧺫凉思一點秋心従此生方池水深溪雨
積上下輝輝亂凝碧幸因簾􁂼到華堂不畏
人驚照瑶席漢宫千門連萬户夜夜熒煌暗
中度光流太液池上波影落金盤月中露銀
闕蒼蒼玉漏遲年年為爾足愁思長門怨妾
不成寐團扇美人還賦詩避暑風廊人語笑
欄下撲来羅小扇已投幽室自分明更伴殘
星碧天曉君不見連昌宫殿洛陽西破瓦頽
垣今古悲荒榛腐草無人迹只有秋来熠燿
飛
　　　齊安行
黄州楚國分三户葛蔓為城當楼櫓江邉布
井𢾗十家城中平田無一歩土崗痩竹青復
黄引水種稲官街旁客樯朝集暮四散夷言
啁􁚉来湖湘使君䴡譙塗堊赭門狭不能行
両馬滿城鼃噪亂更聲谷風榖榖黄鴉鳴最
愁三伏熱如甑北客十人八九病百年生死
向中州千金莫作齊安㳺
　　　一百五歌
山民歲時事莾鹵猶知拜掃一百五平明士
女出城闉黄土崗前列尊爼篛包粉餌蒸野
𬞞富家烹羊貧薦魚日暮肩輿踏風雨江郷
人家無犢車揷花飲酒山邉市醉後歌聲動
鄰里南人聞歌笑相尋北人聞歌淚滿襟
　　　秋風謡
秋風𧺫秋雲高連山草木如波濤大江蕩潏
魚龍逃羲和奔忙日車逸八柱傾側恐不牢
柯山老人揜蓬茅畏寒理我舊緼𫀆麄飡在
盤有濁醪醉飽高卧従呼號
　　　東臯行
秋雲􁂼盡秋天清東臯蕭條雞犬聲黄葉吟
風殾不平芙蕖半落更有情歸来僮飢羸馬
疲城頭樹暗烏𣣔栖誰家朱楼人夜宿微紅
一點簾間燭
　　　正月詞
紅梢一夜櫻桃雨簾􁂼曉晴鴝鵒語簾旌細
浪滚東風迎得春歸與爲主玉手嬌慵添繍
線欄下菖蒲近相見雲屏曉睡翠翹横楼上
寒時正五更
　　　二月詞
滚風画幕長廊静簾下人眠𥘉日永嚶嚶不
動採花蜂夜来露重蔷薇冷芳草長時寒食
天紅墙低䖏見鞦韆人家無事雞犬閒日暮
芳郊留醉眠
　　　飢烏詞
北風夜雨烏翅濕低飛野畦啄遺粒啄食不
飽還畏人嗚呼隔壠自求群我行陳宋經大
澤田荒生茅不種麥空腸待飽明年禾鴉鴉
爾飢獨奈何
　　　苦寒行二首
淮南苦寒不可度積雪連山風倒樹長淮凍
絶魚龍愁哀鴻傍人飛不去霜中寒日無暖
光六龍瑟縮不肯􁑂老􁁄孤舟且復止堅氷
三尺厚于墙
茫茫楚郷仲冬月白屋無烟飛走絶空林號
風氷断枝長淮無人氷照雪凍埋釣艇不復
漁南羹未嚼淮中魚要湏下擘澄湫水剸取
寒蛟烹腹腴
　　　春詞
寳刀裁花碎羅縠帶臘圎紅黄染粟枝頭㡬
日即花開世上人情　大速東風未轉北風
嚴返挂銅鈎不上簾莫怪蛾眉呵素指層簷
氷碧玉纎纎
　　　宫詞效王建五首
夜来霜重着欄杆玉殿無塵玉甃寒日日君
王罷朝早禁廷無事一冬閒
簾外微明燭下粧殿門放鑰待君王玉堦冷
地羅鞋薄衆裡偷身倚御牀
昨夜新霜滿玉堦𥘉冬䖏䖏火爐開中官逐
院傳宣賜南國諸侯進橘来
玉墀夜色晝昏昏催放朝班散侍臣隨駕上
楼同㸔雪萬重宫殿一時新
蓮燭千枝夜宴遲君王素筆寫新詩宫人和
得争先進偏爱宋家兄弟詞
　　　旱謡
七月不雨井泉渾孤城烈日風揚塵楚天萬
里無纎雲旱氣塞空日晝昏土龍蜴蜥竟無
神田中水車聲相聞努力踏車莫厭懃但憂
水勢傷水根道傍執送者何人稲塍争水殺
厥隣五湖七澤水不貧正賴老龍一屈伸
　　　貽潘邠老(有序)
余居柯山西潘邠老居東九月十一日徃過
之逕𬞞圃坐修誠堂竹間歸飲于亀蝉之間
殊有佳興作雜言貽之
有屋可以讀書有竹可以忘憂採庭之菊香
有餘烹園之𬞞甘且柔賢哉二子又復何求
鬼不爾責人不爾仇沽酒可飲江魚可羞又
安用列鼎食珍佩印封侯我居柯西相隔一
里可以杖履朝徃而夕逰必未厭我乞醯與
借馬但只恐懃君赤脚與露頭不然将吾顔
子簞食瓢飲屡空之樂又欲翻董生清明玉
杯繁露之春秋
　　　醉中雜言
老人攀花復藉草春力着人如醉倒未容作
　試留春東風已與人俱老東君惜春不惜
花千紅萬紫委泥沙已教白日張錦繡更欲
平地興雲霞我欲呼客無酒肉􁆾花揷頭悲
髪秃安得醸乎酒萬甕屠千羊花間醉飽踏
春陽
張右史文集卷第六
張右史文集卷第七
　古樂府歌詞
　　龜山祭淮詞二首
　　　迎神
木裊裊兮蒼山巔囬洑重深兮其下九淵東
風歌兮春水舞庭肅肅兮神三燕㳺雲高兮
見極浦安我舟楫兮君不怒水濵之人兮苦
思君菖蒲生兮楊栁春觧君旂兮醉君御聊
樂一日兮莫予棄
　　　送神
楚巫醉兮君不留春風𧺫兮木蘭舟弭余楫
兮飲君酒君既不頋兮駕龍以出逰凌九江
兮勒滄海萬龍舞兮百靈㑹君孔樂兮我思
君望君故居兮其上片雲水淪淪兮石碌碌
空祠草長兮風雨入君屋山中春兮鳥鳴悲
明月皎皎兮中夜来
　　　惠别
洞簫奏兮瑶瑟御日不足兮継以夜吾寕獨
此湛樂兮加余美之宜修披浮雲出明月兮
揮衆星不與謀既成言以命予兮頋永予之
光明豈獨謂不然兮託東風以惠聲嗟言獨
何容易兮有傾身者鬼神中懐着而必見兮
卷蘭舌而交信余雖不執子明燭兮光輝其
舍予両相審者不媒兮余既獲子于鼻息舒
子聲以歌兮鳯凰将聞而振羽結子佩而𧺫
舞兮星斗視子而上下獨翩翩其不可留兮
君之居可知而不可得春水渙渙兮余獨飲
君河之曲鳥鳴群飛兮其下芳草栁舒舒其
可攬結兮桃李始就其膏沐行者懐兮别者
思酌君酒兮壽君以不衰撫君舟之悠然兮
将浩渺以浮航三泛震澤兮舟師告􁁄而一
息引日星之煌煌兮吾獨　子于南極想子
其下兮鼓聖儔而鞭蛟龍使宓妃不敢巧笑
兮皇英歛祍而来従南風之来兮入余𥚑悦
余心獨條暢而清婉兮曰是為故人之風
　　　愬魃(并序)
壽安夏旱麥且死民憂之無所不禱雲既興
輙有大風撃去之間而雨塵不辨人物類有
物爲之者張子攷于詩以謂旱之神曰魃意
者魃爲之乎作愬魃詞
帝治下土兮逺于民撫御萬方兮周無垠物
類億千兮莾蓁蓁出入日月兮運星辰廣必
有容兮潜姦昏不上愬兮帝曷聞歲庚申兮
斗建已旬逾十兮雨不施秀者焦兮實者悴
麥莾莾兮不出塊舊榖既没兮待新以食奪
其所望兮民憂以惑捨来而兵兮奪攘剽賊
急不知慮兮求生頃刻民幸帝兮詔雲師氣
朝升兮歛陽暉孰鼓風兮震川岳上者揚兮
旁者剥雲雖仁兮不得施野童童兮草木摧
孰揚塵兮蔽朝日紛霏霏兮冐萬物昏迷蒙
兮浩恍惚瞭者瞀兮失南北瘞根茎兮腐葩
實世慘錯兮澤蓬㶿霍霍然兮侵萬室飄雨
塵兮以旦以夕民曰誰為兮尸是有物其名
曰魃兮旱是司悪潤忌澤兮盗陽威淫視槁
木兮疾華滋憎飽妬飫兮幸民飢亢不伏兮
風以助之慘懐柔茂兮塵埃是吹来炎火兮
爛煒煌馭囬禄兮驂畢方朱旗旐兮絳帷裳
坦無畏兮樂洋洋朋疫癘兮友疾殃徒甚劇
兮黨甚强慢帝威兮分害戕窃祠禱兮傲驅
攘民頼帝仁兮以衣以食上帝孔昭兮愬無
禍責幸帝震怒兮降魃罪疾無俾在世兮幽
沉深溺雷伐鼓兮電揚旂雨卷􁒅兮雲惟
泛㳺澤兮湛甘滋充槁瘠兮奮枯萎禾黍茂
兮𬞞果肥歲既登兮民飽嬉康帝兮民㤙
　幽斯魃兮宥無期
　　　叙雨(有序)
福昌之民有禱旱于西山者取山之泉一勺
祠之不𢾗日而雨邑民言旱歲取水以祠輙
應且其取之者非特福昌也張子神之作歌
以揚之
西山之泉兮冽以清淳注萬古兮無戲盈應
龍蟠守兮謹防扃有神司之兮帥郡靈神君
曷䖏兮山之穹雲郛霧闕兮都邃宫騰駕逸
景兮馭清風上友仙聖兮佑帝躬惟今之旱
兮非神曷愬家無餘粮兮麥不庇　土飄塵
揚兮迷行錯歩魃威孔張兮熾莫余禦挹水
一勺兮荐羔豚曷求于水兮神實慿山有𬞞
兮林有實芼馨香兮𦵔芳鬰神我饗兮臨我
堂酌芝醑兮御椒漿巫甚祗兮将甚良哀我
疾兮降我祥神君仁兮念下民撫民炎兮號
帝閽帝念神君兮詔雨官叱馭九龍兮奮飛
而騰奔角毛羽鬛兮爛鱗鱗前幢後斾兮互
雙輪推轟喧訶兮飜乾坤神龍九鬛兮雜蛟
鯤瞠眼飛涎兮飜齶齦伏潜羲和兮止星辰
一洒萬里兮傾河津妖風失威兮歛以奔魃
濡厥棠兮伏以蹲槁蘇焦澤兮息惔焚優渥
潤沃兮無涯垠菽麰詵詵兮奮裳紳秋種既
即兮農則勤既足而止兮披霧昏朝陽清明
兮歛㳺塵功成不居兮駕歸雲空山寥寥兮
夜無聞靈泉幽幽兮湛奫淪竭誠莫報兮仁
哉君
　　　友山
張子官于福昌塊然獨居無與為友賔客不
至遺朋失舊經時閉門終日鉗口出無與逰
居無與就誰同我食誰酌我酒歸守妻孥出
對厮走駕言出逰田童野叟氣否莫交情包
不剖塞聪蔽明盤足䄂手披書閲簡眩目疲
肘厭然成痼不可針炙于是張子滌慮除煩
披廷掃堂枕手而眠恍若有遇有神降焉曰
我實哀汝獨無友朋我有教告子乎我聼凡
世之人百愚一賢古昔所歎非獨今然得賢
與朋善固無􁏭不可得　将愚與比友賢實
難幸然後值不幸友愚與無孰利謟笑傾辟
韜情晦實測心献計因隙投策口是腹非面
歌背泣友若此者實繁孔多曷若不見目清
耳和我復告子真友之實爾遵我言友胡有
竭人物雖殊可友同焉賜爾以友其名曰山
居汝左右在汝北焉端不汝去澹兮絶言春
䴡夏繁秋踈冬痩霞霧融明風馳雨驟孤楫
横奔牢屯巧􁏫傲㟁軒昂清華潤秀對食臨
眠排堂入牖效技汝前雖劳不疚山有佳泉
多灌爾囿歴石懸空冷冷清漱如聞妙音濯
煩浴垢不猶愈乎卑議庸讀過耳増懣入心
善煩者乎山有修竹汝園是植静䴡明鮮端
虚正直如彼正人揚言發色微風散碧宵月
􁏫白不猶愈乎市児塵顔歌眉鼓吻佞笑浮
言工為媚悦善佞曲拳者乎山有喬木聳立
而峙端無媚姿若對正士障雨蔽暍千人所
芘微颷披拂吹奏竽籟不猶愈乎蠕蠕䑕軰
女黠児嬌奴趨妾拜者乎山有好鳥清喉䴡
羽引嘯長鳴群呼迭語夜管風絃哀篁怨柱
不猶愈乎巷歌里舞促縮跳梁顛妖滛汚父
子不施棄禮忘𢾗者乎如前實繁言胡可殚
汝與之樂右攀左援曷為孑孑寤寐嗟歎張
子再拜受言永懐觧累亾憂心甬志開高山
嵓嵓流水潺潺竹茂木翹鳥鳴琅然如前夷
齊而後閔顔吾何爲乎浩然其間
　　　種菊(有序)
張子病目眩而視昏醫有勸食菊者春夏食
葉秋冬食花張子以謂菊華于草木變衰之
際而又功足以禦疾類有徳君子因求而植
諸庭焉
何馨香之芬敷兮昌緑葉而紫莖是其名爲
菊兮爰植子之中庭性清平而不􁂌兮味甘
爽而充烹當秋露之慘凄兮舒煌煌之華英
色正而䴡兮氣芬以清純静秀潔兮族茂群
荣採食以時兮天和以寕頴輕竅逹兮瞳子
清明散敗流渇兮風宣滯行仙聖所餌兮屏
除臭腥乆嗜不廢兮将延爾齡嗟予生兮蹇
薄煩冥憂飢畏寒兮㣲禄以生終曷歸兮山
林是营膏梁鼎食兮方丈縦横炙熊之蹯兮
龍醖羊羹彼得有命兮吾奚爾荣惟兹佳菊
兮野實以生採擷咀食兮薦爼盈登求之孔
易兮世焉莫争我有乆疾兮壅塞煩昏支莭
堅痺兮氣閼于元􁁄不能支兮外壅中乾疥
廯得志兮蟯蜖伏蟠飡華秋冬兮食葉春夏
集新易故兮爾功是假寕康我軀兮骨莭堅
良産和剔戾兮其樂洋洋反華于玄兮易瘘
以強忘生絶俗兮深潜逺藏驂駕雲霧兮呼
吸太陽招友彭咸兮御風以翔吁嗟此菊兮
吾于爾望
　　　逐虵(有序)
福昌官居北負山爲堂有大虵穴堂北時下
飲堂南水中人皆以為神見者不敢逐或禱
祠焉張子曰是吾居也虵安得而䖏之且虵
爾安有所謂神者作文以逐之
嗟堯之時兮大水滂横潰四海兮包陵崗蕩
流湧汨兮周無傍龍騰虵奔兮嬉以狂腥鱗
頑鬛兮更披猖城居穴䖏兮亂厥常頽䖝糾
結兮肆害戕陸盤淵據兮傲不臧朋屯黨集
兮蕃以昌穿穴噬囓兮民盡傷下民既病兮
帝弗康黄能幽極兮羽山陽乃命伯禹兮行
四方乗高趨卑兮陸復航鑿山䟽原兮導河
江萬水下走兮来洋洋經畫九野兮興農桑
驅龍放虵兮屏諸荒焚山燎野兮無遺芒野
巢窟居兮保厥彊敢有弗率兮断爾吭伯益
作志兮稽妖祥帝虞耄懃兮黜子啇天授神
禹兮夏是王九牧作貢兮金鑑鍠大冶鼓鑄
兮騰精鋩巗巗九鼎兮峙且剛竒形詭質兮
走與翔鱗毛羽祼兮雜短長求情抉態兮幽
微彰制馭百怪兮嚴紀綱獸䖝人鬼兮安其
郷殊宫别城兮異存亾曷為兹虵兮宅我居
妖頑堅老兮傲驅除深潜居山兮坦無虞下
飲我沼兮稍林株朱眸丹舌兮玄鱗膚恍惚
遽速兮疑有無居者畏避兮行者除險奪我
圃兮駭我徒盗窃祭禱兮欺群愚我咨爾虵
兮潜山而穴野隂蟠逺伏兮與人乎異舍冬
居夏㳺兮時以衡食爾之食兮朋爾朋僣辭
我居兮常失經叛棄爾守兮帝有刑胡昏與
頑兮居以寕自為不寕兮邀剽烹荒戾天理
兮悖聖程我宥爾愆兮逐爾行亟舍故䖏兮
遐以征南山之幽兮雲霧冥草木薈蔚兮嶮
不平爾徒實繁兮食　爾盈捕取不至兮居
無與争汝生孔遂兮壽綿爾齡物違其常兮
禍之所集豐狐晝㳺兮冬裘以白亀厭淵䖏
兮吉㐫是卜虎不畏人兮皮包戈戦矜險恃
孽兮其終鮮克我言孔昭兮語汝以理日吉
時良兮汝遄以逰
　　　登高
懐不展兮居無聊黙誶語兮浩長謡寫我心
兮登彼高陟萬仭兮捫九霄命清風兮披浮
雲瞰四荒兮視天垠大海蕩潏兮潜龍鯤吐
吞日月兮制昏明醖醸元氣兮函星辰羽載
四海兮芥浮坤四缶列峙兮嵩中蹲牽連脉
絡兮子復孫草蔓木布兮升降如朋障南蔽
北兮東散西分如掌列塊兮盤羅豆罇黄流
中貫兮發源崑崙東鶩大海兮萦如繚坤南
方炎炎兮火之所宅朱鳥屹峙兮丹􁊅絳翮
騫飛以翔兮煇煌爛爀従擁萬羽兮紛羅羽
翼煌煌尊嚴兮有斗在北升降玉都兮運量
帝側呼吸隂陽兮秉持禍福真仙逍遥兮澹
不可挹西有王母兮戴勝穴居壽歴萬古兮
忘終冺𥘉超遼恍惚兮獨與道俱驂　日月
兮群靈走趨既又左而東頋兮觀大明之始
生震沸九淵兮䴡天　披攘群隂兮重幽
昭明有神司馭兮朱震絳纓呼造物以致問
兮吾将放乎太𥘉彼天地其孰始兮日與月
其代除四荒漫其何極兮人胡為而中居火
何為而南宅兮水孰使其在北安知東之主
生兮西配刑而主殺斗建寅而氣分兮疇為
四時之消息世徒知其己然兮遂推類而立
説彼厥𥘉其誰造兮孰布施而殊别抑其不
得不然兮或者私智之所設将忽然而自爾
兮遂已成而不可絶造物為余䆒察兮曰此
曷可以言陳而意悉彼渾沌之一氣兮吾不
知誰合而為一忽洞逹而両分兮夫亦安知
其誰闢爰升清而降濁兮水赴隂而火陽東
升氣而敷生兮西或成而害戕強名之曰自
然兮曷足以䆒其必至謂不得不然者愈踈
兮尚安取于私智荘周誕而妄推兮夏華愚
而臆對世號余曰造物兮余亦昌有所主尸
苟待余而後造兮彼造余者復誰姑置之而
勿投兮任萬物之自成㳺小智于太𥘉兮何
異夏䖝之語氷曠任之而勿疑兮萬里㑹而
一平夫何造物者開余兮神飄　而不居我
将赴而逺逰兮招神聖以爲徒騰九螭之奔
輪兮追飛電而攬奔風周萬里于一息兮堂
而極而有九區叩玉闕之九関兮覲上帝于
絳都酌瑶尊之芳酒兮招赤松而友彭祖既
錫我以難老兮黜嗜慾而襲靈　爰侑我以
秘藥兮合千簫而吹萬竽樂吾心之洋洋兮
舒五體之與與隆復還于我室兮聊彌日而
一娱
　　　子由先生云東坡公所和陶靖莭歸
　　　去来辭及侍郎先生之作命之同賦
　　　耒輙自憫其仕之不偶又以弔東坡
　　　先生之亾終有以自廣也
歸去来兮行世不偶余曷歸其出無所為喜
兮去而何悲眄一世之無與兮古之人逝莫
追求不疚于余義兮又奚恤餘子之是非彼
好悪之罔極兮或顛倒其裳衣頋吾渉之已
深兮愧哲人之見微吾歸甚安無所事奔既
守吾室又杜吾門一氣孔神于中夜存納至
和于靈根兮挹天醖于玄尊既充溢于幽闕
兮亦粹然而見顔徃有坎而兹夷兮昔或危
而今安将従化人于西域兮面藏吏于函関
将以一世為芻狗兮廢與興吾厭觀彼福旤
之一源兮必兹出而兹還彼自以為無隙兮
何異夫石槨之盤桓歸去来兮吾悲夫斯人
不𧺫兮豈招仙聖與之㳺昔惠好以好音忽
逺去而莫求余曷異于世人兮𥘉為哽塞而
增憂彼錢鎛則深藏兮盍視夫己墾之田疇
萬古芸芸共逰一舟半夜而失旦號其丘畏
逹觀之誚余沛己泣而不流悟榮名之取憎
兮善斯人之獲休己矣乎萬物之作各其時
吾獨與時而去留豈或能力而違之既徃莫
或追来者尚可期盖雨暵之在天豈吾稼之
不耔彼蜀雄之必傳作猶愧于書詩嗟身屈
而道伸于斯人兮曷疑
張右史文集卷第七
張右史文集卷第八
　古詩
　　　休日同宋遐叔詣法雲遇季公擇黄
　　　魯直公擇烹賜茗出高䴡盤龍墨魯
　　　直出近作𢾗詩皆竒絶坐中懐无咎
　　　有作呈魯直遐叔
休日不造請出逰賢友同城南上人者宴坐
花雨中金猊散香霧寳鐸韻天風鳥語演寳
相飯香悟直空尚書三二客净社継雷宗黄
子發錦囊句有造物功握中一寸煤海外千
年松誰降午睡魔賜茗屠團龍眺子卧城西
咫尺不可逄豈無坐中客終覺　此公歸㡌
見新月撲袗塵暮紅困眠有餘想却聼寺楼
鐘
　　　挂虎圖于寝壁示秸秠
畵工出幻事縞素發原薮蕭蕭白茅低凛凛
北風走躭然老于菟舉歩安不驟目光炯
射怒吻呀欲受彼彪擲其旁文彩淡𥘉就雖
然窃形似己足走百獸煩君衛吾寝振此蓬
蓽陋坐令盗肉䑕不敢窺白晝
　　　神運殿望香爐天池等峰晚宿官廳
　　　明日早發
逺公不出山坐受天龍供地祗敢爱寳木石
親輸送巗巗千年屋山立屹不動風雲宿脩
梁星斗近華棟亭亭碧百爐簷蔔時自涓五
雲嚴擁衛天樂下變凰神池閟寳像光恠發
巗洞誰能陟其顛手攬湖龍鞚東堂黄金藏
龍像􁃽環拱蕭條亾國輦拙撲昔誰用掃堂
為一睡清極乃無夢思歸成晨發結束勤僕
従鴻鐘振林莾月落朝嵐重再徃墮渺茫猿
鶴應嘲諷
　　　贈張公貴
我昔為諸生奉書諌議公後来辱稱奨禮𢾗
賔客同决科甫弱冠年少氣如虹歸来陪後
乗不責醉後恭孤舟梁宋郊旅態萃百窮拜
公睢陽府笑語若春風人事不可期俯仰異
吉㐫平生丹灶術馬鬛哭新封十年得吾弟
懐舊涕沾胸清貧守家法眉宇肖徳容交臂
是非外爲寮兄弟中東軒語長夏葵竹羅清
紅西舍雪夜懽玉顔醉瑶鍾欲飲径相就三
更叱閽翁鯨吸絶遺滳山頺信傾峰搜抉盡
醤茹楂梨倒筐籠通宵両沉醉午𧺫頭如蓬
人生定當爾事去挽驚鴻河梁繋君馬一笑
喜相逄憐君碧紗幌夜淚哭葦叢我方困虀
塩酸寒官辟雝同尋舊㳺地塵壁罥絲蟲啼
鳥古寺間夏隂小園空酒市逄好好琵琶失
玲瓏歌舞一分散賔僚亦西東忘情猶一歎
齊物論非通官冷隐朝市端能信余慵人生
當富貴子益自磨礲便當隐五車一一貯心
胸功就螘作垤叢成蛇化龍北郊分𬒮歸作
悪驚児童長謡代晤語發子一笑哄
　　　離黄州
扁舟發孤城揮手謝送者山囬地勢卷天豁
江面瀉中流望赤壁石脚揷水下昏昏烟霧
嶺歴歴漁樵舍居夷實三載隣里通假借别
之豈無情老淚為一洒篙工𧺫鳴鼓輕櫓健
于馬聊為過江宿寂寂樊山夜
　　　宿樊溪
黄州望樊山秀色如可鍳扁舟横江来山脚
繋吾䌫大川失洶涌淺水澄可攬北風吹踈
雨夜枕舟裏撼齊安不可望㓕没孤城暗奔
流略溪口龍蜃屡窺瞰平生千金質戒懼敢
忘暫兹㳺定何名耿耿有餘念
　　　道士磯
匡廬奠九江苗裔遍南服横江蔽原野内外
實一族危磯揷江生石色擘青玉蛟龍穴亂
石猱玃在喬木我行季冬月江蹟在山腹扁
舟如鏡面清净不可觸躋攀既不可千古長
幽獨緬想遂古𥘉巢居戒樵牧
　　　離樊口宿巴河逰馬祈寺
扁舟下樊溪江南正清瀉曉登巴河岸極目
望春野歩尋脩竹寺古木争偃亞云昔孫仲
謀雲　致師禡雄圖邈己矣英㮣足悲叱石
梯造雲霧丹白開廣夏山僧安寂寞畏冷不
出舍劳生渇閒境頓使我心寫晚江平若席
風勢欲相借
　　　龜陵灣阻風三日遥禱孤山而風止
積水多疾風三日阻我舟天寒波濤悪岸屈
騰龍虬五更船􁨁鳴冷風入衾禂平明諸山
雪爛熳鋪琳球篙工笑相頋白我巴船頭水
愧小孤神霧鬂横星眸倉卒禱即應知我厭
滯留積晴景物好栁色含新　春風我故舊
迎我入東州
　　　自離富池凡三禱順濟龍求便風皆
　　　獲應又風日清霽舟行安稳委曲如
　　　所欲感而成詩
旗尾指船頭篙工告風便張㠶施㕠艣去勢
如脱箭船傍两高山過目若流電波平船稳
駛客寝兀未變吾聞西江龍神力囬宇縣徃
来萬夫禱正直乃獲願嗟予何所恃誠確無
所薦神豈哀我窮有賜不待献乃知人窮我
本不坐神譴人間事若異未易以言辨坐令
千里逺近若在几研慙非謝宣城攫筆賦静
練
　　　自黄州至巴河㳺靈巗寺觀孫仲謀
　　　刑馬壇相傳權于此刑馬祀江神遂
　　　提師伐壽春云
喬木隔塵埃華堂敞深僻人静好鳥鳴睡餘
踈雨滳悲秋感蕭瑟弔古披荒寂尚愬紫髯
翁誓師沉馬璧
　　　自廬山廽過富池隔江遥禱甘公祠
　　　求便風至黄瀝酒而風轉日行二百
　　　里明日風猶未已又風勢徐緩不奔
　　　駛可畏甘公盖吴将甘寕云
江邉古祠呉甘公徃来祭禱嚴且恭我離匡
山已經宿舟挽不進篙工慵沙邉朝服遥致
禱澆酒未竟天囬風一㠶百里至還作不徐
不疾来雍容我生乆已甘困滯神亦何事特
哀窮但疑神理與人異意誠辭直無不通林
皇夜泊若平地疑有鬼物驅蛟龍天明旗脚
向北指舟子笑語開船􁨁
　元符􁂞辰耒同男秬率潘仲逹同逰匡山
　六月望日齊安罷官歩登客舟過樊口李
　文叔棹小舸相送遂下巴河上靈岩寺寺
　有何與􁠜石記云昔孫仲謀伐壽春于此
　祀天祭江刑白馬故山名馬祈寺有法堂
　頗華敞囙與潘李飲酒賦詩其中明日至
　蘄陽登梁昭明太子廟遂宿具禱順濟乃
　發候風林皇港見江中黒物類獺又有尾
　鬛相逐馳乆之激水高𢾗尺風定而去過
　道士磯石壁色正青揷水中又十里所過
　五両磯遂泊富池禱甘公祠晨發富池望
　匡山諸峰半皆在雲中晡時至潯陽捨舟
　登陸晚宿太平觀冷翠亭時十八日也十
　九日過鄒志完晚大雨将醮雨霽中夕醮
　罷復雨觀人異之二十日㳺東林觀神運
　殿禮逺公像見晉安帝輦㳺磨院遂登白
　公草堂讀歐陽文忠公題石上五杉閣而
　歸晚浴東林納凉神運之南望香爐天池
　化成二十一日出山此其大畧其詳属潘
　郎潤色
　　　風駛浪湧仲逹喜其快因作一篇
人生不欲甚快意遲速到家還一致向来白
浪涌如山舟中呀呷㡬䘮氣我師　學不
動頗覺蒼茫忘定慧慿河不悔聖所非君勿
為笑而為戒
　　　題廬阜官廳壁
平生山水興今夜宿東林落日楼殿影西風
動𣑽音雲横杉閤逈雨過虎溪深脚力猶堪
在他年當重尋
　　　出山
青山如君子悦我非姿媚相逄一開顔便有
論交意今晨决然去慘若執我𬒮謂山無見
留此事寕乆置道邊青髪翁下有白玉髓􁜤
之龍蛇窟自足飽吾世平生耽幽獨乃若忘
朝市一官等塵垢安得敗成計草堂醉老子
虎溪大開士寄語二主人爲留三𤱔地
　　　朝雨
幽居感莭物僧舍值朝凉空簷落寒雨滳滴
響秋堂低飛林間隔濕羽不能翔危葉别故
枝幽花泣晚芳悠悠清夜睡促織催朝光日
月愴已徂吾行獨迷方采采幽圃蘭歲晚自
馨香君子建明徳勿爲児女傷
　　　離陽翟
驅車發潁川回望失嵩少霜氣塞層空黯淡
寒日曉原田際天平百里見飛鳥纍纍道傍
丘石獸卧衰草不知誰氏碑剥裂偶未倒支
離見隷字書帯漢筆妙遺墳不可問文彩竟
何効永年恃金石此計乆可笑昔逰已三歲
存殁傷懐抱飽諳人世憂安得身不老
　　　次頴川
許昌古名都氣象良未替客子逺道来塵埃
滿襟𬒮黄昏造孤　買飯嚙枯胾庭寛蟾蜍
高霜氣徹寒𬒳頼携朱提杯可具一飲費無
人勸我酌孤獨伴客醉笙簫誰家楼語笑月
中市何人不行樂而我獨涕淚夜長更漏稀
風急鼓鼙駛天明卷席去行止隨所值
　　　昭陵六馬唐文皇戦馬也琢石象之
　　　立昭陵前客持石本示予為賦此
天将剗隋亂帝逄六龍来森然風雲姿颯爽
毛骨開颷馳不及視山　􁃽莫囬長鳴馳八
表優擾萬駑駘秦王龍鳯姿魚鳥不足催腰
間大白羽中物如風雷區區𢾗豎子縳取如
提孩手持掃天箒六合無塵埃艱難濟大業
一一非常材惟時六驥足績與英衛陪功成
鏘八鸞玉輅行天街荒凉昭陵闕古石埋蒼
苔
　　　同楊二十緱氏寺宿草酌張正民秀
　　　才見訪
契濶千里别惻愴難具言殷勤一宵語願子
未即眠空堂燈火青旅竭借僧氊劳劳一盃
酒不觧道路寒經年相従樂既别亦徒然人
間事盡爾聚散亦何嘆但悲多難身尚獲朋
友觀間関有憂中一笑有萬錢張子年未雄
已冠群少年巉巉生我側紫騂秀㕠顴壮志
激衰懦清談破愁煎天明即分散奈此情悁
悁
　　　𥘉到都下供職寄黄九
千里不相見劳劳復何辭不無一城中耿耿
令我思僦舍酒家楼椎櫨卷其旗䑕壌　晨
炊守翁噪群児馬傍挨両羸㕠踵待刻移五
日長安塵故山夢中歸何以洗我心望君青
松姿懐情乆不吐古屋絃悲詩
　　　次韻魯直夏日齋中
文章慙骯髒談舌罷永雋年来屏百事但願
両耳静黄公安禅室不覺在市井客来飽清
風可是徒造請犠尊與樗社妄計幸不幸願
君妙觀察金門等雲嶺
　　　晚歸寄无咎二首
雨氣入古屋薄帷生夜清想君擁鼻坐端學
苦吟生泥深欺我馬歸取日半楹浩然有竒
想非子定誰評
屋東雲移山屋西日半壁餘天一劍清逺雨
萬絲直官事痴可了未遭官長責惟應眺夫
子不可别頃刻
　　　送李際秀才南歸
咽咽幽谷泉蕭蕭秋竹風豈不爱孤潔但傷
愁且窮李子南國秀滄𬈑貯其胸出試輙不
偶低頭避児童離家五十里客飯苦不豐冷
落卧寒齋苦吟和秋蟲昨者投我詩九嘆閲
未終欲知作者心但視讀者容文章出貧賤
此事今古同但願子富貴不願文日工今日
告我别出門驚若鴻各在天一方何當復相
逄
　　　西山寒溪
兹行頗閒暇聊此(一作/况)山水間幸有所携人
臭味同一源山溪並修澗嘉木間蒲蓮杉松
開(一作/鳴)古刹(一作/寺)始覺此溪寒孤亭出屋背
相石磴牽攀迎客窮道人俯偻鬂眉斑釋子
(一作/草草)具粗糲雖貧有餘歡(一本有三杯徑就/醉陟巘𥘉牽攀)
午(一作/馳)登西山去(一作/路)路作九曲彎山禽慣
不驚夏木秀且繁緬懐紫髯公奠祠天王壇
豪強(一作/雄豪)有遺韻興廢(一作/消毁)無留觀空嵓一
泓泉引余掬清甘(一作眼明嵓間/泉引手掬清甘)至人悲熱
惱遺(一作/留)此消昏煩(一作/驅塵)我茶非世間(一作/茶)
天上蒼月團為爾惜不得烹啜(一作/瀹)澆晨飡
深(一作/出)谷晚易隂快(一作/清)雨時班班(一作/潺潺)但
見􁋂道松龍髯濕蒼顔念(一作/懐)我亦閒人深
(一作/屏)居閉(一作/門)柴(一作/深)関不使倒珠玉使(一/作)
(濟)我胸中慳之官亦漫浪遇勝却(一作/即)盤桓
平生據頑鈍信命傲憂患言歸徒旅(一作/御)疲
就䕃休征鞍
　　　送張天覺使河東席上分題得将字
張侯蜀都秀玉立身堂堂手持明光莭六月
登太行三晉雄中夏朔方臨大荒傳聲賢使
者父老相扶将控弦百萬户十年廢耕桑但
使耙鋤犂自然息桁楊主人延閣老别酒泛
蘭觴寄聲梁諌議欲試紫参方(梁欲寄上党/参乆未至也)
　　　讀中興頌碑
玉環妖血無人掃漁陽　潼関戦
骨高于山萬里君王蜀中老金戈鐡馬従西
来郭公凛凛英雄才舉旗爲風偃爲雨洒掃
九廟無塵埃元功高名誰與紀風雅不継騷
人死水部胷中星斗文太師筆下蛟龍字天
遣二子傳将来高山十丈磨蒼崕誰持此牌
入我室我使一見昏眸開百年廢興増嘆慨
當時𢾗子今安在君不見荒凉沼水棄不收
時有㳺人打碑賣
　　　書舘直舍
紫禁断人聲蓬山轉春日楼外晚鼓傳城隂
衛畨出循除擷新秀紅紫間踈宻倚元黄金
闕龍虎氣鬰律明時賦鉛槧寓直守編帙踈
閒謝禆𥙷歲月感飄忽謝公山林賞不為軒
冕屈體道無朝野逹情慙利物
　　　宣城至日謁天慶觀行香呈郡寮
溪山惨殘歲况乃值深冬清晨率其属肆禮
凝琳宫漠漠冐厚霧凄凄隔水風南方異氣
候霜葉未全紅忽憶簮史筆早趨闢蒼龍拜
舞東閣上佳氣鬰匆匆談笑出右掖交㳺盡
英雄老大心已矣依然魂夢中
　　　秋日獨酌懐荣子邕
新秋一盃酒風雨早凉天眷言西鄰友咫尺
莫能前豈無病羸馬泥滑不勝鞭端居何爲
者落莫掩書眠高栁颯已踈碧草留餘鮮衰
懐感徂莭客舍悲流年孤吟誰與和獨酌還
醒然新晴野路乾期子　邉
　　　夜𥘉凉
庭木舞風雨清秋来我堂衾禂偃宵寐燈火
照新凉惜我来清頴庭花有晚芳坐㸔桐葉
暗已近菊枝黄歲月忽流駛形骸變老蒼淹
留應有命通塞詎能量寂歴年華晚優㳺永
日長憂時非我事黄卷有虞唐
　　　題陸羽祠堂兼寄李援援有詩殊佳
陸子不可招寂寥風月魂空堂掩遺像幸此
配老禅舉世人澆薄云誰知子賢竟陵樵牧
地陳迹豈復存我欲歌子詩三歎撫無絃瓦
登荐秋菊酌此石屏泉
清詩弔陸子味若堂下泉陸子骨已朽青松
代之言松亦安能言風至時蕭然至談非牙
舌陸子意已傳
張右史文集卷第八
張右史文集卷第九
　古詩
　　　三月小園花已謝獨芍藥盛開
靄靄春日晚寂寂新隂䌓千紅與萬紫盛極
一時䦨西堂晚芍藥百蕚乗露鮮紅粧諸美
人錦繡富春妍東風時過之舞態低昂飜折
贈懐溱洧感之為三歎
　　　題焦山
焦山如伏龜萬石浸碧浪舉頭北頋海尾眉
金刹壮我開城東楼秀色日相向松杉𢾗毛
髪人物見下止𣣔携浮丘公據殻恣潜漾仙
風如見引金闕或可訪
　　　寄楊道孚
士師我自出􁋂逸凌清秋年少不飲酒昏燈
夜問囚君家外大父聼獄代其憂偹飢朝煮
飯驅蚊夜張幬獄成上府時稽顙呼張侯恕
心臨縲紲相盗以戈矛無令市死厲請帝號
重幽
　　　春日雜興四首
桃李用事辰鮮明奪雲綺䌓華一朝去默默
慙杞梓時徂鷹化鳩地遷橘為枳獨有羡門
生後天猶不死
昔我㳺京室交通五陵間主客各英妙𫀆馬
相追攀千金具飲啜百金頋吹弹纓弁羅廣
席當頭舞交竿鮮粧耀渌酒錦襭生風瀾燈
燭暗夜艾士女紛相班歓娱易徂歇轉盻如
飛翰亹亹負孤願離離衘永歎山鳥窺茗飲
簷花笑𬞞飡棄捐勿重陳事定湏盖棺
客従逺方来遺我彤華管吹之幻人心異境
生虚竅磝磝青嶂横决决春流滿馬蹄交狭
斜車轂錯平坦士女競芳辰禽魚䕃修竿作
微認涕笑凌沉見纎短停吹歘冺㓕躭躭復
空舘靈物信所真頋恨知音罕
潭潭故邑井猗猗上宫蘭不食自清渫莫服
更幽閒志士耻窮極卷迹甘飢寒佳辰邈良
覿觸物懸悲端八途眇四逺經歲曠音翰豈
不慕裘馬詭得非所安蝉冕多怵迫䋲樞尠
憂患枉尋竟何𥙷方柄誠獨難
　　　出長安門
出郭心已清青山忽相對㳺人傍流水俯仰
秀色内誰張蒼玉屏中断神斧快清伊瀉其
間銀漢曵天派参差楼観出香靄林麓邃岩
聲荅逺響水影㺯空翠同逰得君子(同荣/教授)興
與烟霞令選勝雖自兹高杯已塵外
　　　飯昭果寺
飄然乗興逰殽酒笑俗具僧居致野飯草草
亦有趣山僧慣迎客煮茗新泉注岩花得春
遲晚秀見紅素蕭蕭野市井人物自来去溪
光送孤舟石色照素樹題名掃高壁歲月記
所遇書罷迹已陳出門猶反頋
　　　渡伊水
㕠崕若争妍秀色日相射㳺人洿水東揮榜
渡清瀉潺潺溪邊風五月自瀟洒中流望南
北河漢自天下嗟予水郷客塵土困蹈藉江
湖乆懐歸無地税征駕臨流動長想照影乆
悲吒滄洲倘有歸功業付高謝
　　　白公祠
斯人不可見千古懐清風猶想鸞鳯姿翛然
山水中空遺祠象􁃽過者為肅恭同時富貴
人冺㓕知何窮公惜得所遇慨然屡輸忠一
傷巧舌刀冺黙類瘖聾出䖏竟無禍卷舒詎
知蹤𬒳獲空歎麟不制方為龍
　　　上皇龕
升危躡石梯已覺毛骨異玄龕剖山腹六月
霜雪至佛䑓磨青瑶紺滑不留水巍巍𢾗天
人蒼玉刻冠珮老僧拂高崕上有昔人字國
都已䔥瑟山澤隐遺事西軒俯堂闊晝夜納
蒼翠卜築莫後時林中有餘地
　　　石楼
清溪若奔虬八鎻束其頸犇騰去莫脱擺掣
恣驍猛嘈嘈戦風霆萬鼓助其劲殾驅石崕
動氣抱晴日冷我来怯𥘉登注視乆乃定悠
悠山川濶寸目羅萬景平生林野趣踈放謝
鞭警令期山月出一嘯清夜永
　　　上方
足躡青玉磴躋攀不知勞囬頭瞰木杪如覺
所歴高孤鳥去㓕没奔溪深怒號白日當画
梁青雲送微颷坐乆神慮平微凉清骨毛但
驚塵垢容俯仰近赤霄古壁有遺字昔人嗟
寂寥南風不知暑古木常䔥蕭
　　　三龕
萬穴列岩壁三龕獨雄夸封山鑿其骨開像
􁃽且呀悲哉輕人功不計歲月賖像成竟何
𥙷國破荒蓬麻悠悠清伊水去去萦山斜晚
渚栖瞑鷗夕波戦餘霞陵谷良未遷古今如
轉車應有千年鶴歸頋如咨嗟
　　　晚飯寳應
晚風吹古栢落照明空山深行得寳刹崕嶺
相囬環人逺草木邃境幽魚鳥閒道人掃華
堂延我具晚飡齋庖野菊美石井新泉寒既
飽陟上方浮香出林端平生麋鹿志强學伏
車轅塵懐造勝絶𣣔去猶三歎
　　　廣化遇雨
浮雲蔽高峰䑓殿延晚色風聲轉谷豪雨脚
射山白東楼瞰虚明龍甲排松檜䔥森異人
境坐視動神魄撞鐘寺門掩晚霽尚殘滳相
携下山去塵静馬無跡歸来觧鞍歇新月如
破壁但恐桃花源囬舟已青壁
　　　寄子瞻舍人二首
皎皎連城璧實惟天地珍足傷曽不售寳氣
終氤氲山川媚餘秀星斗攬竒氛終然不可
掩三浴𬒳埃塵天王齋戒受嚴庭具九賔貯
之黄金䑓藉以九龍茵事稱忘禮厚人誰駭
其新車輪走四方争覩快一陳無瑕故易傷
歛暉志乃神
紛紛名利塲向背不知醜翟公書其門客態
自如舊勢去竟詆沮有餘丐升斗高賢少畦
畛小子多状候退之呼事生房相肆琴叟事
竒出意表𣣔辨不及口神明劳忠孝福禄日
方厚防微無早計求福常恐後
　　　贈楊念三道孚
黄鶴楼前月清輝千里寒娟娟過江北送子
别長安長安百萬家車馬無時閒中天聳観
闕四海會衣冠憐爾薛蘿子豪華駭新観䔥
䔥嚢中句飢坐奏清弹漫郎乆不惬逸思生
風翰寄殾武昌魚𣣔従傖父餐
　　　曉赴秘書省有感
桃花𣣔開時長安春正好晴空倍閶闔朝日
散馳道雲收龍蛇榜爛爛金碧曉清多不容
塵虎士守洒掃家無當関警衿𬒮免顛倒何
慙驅欵叚吾事不湏早儒生近卜祝本自異
時好聖朝尚文雅詔使窺鴻寳平生一盃酒
江海送吾老静喧非人事不得守懐抱跳梁
于造物乃取鏌鎁誚委懐隨所遭千葉纔一
笑
　　　贈无咎以既見君子云胡不喜為韻
　　　八首
平生懐想人握手良未易接君同舍歓此事
非此世十年淮海夢一笑相逄地投分白首
期願言何有既
賢愚譬観形美醜不自見醫肱待三折劍鐡
要百鍊磨君古青銅汰楝寄明辨一智出千
愚食芹敢忘献
文風還正始磊落有諸君長者進後生亦使
我有聞譬如狸與虎偶使並稱文終然不可
及困我力空勤
文衰東京後特𧺫得韓子支撑誹笑中乆乃
化而靡籍湜既洒掃後生始歸市垂君極溺
手請效我一指
詩壇李杜後黄子擅竒勲平生執羈靮開府
與参軍舉詩秉筆徒吟哦謾云云安知握竒
律一字有風雲
觸有羸其角進有䟦其胡膏車秣吾馬白日
在脩途雖乏無何杯頗多未見詩力學致事
功良田本深鋤
黄子少年時風流勝春栁中年一鉢飯萬事
寒木朽室有僧寺談房無妾持箒此道人人
事誰令余獨不
南山縳虎師肯頋世書字揚眉哦楚喉鼎伴
倒侯喜詩殾一蒼蝇下到霹靂耳庸庸老尋
常物外有竒偉
　　　昨夜月中一睡殊有秋色覺書所見
　　　戲呈道孚
幽人息遥夜四聼市殾寂月華清可掬天色
紺𣣔滴候䖝先知秋㣲響出隂壁精熒高露
􁉡断續殘河白興懐我自出抱噐方得擇感
時當有作陋巷奏金石余方問農圃朝市嗟
掃迹先寒戒裘褐歲暮飬老客
張右史文集卷第九
張右史文集卷第十
　古詩
　　　鄙性嗜酒親友所知也紹聖丙子得
　　　官明道寓居宛丘職閒無事終日杜
　　　門人知其好飲也或饋之酒不問寒
　　　暑日轍𢾗酌飲雖不多而樂則有餘
　　　因讀淵明飲酒詩窃爱其詞文而慕
　　　其放逹因次其韻嗟余與淵明神交
　　　于千載之上豈敢論詩哉直好飲者
　　　庻幾耳得詩一十九首(缺一首)
我𣣔常飲酒俗事若奪之飲酒不得醉何如
未飲時顛倒衆譏笑佳䖏正在兹念此雖杜
門濁醪日常持
出門禅應接俗士不多情對酒轍拜詞好禮
以求名嗟嗟名㡬何曷足善爾生共䖏一泡
中倐忽風濤驚好飲信無𥙷不飲亦何成
我乆喜文詞思與鴻鵠飛老来覺非是念昔
正可悲買金鑄杜康百拜誓歸依晉陶與康
伯九原吾與歸渉世苦不諳多病身早衰惟
有尊中酒不與我心違
䖏樂非縦情䖏静非避喧豪夸與枯槁彼各
據一偏悠然獨樂䖏在我不在山羲皇迹已
逺三酌呼可還一尊每獨睡不待賔客言
所嗜人不得一物百非是猶有尊中酒道勝
無敢毁彼哉譏謗者讎口而信耳當憂十八
隔罸此繆語綺
自庇無一椽道人分半宅屋西羅古殯寒草
無人跡纍纍長與少豈復待年百鴉飛朝樹
踈䖝弔宵月白平生或不飲至此方知惜
曹參漢賢相椽吏亦豪英四海付醇酒乃真
知物情亾秦餘毒烈一洗百壺傾和氣薰醉
人金華乃不鳴卑卑談治道陋矣洛陽生
種樹東簷下雨来發幽姿㣲陽動九地光彩
變新枝荣衰一以異枯槁異神竒消息天使
然人工徒爾為杜門沽酒飲高梁吾焉覊
里有好事者我徃尊輙開我亦為之盡毎徃
亦開懐尚慮𢾗見厭動作旬月乖今晨𧺫苦
晚獨坐見烏棲冬温雪作雨里巷苦多泥且
復閉門坐開卷理多諧誰知無言中獨性不
自迷得意復終日弭車不復囬
弱歲慕無名中年頗探道世間無非苦病死
與生老相尋無窮已逓代作荣槁竒哉竺乾
書百遍愈讀好　寳酒
雖破净律吾事在律表
昔嘗罹厄疾一卧輙踰時念無所歸咎乃誓
與酒辭那知偶不死持杯復飲兹既欲輙為
盡快哉復何疑神暢病自失此説信不欺藥
石傷天和此方吾笑之
　　　與潘仲逹二首
東風沛甘雨百物一時好江南桃李盡紅紫
到百草道傍負擔子寒食歸祭禱念我淮上
丘三年不躬掃
淮陽牡丹花盛不如京洛姚黄一枝開衆艶
氣如削亭亭風塵裏獨立朝百蕚誰知臨老
眼得到美葵藿
　　　莎雞
金風透殘伏玉樹先秋凉喓喓草間蟲感時
振衣裳楚客萬里思夜吟怨藜床劳劳終夕
語共此簷月光孤輪曵獨蠒折管韻哀傷辛
苦幽父兄無衣畏風霜
　　　宦㳺
宦㳺吾漫爾本慕致身早秋来憶山苦遥夜
夢顛倒鳴蟲待誰聼落葉煩我掃誰復省劳
人吾生常草草
　　　次韻秦観
琬琰非世珍昔以羊皮換嗟君復何来衆棄
乃所玩十年少㳺兄閉口受客難二毛才一
第俗子猶憤惋人間異巧拙善琢貴顔汗婵
娟守重閨倚市争倩盻君胡寳滯貨屡辱彷
衰愞譬猶仆卧塗更侑觥與　然瑚璉質
磨琢争璀璨遲君三年鳴更用驚我慢
　　　阿几
小児名阿几眉目頗踈明日来書案傍學我
讀書聲男児事業多何必學讀書自古竒男
子徃徃羞為儒阿几笑謂爺薄雲無宻雨㸔
爺飢寒姿児豈合貴富翁家破箧中惟有書
與史教児不讀書更𣣔作何事
　　　宿虹縣驛
長隄隘舟車上下無暫歇煎熬古驛門聒
争瑣屑東南淮浙富輸餽日填咽楚風習喧
卑呉舌動嘲􁚉平生耽静意投閙劇含噦况
兹道路勤強食慰飢渇年来嵩洛興乆與泉
石結終當卜吾廬雲山對華髪
　　　有感三首
一春苦多風桃李見無㡬良逰時已失忽忽
三月尾中間亦何有徒自亂心耳所嗟違所
娱坐費良日晷堂北千葉桃微本混榛枳居
然未之省一日燦相視零下不忍摘攀玩聊
自慰乃知物雖㣲未易即踈棄従今至零落
猶足伴尊胾仍煩芊綿草藉我花前醉
昨日鴉作巢今者鴉哺児念知三月闌春物
行已稀晚風颯不收殘紅怨餘姿囬風𧺫輕
寒擁爐火重吹燈明夜齋静目澁臨書遲病
齒不飲酒持盃勧妻児豈無児女心惆悵桃
李蹊彼昏安目前丈夫方有思
古今不殊途掩卷獨長想炎爐與死灰相去
如反掌彼昏誠不知一醉富莫量那知道傍
殍曽是厭盃盎一念短販児豈暇議得䘮但
憐反覆間観者為惆悵聖賢蹈大方不苟目
前妄寄身爱憎間得失真一餉
　　　食菜
大雨困淋漓小雨傷霡霂哀哉南𤱔人日夜
塗手足入倉無一粒敢望祈報福餘功歸老
圃畦菜青滿目長官却野饋性禽赦雞鶩何
湏問清白荐徳芻一束歸来輟食嘆毎悔釡
炊玉青衫尚如此何况膏梁腹願君少自寛
謀逺湏食肉
　　　王子開朝散早年以疾病謝事還江
　　　隂求詩為别三首
濟物昔所務捨耕還自非駸駸老将至忽忽
意多違門有王夫子柴車謝事歸令人三歎
息羞澁向塵衣
田園何日到水國先秋寒興来出飲酒興罷
歸杜門漫郎㳺已􁑴老眼亂丹鉛扁舟肯載
我共看雪濤翻
避禄免危疾棄鉛得黄金鬚眉藹如􁇀便覺
老難侵江湖足幽遁市卒或可尋莫思芙蓉
子丹田亂君心
　　　暮春奉女兄弟集宴堂
晨暉飛花栁流水灔池塘暮春漸暄燠華構
肅朝凉使君簿領暇亦復陳壺觴班坐豈異
人骨肉皆歓康遥山出逺翠逺水明斜陽歓
言不期醉淡泊味何長
　　　窺園
吾老懶讀書得閒嘗窺園爱此千樹雪高低
不勝繁衝風掠之去頗已隨沙塵感之可奈
何我豈土木人畏病不飲酒已慚嵇阮真淡
泊味何長自娱親及賔獨逰還獨吟魚鳥與
我親悠窺園林趣媿此簮纓身
　　　馬巨濟董役魏王墳作詩寄之
城北牛牌山千丘􁠈其麓事皆有司辨聖世
𢾗厚族園林迫復土百役興甚速煩我别駕
公侵星次空谷郵亭舊客去(二刷錢/官皆去)閒日睡
頗足聞鶯有佳興徙倚近喬木櫻笋味鼎来
管絃調漸熟期歸酌燒酒及此未炎燠
　　　出伏後風雨頓凉有感三首
秋風振秋曉萬境一凄清幽草蟲響息高葉
露華凝戢翼烏尚宿引吭雞屡鳴奄留度華
歲悵然難為情
三伏如湯釡熏煮理亦足西風半夜雨窓户
一清肅那能惜摇落共喜過炎燠老人亦晨
𧺫稍進杯中緑
殘暑扇中盡新凉枕上歸微雲𧺫平逺空碧
上朝曦
　　　太寕庭栢
㣲風𧺫清籟烈日文翠隂䕃兹金仙居楼殿
鬰沉沉永日燕雀下有時鐘𣑽音誰能悟斯
道来此契無心
　　　暇日歩西園為詩得七篇
　　　酴醿
𣣔知此園古請視酴醿蒼孫枝已輪囷走蔓
龍虵長春風一吹嘘灼灼發竒光仙姝不可
挹順風飲其香
　　　秋圃
秋圃寂無有蕭條殘菊枝老蛩依日呌暗蝶
傍人飛鎻澁門開少莎長人到稀舊㳺渾記
得到䖏即如歸
　　　菊叢
下根盤秋泥上葉披宿雨唯餘黄金蕋秀色
日夜吐寕湏薦九日但惜歲行暮吾将屑落
英持芝蘭臯路
　　　芙蓉
清霜厲嚴殺松栢氣不振芙蓉乃㣲木脱艶
獨嬌春穠粹覺蘭疲芬敷知菊貧𣣔攀無所
贈聊復揷吾巾
　　　橘
竒林藴貞粹健葉圎青鮮中有碧瑶實正味
百菓先貢包得堯爼頌徳列騷篇李衡空庸
林徒列木奴千
　　　斑竹
重瞳陟方時二妃盖老人安肯泣路傍洒淚
留叢筠頗疑葛陂化點點留斑鱗慎勿脱水
去入世多埃塵
　　　種𬞞
貧舍無㫖蓄種圃治寒𬞞縦横𢾗席間潅溉
亦勤劬積雨有新甲時摘付中厨何劳樊遲
學當問漢隂夫
張右史文集卷第十
張右史文集卷第十一
　古詩
　　　漫浪翁劉北輿年過壮乆不仕嗜學
　　　著書自名漫浪所居之園林堂室皆
　　　以是名之求予為詩因記之
堂有書萬卷園有竹千竿逍遥于其間漫浪
追昔賢乃祖首陽人疾世餓空山堂堂秘書
公亦手犯鯨鱣後来得吾子門户真有傳已
信懐道貴預知行世艱婆娑欲頭白不肯弹
其冠我頃未見之千里知肺肝不惜委珠玉
投我書𢾗編我窮安放逐老去頗知田君獨
胡取之學問考淵源江郷歲已晏幽獨抱悁
悁何當一杯酒與子相周旋
　　　發政亭宿故鎮三首
我别竟陵時椘稲如碧絲秋風發齊安稲穗
如植旂流年去荏苒客路何逶迤弛擔中外
下永負山中期
乗月入秋山月午山蹊静森森松竹林夹道
散踈影隂風留暗􁒅白露蒙朝嶺耿耿村雞
鳴坐感单衣冷
征人不敢安蓐食待明發潤衝石上雲冷踏
松間月艱難付一笑歲月驚屡閲偃亞道傍
松茯苓應可掘
　　　江城
江城寒食近風雨作輕寒花落已可惜春衣
猶怯单畏人成不出己老自無懽沽酒金明
道囬頭十五年
　　　獨㳺東園
清曉歩東園獨㳺悵無侣菰蒲緑已深鵝戲
春塘雨取酒就花傾隔林邀客語歸来春興
䦨睡𧺫日停午
　　　感事三首
投老益無趣誤為世塵攖飄然𣣔脱去疲弱
安能耕始謀苦不臧妄𣣔事功名中路両不
可徬徨始嗟驚囬轍愴已晚悠悠事遄征萬
物各有求我生安得寕
自古衣食勤物生無時閒春耕望時雨厚生
常苦乾舉頭呼天工天逺安得聞幸此中夜
雨䔥蕭洒中田天人両異情相值良獨難水
旱與豐年由来皆偶然愚夫苦多怨智士即
而安我歌寕獨此萬事一嗟歎
　　　次韻曽存之官舍種竹
曽郎風塵外不似宰官身吏舍𢾗竿竹鑿池
水𥻘𥻘此君不可踈亦復未易親虚心澹相
授頗似南郭鄰我知王子猷正是君軰人
　　　塞獵
十月北風燕萆黄燕人馬飽弓力強虎皮裁
鞍鵰羽箭射殺隂山㕠白狼青氊帳高雪不
􁉡撃鼓傳觴打令急戎王半醉觧貂裘昭君
獨抱琵琶泣
　　　同毅夫賀無斁教授
吾聞冤朐民盗若春竹笋異時用武吏摶撃
縦鷹隼洋洋劉太守(貢父治曺不/用刑而盗衰)豈弟發素
藴凶年盗乃减見謂君子敏先生衍詩書循
吏副憂軫庻㡬従風靡少緩求濕緊君家丁
眉伯學行我標凖捧書見華髮應為一笑聼
　　　喜晴有感呈眺郎
山城淫雨霽窓户含餘清老人午睡足杖䇿
遶荒庭長夏吾廬秀清隂交衆荣茫茫榛莾
中萱草揚其英植杖視天壌悠然感浮生淹
泊且無嘆人事亦難恒一旦舍此去觸物不
無情何為乆戚戚遇酒但知傾
　　　春雪二首
春雪驕不行凍雨作飛雪夜深歸無燭已覺
馬蹄滑那知事未已通夕注不歇堂寒曉附
火簷滳更清絶前者城東逰桃李粲已發隂
陽不可料寒氣晚猶洩青青高坡麥舊事日
可閲當春望時雨雪盛或為孽生民常苦勤
不敢爱膏血如何待一飽常苦神物奪茫茫
元精理未易論本末觧裘換斗酒莫畏衣百
結
天寒城南寺門外無馬迹東風雪疾消春泥
深一尺豈無老欵叚畏蹶不敢策還歸見児
女怕冷不下席楊雄玄未就㕠鬂颯已白雖
云客載酒此意終岑寂功成則有命生事亦
人力胡為不自勤守此𣣔何獲田桑既有𥙿
醪醴亦餘溢嗟哉好事客従古百無一
　　　秋感二首
秋日無逺暉秋草無美姿殘蛩弔白日寒鳥
悲空枝時莭一如此余出悵安歸強歌不成
音還坐空涕垂感動百慮逰觸心遂紛披棄
捐勿復道日暮眠吾帷
秋山多逺殾日暮尤百態鳴風落高樹清澗
瀉寒瀬鳴蜩黙誰憐瘖死不償罪蛩啼獨不
己有愬未逄觧天時激汝曹寕自知進退吹
嘘成踴躍芻狗忌徹祭庭空月宵桂園冷露
晨沛嗟哉心難忘俯事還感㮣
　　　聞子瞻嶺外歸贈邠老
今晨風日何佳哉南極老人度嶺来此翁身
如白玉樹已過千百大火聚望天留之付真
主世間毒烈計已誤柯山潘子應鼓舞與子
異時従杖屦
　　　次韻蘇公武昌西山
靈均不醉人楚醅秋蘭蘼蕪堂下栽九江仙
人棄家去呉市不知身姓梅東坡先生笑二
子一丘便𣣔藏崔嵬脱遺簮笏玩杖屨招揖
魚鳥营池䑓西山寂寥舊風月百年石尊埋
古埃洗尊致酒招浪士荒墳空餘黄土堆但
傳言語古味在一勺玄酒藏山罍鄧公歎息
為摩撫重刻文字蒼崖隈五年見盡江上客
両屐踏遍空山苔謝公富貴知不免醉眼来
為蒼生開長虹一吐誰得揜六翮故在何曾
摧横翔相與鴻頋雁寳劍再合張與雷山猿
澗鳥汝勿怨天遣両公聊一来豈如屈賈終
不遇詩賦長遣後人哀
　　　宿譙東逆旅夜聞歌白公琵琶行道
　　　人歓者
元和才子悲流落一聼琵琶謂天樂青衫裛
淚作長歌誰取篇章和宫角譙東夜乆行人
稀卧聞此歌歌者誰歌侣舊時人不見舉頭
𣣔聼淚㕠垂画堂青鎻春無事㡬聼此歌還
㡬醉東風桃李作黄埃寳箧塵昏譜間字一
殾一聼一情傷未老應知㡬断膓展轉曲終
燈燼落荒城寒月夜飛霜
　　　木芙蓉菊花盛開
空山岑寂何所有晚菊芙蓉相對幽伴我悠
悠過閒日憐渠灼灼媚窮秋清香但欲持供
佛醉舞何妨揷滿頭此生萍梗難前料知復
明年相見否
　　　西風
西風吹屋絡緯鳴星河錯落已三更軍城傳
警萬家静山堂含風遥夜清雲收纎月映山
盡天轉北斗向江傾舍南高林栖鶴鶂危枝
高巢雛夜驚
　　　観梅
北風號夜天雨霜屋東梅花晨洗粧老人旦
𧺫萬境寂一笑向我吹微香風月精神珠玉
骨氷雪簮珥瓊瑶璫天姝星艶下人世靈真
高秀無比方老人年年𬒳香惱學道無力時
清狂吟詩覓句苦無味剪枝挿頭羞鬂蒼眼
窺手採心爱惜倘可取餌充朝粮不如痛飲
卧其下醉魂為蝶棲其房
　　　魯直惠洮河緑石研氷壺次韻
洮河之石利劍矛磨刀日觧十二牛千年虜
地因沙礫一日見賔来中州黄子文章妙天
下獨有八馬森幢旒平生筆墨萬金真竒煤
利翰盈箧收誰持此研参案几風瀾近手寒
生秋抱持投我棄不惜副以清詩帛加璧明
窓試墨吐秀潤端溪歙州無此色野人齋房
無玩好慙愧衣冠陳祼國眺侯碧海為文辭
盤礴萬頃澄清漪新篇来如徹扎箭劲筆更
似劃沙錐知君自足報蒼璧愧我空賦瓊瑰
詩
　　　福昌秋日效張文昌二首
秋野無人秋日白禾黍登塲風索索豆田黄
時霜已多桑䖝食葉留空柯小蝶翩翩晚花
紫野鶉啄粟警人𧺫落陽西原君莫行秋光
䖏䖏　人情
黄葉䔥蕭秋水清田中日午村雞鳴塲邊九
月禾黍熟空原雉飛飽新榖棗籬重鳴村路
曲道邉古墳生野菊人稀田濶草茫茫洛陽
秋殾能断膓
　　　贈張嘉甫
浮江大江里三千歸掃先隴清淮壖杜門古
寺厭岑寂夢寐清頴如家山汝隂昔謬稱刺
史自愧何術甦恫瘝平生為吏甘賤拙敢作
蟊賊傷民田未憂懐甎撃之去乃欲築室買
一㕓箪瓢三𤱔易辨耳寄殾父老不汝干長
淮清冬龍蜃蟄放舟出郭天宇寛浮梁横前
嫋可䌫金塔却立􁃽莫攀髯張幼好此竒服
白璧刻珮鳴玦環抱持微學不忍棄清明竹
林遭削刪三年江湖友魑魅一日寳府観瑜
璠漸消鄙吝心自喜追計存没涕亦潜尋山
把酒豈易得客路霰雪衣裘单塵埃可洗憂
可豁待君一勺玻璃泉
　　　題江州琵琶亭
危亭古榜名琵琶尚有楓　連荻花嗚呼司
馬則已矣行人徃来皆嘆嗟司馬風流映千
古當日琵琶傳樂府江山寂寞三百年潯陽
風月知誰主我今单舸犯江潭徃来略已遍
東南可憐千里傷春眠不待琵琶淚滿衫
　　　余官竟陵時李文舉嘗以事至郡同
　　　逰西禅刹陸子泉烹茶酌酒甚歓也
　　　今歲余移官齊安文舉自武昌渡江
　　　過我與之飲酒西禅舊事慨然
此生放蕩隨群動一覺竟陵瀟洒夢江山喚
我此中来却愁風月無人共李侯年少能思
我辭朝両槳歸潮送不辭酒薄與君飲坐覺
西山夕烟重西禅舊逰已陳迹壁間陸子塵
生供石欄古井誰知味只有松風自成㺯爱
君為吏無俗韻快誦離騷飲仍痛不嫌寂寞
過我来古縣年豐少争訟
　　　乞錢穆父給事丈新賜龍團
閩侯貢璧琢蒼玉中有掉尾寒潭龍驚山作
春山不覺走馬献入明光宫瑶池侍臣最先
賜惠山乳泉新破封可得作詩酬孟簡不湏
載酒過楊雄
　　　将至都下
竟陵南望稲新熟夢澤悠悠傷逺目春風嶺
上望齊安太昊城邉攬秋菊那知歲暮東州
客大山蒼寒曉霜白雲收霧卷日月明却上
天衢瞻玉色弊裘疲馬古道長九旬刺史歸
空囊歸去故人應笑我滿衫清淚說潯陽
　　　題韓幹馬圗
頭如翔鸞月頬光背如安輿鳬臆方心知不
載田舍郎猶帯開元天子紅𫀆香韓幹寫時
國無事緑樹隂低春晝長両髯執轡􁃽在傍
如瞻馳道黄屋張北風揚塵燕賊狂廐中萬
馬歸范陽天子乗騾蜀山路滿川苜蓿爲誰
芳
　　　罔沙阻風
大江春風浪如屋客舟迎風罔沙宿連樯接
柂古㟁傍㟁頭無人春草緑船頭日出炊烟
𧺫買魚携菜来就市漁人水悪不出門䔥條
野市無雞豚堤邉𥿄錢灰若雨沽酒賽神巫
降語南人艇子不避風横江五両翩翩去
　　　寄曼叔求酒(孫端明)
青衫畿丞頑不羞三十持板拜督郵歸来無
物與消愁典衣沽酒寒無裘嚢空酒貴不可
得縮手愁坐凝㕠眸秋風破屋冷颼颼夜長
不眠吟掉頭豈無隣家酒可偷簡書縳汝如
窮囚淮陽冬醪滑勝油唇焦不飲已經秋汲
公直殾聞九州小子昔也従公逰憫憐憔悴
賜顔色時丐餘酌濡其喉軍厨嵯峨糟作丘
萬甕沸響玉蟻浮轍魚所願斗水㳺不敢多
取煩陽侯玉缾未至涎已流想見㶑灔盈金
甌歌成緘書還自咻一醉猶湏越境謀
　　　大風與楊念三飲次作此
北風黄雲卷飛沙吹暗長安百萬家温爐對
酒慎勿出且㸔酒面生浮花為我吟詩説雲
夢􁉥江洞庭方􁁦湧吟成飲君三百盃莫學
雪中驢(上殾)酸哀
張右史文集卷第十一
張右史文集卷第十二
　古詩
　　　有感三首
　城本自貳師謀騎士㧞劍猶封侯董生明
經守正直白首區區相侯國参差世事足嗟
嘆(叶乎/殾)我笑群児較目前可能董子之荣辱
乃在封侯得失間
群児鞭笞學官府翁憐癡児傍笑侮翁出坐
曹鞭復呵賢于群児能㡬何児曹相鞭以爲
戲翁怒鞭人血流地等為戲劇誰後先我笑
謂翁児更賢
南風霏霏麥花落豆田漠漠𥘉垂角山邉夜
半一犂雨田父高歌待收穫雨多䔥蕭蚕簇
寒蠶婦低睂憂繭单人生多求復多怨天工
供爾良獨難
　　　題大蘇净居寺
平生爱山如好徳未嘗一飯忘泉石大蘇山
下松栢林路盡重門照金碧思公得道神所
相指示嵓幽駐缾錫天台妙教源欲啟来此
一酌曹溪滴两公道塲守龍象兵火暫晦終
暉赫撞鐘伐鼓食千指皆二大士之餘力萦
紆石磴造山頂上有玉人方燕寂北軒三伏
飛氷雪一日掠盡淮山色東逰塵土我實􁑴
道遇化城聊暫息青鞵布襪舊家風此身終
效名山役
　　　客過
歲窮北風卷平楚張子畏寒深閉户扣門過
我者為誰束帯出見亦良苦俛睂謂客子勿
瞋我心善煩勿多語天寒酒賤曷不飲安用
造謁勤如許
　　　謁客
入門投刺吏翩翩我非欲見禮則然異哉賔
主两無語客𧺫疾走如避燃我已不恭愧昔
賢忍使塗炭朝衣冠人生暫聚鴻集川春風
吹飛何後先
　　　迎客
城門抱関皆老兵問客来早天未明我笑老
翁勿嘲訕我愧古人百千萬道傍燁燁翁所
見寒熱郡國欺郷縣人之所畏敢不畏嗟我
此翁安得慢
　　　局中晝睡
鳥啼花開千萬思春色醉人成午睡燒香掃
地一室間藜牀布枕平生事君知章華乆寂
寞楚梦無人惮青兕東風轉野作晴雷蕩蹙
山川作紅翠白日下照七澤寛孤城楼観失
餘寒頗恠故山頻入夢年来真厭椘人飡
　　　園花盛開秬病不能観作詩諭之
東風著花花披靡花風吹人人欲醉老翁逄
花如啜醨強自挹酌終無味闘紅闘緑態千
萬長笑花工夸幻事若知空色無異観世上
何曽有桃李
　　　魯直見和前詩再用前韻
濟物非僕僕功名愧無心倚市安能美汲泉
不厭深老人夙有尚缾缽好叢林安能紅塵
裏徒使老駸駸
　　　小孤山
一峰枝水孤劍立古廟開簾㕠臉紅水邉古
木老龍蟄山下水色磨青銅我来扁舟望有
禱萬頃春水清溶溶明神報我意加厚嗟我
薦献愧不豐重逰知復在何日俯仰天地身
飄􁨁
　　　𥘉伏大雨呈无咎
𥘉伏炎炎坐湯釡長安行人汗沾土誰傾江
海作清凉玄雲駕風横白雨普陁真人甘露
手能使渇乏厭膏乳且欲當風展簟眠敢辭
避漏移牀苦清貧學士卧陶齋壁上墨君澹
無語翰林但觧嘲苜蓿彭宣不得窺歌舞聨
詩得句笑出省策馬渉泥歸閉户牀頭餘榼
定何嫌窓外石榴堪薦爼
　　　謝黄師是惠碧甆枕(一云師是貺碧/甆枕短篇償值)
鞏人作枕堅且青故人贈我消炎蒸持之
室凉風生腦寒髪冷泥丸驚夢入瑶都　玉
城仙翁支頥飯未成鶴鳴月高夜三更報秋
不劳桐葉殾我老耽書睡苦輕遶牀唯有書
縦横不如華堂伴玉屏寳鈿欹斜雲髻傾
　　　到陳午憇小舍有任王二君子惠牡
　　　丹二槃皆絶品也是日風雨大寒明
　　　日作此詩呈希古
𥘉来淮陽春已晚下里𢾗楹聊寝飯此邦花
時人若狂我𥘉税駕逰獨懶任王二君真觧
事来致两槃紅紫爛天姝國艶照蔀屋持供
佛像安敢慢江湖逄春豈無花格頑色賤皆
可揀誓観中州燕趙態一洗千里窮荒眼風
波歴盡還故郡此願誰知輙先滿那知中夕
忽凛烈卧擁牛衣眠失旦名園泥淖安可入
坐惜殘芳風雨散東隣夫子亦嗜酒卧聼午
雞方𧺫盥晴明猶及一寓目我老尚能揮大
醆
　　　次韻荅天啟
黄鐘無殾登瓦釡蔡子青衫在塵土逼人􁋂
氣百歩寒知子胸中有風雨三年河東走胡
馬絶口魚鰕便酪乳歸来萬卷付一讀不學
児曹用心苦周瑜陸遜乆寂寞千年北客嘲
呉語莫徒彩筆雲錦張要是寳劍蛟龍舞天
兵百萬老西北快馬如飛不出户眼㸔六纛
出麒麟走取單于置刀爼
　　　麞猿圖
隂嵓萬古無纎塵木石翠潤無冬春時哉両
猿挂復蹲其子抱子為屈伸下有逰貆意甚
馴雄雌嬉逰循水濵沐猴遇麞懈欲奔據高
自得俯而捫懸之門堂閲疑真妙哉易生筆
有神以此成名以終身
　　　謝錢穆父惠高䴡扇
三韓使者文章公東夷守臣親掃宫清嚴不
受槖中献萬里　扇六月長安汗如
洗豈意落我懐䄂裏中州剪就霜雪紈千年
淳風古箕子
　　　聞蛩有感
遥夜飛萤動秋思獨卧空山驚晚歲可堪六
月已聞蛩日暮咿咿響庭際関河多風氣䔥
索碧樹先秋早摇落鳴機夜織常怨寒白紵
呉衫苦輕薄年年促織誰最悲堂上美人愁
翠眉清砧掲練對殘月玉筯啼紅裁逺衣唐
風詩人勧其主行邁苦遲嗟歲暮山城聼汝
已三年三年白髪多于故飄飄秋夢到江湖
我欲東歸鱠碧鱸安能為爾将㕠淚歲歲風
前沾客𥚑
　　　赴亳州教官次韻和中書錢舍人及
　　　亳州守眺美叔見贈
乆知踈慵難應接勉強一官親訟牒羈窮正
似鳩無巢擺去不如魚有鬛従来書史鈍蹊
徑更歎詩騷窮事業㡬思狐白易絮纊羞裭
舊服求新裌又憐夸毗竟何得把玩區區一
蚊睫乆知趨向合肌寒正藉文章謾嚅囁紫
微丈人椽作筆誰得嬴師傳諜諜知擒敢慢
武侯縦有穽前知魯侯敜荒蕪滿編求指摘
望以餘光分暐曄乃蒙稱屈力褒揚不意糞
壌藏諸箧獲如丘陵飽則可良御不悦猶非
獵平生遇賞有君子䖏世雖鈍吾知捷清閒
得食學官禄願以詩書填吻頬牙懸喜校鄴
侯籖藤織新成沈郎笈眺公殾名三十載餘
事筆縦傳法帖紫芝眉宇望不逺屈指𢾗日
無旬浃黄衫健歩書見賜紫誥除官等何躐
乆懐薄技待後乗宣管盈􁂫𥿄来歙坐乖前
計空惋悵䄂裏従今㕠手壓醉歸應𬒳官長
瞋来飽徒劳方朔獵
　　　暑毒不可過又每為賔客見優午寝
　　　不安奉懐邠老之無事也
桃李成塵鶯未老梧桐未落蛩已多杜門高
卧作閒計挟策讀書如懶何頗遭褦襶驚午
夢正坐熱行官不呵柯山大隐羲皇上清風
一榻無經過
　　　和立之消梅
木奴度淮輙為枳后皇啬之理應爾青梅十
里江南春何時相逄車馬塵我衰病齒不能
酸微香觸鼻舌生泉想見曺瞞老狡獪指林
駐馬三軍前
　　　送歐陽經赴蒲圻
異時堂飲洋川酒㡬喚扁舟度樊口西山泉
石多故人送子南行一囬首蒲圻小縣聊讀
書當使里閭無呻吁結束歸来接䑓省不應
厭食武昌魚
　　　蘇叔黨吕知止許下見訪叔黨有詩
　　　戲贈以此奉荅
三年齊安有江山可當中原故人面北来塵
埃逄故人眼前却作江山見君似江山定不
踈能出吾言世亦無蘇郎下筆妙無敵吕郎
與談驚未識鳯雛驥子未宜輕嚢空各有千
金璧贈君錦繡與瓊瑶報我琅玕　溪
毛潢汙未相棄歲暮與君甘緼𫀆
　　　不寐
荒庭雨多秋草青秋蛬相語秋夜深草䖝暗
飛羽格磔星河影高天淡白騷人多懐夜不
眠老松微吟風颯然山川浩蕩何日還晚空
漫漫白露寒
　　　對蓮花戲寄眺應之
平池碧玉秋波莹緑雲擁扇青瑶柄水宫仙
女闘新粧輕歩凌波踏明鏡彩橋下有㕠鴛
戲曽託鴛鴦問深意半開微歛竟無言裛露
㣲微洒秋淚眺郎神仙好風格湏遣仙娥伴
仙客人間萬事苦参差吹盡清香不来摘
　　　上元日早𧺫贈同逰者
夜来人散殘更月曉陌空存舊車轍彩燈城
市已春風寒木人家猶臘雪強𧺫相逄酒未
醒殘膏宿火尚熒熒歸来更拂障泥錦重靮
黄昏信馬行
　　　贈李徳載
男児當讀五車書輟業應湏盖棺日人生事
業要強學譬彼欲耕湏待隰李郎落落竒丈
夫美玉應湏作圭璧請将便腹包五車汲汲
講摩如故疾
　　　蒙㤙守東魯不意流落之餘聖朝昇
　　　之藩鎮感而成詩復用李文舉韻
我師四十心不動寵辱悠悠付春夢聖朝湔
洗諸老成頋我衰晚名亦共魯人詩書乆寂
寞間壁不歸書府送道衰洙泗忽千載後来
為政誰輕重平時擇守要有𥙷豈但坐使民
供貢　有㳺夏未肯無言受愚㺯天
王有意蘇疲俗何術與紓鞭箠痛應湏問道
東家翁必也斯民使無訟
　　　㳺武昌
一葉横江凌浩渺李君見我迎門笑鵝黄𥘉
熟醅旋􁠈書室焚香地新掃淋漓歌笑不知
夜竹榻枕藉眠諸少老人𬒳煖覺獨晚驚𧺫
東南日如燒四明陳子定爱客生火寒廳邀
我到盤殽香潔具俄頃鱠斫寒魚𥘉出沼仲
謀覇氣乆寂寞元子亭基尚危峭􁉥榛荒梗
上石磴人物清江開野廟莫投明府快一飲
主意殷勤賔屡釂星河破碎歸中夜明日清
淮理歸棹王家園舘静人眼挂壁於菟疑欲
齩殺雞為黍辦倉卒者画烹茶毎醉飽還家
閉門空寂歴勝境目前皆了了兹㳺可再誰
汝啬老懶似不能輕矯西山得霜瘦如削䔥
寺峥嵘出粉篠幸余腰髀猶足使與子凌寒
恣㳺眺
　　　春日
堂堂春日躍出山郊原草木皆清新千紅萬
紫各有態正自酬酢劳精神短籬誰家小桃
李雖復幽陋亦可人但知痛飲莫辭病𢾗年
幽憂難具陳
　　　劉壮輿是是堂詩(并序)
子劉子􁀌堂于官舍名之曰是是而求予為
詩予復之曰夫物生之所必有而其為物彼
是相次而不能定夫一者天下之是非也雖
聖人出無如之何昔椘人有荘周者多言而
善辨患夫彼是之無窮而物論之不齊也而
託之于天籟其言曰吹萬不同而使其自己
也周之為此言自以為至矣而周固自未離
夫萬之一也而曷足以為是非之定哉雖然
如周者亦略税駕矣劉子乃構堂掲牓而獨
以是是非非自任吾将見子物弊氣殚而言
語之戦未已也嘗試為子歌堂中之樂而息
子之劳庻㡬隐几而嗒然者乎歌曰
讀堂中之書兮以致子之眠飲堂中之酒兮
以休子之言是非雜然于子之耳兮付庭中
之嘆蚓與夫木上之鳴蝉庻㡬飬生而保和
兮窮子之年
　　　秋曉
老人不睡秋夜長五更鼓角鳴東堂悲蛬牀
下欲無語黄葉瓦清新有霜㕍殾相應江南
北斗杓欲下天中央老人山尊有美酒㟁巾
先酌一杯嘗
　　　東方
東方未明更五鼓星河寥寥寒雁度鐺鐺鳴
鐸誰家車陌上驅牛輾霜去北風吹面足踏
氷村南早飯天未明年年輸税洛陽城慎莫
後期官有刑
　　　寒蟲
寒蛬振翼殾騷騷夜深月影在蓬蒿老人雖
眠睫不交愁窓人寂燈無膏荒城鳴金睥睨
高北斗下挹西江濤悲笳三奏老雞號晨光
出山開沉寥
　　　秋雨小酌贈賈七
出門秋雨泥漫漫嗟我后土何時乾官曹事
休歸舍卧破屋淅淅西風寒弱妻傾榼勧我
𧺫稚子笑語争杯盤我生樂事但如此為爾
一醉愁腸寛仕途翩翩聞巧㨗華𥚑鮮縠相
追攀老来百事覺羞耻懶伴児女塗鉛丹賈
郎豪華獨異我粉腮玉指㕠鵶鬟清眸侑酒
醉百醆肯咀貧甕寒虀酸堂前菊花日以好
落砌槭槭梧桐殘當謀痛飲待九日豪氣一
􁠈龍山桓
　　　今旦
今旦寒氣至晨坐進一杯一杯未能已三酌
竟空罍我有胸臆事欲言誰使陪徃徃中夜
歎鬰結無由開賴此樽中君破悶有　来時
時従之㳺報我以歓咍古國多寒肴老妻治
炮煨誰云一日富此價萬瓊瑰
　　　将至官坡登一土岡望復州作
茫茫夢澤連禾黍断壠横岡散平楚登高試
望竟陵城孤烟落日知何䖏舊逰如夢去莫
挽客愁冉冉還如故他年若問鴻軒人堂下
蔷薇應觧語
　　　送子野大夫罷兖倅歸汶上
爱君託覧老不衰日日早𧺫先鳴雞白頭未
蒙國士知佐郡秩滿寂寞歸我辭魑魅得一
麾逄君話舊相嗟咨㡬年東壁無光輝不知
武庫實在兹上書薦君非我職臨分一醉當
無辭
　　　晨𧺫苦寒
夜霜漫屋風折竹我乃與君在空谷平生一
衲度嚴寒塊守深爐體生粟大潘借馬貸監
河小潘無事仰屋歌妻児號寒劇雁鵝詩書
滿腹将如何
　　　舟次安州孝感縣偶感寒疾卧病舟
　　　中復大風不可觧舟晚方離
船頭風殾鳴萬鼓扁舟繋䌫沙邉樹船中病
客晝閉􁨁睡𧺫空江日亭午雞犬蕭條𢾗家
縣市聲已變淮南語長年三老喚不醒一葉
波間去如舞
　　　和大雪折木
季秋木葉未全落西風卷雲飛雪作奔騰傾
倒来不停頃刻山川失寥廓白頭老翁仰天
歎一生未見可吁愕但悲無食飢凍死何暇
更議隂陽錯樵車不来椽𢾗盡仰徹屋茅烹
莧藿坐愁窮臘安可度律管未改𥘉冬朔我
居堂前有大榆百年老幹龍鱗剥夜殾疑是
神物伐参天大枝脆如斮披簷擲瓦事未測
𧺫坐明燈徹其幄命乖乆遭窮鬼笑當慮􁠈
覆崩其角鹿山長官當此時高楼大飲縦歓
謔两邦相隣無百里誰謂同時異憂樂尚能
怨嗟念窮苦喜君于物心不薄百里飢寒仰
長官勉充此心救民瘼
張右史文集卷第十二
張右史文集卷第十三
　古詩
　　　美哉
美哉洋洋清頴尾西通天邑無千里舸艤大
艑起危樯淮頴耕田歲收米茫茫陂澤帯平
原古時溝澗還相連昔人屯田戍兵䖏今人
阡陌連丘墓今年雨足種麥多北風吹葉鳴
空柯高城囬望鬰嵯峨豐年閭井聞笙歌河
邉古堤多老栁去馬来船一囬首百年去住
不由人歲暮天寒聊飲酒
　　　納凉
靡靡春事退寂寂夏日長日西騎馬歸卧此
北户凉官事幸休逸甘爲白頭郎朝出暮還
家悠悠愧路傍所欣藥物靈頗覺疾病康幸
免三已愠敢希五饋漿難堪七有餘不過三
己嘗呼児且糲食貧固士之常
　　　白樂天有渭上雨中獨樂十餘首倣
　　　淵明余寓宛丘居多暇日時屡秋雨
　　　傚白之作得三章
寒極則有暑晦乆則有明開闢迄今兹此理
信可慿炎炎者易㓕巍巍者必傾聖智無奈
何况此愚昏冺設羅以獵獸切骨䧟其􁊅重
勢以鎮物懸絶􁠈其　與育力有不
獲呈物情千萬變可盡得經营　士
葛帯而蘭纓無求復無憂容貌甚和平
　　　秋氣日姿清悠然有佳興美酒時一
傾
罷官卧窮巷值此雲物孤連延經旬雨城市
欲行舟柱礎變㘭塘瓦溝成暴流蕭然殘暑
退寒事戒衣裘老人朝睡足𧺫坐梳白頭呼
童飾晨飡薪􁉡㸑婦愁洗我朱提杯不復具
肴羞一觴已徑醉萬事良悠
故人遺我酒氣味芳以清置之屋壁間興至
時一傾銀杯度一合三釂己徹觥既免戒沉
湎且無憂病酲嵇阮愧令徳劉石無遐齡荒
狂有何樂徒以酒自名吾幸免困此庻㡬盡
平生
　　　謫官黄州至南頓驛同李従聖叔姪
　　　小飲
共飯何草草客来従逺道傾壺得殘酒聊以
開懐抱年将半百両鬂華謫官憔悴来天涯
神理可慿吾道在不應長遣路人嗟
　　　権勢
権勢世所重桓温役孟嘉桓公自人雄為下
未足嗟頗怪蔡中郎為董受玼瑕因之以取
死曽不念漢家士固感知己尚安知其他搜
牢則可誅好邕自其佳
　　　臨文
一病廢百嗜好文心未忘南窓納虚明羅列
陳縑緗茫昧考巢燧典章断虞唐清研進屈
景雋永旌蘇張少狂不自料遇事形文章誤
逄作者嘆因復力披攘蹉跎生白髪始抽石
室藏粗見漢家事濡毫時否臧文詞比工祝
不殊公卿行何用疲心精舍本棄耕桑讀賦
意凌雲律令尊張湯荣華繫遇合才技無短
長頗師老氏術抱璞和其光無营以卒歲刻
意翰墨塲
　　　自淮隂𬒳命守宣城復過椘雨中過
　　　道孚囙同誦椘詞為書此以足椘詞
秋庭新過雨佳菊獨秀先含芳良未展風氣
已清妍金鳯汝妾婢紅紫徒相鮮老人對莭
物昏昏祗欲眠與子讀椘詞亹亹忽盡編嫋
嫋兮秋風憀慄在逺行蟋蟀鳴西堂淹留了
無成
　　　寓陳雜詩十首
傳舍不可乆束装投新居新居亦苟完佳木
頗扶踈洒掃尋丈地琴書遣朝晡風雲中夜
變大雨如决渠落點若強箭穿我老屋塗中
夜𧺫明燭移牀䕶吾雛傳聞北城隅老弱堤
上廬官吏􁄐畚􁅗紛紛役千夫螘漏或一决
城闉變江湖吾衰也乆矣豈復惮為魚
昔記古甲子商㓕而周興如何雨此日乃為
霪雨徴隂陽乆乖張此事頗有慿豈天悔牧
野洗此漂杵腥舊雨水未乾洞房苔欲青新
雨雖霡霡欺我墙善崩虚堂就夕眠永夜楸
桐殾蕭然秋氣至豈覺巾屨輕憐我老病者
三伏困薫蒸得凉且飽飯何暇念秋成
朝雨如雰絲咫尺不相辨俄然晨光漏紺碧
出天面天工易明晦頃刻俄屡變今朝事大
定雲物卷組練客有北来説蝝生𬒳数縣榖
穗無一粒遺稈如立箭卑田成大澤投種哀
莫見官人懵不知猶喜輸租辦興懐及鰥寡
猶愧吾飽飯
唐有元相國實殺顔平原平原腹有丹尸觧
神已仙顔公死已矣人見如生前致令遺其
像委曲與人言相國死倉卒穢韈塞其咽家
門隨手破但怪椒斛千顔公黄塵外風莭猶
凛然元子墮九幽遺臭萬世傳
清夜何晏晏客眠亦復佳鄰鐘喚我覺咽咽
聞城笳披衣行中庭星漢已横斜缺月挂西
南皎皎流清華莎雞振其羽蟋蟀旁悲嗟悠
哉歲已秋日月如奔車
開門無客来永日不冠屨客至我老懶投刺
輙復去端成両相忘囙得百無慮故人在旁
郡書信不能屡興哀東坡公将揜郏山墓不
能徃一慟名義真有負可能金玉骨亦遂黄
壌腐但恐己神仙裂石終飛去
疲馬齕枯草閉門苔蘚深閒坊居人少秋日
踈槐隂境寂心亦閒蕭然散巾襟静中有深
趣因見至人心谷神古不死兹理良可尋無
令児􁩰覺一撫無絃琴
念昔爲吏日朝夕羡人間觧印出公府翛然
若歸山衡茒三𤱔居無客門常関早眠而𧺫
晏永日或不冠故人逺寄酒爲致一醉歓我
亦領其意呼児具杯盤長閒貧亦好安用朱
其轓我生本蓬蓽乆己傲飢寒
我不知暑退但覺衣汗乾頗怪庭中天湛然
青已寛有物呌草根啾啾自相喧問知已新
秋大火流金天九土變寒暑正爾事亦繁静
観付一笑吾事寕相関但無筋力健悠然佳
意還喧喧憎隣里砧杵亂人眼
秦子死南海旅骨還故墟辛勤一生事空得
数編書琅琅巧言語玉佩聨瓊琚知者能㡬
人憎者頗有餘書生事業薄生世苦勤劬持
以待後世何足潤槁枯興懐及昔者使我涕
漣如道路阻且長悲哉違撫孤
　　　寄李端叔二首
束髪聞至道荣辱乆齊観中年嬰世故己復
傲憂患閒居雖荒寂几杖頗清晏悠悠閒晷
景草草貧寝飯狂言無為發濁酒醉自勧與
君通家舊邇者頗屡見相望豈云逺数舍隔
異縣吾人師佛祖妙㫖得忍粲歛藏避世俗
未免逄侮訕坐令鬂垂雪猶把従事版尺書
毎見警妙語珠在貫復君進明徳同遂丘􁒅
願
陳墟自古皇彊野實椘縣沃野接神畿荒溝
漕淮甸民風静而陋原隰平以逺我来逄艱
歲禾黍秋色淺荒居因蛬蚓風雨老藜莧閉
門謝車馬隐几親筆硯馬跡巷泥深庖烟簷
日晏深居窺老易妙理殊自玩因亨方　足
夸安劳逺願乖離感歲月老色各滿面友道
古所敦尺書莫辭􁑴
　　　秋日曬古城
秋日曬古城西風振塵埃出門何所之壊道
連蒿萊飛鳴雞犬稀破屋枯壕隈老圃理𬞞
畦晚甲痩未開輸人暮出城栖鵶一一囬悵
然心不怡歸坐勧一杯
　　　題呉熈老風雲圖
雨脚横空萬牛弩烈風吹山山欲仆草披木
㧞何足道大江飜瀾失洲渚路旁失轡者誰
子道阻且長泥没履鞭驢挽車亦何急目眩
心摇行不顧我生飄􁨁慣覊旅頋爾艱難逄
亦屡衲𬒳蒙頭不下堂且與身謀安隐䖏
　　　二十三日晨欲飲求酒無所得戲作
張君所欲一壺酒百計經营卒無有夜来客
至缾已空晨𧺫欲飲還戒口努力忍窮甘寂
淡人間萬事如反手百壺一醉有底難造物
謔戲君湏受
　　　淮隂大寕山主崇岳逮與余諸父逰
　　　今年七十餘耳目聪明筋力強壮奉
　　　戒精苦禅誦不輟聞余自黄歸欣然
　　　空所居而相延日與之語或寂然相
　　　對終日使人之意消也因賦此詩
我来之𥘉季春月門外李花如積雪杜門燕
坐度長夏庭樹秋風忽騷屑西馳老火不復
憭急雨凄風争應莭紫貂暴日知有待畫扇
依墙将怨别蒸雲積潦漸收拾悪木煩蕪稍
摧折不知此事誰主張躍馬奔車忽囬轍嗟
予行世蹈坎塪僅免豺狼膏齒舌三年閉户
餓江島脱粟無餘衣百結近者皇天忽悔禍
雨施雲行咸澡雪復官還職遍海内争脱囚
冠鳴佩玦老天龍鍾衆人後一舸循江信沿
涉風波歴盡見故郷親友相逄驚白髪道人
已老見我喜静掃高堂客憇歇佛龕日近得
香火僧飯時容供粗糲讀書小技漫勤苦安
禅大観無分别乆便閒放輕禄利已脱憂危
傲縲紲天時進退古不忒人事興衰今屡閲
酒濃村店足斟酌魚美長淮恣哺啜従今萬
事付天工致安民　看䕫契
　　　見黄仲逹感秋意
秋風吹衡茒寂歴如荒村獨立無與語悲䖝
鳴草根老木經疾風枝葉僅得存踈䕃不滿
地白日耿當軒北城有黄仲眸子清不渾時
能出秀句寳鐵雕璵璠念将舍我去為吏國
西原荒凉古中牟晝夜輪蹄奔青衫給吏役
懐悪未易論強顔詭應接有抱誰有言従容
未去間無厭走黄昏(黄每相訪/常以昏夜)
　　　服仙靈脾酒
冷氣侵吾髀趨拜劇苦艱仁哉神農氏遺藥
驅恫瘝持錢取之市易得如茒芫藥枝與芳
葉盡取無可刪貯之白縑嚢漬以壺酒寛七
日以供飲跛曵皆翩躚呼児謹盖藏用此九
轉丹平生誤信書安坐得老邅方書豈盡信
栁子固無言事固有然者豈容盡欺謾疾走
非吾願且復輔羸殘
　　　孫志康許為南醸前日己聞糴米欣
　　　然作詩以問之
平生一尊酒風月不可無謫官将十年一醉
未易圗市豈無旗亭官亦有酒罏薄若與醸
酸一滴不可沽英英孫夫子臭味真吾徒自
云得異蘖乃出粳稲腴歲乆精粹去去者乃
其粗醖醸纔浃日芳甘已盈壼傖人喻其力
若火經茒蘆此語真野陋殆出負販夫前日
聞吉語糴米已在途毎恨乏陳糯價直如買
珠憐君乆客嚢傾倒無復餘假器走僕僮供
我一笑娱欲爲漉巾潜請學滌器如作詩以
訊之何日陳尊盂
　　　送孫志康赴高陽
三觴草草豈足飲聊具𢾗刻留君歓年来故
友半零落毎念及此傷肺肝淮陽窮栖幸見
子胸中鬰結為少寛奈何舍我去不頋薄宦
謀食何艱難陳郊窮秋苦雨霽積雨未受短
日乾念君匹馬走坡坂蒙犯霜雪勤征鞍吾
遭坎壈皆自取之燕何得南其轅雖然男子
豈常爾且復飬此凌雲翰
　　　秋日喜楊介吉老寄藥
閒坊逺市殾終日掩衡門惟有風中葉蕭騷
終日聞午枕不成寐𧺫坐無與言喜開故人
書珍藥幸見存其方受仙聖其效未易論豈
惟蠲沉疴庻可輔本根珍重復珍重厥價萬
璵璠永年未可兾庻保無夭昏
　　　歲暮即事寄子由先生
歲暮淮陽客貧閒两有餘朝昏面壁坐風雪
閉門居老去深依佛年衰更嗜書未能忘素
業聊用慰窮途下里皆貧屋開門即古墟雞
豚来近舍舂汲頼隣夫雪􁠈移来竹霜萎自
種𬞞烏皮蒙燕几褐帽褁僧顱肉似聞韶客
齋如持律徒女寒愁粉黛男窘𥙷衣𥚑已病
藥三暴辭貧飯一盂長瓶卧墙角短褐倒天
呉宵寐衾鋪鐵晨炊米𢾗珠大攙隨杜脛葛
製煖寒軀時命今如此功名已矣乎談愁風
射馬拙待兎逄株乆慕真成樂深諳夢境虚
誰憐九頓首正有一長吁瞻望身空老蒼茫
歲欲除何當聞妙誨黥刖待完膚
　　　贈翟公㢲
我昔出守来丹陽江流五月如探湯史君之
居在山腹繞舍樹石何青蒼千年藥根蟠井
底靈液浸灌通寒漿人言枸杞精變狗夜吠
徃徃聞空廊金山蕩潏浪花裏一舸遥去隨
漁郎最竒岩齋人迹少乳水時滴白石牀翠
黿陂陁負日色白騎掀舞占風祥我泊金山
凡十日窮探力取無遺忘南風吹我渡江去
己厭淮南塵土黄二十年間多少事身如疲
馬𧺫復僵淮南窮栖衆人後朝食不充藜莧
膓公来衰顔得一笑側聼高論驚尋常窮閻
過我坐至暮滿懐珠玉無粃糠乃知世間有
清議未可盡以己意量精金白璧天所寳理
無破碎委道旁半年耳冷不聞此過公矍然
神激昂論文自顧己老醜従事理絶隨飛翔
斯文有属不但爾因公作詩我涕滂
　　　用歐陽文忠韻雪詩
宻雪當殘臘衝風到蓽門洒窓驚𥿄􁉡入竹
覺殾繁天濶飄無界城高積有痕氣和歸麥
壠水味到茶軒廣陌無㳺騎空郵有滯轅炎
爐聊自煖濁酒僅能温野逈征鞍設邉寒塞
甲屯振竒歌歴歴囬䄂舞蹲蹲客至湏駝褐
相逄頼酒樽晴明占草木春意到閒園
　　　贈李徳載二首
我家外翁天下士欲以文章付孫子爱君非
角己食牛属書筆下無停字願君飽讀大父
書學到莫憂名不似重教我軰見風流更以
餘波變郷里
長翁波濤萬頃陂少翁巉秀千尋麓黄郎䔥
䔥日下鶴陳子峭峭霜中竹秦文倩慘舒桃
李眺論峥嵘走金玉六公文字滿人間君欲
高飛附鴻鵠
　　　四月望日自孝悌坊遷冠盖孫氏第
青蕪滿古城白日照大澤街荒雞犬閙市逺
喧閧寂中有騰騰者淮陽四年客坐偷太倉
粟稳睡而飽食平生願陳力衰老困逼迫何
曽一可意但有百無益偷安淺夫志苟且志
士惜窮通有天理誓不安苟得朱陽方肇序
春去無轍迹悵此復㡬時撫事三歎息
　　　趙徳麟有詩言過萬壽縣得玉芝乃
　　　以供一醉之味按道書凡芝皆神仙
　　　上藥無乃輕用之乎
王孫憔悴食無肉天遣枯膓出雙玉荒園夜
飲供一醉仙物無乃遭輕辱王孫高名滿天
下剸鱠龍蛟刀几熟眼高不為小物變采掇
僅同葵薤属憐君十年清頴客年少未甘窺
藥録再逄靈藥慎勿輕不死問君安可獨
　　　東園
堂中宴坐不妄出堂外青春去如失小園十
歩緑如雲一時桃李事已畢猶殘酴醿数朶
在未覺塵沙汙玉質金沙格俗終可憐膩白
嬌紅如欲滴老夫睡𧺫聼山禽竹間林外紛
嘲嘖筍生漸惬子猷願梅熟未邀朱老喫翻
書只作隨睡具傾壺屡進忘憂物今春風雨
稍依莭上田麥穗過𢾗尺但知洗眼㸔世塗
莫厭終年守蓬蓽
　　　送翟公㢲赴中書舍人
韓筋桞骨世不聞翟公筆力囬千鈞十年殾
名滿四海淮陽邂逅㕠朱輪老翁空踈亦何
有察公于我意甚真高談亹亹雲漢上一掃
闒茸如灰塵夜光明月不計𢾗坐使衰弊生
精神恨無金玉相報荅還家三嘆嗟我貧青
燈論文夜未分曉聞門外送使君問君舍此
去安徃紫皇詔歸侍玉宸鋒鋩發硎断犀象
好為明主裁絲綸論思献納乃其職况公之
意常在民追還三代舊風采主以事實致此
文聖君賢相有美意筆端與物為陽春
　　　波稜乃自坡陵國来盖西域也甚能
　　　觧麪毒余頗嗜之因考本草為作此
　　　篇
誰従西域移佳𬞞遍植中原葵莧俱清霜嚴
雪凍不死寒氣愈盛方芳敷貫金鋭箭脱秋
竹剪羅巧帯飄華𥚑中含金氣抱劲利穿滌
炎熱清煩紆老人食貧貪得得大釡日煮和
甘腴飯炊香白煮餅滑一飽盡缽無嬴餘空
厨䔥條烟火冷可但食客歌無魚男児五鼎
食固美當念就鑊還愁吁
　　　北隣賣餅児每五鼓未旦即遶街呼
　　　賣雖大寒烈風不廢而時略不少差
　　　也囙為作詩且有所警示秬秸
城頭月落霜如雪楼頭五更殾欲絶捧盤出
户歌一聲市楼東西人未行北風吹衣射我
餅不憂衣单憂餅冷業無高卑志當堅男児
有求安得閒
　　　寄道公
知公鼻祖冬之日謫向江山冷無匹粹然真
氣滿輕軀自言位次神仙秩同􁩰㡬人始謝
老惟公躚躚居第一鸞腰不舞自欲飛神履
瞥波元不􁉡永巷春深簾幕幽西都有人名
莫愁我老摧頺乖舊約空能時作夢中㳺
　　　書𥘉凉夜至将曉(靈壽寺作)
秋房燈火清人語乆已寂城逺不聞更警柝
鳴未息横参已入地斗柄當天直乃知三更
中市㕓已寂歴我時守書几磨墨傾硯滴反
覆小學書昏目如􁁬刺試尋隣房僧鼻鼾皆
負壁體劳徑就枕冷夢分南北覺来寺鐘鳴
僧禮像前席湏臾聞梵唄木魚如叩石舉頭
視東牖朝日已淡白反身𧺫披衣神􁋂健筋
力亟来酒甕邊側聼殾唧唧
　　　早稲
早稲如倒戈十穗八九折晚稲不及秀日炙
根土烈踏車激湖水車衆湖欲竭得泉如沸
湯旱土􁉡未徹老農祝天工扣額眼垂血㳺
雲不作雨風至輙散㓕昊天未悔禍牲玉無
徒設誰能縳妖魃勅𧺫龍撥刺
　　　鳴蜩
鳴蜩嘒高風逮夜且復静草䖝何為者落日
鳴復逞隂陽且戦争㣲物何所競化工執其
機開闔惟所命朔雁有行意粛肅如待令江
河有舊渚寕畏風霜劲
　　　古意效東野二首
與君雖異坊秋凉各平分已遣月入牖更教
風掃門照君幌中寝拂君堂上塵綢繆似衣
帶終日遶君身
扇不風自凉身不蘭自香深居不出門幽獨
更清揚為鵲栖君樹為燕巢君堂不食亦可
飽况乃餐輝光
　　　霜後歩西園
濃霜午喧妍短日淡無色囬風振中園摇落
殾策策草根飢烏啄飛舞時嘖嘖野荒無遺
粒卒歲将何食鮮鮮西墙下幽草㺯寒碧四
時不吾欺聊假汝頃刻
　　　局中負暄讀書三首
輝輝短景留寒光重裘不煖貧負陽老人背
温一體康我欲持之献天王天王九重居明
光玉几翠𬒳女侍傍人不我知謂我狂此心
耿耿不敢忘歲云暮矣天雨霜且復持此飲
一觴
輝輝短景留寒光瓦簷霜􁉡梧桐黄老蛬不
知春已去白晝嘖嘖空啼墙歲云老矣覊客
傷塊獨守此天一方牀頭書史談虞唐我言
匪耄聼者狂
輝輝短景不能春照我貧屋亦復仁虞淵道
逺寒雲屯羲和愁思隕厥輪君不見志士悴
憔甘賤貧塊䖏漏屋含悲辛重堂温室顛醉
昏悠悠蒼天彼何人
　　　歲後三日
春風攪空如怒濤春日寂寂在蓬蒿衡門鳥
雀舞不下西園桃李氣已嬌天邉碧雲空漠
漠門外荒草還迢迢人生㡬何春復夏可但
白首隨漁樵
　　　正月八日坐局沽酒
為問里閭何蹀躞上元椘俗習張燈新春此
時最佳䖏獨我坐曹如定價霜林夢澤蒼茫
野烟草江邉寂寞城小飲未能来喚藁㕠眸
終日冷如氷
張右史文集卷第十三
張右史文集卷第十四
　古詩
　　　沈丘道中
霜霧沈逺星芳林語春鳥客眸帯餘睡馬力
健清曉凝烟披草際𥘉日動林表心隨和風
快興與飛雲杳芬菲悵已晚夏隂生桑棗慷
慨一據鞍此懐殊未了
　　　和楊念三自武昌至京師
三年别我客􁉥州一日長安従我逰爱君詩
有春草句使我神逰黄鶴楼江山望爾欲穿
眼見我驚嗟秋鬂短扁舟可辨吾欲東年来
五湖魂夢中
　　　贈蔡彦規
我不見蔡子杜門十日餘今日叩我門滿手
携瓊琚鏗鏘寫我前雜以貝與珠我愕不知
報低頭驚且吁讀畢致于懐餘光溢衿𥚑坐
令簞瓢室磊犖堆璠璵我拙寡所合甘為不
才樗嗟君何所聞屡枉長者車我来淮南逰
藹藹子之譽驊騮走千里凡馬安能逾奈余
不自量痛鞭而疾驅常憂過所徃疲􁁄傷吾
驅願君少待我且欲休吾駒跳奔舍其群子
樂誰與俱俯身援其類是亦仁之徒不然但
用我畏甚将逃逋何如少貸之效技供子娱
我無功名願與世日益踈反慕古沮溺窮年
事耕鉏皇皇吾夫子憂世亦勤渠雖然竟何
就孰若安以居人生各有懐未用相賢愚得
樂願即止安能較錙銖又疑異所任劳逸事
亦殊作歌以訊之子意當何如
　　　寄劉聲(在海州作)
别君㡬何時人事浩千萬身如張射侯憂患
劇强箭﨑嶇走窮縣艱苦君所見未知水菽
豐己感霜露變覊孤寄窮海親友誰弔唁析
圗𥙷冬裘乞米煮朝飯無聊猶自悪援溺固
誰願人生不終否此語非我分英雄伏泥塗
暫晦乆必現如子百不能理自合貧賤豈當
議隐顯而有不遇歎但思竄山林逺脱人世
患有田足耕耘有水足罩汕蕭然便終老到
死百不問平生泥佛祖乆已師壁観况将無
生禅下視有為幻吾子出群材千牛有餘刃
行當脱塵埃鳴佩待清燕高卑各有得願勿
譏尺鷃不有行道人誰當佐堯舜時哉勿自
滯功業在力勧握手不可期此計吾行辦
　　　寄陳九
别来常思君無異飢待哺如何偶相逄握手
復告去念𥘉别子時芳草纔及屨天時不可
留再見歲云暮出門恠子瘦告我困道路飄
飄千餘里陸走復水沂古来黄金盡壮士色
亦沮斯人獨何少乃有衣食慮才高窮不怨
文字工綵繡可観不可用章甫冠土偶子能
獨不然渾樸謝雕􁏫寕為目前玩功見施設
後知心古所難形兀實難售嗟君聼者寡風
雨但孤雊又思理難常功業亦邂逅豈令匠
運斤常縮䄂間乎無為扣角歌且進滿尊酎
但非遽可令有所待而偶干将伏黄土氣乃
在牛斗頋君乆自安蔽抑寕復又
　　　贈江瞻道
我行于四方其所急者友嗚呼得之難百不
一邂逅人心不可齊若十指于手隨其短與
長亦各有所取剛或硬而折柔有弱而仆質
良文不揚中美外莫副寛壺泛以􁅤狭盎迫
而陋此猶其大㮣瑣瑣難悉䆒譬如選長材
棄百不一有其間雖得之猶或煩矯揉我友
居淮濵飲徳悉自幼豈期覊旅間乃獲聞謦
欬嗟君如美玉外徹中乃厚埋藏困塵埃要
以不可垢他人十不一子乃得八九餘虧能
㡬何不待勉而就乃知昔求艱特以見未乆
　　　　　志大貧若富吾将告君理子其
聼我佈人生不終窮否㤗亦有𢾗子其保所
有錐頴嚢必露古来立功名其始不無忤得
難失自寡進鋭退亦遽念君歸海瀕誰與朝
夕聚我方困而學毎兾朋友助一従城北歸
夢魂見已屡願因南来者時以尺書寓
　　　呈徐仲章
朝日照高簷夜霜猶在瓦纎纎墙邉栁春色
已可把殘年能㡬何奔駛劇湍瀉雖無功名
求衰暮亦悲吒出門問徐子两計决取舍為
當勉自修汲汲不可暇為當飲美酒送老在
杯斚子當指我途我即策其馬但恐懶拙姿
終非服勤者
　　　正月望夜示童子
呼童致明燭展我窓前書頋謂爾童子此豈
不足欤得真自忘偽観一知其餘爾観千萬
燈豈與一燭殊爾豈不欲醉舉杯傾我壺爾
豈不欲飽搆火烹我魚人生貪外物要以樂
其軀吾求曷不足安用劳馳驅
　　　贈敦復
敦復想為詩目見無全牛天工忌其才小邑
使拘囚漫塗以塵埃訟訊群啾啾尚于紛紜
中逸興時奔流不知誰使之瞥爾為南逰驊
騮觧其縶鷹隼脱于鞲山川困搜羅風月遭
嘲咻舉手聊探之縦横爛琳璆不有同行人
更歌而迭酬天應憫予劳乆苦暫使休奈何
少縦之一放不可收歸来見我喜逸氣凌高
秋我竊不自量妄将覧其輈心知不可追子
幸為我留君方嚴旗幢我亦戒戈矛将圖詰
朝見百敗非予羞
　　　讀戚公恕進卷
世方尚纎柔子獨不可揉人皆喜呶呶子語
不出口巉然即之高俗子競嘲詬我嘗要之
難快使暴其有乃知謗之非更覺所得厚由
来難小知此固可大受讀書常辛勤世務飽
經􁀌琅琅滿編文一一可推䆒俗儒昧事實
　　　　　但憂奔莫及敢惮喘而走我心
子所知濩豁無所囿是以行于世徃徃得嘲
詬人才如其面不自知好醜立之明鑑前乃
見其可否子于我無嫌告我當苦口我惟于
改過竊不敢自後嗟予迫飢寒子亦仰五斗
何當両有歸投老作鄰叟
　　　與友人論文因以詩投之
我雖不知文嘗聞于逹者文以意為車意以
文為馬理強意乃勝氣盛文如駕理維當即
止妄説即虚假氣如决江河勢盛乃傾瀉文
莫如六經此道亦不舍但于文最高窺不見
隙罅故令後世儒其能及者寡文章古亦衆
其道則一也譬如張衆樂要以歸之雅區區
為對偶此格最汙下求之古無有欲學固未
暇君為時俊髦我老安苟且聊献師所傳無
以吾言野
　　　寄参寥
春風入椘郷與子别經歲有客過我門携君
尺書至昔我出京師倉皇省家事遂令千里
别不一執君𬒮又聞子亦行杖履若飄駛雖
成相思詩欲寫不可寄飄飄山水夢時與飛
錫值乃能以書来知子猶我記浮雲隨高風
聚散未可計遲君氷雪詩濯我塵埃思
　　　送胡考甫
胡公精悍姿勇氣如秋鷹兵書百萬言揮塵
談如傾羞戴文吏冠慨然喜功名願得丈二
殳爲國作長城朝廷士力盛戦馬如雲騰貔
貅飽肉食武庫森神兵此豈不足用麾之若
雷霆如何彼黠虜坐敢邀金繒由来在得将
選擇當至精譬如飬麒驥有御乃能行安得
偉丈夫長驅两隅清淮南聼公語乃是衛霍
朋終軍白面児尚欲請長纓縦横老将手出
䄂盍一呈策馬勿自滯我将観厥成一奮庸
将驕汛潅出精英立功報天子執莭擁旗旌
男児當封侯寕為老書生
　　　旦𧺫
漫漫東牖白開帷納晨光欠伸推夜枕叩齒
披朝裳瓦盎汲石泉漱濯齒頬凉維兹孟夏
𥘉宿雨清高堂栖鳥𧺫且啅露鶯鳴更藏悠
悠曉花殷落落古桞蒼西舎𥘉鳴㫪東隣出
求粮客馬已别櫪商車欲踰崗羲和一陽輝
群動皆優攘有生無不求誰得偃于牀人生
但如此勤苦亦可傷况我病􁑴翮飄飄信風
翔永懐中林士栖志烟霞郷願言寄旅跡相
託以徜徉
　　　庭草
冉冉朝雨霽欣欣禽哺雛鮮鮮中庭草佳色
日己敷童子悪其蕃謁我盡掃除我為再三
擷爱之不能鉏人生群動中一氣本不殊奈
何欲自私害彼安其軀况我麋鹿性得此亦
可娱延蔓藩籬間常若田野居亭亭濯露曉
偃偃披風餘所嗜乃若此我生合樵漁
　　　寄荅参寥五首
昔我𥘉見子子時客京師聞名乆不獲既得
過所知示我一卷書大小百首詩我嗜不可
輟熊蹯薦朝飢約子彭城㳺念當行有期中
間忽倉卒决去不子辭子後来高郵我居淮
之湄中間無百里詩句屡交馳客来得子書
云子乆南歸投書不能讀恨我聞之遲使我
早知此扁舟尚能追逺别不執手近居不相
携每念念恨者耿耿中膓悲子行日已南我
去日已西音書不可頻何以慰我思
蘇公守呉興水山方有主子兮従之㳺挂錫
當可駐塵埃困孤鶴念子乆失所秋風展其
翼道使萬里去青雲引高唳爽絶誰敢伍余
駒欲西秣東我江海艣平生二三子徃徃在
南土子才得所樂我拙日益魯拳拳相思心
契濶不得語
秦子我所爱詞若秋風清䔥蕭吹毛髪粛肅
􁋂我情精工造奥妙寳鐵􁏫瑶瓊我雖見之
晚披豁盡平生又聞與蘇公復與子同行更
酬而迭唱鐘磬日撞鳴東吴富山水草木餘
春荣悲余獨契濶不得陪酬𢋫
我生為文章與衆常不偶出其所為詩不笑
即嘲詬少年勇自辨盛氣争可否年来知所
避不敢出諸口時時未免作包以千襲厚低
心譲児曺默默衆人後見君不能已頗亦陳
所有君豈少取之時以佳句授幽絃喜有聼
清唱慰孤奏如何瞥然去使我不得友
蕭蕭江湖客踈瘦若秋竹苦心為詩草日夜
撓心腹清絃無浮殾促柱有哀曲湔湔幽岩
泉一一清可掬人生于文章𥘉苦力不足及
其成欲售又困瞽者目子従吴興公乃獨獲
所欲得意有知賞幽懐免窮獨嗟予失所投
痛學自藏覆子當慰我窮時寄書𢾗幅
　　　夏日雜感四首
我前十日至栁葉不蔽日我後十日来芳條
如紺室枝間有好鳥鳴和若琴瑟渠渠哺其
雛啄我園中實梢梢筍成竹濯濯草過尺心
驚歲已半念此日月疾朝来𢾗葉墮盛夏有
萎色悲哉一隂生長飬従此極
士而懐其居孔子亦云非賢臣事晉侯夜載
使逃齊酖毒比晏安君子不可怡樂小必害
大安近逺之迷野芻飬騏驥當念和銮馳一
飽願即止㡬何非犬雞高賢意有在汲汲不
敢遲安能守槽櫪長伴児曺嬉
群動入夜息我歸亦安眠脱我身上衣援枕
體晏然朝日常营营有生不可閒羲和戢其
光幸此湏臾間人生一世中大小無百年胡
為不自暇長抱勤苦歎才者勇設施誕者夸
死権彼有驅其心欲休諒無縁我本與世踈
少慵老成頑何為不引去坎坷行所艱
娟娟簷前月雖缺自媚好團團理絲䖝飬身
恃其巧無能老蝙蝠乗夜出堂奥那能捕飛
蚊未觧聒耳閙悲歌草間蚓辛苦自鳴噪爾
生可以黙何所欲而􁂌鳴蛙訴其渇謂若天
可禱瘖蝉死不鳴豈以訴無效悠悠群動情
誰得辨醜好我歌豈徒然亦用自警告
　　　和周椘望
宿雨生曉潤繁雲滋暑隂我居廢不葺常苦
積雨侵果墜厭風悪草沉知潦深拳拳抱幽
歎耿耿嬰煩襟吾子乆不来幽居誰見臨飄
然得秀句生我江湖心一官亦漫爾勤苦安
能任何當舍之去拂我塵埃琴飢寒仰五斗
求尺而忘尋悲我復契濶誰復知吾音
　　　秋日農興寄楚望
夜雨霽清曉浮雲散凉川幽人理青髪汲彼
石井泉焚香展素帙持珠諷妙言晨暉淡悠
揚秋霞䴡紺天萎花開露餘孤葉零風前感
此芳莭晚長嘯心悠然傾觴散滯念飱菊留
華年牢落歲暮心非君誰與宣
　　　感秋呈宏父兼呈周椘望三首
西風吹我舟繋䌫㟁邉栁蕭蕭落船葉日夕
煩我箒心驚芳歲晚日月去如走搔我鬂邉
髪少壮寕復乆平生拙謀身辛苦為五斗苟
逃飢寒憂不敢擇所受心因摧折低面苦塵
埃垢蹮蹮警前勇俛俛蹈新　功名委之命
寕足計薄厚獨携古人書千古相献侑我烹
亦有魚我酌亦有酒非求與俗違聊以安吾
守
西風中夜来飛雨隨以至攬衣不能眠𧺫坐
為涕泗炎蒸雖云酷香草猶可佩清啇来無
情凋我蘭與蕙吚吚草䖝悲裊裊露蝉嘒高
梁燕如客鎩翮鷹方鷙乾坤本無心萬物隨
一氣如何于其間感愴坐自累置之勿復道
得酒但知醉陶然杯杓間蕭洒無餘事
浮雲無停隂急雨来清秋颯颯水上風吹我
千里舟二年客淮椘乞米充飢喉空堂堆詩
書冷落妻子羞􁄐舟将何之漫浪為西逰豈
不厭奔走貧賤無良謀人生天地間如萍水
中浮安得必所徃南北但隨流逹者知其然
委己任去留止若寄渚雁行如浮海桴萬物
本無事百年漫多憂冥懐付造物俯仰余何
求
　　　和登城依子由韻
歩登高城望望望殊未已惟時歲将窮冬孟
月魄死紛吾方有懐一坐爲三𧺫悲歌撃枯
枿殾與淚俱至人生隨大釣命不貸君子付
之無如何外垢資内洗前知賤終吉外頗與
愚似開門張瓊瑶誰者目不寄支離冐多福
婵姢畏獨美舉頭蒼天高歎此青雲士酌公
芳尊酒願公百憂止履善神所劳委置目前
事
　　　西華道中
我行陳許郊千里平若掌居民雜􁉥榛耕少
地多曠野兎乍跳奔驚鳶或高颺喬林多疾
風寒澗有餘漲棘籬蔽茅屋雞犬入村巷主
人掃土塌秣馬具朝餉童児汲土井敗飯堆
瓦盎勿悲為生陋自足無他望嗟余走薄宦
奔走年将壮長抱覉旅愁何時税歸鞅
　　　泊南京登㟁有作呈子由子中子敏
　　　逸民
客行歲云暮孤舟衝北風出門何䔥條驚沙
吹走􁨁北渉濉河水南望宋王䑓落葉舞我
前鳴鳥一何哀重城何諠諠車馬溢四郭朱
門列大第高甍䴡飛閣湯湯長河水赴海無
還期蒼蒼栢與松崗原常不移覧物若有歎
誰者知我心口吟新詩章手撫白玉琴鳴琴
感我情一奏涕淚零子期乆已死何人為我
聼推琴置之去酌我黄金罍幽憂捐華姿流
景良頺易
　　　宿合溜驛
空庭野雀噪客至休我駒盡日衝塵沙觧裘
振裳𥚑熒熒青燈光夜永寒堂虚破窓見星
斗明月照廣除搆火旋烹煎妻児具盤盂強
飯一為飽困眠體㣲舒嗟我山野姿懶拙與
世踈如何強所難妄躡仕進途已習未易舍
欲行􁑴馳驅悲哉不早計既晚空嗟吁
　　　　至日離許州
先王重至日静息資微陽閉関絶商旅后爲
不省方我獨何爲者古寺嚴晨装酌酒飲僮
僕披裘冐朝霜眷彼道路人熈然樂而康尊
酒迭爲壽華衣冐鮮粧懐居固非士逺客亦
可傷悠哉任行止且復傾吾觴
張右史文集卷第十四
張右史文集卷第十五
　古詩
　　　東海有大松土人相傳三代時物其
　　　状偉異詩不能盡因讀徐仲車五花
　　　栁枝之作作此詩以激之
詩翁爱花復爱栁長歌高吟半酣酒自言二
物天下竒爱之不厭形于詩嗟余所爱翁未
見我昔東㳺窮海甸波濤四絶大島中上有
太古不死之長松千人伴延坐其下仰見翠
葉迷蒼穹巨鰲竭力負不𧺫鵬栖僅借卑枝
容人言海若此其圉鱗甲百萬屯蛟龍又云
海怪乆不死守䕶山麓蟠其躬天空海濶風
力壮𫾣戞簸蕩殾無窮軒轅張樂奏未己筍
􁏐百萬喧笙鏞鬼神不欲人屡見䕶以萬叠
青山峯爱之未免困寂寞坐見雨露霑蒿蓬
東臯吟翁天下才海岳秀氣天所鍾豈惟文
章継騷雅胸中術業窺䕫龍如何
　失所因與兹松同詩翁勿爱花與栁軟弱
但觧争纎穠春英零落化為土夏葉狼藉工
巢䖝嬌児姹婦最入眼丈夫所志當英雄何
當與君陟海去結茒松下甘長終
　　　讀蘇子瞻韓幹馬圗
我雖不見韓幹馬一讀公詩如見者韓生画
馬常苦肥肉中藏骨以為竒開元有臣善司
牧四十萬匹屯山谷飬之罕用食之豐力不
曽施空長肉韓生圖像無乃然我謂韓生巧
未全君不見昔時騏驥人未得飢守塩車唯
有骨昂藏不受塵土侵伯樂未来空佇立騏
驥乏食肉常臞韓生不寫痩馬駒誰能為驥
傳之圗不如凡馬飽青芻
　　　再和馬圖
我年十五逰関西當時唯揀悪馬騎華州城
西鐵􁰵馬勇士十人不可覊牽来當庭立不
定両足人立迎風嘶我心壮此寕復畏撫鞍
躡蹬乗以馳長衢大呼人四走腰稳如植身
如飛橋邉争道挽不止側身逼墜壕中泥懸
空十丈纔一擲我手失轡猶攅蹄囬頭一躍
己在㟁但見滿道人嗟咨関中地平草木短
盡日散漫逰忘歸驅馳寕復受鞭策進止自
與人心齊爾来十年我南走此馬嗟嗟入誰
手椘郷水國地卑汙人盡乗船馬如狗我心
未老身已衰梦寐時時猶見之想圗思画忽
有感况復慷慨吟公詩逹人遇境貴不惑世
有尤物常難得寕能使我即無情搔首長歌
還歎息
　　　宿龜山寺下贈旻師
淮流赴海何時窮我生飄泊西復東山中老
僧舊相見驚我非復當時容三年歴遍百憂
患遷就汲汲如飛鴻人生易老古所歎如我
安得顔長紅塵埃漫㓕舊題壁枝葉已拱當
時松我方犇走師已老更念别此何時逄眼
㸔故舊懐抱好宴坐不覺聼山鐘長淮日高
人語絶唯有塔鈴鳴夜風
　　　寄子由先生
先生四十猶不遇獨坐南都誰與語青衫弟
子天下窮飢走京塵困覉旅高門得飯暫見
肉敝筐無實惟巢䑕楼頭酒貴不敢沽三百
青銅輸杜甫強顔講學昧時宜漫自吟詩愁
肺腑平生不觧謁貴人况乃令嚴門者拒此
生自料應常爾但願流年醉中度又思人世
樂乃已此外紛紛何足𢾗預期歸日在凉秋
想見西風蕩煩暑區區懐抱兾披豁一尊願
駐東歸艣
　　　再寄
宛丘之别今五年汴上留連纔一日賤生飄
泊客東南憂患侵陵心若失先生神貌獨宛
然但覺岩岩瘦而實有如霜露入秋山掃除
䌓蔚峰巒出自言近讀飬生書頗學仙人餌
芝术披尋圖訣得茯苓云是松間千歲物屑
而為食可不飢功成在乆非倉卒上侔金石
免毒裂下比草木為強崛㳙㳙漱納白玉津
鍊以真元納之骨神仙自是人不知豈為難
求廢其術我聞公說心獨嗟欲問太虚窮恍
惚奈何不使𬒳金朱乃俾枯槁思岩窟又觀
世事不可常倚伏誰能定于一終身軒冕亦
何賴况有朝升而暮黜何如端坐飬形骸壽
考康寕無夭屈乃知豈即非良圗却笑児曹
嗜糠籺青衫弟子昔授經賦分覉窮少倫匹
自知無命作公卿頗亦有心窮老佛但思飽
暖願即已妄意功名心實不終期策杖従公
逰更乞靈丸救衰疾
　　　寄楊應之
應之蹉跎三十九猶着青衫困塵垢高才逸
氣老益竒我毎事之安敢友逄時則駕子何
患有才未用誰之醜暴得従来失常速徐驅
未用鞭其後掃除萬事付之命将拾至樂歸
之酒聞公頗以飯自名我亦抗衡能至斗京
師常恨酒不足貧旅僅得糊其口乃知一飲
尚間関功垂萬古知難偶百年痛飲乃良圖
安用金朱褁枯朽我生自断計已决君亦我
徒能爾否揚眉䑕子事輕肥眨眼小児夸謹
厚湏防仰嚇忌鵷雛更慮致魘逄芻狗獨醒
不若餔其糟群犬猶湏避而走遭刑每笑嵇
知夜得計湏師彭澤叟我官古邑洛之陽間
青山川亦竒秀行當醸秫従子㳺更以新詩
相献侑
　　　招潘郎飲
老人夜短睡不足勃公窓外強知時五更未
明語千萬更憎林間鵯鵊児吹紅洗白雨三
日吾園花在已離披一年春事坐如此白首
窮謫歸無期念此徑湏沽酒飲買魚烹肉懃
妻児更呼東隣好酒伴為我醉倒堦前泥
　　　郭圃送蕪菁感成長句
蕪菁至南皆變菘菘美在上根不食瑶簮玉
筍不可見使我每食思故國西鄰老翁知我
意盈筐走送如雪白蒸烹氣味元不改今晨
一食如南北孔明用蜀最艱窘百計掇拾無
遺策當時此物助軍行渭上褒中有遺植英
雄臨事䆒瑣屑終服竒才屈強敵想見躬耕
自灌畦當時有意誰能測
　　　讀守道詩
仁宗之𥘉公有殾一世懦者聞之驚日行古
義不頋俗師事孫子傳其經掃堂捧杖供賤
役侍師之坐隨師行質毅問道無敢變當世
始知師與生作為文章不徒發譏切時事排
公卿俗儒毁譽無所出乃取過行為譏評過
于仁義罪固小矯弊自合違中行人皆不及
子獨過過者之罪誰為輕開編偶誦子詩句
詞氣磊落嚴以清吟哦令我不能舍想見眉
宇寒峥嵘高風一冺不可見安得壮士能經
营惜哉朽骨不可作徂徕廢土知誰耕
　　　對雪呈仲車
學堂歲暮無来客殘雪漫漫風獵獵當庭古
栁三四枝老翁携箒收殘葉二年閒散百事
慵飢寒不自勤鉏􁅗嚢空甑倒誰復救典衣
買酒将空箧人間萬事苦難齊以醉驅愁最
竒㨗丈夫未死誰能測幽憂何自同児妾飲
酣耳熱詩興豪直上虚空恣凌躡飢喉凍噤
誰與觧正藉醺酣得喘囁少年舉白未嘗辭
漸老深杯見還怯何當共有種秫田免向官
壚走書帖
　　　昨者
昨者飛雹㡬破屋頗說四郊妨麥熟十日霖
雨一日晴泥潦漫漫不容足凄風寒凉肅飢
骨五月更衣𥘉秋服草木傷摧亦可憐造物
慿陵竟何欲隂陽錯行成疫癘君子慎疾防
寒燠荒凉窮巷幸無他更勸高眠飽饘粥
　　　己未四月二十二日大雨雹
夜来飛雹驚我眠大者磊落㡬如拳𧺫聼但
覺屋欲動簷瓦破墜無復全是日晚晴星斗
出鏡静萬里無雲烟乾坤變化竟誰使造作
詭怪湏臾間鄰家老翁髪已白云昔見此今
十年木衰火濫氣浮洩激此隂沴成氷堅儒
生臆度知是否天事誰得窮其源屋頭雛鵶
失其母足傷翅折亦可憐
　　　逰椘州天慶觀觀高道士琴棊
頽垣蒼蒼鎻喬木草滿荒庭不容足壊簷破
壁秋雨餘蛛網蕭蕭風滿屋黄衣道人出迎
客野態生踈脱拘束圍棊静掃一堂空烹茶
旋煮新泉熟弹琴對客客卧聼悦耳冷冷三
四曲離騷幽怨松風悲流水潺湲履霜哭日
斜携手歩空廊鳴鳩相呼竹間宿黄昏門閉
人語絶空殿幽幽掩微燭我生資身最淡薄
每厭煩歊幸幽獨何當不踏朝市塵長伴高
人種松菊
　　　惜别贈子中昆仲二首
寒雲崩騰不成雪北風吹窓燈半㓕病来廢
飲卧無眠一夜吟詩殾不絶南城三俊生契
濶想對寒爐掉吟舌留行一日誰有情慰我
與君千里别道長塵土疲馬愁歲晚風霜敝
裘裂人生何用讀書史文字未𥙷嚢中闕驅
馳所幸一飽耳士而謀食愧前哲可能天獨
啬吾曹自應所學為之孽雖然此事余不悔
昔學固知今日拙欲持琬琰昜羊皮玩之已
乆安能輟萬端畢竟有天命計較何湏論瑣
屑劳歌無和坐逹明曉鼓鼕鼕墮殘月
我年十八従先生今也相逄得三子坐思前
事且十年嗟我不　老将俟子中兄弟氣清
㧞粲若瑶環與瓊珥逸民駿馬不受羈凌躒
奔馳動千里先生殾名二十載乃得姻婭皆
文士我今賀子得所遭非我見生誰辨子定
交自恨相知晚漫浪一官非我志論文終日
坐忘歸欲别出門還頓轡我如轅駒幸芻豆
豈不　厭安敢避人生謀食亦可悲世上舍
閒皆失計西来有人話吾邑頗説山川慰人
意寄詩莫惮慿驛傳對酒惜哉無子醉到官
便掃琴書室有客過我行當至(子敏已許来/壽安到官便)
(治所/居室)䟽泉飬筍待子吟更采山芻秣君驥(聞/壽)
(安官舍多/脩竹流泉)
　　　早作
鸕鷀夜寒不得眠永夜相語高樹巔鴉鳴最
早尤喧闐啼呼相應動百千老雞睡𧺫足攣
拳側頭端如聞九天引吭一唱鳴宫懸時哉
不後亦不先朦朧𥘉日見山川吾廬晨𧺫有
炊烟
　　　自南京之陳宿柘城
荒城人稀􁉥棘老野兎驚跳出寒草蒼蒼落
日黄雲西驅馬城邊尋古道入門四頋皆桑
田居民三五依道邊暮投佛寺下馬立衝眼
滿屋燃箕烟老僧自言八十餘老矣不能营
所居村僮依灶展敗席上有空梁懸木魚旋
汲新泉濯㕠手青燈照客黄昏後群児烟漫
眠我前新月欲傾光入牖夜𫾣僧室借酒壺
不惜青錢取次沽酒香入户推枕𧺫剔燈吹
火燃銅盂大杯一沃不留滴滿眼棼然睡来
集明朝上馬倒殘壺不怕新霜敗裘􁉡
　　　送劉季孫守隰州
君家将軍本縫掖叱咤西摧賀蘭石一時成
敗何足論要使英名垂竹帛到君竒骨尚虎
頭白鬚千騎守邊州揷架萬籖供記覧探嚢
五字擅風流大河之東士精勇日飲不妨飛
獵鞚五更吹角建牙旗萬馬合圍行酒甕朝
裘風劲黒貂暖夜帳雪滿青氊重樂哉閉口
莫言兵雖有頗牧誰能用
　　　北原
秋風日夜吹北原秋蕪經霜不復繁萦紆一
􁦭漸可躡歩踏落葉披榛　蕭蕭九月草木
變獨有修竹猶禁寒青紅野實不可辨晚日
照射霜榴殷巉巉女几更清瘦崖壁刻削無
雲烟潦收石出洛水好静夜側耳聲潺潺原
西古城有微路禾黍縈縈荒凉田人家歲熟
婦子樂村巷日暖牛羊閒登臨嗟我幸無事
况有美酒供開顔射麋獵兎可卒歲棄擲萬
累休嗟嘆
　　　感春
若若堂北桃昨日花猶小暖風遲景一日功
萬蕚千葩爛相照東風漾漾吹朝雨朝日滿
簷春鳥語櫻桃得暖花意忙接蕚連枝闘先
吐蘭芽出地長可握小笋如簮堪荐筯欣欣
萬木誰使然時来不肯居塵土盛衰相感但
如此鏡中安得朱顔駐古来百計無可奈惟
有飲者謀猶庻乃知甚急莫如酒有衣可典
猶為富我今不樂欲何待薄俸自給供朝暮
功名有命不可求白髪無私誰得拒従今酩
酊勿復辭棄置人間千萬慮
　　　寄陳噐之
昨者見君纔頃刻滿馬塵埃面黧黒自言别
家春欲䦨歸意如飛留不得玉鞭揮折手成
胝一日到家馳西驛今朝得書一何喜酌酒
烹雞税征軛自言山城無與樂坐㸔飛花良
可惜手携婦子口吟詩文字揮毫便千百醉
歌昌谷和我吟錦嚢舊句無顔色憐君潦倒
誰復省塲屋十年名烜赫嗟我春来亦何事
飽食高眠度朝夕簾前相對但有山坐上清
譚更無客逼眼花光羅綺眩照人酒色瓊瑶
白風光似此寕可忍酩酊高歌卧花側平生
結友事遨逰未省連年守山僻強歡獨飲豈
所樂舍此無謀慰愁寂思君一笑何可得王
事有程身有役堂南桞條争着葉繁李夭桃
落如積請㸔春物能有㡬坐見清和變炎赫
湏期載酒對東風及此殘花尚堪􁆾
　　　讀李憕碑
自唐中微北方沸胡馬長鳴飲清渭李公守
莭䧟賊庭身死髑髅行萬里(憕及羅奕/並傳首)百年
事徃誰復省一丘榛莾無人祭荒碑半折就
磨㓕後人空觧傳其字殺身不畏真丈夫自
古時危知烈士俗書小技何足道嗟我但欲
揚其事寥寥獲麟𢾗千載末學褒貶多非是
高文大筆誰復作絀臣餓夫湏有待紛紛後
世競著述𥿄墨徒爲史官費却嗟何獨此事
然搔首碑前空嘆慨
　　和陳噐之四詩
　　　朝應天(應天寺有五聖御容/官于洛者至則首謁)
唐衰五季更披猖社稷反手看興亾山河分
裂流戦血積骨𬒳野號豺狼中原正朔不出
境九州豪傑争侯王生民禍難冤痛極腥穢
上逹干穹蒼真人龍飛萬物觀天命自至誰
能當靈旗指揮四海一氛祲殄㓕和風翔降
王賜第奉朝謁九服效職争梯航百年積累
到今日運祚方與乾坤長佛宫原廟廣孝敬
嚴致守衛懃蒸嘗隂隂祕寝鎻遺像矗矗画
㦸羅蕭墙衣冠具列虚伏儼龍駕不及遺弓
藏子孫億載千萬世永與清洛流湯湯
　　　過韓城
周京無人弔禾黍七雄按劍分周土秦人匹
馬出函関六王割地愁為虜宜陽古堞故韓
都城接強秦争戦苦謀窮運去竟亾國従長
蘇秦亦何𥙷諸侯已盡秦巍巍嬴氏已亾秦
不知始皇自是吕家子宗廟薦享真何為山
河百戦移陵谷宫殿成塵埋寳玉秋風壌塜
長􁉥榛落日空城散樵牧今古悠悠共一丘
争強蝸角欲何求誰似令威仙骨健千年重
向故郷㳺
　　　弔連昌
唐日西頺半明㓕長彗掃天流戦血六龍不
復入東都(唐自安史後至昭/宗東遷終不復幸)連昌已有狐狸
穴宫前茫茫洛陽路漢甲胡兵㡬廽度火焚
馬蹵百戦塲盡是舊時歌舞䖏逰魂不歸宫
樹老茂陵金玉人間寳春耕迤邐上空山夜
燐青熒照秋華女几巉巉青揷天東流洛水
自潺湲興亾一覺䌓華夢只有山川似舊年
　　　鹿仙山
真人朝天去不還千年鹿跡留空山空山寂
寞何所有野殿荒凉松檜寒桑田海水移今
古興亾萬变誰能数五雲深䖏駕飛龍應笑
人間換朝暮神仙不與世人期騎鹿安知不
復歸朝嵐夕靄山秀潤應有靈丹相䕶採長
生可求仙可致浮世腥膻何足嗜君不見漢
時九江梅子真一日辭家隐吴市
　　　長安仲春二首
長安仲春七日風蒼茫頓撼天地同應門縹
闕岌欲動况我窮巷連蒿蓬暮寒卷雪連芳
草平門萬屋青城縞無言桃李終黙黙得勢
泥塗常浩浩夕暉入屋人氣活劳苦羲和間
何濶斗杓東指令未行要使燭龍聊潑刺
長安花繁仲春月北風倒山雨成雪窮巷下
里袴𥜗盡老翁稚児骨欲折吾人諳事不復
驚以手扣額願天晴夕陽纔升已復晦積雲
如山那肯退
　　　贈吴孟求承議二首
我生仕宦来糊口敢惮水浮兼陸走朅来京
口見花落歸去西風未吹栁山尋北固𥘉知
路水飲中冷未盈缶徒劳結束觧書劍未覺
塵埃生户牖瓜州登江曉如鏡照水自覺秋
容瘦因公忽致舊酒壺恍如梦覺南柯守
我非𥘉平叱羊口江中浪作群羊走金山五
日厭僧粥揮榜瓜州䌫古栁晨興但怪妻孥
喜故人致饋羅盤缶𧺫傾殘榼得餘瀝洗醆
再酌開蓬牖風雲慘淡秩已嚴桑榆摇落山
𥘉瘦軍厨醇味尚煩公應記踈慵窮太守
　　　秋𬞞
荒園秋露瘦韭葉色茂春菘甘勝蕨人言佛
見為下筯(俗言八月/韭佛開口)芼炙烹羹更滋滑其餘
瑣屑皆可口蕪菁脆肥薹𦵔辣藏鞭雛筍纎
玉露映葉乳茄濃黛抹已殘枸杞只留枿晚
種萬苣𥘉生甲南来食肉忘肉味乆思吾土
牛羊茁軟炊一飽老有味痛飲百壺今不説
蒲團齋罷欠伸時自覺少年心觧脱
　　　瓜洲謝李徳載寄蜂児木瓜筆
瓜洲蕭索秋江渚西風江㟁殘紅舞津亭永
夜守青燈客睡朦朧聼江雨青罇曉酌遣懐
抱但恨鬰鬰将誰語𫾣門忽得故人書洗手
開緘見眉宇蜂児肥膩愈風痺木瓜甘酸輕
病股銛鋒皓管見還愧老去筆硯生塵土北
歸飄泊亦何事篙工已東横江艣天寒應客
太昊墟當遣何人具雞黍
　　　贈眺二(走筆約无咎同赴大尹/龍圖四文羔酒之集)
昔者與兄城南鄰未省一日不相親誰令僦
舍得契濶此事我毎愧古人逾旬寒熱不可
說遍體戢戢生赤鱗是身非有病亦幻調御
未伏猶酸辛布衾蒙頭但欲睡瞥見􁐺雪如
飛塵豈無杯杓與酬酢口舌未肯親芳醅平
生相逄百不問斗酒倒盡纔逡廵﨑嶇行世
得皆妄嵬峩就醉事最真殘年峥嵘欲無日
晴雲浩蕩已有春栁黄梅破最佳絶京兆羔
酒仍慇懃
　　　和定州端明雪浪齋
中山士馬如雲屯號令唯覺将軍尊熊旂犀
甲羅左右金鉦鳴鼓諠朝昏少年畎𤱔老為
将誰能復記躬耕村東坡先生事業異道岐
不得安修門眼前富貴念不𧺫唯有山林劳
夢魂榛中竒石安至此坐蒙湔洗見本根犇
流驟浪勢萬里至畫乃掃筆墨痕黄牛三峡
固細事赤壁長江何足論能令萬古蛟蜃怪
么麽入此玻璃盆扁舟獨徃則不可平生致
君言具存
　　　至日有感
前年至日在何䖏寒事䔥蕭客許昌乞火夜
温行客酒披裘曉冐五更霜暮投陽翟荒凉
驛正見人家燈火光飢馬卧嘶毛瑟縮羸童
曉對色蒼茫二年旅官孤村僻東望歸心洛
水長佳莭㡬逄長索寞我生何事苦凄凉更
無賔客青山滿只有風霜老樹蒼昭代寕湏
厭留滯馮公白首任為郎
　　　寄余五十五
憶昨戊午寄東都人事紛紛相見踈𥙷官洛
陽我西走兄理舟楫歸江湖徃来相失頃刻
爾坐使一别三年餘他郷滿眼非故舊南北
耿耿無音書福昌古邦廢已乆莾莾榛棘藏
麕鼯空宫䔥條唐舊路古堞断續韓遺墟啇
頑餘民俗未冺習尚兇獷羞為儒高堂塵埃
坐無客雖復強接非懽愉嗟兄尚復記憶我
両得書札何勤渠最後新詩意不淺知子過
我山陽居人間翩翩輕薄子交友暫爾乆則
渝懽忻憂患心不昜我視一世無君如念昔
登科各年少子中第一名傳呼春風朝㳺踏
廣陌夜雨縦飲傾余壺當時意氣今在否十
年我困官庭趨君宜騰踏上寥廓何乃失足
遭﨑嶇人生難必但如此付委造物隨所驅
得之㡬何失未損七尺可貴唯吾軀洛川春
風来已乆桃李次第争芬敷登臨想子不可
見夢逐流水㳺東吴東吴舊逰我所樂飲有
美酒烹有魚何當相逄両披豁擺落萬累無
嗟吁
張右史文集卷第十五
張右史文集卷第十六
　古詩
　　　耒寒熱伏枕已𢾗日忽聞車騎明當
　　　接頓睡中得韵語𢾗句上呈四文龍
　　　圗兼記至日之飲
山羊卷酥如切玉剪毛胡羊花作肉燭前醉
客淋漓時山泉更煮如珠粟深泥三尺歸不
記日到牀前𥘉睡足爾来七日戦寒熱朝飯
齋麋不盈掬客来但辦君且去卧聼㳙㳙雪
消屋因山事嚴京兆出十驛人人如在目駝
裘便面行野時晴郊已動陳根緑
　　　贈眺十七
應之風骨世絶倫濯濯芳栁當青春瓊瑶氷
雪照一坐我恐子是神仙人十年殾名望不
見一日邂逅情相親安仁白璧絶瑕玷宗之
玉樹無埃塵襟清胸明遇事敏西河舊政傳
諸民縣門高開吏束手訟至立决如有神别
君還家恍若失咫尺莫見徒為隣會期殘春
再携手滿引大釂無辭頻
　　　聼客話澶淵事
憶昔胡来動河朔渡河飲馬吹胡角澶淵城
下氷載車邊風蕭蕭千里餘城上黄旗坐真
主夜遣六丁張猛弩雷驚電發一矢飛横射
胡酋貫車柱犬羊無蹤大漢空歸来封禅告
成功自是乾坤扶聖主可能功業盖莱公
　　　和眺應之憫農
南風吹麥麥穗好飢児道上扶其老皇天雨
露自有時爾恨秋成常不早南山壮児市兵
弩百金装劍黄金縷夜為盗賊朝受刑甘心
不悔知何𢾗為盗􁄐戈足衣食力田竟歲猶
無穫飢寒刑戮死則同攘奪猶能緩朝夕老
農悲嗟淚沾臆㡬見良田有􁉥棘壮夫為盗
羸老耕市人珠玉田家得吏兵􁄐戈恐不鋭
由来殺人傷正氣人間萬事莾悠悠我歌此
詩聞者愁
　　　止酒贈郡守楊瓌寳
止酒正似塞决河厚積薪芻傳沙礫堅牢不
使見蟻漏一線纔通便奔激莫輕弱箭不穿
縞轉眼已驚牛弩射我今止酒用此法目前
逾月無㳙滳情鍾我軰當痛制慧通則流那
可測懲羹端是合吹虀用玉無疑𥘉諫􁇀脾
乾胃燥生未省黄姥無聊怨岑寂不憂群飲
惱姬翁但畏獨醒嘲椘客茫然自惻還自笑
一身心口相仇敵何妨二豎即奔忙不廢三
嬰更滋澤平生杯杓不挂眼一飲便湏論石
斗低心伏老慎勿癡此身何啻千金值
　　　送畢公叔奉詔赴陕西
畢子談鋒不可摧捷若急電飛霆雷老儒宿
學不敢較左右戈㦸縦横排文如飜河注浩
渺學有要會窮根荄眼㸔青雲不着脚决去
得邑窮山隈漢家封彊際四海琛賮萬里聨
翩来西河故地獨何事禮樂舊俗遭狼豺包
藏隐忍非一日獸子未可寕心懐英雄天子
命世主撫劍震怒風雷廽馬如屯雲士如虎
萬車載甲如崔嵬豈惟俘斬復境土誓剖巢
穴窮雛胎除書命子參漕府國有大事湏群
才男児功業在勤苦莫惜沙塞衝塵埃禦戎
舊策子所惜胸臆請為将軍開封侯報國在
今日贈行滿舉黄金杯
　　　九月十二日入南山憇一民舍冐雨
　　　炙衣乆之
石稜如刀不容歩上挽垂藤下無路風寒雨
滑徒旅愁捨馬杖藜泥没屨躋攀顛墜不容
髪目眩心寒驚反頋亦知垂堂有遺戒身仰
微官欲誰愬䔥蕭茅屋映絶壁門外汨汩清
泉注觧衣就火不能暖旋拾山薪伐溪樹山
翁生未食醯醢脱粟寒𬞞度朝暮人間平地
固不少何用巇嶇守磨兎秋殾四𧺫山靄夕
壞屋踈籬睡無䖏披裘結束相勸歸過盡重
雲下山去
　　　八盗
挟弓持矛八人者暮出永寕循白馬袁村飲
酒呼主翁主翁倉惶問以弓朝飯南山民献
彘主人贈刀其姓李道逄両夫捕鷹隼脅之
以威使従已晚投民居迫之饋坐有三夫願
従事其徒新故十有三驅使両夫前探伺諜
知小水無徼廵彎弓長呼蒼市門傳殾市人
恣誘脅優優坐致㡬千人一盗登牀坐而視
四盗執兵環以衛八夫露刃入民居歛聚金
珠致之帥搜羅抉剔凡八户滛汙婦女纍其
主烹羊献酒来紛紛錢幣滿前隨賜與一盗
揚殾集市人我憐市人常苦貧居民積財尚
餘羡恣爾攫取舍無嗔市人聼令喜且舞肩
負囊擔誰復𢾗湏臾散去閭里空犬逝雞逃
無敢語八盗連謀紹其五為我鳴金南取路
人聞金殾謂盗南八盗西馳下山去長吏飛
書呵有司坐欲捕獲如吾期洛陽大牓如疋
帛一百萬錢賞能獲一朝両卒叩吾門自言
有宻人不聞我知小䑕群偷地二盗今居洛
之涘立呼吏兵給戈弩期以朝擒夜馳去可
憐䑕子不知逃猶復持矛𧺫相拒一士揮刀
身首離復取傍盗如携児八夫獲二亾其六
盡取黨人付諸獄
　　　淮隂阻雨
樯竿日日春風轉渺渺孤舟𢾗家縣朝来雨
暗隔淮村白浪卷沙吹断㟁渡頭楊栁濕青
青橋下㳙㳙野水生滿尺白魚𥘉受釣断行
歸雁故能鳴平生行止任遲速􁨁底欠伸朝
睡足従来江海有前約老去塵埃無可欲曉
天暖日生波光桃杏家家半出墙春日春波
好相待短㠶輕艣可湏忙
　　　蕭朝散惠石本韓幹馬圗馬亾後足
世人怪韓生画馬身苦肥幹寕忍不画驥骨
當時廐馬君未知開元太平國無事戦馬卷
甲飽不騎玉関槖駝通萬里長安第宅連諸
姨笙歌錦繡遍一國六龍長閒空食粟霜甜
秋草沙苑㳺日暖春波渭川浴睢圎腰稳目
生光細尾豐􁊅毛帖肉珠鞍玉鐙驕不行豈
有塵埃侵四足韓生丹青寫天廐磊落萬龍
無一痩豈知車下骨如墙飢囓草根刺傷口
君家古圗纔半身千里騰􁑂已有神廻身側
頋不無意剪􁎦絡頭嗟失真君不見太宗戦
馬拳腹毛身騎此馬縳群豪龍虎精神金鼓
氣豈有閒地供脂膏至今画圗快胷臆想見
虬鬚親破賊那知但受廐中肥漁陽筋脚蹄
如石神駒入水隨烟雲蜀山石路無行人六
驥悲鳴足流血騎騾遺事一酸辛
　　　次韻君復七兄見贈
老知山林等朝市扁舟誰能問行止長淮十
日浪吹沙春風正攬􁏿龍睡幽人軟語破永
日衝泥携手林間寺坐中知兄病當已眉宇
氲氲有佳氣華池神酒不用醒人生和暢自
忘形扶持隂徳鬼神在洗除世縁煩惱輕東
来自慚㕠鬂改相逄獨覺両眼明論詩尚爱
淡生活學道乆嘆閒名殾嗟我塵埃費昏旦
𥙷刖自憐聞道晚還丹欲問僕僕仙(謂陸先/生僕僕)
(古仙/大也)一菴更伴騰騰睡(謂圎明騰/騰古禅宿)春隂夜薄
月朦朧劇談燭盡撙亦空他日重逄龎䖏士
可能猶與世人同(兄断爱屏欲專意/禅説故比應公)
　　　離泗州有作
舸　大艑来何州翩翩五両在船頭淮邊落
㠶汴口宿橋下連樯南與北南来北去何時
停春水春風相送迎沙㟁飛鷗舊相見短亭
楊栁不無情清歌一曲主人酒主人壽客客
舉手明日酒醒船鼓鳴沙邊破堠不知名行
人十里一囬首雲邉猶有塔亭亭
　　　汴上觀迎送有感
居人憐客千里来掃堂為客致酒杯夜䦨再
拜客辭去尊前美人不成舞陽関八叠倒玉
􁊁消魂此地自年年􁊁頭旂竿船尾柂南㳺
江海北長安長亭出城十餘里桞邉人家飯
㳺子少年此地幾經過白頭相逄可奈何
　　　奉先寺
荒凉城南奉先寺後宫美人官葬此角楼相
望高𧺫墳草間栢下多石人秩卑焚骨不作
塜青石浮屠當丘壠家家墳上作享亭朱門
相向無人殾樹頭土梟作人語月黒風悲鬼
摇樹宫中飬女作子孫年年犢車来作主廢
后陵國官道側家破無人掃陵域官家歲給
半千錢街頭買餅作寒食
　　　送程徳孺赴江西
程侯治椘我獨知去時民作嬰児啼歸来明
光見天子還把一莭来江西年来屡下寛大
詔赤子未免寒與飢㤙如憂病政如藥知病
無藥何由治朝廷法度寄吏手付授得所乃
合宜事如黒白𥘉昜睹敢以容悦相蒙欺此
行委寄意不淺列城𢾗十受指揮任官輕外
最弊法省閣無𥙷真何爲遥知敏手多暇日
不廢樽爼環蛾眉従君多乞歙州𥿄歲晏天
禄供吟詩
　　　送杜君章守齊州
平生杜公賢弟兄北州人物家法稱児童服
膺今見面温潤圭璧清霜氷胷中詩書不見
試鬂髪欲白論邦刑用違所長衆不可公獨
談笑氣甚平人才之難萬兾一一士其重九
鼎輕典籖不廢吟擁鼻所歎虚席何人登臨
蕃千騎亦不悪聊以餘力蘇疲氓霜清水落
魚潑刺萬甕沸響新醪傾東秦山河太守貴
長安歌舞新曲成正湏晝夜快作樂舍人促
公歸治行
　　　送劉季孫赴浙東
将軍好書如郤縠女史隨船三萬軸吟詩坐
嘨士賈勇不學虎頭飛食肉念昔先君得佳
句歸見児童咤珠玉乖離存没偶不死十年
遇公拜還哭堂堂山西忠勇後凛凛典刑在
眉目搃戎南下聊復爾健虜黠羌要頗牧戈
船水犀士扼虎三江太湖浪飜屋丈夫為将
亦不悪寂寞楊雄老天禄
　　　寒夜擁爐有懐淮上
長安暮冬雪如山堅氷錯落于其間八荒一
雲同惨淡北風怒廽江海飜老人此時不復
出閉户燃薪守蓬蓽忽憶去年淮上舟有客
致酒頗豪逸三更堂下霜折木坐上美人鳴
寳瑟人生有情亦可憐明眸皓齒如眼前主
人金章作塵土烟飛星散江南天知非蘧公
時一歎讀書梅叟並蕭然百年萬事費排遣
軟語試問東家禅
　　　同魯直无咎逰啟聖
西方金仙千歲身天上伐木役天人閻浮檀
光照世界作此無量勝妙因九龍寳地赤精
宅涌出宫殿􁠈風輪化人南来為守䕶震動
六種走鬼神錦幪老人常住世燕坐説法無
冬春故人䔥公作塵土白蓮花葉光如新妙
道無邊世眼窄真心遍通人智貧可憐端居
弊宇宙㡬見疑惑談偽真簷牙森森鐵鳯啄
殿顔耽耽金獸蹲官冷何妨近香火時容勝
絶洗埃塵
　　　送邵郎中守同州
君不見漢家左輔百萬户里胥夜驚厭桴鼓
爾来􁉥棘露沾衣只有山河閲今古邵侯風
流華省郎三十慿熊両開府不湏閉閣决田
訟多屑石餅羞魚爼(同州石𨫼餅中州/作鱠虀甚貴之)東南
文章舊人物莫媿蓴羹便酪乳仍煩細閲白
沙龍驌驦一骨今何所
　　　王都尉惠詩求和逾年不報王屡来
　　　索而王許酒未送因次其韻以督之
酸寒杜陵老痛飲遺身世雲安小縣麴米㫪
遥知美味無多子猶令此老氣如虎傲兀㡬
以醉為異争知侯家美酒如江湖金鐺犀杓
與之俱玉壺曉傾春水决銀槽夜滳秋雨踈
主人文章足賔客許致麴生来坐側三杯脱
㡌我家風渇如旱田占雨虹冷官如瓶君未
見腹惟貯水水生面鳴鞭走送煩騶㘘坐對
朝寒北風𧺫未欲煩公大作醼老夫自斟㸔
深淺
　　　架蒲桃
蒲桃盤屈如修蛇春来蟄𧺫紓横斜延之升
架鱗甲動舊枿粲粲生光華盤堆馬乳未敢
望殷勤溉灌意匪他要聼暑雨鳴大葉窓間
致榻圍青紗年来幽淡亦有趣自植花草占
萌芽奔波玄徳老不遂正爾種菜豈不佳猶
嫌尚遣児軰覺方食失匙徒驚嗟
　　　叙十五
五更聞鐘自驚𧺫坐守殘燈具冠履昏昏痛
眼正團花獨爱當庭月如水強驅睡味誰不
仁漠漠黒甜留両眥忽驚左掖漲風埃已𧺫
上閤鏘環珮平明原廟煥金碧飢投敗幕走
寒餌紛紛僕僕酸両脛肉食當然賤何事走
馬還家百不問掃榻伸腰真有味𧺫来炊熟
日亭午槐葉新成庭覆翠翻書弄翰老自笑
飽食安眠計難遂古来高士不入城肯聼鳴
雞踏朝市
張右史文集卷第十六
張右史文集卷第十七
　古詩
　　　耒病臂比已平獨挽弓無力客言君
　　　為史官何事挽弓戲作此詩
君不見吾郷少年曹子桓文章七子相後先
有時擲筆事戈獵邀輕截後馳平原　貊名
弓燕代馬射雉歸来燕清夜一聞驚倒荀令
君何物書生乃知射我雖把筆笑腐儒束腰
待懸玉鹿盧自従病臂憂親友百嗜為之心
一枯降癘無名天悔禍奪之而與復完軀但
慙未使杯安肘猶負當年門挂弧便使凄凉
身未伏略聞弓馬氣猶麄莫爲早衰湏䄂手
将軍臂折尚平呉
　　　踵息齋
物之有知者恃息物之有息知爲賊天長地
乆載元氣天地無心故無極君知一身誰主
持六塵縁影工伎児發生變幻不暫止令汝
鼻息無停時喘呼呀呷生至死去今已逺何
由歸真人嗒然吾丧我能使炎火爲寒灰中
空無宰氣不使内自升降如靈亀深之又深
乃至踵根深蒂固凝不動超然内外無死地
梨棗華實龍虎用真人示我尺素書萬卷丹
經不劳誦他年緑髪對銅狄却視吾齋真作
夢
　　　喜晴
朝㸔東南雲物好便有清風收濁潦吾欲天
意将悔禍約束蛟龍便稉稲山川轉眼異明
晦冠屨宜人亦輕燥微凉入堂酒味好一杯
徑醉愁如掃清幽枕簟東窓下曉睡老雞呼
不覺
　　　山海
愚公移山寕不智精衛填海未必痴深谷為
陵岸為谷海水亦有揚塵時杞人憂天固可
笑而不憂者安従知聖言世界有成壊况此
馬體之毫釐老人行世頭已白見盡世間惟
歎息俛眉䄂手飽飯行那更従人問通塞
　　　荅仲車
先生居山陽時事不挂齒讀書逾五車不肯
著一字今朝苦嘆嗟告我将老矣我意與子
殊欲去依禅子
　　　仲車元夜戲述
華燈耀廣陌皎月臨重城唯我二三子柴門
通夜扃展書對明燭濁酒徐徐傾峥嵘千萬
慮一醉皆能平
　　　戊午冬懐五首
悲笳奏已罷落月在西壁卧聞中林鳥先曉
鳴嘖嘖爾来亦易供固合事安息夜歸陵旦
𧺫何爾更劳役乾坤優萬物不使輕有獲無
求良獨難何以休吾力
窓南積雪高三尺二更月出連窓白爐裏石
瓶鳴細泉燈前病叟搘書策家人歲晚貯梨
栗倒榼寒醪有殘滳三杯取醉萬事平兼味
重裘定何益
山陽賢者有徐子親没十年哀不已精誠感
天天為悲甘露常沾墳樹枝徐子行年過五
十衣不𬒳體常苦飢天公盍使少富足甘露
萬斛真何為虚㤙浮惠天猶爾安得世人無
巧偽
楊雄老不遇寂寞玩文史側身虎狼間乃卒
脱其死中恬遺外慕獨樂異衆喜但有載酒
人何用求知己
年来百事懶惟樂静中趣天寒無来客終日
常閉户進取乏時才窮通有天𢾗委身付造
物已矣隨所遇
　　　感春三首
東風吹桃李花落已滿地摇揺新栁枝薄䕃
纔可芘誰云同一時荣謝両異意由来何足
較要之歸一致
黙坐不復出浮雲作朝隂離離簷間花隨雨
下故林物色一如此朱顔坐凋侵自歌陽春
曲吾不待知音
午日歩西園繁花亂相照夭夭海棠枝頋我
知欲笑殷紅點輕素含吐皆窈窕持贈東隣
子願言論乆要
　　　春日雜詩六首
啼鳥喚我覺簷日行且午纍纍出葉鶯庭雀
鳴欲乳妻児病酒睡雞犬樂其侣風光不我
違舍醉何有度
東風入我園花落如急霰感之復携酒撫樹
為三歎離離墙間草滿地不可踐隂隂本無
情荣謝欲誰怨
春晏百草秀野花無復名悲哉桃李䦨念此
聊掇英翩翩㕠飛蝶天静午日晴悲憂浪自
苦有酒但知傾
堂南老榆葉清隂漸交映飄飄風花乾渥渥
雨葉盛鳥鳴日方遲客去門逾静自無濟世
略耿耿欲誰省
三月行復至青春坐侵尋飛花去寂寂新葉
来駸駸白日照芳草荒園亂鳴禽朱顔任自
老安事累吾心
東風忽無情吹我園中花繁紅與艶紫零落
委泥沙鳴鳥亦何事啾啾竟諠譁湏知盛已
極委棄欲誰嗟
　　　官閒
官閒吏歸早歲晏寒欲盛槐稀庭日多鳥下
人語静幽花破寒色過雁驚秋聼酒賤莫厭
沽北風行欲勁
　　　秋池
平生落寞意况此秋池側寒水静無波衰荷
委餘碧蕭蕭動風鬂照影感新白来徃㕠浴
鳬爾生真自得
　　　雜咏三首
隆中卧龍公平昔事耕釣無言頋同儕高視
獨長嘯彼寕惜開口頋爾非同調何事逄玄
徳曹孫一言料
六槐當我庭春葉宻如幄朝来南風𧺫已見
萎葉落盛衰同時来豈必待蕭索鄙哉児女
癡倩倩情所樂
鳥鳴高屋上飢頋朝求食優優市井人日夜
衣食廹豈伊理當然或者飬未得我歌南風
詩歸坐還歎息
　　　飛雲
時雨乆不施飛雲作朝隂芃芃中原麥賴此
三日霖朝陽忽清霽披露南山岑雖無濟物
迹膏澤在民心
　　　和應之燈蛾
萬物皆畏死爾生何獨愚由来附炎熱鮮不
丧其軀淺淺權利客蹮蹮輕薄夫高門甚烈
火相勸以奔趨
　　　和簷雀
群児探雀雛雀母悲且鳴萬物雖異性爱子
均一情母心于子誰不憐爾胡棄子當道邊
諒非人情不如鳥使之至此必有原
　　　雜詩
獨居無與徃况此隂雨天𧺫来復何有詩書
散我前僅取一榻上讀書疲復眠經綸負夙
志跌蕩窮吾年
　　　搗藥
指可握而足臂可攘無它何為勤藥物杵臼
日諠譁指臂何與人正欲使其佳念此慙吝
生逹人其我嗟
　　　烏臼
烏臼強知曉譊譊鳴暗天我事不湏早援衾
且復眠朝暉方瞶瞶慘凛蔽清妍且復待午
景負此簷間暄
　　　春林
春林露如雨䔥蕭曉花寒引手攀高紅微香
来鼻端何以比芳潔置之青玉盤持歸供像
佛相對淡無言
　　　華月
華月流春宵散我高林影披衣歩其下受此
掃地静吾心方浩然萬境一澄瑩徙倚玉䋲
低寂寥沉逺聼
　　　離椘夜泊高䴡舘寄楊克一甥四首
去城未五里夜䌫繋衰桞水亭暗風雨人散
聞吠狗平生足覊旅况此還徃日有感不自
知凄然獨囬首
水天夕雲重不雨衣自􁉡夜寒更士語雞唱
舟子急青黄𢾗宿莾蒼茫暗原隰高城亦何
有倚墙成獨立
客去水関閉踈燈亦復收川鳴半夜雨卧冷
五更秋扁舟已寒暑冉冉真乗桴一燈照客
睡短夢良悠悠
士師我自出􁋂邁凌清秋年少不飲酒昏燈
夜問囚爾家外大父聼獄代其憂偹渇朝煮
飲驅蚊夜張幬獄成上府時稽顙呼張侯(先/子)
(伯獄䘏囚最有/㤙亊載墓刻)恕心臨縲紲相盗以戈矛無
令市死厲請帝號重幽
張右史文集卷第十七
張右史文集卷第十八
　古詩
　　　小雨
梢梢隂靄集肅肅春寒生窓燈耿𥘉照小雨
細無聲還来就温爐依然有故情燕坐悄無
語軍城遞逺更
　　　月夜懐陳永源
衆喧息遥夜􁋂氣清煩襟殷勤低簷月入幌
来相尋平生學虚静每為多病侵卧想陳夫
子幅巾修竹林
　　　冬日放言二十一首
清冬萬境粛墙户益䔥然薄寒唯可飲短景
不容眠貧厨烟火暖塵釡亦烹鮮且復飬口
體何劳更問天
湯餅慰朝餒三杯澆旦寒醉飽外何欲昏然
宵就眠幽通梦有告黙存神自全䔥蕭松竹
舍歲暮聊盤桓
風雨連江氣十月如深冬坐曹日暮歸宻室
温爐紅慘慘庭下日騷騷窓外風三杯容我
醉萬事聼天工
小児喜學書滿𥿄如栖鴉老婦寒不績當户
理琵琶樽中有神物快寫如流霞三杯任兀
兀凍臉生春華
邜飲終日醉萬事付悠悠醺然據榻瞑簷雨
方颼颼吾事幸無急不醉欲何求頋謂婦與
子酒盡為我謀
寒羊肉如膏江魚如切玉肥兎與奔鶉日夕
懸庖屋嬉嬉頋妻孥滋味喉可欲謪官但強
名比者何不足
酒聖邜時懽此語聞樂天安用苦了了白日
供愁煎浮世本幻妄空花電露然人間無實
事唯醉庻㡬焉
愈老愈嗜酒益醉益自然両人同墜車醉者
乃得全我不但醉酒天和醉心源當其醉甚
時更類痴與頑
至道與物反夫豈會俗心聖䖏有閫域扃鑰
一何深時時資美酒可得及其門送君者既
及君駕胡可尋
清晨坐官舍官舍後何有離披經両菊䔥踈
委風栁飽食或至睡涉筆無可否由然有好
懐日暮歸飲酒
日暮歸飲酒児女戲我前湏臾徑三酌據榻
已醺然老妻坐我傍餚胾屡炮煎大勝劉伶
婦區區為酒錢
我𥘉謫官時帝問司酒神曰此好飲徒聊給
酒飬真去國一千里齊安酒最醇失火而遇
雨仰戴天公仁
吾腹如鴟夷但滿貯醇酒外圎故不滯中静
一無有紛紛千百軰納若一塵垢下而至真
源保之故難朽
淮陽名都㑹􁋂塏太昊墟最爱西城道汪汪
𢾗頃湖古木巢翠鳥清濠見㳺魚幽居多不
愜懐我平生娱
靈通古叢林他日休吾車出門循古城荒圃
畦寒𬞞手種堂下花頗已𢾗尺餘何時攬其
華故人應念余
塞向乆室䖏帟幕亦復周温爐熾薪炭永夜
炎光流五更屋霜重重衾如無裘興懐無衣
子卒歲聊優㳺
陶潜經世才齟齬不得肆彼寕徒嗜飲有藴
託諸醉時時吐高詞頗復見一二義熈書甲
子此意有泾渭
葛公盖世才功業亦云偶世無左将軍老作
躬耕叟皇天挺竒産必使有所受珠玉在山
淵終為王府有
秦人焚詩書意欲遂絶㓕六經至今存何曾
損毫髪興衰有天理人力自淺拙不憂􁏿山
墓囘首遭發掘
元子本豪􁋂頗復有俗氣孟嘉亦可人乃與
較權勢崛強盡百年䆒竟成何事江左無英
雄汝得免徒隷
淵明非無心似以酒忘憂如以藥愈疾未佳
寕免憂我直好飲耳與世本悠悠人間有何
事奚足煩杯甌
　　　無題
蔌蔌鳴葉下𥘉無風過之流年一如此慷慨
使心悲平日談堯舜立朝羞自私温爐暖老
客聊復此棲遲
　　　秋日
隕葉鳥不頋枯莖䖝暮吟野荒田已穫江晴
夕還隂夜語聞山雨無眠聼椘碪弊裘還𥙷
綻披拂動歸心
　　　謫官
謫官成吏隐古寺度高秋寒燈明夜室清坐
聞更籌裘葛屡徃還感𬒳歲月道吾意方有
㑹誰能賦離憂
　　　十月二十二日晚作三首
黯黯東牖闇寂寂吾廬閒麄糲飽婦子苜蓿
無餘盤雁急天欲雨雞栖夕已寒老人䄂手
坐一杯聊自寛
天寒聊飲酒再酌已停觴豈不欲酣暢要使
夜腹康竟得樂有餘偶惟不必長寄身造化
中勿使天和傷
蓬蓽無奥䖏北風利戈鋌空爐有微火且復
與周旋酒隐柴桑叟醉吟渭上賢二士忽已
逺遺風載陳編
　　　題壁
命駕欲詣客欲去復遲遲事幸無甚急何用
劳驅馳家貧幸有酒亦略具鮮肥且復東窓
下高歌醉而嬉
　　　夜坐
萬籟殾乆寂三更霜已寒老人䄂手坐一氣
中自存自得此中趣不與児曹論但有老孟
光相對亦無言
　　　任仲微閲世亭
志士抱竒策常苦不得伸及其利害出倐已
亾其人今古同此恨愚智竟誰分哀哉老任
公英魄乆已淪惟餘亭下栢閲世盤深根紛
紛亢草木㡬變秋與春朝菌與蟪蛄盡死我
獨存任公不及見見其賢子孫請君利斯竒
仍復大其門
　　　感懐
枯樹桓司馬五栁陶徴君微木不足道所歎
此两人一理柴桑骨一為九錫臣荣辱俱已
矣芳穢萬世聞
　　　次韻題李援舫子
紫髯不復見故宫無入門元子亦寂寞一丘
弔遺魂興亾两夢幻今古一朝昏念當置是
事盡此舟中撙
　　　過孝感縣十里所望一土山下有漁
　　　舟呼之不来委舟負魚徑去不頋俄
　　　有一舟不待呼自拏舟直前取舟中
　　　美魚致之求價甚賤余倍與之值卒
　　　辭倍值而去余語之曰爾不待招而
　　　赴人之求仁也售不求厚價亷也子
　　　豈有道者乎兹椘境也昔有勸屈大
　　　夫以餔糟啜醴者豈非子耶為作一
　　　篇
有道隐屠釣仁亷非偶然傾筐出紫鱖揮手
謝青錢昔有離騷客名高椘國賢獨醒遭爾
笑吾幸醉終年
　　　夜思
江邉鸕鷀鳴栖我屋南樹夜深風霜寒呼鳴
自相語樹頭鴉翼動樹杪雁行度朦朧見江
山一一飜飛去
　　　嘲南商
两䄂全疋帛望知江淮客深藏計算苦好闘
意氣窄愁逄湯餅盌遇鮓論甕咋市南沽茅
柴歸店両顴赤
　　　種芭蕉
幽居玩芳物自種两芭蕉空山夜雨至滳滴
復䔥蕭凉葉泛朝露芳心展夕颷東堂日虚
静秀色慰無聊
　　　一日復一日
一日復一日炎凉行一周異郷猶在望白髪
乆生頭且㸔尋撞枝休懐失馬憂天公有至
信萬古一春秋
　　　大雨十日不止五月十八日晚始霽
昊穹忽悔禍滛雨霽今夕峯嶺紓紫翠雲天
䴡金碧深蛙鳴逺注凉葉墜餘滳漏屋百不
憂宵眠始安席
　　　天運
天運不暫止何啻過隙駒向来簷間日忽已
墙東隅樂者苦其疾憂者怨其紓由来盛與
衰變㓕皆湏臾
張右史文集卷第十八
張右史文集卷第十九
　古詩
　　　喜雨四首
隂陽不暫駐今夕已秋風晨興綿絲冷歲月
驚衰翁朝烟㸑薪􁉡小甲蔬畦空且復一杯
酒吾生不終窮
手種五色蕉意待聼秋雨南風扇旱日破葉
萎不舉霶𩃱未終夕緑潤遽如許秀色入書
幃已覺青鸞舞
墙東有高樹夏葉圎緑綺西風纔一夕䔥颯
遽如此寒螿號其顛蟋蟀曉未已群動催流
光榮華難乆恃
隙地秋日曉寂無鄰里音惟有草根䖝風前
咽復吟悲歌者誰子徂年驚苦心青燈夜齋
静微温生薄衾
　　　東園
荒園何所有落葉與衰叢含芳未肯吐惟有
木芙蓉黄菊如佳人緑蕚包金茸併隨重陽
酒娱此憔悴翁
　　　十二月二十六日旦聞東堂啄木殾
　　　忽記作福昌尉時在山間環舍多老
　　　木臘後春𥘉此鳥猶多殾態不一今
　　　琵琶筝中所效既不類又百不得一
　　　二云福昌河南属邑
睡𧺫聞啄木忽憶福昌春官舍題詩壁如今
經㡬人猶能老耽酒依舊拙謀身尚想蘭宫
格東風清洛濵
　　　三伏暑甚七月八日立秋是日風作
　　　凉爽炎酷頓消老病欣然命酒成二
　　　詩
西風吹淡白窓户含凄清炎凉一朝變徂暑
逝不停山堂曉瀟洒病叟巾褐輕平時干雲
樹芳葉亦復零
苦熱逄三秋西風颯然𧺫金氣入草木傷夷
従此始盛極衰従之循環固其理老翁復何
事新凉欣酒美
　　　􁆾梅花𢾗枝揷小瓶中輙𢾗日不謝
　　　吟玩不足形為小詩
踈梅揷書瓶潔白滋媚好微香悠然𧺫鼻觀
黙自了秀色定可憐仙姿寕觧老禅翁心土
木對此成魔惱
　　　所居堂後北籬下獲二蛇一小色赤
　　　長二尺許一大色黒長七尺圍四五
　　　寸尾可貫百錢盡放之
二物穴我居歲月亦已老一朝雙擒獲蜿蜿
出幽草安行免噬齧敢望吐珠報巳月不殺
虵昔賢有遺告
　　　獨逰東園
清曉歩東園獨逰淡無侶菰蒲緑已深鵝戲
春塘雨取酒就花傾隔林邀客語歸来興未
䦨睡𧺫春庭午
　　　小雨效韋體
午景蔽浮雲芳林散清雨虚窓度遥吹稍覺
青葉舉殘𬞞知夏餘隕葉兆秋序幽獨無徃
来烹茶誰晤語
　　　京師阻雨二首
深泥漫漫汚后土長安閉門三日雨頑雲不
動風伯愁飛電更相雷師怒陽烏力弱不自
持天漏已寛無石𥙷麥蛾禾耳不足憂當念
為魚救無禹
大雨三日泥三尺駿馬高車行不得我有蹇
驢安敢騎閉户高眠朝至夕誰家高堂半夜
秋軟綺輕紈換絺綌朱門樂事無時無爾自
賤貧空太息
　　　應龍(海明胊山有龍/潭人傳有龍)
應龍未遇風雲𧺫仰活泥沙𢾗尺水彼能坐
致千里澤可憐一掬何難致時哉未遇可奈
何一掬雖微安敢易誰能寄語潭中魚相聚
湏臾莫相忘
　　　田家三首
野塘積水緑可染舍南新栁齊如剪去冬雪
好麥穗長今日雨晴𥘉擇繭東家饋黍西舍
迎連臂踏歌村市晚婦騎夫荷児扶翁月出
橋南歸路逺
社南村酒白如餳鄰翁宰牛鄰媪烹挿花野
婦抱児至曵杖老翁扶背行淋漓醉飽不知
夜祼股掣肘時讙争去年百金易斗粟豐歲
一飲君無輕
新見鵲衘庭樹枝黄口出巢今已飛粟留啄
椹桑葉老科斗出畦新稲齊田家苦作候時
莭汲汲未免寒與飢去来暴取獨何者請視
七月豳人詩
　　　海州道中二首
孤舟夜行秋水廣秋風滿帆不摇槳荒田寂
寂無人殾水邉跳魚飜水響河邉守罾茅作
屋罾頭月明人夜宿船中客覺天未明誰家
鞭牛登隴殾
秋野蒼蒼秋日黄黄蒿滿田蒼耳長草䖝吚
吚鳴復咽一秋雨多水滿轍渡頭鳴春村􁦭
斜悠悠小蝶飛豆花逃屋無人草滿家纍纍
秋蔓懸寒瓜
　　　女几祠下
山邊白雲閒不掃山下松花龍甲光東風古
栢吹暖香廟前土馬荒春草朝霞為裳水為
珮守廟千年老龍在清風掃堂神暮還山頭
月出溪潺潺
　　　馬周
馬周未遇虯鬚公布衣落魄来新豐一樽獨
酌豈無意俗子不觧知英雄賢豪相逄自相
得一語君王見胷臆當時豈不為人言聾耳
安能為君側
　　　南山
南山鳯凰㕠翅垂口不妄食腹苦飢山前老
鳶飽腐䑕慿恃風日群㳺嬉俯身視鳯有驕
色鳯不汝較空嗟咨九韶一奏為君舉坐㸔
百鳥相隨飛
　　　福昌北秋日村行二首
秋野無人秋日白禾黍登塲秋索索豆田黄
時霜已多桑䖝食葉留空柯小蝶翩翩晚花
紫野鶉啄粟驚人𧺫洛陽西原君莫行秋光
䖏䖏傷人情
黄桑䔥蕭新雨晴田中日午村雞鳴塲頭九
月禾黍熟空原雉飛飽新榖棘籬䖝鳴村路
曲路邊古墳生野菊人稀田闊草茫茫洛陽
秋深能断腸
　　　歲暮歎三首
秋日苦短秋雲多北風䔥蕭洛水波長林撑
空葉餘柯鳴雁高飛去不息晚花悠悠能㡬
何洛陽經年客未去歲暮搔首空悲歌
寥寥野空禾黍荒北風日夜鳴空桑南山碧
天青不極渺渺洛水東流長山空水寒行客
少鴻㕍飛急天𥘉霜䔥蕭窮谷歲已晚嗟我
再𥙷冬衣裳
南山蒼蒼季秋月北風如刀青石裂山隂半
夜寒欲氷晚望高峰㸔新雪白衫少年臂鷹
去暮歸飲酒烹狐兎強弓一斛尚可弯更欲
射獵窮吾年
　　　一𤱔
一𤱔秋𬞞半成實灶突無烟已三日良人傭
車斃車下老婦抱子啼空室西風九月天已
寒飢腸不飽衣苦单我身為吏救無術坐視
啼泣空汎瀾
　　　洛水
洛水秋深碧如黛亂石縦横瀉鳴瀬清明見
底不留塵日射澄沙動璣貝南山秋風已䔥
瑟倒影上下迷空翠何當載酒縦扁舟一尺
鯉魚寒可鱠
　　　秋風三首
秋風䔥蕭洛川渡水碧沙寒飛白鷺波頭伐
木欲成梁落日樵蘇下山去山頭九月雪一
尺山民燃薪當𥜗袴石田收薄婦子飢歲晚
苦寒安可度
秋風䔥蕭吹野桑田家黍稷𥘉登塲雉肥兎
飽鷹隼健水落沙冷魚龍藏長淮烟波渺千
里悵望搔首山川長二年薇蕨苦不飽長安
裘馬多輝光
昏鴉歸栖暮天逈新月姢姢水中影秋殾索
索𧺫桑麻古道人歸烟火静公庭吏稀霜樹
老藥檻雨多幽菊盛山家生事飽諳知野果
村醪遣朝暝
　　　感春三首
我昨西来到昌谷主人致酒留我宿坐中少
耳美如玉高歌清懽春夜従還家病酒對殘
春東風落花吹滿屋出無與語歸閉門安得
萬里馳吾足
我昔東行花始開我自東歸花半摧萬紅辭
林􁂼風去坐見錦繍蒙蒼苔南山朝雲鳩逐
婦日暮微雨䔥蕭来一春晴明苦難得掩蔽
風日知誰哉
悠悠朝興暮還息官閒事少門無客空山多
隂春足雨飢馬䔥蕭空伏櫪文章工巧謀愈
踈顔鬂衰遲進無策繋身五斗爾自為何用
中宵空歎息
　　　又三首
亦知春歸不可留有情未忘寕免愁平田茫
茫芳草合清洛不断波悠悠傷心千里寄㕠
淚催老此生𥘉白頭問舍求田未成計青衫
手板對人羞
山民爲生最易足一身生計資山木負薪入
市得百錢歸守妻児烹斗粟山林未盡終不
憂衣食自樂他無求人生誰使爱功名萬慮
千思撓心腹
騎馬出門暮復歸生無所詣歸對誰妻児具
酒勸我飲児稚笑語傍嬉嬉人生如此亦可
樂安用軒冕生光輝九原可作欲誰與鹿門
龎叟真吾師
　　　去年
去年四月多風雨麥秀不實農夫苦今年麥
好風雨調萬口嗷嗷飢待哺何事今晨還衣
裌朝日無光寒慘切天工與物無怨尤安用
日與人爲仇
　　　訪曇上人有感
上人稀出入黄葉閉門深繋馬長林下逄僧
古殿隂相逄成底事乗興偶来尋静境亦何
有無言知祖心生平避浮俗與物苦差参脱
去猶未得塵埃嗟滯滛長廊秋日薄古木野
霜侵徙倚誰晤語獨歸還獨吟
張右史文集卷第十九
張右史文集卷第二十
　五言律詩
　　　従黄仲閔求友于泉
炎暑戦已定清秋當抗衡碧雲生雁思幽草
見蛩情㬠麥村墟静觀書枕簟清誰能酌玄
酒来破屈原醒(借/韵)
　　　清洛
清洛西風急遥知故國秋覉㳺成歲月踈放
合淹留地逈驚身老山高更旅愁登臨有詞
賦不减在􁉥州
　　　落日
落日西風急空山客獨驚夕雲寒不動秋水
暮多殾粟厭周人飯蓴思故國羹南飛有征
雁羡爾羽毛輕
　　　贈陳履常
劳苦陳夫子欣聞病肺蘇席門迂次𢾗僧米
乞時無㫖蓄親庖急青錢藥裹湏我腸方不
給何以縶君駒
　　　至安化驛先寄淮陽故人
䔥條安化驛􁑴客思悠哉積水連天濶青山
送客来踈籬風􁂼葉敗屋雨生苔寄語淮陽
舊人今放逐囬
　　　發崔橋
野麥平蕪隴官榆卧古津眠鷗沙上曉幽草
水邉春暖葉生浮緑風漪𧺫細鱗青新桑媪
筥茜静浣娘裙有客悲芳芷無人採白蘋可
憐千里目愁殺未歸人
　　　秋日
隕葉鳥不頋枯莖䖝暮吟野荒田已穫江暗
夕多隂夜語聞山雨無眠聼椘砧敝裘還𥙷
綻披拂動歸心
　　　次韻斯舉送岩桂新醸
叢桂仙君子小仙幽䖏芳(原本少/三字)鄙素漢殿
略塗黄有客憐衰病新醅許撇嘗併将塵外
物助我北窓凉
　　　發安州作
積雨陂塘秀南風蒿艾肥烏犍立横隴白鳥
下深畦雲木呌杜宇曉林啼竹雞平生􁑴㳺
興頼有濁醪携
　　　天慶觀三色檜(一本而具/栢檜三物)
聚䖏歲寒物生為千歲身柯條雖日異臭味
本相親商季諸公子茅家賢弟昆分驅衆彭
悪各共一清真竽籟風中合鱗鰭雨後伸高
枝如借便輕舉豈無人(太清宫有升天檜傳/記諸真輕舉者多升)
(樹)
　　　都梁亭下
金塔青㝠上孤城蒼莾中淺山寒帯水旱日
白吹風人事劇翻手生涯真轉蓬高眠待春
漲鮭菜伴南公
　　　歲暮獨酌書事春懐眺永寕
天涯催晚歲殘律去如犇入夜北風悪多隂
寒日昏野吹餘燒燼溪落舊沙痕霜重飢鷹
疾田空宿㕍喧山明千筍直雲積萬营屯足
雨耕犂早豐年柿栗繁地平秦接席土断洛
開門白首三年客黄桑𢾗𤱔村懶梳悲髪短
不寐守爐温折骨披殘枿蒼龍卧老根晚篁
猶竚思幽蕋助銷魂慷慨㕠龍劍飄零一酒
樽琳琅思秀色環珮想清言獨語㸔明燭空
庭月出軒
　　　二月三日􁑾舟徐城戲呈戚郎
自嗟為客乆覉旅過淮時雪野挑𬞞痩霜天
暖酒遲流年下坡轂萬事一枰棊異日懐陳
迹孤舟近古祠
　　　重到臨淮壽聖院
陳迹不可訪舊㳺三十年相逄非故物大半
已沉泉世界揚塵海浮生不繋船老人無固
必醉即揜􁨁眠
　　　舟中曉思
樹色未啼鳥槳聲𥘉度航客燈青映壁城角
冷吹霜颻泊年来甚覉㳺情昜傷年豐清潁
尾吾計亦荖良
　　　将至漢川夜泊
水翼飛栖定連樯宿暝烟葦風驚客梦江月
伴人眠多病閒偏樂苦吟愁易牽漁郎爾何
恨終夕獨鳴舷
　　　酬同年徐正夫司户時公欲卜築嵩
　　　洛間
少别老相見無言空惘然功名属多病詩酒
樂衰年釡厭顔公粥嚢湏趙一錢歸装何日
辦嵩少好林泉
　　　何䖏春深好二首
何䖏春深好春深老宿家茶爐寒宿火佛案
曉添花壊宅無妖火通途有寳車院深人不
到幡影逐風邪
何䖏春深好春深居士家荒園㡬畦菜環堵
𢾗枝花自蠟登山屐好驅下澤車時時客問
字醉㡌任傾斜
　　　次韻寄趙伯堅二首
西湖望中潭能有㡬多程問訊懶不講篇章
来逾清為邦循舊政把酒憶交情祝子過新
歲春風入帝城
相思何䖏望月閣對南堂念子猶記我懐君
時舉觴可能思􁋩好端是種花忙閒説河陽
政佳哉副所望
　　　陋屋
陋屋秋霖後荒城落葉中壊墙朝揷菌幽草
晝聞蛩豈是不浪出直縁無奈慵何劳求季
主吾自了窮通
　　　道旁花
長夏百草秀道旁多野花無名自紅紫有意
占年華灼灼照流水斑斑上古槎中原何日
掃将爾付泥沙
　　　寺西閒歩
閭里静無事野塘春水生好風時獨立芳草
共閒行閠月遲春候輕隂㺯晚晴鄰炊烟火
動下舍晚雞鳴
　　　已醒
已醒厭厭醉将開灼灼紅年年到春日忽忽
遇東風暇日如年永悶愁似酒濃時能将醉
眼天際送飛鴻
　　　賦得瀑布
浩浩自太古洋洋灌百川深将一源潤首出
萬峰嶺晴浴岱宗日香通華嶽蓮應有真仙
子揮榜上青天
　　　今早将飲酒聞鶯有感
蕭條古蘭若春日等閒斜唧唧𥘉聞燕忽忽
又過花舊逰都似夢到䖏即為家把酒聼鶯
䖏覉懐感歲華
　　　破幌
破幌一點白卧知千里明低窓通雪氣喬木
尚風殾傳警軍城静鳴鐘𣑽刹清高眠尋断
夢鄰樹已烏驚
　　　食笋
荒林春足雨新笋迸龍雛鄰叟勤致饋老人
欣付厨朝飡甘飽美放筯為嗟吁惜取葛陂
杖猶堪代我駒
　　　夜意
每見青桐落常虞白髪侵傷心惟片月不睡
更清砧蟋蟀秋殾早銀河夜色深﨑嶇無限
意蕭索一塲吟
　　　秋雨
堦下梧桐樹芳菲亦已休歲時驚病客風雨
送清秋栖鳥歸何晚鳴䖝響漸收䔥蕭寒色
暮吹作夜深愁
　　　秦兵部書堂
丈人憐我厚許與過常情身世已迂濶功名
何敢争笑談忘晚軰樽爼罄生平欲􁜤臨渇
地従公老此生
　　　夜吟
簾􁂼凉侵户窓虚月過帷高桐清露􁉡深栁
夜蝉嘶㫁續銀河轉歌斜斗柄移風来高葉
報伏近候䖝知陶令尊無酒潘生鬂有絲将
何慰愁寂倚杖獨題詩
　　　晚卧
日落煩暑退秋晴河漢明微雲映天白纎月
過林清獨卧誰晤語幽懐殊未平䔥蕭夜深
冷皓露滿前楹
　　　􁂼簾
􁂼簾新月上林影散微茫庭草鳴䖝近風燈
秋幌凉長年唯有病晚歲苦多傷身世竟何
就吾将問蜀荘
　　　八月三日舟行自蔡河赴臨淮
曠野天垂地川晴水見沙河回迷向背㟁断
忽桑麻水濶時浮鷺陂寒乍集鵶年饑田濩
落歲晚客悲嗟新月排雲水西風送日斜孤
舟何䖏宿故國已天涯
　　　日落
日落長雲暗風悲古㟁秋渚鷗􁦭避客野蝶
戲隨舟踈拙資微禄飄零厭逺㳺若無尊裏
酒何物與消愁
　　　舟行即事二首
古㟁生微靄空林卧夕陽霞輝明野色天影
戦波光集鳥村墟暗鳴䖝禾黍荒秋高孤月
静天末巧雲長沙晚横歸艇川晴列去檣登
臨自多感何必寄他郷
去去路日逺行行歲向深晚田荒更濶秋野
曉多隂㟁蓼飛寒蝶汀沙戲水禽迎風蘆顫
葉眩日棗裝林早蟹肥堪薦村醪濁可斟不
劳頻悵望䖏䖏有鳴砧
　　　和栁郎中山谷寺翠光亭長韵
山深疑路断古寺忽開門喬木風霜急荒崕
雲雨痕朝霞明翠靄秋雨濯嵐昏幽鳥不避
客閒雲時入軒重蘿深更緑碧澗淺無渾寶
地黄金布飛泉白玉噴庭閒卧馴鹿果熟引
王孫禅静石為室客迷桃滿園每悲塵世幻
方信𣑽王尊野實飢堪薦陽崖冬自温便當
安寂寞何事走歊煩清𣑽晨齋啟高松夜枕
喧逄人休問道得竟已忘言直指曹溪路劳
将貝葉翻功名嘆不偶歲月去如犇乆分踈
軒冕寕辭友玃猿従容岩客話麄糲野僧飱
即是平生樂心期何日論
　　　冬日三首
昨夜新霜落淮南十月𥘉寒雲風後白高木
雨来踈功業嗟謀拙星霜逼　餘子雲真拙
者寂寞為玄書
汴水日夜淺天寒霜野寛拂衣秋葉亂衝面
北風寒不作歸山計空悲走馬鞍濟時吾力
薄俛仰一悲嘆
孤冷不成寐𧺫坐聼雞號楼閉更籌静天寒
星斗高䔥條陶令酒清怨椘臣騷凛凛悲秋
意何湏待二毛
　　　青陽驛會劉伯殾夜話
犇走􁑴塵埃相逄顔暫開語闌燈燼改飲散
月華来行役風霜苦流年歲月催我愚甘自
分惆悵子多才
　　　斜日二首
斜日歸殘暑秋容淡太虚閒雲工變昜片月
自清孤淹泊年華老凄凉歲事餘時違自樸
拙興懶日蕭踈阮藉慵耽酒文園病著書簮
纓非草野江海得樵漁
伏盡金纔壮天高火欲流病悰抛酷暑詩興
得高秋晝静塵埃少宵凉河漢浮清傷桐葉
膩爽奪蕙蘭柔晚歲寒将屇群芳葉不收幽
人多感慨啼頬助騷愁病懶非高卧踈迂却
自由功名與世事擺落醉郷逰
　　　秋懐次韻眺應之三首
木落晚風急宵凉侵暑衣有期惟向老無計
未成歸只益顛毛脱還従髀骨肥感時仍弔
古囬首意多違
衰鬂不堪洗病軀先覺隂天寒白日短歲暮
亂山深薄酒醒無力危弦奏不禁謀身老逾
拙三聼洛陽砧
清秋萬里興力疾上高䑓歲熟雉兎飽風高
榆桞摧晚篁元自緑幽菊為誰開寂寞無人
問郷書乆不来
張右史文集卷第二十
張右史文集卷第二十一
　五言律詩
　　　之天長會宿僧院
蕭條林下寺客至觧塵鞍雨過月逾白夜深
秋向寒老僧無俗累爱客故盤桓何人夜相
對古松青䦨干
　　　宿銅陵
山色日已逺問人歸路長碧天凉夜濶秋物
雨餘荒人静路傍寺鳥啼林下房銅陵竟何
就空死漢吴王
　　　漣水
孤舟逆水上野静聞水殾鷗飛不逺水寒浪
濺霜翎夜氣㟁兼木夕光潭照星長吟㺯㕠
槳知有睡龍驚
　　　夜書
黯黯夜烟青寥寥秋漢逈海月出天高霜雲
泊天静鶴鳴知露寒樹影當軒正幽客獨未
眠
　　　索莫
索莫歸未得閒雲還滿空愁吟對寒月不睡
到晨鐘衣喜𥘉冬寄書憐手自封何當聼夜
雪暖酒夜爐紅
　　　上方僧
不下上方地夜禅心慮真三更風雪暗一點
佛龕燈持鉢呪潭水鬼神拳跪聼(原本/缺)
　　　冬夜
山静寒雲薄天空孤月明霜桐占堦影風葉
繞廊殾經濟心難就蹉跎歲屡更冥鴻本清
逺何事亦宵征
　　　和得故人書
来書纔一𥿄離别意何長應為相思苦還能
細作行水浮新恨濶花想舊容芳欲問人何
䖏青楼在帝郷
　　　和西齋
山色共開鏡溪北照掩扉暗䖝先夜響萎葉
近秋飛灌壠晴𬞞出閒籠暮鶴歸鳴琴坐朗
月輕露點秋衣
　　　和北寺
寺倚蒼崖古僧閒晝掩扉曉雲辭嶺去夕鳥
占林歸悟理觀旛動臨風想錫飛寄懐玄觀
外更覺此生㣲
　　　食薇
歲窮隂不觧短日過墙微幽鳥穿林小寒烏
啄樹飢氷霜崖嶺壮烟火井閭稀老拙安閒
僻無心厭食薇
　　　春寒
客舍逄桃李清尊聊自懽夢中經夜雨醉裏
度春寒草色逺還緑鳥殾晴更繁預期多病
眼花發更辭㸔
　　　遣悶
為問庭前鹊歸期何太遲舊傳能報喜東去
是何時黄葉西風急幽花白露滋朝朝清洛
水坎坎只東馳
　　　歲暮書事十二首
歲晏北風疾山空萬谷號木枯隨意折鴻断
不成高深屋支蓬户温爐暖緼𫀆老夫原不
寐鳴竹鼓䔥騷
清洛魚梁淺霜鱗素鯽肥供厨調鼎快充腹
此羹稀老去只便飽年来甘息機寒江鱸鱠
美悵望未成歸
風􁂼塵沙白雲垂雪意凝夜山時呌虎晚市
早收燈園栗炮還美村醪醉不能三年官况
味真是冷于氷
牛羊己歸去殘照滿山陂霜雁田中静風鳶
木杪悲川原今自若龍虎昔交馳丘隴耕桑
盡千年不復知
原廟依崗𧺫傳聞世祖营南陽無雊雉熊耳
合投兵霜日蓬原路天風栢殿殾山川英氣
在不負昔聞名
北風吹馬疾石徑上危基野爼飽貆脯山罏
煮橡麋寒耕𫾣凍石獵火上風枝留滯親麋
鹿多慙髪欲絲
壮心常許國平日討論兵天地身将老山河
意欲驚病多縁痛飲吟苦更傷情斗酒新豐
市何人問馬生
自昔周人俗貪庸巧治生千金不冠帶一飲
𧺫紛争佩犢攻攘臂通書爲姓名二南分陕
化寂寞乆無殾
千載傷頑俗遺風耿未忘陳荒兵撃鼓魏𥚹
女縫裳逺客防猜嫉官居偹㓂攘妻児怪多
喜清洛有歸艎
陳葉不肯墮凍醪凝未融寒林晴有影霜日
冷無風許國片心壮劳生㕠鬂蓬功名　愚
智萬事古今同
日落擎明燭一杯千里心驕児驚醉舞山僕
怪悲吟谷冷水流急天昏雲𧺫隂三更何䖏
雁急急尚哀音
雲去暮天逈雁飛寒夜長姮娥守孤月青女
恨連霜不寐㸔銀燭長吟送羽觴山爐與石
鼎伴我老他郷
　　　次韻和王彦昭九日湖園會飲
故人憐寂寞九日共登臨天地客行逺山河
秋已深狂来能醉舞興罷獨悲吟莫恠凄凉
甚多憂損壮心
　　　暮春三首
還将多病眼冉冉對殘春啼鳥日求侣晚花
如向人物情懶着竟杯酒最関身亦有功名
志吾生付大鈞
應接非吾事深幽興有餘筍深鳴鳥下花薄
午風踈草淺見飛雉溪清生細魚端居亦多
趣不用席門車
紅點蔷薇架緑深桃李蹊語鶯知果熟忙燕
聚新泥莭物有常態覊㳺無定栖寕湏説鵬
鷃物理固應齊
　　　題譙東魏武帝廟
草昧群龍闘英雄接上㳺呉卑青盖伏蜀陋
葆車留挟漢臨諸夏中原半九州人驚吕布
縳誰信本𥘉憂天作西南限時方割據秋力
終囬赤壁功止覇諸侯暦𢾗知歸禹乾坤正
造周事啇完夙志傳子豈人謀銅雀佳人恨
西陵拱木愁千年故郷廟歌舞薦牢羞
　　　過衛真太清宫追懐　章聖皇帝逰
　　　幸之盛小臣斐然成詠
鳯暦開三葉中原正偃兵端居思道妙順動
展精神函谷傳經後渦陽舊宅清龍蟠泉不
竭丹飬檜長生鸞鶴迎黄屋烟霞避翠旌琳
瑯千珮玉貔虎萬屯營邃殿仙容􁃽靈庭盛
禮行書留河上語碑勒大夫銘歌罷秋風晚
弓遺藥鼎成句陳嚴舊寝輦道接新耕日落
重楼影天寒暮鳥殾異時懐徃事千古有餘
情
　　　宿東魯父居二首
夕陽低欲盡春淺色䔥然暝色催歸牧炊烟
向晚樵踈星臨水際逺火隔村橋黯黯柴門
夜栖鴉對寂寥
郡國何時極覉愁觸䖏生望隨天不盡春共
野兼平烟樹淮南濶漁塩椘俗輕飄零五年
别歎息鬂毛更
　　　淮上夜風
縣郭𥘉傳柝船窓已閉􁨁星低春野路月淡
夜淮風烟水東南濶漁塩呉椘同乆逰諳里
社賖酒問鄰翁
　　　春望
鳥去暗雲外㠶歸芳草邉平淮分野緑春樹
接低天殘枿寒餘燒新青雨後田年来千里
目容昜淚㕠懸
　　　村晚
深塢繁花䴡晴田細􁦭分孤舟春水路芳草
夕陽村暗雀投􁐺静昏鴉集樹喧牛羊自歸
去燈火掩衡門
　　　夜意
荒城轉五更北斗向誰傾穴闘時争齒林棲
或自驚老来神慮淡睡足骨毛輕石磬催僧
粥低窓枕畔鳴
　　　春望
暖日晴薰草清淮濶浸天地卑連逺水城廢
入春田目極風燈外愁懸淚臉邉人生苦多
感花栁自年年
　　　同七兄及崧上人自墳庒還寺
和風快人意㟁幘晚衿凉日落野痕碧月生
淮際光論詩得靈運静語属支郎不是躭閒
散従来懶性長
　　　蔡河漲二首
長河秋雨漲極目漫難分潢潦雖無日亀魚
恐有神天寛垂鍳影風細𧺫龍鱗老去扁舟
興臨流欲問津
渾渾雖未已浩浩竟東歸濶䖏長天近澄邉
一鳥飛西風踈葦亂斜日逺村㣲淹泊従吾
道扁舟伴釣磯
　　　𥘉秋對雨
閉户理殘編踈慵得自便朝凉清病思秋雨
對高眠屋冷深藏燕槐踈􁉡抱蝉所忻堂下
菊芳意已鮮鮮
　　　泊長平晚望
川稳夷猶棹春歸杳靄天翠深交岸樹緑逺
望川田漁酒𢾗家市㠶樯何䖏船登臨一囬
首無恨亦依然
　　　發長平
歸牛川上渡去翼望中迷野水侵官道春蕪
没断堤川平㕠槳上天濶一㠶西無酒消覉
恨詩成獨自題
　　　離建雄塗中
逺水悠悠静孤樯裊裊遲草深春已後麥秀
日長時聚語條桑婦行歌拾穗児年豐隨䖏
樂飄泊我何為
　　　夏日十二首
過雨芰荷亂繁隂竹樹多雛殾知鳥哺萍動
見魚過細􁦭饒苔蘚隂墙引薜蘿角巾従倒
側踈懶欲如何
蚓壌排晴圃蝸蜒印雨堦花鬚嬌帯粉樹角
老封苔問字病多忘過隣慵却囬晚凉還盥
􁆽對竹引清杯
山雨晴来暑溪雲暗復興林塘隂不觧巾几
潤還蒸書帙慵披蠧盤飡厭撲蝇老来疲薾
甚多病日侵陵
朝雨来還宻村墟一望間逺殾唯野竹潤色
但青山書史供高卧莓苔即閉関䔥蕭覺秋
興飄颯近衰顔
細􁦭依原僻茒蓬四五家山田来雉兎溪雨
熟桑麻竹籠辰收果茒庵夜守瓜頗知農事
樂彼此問生涯
飬拙貪無事深幽樂更真簷巢偷哺子樹啄
巧藏身窃果鶯知主移居蟻過鄰老夫朝食
美荐爼有溪鱗
謝守常搜句陶潜亦效官傍溪分水細過巘
得天寛布種随𬞞隴尋香到藥欄野装児稚
笑䋲屨鹿衣冠
乆與山川約那無風月情經营原濶略踈放
自平生山友招相見郷書向逺征殷勤語歸
計貧苦病難成
種藥幽人事還披本草經出山抛舊翠過雨
有深青術受壺中秘方傳肘後靈不辭勤服
餌為變髪星
陶令抛官昜龎公去隐深由来浮世事可見
昔人心卜築閒多思奔馳病不禁簷楹来燕
雀鸞鶴自山林
蛩怨青莎老萤飛秋水深庭除延夜色砧杵
發秋心雄劍鳴𥘉匣寒衣𥙷硬針老来詞賦
懶従使二毛侵
夜色川原合秋殾草木催星辰隨地濶河漢
寫山来栖鶴凉先警飢烏夕未廽高楼對斜
月鳴笛正清哀
　　　宿故濟陽城
夜寂䔥條寺天寒老病身空村唯有雪逺道
更無人不寐依爐火多愁賴酒醇遥思㕠鳯
闕雨露已先春
　　　早秋感懐二首(内附七/言一首)
永日付悠悠年華逰不留風殾送殘暑雲色
淡新秋吾道倘有待窮通寕遽憂朝来望清
潁一雁下汀洲
一行為吏百事廢幸此村州終日閒莫疑虎
兕率曠野正見虎豹守天閑櫳簾晝静燕已
去陂澤風高雁欲還老見功名真戲事惱人
何若鬂毛斑
　　　庚辰臘八日大雪二首
平生臘八日借鉢受齋糜客路歲将晚旅庖
晨不炊持杯従破律遣興自吟詩何日依禅
宿鐘魚自有時
東州逄臘雪却憶竟陵梅客路人自逺天涯
雁欲囬遥憐􁐺外白還點砌邉苔又是無人
頋誰知照酒杯
　　　蒙㤙除奉常有感
平生秉周禮投老奉龍旂斥逐偶不死歸来
敢恨遲門䦨走賔客行李飾妻児又踏長安
道多慚鬂有絲
　　　雜詩
獨居無興徃况此隂雨天𧺫来復何有詩書
散我前偃卧一榻上讀書疲未眠經綸負宿
志跌蕩窮吾年
　　　冬日雜興六首
小園晴自掃曝日坐前軒野䑕穿山葉寒烏
啄草根短籬籓隙地别􁦭入孤村幽趣供岑
寂淹留不復論
水落橋痕在沙乾㟁草枯霜餘槐老壮風際
竹清踈啄木高逾響鶺鴒飛且呼二年親友
絶唯有對禽魚
池舘留餘雪西山照夕曛臘催梅蕋近春向
鳥詩新愁思仍當病風光欲近人年年桃李
樹相對只傷神
空山身欲老徂歲臘還来愁怯年年栁傷心
䖏䖏梅緑𬞞桃甲短紅蠟點花開氷雪如何
有東風日夜囬
南壁蒼崖壮窮冬井落閒風聲先老樹日色
避諸山落雁飢相向啼烏夕自還㣲微寒月
影蓬户已深関
撃柝山城閉踈燈野店扃疾風鳴夜谷晴水
動浮星霜翼歸何晚鄰機織未停短歌時自
和愁絶更誰聼
　　　建平途次
野橋田徑滑官路桞條新流水伴䴡日野花
留晚春點空知去翼衝緑有歸人自笑諳岐
路無劳更問津
　　　白沙阻風
春江風昜悪故作客行難晴日開野色朝寒
醒醉顔歸人出断㟁去翼復前山淹泊無誰
語村翁亦徃還
張右史文集卷二十一
張右史文集卷第二十二
　七言律詩
　　　出都有感
来時雪盡花𥘉發歸去栁隂蝉亂鳴四序風
光半為客百年颻泊一浮名春来多病思高
卧老去違時畏後生若有黄精換華髪敢隨
車馬到高城
　　　贈别何道士
踈散多違乆自知形骸况復病先衰全身幸
免誅三獻避世何劳賦五噫聞説永嘉饒水
石便思㠶　向天涯却嗟病翮傷摧甚孤鶴
高飛不得隨
　　　北橋送客
橋上垂楊繋馬嘶橋頭船尾挿細旗船来船
去知多少橋北橋南長别離亭上㡬傾行客
酒逰人自唱少年辭百年囬首皆陳迹浮世
飄零亦可悲
　　　九日獨逰懐故人
故人分散在天涯九日登臨獨嘆嗟人世光
隂催日日郷閭時莭自家家風烟滿眼臨秋
盡鼓角荒城送日斜取醉慿誰正烏㡌遣愁
猶強揷黄花
　　　夜
木落風高砧杵傷孤城更漏入秋長寒生踈
牖人無夢月過中庭樹有霜報落梧桐猶隕
葉知時蟋蟀觧親牀年年多病渾無寐静對
楞嚴一炷香
　　　早春
輝輝暖日弄㳺絲風軟晴雲緩緩飛殘雪暗
隨氷筍滳新春偷向桞梢歸可憐鬂髪蹉跎
老毎惜梅花取次稀何事都城輕薄子買懽
酤酒試春衣
　　　上元日　駕囘登楼二首
紫霧氛霏閶闔開團團明月上天来香車百
両天街晚清蹕一殾仙仗囬燈隔画簾時閃
鑠風穿高幕故徘徊太平日乆多閒暇簮笏
従容侍燕杯
長街十二逺相通閶闔峩峩彩霧紅天白華
燈交皓月楼寒朱幕蕩春風車頭笑語歸時
醉城下傳呼夜向中自古長安多樂事周南
留滯意何窮(子方/寓陳)
　　　探春有感二首
出城但恠風光老草色蒼茫栁色深烟樹逺
浮春縹緲風光不動日隂沉芳郊未厭萦紆
入美酒何妨取次斟羸馬青衫亦何事一生
空負野人心
栁蕚蒙茸待放綿櫻桃新葉大如錢深春冷
落花殘後寒食朦朧月淡天獨坐毎将詩作
伴遣愁安得酒如泉傷心千里休凝望城外
東風草滿船
　　　暇日同孫畢二同舍㳺李氏園亭
蕩蕩東風散客心出門驅馬問園林花房待
煖徐徐放栁色隨春旋旋深城郭逺来無俗
客松篁深䖏有幽禽王公留壁題詩句應許
騷人盡日吟
　　　暮春
夜雨輕寒拂曉晴牡丹開盡過清明庭前落
絮誰家栁葉裏新殾是䖏鶯白髪生来如有
信青春歸去更無情便當種秫長成酒逺學
陶潜過此生
　　　秋興
薄雲閉日晚悠悠􁐺雨蕭蕭急未收佳樹已
彫今歲葉西風還是去年秋蹉跎不奈時驚
客牢落唯慿酒散愁多病支離欣得睡晚来
凉氣滿衾禂
　　　秋雨二首
急雨凄風未肯晴墙隂先報侯䖝鳴掃除暑
氣驅三伏催促秋殾向五更美酒若能斟靖
莭二毛偏觧著潘生醉来真有無窮意老去
何劳浪自驚
陋巷柴門揜寂寥一窓風雨晚䔥蕭清秋漸
冷尤宜懶閒日苦長無䖏消烏几青笻扶病
弱素琴黄卷伴逍遥交朋南北音書隔雖有
芳尊誰可招
　　　壽陽楼下泊舟有感
夀陽楼下清淮水㠶去㠶来何日休浮世十
年多少事風烟依舊别離愁楼頭夜静行人
絶楼下影斜淮月秋不道孤吟不能寐一殾
羌笛怨誰
　　　和栁郎中舒州潜菴二首
浪走塵埃竟未甘仙郎六十制潜菴門前山
色雲侵坐峰下秋光水滿潭野鶴避人巢古
木清猿乗月嘨寒岩従今不作軒裳客多買
烟霞未是貪
蒼顔華髪未能甘欲孳長年先創菴坐乆烟
嵐開翠壁夢囬雲雨𧺫寒潭松風夜掃鳴琴
榻溪溜晴分種藥岩不是仙翁有仙骨幽竒
争許世人貪
　　　将至壽州𥘉見淮山二首
浩蕩平波欲接天天光波色逺相連風鳴两
槳𥘉離浦岸轉青山忽對船澤國秋高添氣
象人家南去好風烟歩兵何必江東走自有
鱸魚不值錢
晚繋孤舟古㟁隈蒹葭風定渚鷗囬山兼野
色蒼茫去月向淮心晃蕩来秋色觧将愁並
至年華偏與客相催青衫手板徒劳爾富貴
功名安在哉
　　　晚發壽春浮橋望壽陽楼懐古
烟水蒼茫古㟁高危楼縹緲枕波濤山圍粉
堞青屏合橋跨長淮百艦牢争戦百年空故
國登臨行客嘆前朝青旗試問誰家酒風雨
蒹葭晚渡遥
　　　夜泊
逺雁𥘉歸楓葉乾孤舟晚繋岸邉灘淮殾夜
静凌風壮月色秋深照客寒踈拙功名甘濶
略飄零蹤跡但悲嘆不関酒薄難成醉自是
年来少所歡
　　　将别普濟二首
老松踈竹寺門幽九月輕寒襲客裘漠漠淮
烟天際晚䔥蕭山雨坐中秋風前紅葉知時
落籬下黄花對客愁為語老僧無我笑此生
終待老林丘
孤城淮北晚鐘殘落日橋邉送客鞍物外楼
䑓秋更豁山深松竹晚多寒窓風細細侵衣
冷􁐺雨䔥蕭到夜䦨佳境欲留嗟不可塵埃
蹤跡但悲嘆
　　　發泗州
萬艘獵獵戦風桅我亦孤舟别㟁隈漠漠曉
雲生禾末䔥蕭飛雨送㠶開消磨歲月書千
卷零落江湖酒一杯因病得州真漫爾功名
于我亦悠哉
　　　病中得眺應之秋懐詩
西風堂下飛黄葉病卧空牀白日高疲薾扶
行孤竹杖䔥條隐几两霜毛散花有客談真
實燒藥無人過寂寥怪得晚来頭目快新詩
秋興苦飄飄
　　　夏日雜興四首
隔墙泉下是東溪細溜涓涓入我池一部笙
簫寒竹響百年風雨古槐姿果懸幽檻朱𥘉
熟蔓度空墙翠欲垂野趣轉深身愈老故應
寂寞畏人知
無地従容觧鬰陶寄懐林野散塵劳含風槐
栁参天合足雨桑麻映露高五斗得官迷簿
領一㕓何䖏􁜤蓬蒿致身富貴湏年少頋我
衰遲已二毛
墙下溪流清且長夹溪喬木雨蒼蒼裊風翠
果擎枝重照水圎荷舞葉凉蝸殻已枯黏粉
壁燕泥時落汚書牀南山野客閒相過贈我
能携藥滿筐
𬞞圃茅齋三𤱔餘溪光山影動浮虚病妻老
去唯尋藥稚子年来觧爱書中散無堪心放
蕩馮唐已老興䔥踈全真飬素安吾分敢謂
軒裳不我如
　　　清明日卧病
鶯花零亂清明日巾褐䔥條老病翁烏鼎相
親勤煑藥素屏深坐怯當風爱花未免呼児
􁆾畏雨還成對客慵自嘆年来怨青鏡衰顔
改盡少年紅
　　　水南春望
洛㟁東風送馬行橋横落日半川明天連觀
閣雲垂地春入山河秀滿城老去颻萍甘屏
跡興来懐古未忘情短歌一曲聊囬首不待
悲秋白髪生
　　　春日遣興
洛陽自古帝王都百戦􁉥榛只故墟零亂園
林遺物在嬉㳺人物古風餘草迷公子障泥
錦花近佳人油璧車漂泊強隨逰客轡不辭
塵土汚衣𥚑
　　　送楊𥙷之赴鄂州支使
相逄顧我尚童児二十年来鬂有絲涕淚两
家同患難光隂一半属分離扁舟又作江湖
别千里長懸夢寐思何日粗酬身世了卜隣
耕釣老追隨
　　　送楊念行監簿侍行赴鄂渚
椘天南去水冥冥鄂渚悠悠到㡬程京洛信
稀千里隔江湖春盡一㠶輕莫辭送别青春
滿會是相逄白髪生飽讀詩書取卿相不應
如我老無成
　　　送三姊之鄂州
兄弟分飛各一方老来分𬒮苦多傷两行别
淚江湖逺五月征車岐路長休嗟伯鸞甘寂
寞所欣楊惲好文章(克一甥/苦為詩)北歸會有相逄
地只恐塵埃髪昜蒼
　　　正月六日
楊栁梢頭臘雪消東風猶著晚寒驕新年花
栁傳芳信去臘星霜變斗杓来共春烟情冉
冉洒隨踈雨淚䔥蕭蛾眉一閉年華改縦有
遺魂可得招
　　　逰李氏園
堂下新年見草芽驚心強𧺫探年華桞呈雪
後青蒼幹梅破風前一雨花綽約風光新物
態栽培園沼好生涯奔馳世路吾何有一到
林塘一嘆嗟
　　　寄荣子雍
蒼茫臘雪欲成泥又見東風上栁枝萬事過
前渾是夢百年投老只添悲功名末路收常
晚莭物驚心空自知千里故人猶念我書来
辛苦話相思
　　　題朱氏園
東風邀客入芳菲夹徑吹香李萬枝啼鳥逺
聞知畫静好花相續得春遲連墙東去淮天
濶緑野南環椘澤卑客至會湏留醉墨主人
留榜待新詩
　　　離宿州後寄兄弟
落日村橋涕泫然東風匹馬去翩翩两行緑
樹當隋㟁一片春雲限椘天妄竟致身常許
國強顔得禄廢求田幅巾會作淮南叟白髪
相收一釣舡
　　　寄荣子雍三首
東風三月洛陽城傾盖相逄氣倍増㸔盡園
花方信馬飲斜楼月更挑燈年光飄忽㕠馳
轂心事䔥條一老僧酒病年来慵把筆新文
寄我苦慿陵
蒼蒼老栢古南禅嫋嫋修篁泮水湾此地笑
談惟我共百年交友得君難已甘心向詩書
老會與身圗雲水閒年少功名湏力致㸔君
朝斾日珊珊
家家新酒滴新醅殘歲峥嵘春欲囬霜野寂
無新到雁雪林寒有欲開梅関河路永㕠横
轍天地身閒一舉杯酬荅風光千點淚怯将
愁眼更登䑓
　　　陳履常惠詩有曾門一老之句不肖
　　　二十五歲謁見南豐舍人于山陽始
　　　一書而褒與過宜陽有同途至亳之
　　　約耒以病不能如期後八年始遇公
　　　于京師南豐門人唯君一人而已感
　　　舊慨嘆因成鄙句願勿他示
南豐塜木已䔥蕭猶有門人守一瓢文彩自
應傳壼奥典刑猶可想風標紛紛但見侏儒
飽寂寂誰歌隐士招十載敝冠弹未得簮纓
知復為誰彯
　　　泊舟候水
一水悠悠断復連缷㠶終日小灘前青旂招
飲篙工醉五两歌風賈客眠樹色逺分芳草
路鳥行斜断夕陽天漁舟慣伴危樯宿饋我
霜鱗不用錢
　　　同李十二醉飲王氏牡丹園二首
東風窮巷只埃塵誰見城南萬朶新不問主
人聊一飲為擕佳客送餘春比君意氣三年
老貸我踈狂一味真醉裏尚能馳馬去㸔君
倒著接籬巾
吹盡紛紛桃李塵天香國艶一翻新正過榖
雨𥘉晴日分得西都大半春舊態似推新艶
好紅芳不似淡粧真嗟予乆得丘園意何日
相逄一幅巾
　　　同无咎遐叔文叔同逰凝祥(得逰字)
客子長安塵滿裘道人門舘自深幽東風拂
地千條栁春水平池𢾗點鷗俛首一官真底
事倒嚢三百更何求讀書挟策君知否失性
還同博塞㳺
　　　晝卧懐陳三時陳三卧疾
睡如飲蜜入蜂房懶似㳺絲百尺長陋巷誰
過居士疾春風正作國人狂吟詩得瘦由無
性辟榖輕身合有方欲餉子桑歸問婦一瓢
過午尚懸墙
　　　将至海州明山有作
望望孤城滄海邉好雲深䖏是人烟鳥飛山
静晴秋日水濶人閒熟稲天旂影逺摇沽酒
市棹歌歸去隔村船功名富貴非吾事誓􁜤
明山数𤱔田
　　　秋日登海州乗槎亭
海上西風八月凉乗槎亭外水茫茫人家日
暖樵漁樂山路秋晴松栢香隔水飛来鴻陣
濶趂潮歸去艣殾忙蓬莱方丈知何䖏烟浪
参差在夕陽
　　　屋東
蒼鳩呼雨屋東啼麥穗𥘉長燕子飛竹裏人
家雞犬静水邉官舍吏民稀溪殾夜漲寒通
枕山色朝晴翠染衣賴有西隣好詩句𢋫酬
終日自忘飢
　　　題齋壁
松庭日午聼啼鶯簾外人稀睡老鈴已嘆近
秋添白髪更因多病讀黄庭江魚未上烹難
致(江魚未上則不漁/丹陽暑日絶無魚)吴酒空斟醉昜醒好住
安心莫惆悵此身天地一浮萍
　　　次韵李徳載見寄
頭顱幸獲免姦鋒甘分江湖老釣􁨁老得一
州聊自慰相望千里與誰同已欣䑓省登群
俊猶𢾗湖湘卧病翁(謂二蘇公/来書之及)詩就醉餘頻
走筆待觀雲海戲群鴻
　　　讀孫巨源經緯集
等閒咳唾爛成文奏牘三千世共珍不向人
間調鼎鼐却歸天上作麒麟侍逰曲水歡何
在敷奏延英迹已陳四輔當時曾避柱熈寕
天子属辭臣
　　　将赴上庠偶成
卷中課最詩成後枕上功名睡美餘弟子觧
疑常隐几輪人能笑乆觀書山林沉痼時搔
首松菊耽滛自荷鋤千世可能尋一飽虀塩
未用食無魚
　　　寄楊克一
吾甥頗似魏家舒新罷推囚却著書頋我獨
傾陶令酒思君同鱠李􁊅鱸荒凉雲物秋将
老寂寞山城誰與娱倐忽風光行老矣躊躇
不去欲何如
　　　己邜十二月二十日感事二首
高楼乗興獨登臨搔首天涯歲暮心帯雪臘
風藏澤國犯寒春色著烟林山川極目風光
異歲月驚懐老境侵可是斯文天未丧椘囚
何事涕沾襟
蹉跎流落已華顛又見􁉥湖一歲遷人怯苦
寒愁日短天收殘臘放新年園林寂歴飄梅
後里巷經過爆竹前自料知非猶得在潜心
乆學衛蘧先
　　　冬莭小不佳懐正叔老兄
老境光隂短景催新冬又復一年囬焚香燕
坐衣僧衲煮藥高眠廢酒杯䖏䖏庖厨鳴甕
缶年年歌笑惨風埃孟公歌舞猶湏雪未放
愁眉取次開
　　　耒将之臨淮旅泊泗上属病作迎侯
　　　上官不敢求告比歸尤劇踈拙無以
　　　自振但自憫歎耳
謀身不觧免飄蓬零落孤舟西復東㕠鬂雖
青應早白病顔更醉不成紅﨑嶇避俗人難
合憔悴多愁疾昜攻蓴菜碧鱸秋正美歩兵
終欲向江東
　　　訪人汴上有感
萬尾鱗鱗汴㟁舟汴流日夜去悠悠舟行水
去常如舊世事紛紛何日休落日昏昏沙際
晚白雲片片碧天秋(原缺/二句)
　　　望亀山二首
淮上風高寒日西亀山嶺下白雲歸㳺人苦
恨日已晚青山自與雲爲期輕舟漁子犯烟
去照水白鷗窺影飛人間不作逍遥客老又
塵埃空滿衣
日落眉山山更青原頭啼鳥已春殾可憐山
近不能到盡日與山相對行雲裏人家自来
徃天邉楼閣逺分明白鷗不觧㳺客意驚𧺫
碧烟深䖏横
　　　次韻荅存之
環堵䔥然汝水隈孤懐炯炯向誰開青春不
覺書邉過白髪無端鏡上来祭灶請隣聊復
爾賣刀買犢豈難哉故人休説封侯事歸釣
江天有舊䑓
　　　離天長寄周重實
相逄握手便忘形射策天門盡弟兄浮世有
誰尊道義青衫自笑為功名高談未盡胸中
意作别猶如夢後驚半夜扣門投野寺天寒
孤月更分明
　　　秋宫
帳額䦨班暗舊金玉猊香重暖沉沉秋風宫
殿梧桐老暮雨楼䑓簾幕深銀箭漏遲雞唱
曉綺窓人睡晝生隂無眠慣滴班姬淚聼盡
長安夜夜砧
　　　題堂下桐
零落當軒两樹桐秋来相伴一衰翁寒枝向
月空餘影隕葉知時不待風故國山川天黯
淡美人音信雁西東歲華莭物俱寥落滿眼
牢愁賴酒攻
　　　登海州城楼
城外滄𬈑日夜流城南山直對城楼溪田雨
足禾先熟海樹風高葉昜秋踈傳里閭詢故
老秦皇車甲想東㳺客心不待傷千里檻外
風烟盡是愁
　　　秋日憶家
汨汩流光長逺客年年秋至是離家孤城入
夜寒更逈霜月滿天歸夢賖摵摵老桐風後
葉姢姢踈菊雨殘花茒簷布𬒳猶無力長走
塵埃真可嗟
　　　七言
飛鴻歸盡燕将還亭院深沉人倚欄斜搭鞦
韆寒食雨已黄楊栁暮春寒宻裘杏蕚紅如
糁半落梅花香未殘人世年年非舊事感時
惟有淚汎瀾
　　　山下
山下踈鐘日夜催城頭画角五更哀流年忽
忽愁中過世事紛紛空裏来沮溺漫高輕世
莭管商空盡濟時才古来優優今何有一熟
黄梁夢已廻
　　　京師廢宅
當道朱門白畫扃高堂歌吹乆無殾古窓積
雨昏殘盡朽樹經隂長寄生門下老人時洒
埽舊時来客嘆平生艶姬驕馬知何䖏獨有
庭花春正荣
　　　送徐任
白髪青山困宦逰相逄不復話封侯少年壮
氣青雲上投老生涯一醉休献璞誰憐藏美
玉悪殾不至爲虚舟従来滿卷新詩句寫取
淮天萬里秋
　　　登城楼
沙雨𥘉乾巾褐輕獨披衰蔓歩高城天晴海
上峰巒出野晴人家燈火明歸鳥各尋芳樹
去夕陽㣲照逺村耕登楼已恨􁉥州逺况復
安仁白髪生
　　　寄陳鼎
懶著青衫泥醉眠近来酤酒困無錢常憂送
乏隣僧米何啻寒無坐客氊直道謾慿詹尹
卜浮生已付祖師禅祗應居士無醒日知有
淵明種秫田(陳新置九華/田自號居士)
　　　過泗州推官王永年致仕還郷王年
　　　四十而致仕士大夫所少也
爲憶田園便拂衣休官退勇似君稀塵埃擺
脱青衫去閭里驚嗟白髪稀南𤱔稲梁仍歲
熟舊山芝术入秋肥百年従此皆閒日寄語
人間浪是非

張右史文集卷第二十二
張右史文集卷第二十三
　七言律詩
　　　蓬瀛䑓二首
青冥不盡海茫茫一望蓬瀛去路長秋信觧
慿詩客寄春心長為椘魂傷萦洄四望山如
画興廢千年木已蒼直使䑓傾􁉥棘滿聞琴
何用涕霑裳
荒烟喬木古䑓荒下見蓬瀛六月凉過雨誰
知非峡女好風應自為㐮王歡来未放流年
老事去却尋陳迹傷飄泊南逰未能返興来
囬首獨凄凉
　　　和即事
溪如圓塹木如城魚鳥従㳺信此情啅雀踏
枝飛尚裊仰荷承雨側還傾弹琴廢乆重尋
譜種藥多求旋記名于世乆判無妙策直應
歸學老農耕
　　　自海至椘途次寄馬全王八首
迂踈懐抱獨君知杖拂親依即我師一句未
能参妙道𢾗篇空復得新詩子方奮迅雲間
翮我厭追隨世上児安得岩坰两如志銅缾
烏几為君擕
䔥蕭桞㟁野風秋虹掛前山晚雨收囬首孤
城空緑樹滿川斜日放歸舟年来㕠淚供愁
盡老去劳生㡬日休試問故人思我否夢魂
猶在海邉州
高城欲去更徘徊病眼登臨強一開風物盡
為愁裏景山川疑是夢中来此生㕠鬂何劳
白未老塵心可得灰欲把煩愁付杯酒祗應
清夢待尊罍
生涯飄泊一航輕浩蕩晴川送我行北望山
川連海北南来風月近淮清人家稲熟豐年
滿澤國天高愁意生喉有覊愁消不得登臨
清淚落如傾
少年居士正安禅法是懐公門下傳已觧出
塵金裏鑛何妨離欲火中蓮苦心参道嗟予
晚極目隨機恃子憐若許維揚傍仁里一㕓
湏買許行田
䔥蕭晚雨向風斜村逺荒凉三四家野色連
雲迷稼穑秋殾催曉𧺫蒹葭愁如夜月長隨
客身似飛鴻不記家極目相望何䖏是海天
無際落殘霞
二年海角寄東城歲乆移居亦有情去路山
川嗟我逺舊時風月為誰清一㕓受地今難
継三徑懐歸乆欲耕何日山林有茒屋百年
無復問功名
紫蟹㕠螯荐客盤傾来無覺酒壺乾雨多澤
國蒲魚美秋至椘天風露寒老去論交嗟我
晚尊前一笑憶君歡紅蓮幕下無書檄剰寄
新詩滿卷㸔
　　　夏日三首
長夏江村風日清簷牙燕雀已生成蝶衣晒
粉花枝午蛛網添絲屋角晴落落踈簾邀月
影嘈嘈虚枕納溪殾乆􁨣两鬂如霜雪直欲
樵漁過此生
黄簾翠幕断飛蠅午影當軒睡未興枕稳海
魚鐫紫石扇凉山雪盡青繒廊隂日轉雕欄
對坐冷風生玉盌氷滿案詩書塵蠧甚故應
踈懶過炎蒸
棗徑瓜畦經雨凉白衫烏帽野人装幽花避
日房房歛翠樹含風葉葉凉飬拙乆􁨣藏姓
字致身安事巧文章漢庭卿相皆豪傑不遇
何妨白髪郎
　　　和眺應之大暑書事
蓬門乆閉謝来車畏暑尤便小閣虚青引嫩
苔留鳥篆緑垂殘葉帯䖝書寒泉出井功何
有白羽邀凉計已踈忍待西風一䔥颯碧鱸
東鱠意何如
　　　遣興次韻和眺應之四首
老去詩書􁑴討論一尊相對尚殷勤鍜爐放
蕩狂中散書閣䔥條老子雲要路交親嗟隔
濶他郷耆舊飽知聞衰知多病頭風甚觧寄
新文獨有君
西風淅淅滿征衣天畔危亭面翠微雲觧映
山常漠漠葉知辭樹亦依依苦飢黄鵠猶謀
食無事輕鷗得逺飛落日秋風滿江漢杖藜
三嘆未能歸
夜泛孤舟清洛津宓妃輕歩若為親清涵星
漢光垂地冷覺魚龍氣近人鏡裏悲秋㕠鬂
髪馬邉隨客两京塵愁心欲比東流水衮衮
無窮日日新
蓬門鳥雀啅黄昏歸逕牛羊各有群水濶蛟
龍隂　出山空虎豹夜深聞西来各引秦川
雨南去秋連椘澤雲唐漢廢興無䖏問西風
禾黍但丘墳
　　　自巴河至蘄陽口道中得二詩示仲
　　　逹與秬同賦
落月姢姢墮半環嘔鵶鳴艣轉荒湾東南地
缺天連水春夏風高浪卷山旅食毎愁村市
散近秋已覺暑衣单自慙老病心児女三日
離家已念還
浩浩渾流卷白沙中流鼓楫四無涯喜逄山
色開眉黛愁對江雲𧺫砲車雨足川原豐稲
菽日斜鷗鷺滿蒹葭長年怕作扁舟客賴有
高談一笑譁
　　　離蘄陽守風林皇方慮風壮晚未知
　　　所止俄頃風息一時頃宿富池作詩
　　　示同行
老怕風波見輙驚賴逄談笑慰危情縦觀雲
嶺屏風合坐見濤江鏡面平淹速人生難預
計險夷世路不湏营塵埃老作東州守得得
扁舟作此行
　　　離富池望廬岳是日入夹口直逹潯
　　　陽遂舍大江之險示同行
山秀江清三百里與君三宿一扁舟飲殘桑
落溪雲暮卧冷桃笙椘雨秋舟隐長江逄夹
口眼明五老立雲頭㡬年澤國行将遍歸與
親朋説舊逰
　　　二十三日即事
己逄娬媚散花峡不怕艱危道士磯啼鳥似
逄人勸酒好山如為我開眉風標公子鷺得
意䟦扈将軍風歛威到舍将何作歸遺江山
收得一嚢詩
　　　渡洛因泛舟東下数里頗憶淮上
沄沄清洛轉山隈渺渺東流不復囬輕鳥竟
隨青嶂去亂波争泛夕陽来偶驚舟楫郷心
𧺫乍晚塵埃病眼開疑是盱眙郭門外月明
㠶席過清淮
　　　縣齋
只合門如野叟家市朝殾利苦諠譁但知得
醉頻酤酒何䖏逄春不見花暗樹五更雞報
曉晚庭三疊鼓催衙知君宰邑端無事吟笑
何妨到暮鴉
　　　和周亷彦
天光不動晚雲垂芳草𥘉長襯馬蹄新月已
生飛鳥外落霞更在夕陽西花開有客時擕
酒門冷無車出畏泥修禊洛濵期一醉天津
春浪緑浮堤
　　　春日遣興二首
流光向老惜芳菲搔首悲歌心事違緑野染
成延晝永亂紅吹盡放春歸􁉥榛廢苑人間
牧風雨空城烏夜飛断送一翻桃李盡可憐
桑柘有光輝
日烘烟栁軟于絲桃李成塵緑滿枝芳草有
情隨䖏好落花無賴信風吹関心傷感知何
䖏過眼芳菲能㡬時一病春来妨痛飲遣愁
唯有強裁詩
　　　錢仲珣追船及陳留
野㟁南風百草長沄沄汲水卷沙黄扁舟轉
柂迷城市送客追船羅酒漿休唱陽関傷逺
别所欣蓴菜入新堂宦名衰晚君無問便得
封侯鬂已蒼
　　　遣興次韻和眺應之四首
日落村墟烟靄青草根促織晚花鳴群山衮
衮望中去新月姢姢愁裏生暗峡風雲秋惨
淡高城河漢夜分明寄書故國還羞澁白首
䔥條老病嬰
洛陽宫殿鏁埃塵翠輦東還㡬度春雙闕曉
雲連太室九門晴影動天津地藏寳鼎寕無
祲龍䕶靈書固有神㳺豫此時期聖主保釐
従古仗元臣
女几山前雲雨收五更星斗轉西楼蒼蒼淡
月関河曉裊裊西風觀閣秋獨鶴有求時飲
啄孤雲無事任沉浮可憐白髪張公子還望
西山歌四愁
露下風悲萤火流周南羇客意悠悠山川老
去三年淚関塞秋来萬里愁慣逐禽魚諳異
俗每因霜月夢滄洲一抛硯井㕠蓬鬂天畔
詩成獨倚楼
　　　新霽
園門㡬日断行蹤新霽欣然路小通晚蕚有
情開宿雨長林盡日舞高風后皇佳植寕無
橘鵉鳯求棲亦有桐不惜園林娱逐客此情
誰似主人翁
　　　與李文舉登夢野亭
樽爼相逄散百憂雖非吾土共登楼天邉雲
送􁉥王雨江上楓彫宋玉秋華髪不堪懐故
國清杯相與散牢愁清談七澤誰強健莫學
騷人賦逺逰
　　　登夢野亭懐舊夢野城中佳䖏到此
　　　方一登
曾上高䑓望翠微重尋當嘆客難期章華莾
蒼無尋䖏雲夢逶迤寒更遲墨客多情曽痛
飲玉簫何䖏㺯妍詞請君點撿當時事只應
朱顔非舊時
　　　北堂齋居示秬秸
窮臘貧家絺紵單可堪過雨夜堂寒屏除葷
酒神應􁋂談笑詩書樂未閒净境眼前無俗
物清都夢到有飛翰雞鳴月落𥿄窓白疑是
従天風馭還
　　　送復守張坰朝奉罷歸
一夢西都十二年竟陵相遇各華顛風流家
世仁人後愷悌歌謡椘俗傳學道爱君甘淡
薄􁑴逰嗟我乆留連自憐江上傷春眼不待
琵琶已泫然
　　　歲日同郡官朝天慶囬偶成
清曉琳宫拜謁還駞裘猶怯夜霜寒春生七
澤蒼茫外日上三山縹緲間投老埃塵従馬
後異時班綴近龍顔人間倚伏誰能料一酌
芳醪興未䦨
　　　僦居小室之西有隙地不滿十歩新
　　　歲後稍煖毎開户春色闘進戲名其
　　　户曰嬉春因為此詩
蒼蒼老檜已消雪冉冉烟蕪欲闘妍圍得青
春𢾗𤱔地断将平椘一方天春風入户如相
覔新月低窓最可憐老子婆娑便終日一壺
春酒與周旋
　　　發安化囬望黄州山
流落江湖四見春天㤙復與两朱輪㡬年魚
鳥真相得従此江山是故人碧落已瞻新日
月故園好在舊交親此生已免嘲傖父莫避
北風京洛塵
　　　發雲山近岐亭望光蔡接尉氏
白草黄茅間痩田郊原殘暑已䔥然澤連椘
夢悲秋野山近堯几望日天濃緑逺陂鋪晚
稼幽香秋水折殘蓮熱行更益相如渇悵望
華陵陸子泉
　　　贈僧介然
寒窓寫就碧雲篇客至研茶手自煎儒佛故
應同是道詩書本自不妨禅長松千尺巢雲
鶴寒嶠三更嘨月猿請以篇章為佛事要觀
半偈走人天
　　　離光山驛
郵亭結束問殘更斜月西南雞未鳴草草劳
人常少睡綿綿逺道苦無情田家稔熟人情
好野路雨餘秋氣清老得一州藏拙去鵷鵉
䑓閣盡豪英
　　　代人上文潞公生日
盛徳元勲絶等倫麟符虎莭冠宗臣靈椿上
古身千歲一柱明堂力萬鈞伐叛豹韜威尚
凛刋名金鼎鑄来新風謡四海占賢相笑詠
山川是主人萬里山河供氣槩九秋鵰鶚入
精神光華稷契無窮譽強健喬松不老身坐
鎻熊羆瞻繍衮燕居松鶴伴綸巾只應便是
神仙事方丈蓬莱却未真
　　　内生日
従我奔馳走四方清貧殊不厭糟糠黔娄環
堵貧常醉壽母高堂老亦康夷險百爲吾有
命窮通一意子真剛今年生日心無事好爲
児孫舉壽觴
張右史文集卷第二十三
張右史文集卷第二十四
　七言律詩
　　　寄子由二首
萬里歸来真得仙七年瞻望漫悁悁安閒舊
得還丹訣著論新成古史編應接強顔聊復
爾是非䄂手獨超然門人白首侯巴在眷戀
微官愧昔賢
文席他年聞至言艱難不敢墜周旋文詞老
去真何益道妙平生薄有縁人事眼前唯欲
睡丹經肘後更誰傳清秋一室林泉好洒掃
思為杖屨仙
　　　卧病月餘呈子由二首
蔀室悠悠昏復朝強披荘子説逍遥四禅未
到風猶梗九轉無功火不燒學道若為調鹿
馬是身不實似芭蕉丹砂赤箭功何有想聼
清言意自消
風葉鳴窓已復朝喚囬歸夢故山遥酒壺暗
淡浮塵集藥鼎青荧敗葉燒閉户獨依寒蟋
蟀移牀更就雨芭蕉雪深更請安心術長日
如年未昜消
　　　次韵李晉𥙿教授九日見贈
滿酌聊酬菊蕋黄登高仍在太山陽笑談佳
莭賔朋集詩酒清歡興味長􁑴客得閒聊欲
飲老人雖醉不成狂先生莫嘆虀塩乆行見
高才頴出嚢
　　　謁太昊祠
千里垂精帝道尊神祠近正國西門風摇廣
殿枳杉老雨入修廊羽衛昏日落狐狸號草
莾年豐父老荐雞豚舊逰零落今誰在塵壁
蒼茫字半存
　　　上元後歩西園
物態欣欣換舊年收燈城市却䔥然風光欲
到氷霜樹日月𥘉囬雨露天近水逺山情脉
脉碧雲芳草思綿綿酬春欲辦千缸酒洒掃
花前作醉眠
　　　上元思京輦舊逰三首
萬雉春城逼絳霄上元雕輦盛逰遨遲遲瑞
日低黄傘焯焯荣光上赭𫀆雲卷珠簾開綵
雉山盤玉闕枕仙鰲長安一别将華髪溪竹
山城夜寂寥
九門燈火夜交光羅綺風来撲面香信馬恣
穿深栁巷隨身偷㸔隔簾粧身拘薄宦安知
樂心逐流年暗减狂留滯山城莫嗟嘆貂蝉
従古属金張
隨計當年寄玉京一時交結盡豪英倒觥凌
亂迷籌飲醉㡌欹斜並轡行仕路飛騰輸俊
傑山城憔悴感功名佳晨強酌清樽酒寒竹
䔥蕭月正明
　　　文周翰惠酒以詩謝之
一夢東都白髪新天涯同是弔靈均讀書乆
誤平生事飲酒聊娱見在身漢上卧龍新得
雨江邉飢雁晚知春黄髯相見應相問為道
真成澤畔人(時周翰白漢陽移陕與師是為/代余亦自復移倅齊安黄多髯)
(故/云)
　　　金陵懐古
控帯洪流古帝城欲尋舊事半榛􁉥六朝山
色情終在千古江殾恨未平没險丘陵荒蔓
草帯城桑柘接新耕十年重到無人問獨立
東風一愴情
　　　都梁夜景(汴上/亭名)
浩浩黄流注渺漫南山峰嶺對㠝岏青燈覆
地嚴城夜白月當天淮上寒酒市歌呼迷客
醉画楼燈火暗更殘扁舟老客無餘事擁褐
高眠夜未䦨
　　　大暑戲贈希古
去年揮汗對淮流寒暑那知復一周土潤何
妨兼伏暑火流行㸔放清秋鬂鬚搃白難相
笑觀廟俱閒好並逰只怕樽前誇酒量一揮
百醆不言休
　　　春晚有感
洛川三月鵯鵊鳴㳺絮萦空塵不驚茸茸草
色鋪風軟點點楊花着水輕何䖏浮雲度天
末不妨㣲雨破春晴江南有客增歸思悵望
汀洲蘋芷生
　　　七月十五日希古生日以詩為壽
蒼頭白髪老祠官邂逅淮陽一笑歡且可吞
鯨巵滿酒行㸔鶚立豸挐冠壽觴滿對秋風
舉生日欣逄伏暑䦨閲世祝公松栢壽従来
霜雪不能寒
　　　中秋無月戲呈希古年兄
放逐江湖一釣舟䔥條故國又逄秋炎凉始
信来如舊歲月相催逝不留日落千蛩喧户
牖風高一雁下汀洲地無積潦蟾華好誰買
新醪作夜㳺
　　　病肺齒痛對雪
擁庭晴雪照高堂卧病悠悠廢舉觴肺疾僅
同園令渇齒傷不爲幼輿狂交飛翠斚知誰
醉獨嗅烏巾認舊香唯有烹茶心未厭故知
淡薄味能長
　　　清明卧病有感二首
支離卧病逄佳莭漂泊西逰寄洛城重㡌畏
風唯益睡青笻扶歩不禁行紅飄殘蕚知風
急緑滿新枝聼鳥殾不見賈生遺宅䖏空傳
金谷舊園名悲歌身世驚将老悵望古今空
復情笑㸔家人競時莭争持新火照清明
飄萍著䖏即為家伏枕悠悠對物華䖏䖏鞦
韆競男女年年寒食亂風光藥嚢親坐劳頻
檢酒甕生塵亦可嗟未老會尋吴市卒苦貧
湏種邵平瓜雲烟南望群山會水樹東浮去
路斜行止此身應有命不湏辛苦問生涯
　　　次韵張公逺二首
㐮王坐上徴詞客子建車前歩水妃瞥過低
鬟流盻䖏争先含笑獨来時東邉日下終無
雨闕上書時合有碑腸断吴王烟水國扁舟
何日逐䲭夷
平淡春雲捧額浮秋光劍㦸近人流無腸可
断方為恨有藥能治不是愁可待挑琴知有
術未傳驅豆更無謀遥知添得春窓夢尤在
尊前烛下羞
　　　謝李剛中
齋郎好詩凨調清語中有骨自老成愈鑱愈
出當有名朅束宣城盖爲傾文章不如金滿
籝我昔曽力今乃懲少年平歩取公卿安用
學此悮平生
　　　泊舟都梁亭二首
旅枕無眠客夢劳五更旁舍一雞號天淮水
濶浮梁小城郭霜晴寳塔高梅鎻冷香通雀
啄水翻新緑出漁篙君㤙許作還郷客肯對
江蘺賦廣騷
微春已動陳根緑晴日𥘉流太澤澌客路苦
寒唯飲酒老年便煖屡添衣霜林背日梅遲
折氷渚知春雁早飛江上三年陳迹在年年
穿竹摘梅時
　　　都梁雪天晚望
浮梁淮面欲飛騰金碧浮屠間玉層古㟁䔥
條凨卷雪長河咽絶水浮氷留連淮汴殘年
客蹭蹬塵埃一老僧聞道都梁梅未拆可隨
桃李畏嚴凝
　　　大雪中李提舉惠玻璃泉两榼二首
南山春色凍雲凝暗火清燈急霰殾栗烈殘
年新慶雪玻璃美酒舊知名飢腸未慣猶空
吼凍臉何知輙妄頳隐忍且湏留一榼晴明
待作探梅行
峰高凍雪埋蒼玉河静黄沙咽濁流嗟我殘
年為逺客煩君㕠榼散覉愁屠蘇禦歲将傳
盞綵勝宜春欲挿頭痛飲湏知謀日富無田
何用慶来麰
　　　戲贈張嘉甫
鐵鎻沉淵誰敢干塔中古佛澹無言歲窮故
里何時到舟泊危亭盡日閒博士虀塩稀把
酒腐儒氷葛慣衝寒藍輿未怯浮梁險興發
猶能走馬鞍
　　　舟中書事
乆客益知行路難鏡中霜鬂不湏看山川積
雪堅氷地舟楫長淮古汲間餽費主人勤俗
禮書来故里勸加餐北歸漸踏塵埃道盡日
危亭且㸔山
　　　戲同小児作望南京内門
别都制度擬王畿㕠闕岧嶤望太微萬乗旂
常難望幸九天楼觀自相輝百年龍虎興王
氣萬雉金湯却敵威一夢江南尚淹泊風塵
似欲變征衣
　　　同荣子邕登石家寺閣
高楼南望一傷神靄靄東風萬里春地濶山
川圍白日天低觀闕近浮雲驚心鳥語知時
好照眼花枝著意新不是蓴羹勝羊酪素衣
真怕洛陽塵
　　　不出偶成二首
老人杖屨一茅亭花謝西園不復扃翠𬒳一
方都盖覆紅粧𢾗子尚娉婷可憐鶯蝶狂都
歇頗覺風雲意有营聞説陂田两三尺逺城
釃水種春秔
結茅亭下小池新積雨通溝灔晚春風掠塵
埃出明鏡影吞林木卧青雲泥中蘋藻生無
𢾗江上鵁鶄聖得聞太液漸䑓深斗極乗閒
杖屨得相親
　　　和李令放税
晚田既廢麥𥘉耕冠盖侵星獨出城但見飢
寒號歲晚不聞簫鼓賽秋成倉無農父千斯
慶税比周人什一輕撫字従来湏守令莫辜
聖世念疲氓
　　　贈无咎
快哉亭下水連城落日断霞相映明人在􁂼
簾尊爼裏詩従揮麈笑談生揚州何遜風流
在江夏黄香句法清(原缺/二句)
　　　仲夏
雲間趙盾益可畏淵底武侯方熟眠若無一
雨爲施澤直恐三伏便欲然算商酤酒有底
急束帯坐曹真欲顛平生不觧作熱客且復
飽食窺陳編
　　　萬松亭有感二首(内附五/言一首)
犖确山行穿翠微石雲松露􁉡秋衣朦朧小
睡還成夢諷咏新詩且療飢千里歸来人事
改四年辛苦舊容非祗應亭下青雲盖依舊
蒼腰聳十圍
微雨􁉡青松松間多好風翠光濃欲滴對舞
千蛟龍可惜青玉釵道邉委蒿蓬幽人不汝
棄應有緑毛翁
　　　送壻陳景𥘉還錢塘
乃翁風莭老彌堅嗣子清修學有傳為爱詩
書賢事業肯羞葛練拙包纏經年上國劳歸
夢一棹寒流放去船飽讀陳編勤筆硯書来
寄我好文編
　　　登懸瓠城感呉李事
将軍戈甲従天下丞相旌旗匝地来堪笑怒
螳猶強臂不知蟄户欲驚雷咄嗟武相深冤
洗指頋山東逆境開吏部殾名千古在叚碑
何䖏卧蒼苔(碑既磨復命叚文/昌撰故碑不復見)
　　　二月十七日欲招客飲而風霾不果
　　　有作
欲携佳客燕高堂園舘春風又作狂猶挟氷
霜餘意氣未分桃李好風光青山無頼藏雲
岫流水生波灔野塘不飲何妨還燕坐閉門
掃地獨焚香
　　　鴻軒下有蔷薇余𥘉至時生意盖僅
　　　存耳余爲灌溉壅䕶今年春遂大盛
　　　仲春着花𢾗百蕚大㡬如芍藥丰盛
　　　妍䴡頃所未見也余有黄州之行酌
　　　酒賞别
堂下蔷薇親灌溉辛勤纔見一春花時如轉
轂無停軌客似飛鴻不定家一歲相邀伴寂
寞明年誰復對芳華驅車又向黄州去風月
相望一嘆嗟
　　　早登望嵩楼望少室雪畏風不敢招
　　　客
　　城中春雪消望松楼上對岧嶤已披氛
霧呈孤秀未許春寒上泬寥子晉玉笙如不
隔浮丘仙𬒮欲相招便思喚客同清賞苦畏
春風入敝貂
　　　下春風嶺
東歸已過春風嶺度盡千山路漸平人事水
泡能㡬日流光駒隙却堪驚居人落落多新
屋行店依依認舊程世事飽諳身已老區區
来徃笑浮生
　　　江亭别故人
津亭把酒燕西東無復餘花一點紅農事一
春荒積雨長淮千里駕東風休談世事循環
外且寄騷然醉眼中船鼓已鳴篙䌫𧺫客行
何事亦匆匆
　　　讀黄魯直詩
江南宿草一荒丘試讀遺編涕不收不踐前
人舊行迹獨驚斯世擅風流一尊華髪江邉
客萬里黄茅嶺外州虎豹磨牙九関邃重華
可訴且南㳺(辛已歲魯直見/余黄州江上)
　　　登城隍廟
靈祠孤絶􁠈城頭下瞰清濠一曲流盡日風
埃昏几席有時簫鼓祭春秋西瞻太昊祠千
樹北望封君土一丘旅客登臨一長望春心
容昜𧺫騷愁
　　　奉議楊君予姊丈也亷静樂道不交
　　　世俗造道微妙自得不耀未六十而
　　　終余實銘其墓其子克一又纂其遺
　　　文求書卷末懐想平昔不知涕之横
　　　集也
楊君塜木已䔥蕭筆墨遺文乆寂寥墮淚交
親悲宿草長飢奴僕守空瓢平生好學誰能
継後世高名骨已消欲酌一杯澆墓隧遺魂
椘些倘能招
　　　老舅寓陳諸况不能盡布以二詩代
　　　書得閒為和佳也
欲知老子居陳事古寺䔥條屋𢾗楹幸免絶
粮慙孔老更無環堵羡淵明参差拙計何曾
是寵辱浮雲無可驚断送老隂湏美酒唯應
此事費經营
浮生已老付悠悠未免飢寒目下憂全仗黄
庭能却老那堪白髪更悲秋所欣耳界長清
静漸放心君得自由　苦消消未盡毎逄
風月亦閒愁
　　　贈邠老
　　　　極蒸嘘念子柯山守舊廬盧叟今
無僧送米　吏徴租上書自薦心應
耻扶策躬耕計未䟽　関今粛穆王門
行㸔曵長𥚑
張右史文集卷第二十四
張右史文集卷第二十五
　七言律詩
　　　依韻和范三登淮亭
身如客雁寄汀洲北望休登王粲楼殘雪朔
風驚歲晚早梅新栁動春愁免遭斤斧甘無
用敢向波濤較善㳺奔走塵埃欲歸去勒移
恐作故山羞
　　　離山陽入都寄徐仲車
孤城芳樹碧層層村落黄昏只見燈廽首事
如前夕夢出門心似下山僧仕求行道時難
偶意欲謀閒力不能寄語東臯多醸酒待余
歸日觧行驂
　　　題淮隂孫簿壁
荒凉官舍對淮流樽酒相逄為少留夹道老
椿鴉哺子隔墙芳草牧呼牛渡頭人散前村
市天際㠶来何䖏舟自古詩人最多感新篇
應觧寫騷愁
　　　題洪澤亭
三年淮海飄萍客今日亭邉再􁑾舟人似垂
楊隨日老事如流水㡬時休閒于萬事常難
得仕以為生最拙謀此世定知猶㡬至遑遑
奔走欲何求
　　　宿泗州戒壇院
楼上鳴鐘門夜扃風簷送雨入踈􁂻老僧坐
睡依深壁童子持經守暗燈千里塵埃長旅
泊五年憂患困侵凌誰如避世天然子一見
禆翁便服􁊅(天然丹/霞也)
　　　宿栁子觀音寺
黄塵滿道客衣穿古寺荒凉暫息肩􁑴體取
来便稳榻汗顔濯去快寒泉野僧治飯執𬞞
至童子携茶對客煎夜乆月高風鐸響木魚
呼覺五更眠
　　　寄滁州邵子發同年二首
夫子才豪官尚卑窮城冷落有誰知莫嫌五
斗紆高興且與青山賦好詩得失可齊陶令
酒功名休問蜀荘蓍三年流落甘憂患一笑
何當慰别離
年来萬事付禅宗两鬂雖青心已翁欲借一
㕓希許子更将五斗継無功春来行樂君應
厭老去裁詩我未工聞道琅琊山色好為題
新句寄清風
　　　雁
知時避就物之難千里䔥蕭振羽翰水國稲
收朝食乏海天霜重夜飛寒烟雲秋去南山
暖風日春歸朔野寛九萬騰凌那可測弋人
矰繳漫多端
　　　己未早春有感
南國栁黄鶯未知人情何事恨春遲雪抽宿
麥晴来葉雨長枯榆燒後枝載酒有誰尋寂
寞受薪只合學支離近知壁觀安心法亦擬
平治不作詩
　　　同袁思正諸公登椘州東園楼
杖藜䔥颯對雲沙白首逄春只歎嗟身老昜
傷千里目眼驚還見一年花地平曠野連雲
直天帶清淮向海斜尚有風光供醉筆我生
詩酒是生涯
　　　和宏父新秋詩
年年庭下梧桐葉長為騷人先報秋已驚歲
月悲霜鬂更望山川歌　愁浮生百感漫自
苦一醉萬慮同時休瀛洲仙客莫惆悵直泛
三山烟浪舟
　　　送江瞻道之汝隂尉
少年相見已蹉跎千里分携可奈何世路險
艱知子少人間憂患属余多二年窮卷山陽
客一棹秋風潁水波我為離居感身世援琴
西望獨悲歌
　　　同周椘望飲花園
杖藜携手踏青苔瀟洒池亭為客開桞色漸
經秋雨暗荷香時與好風来斜陽似欲粧詩
句新月邀将入酒杯身世已甘長寂寞忘形
頼有子徘徊
　　登椘望北楼
裊裊危楼百尺梯秋風有客獨攀躋路窮流
水逺更逺目断夕陽西復西簾卷似迎輕燕
入桞深時有暗蝉嘶洞庭落葉悲騷客鵯鵊
何劳着意啼
　　　赴官壽安泛汴二首
西来秋興日䔥條昨夜新霜緝緼𫀆開遍菊
花殘蕋盡落餘寒水舊痕高䔥蕭官樹皆黄
葉䖏䖏村旗有濁醪老𥙷一官西入洛幸聞
山水頗風騷
落泊雲隨宿雨開西風似與早寒催曉天雁
𧺫平沙去霜㟁風鳴敗葉来優優劳生移歲
月紛紛過眼旋塵埃求田問舍真良策功業
應湏與命偕
　　　過少室
驅車継日未知劳翠靄嵐光下褐𫀆日暖峯
峦開少室雪餘松栢近嵩高山行歲晚風霜
苦地勢西来氣象豪勝事欲歌紛滿目烟霞
深䖏欲誅茅
　　　寄蔡彦規兼謝惠酥梨二首
自煮新酥籠旋開秦霜猶汗紫梨腮舊園歌
舞唐官廢灌頂醍醐佛國来寄我逺傳千里
意恨君不舉百分杯西来新味饒郷思淮蟹
湖魚㡬日廻
洛川北㟁錦屏西竹樹䔥蕭面翠微風月有
情常似舊山川信美不如歸文章送老甘無
用魚鳥従㳺乆息機寄語長安􁑴㳺客年来
何事素書稀
　　　三郷懐古
清洛東流去不還漢唐遺事有無間廟荒古
木連空谷宫廢春蕪入亂山(光武祠/連昌宫)南陌絮
飛人寂寂空城花落鳥関関登臨㡬度㳺人
老又對東風鬂欲斑
　　　壽安懐古
䔥王積甲事空傳子晉吹笙去不還千里荒
蕪山色在百年興廢水殾閒雉飛隴夢新耕
地花落叢祠舊戦関旅宦逺㳺仍弔古苦無
樽酒奈愁顔
　　　水軒書事招壽安僚友
官閒不覺簿書劳一簟清風午枕高静拂小
屏圖女几就書新竹記離騷城空闘雉孤飛
健栁暗雛鶯學語嬌東縣官曹誰過我欲酤
村酒具山庖
　　　連昌宫
長安王氣已消磨弔古遺墟恨愴多宫殿成
塵新草木丘陵無主故山河雨餘耕隴尋遺
寳夜静溪泉響細波才子已銷泉下骨百年
獨諷舊時歌
　　　觀洛漲
雨鎻山川晝不開洛波一夕漲如催西来勢
蹴諸山動東轉殾包厚地廻一片曉光吴陣
甲萬桴南響會稽雷何人共此乗桴志直到
蓬瀛亦壮哉
　　　芳華閣
玉伏無蹤輦路摧舊名猶得榜高䑓月斜曉
樹鳴鵯鵊日暖春蕪放雉媒清洛夜殾萦谷
轉錦屏晴色照人来凄凉滿眼興亾恨誰是
蕪城作賦才
　　　福昌雜詠五首
張翰飄然欲鱠鱸周南乆客意何如風悲故
國􁉥榛地日落空城雉兎墟明月搗衣聞洛
杵故人慿雁寄南書旅歌辛苦空弹鋏誰念
朝盤未食魚
東望川原拱别都漢唐冠盖已丘墟地横高
少雄中夏天險轘轅困萬夫宫殿荒凉興廢
恨山河慘淡戦争餘登臨不見淮南道只有
風塵地客𥚑
乗雲飛去不辭家女几荒祠一􁦭斜溪入亂
雲鳴珮玦樹磻蒼石老龍蛇夜寒玉鏡懸清
月天碧霓衣曵彩霞陵谷昜遷塵骨老衰顔
更欲服丹砂
天倚崗巒翠萬重倚楼搔首更書空莓苔古
屋荒秋雨草木空山起夜風漢帛北来邀塞
雁椘招南望憶江楓塵埃流落悲生事白髪
年来擬見攻
滿目凄凉供客愁断霞殘照想滄洲風雲䔥
瑟三川夜星斗縦横萬􁒅秋騎省衰遲空作
賦􁉥蛮留滯感登楼迷魂不待巫陽些自有
騷詞継逺逰
　　　福昌
故苑芳華路已迷連昌宫闕露沾衣繁華冠
盖當時事戦伐山河萬古悲野色蒼凉新雨
地秋殾䔥瑟夕陽枝塵埃未有東歸計天畔
登臨且賦詩
　　　牛谷口
十萬全師一戦擒谷盤蒼硖路幽深凄凉今
古興亾事遼濶英雄割據心漲洛暮連諸谷
雨秋雲低抱半山隂文皇功業今何䖏磨㓕
荒碑蔓草侵
　　　歸馬二首
歸馬駸駸不受鞭晚霞如畵照晴川䔥踈黄
葉孤舟㟁零落秋雲断雁天臨水登山悲椘
客烹雞酌酒爱諸仙任従老逐㕠毛至莫遣
愁来玉盞邉
䔥蕭㕠鬂獨驚秋病眼天邉暮倚楼已老馮
唐猶不遇思歸庾信正多愁溪通積雨流方
壮山入重雲翠未休一夢淮南經歲别菊林
還向洛陽浮
　　　官舍歲暮感懐書事五首
衙鼓鼕鼕送夕陽經時無客上高堂淵明桞
老秋多雨子敬氊寒夜有霜山樹葉稀時摘
果齋爐灰暖曉焚香經綸自有英雄在閒散
湏教属漫郎
修竹高槐交映門公居瀟洒近山雲醉眠多
似陶彭澤官况貧于鄭廣文秋菊擣塵供曉
餌寒松收子和香焚經年門巷無車馬只有
清風伴此君
霜菊娟姢尚有花䔥條廳樹暮啼鴉萬竿修
竹開侯府十里青山隐相家麋鹿並㳺諳野
性諸書同對是生涯冷官自有貧中樂敢向
朱門肉食誇
北風吹雁去翩翩流滯周南又一年田為歲
荒陶令秫酒無人乞廣文錢香籠鉢水清晨
呪坐暖蒲團後夜禅更謝晴明好山色𢾗峰
殘雪在􁐺前
筆牀茶灶素圍屏瀟洒幽齊燈火明木落風
霜𥘉十月坐寒星斗𣣔三更消磨永夜書盈
案分付閒愁酒滿觥干世愈踈身漸老官閒
何苦厭山城
　　　望女几雪
萬㦸高攅女几晴卷簾𥘉見雪峥嵘光迎曉
日峰千叠氣入隂風夜五更晴色北臨秦甸
白寒威東抱洛陽清坐㸔溝􁒅承餘澤付與
春田次第畊
　　　永濟橋
墟廟無人弔毁垣故橋遺址至今存侵波野
㟁生新草齧石老沙留舊痕金殿有基藏兎
穴王輿無路半樵村甘棠古道輪蹄断落日
空山暮雨昏
　　　雪晴野望
䔥蕭空谷隐山雲渡水人歸何䖏村樵􁦭雪
迷唐苑路鳥殾寒集漢祠門公堂吏散惟修
竹近嶺林踈見飲猿客坐無氊君莫笑陶潜
亦有酒盈罇
　　　福昌南望
朝市推遷不復還暮雲平野水潺潺山川寂
寞繁華後都邑䔥條魚鳥閒鶴柱千年無故
老仙棊一局換人間興亾今古知何極莫向
雍琴妄慘顔
　　　戒醉
平生嗜酒爱離騷痛飲湏知属我曹仕宦低
廽要斗粟功名迂濶欲霜毛直湏减省尊罍
費莫厭沉迷簿領劳醉吐相菌君勿恃邴公
遺事乆寥寥
　　　醉宿慈氏院晨𧺫
痛飲淋漓半夜醒披衣坐待曉窓明風松一
夕清無限罏火三更暖有情孤閣鳴鐘天黯
惨寒山戴雪晚峥嵘年来漸向深杯怯強學
劉伶欲觧酲
　　　梅花
北風萬木正蒼蒼獨占新春第一芳調鼎自
期終有實論花天下更無香月娥服馭無非
素玉女精神不尚粧洛岸苦寒相見晚曉来
魂夢到江郷
　　　送丁宣徳赴邕州僉判
邕南亭障乆消兵莫厭扁舟萬里行嶺外山
川従古秀幕中談笑属時平天連漲海鵬飛
近風卷孤城颶母生勿為跕鳶思欵叚古来
男子重功名
　　　同陳噐之題迎福院軒
東風吹面酒盈樽臘後一畨梅栁新殘雪作
寒山向晚横烟不動野浮春地留京洛豪華
氣川帶秦韓戦伐塵今古悠悠君莫問祗應
沉醉是天真
　　　春隂二首
漠漠重雲向晚低臘寒新去有餘威風梢簷
滳難開幌潤引爐香昜着衣把酒自傾金錯
落探春誰汙錦障泥山城冷落無歌舞只有
芳醪取次携
溪樹昏昏鎻暮雲晚山愁黛對含顰不甘小
雪猶妨暖長恨閒隂毎占春寳帯金貂侯第
客鈿車珂馬帝城塵王城自古䌓華地囬首
高歌悵望頻
　　　寒食贈逰客
隂隂画幕映雕欄一縷微香寳篆殘寒食園
林三月近落花風雨五更寒筝調寳柱絃𥘉
稳酒滿金壺飲未乾明日踏青郊外去緑楊
門巷繋雕鞍
　　　登榖州故城
控扼兵屯事已遼傾歌遺堞隐蓬蒿春蕪滿
野牛羊散秋稼連雲雉兎驕苔卧断碑昏故
刻雨飄殘枿帯餘燒人間興廢知何極莫謂
􁉥榛便寂寥
　　　東池
東池暮春風景妍汨汩淺渠鳴細泉菖蒲遶
堤青似劍荷葉出水大如錢蔷薇着花方未
已楊桞飛絮任飄然鄰翁芍藥正足雨預計
開時湏醉眠
　　　暮春贈陳噐之
牡丹開過觧鞦韆鵯鵊鳴時三月天盡日好
風吹絮雪一池春水泛蓮錢溪邉蒲笋供朝
飯堂上圗書伴晝眠端坐窮城何所得只收
風月入新篇
張右史文集卷第二十五
張右史文集卷第二十六
　七言律詩
　　　和陳噐之謝王澠池牡丹
十首新詩換牡丹故邀春色入深山御𫀆黄
粉天然薄醉臉胭脂分外殷(所得牡丹有御/𫀆黄添色紅二)
(種)開晚東君晉意厚(竒者開/常晚)落遲晴晝伴春
閒(洛人以幕䕃/花可留半月)狂来滿挿烏紗㡌未擬尊前
感鬂斑
　　　和聞鶯
冉冉東風萬栁絲啼鶯常自與春期粧殘玉
枕朝醒後繍􁑴紗窓晝夢時文羽自竒非谷
隐好音應合有人知風流潘令多才思爲爾
春来㡬首詩
　　　同噐之㳺大宋陂值雨
微雲䕶日曉隂隂春去餘芳尚可尋詩倚醉
豪連卷寫酒逄勍敵百分斟山光左右㕠屏
画雨脚峥嵘萬羽林沙路晚晴歸馬疾一梳
新月上烟岑
　　　和陳噐之苦雨
急雨凄風未肯歸三川烟樹逺凄迷瀉山漲
潦千霆怒到地重雲萬幕低優優泥塗同野
騖䔥蕭昏曉聼鄰雞為君一借扶摇便静掃
平郊散馬蹄
　　　依韻和眺十七見招之什
断送春光酒萬壺敢辭羸馬為君驅桑田日
暖鳩呼婦楊栁葉深鶯哺雛詩冷有情尋水
石年豐無盗𧺫􁀆蒲河陽潘令風騷客醉倒
尊前許我無
　　　鹿仙山
溪清山秀隐神仙乗鹿真人去㡬年天地壺
中無客到方書肘後有誰傳秦皇採藥迷蓬
梟漢武燒金得紫烟真境寥寥在何䖏未容
塵世妄攀縁
　　　寄眺應之二首
強讀詩書歎白頭一官飄泊寄東周匏瓜有
繋身難去人足無音境更幽晚接賢豪寛病
思老将文字寫離憂相思一夕親談笑夢断
雲山相對愁
瑜珥瑶環豁眼明碧梧翠竹照人清同車汲
黯今難忮挟弹潘郎舊有名自是風流襲家
世行㸔談笑取公卿塵埃落魄誰如我一事
無成白髪生
　　　喬木
舍北参天喬木長依慿清䕃䕶高堂鳥啼杳
杳重隂合風到翩翩翠葉凉已許孤高凌夏
日不妨堅老要秋霜投身麋鹿無人地非爾
煩憂未昜忘
　　　竹堂
誰道清貧守冷官遶家十萬翠琅玕直應流
水深相與不待清風已自寒學得鳯鳴直自
許化成龍去不終蟠知君何世無来者可是
王郎獨與歡
　　　夏日二首
詩書老去信無功偷得閒官許飬慵山影當
庭𥘉轉日水殾穿竹自来風晚催萱蘂昏還
歛日射榴房午更紅覧物賦詩成底事䔥蕭
㕠鬂欲衰翁
重雲卷雨過山来遍洒中田到曉廻錯落晴
山移斗極隂森暗峡宿風雷佳人夜夜齊紈
恨騷客年年鵯鵊哀欲見清秋近消息月明
白露􁉡蒼苔
　　　至日有感二首
両逄至日驚身老逺寄周南覧物悲佳莭風
烟長惨惨他郷人物自熈熈􁉥榛崤混秦関
破草樹芳華隋苑隳(隋有芳華/苑在邑東)悵望高歌一
四首兹辰樽酒莫相違
一卧孤村両見冬獨搔華髪思無窮荒山極
目漫汗雪老樹當庭晝夜風佳莭妻児具尊
酒茅齋斟酌慰愁翁未央曉賀瞻天冕正在
爐烟縹緲中
　　歲暮福昌懐古四首
　　　榖州故城
原北荒城舊榖州文皇功業莾悠悠天戈揮
去開東夏金甲歸来献二囚想像英姿輝日
月蒼茫故國委林丘山川惨惨空囬首落日
悲風蔓草秋
　　　張子房
謀臣何世不知名誰與留侯敢抗衡籌下興
亾分椘漢幄中談笑走韓彭懼誅老将争梟
首高卧成功更飬生戡亂直湏希世哲乗時
児女漫縦横
　　　李賀宅
少年詞筆動時人末俗文章乆失真獨爱詩
篇超物象祗應山水與精神清溪水拱荒凉
宅幽谷花開寂寞春天上玉楼終恍惚人間
遺事已埃塵
　　　連昌宫
欲問興亾已惨顔桑田滄海變人間無情野
水青春在不動南山白日閒伐木清溪寒剥
啄鳴禽高桞曉緡蠻蛾眉皓齒終黄土誰道
仙宫有使還
　　　以病在告寄楊噐之
飲冷寒中不自支故應病骨昜尫羸老人素
懶何妨病太守兼容得自私雨汗欺風元自
􁉡火雲挟日故行遲江楼清絶真辜負正是
齋居禁酒時
　　　余元豐戊午歲自楚至宋由柘城至
　　　福昌年二十有五後十年當元祐二
　　　年再過宋都追感存殁悵然有懐
宋玉䑓前官樹林十年孤客獨沾衿白頭青
鬂隔存没落日断霞無古今暮雲梁苑雁鶩
暗乆泛吴船江海深閲世悲歡嗟老眼呼児
取酒十分斟
　　　宿馬庄寺
衝泥我馬僵欲仆空村落日不逄人開門野
寺净如掃迎客老僧閒更真佛案青黄園果
細齋厨汲洗野蔬頻年来到䖏無餘念静對
同龕金色身
　　　永城道中
東行十日何所有衰草白茅梁宋陂大風官
樹吹半折欲雨野雲垂不飛十年所遇半陳
迹千里獨愁懐所思他日江湖片㠶去白頭
青鏡乆相期
　　　贈柘城簿王微之
青衫得禄苦不足白髪生頭頗有餘賦就相
如猶滌噐(王作宋/都賦)詩成賈島獨騎驢先生五
斗不挂眼漫郎一官聊讀書自古好賢慚好
色何人朝夕駕于株
　　　夜泊泗上阻風雨
雨昏古岸断人跡天黒孤城閉水関燈火樽
前𥘉擁膝風雲淮上欲移山避人魚鳥那足
怪吹浪蛟龍不自閒便使乗桴亦何事蒼波
歲晚合知還
　　　喜七兄疾愈二首
净名居士本非病五禽先生能飬身家人但
訝少林觀郷里不知顔子貧身内固知精是
藥人間惟有道通神喜聞漸離烏皮几花氣
晴来欲逼人
南鄰隐士龍虎鼎(陸先生平叔/有道之士)東寺比丘堅
宻身(圓明師戒/行無玷)欲知十室有信䖏頋此两賢
非世人戦勝天魔𥘉𧺫定(七兄已/断世縁)寳成丹灶
不妨貧(兄新悟/道秘)何時共此閒居士紫領長衫
樂社神
　　　送曹子方赴福建運判
平生莭下曹公子家世風流合有文横槊尚
傳瞞相國紫髯不是画将軍詔書寛大民何
怨刺史威嚴吏合勤好作椘詞更下俚雲中
一降武夷君
　　　次韻盛居中夜飲
呉衣厭拂洛陽塵夢寐一樽淮海濵每願托
車嘗貯酒况逄投轄苦留賔蒼龍挂斗寒垂
夜翡翠浮花暖作春上界高真足官府追隨
却属散仙人
　　　送麻田呉子野還山
麻田老仙身馭風萬里一息如飛蓬行窮山
川出天外閲盡世界歸壺中經過賣藥勾漏
客郷里高年南極翁我亦有心逰八極従公
一借葛陂龍
　　　和元咎二首
年芳經雨能㡬許客愁得暖不肯融眼看乳
燕行已哺手種小桃隨分紅世情付睡莫泾
渭物態逄春無異同清時頼是未禁酒湏惜
紅紫轉頭空
爱酒苦無阿堵物尋春奈有主人家未容黄
蜂醸成蜜已怕悪雨不容花雲間明月誰可
攬海中蟠桃良未涯浮名誤人不得脱黒髪
减来那復加
　　　和門下相公従駕幸學
継聖文明舉舊章儒宫傳蹕駐膠庠地疑闕
里絃歌宅經奏周書隷古行遣子東夷思入
學受成西旅佇来王魯侯在泮猶歌誦盛事
湏刋孔子堂
　　　效白體二首
功名富貴付悠悠高卧山城又過秋燕坐香
燈為静侣閒行麋鹿是同㳺青黄草木新霜
過瀟洒溪山夜雨收囬首十年梁苑客枉教
白却少年頭
州貧湏惜尊罍費俗陋兼無妓樂名幸有蒲
團供燕坐不妨藜杖助閒行看炊香稲供齋
飯自採寒𬞞試野羹身外無营内無事近来
心氣儘和平
　　　效白體贈楊𥙷之
青衫居士断葷血一榻䔥然如在山堂下黄
花驚歲晚尊中緑酒覺官閒胸中已了一事
大鏡裏莫驚㕠鬂斑我亦乆懐伊洛興煩君
先為卜禅関
　　　㕠槐晚秀三月一日𥘉見新葉
東皇無䖏着繁華亦復分張到我家他日老
蒼悲敗枿今晨嫰緑出新芽秃翁承弁纎纎
髪村婦萦鬟草草花桃李蹊中人跡絶緑隂
門巷正藏鴉
　　　休日不出聞西池㳺人之盛
三日春風塵漲天溝泥愁汙破鞍韀掃門静
閉無来客隐几深居學坐禅薄雨掠塵時點
點細蟾窺夜獨姢姢都人觧與殘春競半在
西池聼管絃
　　　送李公輔赴宣城
與君騎竹即同㳺抱子相看髪已秋莫惜徃
来勤馬足未湏容昜轉􁊁頭君方搜句窓間
岫我已懸情天際舟抱槧石渠無所欲勞君
時致管城侯
　　　休日不出
乆厭衣冠塵土侵賜休何苦馬駸駸窮冬積
雪春不雨昨日殘紅今緑隂却掃不知門外
事安禅深得静中心讀書陶令非求觧禁酒
楊雄不得箴
　　　次韻王敏仲至西池㑹飲
聖朝無復用舟師戲遣艨艟揷㦸枝沸浪有
殾黄㡌動春風無力彩旗垂不勝杯杓寕辭
醉傳語風光共此嬉逺比永和真継軌臨模
蠒𥿄㸔他時
　　　次韻王敏仲池上
春晚餘芳尚可尋晴雷沙㟁走車音苑分廣
樂和殾度池受晴天倒影深席上宫花輝御
醴坐中瓊樹間瑶林歸人自畏嚴城鼓却望
橋西日未沉
　　　題外甥楊克一詩篇末
十年不復上天津閒却西都㡬度春里巷夢
中迷向背山河句裏見精神藝成斧鑿真湏
棄學富篇章自不貧莫倚詠児兼贈婦湏知
漸與老為鄰(耒寓洛時吉/子十餘歲耳)
　　　題李方叔文卷末
他日東坡譽子文瀾翻健筆欲凌雲决科正
爾真餘事射䇿如何但報聞詭御獲禽雖可
鄙挽弓射葉亦徒勤莫辭更擬相如作寂寞
思玄未放君
　　　劉景文許惠氊裘未至督之
　　　　　氊毛葉于春絮膩于膏虀塩􁑴
客愁無褐　贈𫀆雅服何妨冠蘇
㡌瘦腰兼稱束郿絛想公封寄應多恨不挂
長身襯佩刀
　　　耒嘗病痺親友以酒為戒作小詩戲
　　　荅
離騷僅得比痛飲㫖酒何曾廢善言因病細
斟尤有味無人獨酌亦成歡何煩巾漉醅浮
螘不待杯邀月入樽但㸔井眉瓶作土鴟夷
仍自稳隨軒
　　　和吕與叔秘書省觀蘭
千里猗猗誰取将忽驚顔色照文房毎憐墜
露時施澤更許光風為汎香獨秀已先梁苑
草託根寕復椘天霜坐令黄菊羞粗俗只合
䔥條籬下芳
　　　次韻秦七寄道潜
衰疲乆厭五更朝每愧㝠鴻在泬寥頋我塵
冠彫舊鬂爱君山桂長新條文詞画虎工逾
拙世味春氷老益消只欲歸依香火社高堂
時聼法音潮
　　　和宋二上元迎駕
拜揖清光咫尺間雕輿欲動更移斑蓬莱不
動鰲頭稳閶闔未開天上閒老去一官羞簡
策春来歸夢滿堆山自慙衰病獨隨俗醉逐
逰人月下還
　　　和張提舉
　　　　　國東自慚多病幸優容喜来文
室談何妙　莫従宛水春生𥘉縐
縠鍾山雪盡見蟠龍新年強𧺫尋芳物零落
官梅白一重
　　　書壁
晴窓浴罷試春衣芳草江南三月時隂合園
林禽語樂風和庭院絮飛蓬漫郎官事只畫
諾騷客生涯惟賦詩極目江天已多恨何湏
木落長年悲
　　　和上維道祈雨有應
江郷長夏亢陽驕太息秋原稲穗焦暑氣暮
收秦地火(項羽火咸陽/三月不息)雨聲秋響浙江潮(五/月)
(雨勢/甚大)夜齋凉送簷間滳曉枕清聞竹上飄椒
糈禮神慙徳薄聖朝當宁四時調
張右史文集卷第二十六
張右史文集卷第二十七
　七言絶句
　　　寄都下舊友二首
一别長安西復東琵琶舊地已應空當時風
景歸何䖏湏信人生是夢中
城西古地昔同逰望月思家相對愁明月秋
来應更好何人㸔月又悲秋
　　　秋思
故人陳迹生蛛網古殿苔深叠緑繒簷雨晚
秋鳴槁葉窓風深夜觸孤燈
　　　魚蝦相望
悲歡囬首両茫然㡬别龍門又半年應是舊
時歌舞䖏和風開凍一層天
　　　臘月殊有春意二首
一夜長風無片雲曉来風動似𥘉春應知春
近催桃李更有輕寒不着人
拂檻垂楊雪後青誰家朱閣曉来晴拂簾動
幕無人觧先把春愁寄有情
　　　送李十之陕府
断􁨁泛梗偶相依一别重逄又㡬時人世悲
歡消遣盡為君流淚忽霑衣
　　　送客愁
𢾗星點點間微河城上三更樹影蹉霜落夜
深風悄悄月明無限客愁多
　　　夜坐
半消爐火夜三更欲㓕青燈暗又明閉户無
人瞑目坐此時一念悟浮生
　　　余向集賢殿試罷寓居京師嘗逰西
　　　岡錢昌武郎中之第時同會者河東
　　　栁子文與錢氏三子夏中余出京今
　　　纔半年而昔日所逰者或東或西有
　　　不知所之者古人所謂俯仰之間己
　　　為陳跡者欤夫求昨日之我于今日
　　　終其身而不得而况偶然相值聚而
　　　旋散者欤追記春睡詩一首乃寓錢
　　　第所為者
東風冷峭著衣寒雲影隂沉美睡天青杏園
林花落盡晚風吹雨􁉡鞦韆
　　　上元都下二首
淡薄晴雲放月華晚籹新暈臉邉霞管絃接
上争酤酒巧笑車頭旋買花
驕馬金鞭白面郎㕠鬟小女坐車箱輪殾轆
轆歸何䖏留得紅籠絳臘香
　　　􁉥軻
燕丹計盡問田生易水悲歌壮士行嗟爾有
心雖苦拙區區两死一無成
　　　送聖民出城即事
東風堤上送行人漸出城来漸少塵栁色已
深花又落客来下馬獨傷春
　　　西湖三首
沙鷺汀鷗盡日閒水邊風起萬荷翻客来莫
厭重楼望樹杪欄干直對山
水上亭䑓凉氣多扣舷倚棹唱呉歌何人為
放青蓮出剪却翻翻一萬荷
一曲清池桞㟁風長苗新稲短蒲茸功名由
命何湏問幸有滄浪作釣翁
　　　别錢筠甫三首
􁑴客無眠聼曉鐘五更蠟燭淚銷紅城西古
寺来何䖏今日分携獨向東
春燈欲盡曉雞啼殘月影中征馬嘶爲語相
逄不消喜相逄終有道分離
原頭緑盡桞𥘉芟落月滿川風滿山已過寺
西三十里爲君囬首駐征衘
　　　　偶題
屋角纎纎挂断虹清蝉一噪𧺫高桐天涯雲
盡見殘日林下雨餘来好風
　　　宿錢睦甫南齋
瀟洒南軒與病宜　牀長簟碧紗幃三更月
上夢𥘉覺竹影滿窓風入衣
　　　夜
斗柄䦨珊風瑟瑟銀河錯落露森森人殾静
後幽䖝急月色好時清夜深
　　　田家二首
門外清流繋野船白楊紅槿短籬邉旱蝗千
里秋田净野秫䔥蕭八月天
新揷茅簷紅槿籬秋深黄葉已飛飛灘頭水
濶孤舟去渡口風寒白鷺啼
　　　謁僧不值
古寺人閒僧掩扉客来下馬觧塵衣㕠松帯
月風蝉噪古閣鳴鐘夕鳥歸
　　　中秋夜酌
一片秋天碧萬尋月華𥘉上水沉沉遣愁不
用先愁醉更看清光到夜深
　　　舟行六絶
獵獵西風秋水清野花寒草傍流生沙邊水
鶴待魚立石底暗蛩先夜鳴
船尾𥘉囬轉野湾波平天净惜投竿飛飛小
蝶秋花晚嘖嘖沙禽野水閒
落景秋雲晚不開天寒古㟁野􁊁囬𥘉驚波
面微瀾𧺫已覺風前細雨来
渡頭風雨晚生寒簑笠漁翁坐釣􁊁為問蓬
中有魚否一㕠新鱖出籠鮮
天寒野店断人行晚繋孤舟浪未平半夜西
風驚客夢卧聼寒雨到天明
渡頭烟雨欲昏天灣畔枯桑繋客􁊁風打􁨁
窓秋浪急一杯寒酒夜深眠
　　　書潁州皇甫秘教書室
閒来便是日侵堦窓下棋枰林下杯曉觧扁
舟又南去百年還得㡬囬来
　　　𥘉離陳寄孫户曹兄弟
三年流落寓于陳一命青衫淮水濵城北橋
邉長送别扁舟今自作行人
　　　望淮山硖石寺予幼年過此今十載
　　　矣
十年落泊竟何成人事紛紛㡬廢興今日扁
舟淮上去青山似與客相迎
　　　題壽陽楼二首
渺渺長淮去不休行人獨上壽陽楼一闋長
歌不湏唱山川都是舊時愁(闋事説于予/友隴西于)
長淮不断水悠悠楼下行人淮上楼誰謂滿
前風景好古今供作别離愁
　　　淮上曉望
酒醒窓明月半川怯将病齒漱寒泉楼西别
有清秋色一片淮山在曉烟
　　　宿南山普濟院
閃閃青燈照薄帷幽人不寐自吟詩僧来邀
我更深坐待聼山風到樹枝(宋景瞻和云可/憐萬里南飛翼)
(肯向霜林/借一枝)
　　　旱池
藕梢菱蔓緑纔深日射㳺魚聚㟁隂呴沫已
知為計盡渚鷗沙鷺亦何心
　　　檢屍詠太湖上成絶句呈劉伯殾四
　　　首
湖北風来吹曉鐘湖邉漁客閉船􁨁波光不
動天光濶更在浮烟細雨中
風蕩雲容不成雪栁偷春色放衝寒湖邉艇
子衝烟去天畔青山隔兩㸔
野㟁北風歸客愁浮烟不動雨　圍成野
色萦紆岸點破湖光三四鷗
誰道原頭春未囬栁梢黄軟凍齊開争驚臘
日峥嵘盡忽問田翁乞野梅
　　　偃王城
蔓草悲風知㡬秋黄桑晚葉野雲愁偃王城
下樵蘇盡猶有耕人指舊丘
　　　自上元後閒作五首
閶闔楼南粉署西舊時種桞長應齊如今冷
落窮山縣卧聼春風百鳥啼
東風吹雨夜侵堦楼角長烟曉未開何事舊
時愁意緒一翻春至一翻来
面冷春霜拂瓦乾曉風吹雨凍䦨杆栁梢黄
弱梅苞破更放東君㡬日寒
燈火人家夜不收三更明月過南楼風烟隨
䖏自能樂何事客心還獨愁
喧喧野縣自笙歌風卷高雲天似波誰謂楼
前明月好月明多䖏客愁多
　　　寫情二首
墙外誰家桃李開何由花下一徘徊先教飛
絮傳愁去却遣㳺絲取蕋来
人閒漏水報春歸日過簷牙夢未囬隔夜雨
飄梅蕋盡入簾風􁂼栁花来
　　　題扇二首
越衫羅薄迎新凉扇剪青綃秋水光花前一
把羅敷手直到花殘衿䄂香
彎彎凉月帖淮天露濕蒲稍風墮蓮松盖草
茵迎不至南山桂子老秋烟
　　　淮隂
蘆梢林葉雨䔥蕭獨卧孤舟聼椘謡生計飄
然一搔首西風沙上趂歸潮
　　　宿銅陵寺題壁
僧房秋夜月明天下馬擁裘人悄然老僧何
事亦晨𧺫清磬一殾驚客眠
　　　将之天長題新亭壁二首
新亭登眺觧征鞍飛鳥悠揚雲意閒誰為塵
埃無野興故乗風雨㸔秋山
雲􁂼山光到眼前滿川摇落早秋天客来繋
馬成何事風雨寒窓一覺眠
　　　過漣水
城頭落日在旗竿城外長淮水浸天左海門
前燈火盡艣殾謳軋夜深船
　　　春宫
團金𫀆䄂繍長靴寒食宸逰樂事奢風擺珠
簾紅幕潤滿宫春雨落梨花
　　　效李商隐
夜深傳警報更籌霜桂月華寒未收昨夜雨
昏今日朗一畨風雨一畨愁
　　　楚城曉望
鼓角凌虚雉堞牢晚天如鑑絶秋毫山川摇
落霜華重風日晴明雁字高
　　　椘橋秋暮阻雨
水滿城西釣艇横雲豪風弱晚冥冥天寒小
店人愁雨燈暗孤舟客卧聼
　　　逺思
裊裊霜風吹碧梧孤城殘角奏單于山川浩
蕩愁十里楼角黄昏月一梳
　　　春詞二首
殘紅新緑間鞦韆寒食園林人意䦨一陣春
寒花上𧺫画廊連夜雨珊珊
靄靄芳園誰氏家朱門横鎻夕陽斜鳩鳴鵲
噪閒庭舘盡日春風吹百花
　　　遣興
百感摧傷強對春㸔花花畔獨沾巾祗應閉
目林中坐湏學無言壁下人
　　　潮水二首
水滿春淮自在流落花吹盡浪悠悠搃将春
雨為春泪未比思君一半愁
近来消息愈堪猜飛鳥無情不肯廻惟有清
淮慰人意春流日日自東来
　　　夏日池上三首
新蝉上樹空遺蜕野雀哺雛争小䖝粉沾衣
䄂竹枝雨香滿水亭荷葉風
落日鳴蝉夏木荒芙蓉半落栁成行何人紈
扇生新恨亭舘迎秋夜夜凉
拒霜灼灼欲破紅夜来雨落荒蘭叢空亭無
人日色午但聼桐葉驚秋風
　　　秋日即事三首
支離卧病不知秋暑退𥘉驚大火流蟋蟀知
時鳴近壁銀河照夜直當楼
䔥條歲晚搔雙鬂流落天涯念舊逰唯有醉
来心暫展無錢沽酒合長愁
䔥蕭衰草傍墙生中有寒䖝白日鳴秋物荒
凉禾稼熟悠悠驅馬水邊行
　　　秋雨二首
南山雲𧺫滿庭隂簾幕𥘉凉七月深桃子􁠈
枝桐葉老連綿風雨作愁霖
離披衰桞已無蝉黄葉閉門風雨天陶令無
錢難得醉竹窓過午枕書眠
　　　秋夜寄逺
秋晚䔥條風露清星河耿耿漏丁丁祗應新
月頻相見長向玉楼東畔生
　　　秋夜
微雲淡月夜朦朧幽草䖝鳴樹影中不待南
城吹鼓角桐殾長報五更風
張右史文集卷第二十七
張右史文集卷第二十八
　七言絶句
　　　吹角
断霞歸鳥隔山鐘日過西山轉海空長恨南
城催曉急五更吹角怨秋風
　　　登乗槎亭
海天秋霧暗乗槎風響空山浪卷沙杳杳艣
殾何䖏客一㠶衝雨暗天涯
　　　臘
荒秋野水間榛􁉥惟有青山日對門草木向
隂猶帶雪風光近臘已如春
　　　題宅後井(泉色/正白)
清泉十丈白如漿甘似醍醐透椀凉君欲道
中無渇死百尋操綆莫辭長
　　　和房日嚴換武詩
青衫厭著待封侯慷慨知君定逺流莫歎書
生長齷齪元戎曾與報更籌
　　　春
磔牛門外色𥘉分共喜釵頭彩勝新花蕚怯
寒猶積雪鳥殾催報已知春
　　　感春三首
日長殘雪滳高簷院静人閒風度簾可是歲
華隨日好故應愁恨逐春添
氷消水面波光動日暖樹梢花意歸世上繁
花昜零落却應春淺勝芳菲
梅梢桞眼㺯春嬌雲暖南山臘雪消近郭樵
漁成野市逺村䔥鼓隔溪橋
　　　荒園
荒園午日照青蕪樹罅鳴鳩相應呼一片隂
雲送山兩漸漸新麥地親鋤
　　　范增
君王不觧據南陽亞父徒誇計策長畢竟亾
秦安用楚區區猶勸立懐王
　　　東方曼倩
軒冕功名何足爲先生聊作昜農資漢庭誅
死皆卿相猶說才能勝滑稽
　　　小雨
䔥蕭小雨不能收一霎西風便似秋枕席夜
凉燈火暗丁丁更漏隔南楼
　　　孔光
郷原世盡謂夏儒漢室傾危孰與扶試問不
言温室木何如休望董賢車
　　　趙飛燕
苦心膏沐不論貲富貴人生各有時直使中
流畏仙去君王何啻似嬰児
　　　㸔花
風暖日高花氣動鳴鳩乳燕自求群經营美
景還詩匠傾掃頑愁頼酒軍
　　　題唐宋輔城上小楼二首
沙田小雨不成泥一帯溪光照翠微逺目直
隨殘日盡晚雲還望故山歸
近郊小径絶人行水滿菰蒲取次生沙㟁雨
来長集燕桑田深䖏忽聞鶯
　　　晚歸
學省歸来門巷秋伴眠書史滿牀頭低雲漠
漠梧桐晚屏上江山亦觧愁
　　　秋
日落星稀河漢微清秋一點水萤飛凉風白
露愁先覺可待梧桐報即知
　　　調全玉病二首
維摩丈室自䔥然病𧺫新凉得恣眠我愧殾
聞難問疾想君獨對散花天
詩将收功乆戢戈羸師再鼓奈疲何想君無
物驚禆定獨未能除是此魔
　　　䔥何
䔥公俯仰繋安危功業君王心獨知猶道邵
平能緩頬君臣従古固多疑
　　　項羽
沛公百萬保咸陽自古柔仁伏暴強慷慨悲
歌君勿恨㧞山盖世故應亾
　　　李廣
李廣才非衛霍儔孝文能鍳不能收君王未
是忘征戦何待高皇萬户侯
　　　朱雲
直言請劍軒安昌勿謂朱㳺只素狂君㸔漢
家文景業張侯能以一言亾
　　　韓信
登壇一日冠群雄鍾室倉皇念蒯通能用能
誅誰計策嗟君終日愧䔥公
　　　賈誼
賈生未免孝文疑自古功名嘆数竒逐得洛
陽年少去白頭絳灌亦何為
　　　椘王(效李/商隐)
十二巫山聳翠巒椘王宫殿玉㠝岏定知為
雨為雲䖏不似當𥘉夢裡㸔
　　　梁兾
力囬漢鼎未收功又道将軍世上雄不悟折
腰同齲齒百般装束為秦宫
　　　宋玉
雲雨朝朝峡裏興可能無復夢中情巫娥若
問誰為賦敢乞君王道宋生
　　　成帝
百華衣上清餘香夜照猶煩蚌有光觧道温
柔勝武帝不知壮髪似元皇
　　　女几山
不復當年端正楼多情猶問故宫逰山川不
改繁華盡湏信人生一世浮
　　　昏昏
昏昏落日下墙東歴歴晴雲送去鴻歲晚蒼
槐甘老大盡将黄葉付秋風
　　　謝仲閔惠友于泉(泉上多/紫竹)
地吉泉甘慶所鍾直疑遥與惠山通曲肱煩
暑都消盡如卧䔥蕭紫竹風
　　　貧病投効乞𥙷外官親友問者以詩
　　　答之
卑好楊子官執㦸貧似玉川居洛陽不敢彎
弓輕妄射争如覆𬒳逐山郎
　　　殷浩
田野高風過有薰廟堂經畫竟無聞固應竹
馬思元子江左興亾不在君
　　　偶成
低雲着地曉悠悠雨􁉡簾旌不上鈎江北江
南千萬里年年長向此時愁
　　　傷春
浮雲冉冉送春華怯見春寒日欲斜一夜雨
殾能㡬許曉来落盡一城花
　　　七月六日二首
月落暗䖝啼不休五更白露曉悠悠西風是
䖏将摇落可但梧桐獨報秋
積雨空堦生緑衣幽幽點點㺯秋姿黄昏楼
角看新月還是去年牛女時
　　　元忠學士八兄耒離京師逺蒙追送
　　　許惠服丹法託故竟未惠及賦五絶
　　　句
身逐孤舟似断雲故人追送尚殷勤秋城夜
泊西風㟁落葉悲䖝獨自聞
衰折苦催空壁月悲䖝真弔短檠光無情少
壮抛人去只有窮愁氣味長
欲盗羲和一點春五更注想隔重雲如何但
欲獨不死分我刀圭未費君
昔見将軍破虎韀玉堂曾共掃千言功名老
去皆蹉跌相見諄諄勸學仙
無復顛狂似少時逄君猶自說蛾眉玉堂舊
事君休念兩䄂啼痕又送誰
　　　閒歩
枝上啼鴉巢欲成晴簷向日乳鳩鳴可憐霜
雪餘威盡春草無名著䖏生
　　　寓椘題楊𥙷之官舍
一辭螭陛走天涯客路悠悠老歲華住乆不
知身是客自来堂下採黄花
　　　傷春四首
曉雨催春不惜花亂紅飄泊委泥沙傷心憶
得年時事白髪風前只嘆嗟
紅杏墙頭最可憐膩紅嬌粉両娟娟曉来併
逐東風盡容昜分飛又一年
嫩紫妖紅惜不得亂隨風雨點蓬蒿荒田野
草花開晚主管春光輸爾曹
高楼春晝獨驚心白日閒雲亦自隂風雨催
花花已盡滿城新緑亂鳴禽
　　　三郷道中遇雨
䔥蕭古道西風雨惨惨黄昏匹馬行未遇功
名莫嗟嘆逄時更自憶平生
　　　題南禅院壁二首
乞食高僧午未歸秋庭落葉日暉暉䔥條古
寺松隂下簷鐸風中乳鴿飛
秋林落葉已斑斑秋日當庭尚掩関掃榻晝
眠聼鳥語可憐身世此時閒
　　　次韻王彦昭感秋三首
木落風高秋雁歸𥘉晴野水漲清伊東流會
向淮南去慿寄秋来無限悲
年来詩酒最関身滿酌休論薄與醇愁見洛
陽秋夜月無情偏照不眠人
塵埃容昜點呉衣澤國秋来信息稀想見淮
南𥘉木落秋雲秋水雁𥘉飛
　　　絶句三首
藹藹晴郊花氣浮午窓晝睡擁駝裘覺来鳥
雀茅簷静屋角春風怒未休
照水輕明楊桞芽隔林相映占巢鴉東風香
草城邊路到䖏人家盡是花
淮上春風萬鼓鼙落㠶舟泊㟁邉磯喧喧野
市殘陽裡酤酒携魚客散歸
　　　雨後逰朱園
緑葉隂隂䕶翠枝晚花雖小亦應稀東風不
惜殘桃李吹作春愁䖏䖏飛
　　　酒病中寄李十二招飲二首
班郎握筆未封侯嗜酒楊雄欲白頭寂寞著
書誰作伴両枝風葉碧梧秋
酒病岑岑更怯寒一窓踈雨擁衾眠西風一
入庭前樹便有秋殾到枕邊
　　　乍晴二首
洗来桐葉晚青青積雨欄于暗菌生墙角半
傾苔暈合䔥蕭風草一蛩鳴
虹長飲雨川無滴蘋末生風沼有波一掃烟
雲不知䖏夜天如水瀉銀河
　　　雜題二首
寒雨䔥蕭桐葉驚浪浪還作夜堦殾西風忽
𧺫幽人覺枕簟凉時向五更
蒼蒼落月井梧西睡覺幽人自卷帷只有林
鶯知夢断曉庭人静語移時
　　　徐園閒歩二首
平田小雨潤新耕曉日園林信脚行襯歩野
蕪吹面栁可憐春物縂多情
動地春風晚未休吹花折桞却成愁塵埃不
用頻車馬獨卧氍毹正擁裘
　　　雜詩二首
邾城山下梅花樹臘月江風好在無争似姑
山尋綽約四時長見雪肌膚
病腹難禁七椀茶小窓睡𧺫日西斜貧無隙
地栽桃李日日門前自買花
張右史文集卷第二十八
張右史文集卷第二十九
　七言絶句
　　　赴官咸平蔡河阻水泊舟宛丘皇華
　　　亭下三首
怒河慿雨正奔流踏跕卑梁滯去舟淹泊我
生應有定不湏歸怨一汙溝
　　悲蝉古栁風水邉幽草已鳴蛬長河未
放羲和宿却放斜陽更向東
夜空如鑑碧新磨倒影踈星亂素波天色水
光無别䖏為君垂手攬銀河
　　　春雨中偶成四首
亷纎小雨作春愁吹􁉡長雲漫不收架上酴
醿渾著葉眼明新見小花頭
槐葉青青染不如䕶巢鴉語有新雛䔥蕭晚
雨窓鳴急卧稳藜牀玉枕書
天低芳草接浮雲萬桞含烟翠不分燕子歸
時花徧落暮寒和雨入黄昏
春隂只與睡相宜卧聼鳴禽語復飛一縷断
香浮不散何人深院晝熏衣
　　東齋雜咏
　　　竹
裊裊墙隂竹𢾗竿秋風盡日舞青鸞平生爱
爾縁瀟洒莫作封君渭上看
　　　菊
野人齋㸑屏膻腥自向堦前擷紫莖老去爱
花心轉薄一盃𬞞飯足浮生
　　　盆池
點點青萍秋後衰溶溶晴日見魚児水邊窺
影何方客自照行吟憔悴姿
　　　老槐
雪霜未死閲年華危葉䔥蕭戦古槎裊裊秋
風官舍冷半枝斜日帶啼鴉
　　　皂荚
畿縣塵埃不可論故山喬木尚能存不縁去
垢湏青荚自爱蒼鱗百歲根
　　　南窓
門前塵土慵驅馬堂上文書厭坐曹只有南
窓慰人意寒燈清夜讀離騷
　　　道榻
𥿄閣蘆簾小榻安一裘容昜却輕寒誰驚午
枕江湖夢風落晴窓栢子乾
　　　墙東二首
墙東椿老葉已盡堂下菊叢無復香長安風
埃歲已晚閉門不出馬毛長
歲晚長安足土風天寒官舍少文書下馬閉
門復無事壁間佛像對銅爐
　　　凝祥三首
齋祠太一舘清真望秩名山固有神斜日苑
門人不到靈風自掃石牀塵
已隨芳草藉盃盤更任垂楊拂馬鞍斜日両
竿眠犢晚春波一眼去鳬寒
奉靈桃李已堪攀只有春風作徃還園吏不
湏防客到長安従古少人閒
　　　謝人惠金沙酴醿二首
金沙倩䴡閨中秀酴醿謝郎林下風欲試此
心無結習両株常守净名翁
金沙豐腴合徳艶酴醿輕盈飛燕身乆無丹
白應知我齊散天香供道人
　　　奉安神考御容入景靈宫小臣獲覩
　　　有感二首
靈風依傘繍輿深仗外猶疑警蹕音不似尋
常逰幸日楼前鼓吹却沾襟
渭上衣冠故老哀西陵石老已莓苔従今仗
下新歌舞長及年年献酎来
　　　次韻子由舍人先生追讀邇英絶句
　　　四首
天寒書殿曉班清氣爽仙盤瑞露零講罷群
公珮殾散一竿宫日轉槐庭
聫翩右史直西垣舊墨螭頭點未乾自是退
之平昔事可湏慙着進賢冠
冠佩煌煌拱北辰道人風骨自軒軒茯苓松
下亀黿老湏乞靈丹一粒吞
恭黙誰聆金玉音陶甄萬物付無心君王好
意真天意憂國論思不厭深
　　　荒園
日暖風簷翻乳燕曉寒露栁囀流鶯荒園日
日東風裏吹盡閒花香草生
　　　東海旅夜二首
無酒消憂寒未减隔帷相對一燈愁䖝殾喚
覺五更夢風雨滿庭桐葉秋
蘭缸背壁影微微千里天涯客夢歸一夜海
風殾不断曉来寒葉滿庭飛
　　　寄李不危
憶昨東風吹馬蹄瓦関分𬒮涕交揮淮陽風
物應如舊獨在柯山送雁歸
　　　曉發途中
坐無燈火夜䔥然馬上匆匆未曉天值驛老
兵應笑我肯将斗粟換高眠
　　　病𧺫登疊嶂楼
病来乆不上層䑓窓有蜘蛛􁦭有苔多少山
茶梅子樹未開齊待主人来
　　　觀蘇仲南詩卷
蘇子詩如刃發硎十章入耳韻冷冷文章三
昧無多子祗守君家舊典刑
　　　讀仲南和詩
異時文席許論詩三載江湖讀椘詞自笑酸
寒無好語少年倉氏獨相知
　　　謝仲南和詩
曽約西湖薄主人只今湖色已知春會湏多
載連車酒絶勝寒倉滿目塵
　　　渡沙河
溶漾澄明徹底清鸕鷀慣客不相驚却疑洛
水新霜後八莭灘津石柱殾
　　　題五栁亭
大夫風韻如彭澤五栁䔥森手自栽我亦扁
舟􁑴㳺者登臨聊復賦歸来
　　　項城道中
塵壁蒼茫有舊題十年重見一傷悲野僧欲
與論前事自説年多不復知
　　　離京後作七首
蘋芷江邊已五年厭聞風浪打船舷南風䔥
艾荒凉野時望高丘一慨然
水諳送客渾無浪風觧留人却有情今夜榆
林繋㠶宿却従北斗望天星
灌畦酤酒两三家春去芳叢有晚花莫道長
安在天上牛女猶有客乗槎
一水夷猶逹汝隂年華客意两相侵河邊無
限青青草攬㘘何人繋此心
過雨陂塘䖏䖏深南風䔥艾欲成林道邉拾
穗行歌者亦有豐年一飽心
高槐老栁舞南風晴日家家蚕麥中芟盡黄
雲見原隰却教風雨洗長空
燕雀翩翻夏屋深成谿桃李已成隂黄鸝深
䖏人無見時有清風逓好音
　　　橘
靄靄高林緑實圓清霜一洗若金懸李衡何
䓁相奴隷自有高人相國賢
　　　梅
覆釡湖邊雪壓塵𢾗枝林外已先春盡将七
澤清霜氣洗出姑山綽約身
　　　懐竟陵蓮花
景湖門外有汀洲灼灼紅蓮照碧流公子不
歸時莭晚两枝風葉卧清秋
　　　懐陸羽井
寒泉背石老松根禅室幽人古像存長恨千
年無屈宋椘招難與此遺魂
　　　冬日懐竟陵管氏梅橋四首
旅居澤國小園林千里相望歲暮心想見竟
陵殘雪裡新梅點雪橘垂金
小小園林點點梅如今綽約為誰開只應清
夜新霜裏依舊横斜倒影来
他日華陵跡已陳嘉辰懐舊一銷魂小園幽
徑誰相念應有新梅覓故人(復州竟陵郡有/五花山故亦云)
(華/陵)
堂下幽芳自可人北風一為屏埃塵上元簮
珥玲瓏玉却曵青霞霜女裙
　　　厄䑓寺三首
諸佛蒼然照殿楹圓光明滿自然燈千年遺
事無人問館後高眠乆属僧
峨嵋前約已成空風雨䔥蕭送暮鐘何用忘
飢来問話不如松下謁癡龍
世味嗟余淡莫加更将詩句寄烟霞自憐落
筆無好字不及揚州王謝家
　　　過蘄澤
雄吞六國弱秦強壮士逡廵野水傍耕叟不
知鴻鵠志笑觀宫室忤陳王
　　　崇化寺三首
楼殿沉沉鎻夜烟秋燈一點佛龕前梧桐葉
上三更雨亦有愁人獨自眠
白髪􁉥州嘆滯滛呉衣重杵洛城砧道愁莫
上高楼望只有秋来晝日隂
零落宫墙官樹秋行人東去路悠悠祗應楼
下邯郸路亦有離人對此愁
　　　偶成
漫學文章弊性靈屠龍藝就誤平生翩翩仕
路新冠盖何用楊雄強作經
　　　贈趙簿景平二首
明道新墳草已春遺風猶得見門人定知魯
國衣冠異盡戴林宗折角巾
紛紛俗物乆堪憎爱子䔥蕭眉宇清莫嘆青
衫掩事業白頭卿相死無名
　　　自遣四首
是非得失一區區蚊蚋啾啾共一壺不學退
之求羽翼唯慿一夢到華胥
誰云造化本天情利害垂陳理甚平莫逐衆
情生愠喜君看三四孰虧盈
誰云至理宗無相大道由来萬法兼且以殾
音爲佛事曉𫾣清磬誦華嚴
浮世荣枯理昜觀不劳重取朽亀鑚直應桃
李繁華日便把􁉥榛寂寞㸔
　　　立秋二首
西風嫋嫋木颼颼身在江湖北㟁州自古椘
人辭最好為君重賦竟陵秋
對酒聊同椘人醉哦詩惟聼越殾吟洞庭北
㟁孤城下落月西風聼曉鶯
　　　晚歩靈壽寺後二首
秋城草樹欲黄昏㣲􁦭新晴菜甲新便好灌
園従老圃此懐原是漢隂人
逄秋種菊尚慇懃隙地侵尋欲過隣便好採
花供服餌形容已似澤邊人
　　　感秋三絶
秋思郷愁两苦辛毎臨西北望秋雲此生更
老情終在誰為寄殾千里人
楚天未白轉星河楼角先吹出塞歌長愧侵
牀五更月殷勤無計謝姮娥
高林敗葉已颼颼更有寒莎翠已收若道神
仙脱情累如何獨唱感庭秋(事見/閒記)
　　　局中聼雨
秋庭聼雨断人殾凉入衣𥚑秋意生臨水登
山送歸語憐君觧有許多情
　　　夜思
萬殾沉寂漏丁東金井欄干上暗空半夜西
風人未覺秋殾先報草根䖝
　　　晨𧺫二首
楚郷秋早􁑴炎蒸長恨梧桐不可慿􁋂氣忽
隨風雨至曉堂無寐獨神驚
中宵爽氣入襟禂簷雨浪浪曉未收三伏炎
歊掃除盡待教明月放清秋
　　　近中秋
姮娥藥熟桂華新滿貯清光待出雲徐御氷
輪行碧落世間多少感秋人
　　　章華
長恨章華亦陋夫周秦僅可勝登途誰知南
椘仍窮巷骨像何妨自應圗
　　　秋晚
日轉秋庭樹影斜風来粉蝶勝悲笳祗應宋
玉秋来夢常在墙東阿子家
　　　遷居對雨有感
楚郷風物淡悠悠獨掩閒門客滯留盡日無
言對秋雨相𫾣蕉葉各吟秋
　　　竟陵僦舍仍有小園景物頗佳
荒凉䑓閣追隨事懶慢江河放逐臣應是主
人憐寂寞僦居仍有小園春
張右史文集卷第二十九
張右史文集卷第三十
　七言絶白
　　　題西園酴醿
風霜老枿蹙龍虵中有青春白玉葩要使根
深生意遂不妨秋雨卧泥沙
　　　西軒
出架蔷薇秀晚枝雨餘屋角理蛛絲可憐一
曲秋風地萬思千情闘入詩
　　　九月十日菊花爛開
䔥條秋圃風飛葉却有黄花照眼明已過重
陽慵采擷自嫌亦作世人情
　　　讀除目有感
禍福茫茫不可猜可能慿世即無災相君西
闥揮毫日豈料方還此地来
　　　效呉融詠情
依依漠漠復紛紛觸䖏相隨過曉昏知是妄
縁除不盡更教風月助吟魂
　　　竟陵酒官舍北有𢾗歩草歲寒霜落
　　　猶鬰然也余為障其風霜暮冬尚自
　　　如一日大火焚舍無遺復徃尋草不
　　　復有矣
為爱墙隅芳草色故遮霜霰待新春火燒雨
洗尋無䖏祗有東風吹舊塵
　　　臘日歩西園
三𤱔寒園春欲囬淺池低樹忽飄梅楚郷萬
里霜雲盡歸雁行行斜日来
　　　夏日七首
両架酴醿側覆􁐺夏條交映漸多添春歸花
落君無恨一架清隂恰滿簾
野水灣環夏木森青蝉晚噪碧雲深扁舟両
槳誰家子萬里江湖此日心
蘄簟紗厨與夏宜法曹腰腹大何爲重雲到
地翻盆雨却是幽人睡稳時
千蛙鳴噪汙池水萬螘奔馳一腐䖝得丧世
間能㡬許冥冥高䖏有飛鴻
凉風一掃宿雲輕隐隐收雷不復驚試决小
池疏積潦誰教蛙吻頓無殾
風轉翻翻梧葉驚入簷白雨打窓鳴應将清
絶酬無睡稳聼空堦半夜殾
女几山前官舍清遶堂鳴澗夜冷冷塵埃别
後何由見簷雨三更𧺫坐聼
　　　晝卧口占五首(七言三首/五言二首)
康濟朝飢進湯餅誰何午睡属新茶讀書隐
几聊復爾謝客扃門豈不佳
甘風逺集聞朝嘒怨月深棲有夜鳴凉牖踈
明稀老翠雨畦幽獨立新青
學道窮年要有得強顔干世欲何求病栽薏
苡無劳謗􁉡要鞫藭不待搜
人事日益逺秋居何颯然苔隨墙半雨葉放
樹中天
優優終何得䔥蕭亦自如将求觧牛道要觧
斵輪書
　　　贈无咎
欺馬街泥未肯乾重城含霧曉漫漫誰令萬
屋淋漓雪猶作長安半夜寒
　　　晚春四首
楊栁藏鴉笋作竿曉風吹雨作輕寒清隂一
片收春去留得蔷薇数點殷
蔷薇倒架笋過隣夢澤茫茫欲晚春緑暗紅
稀君莫嘆滿枝梅杏欲嘗新
洗雨吹風送晚春盡收紅紫布青雲眼前消
長諳已乆清坐不妨長閉門
荒畦零亂滿蕪菁春事收功欲老成鵲噪鳩
鳴莫無賴曉枝十囀有雛鶯
　　　懐金陵三首
此君堂後青蒼玉别後何曾寄一殾想見秦
淮月堂下西風吹浪拍堤平
璧月瓊枝不復論秦淮半已掠　清溪天
水相澄映便是臨春閣上魂
曽作金陵爛漫逰北歸塵土變衣裘芰荷殾
裏孤舟雨卧入江南第一州
　　　水閣二首
積雨荒池水欲平軒窓長夏有餘清公餘一
枕滄浪夢卧聼風荷受雨殾
池水亭亭如有光曉風清露點新粧翠帷自
障非㳺女多謝經营白鷺郎
　　　出京寄无咎二首
不許多聞長樂鐘打包旦遇又匆匆長安城
裏誰相識只有周南太史公
老去相㸔情益親河梁分手欲沾巾祗應誦
得離騷賦長作行吟去國人
　　　讀史二首
區區姦智終何𥙷不悟身由㺯伎児虵断椘
郊秦未覺鬼謀曹社夢先知
嬴秦餘祚已虵　車府㐫高尚畏人安有區
區猶指鹿従来菽麥不曾分
　　　韓信祠史稱信之族誅予嘗疑之其
　　　謂陳豨曰王至上必自将予従中𧺫
　　　夫使高帝将精兵于外而信欲詐驅
　　　徒奴烏合之衆于京師雖太公穣苴
　　　不能以成事此猶炰烋于猛虎之穴
　　　虎歸則無事矣信謀無遺策豈肯為
　　　計若是之踈哉况䔥相國在長安信
　　　獨不畏之耶此殆以高帝出征以信
　　　失職畏其亂于内亦若彭越使人告
　　　之而傅致其詞如此耳不然信不忘
　　　漂母一飯之㤙信遇高帝㤙亦厚矣
　　　一旦背之豈人情哉
千金一飯㤙猶報南面稱孤豈遽忘何待陳
侯乃中𧺫不思䔥相在咸陽
　　　題淮隂侯廟吕太后勸高祖誅彭越
　　使舍人告其反而越固未嘗反也特
　　　以為名耳高祖将兵居外而太后在
　　長安太子仁弱不知兵而韓信方失
　　職在京師吕畏其乗時為亂而不可
　　制使人誣告其反詐召而誅之耳方
　　是時䔥相國居中而信欲以烏合不
　　教之兵欲従中𧺫以圗帝業使雖甚
　　　愚必知其無成以信之雄才謀無遺
　　　策肯出此哉太史公記陳豨反事言
　　　豨居代多致賔客周昌畏其不軌而
　　　奏召之不至豨因自疑而其後通曼
　　　丘臣王黄遂反此司馬遷所謂邪人
　　　進説遂䧟不義者也遷載豨反事未
　　　嘗一言及信于此遷欲見誅信之冤
　　　也
雲夢何湏偽出逰遭讒猶得故郷侯平生䔥
相真知己何事還同女子謀(何不爲信/辨其枉也)
　　　偃王城
逃戦彭城似去邠興王可即廢爲臣中原多
少堪憂事劳苦君王八馬奔
　　　挂劍䑓
上國歸来歲月深悲嗟脱劍挂高林欲知不
負徐君意便是當年譲國心
　　　古意
楼上珠簾拂踈網却勻愁黛對凌波也知新
舊争多少敢話機頭織素多
　　　道彭澤
姓陶令尹今何在空𥙷陳編歸去来安得春
江作春酒百年長與子衘杯
　　　桞
永豐坊裏舊腰肢曽見青青𥘉種時㸔盡道
邊離别恨争教風絮不狂飛
　　　題宣州後堂壁四首
過雨山亭署氣微老人猶未試生衣滿園閒
緑無人到春日南風燕子飛
我欲留春情不淺青春别我苦無情敬亭山
下紅千樹日日南風緑滿城
翠樹隂隂晚雨囬江山清潤絶纎埃軍厨煮
酒香𥘉熟更釣溪魚斫鱠来
流落天涯一病身簿書叢裏費精神殷勤照
水窺華髪黄鳥殾中丈一春
　　　宋景平命賦隔窓花影
午睡簾櫳春日長半消金鴨水沉香隔窓花
影時来去疑有東隣覘宋郎
　　　晚春𥘉夏八首
隂隂夏景變餘春清曉園林未有塵日日東
風欺弱栁鵞黄吹盡作青雲
少室山前日日風望嵩楼下水溶溶卷将春
色歸何䖏盡在車前榆荚中
吹盡成蹊桃李塵兎葵燕麥一翻新只應觧
籜抽青玉霜莭稜稜尚可人
古栁参天鳴啄木青蕪覆地下鳴鳩白頭懶
計留春計睡𧺫移時獨倚楼
睡足高簷春日斜碾殾𥘉破小龍茶楼邉緑
樹飛紅盡春色墙隂老薺花
青春已属明年事晝漏𥘉知夏景長日日南
風笋成竹殘紅雖有不成妆
春歸草木漫青紅半委塵埃半逐風誰似長
楸百餘尺高張錦繍照青空
酴醿􁠈架不勝繁洗雨吹風更可憐姑射仙
人本仙骨百花凋盡獨婵娟
　　　梅花十首
月落嚴霜自理妆北風工爲發清香曉英𢾗
點辭人去幽獨無人爲断腸
幽恨清愁㡬萬端故将巧笑破霜寒落英收
拾供騷客秋菊従来不足飡
姑射仙姿不畏寒謝家風格鄙鉛丹誰知檀
蕚香鬚裡已有調羹一點酸(杜詩有/花鬚)
林外啼禽自徃還風前詩客倚欄干小園門
鎻黄昏月耿耿幽姿伴歲寒
玉粟匀圓官様黄領巾借典十分香衝寒不
為生春物自要晨霜為洗妆
清寒池舘静無塵歲歲相逄似故人任遣墙
頭疑是雪欲教圎木早知春
脉脉無言亦有期雪中狂殺羽林児可憐多
少幽竒事都是東風縂不知
任教雪􁠈色終勝却要風嚴香更聞江雨細
時青子熟聞名猶救渇将軍
𢾗點深藏碧玉枝翠峰十二擁瑶姬慿君説
與凡桃李徹骨清寒争觧肥
三𤱔荒園草棘荒可堪終夜北風狂瑶環瑜
珥誰将去嘖嘖幽禽啄蕋黄
張右史文集卷第三十
張右史文集卷第三十一
　七言絶句
　　　水仙花葉如金燈而加柔澤花淺黄
　　　其幹如萱草秋深開至来春方已雖
　　　霜雪不衰中洲未嘗見一名雅蒜
宫様鵝黄緑帯垂中州未省見仙姿只疑湘
水綃機女来伴清秋宋玉悲
　　　崇寕壬午臨汝四月始聞鶯二首
青杏登盤櫻􁠈枝園林𥘉夏囀黄鸝一殾風
露高林曉却覺年華搃未衰
好音終在耻争先谷外寒多故後遷己過花
時亦何恨不妨夏木緑参天
　　　採石阻雨寄宣城故人二首
風雨江頭思故人東南姻水濕青春宛溪東
岸垂楊樹想見烟眉亦觧顰
閒雲濃淡作朝隂栁色江頭春已深誰爲宣
城故人說依依祗似去年心
　　　漫呈无咎一絶
題扇燈前亦偶然那知别後逺如天去年醉
舞㸔花䖏獨聼琵琶却惘然
　　　壬午臘月下旬偶作二首
啄塊飢禽傍短籬風鳶一笑𧺫高枝君㸔草
樹氷霜裏即是東風欲到時
風折蒹葭水結澌燕鴻相語定歸期淮南水
闊山長䖏少待燕山霰雪晞
　　　泊椘州鎻外六首
滿眼荒寒春未知芳菲欲到野梅枝東南近
臘風烟好美酒千鍾魚蟹肥
便風吹舫去無情謾遣槎牙鐡鎻横未嘆客
行鷗鳥逺五更吹角是高城
㐮王席上舊行雲二十年間生死分可惜風
流一杯土年年春草断人魂
流落相逄二十年羞将白髪對婵娟如何見
我都依舊添得尊前一惘然
水榭踈簾秋夜凉清歌一曲釂瑶觴明朝囬
首高城䖏只有西風却断腸
莫愁家住大堤邊朱閣青楼映暮川斜映清
淮一梳月晚籹相對闘嬋娟
　　　臨淮道中
凛凛春寒犯客裘輕隂殘雪放孤舟無端唯
有堤邊栁作態東風惱客愁
　　　許同塵示張八侍郎避暑覧舘中舊
　　　題絶句俾之同作次韻
聚散人生集渚鴻飛鳴邂逅一宵同是非荣
辱何劳問共在邯郸一枕中
　　　西園風雨雜花謝
楚澤春殘雨又風啼鶯芳草思無窮蕪菁滿
地黄金爛不及蔷薇一點紅
　　　慈湖中流遇大風舟危甚食時風止
　　　㳺靈巖寺
心悸西江浪似山眼明僧舍一窓閒従今要
見廬山面画作屏風静䖏㸔
　　　寓淮陽驛二首
一庭秋色高堂夜半壁燈光短幌凉都是去
年秋氣味誰知飄泊古淮陽
悠颺短日下西墙庭葉吟風作夕凉客枕甚
安無一事隣雞不用喚朝陽
　　　觀魚亭呈陳公度二首
千古濠梁荘惠詞不湏反覆辨真知直應人
意逍遥䖏便是㳺魚自樂時
獵獵微風波面開近人鷗鷺不相猜尊前忽
𧺫扁舟興新管江南山水来
　　　寒食離白沙
莫驚客路已經年尚有青春一半妍試上芳
堤望春野萬絲楊栁拂晴天
　　　紹聖甲戌侍立集英殿臨軒試舉人
　　　作此两絶
春来小殿雪𥘉殘曉日曈曨未破寒黄繖當
軒公事退君王緩歩侍臣䦨
弱歲干名翰墨塲春寒摇筆試西廂茫然二
十年間事還着春衣侍玉皇
　　　同仲逹雪後踰小山㳺蔡氏園得紅
　　　梅数枝竒絶因賦二首
與君陟巘踏春泥邂逅紅梅得一枝失却孤
山風露格却成卯酒醉氷肌(李正封牡丹詩/有國色朝酣酒)
(之/句)
北風凛凛留高樹融雪涓涓聚小塘三𤱔山
園半春草無人為結小丁香
　　　戲呈希古
半世辛勤守黄卷白頭客昜過青春枕前亦
覺春晴否試問東隣晚𧺫人
　　　賞心亭
楫迎桃棄家何䖏槳送莫愁人已非獨立東
風今古恨春江無語又斜暉
　　　題洛尾亭二首(入汴第/一亭)
日出南山春霧收渾渾洛尾入淮流莫向行
人贈楊栁折将離恨入孤舟
洛尾亭邉淮汴交来波去浪恨迢迢無端更
洒黄昏雨吹作春愁不肯消
　　　題周文翰郭熈山水二首
魚村橘市椘江邉人外秋原雨外川遣騎竹
邉邀短艇天涯暮色已蒼然
洞庭葉落萬波秋説與南人亦自愁指點呉
江何䖏是一行鴻㕍海山頭
　　　立春三首
天上春来誰報人江山氣象一時新懶将白
首簮幡勝壽酒三杯慰逐臣
風光先著竹間梅和氣應従九地囬桃李滿
園渾未覺微紅先向寳刀開
蒼龍闕角囘金斗文徳門南散曉班車馬紛
紛殘雪衷􁏫銀剪綵舞新幡
　　　寒食
庭院輕寒新雨過江城寒食野花飛故園北
望一千里極目江楓客未歸
　　　竟陵夢野亭在子城西南角一目而
　　　盡雲夢之野最為郡中之勝
高甍巨桷􁠈城闉平視如将七澤吞㡬度春
光招宋玉碧䦨干外獨消魂
　　　奉符縣北二十里林家荘馬舖壁間
　　　有草書𢾗行半毁矣問其人云熈寕
　　　中錢提刑所書余考其時盖翰林四
　　　丈穆父也錢公謪秋浦而卒其子已
　　　免丧矣覧之不覺失涕因留一絶
龍虵半㓕亭間字泉壌長埋地下身従此世
間無玉樹故人三嘆淚沾巾
　　　木芙蓉菊花盛開
空山岑寂何所有晚菊芙蓉相對幽伴我悠
悠過閒日憐渠灼灼媚窮秋
　　　夜間風雨有感
留滯招提未是歸卧聞秋雨響踈籬何當粗
息飄萍恨却誦僧窓聼雨詩
　　　吹韻智叔三首
才似庖刀不待硎思如流水更清冷詩壇李
杜誰為将盡掃攙槍正國刑
公子風流更可人仙家問信桞湖春煩公甕
下一杯水洗我胸中百斛塵
今朝一見詩人詩不用更尋黄絹詞深山一
鶴自唱和亦有松下童子知
　　　絶句
竟陵秋色清如水客舍飄梧墜晚階已掩重
門風葉定玉鈎還向玉人来
　　　西園
滿園紅紫春無限盡日飛鳴鳥自由夜雨朝
晴風日好盡舒雲錦不能收
　　　晚春
苔封池面草芉緜鳴蚓跳蛙意苦便頗覺風
雲有竒變翻盆一雨便潺湲
　　　殘春三絶
低簷送雨晚霏微􁉡透梅房白漸肥半􁂼画
簾屏扇掩朦朧春睡擁春衣
䦨干倚遍更消魂春到淮南得㡬分裊裊桞
枝烟雨􁉡画楼殘角送黄昏
強尋春物散無聊直使楼高恨未消鱗碧萬
家㸔不盡杏花時見隔墙梢
　　　偶題二首
相逄記得画橋頭花似精神栁似柔莫謂無
情即無語春風傳意水傳愁
春水長流鳥自飛偶然相值不相知請君試
採中塘藕若道心空却有絲
　　　宛丘道中
日斜沙路馬翩翩故欲迎凉不著鞭誰觧多
情似新月伴人歸去照人眠
　　　青桐道中值雨凡数里舟行乆之頗
　　　有江湖之思二首
繋馬􁄐舟問檝師却疑淮口掛帆時人間遷
改何湏問便作江湖未可知
冥冥烟外鳥飛歸野老得魚收網廻隔浦断
霞沉欲盡半彎新月出雲来
　　　宿咸平驛
䔥蕭暗葉鳴秋雨淅淅窓風戦客燈世味飽
諳心已老不煩潘鬂強侵陵
　　　䔥蕭
䔥蕭風雨五更𥘉枕上秋殾獨井梧只有菊
花猶灼灼若教摧拉就荒蕪
　　　淮隂道中
映日断霞臨水盡出雲新月向人来野塘秋
晚無行迹點點黄花照水開
　　　夜坐
庭户無人秋月明夜霜欲落氣先清梧桐直
不甘衰謝數葉迎風尚有殾
　　　試筆
學舘虀塩驚歲晚寒窓書史伴身閒年来轗
軻甘言命老去追隨厭強顔
　　　新春
水郷清冷落梅風正月雪消春信通昨夜園
林新得雨杏梢争放曉来紅
　　　野歩
帯水依城一􁦭微出城桃杏雨来枝景憐楊
栁身無力付與春風自在吹
　　　春日偶題四首
漫漫東風百草長夭桃如笑栁如粧唯慿酒
作青春敵收拾風光入醉郷
隔屋桃花暖闘粧好風時有過墙香滿園芳
草無人種何事春来特地長
舍北小桃栽及肩可憐枝弱苦花繁黄昏雨
急東風悪惜爾不禁春夜寒
白首傷春一老翁預愁寒食過春中下簾𢾗
點黄昏雨一霎輕寒青杏風
　　　偶成二首
新引龍孫欲觧包籬根抽笋已梢梢莓苔雨
過蝸縁壁楊栁葉深鶯有巢
乍晴幽步踏斜陽殘潦青苔曲徑荒風擲落
花填小塹雨催芳草上空墙
　　　題軫師房二首
漠漠雨苔依砌緑鮮鮮秋菊映堦黄山僧睡
𧺫日亭午出户微微栢子香
銅瓶布衲出塵埃踈瘦風標日一齋門􁦭䔥
然更無事生萤飛鴿及時来
　　　𥘉離山陽廻寄城中友人二首
落月昏昏向水低五更殘燭一殾雞祗應魂
夢猶東去従此扁舟日向西
野㟁䔥蕭落葉風秋光離思両相攻􁅏勤臨
水揮㕠淚慿寄清流却向東
　　　淮隂晚望
䔥蕭衰栁来時路裊裊危樯西去船白鳥歸
飛夕陽盡断霞風約過平川
　　　宿第四舖
繋䌫寒沙傷客情秋雲不動夜隂生䔥蕭両
㟁黄榆葉觧報三更雨到殾
　　　𥘉見嵩山
年来鞍馬困塵埃賴有清山豁我懐日暮北
風吹雨去𢾗峯清痩出雲来
　　　有感
鬂毛已自秋来變髀肉仍于馬上消滿眼青
山不歸去強顔微禄亦何聊
　　　福昌官舍後絶句十首
淮南梅栁想春還怯見西州歲暮寒惟有看
山心未厭晴明終日在欄干
小園寒盡雪成泥堂角方池水接溪夢覺隔
窓殘月盡五更春鳥滿山啼
無客門䦨盡日扃两行喬木擁寒廳吏胥借
問官何在流水殾中㸔竹行
漫與東風作主人栽培花草伴閒身不辭伐
竹成高架收拾蔷薇一片春
卧聼堂南布榖鳴隴頭細麥已青盈殷勤謝
汝催春種我為無田豈懶耕
翠竹留人不忍還暖泉春漲已潺潺寄言山
鳥休歸去與爾同来樂此閒
洛川春色幾時歸漾漾清流照翠微日暖雪
消沙岸軟鴛鴦相對不驚飛
風吹春日下南山尚有輕氷結暮灘何事鴛
鴦故相守清溪不怕夜栖寒
不掃竹根藏笋茁旋培殘雪擁蘭芽為君更
接櫻桃樹付與春風換却花
清明山色到前簷汨汩溪流聚小潭一榻竹
窓晴晝睡依依春夢入江南
　　　夢周楚望
春風吹夢到淮南一夕従容盡笑談睡覺始
知經歲别洛陽新栁已毶毶
　　　絶句
坐局歸来已暮鐘濛濛寒雨湿裘茸正湏墙
下一壺酒不怕江頭三日風
　　　有感
張右史文集卷第三十二
　七言絶句
　　　屈原
楚國茫茫盡醉人獨醒惟有一靈均餔糟更
遣従流俗漁父由来亦不仁
　　　觀音泉
巖松偃盖不知年寂寂秋燈寳供前清徹一
源傳萬古空山長伴白衣仙
　　　宿慈氏院
楼上鳴鐘報五更朦朧深殿佛燈明更無幽
夢隨寒枕聼徹風松到曉聲
　　　巫臣二首
萬古風情不易禁多言未似不言深楚王只
聼巫臣諌不道逃吴己有心
咫尺山河不易知無言莫謂即無思人間只
見枝頭繭不悟春蚕暗理絲
　　　北風
北風卷地寒侵骨凍雪連山鳥不飛試問朱
門餘酒肉㡬人廽首念無衣
　　　洛岸春行二首
溪上映人楊桞黄滿溪流水碧泱泱慿君莫
向溪南望春草春風能断腸
南山晴翠入波光一派溪聲繞郭長最爱早
春沙岸暖衮風輕浪拍鴛鴦
　　　漫成七首
應敵詩才慙古人牽情春色空閒身鋪排物
色雖甘拙消散閒愁亦有神
修竹姢姢一萬竿清渠引水正潺潺知時燕
子来相語任意鳬雛去不還
高槐無花亦有隂參天老枝逾十尋流鶯不
使人窺見故隔深條送好音
風吹桃花西復東雨打海棠零亂紅可是春
光即消歇牡丹音信未全通
江南梅花凌雪霜桃李開盡春無光誰知洛
陽三月暮千金一朶賣姚黄
溪水春来清蕩沙溪南溪北是人家依依陌
上多情桞簇簇原頭自在花
庭隂當午𧺫猶慵断送殘春醉夢中桑柘成
隂桃李盡一川零亂桞花風
　　　和應之出城
路穿槐桞遶山斜長夏村墟對物華青玉一
尋披籜竹絳繒千片剪榴花
　　　永寕赴眺應之見招賞花途中遇雨
行雲濃淡日無輝輕雨飄飄點客衣馬上漫
郎醒復醉一盃容易送春歸
　　　依韻和眺十七落花二首
投老殷勤向物華風前猶𣣔拾餘花更将夢
逐殘紅去遍入長安百萬家
飛隨風雨落隨流更有餘紅亦己休杳杳天
涯春物蓋可憐鶯蝶不知愁
　　　和端午
競渡深悲千載冤忠魂一去詎能還國亾身
殞今何有只有離騷在世間
　　　偶成
湏知庖手有真如合遣輪人笑讀書擁褐蒲
團深閑目老人于此有工夫
　　　㕠廟
成敗功名付偶然男児要是死生間故應城
破知肝膽飛矢何勞記賀蘭
　　　株林
九寡奔亾一老姬白頭蠻叟嬖西施二公費
盡平生事深屋婵姢世得知
　　　淮上阻風歩入寳積山訪軫長老
少年飄泊歸淮東道人住庵何䖏峰知有招
提烟水外雪雲山路倒杉松
　　　淮上觀氷下
寒淮千里群氷下古㟁枯槎黄葦枝憶得天
津橋下見五門春動雪消時
　　　春隂
驚鴻瞥過不容攀病眼淮邊椘望寒獨卧孤
舟對楊桞春風終日在樯竿
　　　清明日舟中書事二首
清明不到旅人家乞火鄰船自試茶㺯桞好
風低作舞夹船春浪細浮花
巢烏噪䖏緑楊村寒食人家盡掩門麥隴曉
風收宿潤烟林午日漲春昏
　　　宫人斜
青蛾皓齒作埃塵玉匣珠衾地下身一曲壊
墙門不鎖林花開落墓前春
　　　奉先寺
定知生不出長門禾黍䔥䔥寺後村松栢城
南萬丘塜傷心最說内人園
　　　至後早赴館二首
紅蠟粧梅冷未粘桞條偷暖作纎纎高楼殘
白誰家雪盡日天寒不􁂼簾
城圍殘雪寒催曉宫近晴雲暖𣣔春誰覺風
光添一線玉壺漏水報雞人
　　　眺二家有海棠去歲花開眺二呼杜
　　　卿家小娃歌舞花下痛飲今春花開
　　　復欲招客而杜己出守戲以詩調之
頗疑蜂蝶過鄰家知是東墙去歲花駿馬無
因迎小妾鴟夷何用強隨車
　　　復荅迎郭侯犢車之句
玉壺春酒射朝霞只㸔纎腰不㸔花但遣舟
迎桃葉女仍湏㤙賜短轅車
　　　對菊花二首
官閒身世两悠悠種竹栽花一散愁黄菊叢
邊對踈雨一年懐抱此時秋
躬耕遇歲真吾事牛下齊児婦妾歌招飲風
烟過閒日遶籬栽菊可如何
　　　題海州懐仁令藏春亭
聞道山中賢長官種花不肯放春還故知車
馬紅塵地催促東風不得閒
　　　題緑野亭
渺渺孤亭滄海東天連平野四無窮可湏户
牖毫端上自攬山河眼界中
　　　漫成三首
驅除牢愁湏酒聖狼藉春色要花紅定知春
来無一事苦教有情愁得儂
容易得愁即不去若教春物喚愁生遣愁飲
酒大拙計遣誰蹙眉為慢聲
閉門春風作徃還誰家有花堪醉眠桞腰榆
荚争入眼江梅一枝逺如天
　　　題榮子雍陋居二首
草舍隆中一幅巾閉門三致漢将軍紛紛自
献知何有終遣斯人了鼎分
一室荒蕪孺子貧知君四海入經綸殺身虎
口終何𥙷洒掃庭除自可人
　　　秋日有作寓直散騎舍
黄省文書分道山静傳鐘鼓建章閒天邊玉
樹西風𧺫知有清秋到世間
　　　曉雨
緑滿園林紅己稀􁉡烟和桞共霏微誰家油
壁春寒裏獨輾天街曉雨歸
　　　送周六赴濠州户曺二首
老顒有婦何妨道一室䔥然尚愧君但恐小
喬来丈室却湏射虎作将軍
従来悟道不由書覿面相呈己有餘麈尾花
飛終不近濠梁古鬼觧椰榆
　　　趙弟
男児何用立竒勲趙弟従軍𥘉不聞但斬郁
城侯萬户不湏猿臂老将軍
　　　賛皇公
才高一世有竒功掩卷令人獨想風莫笑狄
祠遷武相致人従古是英雄
　　　夜来
夜来風雨掠餘春晏𧺫䔥條一病身三月長
安泥浩浩懶隨車馬作㳺人
　　　桓武公
北征談笑縳姚公静掃諸陵見洛嵩不用登
高笑夷甫正縁此􁩰使君雄
　　　和天啟惠橘詩
十年不􁆾洞庭霜喜見新苞照眼黄但對典
刑休嗜味(天啟辭/以橘酸)虎賁猶得作中郎
　　　題画二首
敗蘆浸水凍灘沙朔雪隨風亂綴花􁉡翅老
鴻鳴未𧺫暮雲山色暗天涯
蒼蒼老石守寒叢雪洒林鳩美睡中鶉傍陳
根飢更啄雀栖高枿暝愁風
　　　題庭木
枯條怪石坐寒禽玉軸高懸画萬金歲晚荒
畦真在眼寂寥方見此時心
　　　有所歎
駢脅當車闟㦸先相君冠盖照秦川六雄未
㓕君無苦當念杜門公子䖍
　　　五更
歲事先教蟋蟀催暮雲楼闕隐輕雷五更庭
葉驚殘梦知有清秋犯雨来
　　　下直
留住長安鬂己絲宫廊還見落槐飛暮雲踈
雨蒼龍闕不惜障泥策馬歸
　　　題史院直舍魚鷺屏
鐘鼓聲稀下直遲秋暉𥘉轉萬年枝寒廳盡
日誰相對慙愧屏風画鷺鷥
　　　梅桞二首
便使桞肥終觧舞莫驚梅瘦為含酸因風自
裊還成態與雪争妍却要寒
天質自清非為瘦仙姿正白不施紅未開如
怨開如笑枉乞幽香與北風
　　　探春
啾啾凍草群飛雀裊裊高林獨嘨猿忽憶淮
南春意動早梅池舘断鴻天
　　　㕠槐
老去相㸔終惨澹秋来無頼對婆娑任従葉
逐西風去要聼庭寛夜雨多
　　　晏𧺫
晚𧺫翻書日𣣔西偶然乗興忘遨嬉好書自
癖非求利掘冡才湏𢾗句詩
　　　和人二首
臘殘春近獨消魂殘雪長安千萬門青鳥何
曽寄音信碧雲剛觧報黄昏
曈曨曉日漏春光欄下萱叢尚卧霜認得君
家門上雪易知何事却難忘
　　　天窓
鑿屋分将一尺明坐令隔幌見簾屏任従世
界傾盆雨只要䔥䔥𢾗點聲
　　　失性
失性摧頺君子鶴忘羞跳擲沐猴冠湏知六
合梟鸞雜供與閒人静䖏㸔
　　　夢至一園池藕花盛開水鳥飛鳴為
　　　作二小詩記之
偶来乗興不湏疑一頃秋香𣣔發時老子婆
娑真為爾百囬相見愧鸕鷀
平池秋水雨来深無𢾗紅粧出㟁隂翠幕深
藏知有意白鷗相見本無心
　　　讀王荆公詩
名實由来不可逃悠悠毁譽亦徒劳臧公己
死言終立不是軒裳世禄高
　　　雨霽
豐隆故犯青冥上列缺應逄返照廻楼外細
蟾呈窈窕枝間少女故徘徊
　　　蹇驢
驥伏塩車飢不行疲牛與爾飽平生子荆自
是佳公子亦向人前作汝聲
　　　局中晚坐
高林晚葉漸踈明雨過長安萬屋青為問西
風来㡬日夕陽宫殿亦秋聲
　　　贈鐵牌道者
微官待旦亦朝天頼爾絶勝鐘鼓傳舉世昏
冥竟難警憐君常負五更眠
　　　無題二首
風槐己踈遽如許夜蛩雖怨可若何出門蹄
道苔痕滿隐几書塵䑕跡多
晚𧺫清秋一枕凉四簷鳴雨下淋浪竹籠燒
薬時添火書榻焚香却閉房
張右史文集卷第三十二
張右史文集卷第三十三
　七言絶句
　　　吴江道中懐陸魯望
我亦扁舟一散人江湖為洗十年塵筆床茶
竈經過地風月相望亦有神
　　　霅溪道至四安鎮
苕溪清秋水底天夜㠶燈火客高眠江東可
但鱸魚美一㸔溪山直萬錢
　　　喜雪走筆呈李宣城三首
殷勤寄語宣城宰公事何時是了時病守欣
然有嘉思亦湏對雪把空巵
聒聒庭中争曲直紛紛筆下判鞭笞坐曺决
事輸歸飲湏信薛宣稱吏師
萬夫餓腹待倉儲三户窮民守破圩疲瘵不
禁鞭撻甚長官對酒且歡娱
　　　㳺園
病来乆不上層䑓窓有蛛絲􁦭有苔為報園
花莫惆悵故教太守及春来
　　　聞蛩二首
晚風庭竹已秋聲𥘉聼空堦蛩夜鳴流落天
涯聊自得今宵為爾感平生
二年江海轉萍踪白髪蒼顔換舊容新月窺
簷風動竹宣城今夜又聞蛩
　　　雨中題壁
去年此日泊瓜洲衰桞䔥䔥繫客舟白髪天
涯歎流落今年對雨古宣州
　　　鵁鶄
敗荷枯葦一方池溪上鵁鶄坐得知何事月
寒風露下攣拳孤影在風枝
　　　秋蚊
江城落木己窮秋病客𥘉寒𣣔襲裘暗室飛
蚊猶撲面不知天上火西流
　　　冬日
忽忽新冬無一旬自憐憔悴椘江濵滿前魑
魅何曽禦尚愧無功作逐臣
　　　預作冬至
𬗋壇曽従奠琳琅親𬒳天人玉冕光今日黄
州山下寺五更聞㕍滿林霜(耒元祐七年南/郊曽與捧)
(皇帝禋席左見上冕玉簮白/如雪為燭所照出光𢾗尺云)
　　　九日登高
黄梨丹柿己催寒一月西風積雨乾紺滑秋
天稱行草却慿秋㕍作揮翰
　　　試墨
金案氷窓净絶塵硯寒龍尾縠生文澄江清
淺汀洲静忽有蒼螭下吐雲
　　　　綵花
清寒帯雪未成春可得芳菲未向人湏遣艶
陽歸掌握故教桃李及芳辰
　　　送窮
年年瀝酒拜清晨風俗新正競逐貧不用為
文送窮鬼直湏圗事祝錢神
　　　寄陳州朱教授三首
殷勤寄語朱夫子僧舍花前亦舉觴學舍䔥
條官職冷不知誰與戴姚黄
欲曉山禽百種鳴最憐啞咤是雛鶯遥想西
湖烟桞色深春風露水邊聲
春雨江干不肯晴大江檪岸轉雷霆山頭方
丈渾無事掃地焚香㸔佛經
　　　送春
二年江上見春歸(子年春在/金陵江上)預想重来我未
廻淹速世間誰料得祗應相遇且衘杯
　　　寓寺八首
門外清泉浸稲畦西南修竹作城埤川平林
断空明䖏却有遥山作翠眉
道人鐘𣑽乆寂寞􁑴客弭車聊静便我亦雲
山閒衲子平生香火舊囙縁
病卧淮陽太昊城牡丹叢畔過清明那知春
暮長江上竹裏招提聼曉鶯
江城梅子青時莭嫩𬗋夭紅掃地無修竹滿
山連草色却煩林鳥勸投壺
翠眉長好何曽損寄語啼禽漫不閒應為殘
春足愁恨長疑蹙破鏡中山(有鳥聲如/呼翠眉損)
平曉春雲失半山𪷟濛小雨暗江干寺楼倚
遍消殘醉只有春愁伴薄寒
錯落星河沒半空江城悲角五更風幽人夢
断西窓雨背壁籠燈到曉紅
籠燈到曉只微明獨擁单衾聼雨聲葛幌竹
床清過暑䔥然未覺負平生
　　　黄葵
黄葵貴䴡不妖嬈一朶新晴檻外高還似邇
英臨便坐曈曨朝日照天𫀆
　　　聼鳴禽
流滯江邊鬂已霜又聞春鳥啅朝陽他時北
去懐陳迹寒竹踈梅黄土崗
　　　曉雨
輕隂江上千峯秀小雨墙邊百草生惟有春
禽慰孤客曉啼渾似故園聲
　　　黄州酒務税宿房北窓新種竹戲題
　　　于壁
異時小杜高眠地幾向秋風聼椘江身世浮
雲那可計試留㕠竹守寒窓
　　　梅花
我爱梅花不忍􁆾清香却觧逐人来風露肌
膚隨䖏好不知人世有塵埃
　　　分冬
莫驚人事浮雲變且作吾儕飽飯行白首分
冬聊自勸江城今夜一陽生
　　　食薺糁
論斤上國何曽飽(高力士至黔中見薺云両/京論斤買五溪無人採)
旅食江城日至前常慕藜羹最清好故應不
糁愧吾原(原憲藜/羹不糁)
　　　戊寅正月八日早寒
濃淡春雲夜雨乾寂寥庭院裌衣寒無人為
發樽前笑但把梅花似舊㸔
　　　正月七日雪晴
西窓融雪飄如雨故與新春作薄寒昨夜雁
聲渾向北夢魂隨去過関山(光蔡之間/路名関山)
　　　春𬞞
新春書劍滯江城又見南𬞞入旅羹関心太
昊祠前路小甲連畦帯雪青(余有𬞞圃在陳/州太昊祠南)
　　　讀秦紀二首
烹㓕群雄力未疲赭山射海奮餘威誰知傳
與癡児子祗得阿房似舊時
汲汲威刑継祖龍收功終在望夷宫未應家
國歸車府却有山東老沛公
　　　偶成
許君踏月夜相過此語當時恨己多但願相
逄休怨老不妨白髪聼新歌
　　　春日懐淮陽六首
西城門外古壕清太昊祠前春草生早晚粗
酬身計了長為閒客此間行
靈通禅刹古叢林永日惟聞鐘𣑽音閲世興
亾千室佛百年風雨古墙金(靈通院石晉末/所創有千佛殿)
(壁繪/用金)
最爱南城汲井園春来𬞞甲不勝繁人家断
䖏無雞犬遲日東風似古原
黄巣寨南琵琶溝古原芳草静春流大艑舸
艤何䖏客樯竿西北是神州
莾莾郊原帯古丘漸漸隴麥散羊牛杏花楊
桞春濃䖏一片青帘慰客愁
城中萬枝木芍薬姚黄一蕚得春多日日踏
春渾坐此人間無醉奈渠何
　　　上元三絶
清晨謁帝大明宫拜賜歸来夜過中(余在秘/書近十)
(年每歲上元晨趨大慶迎駕近午駕囬駐輦/大慶門上賜茶酒拜謝退率一二同舍擇勝)
(縦觀至夜分必/醉歸歲率為常)一夢十年身老矣山城風月
作過従
酤酒壚邊人若市算商亭下浪連天張君官
况今如此豈有工夫作醉眠
江邊燈火似秋萤哀怨山歌不可聼自怪今
春牢落甚禅房止酒讀黄庭
　　　二絶句
風雪無事雨𥘉晴山澤有容春向深何物東
風吹不散祗應多病謫官心
茒簷斜日曉雞號水滿陂塘薺麥高囬首故
園空悵望東門歸路緑迢迢
　　　正月二十五日以小疾在告作三絶
　　　是日苦寒
黄土崗頭薺麥長春隂蔽日午風狂山前梅
落無人見只有幽禽啼暗香
春色三分有尚多且饒芳草占高坡門前桞
色如彭澤争奈陶君止酒何(余方以/病止酒)
見説櫻桃己爛開坐愁風雨苦相催自憐華
髪傷春客両見飛花未放囬
　　　所居有梅一株在堂東荒穢中正月
　　　二十六日己謝矣二首
平生常恨逄梅少及對江梅無好詩寂寞荒
山少風味直湏雲鬂插斜枝
冷落踈枝寒草岡欲攀先怕踏榛荒異時折
䖏何堪説臨水高城倚女墙
　　　堂前種二桃詩示秬秸
平昔殷勤向物華誰知憔悴客天涯雙桃栽
罷還惆悵憶得淮陽舊種花
　　　春日書事
蟲飛絲墮两悠颺人意遲遲日共長春草滿
庭門寂寂𢾗􁂻窓日挂空堂
　　　十月十日夕同文安君對月
林外霜風作夜聲入簷寒月似多情燈前爐
畔深杯暖更聼昭君出塞行
　　　蘄水道中二首
蚕老麥枯田舍忙誰令四月雨浪浪未容烏
鳥私遺粒鳴蚓跳蛙欲滿塲
緑野新晴風日凉肩輿細路轉重崗橋邊野
水侵官道旋喚漁舟渡夕陽
　　　感遲莎
桃蹊李徑有塵埃𥘉放青莎秀滿堦想見芊
綿古城角有人嗟我未歸来
　　　宿潘君草堂聞蛙聲二首
跳踉鼓怒任争雄何事鳴呼聒睡翁不用洒
灰煩魯老正湏両股付呉儂
孤村足雨菰蒲合只有群蛙噪滿陂我亦閒
来無鼓吹不煩通夕短長吹
　　　夢靈夀寺
客居有似鴻遵渚鴻渚相㸔豈有情何事春
来頻見夢老僧談笑𧺫相迎
　　　聞鵯鵊
𥿄窓未白燭微明鵯鵊枝頭一両聲却憶去
年桃李後淮陽旅舍聼殘更
　　　寗子
寗子陽愚飽諳事賈生慟哭漫多愁無言天
道何湏問畢竟人間春復秋
　　　􁆾芙蓉
今年古寺摘芙蓉憔悴真成澤畔翁聊把一
枝閒照酒明年何䖏對霜紅
　　　呈宜君
江城風雨作朝昏愁殺壚邊賣酒人祗有醉
時差可喜不應醒坐作新春
　　　齊安春謡五絶
江上魚肥春水生江頭花落草青青蒌蒿芽
長蘆笋大問君底事爱南烹
莫笑江城大如手桃花如燒酒如油人生無
病即為楽莫誦離騷澤畔愁
楊桞㺯春藏不得雪絮點點吹人来輕清潔
白非塵物寄語桃杏莫相猜
赤壁磯前江急流周郎功業莾悠悠惆悵沙
邊雨中樹無言供作古今愁
江頭春泥妨踏春閉門守春春着人問春着
人作何味半酣美酒聼韶鈞
　　　生日贈潘郎
春雨䔥䔥江上城論花與子酒同傾恨君未
到淮陽市一見姚黄慰此生
張右史文集卷第三十三
張右史文集卷第三十四
　七言絶句
　　　𥘉夏謁告家居值風雨偶作二絶
春愁己逐鶯花盡野果垂簷緑葉稠天上幾
囬飛破鏡端居未折大刀頭
高堂終日雨潺潺却着重裘尚薄寒風雨似
秋君莫怪客愁天色两相関
　　　西窓雜咏三首
翠蔓垂簷筍過籬幽禽終日傍窓啼山林勝
䖏平生事他日何妨動我思
穿籬两竹是龍孫風葉䔥䔥便有聞却到葛
陂心未已更将甘雨􁤤川原
稲畦新挿緑雲齊雨過溝畻水接溪到舍妻
児劳勤苦白醪缸畔醉如泥
　　　别齊安税務窓竹二絶
何獨王郎與爾歡二年慙愧碧琅玕葛陂一
别知何䖏見盡人間行路難
隨流泛梗雖無定别渚棲鴻亦有情為問竹
窓清夜月従今誰觧聼秋聲
　　　四月二十三日晝睡𧺫
幽人睡足芭蕉雨獨岸綸巾几案凉誰和薫
風来殿閣不知陋巷有羲皇
　　　渡江
白髪人驚老阿童横江聊借半帆風却嗟縳
得窮孫皓未似高歌醉閉􁨁
　　　呉王郊䑓
異時隨舉孝亷郎旂盖相承據一方腸繞閶
門祥己定将君必竟是呉王
　　　題寒溪長老方丈
滿坐䋲床百事貧荒溪古屋四無隣為生易
足君無笑渠是人間得計人
　　　早𧺫二首
滄江𥘉夜雨翻盆将曉風聲戦亂雲籬下寒
雞鳴曉苦老人先𧺫自開門
風鳴稿葉未辭枝雨􁉡踈梅𣣔㺯姿地下一
陽應蹀躞世間渾未有人知
　　　冬至贈潘郎二首
荻籬茅屋柯山下賣餅歸来也做冬不見長
安競時莭車如流水馬如龍
五更人語𧺫江城歌笑喧喧天𣣔明酌酒夀
君但一醉百年珍重是人情
　　　發孝感
裊裊樯烏轉晚空姢姢窓月入窓櫳岸頭楊
桞如憐客猶舞䔥䔥五両風
　　　柯山雜詩四首
幽人睡足帯綸巾策杖開門邜酒醺黄葉滿
山烏鵲噪江城秋日少行人
䔥䔥茅屋土山前翁媪関門去穫田朝日滿
簷雞犬静荻籬深䖏有炊烟
断澗横橋卧古槎晚雞鳴䖏有人家山頭月
出踈鐘断江上風高落雁斜
九月江城霜氣清旅人寒事略經营隔窓便
是山前樹永夜葉聲如雨聲
　　　絶句九首
天高列岫出林外霜落大江流地中晚日橋
邊𢾗歸牧牛羊部分聼児童
樹頭三唱雞賔日門外斜行㕍寄書十月江
城霜霰薄滿山林葉亂藍朱
曉𧺫山鴉噪作團西園霜木倚空寒風高㫁
雁呼前伴雨止歸雲赴舊山
千林黄葉搃飛霜寂歴踈梅未肯粧誰信輪
困卧山木心知九地有微陽
空山風雨冷蓬茒晨𧺫幽人理緼𫀆深閉衡
門且無岀􁉡雲如墨怒江號
老去不禁茶力悍两甌破盡五更眠月團三
百真魔物欲乞當罏當酒錢
讀書老眼苦眠昏茗飲無端遣夢魂到䖏相
逄真可喜祗應酒是好知聞
黄葉桑林赤土崗蓬茅小􁦭度牛羊似聞流
乞之唐汝歎息何人為發倉(黄累年旱饑流/民就食唐汝)
歲弊寒驕風落山卧聼園木怒濤翻去年慈
徳門東雪永夜宫廊喝探喧(去年春大雪中/予以禮官奉欽)
(聖丧事入宿内東門凡𢾗十/舖直廬官吏逹旦不能寐)
　　　讀周本紀
周公七百年禮楽箕箙桑弧盡破除空使遺
臣經故國徘徊禾黍歎丘墟
　　　齊中列酒𢾗壺皆齊安村醪也今旦
　　　亦強飲数杯戲成呈邠老昆仲二首
曽嘗玉皇碧琳腴不醉長安市上酤(作史官/時歲六)
(莭賜/御醪)飲􁉡先生今己矣啜醨留得與門徒(東/坡)
(云三年黄州城/飲酒但飲􁉡)
放逐江邊長苦飲壺漿尚敢較醇醨中都光
禄多新醸不觧隨人得一巵
　　　卧聞風聲
卧聞風聲吹屋角應掃積雨隂漫漫千山黒
月烏飛絶一江星斗魚龍寒
　　　臘月下旬偶作
歲暮烟霜澤國寒曉鴉鳴䖏是柯山地罏有
火尊餘酒自𧺫焚香深掩関
　　　春日懐臨汝園
西江逆上通情汝慿仗雙魚致我辭若向池
邊見鴻雁為言春至苦相思
　　　柯山春望
先教一雨净江山便放千林春意還何事東
風吹客雁便教無意戀汀湾
　　　正月十八日四首
幽人睡足聞春鳥共喜暉暉日滿籬里巷收
燈人寂寞鄰家夫婦賃㫪歸
収燈城市接荒村翁媪耽眠日己暾何事牧
児能早𧺫緩驅白牯出柴門
道傍蘭若冷于秋迎客開門一比丘夜乆無
人風露冷空廊飢䑕窃膏油
山下書生業讀書荻籬葛蔓避人居最憐無
奈窮躭酒時遣羸童致一壺
　　　二十八日
憶昨秋風吹馬蹄瓦関分𬒮涕交揮淮陽春
物應如錦猶在柯山送雁歸
　　　雨中
庭院輕寒新雨過江城寒食野花飛故園北
望一千里極目江楓客未歸
　　　二月二日挑菜莭大雨不能出
乆将菘芥芼南羹佳莭泥深人未行想見故
園𬞞甲好一畦春水轉轤聲(北方治菜畦如/棊枰土極細勻)
(汲井灌之次第/相及殊可觀也)
　　　二月五日折梅時經雨梅謝矣
江雲霮䨴未全開東嶺微茫日色来獨犯輕
寒踏春曉殷勤更折雨中梅
　　　十八日
寒食清明人意閒春城士女出班班桞黄花
白楼䑓外𬗋翠江南𢾗疊山
　　　僧允懐惠紫竹杖
輕堅滑澤莭仍勻上下柯山助老身他日天
㤙許歸去提擕同踏故園春
　　　寒食日作二首
荒山野水非吾土寒食清明似去年楊桞挿
門人競笑呉夷不信子推賢(黄岡有官人效/北方以麪作子)
(推貫桞挿門上/者邦人怪之)
朝寒却覺春衣薄禅誦還将酒醆踈落盡江
城千樹雪門前楊桞己藏烏
　　　牡丹
天女竒姿雲錦裳故應聼法傍禅床静中獨
有維摩覺觸鼻惟聞净戒香
　　　雨霽望樊山
金碧江南𢾗疊山雨餘秀色直堪飡仙娥俀
墮青雲髻照我衰遲澤畔顔
　　　三月二十五日聞鵯鵊
雲夢澤南春欲還柯山鵯鵊曉関関幽人夢
覺殷勤聼落月江風尚薄寒
　　　絶句二首
翠潤園林草木長春歸積雨滿芳塘更無一
點殷紅色葉底青梅己可嘗
晴江水滿長菰蒲野鵯鵁鶄欲哺雛誰為寄
聲沙塞雁春来朔野定何如
　　　新堂望樊山
幽人井血両山間鄰里樵漁盡徃還興發登
臨窮眼界江南秀色碧雲鬟
　　　東堂四首
主人憐客置東堂爲致炎天十歩凉勝事自
来非力致江南山色巧相望
老翁還作小児情手種芭蕉爲雨聲便有微
泉出堂下一泓清徹照軒楹(堂下種芭蕉数/本遂得一泉泓)
(然盈尺/殊清徹)
居止年来如傳舍構堂珍重主人情浮生行
止誰能計苟合真湏學子􁉥
烏衣更士能呼旦金縷嬌娘觧唱歌天與出
人供一笑不然奈此寂寞何
　　　末伏日五更小凉
幽人短夢不終宵𧺫歩星河望泬寥缺月低
簷雞一唱露華秋色滿芭蕉
　　　秋日二首
一庭秋色清如水籬落䔥條日脚殘忽憶淮
陽舊庭院出隣高葉翠梧寒
黄簾朱户狭洞房何事易知獨難忘相思故
人雲間月凉夜皎皎出東廂
　　　樊山
黄葉踈林江上洲西風角怨夕陽楼陽天紫
翠凌空濶只有樊山取意秋
　　　月季
月季祗應天上物四時榮謝色常同可憐揺
落西風裏又放寒枝𢾗點紅
　　　卧病晝眠秋風作悪
東堂岑寂似僧居年老身閒不讀書病卧空
牀雞唱曉窓前飢雀啄寒𬞞
　　　東堂𥘉寒創意作竹屏障門屏脚偶
　　　得朽梅枝截用之完固質野可喜二
　　　首
丈室新屏用此君(如用鄫/子之用)碧琅玕挿古槎根
白雲一片當空下䕶此寒堂宴坐人
簡冊林中老蠧魚年来窮謪尚耽書竹屏風
下慿烏几画作柯山居士圗
　　　二絶句
幽窓老客寒無睡長聼城楼曉角悲萬里滄
𬈑𥘉浴日暗雞先向草間知
歲隂慘澹不可出竹榻地罏聊自安黄葉滿
山籬落晚北風吹雨􁉡荒寒
　　　朝寒
朝寒邜飲己戦勝煮餅一甌充午飢便是衰
翁一日了夜壚茗果亦隨宜
　　　臘𥘉小雪後圃梅開二首
風格孤高又國香故教小雪發新粧修行嗟
我無功用却使天魔入道塲
晨𧺫千林臘雪新𢾗枝雲夢澤南春一塵不
染香到骨姑射仙人風露身
　　　蒼浪
蒼浪鬂髪一衰翁何事年来到骨窮魑魅何
嘗居四裔自憐放逐尚無功
　　　西江
拂瓦輕霜鉛粉輕東南日出竹窓明小楼下
見西江水日日風光無限情
　　　二月二十一日東園桃李未開有感
　　　二首
日惨東風正怒號小園寂寂閉蓬蒿可能春
色如人事獨發玄都觀裏桃
寄語玄都觀裏花饒君繁䴡奪朝霞劉郎想
到長安日葵麥風前一歎嗟
　　　自二月末苦雨寒食前一日始晴視
　　　園中花乃殊不敗
春雲霮䨴㺯朝暉清峭餘寒透裌衣最喜園
花渾似舊十分春色一分歸
　　　微雲
微雲霮䨴㺯餘春清曉微雲尚着人重理裌
衣温卯酒緑隂啼鳥閉衡門
　　　絶句二首
風掉浮烟匝地囬雨将濃翠撲山来晚凉楼
角三吹罷夕照江天萬里開
荒山岑寂晚雞號獨閉衡門守一瓢風雨似
秋君莫怪客愁逄䖏易䔥條
　　　鵯鵊
整刷衣𥚑𬗋翠新曉天風露􁠈雞晨應知不
置蓮花漏長喚林中宴坐人
　　　乆雨
欹簷積雨苔生瓦陋巷人稀泥及門坡下牛
羊来逺墅舍旁麻檾接荒村
張右史文集卷第三十四
張右史文集卷第三十五
　七言絶句(附六言/五言)
　　　絶句二首
萱草開時燕引雛石盆雨滿長菖蒲但令甕
有賢人酒何用門迎長者車
門前山樹挿雲青雨足山前稲水平桑柘半
殘蚕事了緑隂深䖏囀殘鶯
　　　絶句
伏暑新除風露清五更山舍一雞鳴幽人枕
上朦朧睡卧㸔東岡次第明
　　　衡門
衡門日晏晚雞鳴下舍人歸半掩扃邑犬亾
聲山郭静暮天寒月撥雲生
　　　讀呉怡詩卷二首
羅田春動雪消𥘉主簿清詩雪不如休學風
騷窮事業花前莫負古銅壺
踈梅半落雪中香想子孤吟對酒缸野水荒
山半猿鳥跨驢誰問賈長江
　　　題趙楶所收趙令穣大年烟林二絶
江上孤烟蔽逺林秋原人静下鳴禽水郷此
景常經眼誰信侯家画萬金
楓林荻港白晝静落鴈飛鷗盡日閒平逺𧺫
君千里恨清詩可要助
　　　秋末圭竇齋前菊盛開賦得絶句時
　　　秬出未歸
幽齋誰與破窮愁蜀錦當軒爛不收白帝属
車千萬乗玉輪金轂照清秋
　　　秬移宛丘牡丹殖圭竇齋前作二絶
　　　示秬秸和
客未辭家似旅人栽培莫怪倍殷勤明年太
昊城中色来作齊安江上春
千里相逄如故人故栽庭下要相親明年一
笑東風裏山杏江桃不當春
　　　雨歇二首
雨歇山園竹引芽老禅睡𧺫日𥘉斜今日却
憶香嚴老觧點溈山一椀茶
家童取酒衝泥至酒滿山瓶重莫携老子欣
然一笑𧺫開嘗洗盞對山妻
　　　平生
平生壮莭終難變投老浮名信所遭要路争
先寕遽福従来率野屈吾曺
　　　題南頓光武祠
他日曽休羽葆車可憐宫寺己丘墟雲䑓諸
将鏘冠劍却遣嚴光配坐隅
　　　發金陵折桞亭五首(内五言絶二首/五言律二首)
津亭折得緑楊枝更㸔春風向手吹建業城
邊春己老連天荒草燕㕠飛
忽忽十日事囬首亦凄凉何䖏無芳草行人
休断腸
瞿曇昔教我林下一宵行何事春江上依依
作俗情
緑衮溶溶日紅飛寂寂春青山今古事芳草
去来人歌吹酒家市帆樯賈客津誰云絶勝
地登眺更傷神
桃李蕃晴日江山秀晚春孤舟多病客長道
未歸人豪俗競行楽􁑴㳺慵問津南山還暮
雨疑有椘䑓神
　　　謁蔣帝祠過鍾山下二首
野塘春水緑迢迢上有東風㺯桞條曉日己
穿東嶺出輕寒猶欲戦駝毛
溶溶野水戲鳬鷖壠麥𥘉長午景遲盡日緑
楊閒照水臨風自爱好腰肢
　　　和李二秀才
羡君年少盛㳺春頋我無聊似厄陳東市車
牛泥到領不勞舉𬒮障京塵
　　　和蘇适春雪八首
春城北斗轉招揺寒御𥘉還陣尚囂一夜雪
聲欺布𬒳定知貧舍固相撩
寒陣湏慿酒觧圍閒官幸可典朝衣一杯冷
落慿誰勸却有飛花舞入帷
白帝隂兵嚴羽衛漢皇老傅振鬚眉撒鹽飛
絮渾麄俗盡撥塵言賦好詩
溪上泛舟成底事庵前夜立意如何争知萬
頃青青麥絶勝黄河一尺波
不死松篁劳借問未開桃李與催粧己饒艶
女纎腰舞偏犯貧儒百結裳
偏憎㳺騎徃蹄汚最稱佳人素手團方丈老
翁容膝外出門四頋盡漫漫
山中景物最幽竒秪欠天君為賦詩長憶東
風吹女几瓊瑶交貫碧琉璃
寒窓凍坐成何事趣喚紅粧遣暖寒却把吟
腸盛美酒更令柔指撥清弹
　　　宿盧村逆旅
夜宿村南貧主人入門桃李己殘春無人折
贈門前桞佇立東風獨愴神
　　　紺碧
紺碧遥空秋意生深簷當午暑風清老翁睡
𧺫支頥坐𥘉聼新蝉第一聲
　　　真陽縣晝睡縣舍素絲堂
見君堂下小荷葉驚我客中春己空一覺西
堂亭午睡悠悠春夢逐春風
　　　贈圎明老
一粥一齋年己老千經萬論不留心菩提本
自非言説黙默知師得更深
　　　方丈小山
窓外幽軒数歩寛小山幽石對㠝岏説知老
子婆娑意且作僧房一衲㸔
　　　登山望海四首(以下/六言)
江濶風烟易晚山高草木先秋獨倚欄杆盡
日此身與世悠悠
仕宦此身謾爾功名己老茫然山鳥不湏驚
客相親此復窮年
西望揚州何䖏雲中㕠塔㠝岏山外雲濤断
日夕陽應近長安
鳥去蒼烟古木人歸緑野孤舟信美雖非吾
土消夏且復登楼
　　　書寺中所見三首
江市樵蘇早散山家燈火常昏紗㡌榰笻獨
立龕中佛像無言
日岀鄰僧乞食鐘鳴老叟関門誰見春宵净
境姢姢霽月當軒
扣户誰驚午睡烹茶聼客論詩病裏雖成禁
酒興發何妨杖藜
　　　讀潘郎文卷
霜鬂我猶謪宦蝟鬚子合封侯老拙何劳咄
咄踈慵且復悠悠
　　　夜坐三首
門庭草草是客寝室冷冷似僧春寒猶湏篝
火夜書頗復明燈
靈通寺前老圃畦𬞞想見如雲謀拙嗟余飄
泊歸来與爾知聞
微寒騷屑窓竹淡月朦朧夜天路暗城頭傳
警漏稀更士高眠
　　　贈廣靖上人
七十龎眉禅客曽見天衣老人旃檀林中香
氣悠然時有餘氤
　　　六言
青春要去便去美酒得斟且斟莫問世間蹀
躞湏知老境侵尋
　　　乾明院門望江山懐淮陽城南歩二
　　　首
危䑓寺東野水春来桞色鵝黄江上滄波似
屋蛟龍作悪難量
憶昨淮陽把酒目前唯欠山林江上雲岑千
疊何為特地愁心
　　　和子瞻西太一宫祠二首
太一儲祥世世祠宫歲事年年絳莭霓旌何
䖏松庭玉坐䔥然
玉斚清晨薦酒天風静夜飄香鳯吹管截孤
竹琴絃奏曲瀟湘
　　　白沙閘西􁑾舟亭下二首
􁑴客時時醉眼津亭日日春寒目極傷春懐
抱黄昏猶在䦨干
客恨如雲冉冉風光似水迢迢囬首十年舊
事令人淚盡魂消
　　　秋園雜感二首
秋晚園林踈静天高風日明鮮中有榰笻病
客三盃卯酒醺然
世事我深暗委人生他自奔忙刻木牽絲作
技㡬囬㺯罷凄凉
　　　江上二首(以下/五言)
相别亦何事相逄盡偶然愁腸貫綵筆離夢
紡朱絃
紛紛渾是夢黯黯只消魂江上浪無限舟中
酒一尊
　　暇日六詠
　　　㕠白鴨
己断鷹隼猜仍叨主人惠皎潔静天姿㕠栖
莫相忌
　　　蛙
越國未忘吴曽動君王意句踐自有心慿車
汝無恃
　　　百舌
曉語月斜樹晝啼春霽天胸中自有激不是
故多言
　　　桞絮
零亂委空風悠颺點芳草却為身最輕華堂
等閒到
　　　亀
映日漾清淵沿沙曝玄甲爱爾千歲姿藏身
一蓮葉
　　　槐庭
清隂滿我庭蒼蒼六槐老野性苦避人青苔
不湏掃
　　　春日書事
禅宫門寂寂庭草無形迹東風自掃堦疑是
開簾客
　　　鹿邑道中
去歲秋時去今年秋又来浮名何所得歲月
苦相催
　　　余元祐六年六月罷著作佐郎除秘
　　　書丞是歲仲冬復除著作郎兼史院
　　　檢討復至舊局題屏
庭樹應如我相逄益老蒼别来秋苦雨但覺
瓦松長
　　　絶句
两麥渾漫壠風梅己退粧高鴻望燕塞飛疾
不成行
　　　用劉夢得三題
春向晚斜日在高楼幽花愁脉脉輕絮去悠
悠冉冉三更雨䔥䔥通夜愁
春己暮把酒送春歸花落鳴禽散草長㳺客
稀去年堂上燕故故傍人飛
春竟去白髪感生平流水去不断夕陽猶有
情舊時桃李月悄悄向人明
　　　昔蘇先生㳺廬山詩云平日懐真賞
　　　神㳺杳靄間如今不是夢真箇有廬
　　　山輙継一首
人生孰非夢夢裏見廬山若了元無夢何曽
有徃還
　　　蘇先生詩云􁁬鞵青竹杖自挂百錢
　　　逰何事春山裏人人識故侯輙継其
　　　後
齋心禮仙聖不是爱山㳺山中笑何等白髪
故諸侯
張右史文集卷第三十五
張右史文集卷第三十六
　哀挽
　　　神宗皇帝挽詞三首
獨化陶鈞運聖謨八方寥廓入雄圗将軍已
勒邊山頌博士𥘉修玉檢書西望忽驚新石
闕東来不是舊金輿編年誰秉丹青筆流落
周南一腐儒
三百年成玉鼎丹縞帷驚變𬗋宸班遺弓有
淚哀何及嘶馬無蹤去不還霜露無情金闕
暗山川常在石麟閒青衫曽賜當年桂欲附
龍髯不可攀
風霆武略走夷蠻雲漢文章著不刋萬世基
扁傳夏啟百年威徳畏軒轅月㳺渭水儀空
在舞罷西陵淚未乾腸断反虞歌徹後滿山
松栢夜霜寒
　　　哲宗皇帝挽詞四首
端拱循堯道無爲十六年偏師擒頡利上将
勒燕然夢損周王夀丹催黄帝仙凄凉舊載
筆慟哭抱殘編
秦地蟠螭紐細陽玉象光升歌陳偹楽信史
記多祥奪邑公無怨開邊義侮亾威靈對三
后長在白雲郷
萬世興王業千年極治辰澤丘還北祭玉檢
議東廵汗竹人間事因山地下春雲天不可
望髯断泣遺臣
七月宫車駕西陵觀闕新風雲悲厚夜羽衛
異時廵落月低金爵秋蕪暗石麟威靈凛如
在善継有天倫
　　　故僕射司馬文正公挽詞四首
黻坐方恭黙邦家付老臣頌歌民一口形勢
國千鈞富庻新田里忠臣舊縉紳裴公恨不
早丘禱嘆無神
辭爵浮雲外安民反手中山林獨徃意衮繍
太平功布𬒳終身儉貂冠一命崇他年两行
淚碑下泣羊公
經濟心猶壮清羸疾易傷那知两楹奠遽失
萬夫望家有詩書積墳無金玉藏誰知幅巾
歛曽佩王公章
伊洛平生興園林獨楽居曽過鄭公里得御
李公車華屋當年客名山異代書定知傳不
朽埋玉自沾𥚑
　　　欽慈皇后挽詞二首
疇昔熈寕盛逺同麟趾時内敦勤儉徳隂輔
太平基餘烈光彤史追荣偹母儀遺民懐永
𥙿簘鼓不勝悲
淑徳承明舊徽音固有来據龍符聖嗣合劍
㑹軒䑓玉冷衣銷馥鸞昏鏡集埃傷心國西
道寂寞送車囬
　　　范忠宣挽歌二首
晚生長恨老成空猶及風流正始中經國謀
猷號名相傳家正直似先公囬天臣力章猶
在拯溺深言老更忠誰念人心弔邦國新阡
客泣白楊風
瀟湘卧病弔纍沉賜詔君王用意深多士方
懐宣父日蒼生竟失傅巗霖氊裘他日瞻吾
父丹扆何人附舊箴白首門生㤙未報悲詞
空想薤歌音
　　　黄幾道哀挽二首(五言/一首)
風流正始乆無聲頗復因公到後生千里族
人分俸禄百年郷黨守題評青雲脱屣烏䑓
峻白首含香酒省清但得将軍桃李在寕湏
公相寫銘旌
異政潁川鳯遺風叔度陂聞哀苦朋友歸葬
束書詩百歲郷人社他年故吏碑知公萬金
産故在阿戎児
　　　哭蔡彦規二首
青衫未白首己歎掩新阡哭别自今日書来
纔去年功因鍾鼎記名頼友朋傳平昔圍棊
笑臨柯更泫然
文章不用世淪落掩山阿命也人無奈悲哉
天謂何至交嗟我少雙淚為君多遥想山陽
墓秋風吹薜蘿
　　　范參軍挽詞
力學志不就多才宦可嗟生平叔知己(參軍/叔文)
(正公也公/少竒之)身後婦成家(參軍卒子幼朱夫人/守義教子皆有立)
温洛新阡茂東呉慶系賖功名付　文史
舊生涯
　　　任左藏挽詞
人也隐君子一官聊自閒誰能學管庫竟爾
死茅菅良璞不易剖大弨終不彎惟應太史
錄他日出名山
　　　張夫人挽詞(荣子/雍母)
世徳簮纓貴家風孝友傳承夫知不忌爱子
故親賢飄忽人間夢生平物外縁諸天清净
報可但閲重泉(夫人皈/依佛果)
　　　吕郡君挽詞(錢穆/父妻)
表海東侯長分呉異姓王世家端作合華裔
逺相望龍去孤神劍雛成九鳯凰多情潘散
騎悼逝足文章
　　　太府李萃卿挽詞
妙譽馳塲屋家風在縉紳使華推厚徳卿月
上通津齒徳時方重山丘迹已陳長年先友
淚懐感獨沾巾
　　　太皇太后挽詞二首
共政艱難際臨朝保佑𥘉經綸付耆老利澤
到樵漁禮盛謙常抑功成委不居聖君深致
孝盡守典刑餘
坐安民物由修己黙合神明為至公他日己
占懐月夢後来方信𥙷天功四時化育坤無
事六合清明日正中九載憂懃己陳迹空留
㕠闕對青嵩
　　　李䖏道都曹丈挽詞
凄凉正始後尚復有斯人慟哭亦云己傷心
難重陳傳家㕠令噐懐徳萬遺民尚想典刑
在䔥然老鶴身
　　　欒提妻石氏挽詞
和敬承夫順勤劬教子賢平生積净業倉卒
歎無年孤劍留耿介九雛誰撫憐塵埃舊脂
澤春草掩新阡
　　　鄧慎思學士挽詞二首
青衫献賦逄知己白首耽書還誤身名著道
山傳故事政行两郡泣遺民文成典午群疑
泮(嘗注/晉書)詩和少陵佳句新嘆息苦身成底事
湖墳宿草己愁人
清苦吟詩客癯羸嗜學身詩書不得力鬼物
定欺人類物傳遺學書經植妙因九原誰與
交千載葬魚臣
　　　潘鯁奉議挽詞
亷退辭荣早清貧卜吉遲買山新兆域従窆
舊書詩松菊留三徑簞瓢遺両児升堂舊賔
客執紼涕交頥
　　　潘䖏士挽詞
異時輕士老才良况復程能翰墨塲酒裏浮
沉真得計生涯落魄定何亾徳尊故社江山
永文付諸孫虎豹章環堵如今空五桞䔥然
風物似𬗋桑
　　　悼亾九首
菊花還似去年黄一寸愁心萬事傷獨立高
楼對殘日秋風吹得淚千行
遥夜新霜彫碧槐三更寒月滿堂堦美人化
作秋風去只有清魂夢裏来
千行垂淚對風烟萬事傷心児女前曉鏡不
湏催白髪潘郎秋鬂乆䔥然
曉梳零亂髪星星病眼昏昏怯夜燈烏几素
屏㕠草屦百年従此學山僧
新霜己重菊𥘉殘半死梧桐泣井欄可是神
傷即無淚哭多清血己應乾
亦知存沒䓁浮雲觧笑多悲失道真却恐荒
唐齊物叟鼓盆真是己傷神
山僧老去乆忘情笑我多悲白髪生為道人
生具煩惱早来林下共修行
嵩陽道出建春門同入西都四見春誰為囬
頭隔存沒断腸今作獨歸人
欲治煩惱更無方只有頭陀理最長不待存
亾始知夢故應交臂己凄凉
　　　李少卿挽詞二首
青雲舊馳譽白髪早辭荣談笑惟詩酒交㳺
盡老成支離病中見瀟洒舊時情己矣不可
問九原松栢聲
㡬年林下逺塵埃儒雅風流誰與鄰筆尾病
来猶壮健詩情老去更清新幽齋昔日琴書
換新塜東風草木春懐想只疑高興在一吟
遺句淚沾巾
　　　悼逝
結髪為夫婦少年共飢寒我迂趨世拙十載
困微官男児不終窮㑹展凌風翰相期脱﨑
嶇一笑紓艱難秋風摧芳蕙既去不可還滴
我眼中血悲哉摧肺肝児稚立我前求母夜
不眠我雖欲告之哽咽不能言積金雖至斗
紆朱走華軒失我同心人撫事皆悲酸積日
而成時積時更成年山海㑹崩竭音容永茫
然

張右史文集卷第三十六
張右史文集卷第三十七
　同文唱和
　　　詩呈同院諸公　鄧忠臣
秋日同文舘多朋信可依慧鶯還伴宿巧燕
自知歸藻鑑由来定翹材未覺稀賢書早晚
上拭目㸔珠璣
秋日同文館朝暉淡淡光聚蚊喧敗帳飛蝠
入雕梁香散青綾𬒳詩飜古錦嚢群居有英
彦晤語興何長
秋日同文舘虚廊日㡬廽浮花出林杪古樾
蔽城隈逺笛悲仍壮幽禽去又来微吟還自
喜共和有清才
　　　　　　　　　　　　　　余　幹
秋日同文館官寮許暫依衛軒留鶴住楚澤
滯鴻歸木選山中勝珍求世上稀清時方物
貢寕在箧中璣
秋日同文館掄才又一囬楩柟輸海徼金玉
振巖隈富贍㸔先逹清新畏後来百朋行可
錫所楽在多才
秋日同文館興賢道與光雄竒思汝潁浮巧
笑齊梁緑醑傾蛆甕青燈折米嚢(􁂭粟亦/名米嚢)雅
談揮玉麈未厭漏聲長
　　　　　　　　　　　　　　耿南仲
秋日同文館閒無一事依鬪羊誰得雋􁑴鳥
客思歸寝䖏還相向過従不患稀何當有星
聚誰為問璇璣
秋日同文館裒然觀國光泗濵何限磬岱麓
易求梁劍氣頻衝斗錐鋒定出嚢于余慙拙
匠􁄐尺預量長
秋日同文館新凉逐雨囬棘垣嬰吏局蕙帳
憶山隈射為巧狙發田因文豹来西城隨分
鎻夫我室多才
　　　　　　　　　　　　　　商倚
秋日同文館群賢道足依心逰黄卷静目送
白雲歸空玉􁉥山盡文星禁掖稀(館閣諸公/多集于此)
清談欣屡接紛若落瓊璣
秋日同文館雲沉夕照光蛩吟堦下草萤照
屋間梁卧月搜詩句挑燈認薬嚢夜䦨獨衾
枕歸夢楚山長
秋日同文館愁腸夜九囬圗書堆枕畔歌吹
隔墙隈宿鳥翻枝去凉風帯雨来新詩劳見
寄難継謪仙才
秋日同文館群書畫可依衰遲多病在留滯
故園歸但怕酒杯滿莫教詩卷稀惟羞狂斐
句瓦䃯報珠璣
秋日同文館晨暉帯冷光綵雲瞻鳯闕細雨
憶魚梁莫事班超筆空嗟趙壹嚢簾閒坐無
語千丈旅愁長
秋日同文館西風昨夜囬燕巢留屋角蛛網
挂墙隈書任邊韶懶詩慙匡鼎来人人皆抱
璞誰是濟川才
　　　　　　　　　　　　　　　　耒
鄧侯讀書室編簡自相依胝手焚膏寫瘡肩
滿槖歸業文従古有忍去似公稀欲挈空虚
箧従君乞貝璣
鄧子詩成癖全分李杜光楚風還屈宋宫體
變齊梁蔡子辨焦尾眺公懐智嚢三賢方鼎
峙安敢用吾長
我愧言詩賜公真好學囬讐書芝閣上藏史
楚山隈把酒論交裏連房校藝来知君懐水
鏡依頼免遺才
　　　　　　　　　　　　　　眺𥙷之
平生鄧夫子文墨晚相依䑓閣佳聲在湖湘
爽氣歸詩誇束筍宻髪歎耕苗稀勤苦千秋
事川明水孕璣
雄深張子句山水發天光黄鵠愁嚴道玄亀
困吕梁爱君毫頴脱嗟我病傖嚢驥尾何當
附西風萬里長
蔡侯南國秀經緯耿昭囬文史苔生劍風雲
蟄𧺫隈吾君求助意之子為時来萬旅防秋
費何如一士才
　　　　　　　　　　　　　曹　輔
十歲湖湘客淹留何所依清名漢閣在他夜
椘㠶歸落日三秋晚浮生一笑稀每煩貽秀
句真似暗投璣
妙論凌朝徹高文敵夜光煇煌照群玉縹緲
絶飛梁得句題青竹圍棋換𬗋嚢相従愧衰
朽湖海興偏長
富貴心非碩山林首重四拂衣清世外築室
白雲隈杜口同摩詰忘形學子来斯逰行欲
遂聊此接群才
　　　　　　　　　　　　　　蔡　肇
圗書従所好英俊此焉依奎璧重開照琳琅
盡得歸地嚴宫漏轉門掩吏人稀子有詩三
百西江咀寳璣
客去衣裳嬾更長燈燭光隨身一書笈貯腹
萬雕梁夢舊傳青館封湏拜皂嚢羽翰従此
正天歩赤霄長
諸彦聫翩入斯文迤邐囬㴞滔引溟漲爛爛
繚巖隈此地身拘窘他時心徃来倡酬真有
味頋我獨非才
　　　　　　　　　　　　　　桞子文
鄧子知名乆秋闈得暫依論文虚以徃講道
實而歸得句𢋫酬数忘言笑語稀自慙𥘉學
歩魚目混珠璣
刻意長沙客編書逰隙光朝方登廟噐時可
詠山梁未用嘲經笥端宜號智嚢頗聞窮史
學猶想見三長
官輟蓬莱直身従帝所囬文章孔庭奥事業
傅巖隈多士朝廷念諸公殿閣来英雄湏入
彀應有濟川才
　　　　　　　　　　　　　　李公麟
苦學鄧夫子仁風良可依顔囬楽也内曽點
詠而歸盛徳彌年邵知音貴我稀瀟湘逄此
地咳唾得明璣
瑠璃墨客堂太一助燈光抽史探金櫃摛詞
和栢梁近傳江綵筆逺緝漢珠嚢吏部文難
可猶稱萬丈長
共校南宫藝多年復此囬群賢主堂奥一榻
占廊隈陟牒朝隨逐詩筒夜徃来故人情不
淺無乃困慳才
　　　秋日同文館詩　忠臣
秋日同文館分塲試未齊借書窮石室刋字
費棠梨想見英雄彀誰當甲乙題喜陪群彦
集通籍在金閨
秋日同文館来㳺翰墨塲預聞周俊造多有
漢文章蘭室依新潤芸書識舊香逄辰強思
報矯首詠明康
秋日同文館晨興不待雞耽書迷甲子行楽
在東西静對庭柯盻閒常柿葉題相期放朝
後連日醉如泥
　　　　　　　　　　　　　　　𥙷之
高堂置書几連幕與雲齊暑服猶便葛秋槃
己飣梨官醪聊且醉古錦不成題空對燈花
喜重城隔夜閨
輟直讐書館聫𥚑校藝塲騰􁑂来萬里挺㧞
出千章直釣何妨得飡風未必香搜才頼公
䓁要助俗成康
憶我蓬萊閣同聼午唱雞星辰望天北簮組
隔城西㡬日宣魚鑰長驅響月題更慿催鄧
子要剸玉如泥
　　　　　　　　　　　　　　　　耒
騎列千牀直雲羅萬卷齊紓妍交孔翠争味
雜柦梨白日諸侯貢青春天老題秋清文酒
健莫嘆羽林閨
聲鳴皆出谷觜距各争塲鐵網收明月霜鋩
倒豫章湛㤙終錫宴優禮合焚香最苦讐書
客消愁頼杜康
六街分夜鼓鄰屋報朝雞寒引秋𥘉老天将
斗轉西滯留聊飲酒談笑亦分題湏信家居
楽休嫌窮巷泥
　　　　　　　　　　　　　　　　肇
清月㸔𥘉滿黄花吐未齊小山思隐桂大谷
憶佳梨莭物信可美詩騷懶自題長年諳獨
宿聼雨閉秋閨
匝合青雲幕縦横白羽塲誰矜率爾對吾念
斐然章名淡隃糜榜衣飄月窟香春風馬蹄
疾鞭㡌散平康
萬里夷王子曽聼若木雞泛舟滄海外授館
國門西琛幣求重譯車書想舊題蒼梧弓劍
冷雲雨泣芝泥(試院高䴡/乃館使客)
閴寂同文館秋英綻欲齊禅𫀆分白乳仙果
破青梨琴理将忘曲詩探未賦題清懽在文
史誰復夢重閨
明時懃選擢間設譽髦塲該學添三傳微能
及九章静無桃葉唱清有菊花香觧我幽憂
病惟應頼杜康
鵠卵囙時化如何赴越雞逸群来兾北屏氣
入淮西盛事兼三物浮辭斥百題慎湏精藻
鑑寵辱異雲泥
　　　　　　　　　　　　　　　　倚
秋日同文舘高堂燕集齊杯盤供魯酒殽核
乆張梨楊孟持新論韓荘鄙自題湏知宗匠
手文采冠朝閨
秋日同文館何人獨擅塲飬莪方在沚琢玉
己成章筆别千鋒陣庭焚一炷香得賢従自
始豈特致民康
秋日同文館棲林㸔晚雞斗垂宫殿北月轉
户庭西酒勸杯中緑詩分燭下題何時還九
陌細雨莫成泥
　　　　　　　　　　　　　　　南仲
詔命連催發英髦一日齊周瑜醇似酒崔逺
爽于梨高館清無夢寒燈坐賦題還同宿山
驛風雨閉重閨
槐市任花黄𢋫歌且闢塲醒心流水曲警耳
白雲章冷竹枝枝翠芳蘭葉葉香滿前皆俊
彦何但有三康
翠幕春雲合塲登㸔舞雞冥搜人不到驚盻
日沉西矒學愁精鍳英材喜巨題何人當首
選㕠觡𧺫蚖泥
　　　　　　　　　　　　　　　子文
磊落群英集峥嵘逸氣齊㨗機聞墮灶妙論
及交梨庭木何年植窓塵異域題(高䴡人館/此書字尚)
(在)獨憐車馬散寒月滿宫閨
懶散江湖客秋深念滌塲端宜返田里安敢
論文章山塢橙應熟霜籬菊正香行歸招隐
客鼓腹詠時康
國器来金馬儒冠萃木雞勝心争逐北鋭氣
鼓争西海嶠鵬程急春風雁塔題應思連夜
雨車馬六街泥
　　　　　　　　　　　　　　　公麟
鎻寂身如隐幽清物向齊忘憂經露菊蘇肺
到霜梨白法資談歗朱籖歴品題賢書天下
望鵲喜遍深閨
呦呦鹿鳴野皎皎白駒塲朋盍連茅茹文程
琢玉章門通三級峻桂露一年香慶及飛龍
旦同歌庻事康
寄棲容幕燕覆部等醯雞欲雨風多北窮秋
日易西官書便夜讀家報索親題早晚驂騑
入重門拆印泥
　　　　　　　　　　　　　　　　輔
别館朋簮盍華堂燕爼齊手書思露摘齒冷
怯氷梨桐影迷金井苔痕上壁題共憐今夜
月亦觧照秋閨
平生詩酒興縮手少年塲誰敵江河量争㸔
錦繍章論才皆國噐滿䄂尚天香欲寫弘文
士風流有長康
開口曽吟鳯臨池豈厭雞詩豪杜工部墨妙
庾征西歸及黄花在能忘彩筆題醉㳺湏爛
漫莫惜錦幛泥
　　　未試即事雜書率用秋日同文館為
　　　首句　忠臣
秋日同文館沉沉鎻棘闈􁂼簾襟乍快欹枕
夢先歸驟雨憂環堵囬風喜𬒮衣十年經五
試撫事意多違
秋日同文館人閒景自長重簾朝氣入嘉木
午隂凉朝市喧聊避山林興未忘頻添繞爐
水還與試香方
秋日同文館重門静不開雲隨鴻影去風送
楽聲来挿架書千軸論文酒百杯晚花陳葉
滿還是作愁媒
　　　　　　　　　　　　　　　　耒
邃館深魚鑰華堂静倚闈每劳蛩作伴不與
燕同歸古棟蝸成篆空墙蘚作衣寂寥還泛
菊九日莫相違
名自諸侯選功收一日長文章雜蛟蚓丹墨
有炎凉平昔曽充貢酸寒未易忘書生成底
事飽死笑東方
􁑴枕愁霜苦晴明宿霧開幕雲當晝合抱雪
與風来元日彤庭實春風曲水杯何湏戀楊
桞聖世要無媒
　　　　　　　　　　　　　　　　肇
翳翳雲生樹翻翻風動闈高秋忽如此吾黨
苦思歸極目愁關塞侵寒寄楮衣少狂真喜
事囬首壮心違
物色清秋逼官曹静夜長華星披夕靄皓露
洗空凉律細詩難継禅心夢易忘依稀貪佛
日香火宿諸方
取士漁塩出傳經户牖開驚濤簾外𧺫驟雨
筆端来人競懸金鑑書方貴　杯太平元有
象勿遣賦良媒
　　　　　　　　　　　　　　　𥙷之
風雲日夕改秋氣襲堂闈映葉無蜩響依叢
有蝶歸官壺催賜酎鄰杵急成衣留滯真何
𥙷蓴鱸興又違
氣入中秋劲更傳五夜長青燈蛾舞急白日
雁啼凉羈旅生應慣淹留乆却忘吟詩酬鄧
子畢昴出東方
前世諸生選平居𢾗路開郷閭自相與岩穴
亦時来射雉空亾矢為虵更奪杯千金曽市
骨聊用作龍媒
　　　　　　　　　　　　　　　　幹
零露沾明砌凄風入邃闈添愁䖝勸織驚梦
鳥催歸哀調孤吹笛寒聲逺搗衣飄蓬雖已
乆今夜覺分違
引類慿先進搜材及寸長隔簾愁晝暝隐几
怯秋凉化力人難測機心我己忘封侯良可
待誰有不亀方
簾幕深常閉門庭閴未開愁将河女隔喜見
月娥来騷客吟氷柱仙官醉玉杯蹇修那可
得笑齒竟誰媒
　　　　　　　　　　　　　　　　倚
氣侯逄秋晏蛩鳴入户闈簷空㸔雀闘天濶
暮鴉歸風急飄庭葉寒先着客衣重陽故人
境應念賞心違
門深鄽市逺幽寂興何長徑菊晴披艶窓風
晚逗凉聖經閒裏醉塵鎻夢中忘更苦年来
病時看肘後方
旁舍囬廊接重簾晝日開鳴蝉隨雨退踈雁
拂雲来吟興降難韻羇懐寄淺杯驚颷漸凄
緊又欲作寒媒
　　　　　　　　　　　　　　　子文
虚廊空白月燈火閉重闈思苦詩難継更長
梦易歸徒劳争墨榜湏信有朱衣萬事前期
定升沉不爾違
一一聼宫徴銖銖較短長品題分玉石得失
異炎凉中的非無術知音豈易忘魚龍頭角
老變化更何方
萬户争㸔榜三年此一開異時千載遇此日
四方来價重連城璧珍逾羽化杯山梁欣有
獲置網豈湏媒
　　　　　　　　　　　　　　　公麟
葉乾風索索霜月到書闈枝並鷦鷯宿牀吟
蟋蟀歸幽人知坦履㳺子念縫衣暗喜還家
近承顔慰乆違
莫以多為贅湏知寸有長拾才何濟濟頋我
獨凉凉雷雨龍皆𧺫江湖魚兩忘攀依聊假
手賢立本無方
今朝庭鵲喜燈為一花開側指皂嚢去轉頭
􁰵馬来新橙家斫鱠殘菊客浮杯楽事連休
日湏慿酒作媒
　　　　　　　　　　　　　　　南仲
敗葉掃還飛秋容粛粉闈青錢如己選白璧
㑹湏歸燕坐書横案孤吟月滿衣還同潘散
騎魚鳥性都違
大軸累千箱鳬中見鶴長静臨窓几讀爽入
肺肝凉誇咤争求勝疲劳忽自忘由来京邑
貢正合冠多方
藹藹儒冠至恢恢賢路開才湏金鑑别人自
玉山来謝宻書千卷嵇康酒一杯如君富術
業當與雉爲媒
　　　　　　　　　　　　　　　　輔
空庭秋色晚風露入重闈白髪己無𢾗故山
猶未歸江湖千里月砧杵萬家衣把鏡西風
裏低徊志碩違
鄧子詩成癖苦吟秋夜長江山得竒秀風月
借清凉郢曲高難和騷人興未忘従君乞餘
教換骨有仙方
騘馬何時到重闈計日開迎門稚子笑載酒
故人来休沭猶三日狂歌且百杯祥麟秋苑
静更約㸔龍媒
　　　天啟有少年真喜事之句用其韵和
　　　　　　　　　　　　　　　忠臣
慷慨論邊事飄䔥動禮闈貴湏金印綰老要
玉関歸食酪便榆塞鳴髐慣鐵衣懸知雄辨
在志碩未應違
　　　　　　　　　　　　　　　　肇
百萬防秋去軍容凛将闈請排雲鳥出盡獵
犬羊歸老息隂符讀慵便直䄌衣鄧侯多衮
興時命不予違
　　　詩呈同院後至諸公　忠臣
秋日同文館飛章待報囬絲綸先日降鵷鷺
忽朋来諸彦俱精鍳微生亦濫陪紛紛五千
牘誰定冠倫魁
　　　　　　　　　　　　　　　子文
秋日同文館中官押入囬西風𥘉雨去明月
爲人来藻鑑慿君許𢋫歌媿我陪相逄已亾
寝坐見斗移魁
　　　　　　　　　　　　　　　　向
秋日同文館英逰賜與囬搜才推藻鑑明試
副招来玉麈聞餘論金尊喜屡陪歸鞍期早
晚斗柄指天魁
　　　　　　　　　　　　　　　　輔
同文秋己半簾幕燕𥘉囬議論皆先覺衰遲
愧後来文衡那敢與談柄且容陪誰掘豐城
劍光􁁬徹斗魁
　　　　　　　　　　　　　　　公麟
秋日同文館凄風動九囬亂雲收暑去一雨
送寒来猥與英躔接慚非藻鍳陪雍畿兹籲
俊元祐㸔新魁
　　　　　　　　　　　　　　　　肇
文書汗牛馬棟宇切昭囬剸玉君曽試吹竽
我亦来鍳精真有頼詩妙不容陪只憶歸山
去霜畦􁜤芋魁
　　　　　　　　　　　　　　　　耒
􁰵馬嘶将近天門報欲囬妻孥憐别乆鄰里
問歸来左學徒仍在西城宴許陪腹毛何足
問竒㨗㸔渠魁
　　　同慎思話舊隐用囬字韻
　　　　　　　　　　　　　　　𥙷之
聞在豪塘隐松林日百囬當年鹿何徃異世
鶴歸来未許茅齋並終朝蠟屐陪丹留杉不
死夜氣㸔星魁
　　　詩呈同院　忠臣
秋日同文館論交手重携胡秦常恨邈李杜
豈堪齊尚喜新知語閒思舊句題千年劳夢
想同直集英西
　　　　　　　　　　　　　　　　益
秋日同文館文編亦共携升沉都莫問荣辱
己能齊酒美何妨醉詩成強自題従容約歸
日訪子省闈西
　　　慎思說家山之勝用其語得詩
　　　　　　　　　　　　　　　　肇
江清石磊磊野曠竹修修此地有茒屋我行
尋白鷗分留湏物色来徃更風流相對黄塵
夢詩成擁鼻謳
　　　　　　　　　　　　　　　忠臣
野橋隨㟁架茅屋依林修木落吟霜狖雲晴
舞雪鷗山屏當户列瀑布入溪流只合樵歌
唱何囙得蔡謳
張右史文集卷第三十七
張右史文集卷第三十八
　同文唱和
　　　𥘉八試院　鄧忠臣
東門􁰵馬止行行𬒳詔秋闈閲俊英三島隔
雲天北極萬燈明路國西城人閒聊假詩書
楽地逺還聞市井殾一夜凉風𧺫閶闔月中
應有桂枝生
　　　　　　　　　　　　　　孔仲武
十載江湖萬里行偶来西館閲豪英雲龍九
闕晨書詔燈火千門夜出城瀟洒庭除當月
色稠重幕帟断人殾年家兄弟今同舍曽見
河南𧺫賈生
　　　　　　　　　　　　　　眺𥙷之
官局悠悠共此行来時庭菊未含英五更脱
葉驚書几一夜寒砧滿禁城詩似凉風凄有
興酒如清露浥無殾何時􁰵馬催歸去更㸔
林端魄一生
莫嘆怱忽襆𬒳行賴逄𢾗子美如英已㸔明
月同為客應犯𥘉寒復入城白日有書追睡
思青燈無夢聼秋殾直無剔甲逍遥地㡬日
疑公太痩生
　　　　　　　　　　　　　　　子文
跫然誰復喜斯行開豁拘懐賴俊英上國擢
材𥘉改轍衆心督戦亦乗城何時奏籍瞻霜
簡且復安眠聼雨殾異日倘容休沐㑹未慙
相約太癯生
　　　　　　　　　　　　　　　公麟
勅使書嚢間隊行聚星深舘粲諸英雲隨襟
䄂来蓬島香散房櫳宿化城振鷺充庭天有
幕珊瑚入網海無殾範模一世尊先覺况此
提平慰後生
　　　　　　　　　　　　　　　　倚
承詔掄材敢􁑴行廣庭深鎻待群英分塲自
敵三千客决勝誰降七十城夜案尚聞塗卷
筆曉星方聼讀書殾(每早嘗聞无/咎諸公讀書)歸時還有
黄花否已覺秋風滿䄂生
　　　　　　　　　　　　　　　　幹
江南嘗應檄書行多向西風拂露英薄暮觧
装融祖寺(去年八月檢潦嘗宿牛頭山/祖堂寺法融禅師坐禅䖏也)侵晨
揮策椘王城(在宣州東先前年/歙州考試時曽過)明蟾又見中
秋色哀雁仍聞半夜聲懐舊感新搔短髪歸
時應有二毛生
　　　　　　　　　　　　　　　南仲
昭囬雲漢九天横冠帯祁祁盡俊英梁國有
珠光照乗趙人懐璧價連城道山邃䖏分群
彦文律持来考正殾秋晚定知誰入彀叔通
還進魯諸生
　　　　　　　　　　　　　　　　肇
千門鑰入断人行禁漏稀微出邇英齊拜勅
書期老伏並驅騮御岀西城諠譁燈火看如
夢関鎻官曺祗寄殾聊付能詩破覉旅詩成
冉冉又還生
　　　試院即事呈諸公　幹
去家策馬上長河逆旅光隂忽忽過陳迹不
堪追放浪新才仍復委搜羅雅談幸有青雲
士佳句寕無白雪歌此興非慿吟笑遣未應
能奈客愁何
　　　　　　　　　　　　　　　武仲
衡門咫尺限関河此地平時疋馬過𣣔把塵
埃𥙷山岳寕辭羽翮寄罝羅華堂翠帟供閒
燕明月清風伴歗歌擬寫秋容湏筆力新詩
句句似隂何
　　　　　　　　　　　　　　　𥙷之
天街𥘉月映天河拜勅東華走馬過觧榻暫
如亀遇木閉簾還似雉嬰羅􁑴依書册工催
睡悶倚詩篇足當歌可待紛紛厭朱墨晝閒
唯有飲無何
　　　　　　　　　　　　　　　　耒
天街落日走鳴珂咫尺衡門不許過催去據
鞍猶鶴望争観夹道已雲羅奏篇定有凌雲
賦招隐今無扣角歌最若清秋辜美睡通宵
三問夜如何
　　　　　　　　　　　　　　　子文
高談𥘉喜聼懸河未厭鄰房日夕過蝴蝶乍
廻塵外梦蜘蛛㸔結雨中羅銀𫀆較藝観勍
敵玉帳收功聼凱歌共是當年廷試客鎻闈
今日合如何
　　　　　　　　　　　　　　　公麟
盍簮聞善若江河簾幕踈閒笑語過月照飛
牋穿户綺風生揮麈動衣羅已張英彀收三
俊更賦離騷續九歌凉夜沉沉清不寐空庭
無奈葉殾何
　　　　　　　　　　　　　　　忠臣
俊逰常恨邈山河邂逅文闈喜屡過朱簿分
明俱鼎立墨圗伻位㸔星羅人閒户牖還相
近朝得英材信可歌㕠鑰重関非不宻只應
無奈夢魂何
　　　　　　　　　　　　　　　南仲
重門鍵鑰阻山河頋有良朋不厭過唾落如
珠傾巨斛𬒮揮成幕散輕羅慙分䖏士吹竽
俸謾學東人掩鼻歌笑語哄堂俄又夜客愁
還奈我曹何
　　　　　　　　　　　　　　　　倚
風生簾幙撼層波况值清秋一半過堂上簮
𥚑方鷺集案間國史己星羅東籬採菊朝嘗
酒北里吹竽夜聼歌早晚奏名聞黼坐望中
無奈白雲何
　　　再呈慎思諸公兼以言懐
　　　　　　　　　　　　　　　　倚
南窓寂若隐山河時枉金門歩見過談笑且
㸔揮麈玉篇章寕惜洒牋羅已羞軒冕嬰身
住更問功名撫劍歌賖得凉秋好風月不成
吟醉奈愁何
　　　　　　　　　　　　　　　忠臣
秋闈深鎻覺愁多賴有英逰玉趾過日望高
楼吟椘月夢隨明月到湘羅(湘羅予/家所在)南宫曽
㸔揮華藻西舘還来共笑歌六稔飛花如過
隙人生誰奈老催何(君平宣義登/科六年矣)
試塲未動文書静官舍相聫歩履過千丈蒼
波争倚薄十圍便腹有森羅登臨已結騷人
恨填委終翻劳者歌後夜中庭佳月色惟予
不飲奈明何
　　　重九考罷試卷書呈同院諸公
　　　　　　　　　　　　　　忠臣
題遍朱籖棟宇充燈窓長聼景陽鐘昏眵直
要金箆刮黎痩都如飯顆逄文律自隨星斗
變月評應合士人従了無一事猶深鎻辜負
東籬菊品濃
　　　　　　　　　　　　　　　𥙷之
周行􁆽比未應充薦廟方求古鼎鐘經眼乍
愁千𥿄積觧頥聊喜一言逄黄花庭檻時雖
過白酒鄰槽碩可従更促寄衣真似旅曉堂
𥘉怯露寒濃
　　　　　　　　　　　　　　南仲
貢珍己選茂良充猶𬒳拘縻類縳鍾渌酒強
陪高館飲黄花不似故園逄棋枰苦戦挑燈
坐蘚壁閒題捧硯従風葉滿庭秋索寞更籌
向盡睡方濃
　　　　　　　　　　　　　　　　幹
庭實方期國士充知音湏辨鐸符鍾孔融爱
客尊常滿摩詰思親莭又逄烏飬任真終自
適彘謀傷性竟誰従開門預計無多日猶𧺫
清愁暮靄濃
　　　　　　　　　　　　　　　忠臣
屡見高文試澤宫長年參校愧龍鍾懸瓈待
價由来乆緑綺知音不易逄吉語乍聞隨鵲
喜歸期專𣣔問亀従到家莫負如泥約光禄
供醪味正濃
　　　　　　　　　　　　　　　　肇
清秋官舍酒瓶空滿䄂黄花情所鍾忽聼𢾗
篇吟可老絶知開口笑難逄浮舟有底不歸
去戲馬猶能限莫従江上鱸魚三尺許西風
欹枕夢魂濃
　　　　　　　　　　　　　　　　耒
囬首登高行復冬後時只合歎龍鍾愁湏白
酒来酣戦詩為黄花弔不逄十日飛騰過眼
疾萬籖甲乙定誰従共應静掃氍毹榻深炷
爐香午睡濃(時去開/院十日)
　　　　　　　　　　　　　　　子文
侵尋莭物過秋風何䖏鈞天燕鼓鐘九日菊
花聊一醉五湖佳士偶相逄挑燈欵語時供
笑借𥿄聫詩且漫従待得出闈應放意百杯
追逐興方濃(慎思有如/泥之約)
　　　　　　　　　　　　　　　公麟
籲俊天畿合辟雍愧将瓦釡綴黄鐘聼窮一
一竽無濫撥遍磷磷玉似逄亀列春庭先壌
奠龍飛天路得雲従吾曺莫念拘萦乆求稱
公朝慶賞濃
鞅掌棲遲一𤱔宫慣聼更柝及晨鐘黄華慰
眼祗爾許緑􁶾于人亦漫逄㡬日嚢篇𢋫不
逮一時庭歩笑相従近来尋却家山夢投枕
和衣睡更濃
　　　夜聼无咎文潜對榻誦詩響應逹旦
　　　欽服雄俊輙用九日詩韻奉貽
　　　　　　　　　　　　　　　忠臣
連牀交語響舂容激椘評騷徹曉鐘繞宅金
絲神共聼滿潭雷雨劍𥘉逄信知自有江山
助便欲長􁄐几枤従俱是年家情不淺依蘭
應許丐香濃
　　　依韻奉酬慎思兄夜聼誦詩見詠之
　　　作　耒
昔遇眺公淮水東士衡已聼語如鐘五車講
學知無敵十載論文喜再逄匣古劍光疑鬼
泣夜天虎嘨有風従許侯破的由来事(三句/皆属)
(眺/子)杜老裁詩曉墨濃
　　　與文潜誦詩逹旦慎思有作次韻呈
　　　二公　𥙷之
神交千古聖賢中尚想銅山應洛鐘傾盖十
年唯子舊知音一世更誰逄天如蟻磨駸駸
旦談似繰車亹亹従鄰榻鄧俱那不共擁衾
百首興方濃
　　　次韻重九之作　倚
英豪献策廣庭中問辨紛紛似叩鐘名奏九
重書宻上士欣千載運親逄鶯鳴定獲喬林
楽鳯舉應容衆羽従盛世文章由此変坐㸔
風俗反醇濃
昔年此曰故園東爛醉牛山到暮鐘(牛山在/萬州城)
(東二十/餘里)已徃光隂那再得如今覉旅又重逄
淵明把菊情雖厚子美登䑓碩莫従(杜甫九/日詩云)
(抱病𧺫登/江上䑓)且㸔群書欹枕卧病多仍負酒林
濃
　　　次韻慎思貽二公誦詩　肇
卧聼高齋落葉風清詩交詠想晨鐘故人厚
意論千載正始遺音僅一逄膠添𥘉期在俄
頃雲龍莫恨不相従芸房深鎻秋香冷鬰鬰
怱忽佳氣濃
　　　　　　　　　　　　　　　　耒
西城永夜靈鼉鼓北寺五更青石鐘九牧何
時官事了三英聊喜故人逄甲庚定䖏君無
譲躞蹀歸時我請従𣣔却睡魔通夕語明窓
茗粥不辭濃
　　　八弟預薦慎思兄以詩為復次韻并
　　　寄八弟　𥙷之
吾弟平生辛苦同匹雏志舉百鈞鐘自慚􁄐
瑟向不斥勸使力田終有逄青眼故人欣㨗
報白頭老母喜占従書林倘預西城集釂子
酣酣杏正濃
　　　九日考試罷聞无咎天啟二弟荐名
　　　因用前韻以紓同慶之懐
朱墨沉迷萬卷中斗筲那得变千鍾風流不
似䑓南戲牢落政如江上逄閣筆文書聊撥
棄到家車馬𢾗過従阿連已與甘泉奏歸拜
萱堂喜更濃
　　　慎思兄别墅在長沙白鶴山晉陶談
　　　舊居事見本傳今其居有大杉可十
　　　𢾗圍蕃茂特異世傳談藏丹其中用
　　　前韻謹賦　耒
千年騎鶴老仙翁固是山川秀氣鍾桃洞自
宜無客到吴門應合有人逄岩前舊隐孤杉
老壺裏真㳺白鹿従近有蓬莱讀書客卜居
還占翠嵐濃
　　　家弟别試預荐特蒙慎思學士贈詩
　　　致慶感荷不已次韻酬謝
　　　　　　　　　　　　　　　　肇
我家書冊代耕農尚祝甌蒌取一鍾再築金
䑓端不昧高懸水鏡亦難逄親闈動喜欣欣
色士論推公趯趯従好在黄花薦歸夀秋堂
􁁅笑变春濃
　　　同舍問及故山景物用鐘字韻賦詩
　　　以荅　忠臣
吾廬高對玉池峰日聼諸天奏鼓鐘海外鶴
歸青嶂覺洞中花落碧溪逄翻經夜對高弹
講採薬晨邀老圃従説與群仙如画出紛然
歸思亂雲濃
　　　　　　　　　　　　　　　　肇
白鹿真人歘御風青杉手種大如鐘還丹未
化神應䕶道骨相期子合逄萬里且㸔騰踏
去一尊聊喜笑言従攅峰列􁒅休南望曉榻
秋隂分外濃
　　　　　　　　　　　　　　　𥙷之
玉泉飛落白霞峰散入山田𤱔十鍾鄧子結
廬真世外陶公脱屣更誰逄鶯啼春竹風烟
近龍𧺫秋堂雨雹従誰使山人空蕙帳蓬莱
金殿興方濃
　　　　　　　　　　　　　　　　輔
洞庭湖外白雲峰醉卧虚堂聼曉鐘澗草岩
花無日歇仙人玉女有時逄脂車石路君能
去蠟屐秋風我碩従𣣔藉神方変華髪黄菁
苗盛菊香濃
　　　　　　　　　　　　　　　　幹
烟霞曽是踏諸峰翻作清歌笑玉鐘㡬代孫
經桃塢隔千年壇憶華山逄美才方赴鳴騶
召逸興何由税駕従我亦江郷成阻濶西風
歸意浩然濃
　　　　　　　　　　　　　　　　倚
先生家住翠微峰萬卷詩書酒一鍾壁挂葛
巾無客到雲藏古洞有仙逄溪邊晚釣呼鷗
伴花底春吟引鶴従只恐舊山歸未得帝㤙
朝夕露濃濃
　　　　　　　　　　　　　　　南仲
草廬高卧對千峰白眼誰能頋萬鍾仄席不
因天子䛇藏詩未許世人逄他年社稷勲如
立歸老煙霞志㑹従五桞一松應好在月明
空自結隂濃
　　　感興復用鐘字韻呈同舍
　　　　　　　　　　　　　　　忠臣
五年湘水聼霜風長楽𥘉聞此夜鐘遼鶴亦
知華表在仙碁猶許爛柯逄蓬山道藏聊為
戲石室真㳺乆𣣔従便擬作歌招隐去人間
得意不湏濃
　　　慎思屡以佳篇見貽且俾属和而衰
　　　老困于強敵輙為詩以謝之兼簡无
　　　咎文潜天啟　輔
鄧侯清骨如氷瘦少日文章若用心賦罷吹
嘘囙狗監詩成傳誦到鷄林陽春白雪無凡
曲流水高山有至音更唱自存三益友老来
衰病廢長吟
　　　漫興成章屡蒙子方寵和更辱贈句
　　　　　　　　　　　　　　　忠臣
殾名詞藻競駸駸不負平生許與心鳴鳯自
湏諧玉磬野䴢祗合戀雲林清新每喜年何
和冥黙𥘉聞雅頌音不是南冠厭拘縶椘人
元爱椘風吟
　　　　　　　　　　　　　　　　肇
曹公長劍一杯酒鄧子孤雲萬里心神駿莫
辭観馬廐深沉乆合寄書林禮闈聫事㡬三
月詞客悲秋共一音獨有何郎詩思苦空堦
點滳伴清吟
　　　奉報子方佳句　𥙷之
曹子金門等陸沉壮年裘馬四方心檄傳白
羽従沙井詩寫紅巾遍武林兵甲胸中無敵
國絲桐世外有知音相逄不飲何為者祗作
寒廳擁鼻吟
張右史文集卷第三十八
張右史文集卷第三十九
　同文唱和
　　　寄次張弟　忠臣
猶頭竹葉細檀欒新筍如椽日滿盤寄語児
童莫多取来春従上萬餘竿
　　　　　　　　　　　　　　　　肇
南山千𤱔龍蛇窟半夜春雷𧺫屈盤欲釣六
鰲滄海去為留春筍作長竿
　　　嘲无咎夜𧺫明燈聼慎思誦詩
　　　　　　　　　　　　　　　　耒
翠屏香暖秋眠稳霜冷寳匳金錯刀誰信若
吟無睡客挑燈𧺫聼椘人騷
　　　和文潜嘲无咎夜𧺫明燈聼予誦詩
　　　　　　　　　　　　　　　忠臣
参横月轉與天高歸士飛心憶大刀故作楚
吟排滯思吟成風葉更䔥騷
　　　　　　　　　　　　　　　　輔
秋風落盡千林葉恰似并州快剪刀香冷洞
房歸未得一窓明月讀離騷
　　　奉荅文潜戲贈　𥙷之
􁑴㳺年少憶安巢歸梦嘗慚断織刀老去周
顒雖有婦黄經對几夜騷騷
　　　　　　　　　　　　　　　　肇
鄧子詞鋒魯孟劳刜鐘剸玉盡鉛刀風流陶
謝枝梧困擊莭期君僕命騷
　　　　　　　　　　　　　　　忠臣
􁨣老工詩恨不高苦心錯玉與礱刀正如天
禄秋風夜剔盡寒燈著廣騷
　　　再謝周顒之句　耒
烟飛小玉呉王國桞暗朱楼鐵甕城見説周
顒經案外亦聞荀粲并牀殾
　　　　　　　　　　　　　　　忠臣
眼㸔秋雁歌汾水心到陽関唱渭城却𬒳維
摩居士笑海潮音作断腸殾
　　　　　　　　　　　　　　　𥙷之
秋日照歌淮上舫春花引醉福昌城何如閶
闔門西北卧聼秋風枕畔殾
　　　小詩戲无咎　肇
呉山椘水未忘懐暮雨朝雲恨已乖縦免摩
伽能毁戒未妨澤窒㑹于齋
　　　　　　　　　　　　　　　忠臣
文書盈几法筵埋香火秋来碩稍乖得似鹿
門携手去定隨繍佛鎮長齋
　　　己未春與伯時較試南宫同年𬒳命
　　　者六人今兹西館唯同伯時一人而
　　　己因書奉呈　忠臣
十載京師五校文並㳺多已據通津再来更
鎻城西館點檢同年只一人
　　　　　　　　　　　　　　　公麟
憶鎻南宫㑹友文天梯相躡㸔雲津白頭笑
我成今日青眼逄君尚昔人
　　　中秋月　忠臣
寂寥無殾月停午蟾蜍通津隨清露明星爛
爛今何稀美人荧荧隔烟霧
　　　　　　　　　　　　　　　𥙷之
秋風吹空雁旁午長天無雲月呈露為湏清
曉照清尊莫遣中宵生薄霧
　　　　　　　　　　　　　　　　輔
空谷秋寒同子午白月紛紛洗清露遥想燈
花結夜愁鬰金斗帳香如霧
　　　與文潜无咎對榻夜話逹旦
　　　　　　　　　　　　　　　忠臣
書窓燈火夜深明窓外䔥䔥雨葉殾對榻不
眠談徃事渾如五鼓過嚴城
　　　　　　　　　　　　　　　　耒
燈花昨夜已分明更聼朝簷喜鵲殾明日朱
門閉空館秋風駿馬大梁城
　　　　　　　　　　　　　　　𥙷之
踈林小雨月籠明商頌琅琅夜半殾鄧子弓
強殊未發𣣔馳桑本犯堅城
　　　　　　　　　　　　　　　　肇
窮秋天氣少晴明雨葉風窓夜夜殾應為幽
人聼未足不教􁰵馬出重城
張右史文集卷第三十九
張右史文集卷第四十
　同文唱和
　　　𥘉伏大雨戲呈无咎　耒
𥘉伏炎炎坐湯釡長安行人汗沾土誰傾江
海作清凉玄雲駕風横白雨普陀真人甘露
手能使渇乏厭膏乳且𣣔當風展簟眠敢辭
避漏移牀苦清貧學士卧陶齋壁工墨君淡
無語翰林但觧嘲苜蓿彭宣不得窺歌舞聫
詩得句笑出㸔策馬渉泥歸閉户牀頭金榼
定何嫌窓外石榴堪薦爼
　　　　　　　　　　　　　　𥙷之
蓬山西鄰九軌路三月街晴葉吹土直廬鑿
牖面宫垣青壁嶄嶄㸔垂雨殿角風斜碧瓦
寒翅􁉡蒼鳶不能乳却思窮巷亦可憐一掃
蚊䖟通昔苦鬰蒸書課未湏怕午漏客休聼
天語平生豪氣對尊酒山雞見鏡猶能舞城
南寺近曉堪行笙歌凉月聞千户但憂伏日
細君湏割肉無縁俟歸爼

火焚真金融作暑南風無殾蒸厚土省門下
馬不讀書急掃藤牀卧聼雨朝凉已覺飯有
味𬗋盌新茶如潑乳天工未費一杯水已變
炎凉異甘苦晁侯笑頋北窓竹知君吟詩得
佳語忽驚秋近梧桐落未厭野潤商羊舞快
洗晚空作晴碧三更月華清萬户不怕泥深
滑馬蹄更自無金謀燕爼
　　　　　　　　　　　　　忠臣
大明放朝官避暑長廊翛翛絶塵土漢家宫
殿敞千門𬗋閣拖雲洒甘雨雷忻電笑洗蒸
鬰蕩蕩青天滑流乳憶昨三年田舍中六月
正服農家苦豈望生還直舊廬得見張晁説
新語𥘉聼鈞天驟窃忭正似殾聞躩𧺫舞喜
乗𥘉凉與晤歌不憂庭潦墊垣户徑携斗酒
相就醉更置㕠鯉充君爼
汗流亀趺如吹釜蜉蝣飛空蟻運土眼㸔纎
雲上太清曽不崇朝八荒雨金柔火老旱太
甚咀嚼氷雪如餳乳豐隆列缺及時来蒼生
觧除焦焚苦張侯不辭茅屋漏倚柱長吟可
人語爱君豪猛為君和𥘉撫劍歌終𧺫舞城
南酒壚醅新潑不獨黄公當門户滿酤鴟夷
極歓酌抽摘園𬞞供鼎爼
突冷塵魚坐甑釜十年都城因風土不辭揮
汗過三伏敗屋怯聼滂沱雨張侯作詩召清
風渇讀如飲雪山乳笑我形容太痩生我亦
悔前用心苦晁子迭唱亦𧺫予两人終日同
堂語奈何拘學技藝窮跛鼈𣣔趂驌驦舞魁
然圍腹貯文史朝来氣爽寛酒户為君急置
槎頭鯿縷翠霖江落雕爼
神亀不識烹魚釜生潜深淵長黄土誰令誤
落魚網中白晝冥㝠作雷雨嗟予幡然别舊
隐空岩無人滴鍾乳松菊滿山胡不歸頋同
妻子忍攻苦長歌漫漫何時旦𧺫坐終夜私
自語茅􁆆十九漏如澠誰知華堂醉歌舞山
中吾廬歸去来峰揷翠玉朝高户注目􁄐刀
必割時尸祝何煩越尊爼
　　　　　　　　　　　　　　　　肇
城中鼎食排翠釡羊胛駞峰賤如土青衫學
士家故貧斗米束薪炊􁉡雨縦横圗史照屋
壁呫囁詩騷従稚乳省中無事騎馬歸雨殾
一洗茅簷苦急呼南巷同舍郎聼我臨風有
清語且貪青簡事文章未有黄金買歌舞徃
来詩卷牛腰許太羹玄酒並在户吾詩老澁
邀使前政坐可口收艱爼
　　　　　　　　　　　　　　　　肇
張侯胸中包覆釡百里奔流無寸土玄蛟白
鼉有時作一洗乾坤三日雨詩雄變怪有如
此震勲猶能止啼乳己傾太白酒船空更􁠈
少陵飯山苦昨朝東門同拜勅玉齒猶殘道
中語閉門十日無一事坐對空庭秋葉舞何
時御史出霜䑓便假前騶辭棘户城南邀我
倒餘尊𬗋栗黄橙已登爼
　　　荅天啟　耒
黄鐘無殾登瓦釜蔡子青衫在塵土逼人爽
氣百歩寒知子胸中有風雨三年河東走胡
馬絶口魚蝦便酪乳歸来萬卷付一讀不覺
児曹用心苦周瑜陸遜乆寂寞千年北客嘲
呉語莫徒彩筆雲錦張要是寳劍蛟龍舞天
兵百萬老西北快馬如飛不出户㸔公大纛
出麒麟走取单于置刀爼
　　　和天啟贈文潜　𥙷之
蔡侯飽學困千釜濯足清江𧺫南土放談頗
似燕客雄快奪范睢如墜雨東城擒羽未足
論栢直何為口方乳蔣侯山中伴香火三年
不厭長齋苦平生豪偉有誰同要得張侯三
日語晝閒那自運甓忙時清不用聞雞舞栢
荣􁁅喜見車馬書冊辛懃立門户要當食肉
似班超猛虎何嘗窺案爼
　　　再荅　肇
羌兵昔出蘭臯路欲鏟新城無聚土烟峰照
夜氣如霞鐵馬連群歕成雨東西两関同日
破股掌嬰児絶哺乳鼓殾十日㧞帳歸至今
猶説防城苦當時諸将無竒功不敢弯弓向
胡語槖駞西来金帛去孽狐小䑕猶跳舞王
師八月盡防秋惴惴軍興恐編户腐儒不用
輙憂邊廟堂有人制尊爼
　　　呈鄧張晁蔡　輔
都城薄禄才三釡白髪朱衫汚黄土九人同
日鎻重闈一夜濤殾卷秋雨投身雖喜豪俊
窟刺手如逄虎方乳鄧侯相逄十載後清骨
巉岩詩思苦張晁自是天下才黄卷那同聖
賢語蔡子彎弓𣣔射胡㧞劍酒酣時𧺫舞何
當連𬒮上霄垠速致時康門外户病夫行炙
老江湖尸枕安能越庖爼
　　　　　　　　　　　　　　　　幹
可畏日輪如赤釡賴有群仙司下土稍従寥
廓踊濃雲旋向塵埃洒甘雨松蘿既女更施
澤山木𣣔童俄得乳馬牛暫息要途劳魚鼈
頓舒炎海若野鶴那虚屋上鳴穴狸不繆山
中語清風豈假白羽揺輕汗寕沾翠綃舞已
憐爽氣滿襟䄂更喜余霞照庭户後朝便是
閲英才為指帡幪設千爼
　　　次韻呈文潜學士同年
才堪斗量君獨釜年少登瀛脱塵土重闈㡬
日鎻清秋酬唱新篇亂如雨讀書相逄十載
前君家酥酪和腐乳
　　　　苦晚将哀颯奉英㳺漫記雪窓邀
夜語平生意氣杯酒間我醉狂歌君𧺫舞即
令頭白老青衫但期教子應門户燕頷従来
骨相殊㸔君鼎食羅五爼
　　　用爼字韻呈樗年　肇
墮竈一言能破釜魔界掃空成佛土鍾山道
塲天所開萬􁒅千岩沒華雨白衣居士演真
諦江海㴞㴞流法乳自従玉髻飛上天妙縁
誰救諸有苦我若南行入定林水鳥松風能
妙語六時天楽綵雲飛百丈寒江翠綃舞此
地知君能著力雷作弹指開蟄户空山蕙帳
盍思歸秋末晚菘行可爼
　　　次韻天啟戲為禅句之作
　　　　　　　　　　　　　　　　幹
一片木柴投向釡不是知音色如土道途謾
用運三車根性終然資一雨相逄倘獲個中
人涓滳何辭北驢乳善才童子天質竒抛官
逺遁修行苦果向北山曽遇人便觧捐書尋
一語而今脱却七斤衫相見山山惟作舞秋
闈何幸相握手未厭夜深来叩户莫愁客至
将何待卧有眠牀飢有爼
　　　上呈子方郷丈　天啟
西方殘虜魚㳺釡徃歲天兵收境土軍行旱
海口生烟沙井無泉天不雨将軍意氣吞八
荒𣣔入凉州傾馬乳堅城不下河未水幕中
稍覺従軍苦曹侯献計取東関帳下選鋒同
此語歸来寒色侵鬂毛聫翩始閲交衢舞不
學行間妄校尉盡斬孫歆封萬户人生富貴
有危機彘肩不碩加雕爼
　　　次韻荅天啟　子方
天兵連營十萬釡烈烈威殾震西土崑崙月
窟掃𣣔空豈止斯民𬒳時雨賀蘭狡兎遁三
穴黄口嬌雏未離乳臨機一失挫銛鋒誰碩
忠言如藥苦吾郷蔡子喜談兵早歲曽過阿
戎語逸才自擅鸚鵡賦高韻仍爲鸜鵒舞方
略應湏敵萬夫徒擊韓嫣笑富户政宜弱冠
請長纓係取单于置高爼
　　　曹子方用釡爼字韻賦詩見遺予洎
　　　張文潜眺无咎蔡天啟因以奉酬并
　　　示四友　忠臣
長爱陳思詠箕釡㡬年不見徂南土朅来相
逄翰墨塲夜窓共聼空堦雨躍馬蔡卿能齧
肥好書張侯期飲乳眺令知従博士遷智嚢
不厭傳經苦于兹邂逅如夙契睠我劬劳懃
晤語詩成乍変龍虎文筆落更驚鵉凰舞我
将隐遁山林姿公䓁整頓乾坤户分同尺鷃
搶榆枋難伸犧牛登鼎爼
張右史文集卷第四十
張右史文集卷第四十一
　同文唱和
　　　𣣔知歸期近呈天啟　耒
𣣔知歸期近屈指不滿手豈無児女心惜此
良邂逅蔡郎吾未見心已想雄秀那知風雨
夜聼此龍劍吼八荒一驥了萬馬空去廐鍾
山净名老爲子不惜口頗聞國士薦固自君
所有唯應功名地他日容老醜
　　　　　　　　　　　　　　　　肇
𣣔知歸期近朱墨復在手出門豈無時官事
少邂逅張公晚定交千仞仰森秀華堂耿青
燈夜半獅子吼真龍服内閉爽氣凛群廐新
詩陳五鼎斟酌皆可口光華委行色于我亦
何有緘藏不知報刻畫無塩醜
　　　　　　　　　　　　　　　忠臣
𣣔知歸期近行行重携手掖垣隔華省明日
難邂逅作者六七人峥嵘竦神秀藏蟄神虎
姿風雲即騰吼嗟予自遲暮老驥伏閑廐奪
珠不量力攬臂犯牙口平生辛苦行何足為
己有正似逄毛嫱歸増孟光醜
　　　　　　　　　　　　　　　𥙷之
眉山見張侯心許出一手臨川得蔡子千載
慰邂逅鄧君𧺫南國磊磊㸔三秀譬如黄鐘
陳我尚瓦釡吼𣣔知歸期近喚馬牽出廐官
醪持餉婦傾寫僅漬口千章輸明堂勿問草
澤有群公自凛凛氷鏡照妍醜
　　　考技同文館戲贈子方兼呈文潜
　　　　　　　　　　　　　　　𥙷之
二十年来曽子方新詩曽見未能忘多才善
謔稱物芳呉娃席上呼作郎瞥然何許歲月
長只令未老毛髪蒼自言逄掖非昔狂傳經
華隂夫子堂何曽騎馬身挟槍詔隨上将西
擊羌董蒲跗注謂我臧夜行馬領飢無粮鼓
鼙驚谷騎卷罔吏呼馬微醉在牀前鋒奄至
靈武傍中堅不後無敢􁑂城門三日牧蔽隍
百馳載笴千槖装旌旗立壘烏鳥揚還軍不
省一矢亾坐師無獲劳不償鐃歌入奏虚錦
嚢秋風鱸魚思故郷鋭頭宜董􁇓鵝行得官
猶領萬鷫驦王城對巷如参商那知連月居
兹房稱多量少非我長群公古鏡懸秋光閉
門飯飽庭葉黄秋盤登兎官耐香呉音訛變
雜秦凉令壺老栢笑覆觴淹留平日夢𣣔翔
得君可楽殊未央人生傾盖何所望結交松
栢要氷霜中天號出玉璽章青􁰵御史騰康
荘歸期屈指未可忙聞君况有夢虺祥生女
不悪嫁鄰墙掃軒留客具酒漿與君更約城
南張
　　　　　　　　　　　　　　忠臣
五年坎凛哀南方江湖魏闕两相忘洞蘿岩
桂搴孤芳月潭風渚儔漁郎单閼孟夏草木
長望都楼觀鬰蒼蒼(忠臣癸亥六月以家艱/去國丁邜四月還省)
誰令焚芰辭椘狂復来上君白玉堂黄門㦸
曜羽林槍未央引藉班胡羌雲屯錦膊馬斯
臧大官日膳瓊馬粮追隨威鳯鳴高岡豈敢
偃息復在牀投鉛歸休下殿傍衛士傳詔来
如􁑂館閶闔外西城隍書槖迫遽不及装籲
俊士集要言揚得弓勿問何人亾趙璧既入
秦城償頴脱喜見錐出嚢同人于野不擇郷
峩峩羽翮整顔行天閑玉勒皆驌驦伯喈懐
贖望金商(天啟)魁梧竒偉值文房(文潜)家令
𢾗術應帝王(无咎)三英粲粲日争光我輙與
之較雌黄芳菲滿室蘭生香坐堂月乆秋氣
凉将軍思歸歌撫觴(子方)倚梧目送雁南翔
想見葭菼水中央洞庭河漢遥相望香楓葉
老赤染霜感㮣少日七歩章長安城西約鄭
荘(予與子方无咎文/潜天啟甞有此約)牽率不徃有底忙人生
可意皆吉祥快馬劃過小苑墙入門爛醉銀
缾漿秦筝趙瑟喜高張
　　　次韵无咎戲贈兼呈同舍諸公
　　　　　　　　　　　　　　　　輔
少年落魄走四方㸔山聼水興難忘深林誰
復知孤芳十載江湖稱漫郎𬗋溪風月幽思
長緑水如鏡烟蒼蒼追隨豪隽多清狂春風
爛醉胥山堂下瞰群峰聳如槍呉儂棹歌笛
㺯羌攀蘿捫薜疲獲臧經旬選勝行齎粮客
見經䑓倚高岡共卧明月吟胡牀投身忽落
崑崙旁征西萬馬隨騰􁑂官軍夜半填賊隍
食盡師老催歸装将軍𢾗竒謾鷹揚斬捕不
能酬失亾曲突徙薪語莫償幕中病客非智
嚢扁舟夷猶憶呉鄉眺侯平日丈人行生駒
今始見驌驦伯楽一盻過老商恐是禀質蒼
龍房九工呉語放降王叔敖抵掌對燭光秋
英落盡金鈿黄玉甕浮醅潑異香九天廣楽
来新凉笑談聊此共一觴天街六翮将翺翔
正值羿彀逰中央我老委翅無復望洞庭橘
熟千林霜行當拂衣觧銀章買取百花洲畔
荘世外日月何曽忙翛然一室生吉祥車馬
還能過我墙夜具茗飲與蔗漿更㸔君詩雲
錦張
　　　用无咎學士年兄長韻上呈子方太
　　　僕郷丈
两河郡縣淪西方西人思漢今未忘果園蕪
沒白草芳(靈州乃赫連/勃勃果園)旃裘戲馬誰家郎車
箱峡口澗谷長旄頭倒挂囘穹蒼王師西出
討獝狂六花簇壘来堂堂前鋒鐃頭臂両槍
㐲姦謹索收生羌天殾隐轔揺姑臧竒兵繚
背断饋粮决河有殾如懐岡城頭擊鐘聲殷
牀萬甲㡬𣣔漂無旁雖有伉健誰騰􁑂一夫
不敢陵彼隍馬首𣣔東促歸装緘胸有策鬚
眉揚歸来恍恍若有亾劬劳有日何由償戦
鞍挂屋尋書嚢日隨飛鴻思帝郷彭城老将
官横行幕中市駿收驌驦射堂两部奏清商
應弦破鏑如蜂房(劉渭州射為/天下第一)笑談斥土覊
名王画圗遣奏朝明光詔書留典真乗黄錦
鞯玉勒春風香平池老桞高雲凉神駿在目
豪吟觴跨下蹀躞驚鳬翔皇居九衢天中央
我時項背聊相望西城九月天隕霜夜談関
塞評文章微言窃比惠與荘和詩脱筆覺我
忙視君韜飬夀且祥功名有来成堵墙勿憂
寒暑敗肉漿韔弓箙矢用則張
　　　无咎兄贈子方寺丞見約出院奉謁
　　　復用厚韵上呈子方兼荅无咎見及
　　　語　耒
曹侯驥骨㕠瞳方流沙萬里不能忘讀書故
山蘭蕙芳咳唾不頋尚書郎參軍朔方試所
長奮鬚决策服老蒼碩得一索縳狡狂凱歌
揉馘献明堂黄河東峙萬旗槍義渠竟失先
零羌坐師失律無否臧但恨不取東関粮黄
君詩力囬魁岡十客未得一登牀携君秀句
展我旁草書𥿄上蛟龍􁑂謂我君舍城東隍
羊來長嘨棄軍装載酒𣣔訪執㦸揚休日岀
門如闞亾坐令耿耿碩莫償𬗋衣宣詔襆𬒳
嚢獻書貢士學與郷羅庭充屋書萬行風鬃
霧鬛簡驌驦考評唐虞論夏商相過近如蜂
隔房君家八斗陳思王千年門户有輝光任
城健将獰湏黄猗蘭之苗不敢香家人寄衣
秋晚凉滯留華館付杯觴天高月明新雁翔
明燈高談夜未央屈指計日引領望来時汗
流今雨霜重門事嚴御史章頼君諧㨗觧色
荘還家有日未用忙眉間黄色是何祥眺侯
約我走門墙但無閉関休餽漿莫以獸微弓
弗張
張右史文集卷第四十一
張右史文集卷第四十二
　同文唱和
　　　復用方字韻奉贈同舍慎思文潜同
　　　年天啟　𥙷之
平生𢾗子天一方今夕何夕情難忘荷衣攬
蕙氣芬芳冊府两公同舍郎崑崙方軌萬里
長西城却望天蒼蒼秋庭風雨翻幕狂夜語
蔡侯同一堂張侯老筆森予槍文詞椘些遺
蹇羌胸中水鏡誰否臧學三百囷羞褁粮思
如决瀆萬仞岡大編小軸山􁠈牀城南買屋
君舍旁疲驂日附驥尾􁑂我慚昧道由四隍
人如燕宋𥘉束装聼君雄辨神揚揚却思得
一愁十亾鄧侯韞櫝價不償有方未試聊貯
嚢𧺫家牛斗玉笥郷鴻騫早入鵷鷺行和鵉
采齊要驌驦一鐸便足諧宫商知君雲壑有
松房南行耒耜心覇王玉池復説夜有光仙
人藏丹金鼎黄碩分神瀵浴骨香非我其人
慙徳凉蔡侯發跡江濫觴閉籠祗𣣔擘海翔
此公事業未渠央六竒他日我所望烏號張
月刀莹霜裂五单于加印章穣苴可但虚斬
荘遭時立志未可忙白犢得瞽寕非祥嗟予
企踵不及墙逄君如渇御蔗漿怯雖如䑕猶
膽張
　　　次无咎来韵抒寫素懐兼呈文潜天
　　　啟伯時仲逺　忠臣
梁宋呉椘各異方交情一契不相忘况乃顔
色瓊枝芳石渠金馬従諸郎我徒潇湘烟水
長江湖飫見山色蒼扣舷㺯月浩歌狂朅来
濫吹崇賢堂儲胥乍駭緑沉槍擊鼓震讋庸
蜀羌爰居受享謀非臧悔辭卑飛班竹岡終
日獺祭書繞牀故山秋菊英可粮西風夢挂
南斗旁翠蚪絳螭交首􁑂坐㸔楼闕照天隍
壮心鬰律軍騰装弢弓卧甲氣不揚揮斤𣣔
斵􁍉人亾劍價倚待風胡償雲間邂逅得智
嚢洞庭鈞天奏帝郷慷慨奮擊萬夫行天路
㓕沒飛驌驦張侯同殾羽應商蓬萊方丈屋
連房海口瀾翻議百王太一下照青藜光要
我挟槧㺯鉛黄四庫顛倒翻芸香蔡郷自来
安西凉慨慕玉関歸献觴同官李桞並翺翔
鵉和莭奏殾央央誰其力薦慰所望九閽白
日無雪霜垂光虹霓急草章沉冥清逺两蜀
荘人間勢利本不忙麒麟鸑鷟國珍祥每恨
官隔西掖墙可使簸揚挹酒漿不似箕斗名
虚張
　　　次原韻奉酬慎思學士年友
　　　　　　　　　　　　　　公麟
君家祝融水一方平生書闈食可忘雲河漱
潤搴瑶芳天帝壁府讐書郎馳騁千載凌子
長神清骨秀顔色蒼書淫傳癖笑輿狂十年
此㑹同都堂上楼吟春碾旗槍詩筒呉歈𢋫
椘羌一律校文公否臧日飽太官沆瀣粮朱
鵉入網空南岡賢書奏牘紛滿牀朝出粉闈
暮帝旁駸駸天路群龍􁑂病鴟跕跕乃汙隍
白雪隴望因俶装放歌長林殾激揚佩蘭思
馨雖朋亾雲出鳥還聊自償羽扇麈尾隨經
嚢龍眠乃是無何鄉朝㳺不亂麋鹿行歸卧
展圗觀驌驦憲貧頌古時歌商徜徉興罷住
雲房焚栢翻經䆒法王冉冉暗度歲月光山
頭草青還葉黄洞明已死閒骨香此志未就
嗟凉凉親顛向白每稱觴㫖甘鞭後難翺翔
朅来窃食天中央古人千歲空相望同文鎻
宻御史霜得公再集評文章亦説種松輞口
荘使我夢蝶栩栩忙便𣣔負郭占農祥開門
倘容倚孔墙想挽北斗下挹漿箜篌更對高
秋張
　　　次韻呈慎思學士　子文
咸韶濩武来何方鏗鏘入耳安能忘陽春蘭
芷秋菊芳金門詞客青𫀆郎昭囬下燭光㷔
長深山大澤龍蛇蒼浩歌激烈元非狂正逄
聖主開明堂風烟関塞收旗槍舞干两階臣
戎羌喋血拓境謀非臧邊城夜行休齎粮採
詩不復嘲青岡蛜蝛戢羽戍婦牀移文北山
猿鶴旁渥洼朱龍两服􁑂胥靡版築罷浚隍
白環楛矢貢篚装航海萬里風㠶揚犬羊種
落嗟唇亾諸蕃入學碩可償槐花舉子促書
嚢成均貢士賢登郷東門宣詔札十行我慚
駑駘追驌驦何敢望囬不及商毛遂未至宗
連房頼有墨妙江都王傳模共分此日光驊
騮緑驃両耳黄想見蹙踏披天香坐覺暑退
秋堂凉拘牽齷齪漫引觴門外烏兎㕠飛翔
悠悠逝川東未央故山魚鳥空相望鄧侯意
氣摩秋霜朝吟百篇暮千章駢羅經史貫列
荘落𥿄但見書史忙孔鵉羽儀各効祥鄙夫
不學空面墙先饋不用驚五漿烏號要湏賁
育張
　　　次韵奉酬无咎兼呈慎思天啟
　　　　　　　　　　　　　　　耒
平生結交圎納方過眼十人八九忘畹蘭𤱔
蕙幽谷芳嬾隨家奴䛕五郎苦飢方朔身漫
長顛毛種種顔𣣔蒼誰謂勝癡端坐狂清淮
之隂一草堂列筆作陣茶森槍絶口平戎與
破羌百年如此計亦臧何用窃食官倉粮玄
黄病足畏高岡但碩縮􁦺老支牀煌煌東壁
日月傍神仙鵉鳯争騰􁑂萬書落架成覆隍
牙籖如雲丹碧装晁侯再作班與楊正始故
在何曽亾江湖十年碩飽償夜成七發光出
嚢蘇公後出長卿鄉為君呉都無一行(蘇翰/𣣔作)
(杭州賦見无咎/杭州七述乃止)世有伯楽生驌驦肯使弭耳
隨塩商鄧侯椘山深閨房名走上國交侯王
朝隨日景夜燈光包攬今古窮炎黄吐詞分
葩有國香近君如雪六月凉又似心醉醍醐
觴東南蔡子名飛翔同隨天書拜未央瑰竒
宏傑萬夫望頬牙凛凛有風霜文如神鼎爛
龍章鍾山長齋讀老荘論兵説佛両俱忙不
夸得硯文字祥但碩破敵如頺墙我窮乞酒
更得漿仰㸔三虎争雄張
　　　贈天啟友弟　耒
桑弧蓬矢射四方嬰孩立志長可忘莫學児
女謾㺯芳豪氣當視交河郎邊城入望千里
長臂韝時架角鷹蒼搏㨗仍放韓盧狂麕鶉
日暮隨登堂徃来絶藝精飛槍余勇猶足吞
頑羌讀書誰謂榖勝臧盛時萬鍾逺餽粮水
輸長川陸登岡垂弓在嚢弩在牀蔽扞入陣
牌居旁天馬馴工披甲􁑂受降濬築修城隍
刀頭不惜千金装三十六将皆鷹揚故境可
容尺地亾子可自負當夙償况復武庫踰書
嚢惟我與子舊同郷友生固自騰雁行更𣣔
揚鞭向驌驦豈但傳經如卜商不見漢時張
子房身纔六尺佐時王功業能依日月光素
書一卷𥘉逄黄異時破賊玉書香當使相継
来西凉時臣稱賀持夀觴鴻鵠一舉横飛翔
光隂應湏及未央　望不侯可
忍點鬂霜少年天子坐建章寵待禳苴不頋
荘嚴兵待時雖未忙黠虜授首先有祥王師
㑹㸔傳城墙郊迎父老擕壺漿去病當時凱
楽張
　　　次韻上呈樗年主簿郷兄
　　　　　　　　　　　　　　　　肇
君家晉陵我朱方君家易知復難忘十年不
見蘭畹芳青衫翩翩黄白郎我㳺東南歲月
長江流􁁦湧山鬰蒼燭龍東来尾鬛狂鳥爪
真人坐高堂山中旛刹森戈槍道塲法嗣通
衡羌大道甚夷車御臧獨不進歩誰資粮脱
身簿領行澗岡青崖結茅雲繞床飄颻西墮
梁宋旁至今夢想猶高􁑂矧復約子西城隍
瓦爐𣑽夹隨行装形骸土木神逺揚少狂豪
氣今則亾劇談軟語志頗償模寫佛像揮錦
嚢樽前坐我烟靄郷憐君駮踠未著行側身
六合悲驌驦即今文學科卜商赤刀大訓在
西房詔書興賢利賔王重闈共此燭燈光肥
羊細肋蟹著黄茭蒲生白晚菘香落月動影
簾帷凉夜如何其未卷觴座間詩陣鵝􁇓翔
卧旗蓄鋭豈遽央我堅孤壘何敢望降旛𣣔
挂月似霜獨君一掃可得章㴞㴞筆刀抵卞
荘両虎未捽終不忙蜘蛛拂面歸有祥便㸔
大榜挂北墙南城西寺載殽漿背城借一猶
能張
　　　次韵贈无咎學士　幹
毗陵城如金斗方徃事歴歴那能忘相逄童
子佩蘭芳秀發人指誰家郎未㡬重見突而
長即今不覺秋蓬蒼戲笑豈復為児狂追昔
宓子𥘉登堂辭鋒峭㧞森刀槍噐識沉逺包
夷羌陽秋寕肯露否臧有子㳺學先聚粮相
将百里陟岵岡邂逅一揖坐僧牀大辨傾注
如無旁天馬方謂先騫􁑂観魚誰復駐濠隍
瓜期受代垂趋装當路奏牘交稱揚行将超
擢奄云亾坐令志氣不得償傳家豈詫錢一
嚢諸児經行名州郷挟書継踵諸父行旋見
天衢飛驌驦論治直要超周商術卑效淺笑
杜房况是亨運遭興王致君紹祖邦家光何
止追考歸焚黄邃庭朝露明芸香異書滿閣
秋氣凉詠歌間成隨豆觴讀之如𣣔凌雲翔
暫迂大手離未央　望挈箧来
寄深閨霜賔興賢能視文章尊尚周孔摩韓
荘搜竒殆有通夕忙英㳺疑動聚星祥我歸
復翳環堵墙世味已能如飲漿羲皇上人琴
一張
　　　次韵樗年見貽　𥙷之
平生車軌周四方結交童齓老相忘異哉余
子乆彌芳呉人猶記稱周郎河豚入網荻芽
長宜興罨画烟水蒼風雲春服真少狂不愧
戴崇升後堂横戈筆陣倒千槍升鵉獨歩禹
幽羌世儒膠優何足臧說食不救飢求粮瞥
思振衣千仭岡空林無人一䋲牀五車純束
不在旁𣣔徹梯櫈排空􁑂鍾山春水遶城隍
従師不惮白笈装矢鋒相觸塵不揚驪黄牝
牡若㓕亾子嚴主簿志不償厭見朱墨紛傖
嚢西風雲日思帝郷東華拜勅鳬綴行黄昏
閶闔飛驌驦虚堂莭候变金商閒門蟋蟀鳴
我房吾君仁聖周成王屏驅虎豹開明光山
龍粉米誰青黄多儒可賛至治香園檀山石
豈荒凉潢汙蕰藻湏豆觴碩君與借羽翮翔
賢書蚕列升未央　望君如病
鶻待秋霜牛衣未可悲王章公朝道闢五逹
荘服㐮按莭緩勿忙夢松生腹渠不祥莫車
上儛應循墙功成歸飲沆瀣漿發几要若黄
間張
張右史文集卷第四十二
張右史文集卷第四十三
　表状
　　　進大禮慶成賦表
臣伏見
皇帝陛下即位以来事天治民虔恭豈弟光
𬒳四表格于上下雖太母保宥一遵聖訓而
仁厚之誠不言而孚乃者肇見天地實
陛下即位之𥘉郊内自臣工外逹海宇于以
観神人感格之際占信順獲助之騐前祀二
日隂霰暮集俄而氛祲廓清星月明潤将事
之夜風伏不興景氣晏􁉡圎穹清明神祗来
格于是乎在九執事在列之臣與夫侍御奔
走之隷喜動乎容和見乎殾記曰福者偹也
偹者百順之名也天既順之偹孰甚焉帝之
来格見于天時祭之受福見于人情臣幸執
筆待罪太史實奉祝冊天威咫尺親見齊荘
粹穆之容陟降拜俯誠敬兼盡臣窃喜太平
之必至多祥之必集四方之民受福不疑姦
宄作慝不禁而息謹撰成大禮慶成賦一篇
隨状上進雖不足以追配甘泉河東之廣大
盛䴡然犬馬之愚庻以自竭伏惟清閒之燕
略佇覧観干犯　宸嚴無任激切
　　　代文潞公辭免明堂陪位表
合宫偹禮方蕆事于季秋列位侍祠尚不遺
於故老仰㤙荣之優異循衰瘵以戦兢伏惟
太皇太后陛下聪明自天博厚載物左右景
命己大濟于艱難保宥神孫即聿躋于齊聖
邦家庸靖邪正昭明頌徳告功既對天而不
怍隆禮偹楽念報本之惟時當魚䴡之時而
物既盛多由思齊之聖而神無恫怨擁絶禧
于二聖肆大賚于萬方曠古上儀于今盛典
臣乆辭屏著退伏里閭覩殾明于垂盡之年
受徳澤于惟新之政頋餘齡之已幸矧召莭
之見臨是宜策勵造朝齊明就列而衰朽之
質登降畏失容之誅疾病之餘朝夕有負薪
之懼與其失周士在朝之敬不若同尭民擊
壌而歌文物莫瞻夢有鈞天之想精神未已
心為魏闕之逰
　　　代文潞公辭免明堂加㤙表
禮行郊廟方推報本之仁燕及臣鄰皆獲増
封之錫㤙雖縁于有慶賞亦悪夫無名惟是
衰殘尤為冐昧(中謝)臣朴忠一意際㑹四朝
超踰等夷出入将相洎老休于郷社己位極
于師垣何期垂白之餘復相継明之運空心
半朽乆自分于不彫十里已疲兾時資于辨
道而歲月逝矣𥙷報缺然唯知愧懼之無容
夫何㤙禮之加厚肆時大享兹謂上儀方天
子致齋荘之嚴而老臣私宿衛之逸雖聖朝
尚齒唯所便安而寵𢾗非常更為憂懼已足
矜荣于在位豈當同衆以䟽㤙
皇帝陛下時軫睿慈俯廻神鍳必𣣔寛殘年
之殞越莫如裁今日之寵光耄已及之雖終
知其無𥙷天其或者尚假息于餘齡碩止已
行庻無太甚
　　　第二表
加地無名方抱戦兢而莫䖏稽天未荅盖縁
誠確之罔孚盡而腹心再干旒扆(中謝)臣聞
事君盡禮而臣獨無趋拜之勤陳力就列而
臣乆渉衰殘之境两無一可雖聖主曲為之
優容日加三思頋國士如何而稱報惟有稍
裁其寵𢾗庻㡬未即于顛隮而㤙禮増繁光
華㳫至既紓勤于齊祭又申錫其土田高已
近危将必憂于隕越折而致覆亦何益于生
成伏望　皇帝陛下垂徳乾坤牧㤙雨露賞
行四海當酬可勧之功職偹上公豈憂不及
之禄實思危于居位非受爵以苟辭
　　　謝得請表
不能與祭自憐衰老之無堪罔俾造朝更佩
㤙荣之従𣣔内循安便未免驚慚(中謝)
皇帝陛下龍徳光亨天仁覆露牲玉偹物允
若神人之和同禮楽在廷粛然祖考之来格
祭則受福天且弗違臣猥以殘年莫瞻盛事
雖行不俟駕在常禮而有誅而老弗及齊知
異㤙之獨厚第想光華于天漢窃同歓忭于
里閭
　　　代張文定辭免明堂陪位表
明徳惟馨方格神于盛禮相予肆祀俄賜召
于老臣衰朽知荣兢惶靡措(中謝)伏惟
皇帝陛下陛隆聖統躬致太平翼翼文王之
小心烝烝虞舜之大孝季秋順序方萬物之
盛多四方和来加多士之奔走祗見列聖哀
對昊穹敝布政之法宫大明禮楽受丕天之
景貺均𬒳邇遐喜交神人慶浃夷夏凡執事
豆籩之末或観光輿隷之間足為至荣可以
無恨而况臣猥以屏退尚叨記存温詔在門
外庭有位固碩聞舜韶而率舞瞻尭日以傾
心而遲暮之餘衰疲且乆筋力己消于疾病
纔兾盡年踈野乆放于田閭不足為禮當千
歲之接統自滯周南奉半夜之受釐莫趋宣
室無階策勵惟劇飛馳
　　　謝太皇表
稽留君命敢求免于刑誅惠飬先臣不使劳
其筋力仰睿私之従𣣔撫衰志以知荣(中謝)
太皇太后陛下至仁在上神孫臨祭知保宥
之聖功多士充庭見粛雍之盛徳㤙及草木
喜同天人臣幸以餘齡獲逄盛旦雖籩豆駿
奔之事徒有心哉而禮楽大偹之時爲後死
者豈其偶爾尚足矜荣
　　　代范相譲官表
不俟駕行既已驅馳而至疇若予采復膺考
慎之求在明主圗舊之意則深于愚臣食力
之義則過(中謝)伏以二聖求治歴年于兹忠
厚之澤足以傳之無窮仁孝之誠固已格于
上帝守此成憲底于太平加以左右輔弼之
臣盡極老成俊乂之選何圗次輔之虚位乃
復召臣于守藩兹盖伏遇
皇帝陛下廣度兼收至明洞照察其疲駕之
不速出于悃愊之無它意其先之教忠恐或
老而更事責以来效用之不疑上副眷求敢
爱竭盡而臣伏自深念固非餙辭形骸己衰
心力隨耗雖輔相重任不𣣔舍其舊而新圗
然衰疾交攻豈期老将至而髦及雖至仁之
曲𬒳碩公議之謂何豈無岩穴待招之賢朝
廷委質之彦與之圗國足以格天而臣己試
之效可知将老之誠彌切不能就列辭敢避
于再三因是得人功猶期于萬一
　　　謝宣賜暦日表
在昔哲王徳暨鳥獸魚鼈肆時治古暦象日
月星辰既推歩以授人時又協正以観候度
惟盛朝之稽古盖列聖之在民(中謝)
皇帝陛下聪明憲天仁厚爱物順帝之則既
先後而不違使民以時無困窮之失所頋兹
寒暑之莭實惟衣食之原以臣職在承流㤙
叨頒朔敢不推風化之有本躬勧農耕頋畎
𤱔之無知孰原帝力
　　　謝欽恤刑表
歲舉舊章雖謹有司之職䛇頒列郡實皆天
子之㤙(中謝)恭以聖人之于物盖本好生哲
王之用刑𥘉非獲己方天時之炎燠憫囹圄
之係纍渙發徳音䘏及民隐伏惟
皇帝陛下哀矜庻獄明慎用刑内修百度以
粛権綱外推至仁以惠黎庻下念狴牢桎梏
之苦必使飲食沭浴以時君㤙及斯民命何
有臣職當賦政責在承流雖未能禆聖代之
措刑必使無訟而窃慕古人之為獄自以不
冤
　　　謝明堂赦書表
伏以宗祀于明堂既盡寅恭之志大賚于四
海徧覃在宥之仁凡出照臨悉陶惠澤中謝
恭惟
皇帝陛下堯仁若日舜孝格天法度修明既
聿迨于先烈號令寛厚已深結于民心肆時
大享于合宫是謂嚴親之盛莭禮成有慶既
賚予于善人徳及無彊将陳常于時夏興哀
多罪囹圄渙然一空頌錫六師忠勇為之十
倍丕冐出日罔不郷風洪惟盛朝集此熈事
臣職司牧飬責在承宣敢不撫
陛下可封之民鎮以無事布
陛下維新之惠期在措刑
　　　黄州謝到任表
准告罷𬋩勾明道官落職添差監黄州酒税
礬務者臣已于今年三月到任管勾訖伏以
矜其多病禄之仙聖之祠誅其積愆斥之筦
榷之任雷霆既震蝼蟻曷逃罪大責成深沸
隕(中謝)伏念臣粗親翰墨篤好文詞曽未
窺其藩墙妄見稱于流軰漫蒙寵禄頗躐等
夷乆讐中秘之逸書與記漢家之故事入侍
帷幄曽未歲時而疾病侵凌精神疲耗一辭
螭陛両換虎符蔑聞報政之能徒幸飬疴之
便投閒置散于分爲宜號寒啼飢其窮已甚
方大明于淑慝固無逭于誅夷唯是齊安近
在淮右雖薄加于黜削乃猶即夫便安非大
明之燭幽頋微生之何恃兹盖伏遇
皇帝陛下至仁溥及盛徳好生謂刑以止刑
用之𥘉非獲已而罪非極悪議之必傅惟輕
遂致夙愆猶逃大戮敢不改心思過擇地圗
新駑馬已疲乆息鏘鸞之望秋葵未殞常傾
向日之心苟一介之有　終九死而無悔
　　　黄州安置謝表
准告責授房州别駕黄州安置臣已于九月
𥘉三日到黄州公參訖率情而動盖縁不學
之愚議罪惟輕上賴好生之徳(中謝)伏念臣
僻迂陋學庸瑣散材頃守汝隂實名長吏不
能明義以自立乃敢狥私而致哀迹渉背公
事非考古果不逃于正論猶窃逭于嚴誅尚
卑散官更居善地兹盖伏遇
皇帝陛下聪明洞照博厚有容論罪必原其
情用法每加之恕故令蝼螘少緩雷霆臣敢
不祗服上仁深思徃咎禔身以敬學禮必明
従多士以立朝莫諧素碩問老農而學稼誓
畢餘生
　　　辭免𧺫居舍人状
窃以言動之職最近清光儒學之臣以爲荣
選臣孤生晚進駑散薄材擢自選人寘之太
學復天禄石渠之職首預選掄抽金匱玉版
之書两領著作功能何有屏退所甘加以冐
昧史官頗糜歲月論次故事未就簡編何有
賢劳遽叨奨擢浸階華近入侍禁嚴内循弱
植之易揺實懼多言之可畏敢傾誠懇祈止
誤㤙免速顛隮更累楽育
　　　任𧺫居舍人乞郡状
右臣准尚書省劄子以臣乞知潁相徐潤州
一次奉聖㫖不允所乞者臣伏以君父之命
當即奉承尚敢煩言罪當萬死臣秉筆史館
入侍禁嚴漸階寵荣固碩冐昧然親近清光
而衰瘵敗其支體論次舊聞而疾苦耗其心
精常悮尸官安能稱職義當自列敢避重誅
伏念臣自患風痺今己五年雖粗支持而去
年冬末因患瘡疹毒氣流注支莭脚膝痛痺
甚則屈弱乗騎拜伏動憂顛仆力加調飬或
可完安失今不治必成沉痼聖君在上仁爱
容臣下得以言情卑賤亦思従𣣔伏乞除臣
知潁相徐潤州一次庻得少就優便專意薬
物民社可以竭力俸廩足以紓貧猶兾疲駑
復偹鞭策
張右史文集卷第四十三
張右史文集卷第四十四
　啟
　　　答林學士啓
伏審光􁊅宸綍進直蘭臺荣命始行儒林増
重窃惟館閣之選盖待儒學之臣既非典領
之權㡬于冗散又無議論之責少𥙷絲毫宜
非仕者之碩居而為一世之所尚盖學問為
君子之事職卑而待之非輕詩書非俗　所
知禄薄而意則甚厚雖厭居寂寞夸者至謂
之病坊而脱略等夷赤尉均稱于宰相名既
如此人猶貴之而况将相之選踵武相尋祖
宗以来掄擇為重故本朝之寵儒者雖它官
必假此名伏惟某官文䴡而用長才周而學
富父子濟美兄弟有殾行實著于家庭強濟
冠于朝右冠豸弹擊風霜凛然攬轡按行疑
竇立觧己登進于卿棘復入直于道山豈專
是正之功實示超騰之漸某淮椘晚進塲屋
後来辱登門墙嘗偹官属當趋風于末坐乃
首贄于長牋爲禮則勤循分而懼孔鸞同列
忘魯鈍之卑飛珠玉藏家驚輝光于貧屋永
爲好也何日忘之
　　　代人謝及第啟
困瑕疵于指玉献已過三收奔敗以誓師戦
猶借一僅能無辱豈足言劳伏念某受才樗
踈趋世迂濶拙無他技幼刻意于藝文家有
遺風世知名于科級童子習雕蟲之技已屡
試于鄉邦專門尚經術之科嘗再逰于禮部
一行作吏終日坐曺几硯已積于埃塵詩書
錯陳于朱墨人耳人耳頗羞請鑄之金時哉
時哉思楽無求之雉属大明之継統仰衆正
之来同耻窮有道之邦碩列思皇之士隨衆
碌碌僅乃有成半世遑遑所得如此惟其無
似己合知荣兹盖伏遇某官左右太平設張
治具收才能于無間本選舉于至公刈椘旁
及于艾䔥濬川下通于溝澮羞愧平津之策
絶意上㳺庻㡬毛遂之竒收功下客
　　　潤州謝執政啟
此者伏奉告命除直龍圗閣知潤州軍州事
已于閠四月二十九日致仕交割訖伏以文
章為學者餘事故先王不以經世富貴非人
力所制故君子以為在天而况修辭蹇淺未
渉作者之流趋世濶迂毎在衆人之後則其
投閒置散疐後䟦前在所當然夫復何恨伏
念某覊旅一介憔悴餘生困箠椘者十年逭
飢寒於斗禄仕己成于漫浪意何有于功名
始誤寘于成均復進升于儒館佐東観之論
著頗見舊聞紀先帝之事功遂㳺藏室擢升
右史宻侍清光雖學儒之至荣豈草茅之素
望而疾病侵耗心力衰疲分敢自安義當引
去駕馬自竭驥歴塊而己超神仙在前風引
舟而忽逺尚叨便郡獲飬殘軀静循此㤙盖
有所自兹盖伏遇某官曲成萬類噐使庻工
直鎛蒙鏐疾者未嘗遽廢大杗小桷施之各
以其宜致此枵虚未即捐棄獄訟希簡職事
不廢乎詩書山林幽深形骸頗為之清快庻
餘齡之可飬幸沉痼之有瘳仰報至㤙将必
有在
　　　賀錢内翰啟
伏承内翰侍讀四文罷直内閣升華禁林觧
天府之浩繁侍經帷之清燕雖衆望所属理
固當然而成命既行士以相賀伏以學士號
為職親要地實儒者之至荣訓辭𣣔其言近
指深必文人為充選設官雖專于書詔儲才
常用于鈞衡𬒳選益艱因人増重雖従容入
侍獨高太白楽天之詞華而論議經邦復重
徳𥙿敬輿之術業苟擅一長于此皆爲稱職
之才洪惟本朝継有碩望方當聖主之圖任
果見異人之来儀伏惟某官學搃百家才高
一世經守常平之學世登眺董之科無施不
長所治皆最批竇蹈窽在庖丁如無牛越國
過都于騏驥爲歴塊隐然公輔之望乆矣中
外所期俄聞異㤙大慰衆論謀謨黼座何慙
天子私人頋瞻玉堂應歎吾家舊物即􁊅大
拜用䆒逺圗某毎愧庸虚素承知奨其為欣
快實倍等倫嘆白髪之侵陵望青雲于寥廓
歲事已晏徳履多祥更兾保頥下副祝碩
　　　宣州謝両府啟
此者法當易地㤙使造庭方奔命于半途遽
分符于便郡地未殊于南北舟楫相通憂方
窃于困窮廩禄有継雖徼幸出聖朝之厚而
曲成皆高位之仁已見吏民粗知風俗兹盖
伏遇某官受天間氣為國元臣道徳致君議
論無世噐衆材而無棄慮一物之遐遺遂令
罔功每輙得所退観所領自昔有殾道徳在
人有顔真卿之政事登高舊賦稱謝玄暉之
文章某素乏詞華不通吏道一無稱可全有
便安民清愁歎之殾自縁聖治家受飽暖之
福徒費君㤙尺寸無施冐昧而已歲事云晏
㡬政多閒伏乞俯為華夷精調寝味
　　　賀錢都尉啟
伏承光膺綸綍雄領莭旌逺俗知荣侯藩増
重其為僚属益倍歓愉伏以懿親建邦粤古
令典惟聖朝尚王姬之貴在一時皆妙選之
才既内奉朝請而為國華亦外假風殾而持
将鉞屈天􁇢之華貴尉南服之荒遐民社有
光江山増氣恭惟某官推朝令徳世有美名
夙以才猷􁊅兹選擢忠孝著甲昔受大来之
王封簮笏滿門今為五世之卿族聞望卓爾
寵禄従之雖仰青雲之絶塵亦受靈河之餘
潤優㳺美望素欽武子之才豪留務不煩乆
服征南之㤙信歲事己晏賢履有休更兾保
調以綏戩榖
　　　謝鮑承務啟
伏審光臨民社寅布教條徳庇所臨愚陋知
免窃惟漢唐之盛惟以守令為艱或由郎而
出宰丘民或歴縣而入官華省謂将責之經
世莫若試之臨人恭惟聖朝亦重兹選凡􁊅
民社之寄莫非慈惠之師伏惟某官炳蔚多
文淵源博學行己信于郷里名乆播于縉紳
素懐製錦之良能方展割雞之利用略攄素
業均惠逺民牒訴雖繁敦本可使無訟鰥寡
未又有政為善飬人雖君子之徽猷盖高才
之餘事况復江山清逺民物阜安獄訟多餘
樽爼可楽莫陪談笑徒窃傾馳過此以還未
知所指
　　　賀廣徳知軍啟
伏以星囬于天既發春而献歲帝出乎震方
去故而就新天時于是更端賢者受其介福
伏惟某官風猷強敏道義深純度越衆人獨
立一世烏䑓弹擊彀千鈞之弩而發機山郡
鄟裁持屠牛之刀而破蝨惟其道用煥然日
新俯同世人仰受天福
　　　謝建平知縣啟
兹者過沐殊私特貽盛禮一日之長託末契
之光華通家之歡傷前人之零落俛跪之際
惑喜之并伏惟某官文學承家吏能絶俗一
見許論于家世並㳺遂列于弟兄昔日桑弧
交慶両家之生子相逄樽酒共驚五十之㡬
年敢不傳義好于子孫謹銘藏于肺腑過此
以徃未知所裁
　　　賀太平知州啟
伏承輟講經帷剖符江國餘光所芘弱植知
安伏惟某官奥學造微高行絶衆赫奕家世
照臨逺方清净道心消鎮浮俗遥想公餘之
多暇未妨禅観之無為出入𧺫居輕利安稳
某夙懐問道幸託為鄰惟仁人志常在民自
今日請學為政雖相聞雞犬實一葦可航之
川而坐困簡書有其人甚逺之歎頋兹傾系
曷罄敷陳
　　　上黄州郡守楊瓌寳啟
某愚暗觸禁懵不自知仁聖至明罰惟當罪
雖従黜責尚得依歸予平生京洛之逰交情
有素千里江山之别老境已侵豈知投竄之
余忽有笑談之便淋漓醉舞坐沉痼而少衰
慷慨悲歌撫壮心而猶在静言思咎亦既戒
行忽忘䟦履之勤喜遂瞻依之素伏惟某官
天資㧞俗國噐冠時利刃吹毛長劍耿介倚
天外高摽絶衆野鶴昂藏在雞群擅風流獨
歩之名有雍容甚都之観左挽繁若邁越石
之竒一割牛心兼武子之逸盖嘗奉使諸部
固已著迹本朝賦呉郡之溪山醉金陵之風
月遺爱猶在陳迹可尋屈臨方州實幸逺俗
某去國流浪多病變衰流水高山知者益寡
附輿執轡今也則亾雖無聊逺竄之可憐得
相逄一笑而何恨私用自賀夫復何言春序
正暄更祈保衛
　　　賀潘奉議致仕啟
伏審親家致政奉議上還印綬退即里閭己
私知止之安将受永年之福凡居親舊實助
忻愉窃以人之多難在于儒者尤甚壮年講
學謂富貴利禄之可則小試多違信功名遇
合之有命加以歲月荏苒時不待人頋瞻簮
裳義則當止彼貪冐無耻者率皆優佚而老
惟進退頋義者不免飢寒之憂未餘漢庭之
賜金復休故社之喬木追計宦㳺之廩禄何
有一毫復與平生之簞瓢相従三徑莫非命
也謂之何哉伏惟某官奥學淵源懿行金玉
乆栖遲于末路遂高退于明時清譽益隆多
祥有在某自憐罪戾乆困泥途延企高風但
懐景仰
　　　謝揚州司法謝薦啟
窃以才猷顯􁊅褒薦過敦謙徳躬贄高文兢
懼靡遑殄藏為好窃以長吏荐士盖遵著令
之文小官求知将應有司之格然在下者常
艱于際可居上者亦歎于才難苟蒙特逹之
知亦謂非常之㑹伏惟某官温恭飾已道徳
承家老成之典刑具存正始之風流猶在青
衫手版共歎棘棲之鵉命衮貂冠兹為鴻漸
之翼既深感愧又切頌祈
張右史文集卷第四十四
張右史文集卷第四十五
　文
　　　皇太后謚冊文
維年月日孝子嗣皇帝臣御名再拜稽首言
曰窃惟詩人推本周文王之功徳曰文王𥘉
載天作之合自古帝王之興必有聖母以助
内治以施隂教表裏協濟王功以隆而能同
享太平之福嗚呼非文眷命于有邦其曷以
臻此惟我烈考聪明睿聖緝熈五聖之遺緒
興𧺫萬世之長利惟我聖母應期挺生粤自
潜邸作配宸極粛正中闈敦睦九族法度形
于燕閒㤙惠逮于微眇俾我烈考之徳孚于
朝廷丕冐海隅惟末小子幼𬒳撫育頋復之
㤙長受教誨勧導之益延入翼室用端命于
上天方圗内承東朝之訓外竭四海之飬而
否徳薄祐天降罸于我家亟奪聖母煢煢在
疚日月于邁有司稽古将莭惠以易名惟
小子曷足以仰窺淵懿敢祗述所知以詔後
世大行　皇太后徽柔粛雍恭儉慈爱實我
咸平相臣文簡之曽孫惟時文簡輔我真祖
勤劳在官垂𥙿乃後是産淑哲與聖俱興志
在女工婦道已茂正位乎内三十餘年夙夜
儆戒靡有違徳慈聖宣仁両姑並尊承顔二
宫孝恭烝烝元符之末國統弗嗣相臣異以
大計杌􁂟中外震懼寒心拱手惟聖母稽謀
神祗憲章典禮力授眇躬大統以定惟平日
退託潜徳弗耀而任大投艱克有餘𥙿片言
折理凶狡震服所謂坤善柔而動也剛雷殾
而淵黙者欤惟宗社有奉神人有依實自我
聖母祗率故事恭請同政至于再三勉與聼
断蕩宥多辟淫滯昭蘇决去蒙蔽人材咸叙
華夏蠻貊戴白垂髫聞風歓呼喜氣横流休
功美利申固景命亦惟我聖母而乃夙夜兢
兢克自抑畏視事不臨于便坐私諱不及于
外庭不敢自同先后而復逺鍳前古期以㤗
陵附廟退䖏房闥既又謙懼亟降璽書曽未
及期已復明辟友爱二弟㤙恤篤至而憂其
挟貴諸外不許宫室噐服無所増廢不為浮
䴡可喜之観嗚呼為天下之母而躬賢哲難
能之莭當太平盛世而謹古今易忽之戒可
謂明哲絶徳鮮􁏭矣卜宅爰従因山既藏是
用咨于卿士受命祖宗惟道大不可形以名
言徳厚不可盡以稱謂謹稽四謚之法略舉
衆善之端以慰臣民以示子孫謹遣攝太尉
具官臣某奉玉册玉寳上尊謚曰
欽聖憲粛皇后恭惟神靈在天休聞在下光
于宗社表于有宋億載萬世與國無極嗚呼
哀哉謹言
　　　上梁文
太昊之墟風俗素厚長淮以北魚稲漸豐張
君少也執經常青衿庠序仕而多難遂白首
閭里輙于阮籍之窮途成此陶潜之環堵雖
風雨之僅庇亦簞瓢之屡空敬舉修梁先成
下舍
抛梁東淮陽三月牡丹風已将竒䴡誇天上
更有殾名􁠈洛中
抛梁西故祠千柱隐長堤廣殿杉松飜燕雀
修廊風雨暗旌旗
抛梁南艅艎萬里建雲帆淮蟹湖魚常入饌
三餐足慰老夫饞
抛梁北北望宸都官道直霜晴日暖碧天高
鬰䓤時見尭雲色
抛梁上却掃従今断還徃里閭休嘆下澤車
登降湏扶靈夀杖
抛梁下詩書萬卷束高架今年両足定豐登
更向城隅問田舍伏碩上梁之後人無疵癘
年屡豐登児孫詩書之不忘妻孥麄糲之常
飽咨我有衆同受多祥
　　　祭社文
耒受命于朝来守此土宣上之徳以保有民
社惟神之功百世通祀幸得以時躬荐牲幣
徼福于民莅事之始敢敬致告惟神鍳之
　　　祭稷文
惟神之功立我烝民有邦之君實興周室萬
世通祀光配無極耒受命天子来長斯民歲
時奉祭牲幣有秩莅事之始敢告有常神其
鍳之永錫斯土
　　　祭文宣王文
惟吾聖師生于此又嘗仕于此盖自衛而刪
詩定楽既沒而葬皆在此也教之在魯深矣
耒受朝命来守此土意遺風逸禮必有在民
碩與諸生䆒観而講明之莅事之始敢不致
告非以為禮庻用致䖍
　　　祭聖帝文
貶逐積年窮無所愬而聖上哀其不辜復卑
之民社而来守此邦也則亦惟是旱乾水溢
之不時将有請于帝帝之仁民宜無或難莅
事之始敢以告姑以致䖍禮則已略惟帝鍳
之
　　　祭成都李龍圗文
嗚呼公擇其中退然如不勝衣而能為人所
不能為在熈寕𥘉政有大議柄臣持之一􁠈
以勢公奮力争與相抵刺厥殾凛然卒擯于
外流落十年天子思之歸卿太常君子之喜
于穆聖后緝熈于學公侍讀誦以開以覺正
位地官幹邦盈虚持國風憲匪激匪紓嗚呼
孝友烝烝禄富族親妻孥無嬴死不能丧圗
書在籝施　朋友孔燕豈弟曠無累心清有
遺味公去朝廷大斾高牙孰云来歸哭引丧
車旦夜死生不足嗟嘆善人存亾實繫邦家
叙哀一觴其飲之耶
　　　代范樞宻祭温公文
嗚呼有祚有邦畀之元龜篤生我公爲世父
師夷齊之清淵騫之徳子産之惠叔向之直
人擅其一足以成名公兼衆徳乾乾不寕九
流百家金匱石室鈎索沉隐裁其失得根柢
治亂經綸皇極作爲文章有書秩秩玄圭大
裘望之粛然冬暘夏氷赴者争先仁英両朝
鍠鍠厥殾國有正人折姦于萌荏染者木求
直于䋲我公盡規君以則寕烈烈神考體㒵
有徳公献其可岩岩翼翼言有未用不敢受
爵深衣幅巾歸休于洛公則休矣四方顒顒
君子野人洎于他邦聞　懐歸于父于兄天
施不齊或怨寒暑公獨何施四海一譽元豐
末年國有大事穆穆文母宥我神嗣爰立作
相媚于神人我公在廷其重萬鈞士賀于朝
民歌于㕓農慶于野兵休于邊燠爾慄寒飬
其飢孱無痏于飢無禾于田培其本根枝葉
則茂豈曰我作憲章惟舊于赫聖考左右上
帝休公于家實遺聖子卷耳思賢夙夜周京
不惑不疑成此太平公之去来人之戚嬉人
之戚嬉帝之従違豈人事耶天實為之純仁
不才辱公知深人之相知貴相知心惟公我
知洞逹表裏采其所長謂或可使申結義好
丘山不移匪我則然公實取之泚泚清洛獨
楽之園嘉華春敷修竹夏寒清酌翛然我招
我従琅琅嘉言有銘在躬朝偶乏人偹位樞
機入與國論獲親風規六七年間為益不貲
私祈白首従公以歸憂劳傷生公既遘疾庻
幾有瘳卒相王室國祠既誓公以丧聞我心
之悲不獲至門入哭于室公既大歛終天之
情不一見面人生有死如旦夜耳曽子将沒
知免而喜公身既修公志既畢既夀令終無
有其失有如公者古今萬一任重道逺税駕
兹日庻㡬念此以紓我悲猶有鬼神實聞我
辭
　　　祭劉貢父文
嗚呼子之強學博敏超絶一世肇自載藉孔
墨百氏太史所録俚問野記延及荒外隂陽
鬼神細大萬殊一載以身下至律令老吏所
疑故事舊章在廷不知有問于子歸如得師
直貫旁穿水决矢飛一時書林衆俊並馳滿
堂賢豪視子麈揮逸足竒毛不受絏覊擯守
列郡吏民畏思治盗宛胊不事誅斬他嚴見
欺子爱不犯中斤于南人憂子怡歸来白首
晚職訓詞子之来歸亦既疾病惟其精明猶
足以永誰云如子竟止斯耶國失君子善人
之嗟方其盛時弛不得張亦既有遭而蠱其
強誰與子仇敗子百方雖然今日竟何有亾
惟我與君同年進士申以婚媾兼㤙與義平
生談笑樽席安喜其當此耶臨此酒胾
　　　祭夏侍禁文
惟靈胄出豪貴服􁊅禮義恪守官次志于詩
書云何不淑奄至大故命有修短夫復何言
日吉時良安以即路奠觴為决己矣嗚呼尚
饗
　　　祭蘇端明郡君文
嗚呼人生萬殊之死同科其間疾徐相去唯
阿作嬪大賢克宜厥家婦也有兹萬一則多
顯允夫人簡儉純明相其君子險夷屡更穆
穆愉愉何易何艱能俾君子即居而安象服
委蛇亦既輝光云何不淑及折于強蘇公執
丧盡禮致哀曰余徳思匪覯之懐某等受學
師門義等族戚矢辭殯前侑此酒食
　　　祭李深之文
嗚呼昔我先人剛介峭峙行于天下得友無
㡬遇公兄弟則無間言惟屯田君則實同年
公時尚少多病癯然江淮之間相與周旋耒
之兄弟應舉姑蘇朝夕誦習託公學廬公晚
得官拜公宛丘後二十年遇公瓜州相従武
昌亦既謝仕杖屨逍遥旁有令子何圗未疾
百治不完殁不得歸即丘于焚幽宫之刻委
于不肖文不稱事矧能有耀身在罪藉動有
縶維無窮之别不獲徃辭寓誠薄奠尚釂一
巵
　　　祭秦少㳺文
嗚呼少㳺海淮之英自其少時文章有殾脱
略等軰論交老成衆譽歸之誰敢改評聿来
秘書亦既飛鳴脱身亟去事变隨生嗚呼官
不過正字年不登下夀間関憂患横得罵詬
竄身瘴海卒仆荒陋君孤奉丧歸葬廣陵拜
我于黄尚有典刑㑹葬撫孤我窮不能具此
菲薄聊致我誠隻雞斗酒懐想平昔嗟我少
㳺尚肯来食
　　　哭下殤文
下殤者何吾児也児生慧淑父母有所戒輒
絶不為性仁不傷物䖏其曺恂恂也年七歲
得驚疾醫之不得其方而死作文以哭之曰
醫之不得其方耶抑其命有短長耶獨爾能
使吾悲若此耶抑爲父者皆爱其子耶蒼顱
夷顙秀眉清目今其存亾其猶有鬼也使無
物則吾復何思其尚有知也則夫荒屋野寺
風霜雨露食息誰汝視也
　　　敬亭廣惠王求雨文四首
嗟乎吾民其困乆矣去歲積雨大江横流两
圩既隳一境受弊𥙷復亾散實在今年死生
存亾間不容髪而自春及夏時澤未滋芃芃
四郊稲且不植吏術莫救必神之求神食斯
民忍視其疾惟王威靈功徳烜赫在民指揮
蛟龍震作雲雨一瞬之力豈或難之
山川之神能出雲氣見变恠以司雨暘之権
以佐民衣食之用則是有職于民者故朝廷
隆以爵號表以廟貌有司歲時奉祀不絶自
四月至今以旱禱于王者于是三矣今事己
益急雖瀆神有罪而不敢避也惟王俯而聼
之悠然而雲沛然而澤以除民之病以紓吏
之責于王之神謦欬之力有職于民宜不爱
惜也
宣之為州𬒳山帯江民耕于高無潅溉之利
而仰澤于天故閲月不雨則以旱告今兹季
夏之𥘉時雨大至諸山之田既植且茂比日
乏雨積水且竭亦嘗雨矣然方作而止又不
遍也是以民心遑遑憂在歲事吏無以為術
知謁于神而己夫囷廩之有将入手而取之
稊稗之食将下咽而奪之抑又神之所不忍
也
南方之民以稲為命而稲非水不植神所知
也今兹四月且盡而原田稿乾待水種稲而
雨不降澗溪之流亦復淺涸民情惶惶如失
火之待水寒疾之待汗也失今不種則一歲
且食無其飢餓死亾流轉于溝􁒅可立而待
則其憂懼危迫之情盖可知矣乃兹月甲申
嘗率僚属有禱于神神如荅之翌日而雨然
施澤未渥雲日已霽豈神未念民之病姑以
塞其意而已耶審如是其繼有請雖十百其
未止也神雖欲罪其凟而降之罸亦末如之
何矣今事已甚迫敢盡布之惟立興風雨一
雨三尺其于農事乃克有濟某亦有不腆之
牲酒以報神之徳惟王速圗之
　　　廣惠王祈晴文
請雨未幾又復謁晴在人宜怒况神之靈沃
野茫茫歲将有秋誰爲之孽雨淫不收失望
垂成吁嗟憫憂不敢避凟冐昧有求神或哀
之疾尚可瘳
　　　靈濟王求雨文(二首)
惟王昔以功徳受國爵命衮服南面抗儀王
者可謂盛矣𢾗州之民奔走奉祀以時不懈
積有年矣受國爵命則如有位于朝食民奉
祀則如受禄于國然則其可不察民之利病
與之同憂楽哉今民之大憂王亦知之矣乃
自春末至今時雨不降仲夏而稲不得種一
方之民拱手而待饑饉甚可哀也而王之威
靈光烈烜赫甚著其于蛟龍以致雲雨且無
所難夫為所不難以觧民之大憂以是致禱
當在所荅今旱已甚非沛然大雨則于農事
猶無所𥙷也若夫苟施微澤姑以塞其意而
曰吾嘗雨矣則非某之所敢知也
水旱有数尚憂堯湯聖無如何矧此一方人
治其陽𢾗之所拘神造𢾗者可得卷舒戊戌
有請逮今未至神之威靈胡難其易旱野童
童塵生溝澮神其鍳之賜以滂沛自夏徂秋
謁雨于王者数矣豈惟厭之而不荅将怒其
凟而降之罸也某則謂之不然求者以不隐
為情施者以不􁑴為仁譬之君親求則謁之
何凟之嫌為之君親者視其所求可則與之
何􁑴于𢾗用是輒有請于王而不疑惟王威
徳烜赫臨此一方吏民奉事歲時不懈則其
有請尤在所荅也
　　　靈濟王祈晴文
徹救旱之奠曽未逾旬陳止雨之辭則己在
廟不修人事惟神之求罔忌威靈其凟已甚
罪不能脱誠或可通今兹多稼既成敗于将
穫積水且溢决則不支始幸倉廩之将盈俄
憂父子之不保盛徳未竟大㤙宜終夫呼而
為風雲吸而為開霽于神無費庻禱必従
　　　景徳寺祈晴文
伏以雨既若時歲将大熟而隂霖不止水潦
将増大懼提防之圮隳偃瀦之墊溺𣣔除民
病惟賴佛乗伏望消伏隂魔開通慧日㧞幽
沉為明逹變苦惱為歓謡衆生之疾既除能
仁之碩亦滿
　　　祭天齊仁聖帝并城隍祈雨文
比以旱故禱于一二神幸時雨之沛施免斯
民于饑饉而誠薄未格報至不時豈媚于神
者有未至耶抑在兹者或不舉也今旱既甚
矣民亦殆哉莫知所為惟有致禱謹遣僚属
徧詣祠宫於赫有神時賜甘沛惟民典吏皆
獲即安牲酒馨香将以為報
　　　廣惠王謝雨文
禱旱壬寅雨既隨至匪亟匪徐澤此厚地旱
野千里稲如雲浮農人笑歌以楽易憂哀此
困窮神徳之厚躬羞菲薄吏則何有我聞仁
者施不責償鍳其誠悃臨此一觴一歲荐禱
我顔則羞神乃哀之輒與所求問我農夫我
田既臧無有高卑均為豐穣父子相保鰥寡
有依守臣何功神則與之牲酒瘠酸報微施
豐維誠與潔庻以荐衷
　　　靈濟王謝雨文(二首)
間者有禱實以亢陽神荅其誠翌日沛滂風
駕雲旗飛澤淋浪應龍翔嬉妖魅奔忙靄靄
中原萬畦齊秧父老相爱豐年有祥牲酒微
薄愧升廟堂抑神之仁豈責報償
頃以旱故遣吏致祈其慢宜罸神頋聼之獵
獵風雲来自東南協氣横流妖魃奔潜溝澮
畢通高卑具沾活此一方老稚舞歌守臣冐
功幸此時和牲酒不腆匪以報徳光揚威靈
傳示無極
祭魯恭王文
惟王託體聖父奄宅龜蒙龍旂旄鉞天子之
容文物焜煌照臨東國十有八年荣寵之極
臨終上書以禮自克千載讀書猶懐感惻兹
惟舊封爰有廟食荒榛喬木薦享寂寂時有
農父来祈黍稷坎坎擊鼓刲豚布席雨暘疾
癘求無不獲爱人之心千古不息耒具舟檝
将寄頴尾漂泊五年未知攸止吾道非邪乃
底于是悠悠天道惑之乆矣再拜祠下神鍳
其志行旅之荐不及酒胾
　　　祭晁元咎文
惟我與公交㳺之義外雖朋逰情實兄弟公
生癸已我長一歲平生宦學何一非是念𥘉
相遇盱眙逆旅一見如舊綢繆笑語契濶積
年俱職太學並試玉堂同升館閣讀書飲酒
両各壮年意氣豪盛自以無前公之文章瑰
琦卓犖割裂錦綉揮磨矛槊石渠天禄典藉
之委過目輙誦不復再視我守丹陽公鎮于
齊行世之艱坎壈自兹建中之𥘉同官于都
相對歎息蒼鬂斑鬚我岀汝隂公守于蒲我
負重譴責居江湖知公金山藝圃葺廬最後
聞公乗太守車徃刺于淮慶未及書嗚呼哀
哉月之庚寅聞訃于陳驚呼號天煩冤靡伸
年且六十非天之恨所甚痛者殱此善人子
素強健無戾于身何恙之速一仆不振嗚呼
哀哉平生膠􁇀永隔存亾弔不撫棺窆不哭
墳事也多違不敢爱勤聊陳菲薄侑此一樽
張右史文集卷第四十六
　賛　銘　偈　䟽　評　簡
　　　逹摩真賛
靈山㑹上舉示一華迦葉微笑空穴生風鼓
動群有遂號萬竅枝葉芬敷去本愈逺知者
得要世間凝然一味法界孰粗孰妙老胡鼻
孔在我手裏一任勃跳
　　　𬗋君賛(有序)
𬗋君者余𬗋竹杖也世以君命竹乆矣輕堅
滑澤有足嘉者云
青龍之孫𬒳以𬗋綃其理也象其堅也瑶其
腹心清虚而表甚粲其文理䟽通而莭甚高
得之黄崗従我逍遥翼我衰疲孔武且劳誓
與汝歸侶我箪瓢不碩同彫幾以寵強國惟
可奉賢老以歩王朝杖乎有知母我献謿
　　　新開朝天九幽㧞罪懴賛(有序)
廬山太平觀盖唐開元中所建九天採訪使
者之祠其地邃潔而嚴清故四方之爲道者
楽居之又為藏室以藏道家之書盖無所不
有而獨所為朝天九幽二㧞罪懴者乆之未
𥙷道士温信之謂二書皆衆真之格言拯下
民之多罪援之淪墜教以自修在道家尤重
者也其可使學者不見乎乃獨丐錢于旁郡
凡一年得五百千而二書復完又模散印施
使人皆獲見焉非立心誠篤用力勤乆者能
集此乎紹聖戊寅歲余謫官齊安見信之有
求于人而問焉信之以告我故于二書之成
也求予紀之為之賛曰
上真高居憫下民兮導以格言出苦淪兮昔
亾其書今復新兮誰力成之道士温兮疇嘉
爾心有至神兮報子以福名不冺兮
　　　衛靈公賛(有序)
昔衛靈公有臣史魚将死而命其子曰吾不
能退瑕而進蘧生不能正君則死不得偹禮
致尸牖下于我畢矣靈公弔而問焉其子陳
父之義靈公愕然引咎在已命改殯于客之
位進蘧黜瑕衛國以治
嗟乎後之人君非無忠臣端委立朝諌説諄
諄両耳洞然聞如不聞其暴戾者斧鉞乃陳
孰肯既死愧其僵尸追用其言以禮致哀嗟
乎靈公衛之淫君所立如此宜免其身作此
賛詞我思古人
　　　題徐二翁真賛
有人之形無其情塊然獨以其形立聪明睿
知守以愚微妙玄通不可識
　　　李援宴坐室銘
騰跨九州蹂踐大千而我室中宴䖏超然謂
吾騁兮吾固在定孰為吾寂皆作皆應是中
不立一塵則與維摩同境
　　　求画觀音像偈
𥙷陀仙人勝第一以一碩力救諸苦慈䕶十
方如日月衆大受用光明中是故一切當供
飬如人知飽必敬榖我于徃刼曽承事今世
獲聞無上號碩見净月妙眉目黄子施我化
佛身如影于物不可取而一一具諸色相碩
以是觀無上道受者非貪施非爱于未来世
作妙縁施者能度受所度
　　　三天洞求雨䟽
伏以宣城之境春末以来雨施不時稲未得
種父子熟視而無告官吏不知其所為凡曰
有神靡不致禱豈徳薄莫能感格抑民灾未
易祓除莾大澤與高原赫炎風兮畏日㳟惟
禅師具千乗眼得一佛乗無有親踈䓁加悲
憫䕶衆生如赤子觀此世如掌中則夫鬰興
大雲普降甘雨宜翹足可待實伸臂之劳其
在神通盖甚容易眷兹千里之澤請以三日
為期時或有愆事且無及
　　　三天洞謝雨䟽
維清净心雖于三界無所着以慈悲故常憫
一切諸有情頃以旱灾輙伸誠禱即時感逹
應念雨来變饑饉為豐穣易煩惱為歡喜頋
兹㤙施曷有報償哀民生之多艱碩真乗之
卒相俾無失望是謂大慈
　　　粥記贈邠老
張安定每晨𧺫食粥一大椀空腹胃虚榖氣
便作所𥙷不細又極柔膩與腸腑相得最爲
飲食之良妙齊和尚說山中僧毎将旦一粥
甚係利害如或不食則終日覺臓腑燥渇盖
能暢胃氣生津液也今勸人每日食粥以爲
飬生之要必大笑大抵飬性命求安楽亦無
深逺難知之事正在寝食之間耳
　　　評書
唐世秉筆之士工書者十九盖魏晉以来風
俗相承家傳世習故易爲工也下及懿僖昭
哀衰亾之亂宜不暇矣接乎五代九州分裂
然士大夫長于干戈横屍血刄之間時時有
以揮翰知名于世者豈又唐之餘習乎如王
文㐮之小篆李鶚之楷法楊凝式之行草皆
足以成家自名至羅紹威錢俶武人驕将酣
楽于富貴者其字畫皆有過人及宋一天下
于今百年學者優㳺之時翰墨不宜每人而
求如五代時𢾗子者世不可得豈其忽而不
為乎将俗尚苟簡遂廢而不振乎抑亦難能
而罕至乎徃時蘇子美兄弟皆以行草見稱
于時至今殘編㫁簡人間藏以為寳自二子
亾君謨継之非獨時人莫與為比前世能者
亦罕過也君謨所書亦多為世所寳而荔支
譜永城縣學記特又其精者是可珍也故聊
志之
　　　評郊島詩
唐之晚年詩人類多窮士如孟東野賈閬仙
之徒皆以刻琢窮苦之言為工或謂郊島孰
貧曰島為甚也曰何以知之以其詩知之郊
曰種稲耕白水負薪斫青山島曰市中有樵
山客舍寒無烟井底有甘泉釜中嘗苦乾孟
氏薪米自足而島家俱無以是知之耳然及
其至也清絶高逺殆非常人可到唐之野詩
稱此両人為最至于竒警之句徃徃有之如
雞聲茅店月人跡板橋霜則覊旅窮愁想之
在目若曰野塘春水慢花塢夕陽遲則春物
融冶人心和暢有言不能盡之意亦未可以
為小道無取也
　　　與大蘇二簡
昨日欵舉教誨開益多矣但所論司馬遷十
二諸侯年表并周與呉實十四國周不在𢾗
固無足疑并呉為十三而不𢾗呉者窃詳考
之呉比諸國見于表最晚魯成公六年當呉
夀夢元年始見于表然呉已有國十餘世矣
遷不共和而叙年與諸國一㮣者考呉世家
去齊卒夀夢立自去齊以上皆不著即位年
𢾗略叙傳世而已是遷自去齊以上但得其
世而不得其即位之年無従為譜自夀夢以
後世家每世輒載其即位年𢾗年既可考故
自夀夢表乃見之與十二國自共和至春秋
終不得一例既謂之年表而呉之年脱略不
倫但如附見故止謂之十二國其序曰譜十
二諸侯自共和迄孔子呉既不全意不成爲
譜耳而遷于是諸國𥘉無抑揚也不然呉椘
之僣何有輕重遷遽進椘而退吴何也考其
本末理似應爾不審定是與否更俟来教
昨日擇教賜下情感慰唐六臣傳略得聞教
誨但意所未諭者非以爲史者不得少有抑
揚夫無抑揚褒貶何用爲史頋所以抑揚之
當有道耳彼六人者爲唐大臣挈國而輸之
賊北面而事之爲史者曰汝唐臣也無臣梁
之理汝雖苟免吾従而正其罪而其人之罪
無所逃此其意何有不可但其書謂之五代
史記而其中有一卷忽謂之唐唐非五代也
摽卷為唐于史之名似不順爾雖不云爾尚
可以貶辱也班固書有後卷事范爗書亦有
前漢事耒以謂若因及之雖上越𢾗代猶為
無害但立名摽卷似不應爾若魯春秋中忽
有一篇為後漢則事似難行不審以為如何
此亦少不至者不當反復致論姑𣣔受教耳
　　　荅李文叔為兄立謚簡
昨日辱示尊兄墓銘即當書納而蒙問以所
未安既有所疑不敢黙也為兄作謚固善但
古者賤不誄貴幼不誄長誄與謚一道也自
下議上不順又以尊臨卑則公議不得盡伸
俾無以盡善悪之實况于骨肉宗族而可以
相為立謚耶古之私謚者甚多如王通死門
人私謚文中孟郊死韓愈張籍謚以貞曜然
後讀通所著書續經其狂誕野陋乃可為學
者發笑郊以餓士偶工于詩爾世之言通與
郊之實不過如此文中貞曜竟何𥙷哉古者
生無爵死無謚孔孟顔閔不聞有謚雖其門
人朋友尊爱之如此亦不敢為作謚此𢾗君
子後世豈以無謚而遂不傳哉由是觀之謚
不能使欺者傳無謚不能使實者沒賢兄之
懿人實聞之其不至公卿而死不得使有顯
議而公謚之其為不幸無可言者但其徳美
之實苟不可冺㓕自應傳世而今乃兄弟生
徒為之易名則夫薄俗之喜以嫌䖏物者乆
矣孰肯為弟不私其兄哉既嫌于私則聞者
不信不信則并與其實而敗之矣所為爱之
正以害之也碩更審度此一莭其它尚有一
二事容面論之蠟𥿄且留此俟改定即當下
筆僣易死罪
　　　與楊道孚手簡
来篇絶妙行色有光老拙之幸毛楮有便當
分寄従公之外克意書史是望耒致司理三
哥
　　　淮陽郡黄氏友于泉銘(績收)
東出譙門少南馳十三里有泉焉其味甘冽
故駕部郎中黄公諱好謙卜葬其親汲而異
之問諸野人曰是友于泉也何以得是名哉
曰昔有兄弟灌園以奉親者鑿井而得甘泉
邦人美之以名其鄉即其地也公曰地名勝
母曽参不入邑號朝歌墨子囬車今吾将卜
窀穸之事而遇斯泉吉孰甚焉遂葬諸泉上
而公益以孝弟著至公之子若孫皆雍雍如
也人以是泉為祥而以公家惇睦為法式者
有南逰過貪泉而酌之比及南海褁其珠璣
以走其貪如此泉之能移人也甚矣貪自其
心而發于泉然則友于獨不發于泉乎盖志
士取舍亦自有道不得不狥其名夫柏人者
以為迫于人也邪蒿之不可以食世子皆悪
其名也不然曽墨所以去人也彼皆非欤公
既葬其親遂以泉遺子孫子孫世飲斯泉則
孝弟世相守也守孝弟者天必豐之以福吾
以是黄氏之大未可量也敢語銘之銘曰
孝乎惟孝兮友于兄弟公之懿徳兮實天所
啟啟我以兹泉兮其甘如醴以羞祭祀兮以
饋以饎我銘其泉兮名以定體世飲是泉兮
雍雍濟濟咨爾後人兮忽忘周禮
張右史文集卷第四十六
張右史文集卷第四十七
　題䟦
　　　書五代郭崇韜卷後
自古大臣權勢已隆極富貴已亢滿前無所
希則必退為身慮自非大奸雄包異志與天
甚庸駑昏闒茸鮮有不然者然其為慮也實
難不憂思之不深計之不工然異日釁之所
𧺫徃徃自夫至深至工是故莫若以正夫正
者􁄐術簡而周智者為緒多而拙夫正者無
所事計也行所當然雖怨仇不敢議之况繼
之者賢乎郭崇韜于五代亦聪明才智之士
也佐荘宗决策㓕梁遂一天下自見功高權
重姦人議已而荘宗之昏為不足頼也乃為
自安之計時劉氏有寵荘宗嬖之因請立為
后而中荘宗之欲又結劉氏之援此于劉氏
為莫大之㤙而荘宗日以昏湎内聼婦言其
為計宜無如是之良者然卒之殺崇韜者劉
氏也使崇韜計不過劉氏不能有所助而已
豈知身死其手哉好謀之士敗于謀好辯之
士窮于辯惟道徳之士為無所窮而禍福之
變豈思慮能䆒之哉
　　　書宋齊丘化書
齊丘偽唐謀臣其智特犬䑕之雄耳何足道
哉其為化書雖皆淺機小𢾗亦微有見于道
徳其能成功有以也吾嘗論黄化之道徳本
于清净無為遣去情累而其末多流為智術
刑名何哉夫惟静者見物之情而無為者知
事之要據其要而中其情者智術之所従出
也仁義生于㤙㤙生于人情聖人莭情而不
遣也無情之至至于無親人而無親則忍矣
此刑名之所以用也齊丘之道既陋而其文
章頗亦高簡有可喜者其言白君有竒智天
下不親雖聖人出斯言不廢
　　　雜書
余自金陵月堂謁蔣帝祠𥘉出北門始辨色
行平野中時暮春人家桃李未謝西望城壁
壕水或絶或流多鵁鶄白鷺迤邐近山風物
天秀如行錦繡圗画中舊讀􁉥公詩多稱蔣
山景物信不誣也白公少客杭州自言𣣔得
守杭卒如其言予亦云
　　　䟦徳仁書
斯人也夢幻一世芻狗萬物而獨嗜于酒行
年八十餘以死余為誌其墓而平生事為之
詳多得之熈老也
　　　題呉徳仁詩卷
陶元亮雖嗜酒家貧不能常飲而况必飲美
酒乎其所與飲多田野樵漁之人班坐林間
所以奉身而悦口腹者盖略矣白楽天亦嗜
酒其家醸黄醅者盖善酒也又每飲酒必有
絲竹僮妓之奉洛陽山水風物甲天下其所
與㳺如裴度劉禹錫之徒皆一時名士也夫
欲爲元亮則窘陋而難安𣣔爲楽天則偹足
而難成徳仁居二人之間真率僅似陶而奉
飬略如白至其放逹則並有之豈非賢哉
　　　題陳文惠公松江詩
陳文惠有題松江詩落句云西風斜日鱸魚
香言惟松江有鱸魚耳當用此鄉字而𢾗䖏
見皆作香字魚未為羹胾雖嘉魚直腥耳安
得香哉
　　　䟦杜子師字説
車之所以能載者以其有輿也人之所以従
君子者以其有徳也従之衆矣此名輿字子
師之説也耒以丙戌歲仲冬自黄之潁過盱
眙少留子師出子文始獲見焉于是蘇公之
亾五年矣相與太息出涕而讀之至前二日
書
　　　䟦唐太宗画目
唐太宗躬擐甲冑出入行陣親與群雄摶戦
而勝之計其勇健虓武豈復翰墨間人也官
法帖帝王部中有太宗書真行千餘字觀其
用筆精工法度粹美雜之二王帖中不能辨
也而其雄邁秀傑之氣則冠諸書者嗚呼盛
哉宜其偹文武之大美兼聖賢之能事除隋
之亂比跡湯武致治之美庻幾成康雖𢾗十
年慨然可想也此書画目是其真蹟前𢾗行
亦自有法度可爱
　　䟦龎安常傷寒論
古之良醫皆不預為方何也病之来無窮而
方不能盡使不工者惑其疑似而用之則其
害大矣惟仲景傷寒論論病䖏方纎悉必具
又為之増損進退之法以預告人嗟夫仁人
之用心且非通神造妙者不能為也龎安常
又竊憂其有病證而無方者續著為論𢾗卷
其用心為術非􁏭古人何以及兹淮南人謂
龎安常能與傷寒説話豈不信然哉予将去
黄欒仲實以黄别駕後序求予書而仲實之
父為醫得龎君之妙謂予言何如也
　　題道孚墨竹
文與可自言吾墨竹一派在彭門盖属眉山
公也而子瞻自言吾為竹盡得與可之法獨
生意自然逺不逮也吾甥楊克老本不學画
竹一旦頓觧便有作者風氣揮洒奮迅𥘉不
經意森然已成惬可人意意其法有未具而
生意超然矣
　　　書贈賈生
余嘗病世士少而學荒于遨嬉壮而立蠱于
嗜𣣔老而成累于利禄所以徳業功名愧于
古人者以此眺子莫言賈氏子醇静篤實少
無他嗜惟喜學問予聞而悦之望其壮立老
成必有大過人也
　　　記外祖李公詩卷後
晏元献鎮亳外祖李公以著作佐郎實為譙
令元献雖以故相守藩位㒵尊貴而與外祖
友賦詩飲酒朝夕不舍忘其位之有尊卑也
方是時太平積年内外無事公卿大臣皆一
時文章豪傑之士優㳺燕息徃徃喜與詩人
文士談笑述作觀其指物撫事皆慨然自託
于不朽之意而至于今世之君子皆喜道之
可謂盛矣方是時外祖以文章有名而詩尤
傳于人一時名臣多致恭碩交而嘗賦詩稱
少日知己惟晏范故元献及文正徃来詩居
多焉
　　　書曽子固集後
元豐二年夏曽公自四明守亳道楚余時自
楚将赴河南夀安尉始獲以書拜公于行次
公得余書甚喜也謂余曰我與子皆沂汴而
西能従我行乎時余舟無挽兵為予求之甚
力公又曰我行駛非子能及也子至永城當
䌫舟陸走一日至亳為旬日㑹也公遂行後
余病六十日至永城病未愈不能騎因永城
令寫書于公六年余罷夀安尉居洛而聞公
卒為文一篇将祭公于河南而成都范祖禹
夢得自言嘗為公舉亦欲為文以祭謂余有
徃江南者約同祭之而是歲予家多事自洛
来陳明年又走淮南未克祭也八年四月公
弟翰林公自建昌赴京師余謁見于咸平知
公已葬南豐異時至南豐或客可寓以祭者
當書于文一弔公之墓焉其意之所𣣔則具
之文矣
　　　書小山
中峰承天石左峰天鼓石右峰天冠石雲幢
雨盖後隊三石由山下升山左而上天鼓石
上有石如人俛而白事曰仙報石承天石天
冠石之間有一峯如人冠而拱若受左峰之
報曰㳟受石余泛大江三千餘里江山之竒
偉峭㧞如匡廬九華者不可勝𢾗山水之觀
無以加矣而曽此山之足云乎應之曰遇大
于細者得其意而遺其形觀拳石而山之意
具矣此山亦多哉客曰山無情之物也安得
意耶應之曰情者之意有窮無情之意無盡
王宫侯第壘石為山多矣經構禆𥙷盡人之
巧然攬之無可翫去之無可思其于糞壌一
間山水之態雖瓌竒偉䴡而従横曲直未必
盡當于人意而見則爱之去則思之無情之
意也書小山
　　　書韓退之傳後
有問于張子者􁄐賞罸荣辱以勢臨天下者
莫不𣣔天下勸沮于其賞罸取舍于其荣辱
而其勢常有所不行盖有益勸而人益羞愈
沮而人愈慕若韓退之于唐殆若此矣退之
所自負與世之所推者於徳莫如好直于藝
莫如文章然以直取禍則逐山陽貶潮陽以
文章招累則其文詞一世莫尚試于有司屡
試而屡黜平生所𫐠國家大事獨有平淮西
碑耳然刋者未畢而摩者至矣是宜沮丧湮
㓕與時俱亾冺然無所見于世矣然毎斥而
名益彰每沮而事益顯抑者之力不勝譽者
之舌雖退亦自謂動而得謗名亦隨之是誠
何説也張子曰是何足怪昔者先王之賞罰
荣辱所以天下奔走而従之者惟其取天下
之所欲勸者而賞且荣之取天下之所欲沮
者而罸且辱之故賞一人而人勉惟恐其不
若也罸一人而人懼惟恐其似之也且先王
安能以己之所悪而力驅天下以従我哉直
取天下之榮辱而制天下之向背耳彼唐之
汙政其昏惑瞀亂無所取衷制好悪可否于
一已之私智而濟之以敝欺之以姦何恠夫
所沮者人慕所進者人耻歟且彼惟不可抑
也是以愈抑而聲愈振子獨不見夫千仭之
水决而注之川乎大木梗之大石捍之排以
巨峡迫以高麓而後怒號哮吼聲振百里抑
之者愈大則其聲也愈暴故小遏之則小鳴
大塞之則大震何則彼其勢惟不可止故也
何恠夫身益困名益聞也
　　　書家語後
昔夫子弟子其高弟所聞微妙之言則已共
記為論語矣門人之下者又雜記聖人之言
或陳已所學于聖人者又著為家語孔氏之
子孫論其家之所傳則為孔叢子然皆得聖
人之緒餘可推以考孔子之意不可誣也而
家語叢子學者罕讀豈不痛哉
　　　書司馬槱事
司馬槱陕人太師文正之姪也制舉中第調
関中一幕官待次里中一日晝寐恍惚間見
一美婦人衣裳甚古入幌中執版歌曰家在
錢塘江上住花落花開不𬋩年華度燕子又
将春色去紗窓一陣黄昏雨歌闋而去槱因
續成一曲斜揷犀梳雲半吐檀板清歌唱徹
黄金縷望㫁雲行無去䖏夢囬明月生春浦
後易杭州幕官或云其官舍下乃蘇小墓而
槱竟卒于官
　　　書鄒陽傳後
鄒陽傳稱梁孝王用公孫詭之説殺袁盎事
覺孝王懼誅使陽入関内求觧陽見齊人王
先生用其計説竇長君長君入言之及韓安
國亦見長公主事果得不治此則陽與安國
同救孝王殺盎事也及韓安國傳所稱見長
公主事自以孝王僣天子㳺戲天子聞之心
不善太后乃怒梁使者弗見案責梁王安國
為梁使見大長公主而泣長公主且以語太
后事乃觧其後安國坐法乆之復用為梁内
史乃有勝詭説王殺袁盎等事安國諌王王
乃殺勝詭漢使還报梁事觧無安國見長公
主事此則安國見長公主自以㳺戲事在前
非勝詭事也明邹陽傳中所載誤記安國所
觧前事為今事耳
張右史文集卷第四十七
張右史文集卷第四十八
　題䟦
　　　書道士齊希荘事
道士齊希荘頗學飬生喜㳺名山至王屋山
楽之不忍去搆草堂居燕真人巖前王屋多
栗黄葉菁及諸果𬞞可食者以時採收給食
居三年自若也一日有猴入其室希荘𥘉不
甚恠逐之不去視希荘坐𧺫百為従旁效之
希荘大恠念𥘉居山時客有教希荘逐猴法
取猴矢懸而擊之試用猴為去希荘獨喜居
𢾗日有大猴如五六歲児異甚垂毛至地熟
視希荘效其動作如前猴者希荘懼莫知所
為不敢復逐乆之猴復去希荘意欲出山未
决一日有人呼希荘出視有人若両髻童子
黄单衣緑帯目有光㒵不甚類人問麻籠山
安自徃希荘指告之童子疾去如飛直度嶺
􁒅望視不及自是希荘夜聞舍傍百物有聲
一夕大雪晨出視門外人迹無𢾗希荘發悸
不能復居走山下得瘖疾𢾗歲方愈濮陽杜
毅言嘗主簿王屋縣有登王屋天壇峯得方
玉如鏡者毅讀道家書載黄帝嘗以八方玉
鏡懸壇八方祀上帝云余嘗以此事語洛人
楊國寳應之應之云其故人有居嵩高者言
凡天下名山有神主之非有道者不得居若
頑然無聞徒中夜咽唾山鬼笑汝齊希荘庸
道士僅聞飬生小術其不容于王屋之猴何
足恠哉
　　　薬戒
張子病痞積于中者伏而不能下自外至者
捍而不得納従醫而問之曰非下之不可歸
而飲其薬既飲而暴下不終日而向之伏者
散而無餘向之捍者柔而不支焦膈導逹呼
吸開利快然若未始有疾者不𢾗日痞復作
投以故薬其快然也亦如𥘉自是逾月而痞
五作五下每下輙愈然張子之氣一語而三
引體不劳而汗股不歩而慓膚草無所耗于
外而其中薾然莫知其所来嗟夫痞非下不
可已余従而下之術未爽也而吾之薾然者
獨何欤聞楚之南有良醫焉徃而問之醫嘆
曰子無嘆是薾然者也凡子之術固為是薾
然也坐吾語汝天下之理有甚快于予心者
其末必有傷求無傷于終者則𥘉無望于快
吾心隂伏而陽畜氣與血不運而為痞横乎
子之胸中者其累大矣擊而去之不湏臾而
除甚大之累和平之氣不能為也必将擊搏
震撓而後可夫人之和氣冲然而甚微治乎
其易危擊搏震撓之功未成而子之和氣嘗
已病矣由是觀之則子之痞凡一快者子之
和一傷矣不終月而快者五則子之和平之
氣不既索乎故膚不劳而汗股不歩而慄薾
然如不可終日也且将去子之痞而無害于
和乎子歸燕居三月而後予之薬可為也張
子歸燕居三月齋居而復請之醫曰子之氣
少完矣取薬而授之曰服之三月而疾少平
又三月而小康終年而復常且飲薬不得亟
進張子歸而行其説然其𥘉使人懣然遲之
盖三投其薬而三反之也然日不見其所攻
乆較則月異而時不同盖終歲而疾平張子
謁醫再拜而謝之坐而問其故醫曰是治國
之説也豈特醫之于疾哉子獨不見秦之治
民乎勅之以命捍而不聼令勤之以事放而
不畏法令不聼治之不變則秦之民嘗痞矣
商君見其痞也厲以刑法威以斬伐勁捍猛
鷙不貸毫髪痛剗而力鋤之于是秦之政如
建瓴流蕩四逹無敢或拒而秦之痞嘗一快
矣自孝公以至于二世凡幾痞而㡬快矣頑
者已圮強者已柔而秦之民無歡心矣故猛
政一快者歡心一已積快而不已而秦之四
肢枵然徒有其物而已民心日離而君孤立
于上故匹夫大呼不終日而百疾皆𧺫秦𣣔
運其手足肩膂而漠然不我應矣故秦之亡
者是好為快者之過也昔者先王之民其𥘉
亦嘗痞矣先王豈不知􁆦然擊去之之為速
也惟其有懼于終也故不敢求快于吾心優
柔而撫存之教以仁義導以禮楽隂觧其亂
而徐除其滯使其悠然自趨于平安而不自
知方其未也旁視而懣然者有之矣然月計
之歲察之則前歲之俗非今歲之俗也不擊
不搏無所忤逆是以日去其戾氣而不嬰其
歡心于是政成教逹安楽悠乆而無後患矣
是以三代之治皆更𢾗聖人歴𢾗百年而後
善乎董生之爱其親陳𧺫居飲食之莭導引
吐納之方以調其平居又考其方術試薬物
以防其疾痛務以強其身飬其夀而不知其
他嗚呼使誠身強而永年耶則雖樵漁以自
給飲水曲肱而枕之視天下所楽無以易之
矣反頋爵位車服飲食之奉果何物哉予讀
高堂延夀録既自傷致飬之不逮而嘉生之
能爱其親而其書可以助孝子慈孫之飬也
反復讀之不厭董生今有母八十餘耳目聪
明飲食動作如壮人余知生之方既試矣于
是為書其末
　　　書香山傳後
佛法自東漢明帝時始入中國而此傳天人
所稱荘王者以謂楚王則時未有佛所謂觀
世音者比丘之號無従而有與史載不合然
未可廢也予嘗讀宣律師傳其載天人語甚
多有一天人説周穆王時佛至中國與列子
所載西極化人之事略同不知子寓言耶抑
實事也佛自東漢明帝以来其書與教始大
行于震旦亦安知其不已嘗見神于中國乎
書之不見録于史册者有何限其偶遺此或
以為恠而不録不足恠也不然明帝夢金人
飛行于庭中當時何従知是為佛哉
　　　書錢宣靖遺事後
世言宣靖嘗遇善相人言其相可以學道當
昇舉而未能决遂與之見華山陳圗南陳一
見曰是無仙骨但急流中能勇退耳宣靖後
事定陵以高退冠朝廷圗南言信矣夫能勇
退于富貴急流去得道不逺矣世無神仙則
已有則必此流爲之
　　　書布衾銘後
司馬公之儉徳盖望其眉宇聞其語言而使
奢逸之意消不必考其服器而後知也公薨
于東府某徃哭之見覆尸以布衾上有銘焉
盖此銘也
　　　書唐吐蕃傳後
自漢已来其能制四夷使不爲中國患者莫
若唐然獨一區區之吐蕃能困之豈其制之
未得其術耶自太宗以来固已屡失其術而
其尤可笑者平凉之盟也匹夫􁄐刀而殺人
則必従容伺察待其不偹而後發執刀而呼
曰束爾手吾将殺汝則雖賁育不敢施于三
尺之童何則人固不可易也不然則必待狂
疾者也使之束手而束之告之殺而不避也
則亦必狂疾者吐蕃之于唐固非有深誠篤
信之可以不虞也方徳宗之時吾方疑之彼
曰必使多爾大臣而後盟惟杜希全李觀而
後可擇其地利則曰必黎木材而後可彼得
殺吾之大臣而刼二将以空泾原靈夏之偹
而擇險阻之地以為設伏之利此其必變之
迹特未曰吾将變耳彼乗吾疑而直行其謀
而求我成之其易我也甚矣而唐之将相大
臣晏然不之虞如接君子長者與之握手壇
上而不少偹此何以異于将殺之則告之束
手而偃然不拒而待死者哉彼渾瑊者忠有
餘而智不足者也古之善将者逺至于鄰國
之動静皆知之夫豈有他術哉測之以謀而
伺之以實爾夫縳其二将而不知三萬之卒
伏于肘腋而不覺也則安在其為智也嗚呼
平凉之盟所以大可嘆也彼為結賛之智何
足貴也是殺人而告之束手者之智也其為
智亦殆矣彼李晟之智不可與盟也是知人
殺之則避者之智也其可否之間亦明矣當
是時唐之臣如渾瑊馬燧者亦可謂善将矣
而猶如此况無二臣者哉
　　　書趙令峙字説後
蘇公既謫嶺外其所厚善者徃徃得罪徳麟
亦閒廢且十年其平生與公徃還之迹宜其
深微而諱之矣而徳麟不然寳藏其遺墨餘
藁無少棄舍此序其甲也余問其意徳麟慨
然曰此文章之傳者也不可使後人致恨于
我予曰此其先生所為篤行而剛信于為道
者歟
　　　記行色詩
冷於陂水淡於秋逺陌𥘉窮到渡頭頼是丹
青不能盡畫成應遣一生愁右行色詩故待
制司馬公所作也公諱池以某年中嘗監安
豐酒税實作此詩距今若干年其孫宏知縣
事刻此詩于石属予記之惟公以文學風莭
爲時名臣是生丞相温公以盛徳名世以直
道立朝名聞華夷功施社稷其完莭美行既
載在天下而著書立言皆足以師範来世盖
嘗評古今詩句著詩話一卷亦載此詩以其
甚工不敢以父子之嫌廢也梅聖俞以詩名
一時嘗言詩之工者寫難状之景如在目前
含不盡之意見于言外此詩有焉
　　　東坡書卷
蘇公謫居黄州時為奉議郎潘公書一卷偹
正書行草𢾗體余再官于黄首尾且三年嘗
假此書于奉議之子大臨以為書法庚辰孟
秋蒙㤙守魯将之官盡出所假潘氏諸書歸
之獨此一卷令男秬納之箧中余與邠老皆
蘇學士徒也舍潘歸張奚擇焉邠老懼後東
坡復徵此書疑于收視之不謹也使書此以
為據
　　　書東坡先生贈孫君剛説後
春秋傳曰使勇而無剛者嘗㓂而速去之夫
果敢不畏之謂勇無所屈撓之謂剛或謂申
棖為剛者夫子曰棖也慾焉得剛夫使不以
義屈于人而所邪𣣔以亂其中則其行已施
於事者為仁孰禦哉此剛者必仁之説也蘇
公行已可謂剛矣傲睨雄暴輕視憂患高視
千古氣盖一世當與孔北海並驅而猶稱孫
君之剛又言其救十二人之死為剛者必仁
之論則孫公可知矣其子思厲􁄐履文詞絶
人逺甚則来者未可量也余言其信
　　　題賈長卿讀高彦休續白楽天事
高彦休作唐闕史辨白楽天無因母墜井作
賞花新井詩賈子又従而續辨之張子曰二
子謂之爱白公則可矣未可謂知白公也古
之聖賢誰能無謗何獨楽天也哉有謂舜囚
堯而奪之位伊尹放太甲而王世未嘗有辨
舜與伊尹之非簒者也其心誠知其不然則
辨無自而萌於心是其為説無待而自然人
之飽者人誣之以飢未有自疑而辨其非飢
者人知舜與伊尹之非簒如自信其飽雖或
従而誣之而不在辨之之域矣故凡世之辨
己與辨人其言雖工而察其心之始萌盖其
於信嘗有所不足而後不能無言彼雖不能
無疑於其𥘉其考于理較于迹而後能消其
不信之心於是乎有辨故曰二子未可謂知
白公也嗚呼小人之害君子也亦多術矣謗
之于意外惑之于疑似世之君子傍視而不
平者𧺫而與之辨𧺫于知之所不足故縱言
極口而益召天下之多言多言繁興而是非
足以両行于世夫惟真知而冺言者而後謗
止夫世之真知君子者纔㡬人則小人之毁
賢敗善何時而止耶悲夫
　　　䟦吕居仁所藏秦少㳺投卷
余見少㳺投卷多矣黄楼賦哀鎛鐘文卷卷
有之豈其得意之文欤少㳺平生爲文不多
而一二精好可傳在嶺外亦時爲文臨殁自
爲挽詩一章殊可悲也此卷是投正献公者
今藏居仁䖏居仁好其文岀予覧之令人愴
恨大觀丁亥仲春張耒書
　　　䟦范坦所藏高閒蘇才翁帖
余治平末嘗見大學直講楊襃家藏唐高閒
上人二帖石本歐陽文忠公書其末以謂高
閒之書如此則韓叙乃實録矣後余官秘書
且十年凡秘府所藏與一時士大夫家所有
晉唐以来名書妙墨皆獲見之而高閒書絶
未嘗見豈閒自重其藝不妄為人書故後之
傳者少耶崇寕乙酉孟秋始見范伯履所藏
千文追想楊襃石本真出一手足知退之之
言不妄也
張右史文集卷第四十八
張右史文集卷苐四十九
　記
　　　漢世祖光武皇帝廟記
南頓令江君惇𥙿以書屬某曰吾邑有漢世
祖光武皇帝祠邑人奉祀甚謹而昔人所記
陋甚君為我𫐠焉将刻石以詔後世某舜之
不可謹按光武皇帝以哀帝建平元年生于
濟陽而皇考歛實為南頓令帝嘗從父于此
既得天下亦屡臨幸盖平生之所㳺處則邑
之有祠所従来乆矣豈獨水旱疾癘之請有
賜于民亦其功盛徳尊後世有不䏻忘者故
南頓之民世祠之惟謹盖無足怪漢自成哀
不君權㱕外家王莾卒盗而有之天下大亂
民心思漢惟世祖以匹夫𧺫田𤱔出入行陣
躬夷大難勇無堅敵智無遺策故䏻祀漢配
天光復旧物一時群雄芟夷略盡撫有方夏
覃及蛮貊声教所暨比隆武宣是冝暴鷙強
伉玩兵凟武視民如草芥而不講于治國之
事也而武功既成海内既定則抑功臣進文
吏投戈講藝息馬論道英偉之度屈扵礼楽
驍猛之氣束手儒學敦尚經術賔延儒雅開
廣學技修明典礼煥然一変旧漢之俗盖嘗
以謂吾理天下欲以柔道行之至于明章継
志承統纂修洪業典章文物粲然大偹故后
世言礼楽稽古稱東漢焉孝和已後漢徳不
兢破壊版蕩可謂極矣而㐲莭死義之士如
袁安楊震李固陳蕃之徒救于上符融郭泰
范滂許劭之徒助于下矜尚名莭以震激哀
弊蹈死而不悔至于献帝人主特號而已而
曺終不敢身自取之彼其心誠有所畏故也
盖礼楽之功風化之羙足以保國長世如此
皆世祖之遺烈也嗚呼自三代以来一人而
已建武十九年南廵進幸南頓縣舍置酒㑹
賜吏人復南頓田租一歳父老前叩頭言皇
考居此日乆陛下之寺舍毎来輒加厚恩碩
賜復十年帝曰天下重噐常恐不任日復一
日安敢逺期十歲吏人又言陛下實惜之何
言謙也帝大笑又増一歲中元元年又復南
頓繇役同之濟陽則帝之于是邦豈若他邑
漠然而已乎髙祖曰吾萬歲後䰟魄猶思沛
吾意光武于南頓亦云
　　　咸平縣丞廳酴醿記
咸平五年詔以陳留之通許鎮為咸平縣先
是章聖皇帝幸亳祠老子道通許築宫以待
幸既為縣即以宫為縣令治所主簿居中書
府而樞宻府為尉舎熈寕某年始置丞于是
迁縣尉于外而丞居焉丞居之堂庭有酴醿
問之邑之老人則為樞宻府時所種也既老
而益蕃延蔓庇覆占庭之大半其花特大于
其類邑之酴醿皆出其下盖其當時築室種
植以待天子之所休必有珎䴡可喜之物而
後敢陳是以独秀于一邑而莫䏻及也每思
唐自天寶以至于周厯歲𢾗百天下未嘗無
戦其治安僅足以小康而禍敗嘗至于大亂
自安史以来藩鎮四據而天下無寕國降及
其末分裂攘奪至五季而中原正朔之所加
僅止門閥之中惟我藝祖神宗受天休命神
武四逹馬首所向破㓕㩁伏于是斸百年之
蟠據合厯世之分裂𢾗百年間祻根亂源薅
剪堙塞大掃而無餘矣肆我章聖皇帝誕承
祖武以無忘大功寛賦薄征順天飬民四方
無虞休飬滋息如人之疾病蠱敗医者既已
擊逐鈎取其累年之蠧矣而後為之調利撫
飬安居羙食以使之豊腴而堅強也由是觀
之自開元以来至于章聖而天下之人始復
見大治之全國嗚呼亦可謂盛矣于是封太
山禅梁父祀后土祠老子徜徉四方以明示
得意聞之古者天子廵幸所至郡國必建原
廟所以廣孝恭示後世而况當太平之盛時
講一世之大礼八鵉之所經六龍之所駐可
以昭後世示子孫以為厯世之大訓成法者
冝何如㢤是冝一草木一瓦䃯皆當䕶守保
蔵無敢棄壊以無忘祖宗駿功成烈而使知
夫百餘年間地平天成飬生送死而無憾者
誰之力也酴醿之生當是時盖嘗沾雨露之
濡近日月之光與夫旄頭屬車皆為一時之
物矣可不爱㢤
　　　冰玉堂記
熈寕中余為臨淮主簿始得拜劉公道原扵
汴上是時道原方修資治通鑑而執政有素
髙其才者欲用以為屬道原義不屈遂與絶
復以親老求爲南康酒官故書未成而去余
既慕公之義而望其眉宇聴其論議其是非
與奪之際凛然可畏而服也士大夫皆曰刘
君之賢非獨其篤道篤立心剛博學洽聞之
所至是盖得父之風烈公之父諱渙字凝之
有詞學爲小官𢾗以事屈在勢者莭髙不䏻
客于世年五十餘爲頴上令即致仕㱕隐于
廬山築室種蔬而食之無求于物人皆師尊
焉于是既老矣公㱕廬山無㡬何得疾以元
豊元年九月卒公諱恕道原盖其字後十餘
年而當元祐元年余受詔校資治通鑑于秘
書省是時公同時修書之人徃徃而在道公
之事本末尤詳皆曰道原㢘介剛直其仕必
欲逹其道不以一毫挫于人者也方其激于
義而作雖足蹈坎井手攬虎兕視之若無見
雖古烈士或愧焉平居自負經濟大略而視
其為吏則嚴簿書束胥吏撫鰥寡繩豪􁑥纎
悉曲當皆可為後法其學自書契以来以至
扵今國家治亂君臣世系廣至于郡國山川
之名物詳至于歲月日時之後先問焉必知
攷焉必信有疑焉必决其言㴞㴞汨汩如道
其里閭族黨之事也其著書有疑年譜年畧
譜通鑑外紀十國紀年惟十國紀年先成世
傳之世以比遷固歆向公亦自以不愧而自
范曄以降不論也當時司馬君實歐陽文忠
號通史學貫穿古今亦自以不及而取正焉
凝之晚善飬性篤行老益壮年八十一後道
原𢾗年卒累官至屯田負外郎其終也未嘗
疾沐浴正冠而絶嗚呼亦異矣元符中余謪
官廬陵道原之子義仲主簿于徳安叙其大
父與父之事于予且曰頃眉山蘇子由嘗道
廬山拜我大父于床下出而歎曰凛乎非今
世之士也其卒為詞以哭曰凝之為父與道
原之為子㓗㢘不撓氷清而玉剛鄊人是其
言名吾大父故居之堂曰氷玉君為我實記
之余曰昔司馬談䏻推明孔子作春秋之意
欲為史未成以授其子迁而迁遂䏻網羅三
代放逸旧聞馳騁上下𢾗千嵗成一家之意
與六經並傳父子之于文學羙矣而風莭無
聞焉䟽廣受于漢宣帝有師傅恩而父子一
旦棄去視舎冨貴如棄塵垢骨肉之際風莭
同矣而文學無傳焉孰如君家父子文學風
莭輝焯並著名立于父而顯于子千載之逺
四海之廣而一家擅之嗟乎世固未嘗有也
始余應舉時與道原之弟格逰爱其學博而
論正是盖得其兄之餘而羲仲敏于學而健
于文屹然好名而立莭者也余知氷玉堂之
洒掃有継矣其爵里世系與其行事之詳則
既有誌之者矣故不復出因為詞以系之曰
我所思之人兮嗟可想而不可見意其人兮
俯青雲而下睨矚九日而不眩超然不知其
何之兮遺此空山之故居豈訪重華而陳義
兮父唱子和與仙聖乎為徒紓為雲霓兮注
為江湖偉為哲人兮我言在書超駕言而従
之兮指廬山乎休吾車耕山而食兮梁溪而
漁儼頓轡而不敢留兮恐其尚謂我汙也
　　　二宋二連君祠堂記
治國有善政不如在位有善人之化民速也
在位有善人不如其鄊有善人之化民易也
夫人之情所感動常在其所易接而親者若
夫政事者固民之所畏則其従之有不得已
之心焉其及物淺矣安陸之應山椘之窮邑
也然其民好文多學者其俗善良不争純静
易治其里之人為余言曰始吾邑之人未甚
知學之利也有宋氏兄弟者講學吾邑之法
興佛舎其後両人皆取髙苐有声名乆之並
為大官名尊益顯所以吾邑之人其鄙魯不
學自棄于夷者愧之其居法興時有連氏兄
弟者與二宋君㳺相好也其後亦登科両人
𧺫家仕不振然視所同舎生冨貴光顯可攀
為声勢而両人亦自力不少屈已以附之其
官終不顯故吾邑之人其不篤于㢘恥徼倖
貪利者愧之凢吾邑之俗好學而文純静有
恥者四君子之化也後五十年宋景文之孫
羲年令應山與連君之従子仲儒縁邑人之
意作祠堂于法典方丈之西嗚呼為吏于鄊
其有恩徳乆而民祠之者㡬人在位之人不
如其郷里之君子也二宋公之行事爵里書
于國史士大夫舉知之連君錫以尚書職方
貟外郎致仕好脩而自重諒直多聞之君子
也其仲諱庠字元禮為尚書都官郎中敏于
政事號良吏世稱王陽在位貢禹弹冠者為
故旧之美然嚴光所以為帝逃之不肯仕彼
獨何㢤連君不因宋君以顯名當世卒以湮
沒而不悔彼誠知所処與世俗所謂顯晦異
矣
　　　智軫禅師記
惟正法眼蔵流布震旦渉其道者如恒河沙
然根有利鈍知有深淺故號老宿宗匠者以
之教人未免或滯于一隅而惟雲門正真大
師文偃始以其道振于嶺表諸方大士無不
歛袵與奪可否莫有間言雲門之後至雪竇
重顯最盛于東南其嗣法門人衆矣而天衣
義懐號為偏得其道自天衣之殁其法嗣徃
徃出現一方四方禅學之所折中比丘載者
學于天衣既得其道而隐徳晦迹終始莫得
而考独泉南比丘智軫問道于載而得法焉
智軫少為儒卓犖有竒志忽悟世幻遂為佛
徒既悟道于載人亦頗聞之嘗徃椘州夀昌
漣水淳化然師之道孤峻而行介若其徒非
似之者莫䏻親焉某居憂山陽時嘗從師逰
其所以開警者至矣每勸師稍出其有以為
衆福而竊考其志盖篤于已而慮于外尊其
道而不妄以及人也其後㐮州守逐其部中
禅院主者請住持師曰此将有訟矣不可因
拒之而後果興獄逮捕甚衆而師独免来京
師閑居天清士大夫有欲請師說法者師言
佛化人各有分何待説為卒亦不可此豈載
之㣲意欤或議師以為佛之道主于利物而
師深閟其有不以及人豈佛意欤余曰不然
五膳玉食不入瓦缶四大海水不灌牛迹吾
何容心㢤虗無以受之則一毫不以及物道
當然也師以紹聖丙子十月二十八日夜右
脇示寂于天清朝請郎李延世者辦其終事
挈其骨葬于漣水淳化後若干年有盱眙楊
某者欲刻銘焉以余嘗從㳺而請銘請以此
銘之復説偈曰
雲門大開士後世継始祖具佛正知見建此
妙法幢師㓕度已乆正法訛変時雪竇及天
衣二大士出現挽佛日囘照嗣說雲門法裔
盖其曽玄天衣有逸嗣號曰比丘載独此具
妙法付之智軫師軫真似其師曰道本為已
視人不我契不施以一毫毋以天酥饌而投
之穢噐是将不䏻受為般若之累以是坐道
埸俄即自謝去或悲後無𫐠謂師道不顯稽
首窣堵坡師所在不㓕
　　　陵川縣山水記
陵川河東之窮邑也其民盖有唐晋之餘風
儉朴而㪟本而澤潞在唐為雄鎮以精兵聞
天下故其民好武為徤閗夫以儉朴好武之
民則其于山水竒勝之觀冝其忽而不治委
棄而不惜也今縣令張侯以暇日與其僚逰
于縣西南所謂四梁拒者見其風景稍異披
榛而得二泉焉其一出石下激石而声琅然
張君名之曰漱玉其一出大石下而石状若
龜因名之曰龜泉㑹二水而注之石螭之口
以下逹于大池搆亭于泉側名曰爽氣亭後
為石磴磴窮為小亭名之曰白雲軒而其喬
林秀木水石竒䴡之状皆恱可人意而不可
以言盡也孔子曰仁者楽山智者楽水夫盡
仁之成名必若堯舜而語智之正必若禹然
世之好山水者豈皆具聖人之成徳㢤予以
謂凢安静可乆淳厚而不変者皆仁之類也
臨事而不滯遇物而不惑者皆智之類也張
君從予㳺其行已操術其爲仁智之類有餘
矣而又好學而甚文予意其爲政滋乆政事
日信于民以其簿書之簡日徜徉于山水之
間仰喬木而俯清泉資之以烟雲魚鳥之䴡
把酒賦詩與夫雜見于文字言語者将超然
出塵㧞俗而恨未之見也
　　　鴻軒記
鴻軒者文潜讀書舎也客有言曰吾聞之時
其徃来以避寒暑之害而髙飛逺舉䏻使弋
人無慕者鴻也今子以戇暗不見事㡬得譴
辱于聖世蒙垢忍恥于泥塗苟升斗以自飬
而欲自比于鴻不亦愧乎張子曰子之言是
也然予居此以已夘之秋其迁也庚辰之春
與夫嗸嗸陂澤中獵食以活秋至而春去者
得無類乎客曰唯
　　　臨淮縣主簿􁨃題名記
四方之舟車其之乎東南者十九出于泗而
臨淮者又㩀汴凢徃来扵泗者必之焉淮南
之衝以重法禁盗賊者三郡而泗之臨淮宿
之虹地大而多薮澤与豊沛接其民驍悍而
慓輕于三郡之盗居多焉其豊年無事則㓂
盗為之少息而其悖戻之氣發于囂訟争閗
欺妄詭詐而不畏法故臨淮為泗之劇而吏
于泗者于臨淮為最劳自之来未几而得安
坐以治事與夫寮属之徃来而閒以休于家
者才十一凢飲食之安朋友之歡疾病之飬
率無有予亦幸未至于衰老病憊意猶足以
及之而今年之秋困于疾癘者𢾗矣吾聞之
君子之道使内不傷已外不傷物可也不當
事物之責而求尸天下之至劳則傷已必求
甚安至楽之地而不䏻少行所不欲則傷義
是二者皆過矣擇乎中而無傷者君子之道
也既求其凢主簿于此者名氏日月著之而
又告之如此
　　　思淮亭記
淮之源發于桐柏其初甚微或積或行洋洋
而東旁㑹支合滂沛淫溢連頴合蔡一流而
下㑹于夀春其流浩然于是蛟龍之所蔵風
雨之所興包山界野而負千古之舟又東行
𢾗百里而汴泗合焉水益壮其所負益重而
㳺者益謹旁沾逺溉豊田沃野物頼其利而
萦抱城郭间以山麓洄洑清泚長魚羙蟹茭
蒲葭葦之利沾及数百里而南商越賈髙帆
巨櫓群行旅集居民旅肆烹魚釃酒聮絡于
両隅自泗而東與潮通而还扵海余淮南人
也自㓜至壮習于淮而楽之凢風平日霽四
時之変与夫蛟龍風雨之怪無所不厯而今
也得官于洛陽之夀安而官居福昌凢風俗
之所冝食飲之所嗜与淮之南異矣官居之
西有泉幽幽出于北阜㵸而注之有声淙然
聚為小潭其上有亭環以修竹吾㳺而楽之
漱濯汲引無一日不在其上而時時慨然南
望思淮而莫見之也于是易亭之故名曰思
淮焉夫士雖恥懐其故居而君子之于故國
也豈漠然若胡越之人㢤故孔子之去魯也
遅遲吾行也曰去父母國之道也君子不敢
楽其所私而無志于天下故自其壮也則出
身委貭奔走從事于四方以求行其學至安
其旧而楽其習豈与人異情㦲特与夫懐土
而不迁異耳夫棄故而不念流寓而忘反則
必薄于仁者也予既不敢爱其所処出而仕
矣然少之所居処耳目之所習狎豈䏻使予
漠然無感于中㢤且夫懐居而不迁流寓而
忘返者均有罪矣然與其輕棄其旧也則累
于所習者不猶厚欤
　　　伐木記
人與物各以其氣相勝而後䏻全天氣也者
假其所託而後有者也夫長江大河積水之
淵俯視者然莫知其深長波巨派出没奔突
近窺而神寒逺視而目竦此則蛟龍虬蜃魚
黿之所記以禦物之害已者而全其生者也
髙山大麓緜亘􁐷屈翳以林薄捍以木石萦
溪絡澗懸壁千仭使人望而不敢近近則畏
而走此則虎豺㷱羆之所託以御物之害已
者而自全其生者也使乕豺窺魚龍之淵蛟
黿視㷱羆之薮則惶怖疾走而求去之矣何
則物各以其所託者見其氣氣勝則非其類
者避之矣今夫叢祠墟墓之間入者慘然而
心不寕目不敢肆視足不敢肆㳺其背肅肅
如畏是何也叢祠墟墓鬼神之所託而人之
氣不勝故也夫惟氣勝者全故氣不勝者受
其病故虎兕蛟鼉易其所処則其心悲沮而
無聊者病之所從入也余官福昌福昌古邑
之廢者也官舎依山為地十餘𤱔其竹与木
居十六地曠人寡草木茂遂其大者皆百餘
年根幹蔽覆若幄若屋交罷籠絡萦以蔦蔓
九日将旦夕将晦鳥鳴獸號声音百千終日
閴然不聞人声夫環為城通為衢限為域立
為屋室闢為塲圃夷易洞逹内外相應面陽
而背隂附燥而瞰濕間以草木表以臺觀人
之所託也惟其所託者若是故禽獸不敢蔵
蛇􁢺無所蟠居之而安㳺之而楽而人之氣
乃䏻勝其異已者是故無疾患無驚惕夀考
安楽逺去疾癘而今吾之所居草木居大半
矣其堅頑碩老無以異于薮澤此則鳥獸之
所慿而蛇虺狐貉之所楽而人之所居乃其
棄餘則凢使吾四鄰之外晨夜而不敢出其
心矜矜若畏敵國一夕𢾗㒷寝而不夢是豈
非蛇虺狐貉之氣勝而人之所託者弱耶于
是聚吏徒集斧斤一百之役十夫不三日而
盡伐之剖根窮本芟伐剪剔大者備梁柱小
者中掾􁄡弱者𥙷籓籬悪者徔薪蒸洒掃墾
除平地乃見隂陽䟽通表裏洞然屋室堦闥
如湧而出于是鳥獸之声狐貉之迹不復至
矣朝㳺而足不忌夜処而心不惕吾知人之
氣勝矣夫氣也者𧺫乎其所類發乎其所託
莫知其然而然者也何則物以類處者未嘗
自見其氣也所託者無情不能與物為使也
至其相待而後成相感而後發自外而視之
隐然不可無也大荒之瀕行者返顧乆廢之
室寝者𢾗驚推之而無故窮之而無物故物
之未始有形而不可慢者其氣也欤
　　　雙槐堂記
古之君子其将責人以有功也必使之楽其
職安其居以其優㳺喜楽之心而就吾事夫
豈徒苟恱之㢤凢人之情其将有為也其心
楽而爲之則致精而不苟雖殚力費心而不
自知故所爲者有成而無難古之御吏也爲
法不苛其勤惰踈宻随其人之所欲而吾独
要其成是古之循吏皆䏻有所建立夫望人
以功而使其情愁沮不楽求舎去之不暇誰
肯以其怨沮不平之心而副我之所欲㢤頃
時予見監司病郡縣之政不立扼腕盛怒曰
是惟飲食燕楽居処㳺觀之好吾日夜以法
督責之使無得有一于此一歲之日𢾗計晷
刻吾從而課率之使無得有頃刻之間以約
束為不足而継以辱罵辱罵為不足而継以
訊詁方是時吏𧺫不待晨臥不及暖廢飲食
冐疾病屋室敗漏不敢修完噐用弊乏不敢
改作其勤苦如是犹不足以當其意冝其郡
縣之政無所不舉小大得職而民物安堵矣
然吏益姦民益劳文書具于有司而事实不
立吏足以免其身之責而民不知徳相為欺
紿以善一時而監司卒亦不得而察也豈非
其所為者無至誠喜楽之心出于畏罪不獲
已苟以充職故耶其事功之㓕裂如此理固
然也酸枣令王君治邑有䏻名以其餘力作
燕居之堂洒掃完㓗足以燕賔客閲圖書庭
有㕠槐因以為名夫王君豈以為苟劳而無
益不若暇佚而有功将安其居楽其身以其
獄訟簿書之間與賢士大夫弹琴飲酒歡欣
相楽舒心而飬神使其中𥙿然然後觀物圖
其致用于文法尋尺之外以追古循良君子
之風以大変俗吏之弊而為之㢤夫古之善
為政者不佚而常安不劳而善成吾知王君
其有得于此矣
張右史文集卷苐四十九
張右史文集卷第五十
　記　傳(附)
　　　景徳寺西禅院慈氏殿記
過去有佛號大通智勝佛十方𣑽天十六王
子羅列上下請轉法輪而曰佛知時未至受
請嘿然坐及時至也乃三轉十二行法輪如
釁雲普雨一切夫具福慧至于佛而演法利
衆猶湏候時者雖聖人不能違而况其餘哉
景徳寺西禅院有慈氏菩薩聖像至和中院
僧法肇自錢塘内之而居院之傍舍如是凡
歴五住持僧而未有以易也比丘詮嗣院事
乃歎曰此我之責也佛以象法道利群品使
濁刼悪世猶獲見佛𬗋金光身其奉事當加
謹其為役當加勤而吾慈氏像乃藏之漏屋
不大振顯天龍鬼神其謂我何元符元年發
憤出都遍一切以願力故諸受化者歡喜施
與金帛無量乃創為正殿其命工以二年之
春粤五月而殿成慈氏居中菩薩列侍程程
妙好荘嚴之具以為供飬青蓮下觀悲慜四
衆白毫旁耀如現大千都城士女凡瞻禮者
如升兜率㳺内院聞海潮音受勝妙樂詮容
属予記其事余曰前五比丘豈無一人嘗作
是念欲集是事者乎而殿成于子何也佛子
當㫁一切法有時譬如草木敷榮于春夏黄
落于秋冬過去未来不可得及時既至則我
雖不為而彼自成子當其時故財不劳而足
役不乆而就如償所負取而不怨時哉時哉
當知佛子成是功徳是大福本是大善根盡
未来世無有窮盡雖然佛身充滿一切聲色
是行邪道向上一路向慈氏未生時參取
　　　記異
元豐己丑六月余故人子假承務郎楊克勤
自合肥赴京師過咸平爲予言道出亳州太
清宫下太清之人爲楊言有道人方士者貧
寠而意氣甚揚携藥爐燒藥老子殿下大言
自尊指老君像曰吾老君師也衆聚觀湏臾
有火自其爐出然其衣即㷔發滿身其人驚
走左右以水沃之不㓕狂走庭中火所經地
物不然獨燒其身湏臾北面老子像若首伏
者已而斃視其身灼爛矣楊問之太清宫人
與騐尸官不異嗚呼其亦異矣狂士之以僣
誕自尊者其情豈有他哉欲驚愚夫癡氓以
自售其薬為一金之利而已世之狂者欲自
售其學以誑昧者之耳目而冐其利㓕棄訓
典毁訾先儒操臆見私智而以聖人自期者
與太清之狂士何以異哉得無有怒目切齒
者乎夫學不死飬氣煉形者皆宗老子狂士
之術出于老子者也因其師以有知乃掩其
所得而求售焉叛其本甚矣世之欲自大而
忘其本者可以鍳諸此
　　　兾州學記
朝廷以學校道藝教天下之士亦已乆矣而
其興衰亦擊其守長之能否慶暦中始詔郡
縣立學而信都乃即孔子廟而為之僅以塞
詔其後爲守者欲興之𢾗矣皆不果成元祐
某年河中劉侯守兾始大作學舍師之受經
有堂而諸生肄業有室凡學之百湏皆其精
壮完好可以傳乆逺又爲之買良田治市舍
籍其所入以飬士而士之来學者日有餼學
之有司者月有給其秀民良才従其先生長
者皆徃㳺焉四方之士聞而来者日至劉侯
喜其有成而使其属李公輔請文于譙郡張
耒以記之爲之言曰嗟乎政事之緩急如人
之於飲食不可強也強使急者緩如止飢者
之食強使緩者急如持食以進飽二者無恠
其不可也余嘗恠今之士大夫皆能責守令
不如古者興學校隆師儒讀書行禮其中而
為守令者雖責之不受亦不害其為政論守
令之能否與夫人民之利病亦絶不在此何
也三代之時天子諸侯之有學其朝夕政事
之所係不啻如今省寺之要且急也自出師
受成献馘皆必由之則一士之不率教至勤
天子公卿而親臨焉盖無足恠當此之時雖
欲緩而不治亦不可得先王之俗既亾更𢾗
千歲風俗禮楽既已大異矣而朝廷郡縣之
政視學校無毫髪相及而乃日夜責之以不
如古夫我則無用而強授之此何爲者也且
不恠夫冠者之不爲章甫騎者之不爲駟馬
而獨恠學校之不如三王不亦異哉夫求三
王之治不立學是廢食于飢而必責學校于
今日猶強食于飽必不行矣由是言之學之
興廢其本末逺矣吏未有責也夫未可以責
吏則劉侯之為此殆苟然欤盖昔者子貢欲
去告朔之餼羊子曰爾爱其羊我爱其禮夫
不告朔而去羊未害也然使後世不知有告
朔者自去羊始以今之政為無事于學而為
不可也因我之無用而毁古人之所急安知
来者之不有作乎此劉侯之所不忍也侯之
意亦深矣
　　　司馬温公祠堂記
元祐元年九月甲子丞相司馬公薨朝廷議
所以追崇之于是進爵為公而國于温惟司
馬氏系出晉安平獻王孚而献王河内温人
也故推本其故家而封之五年奉議郎王仲
孺為温令告其邑人曰惟司馬公道徳功烈
著于朝廷施及生民者自匹夫匹婦與夫荒
外戎狄悍夫姦民心革誠服左右両宫格于
太平是其功徳宜配社稷天下祀之而温者
國也顧不能祠而可乎于是度地作堂畫公
像而禮祠焉告于譙郡張耒使記之耒為之
言曰盛徳之不作于世乆矣古之所謂盛徳
者不施而民服無事而民信未嘗動顔色見
詞氣而天下従之若子弟之慕父兄故其為
功也不劳而物莫之能禦三代之亾聖賢不
作而士之能有所立于世者亦多矣然皆費
心殚力招天下而従之以其智勝之後能有
成是何也徳不足而取辦于其才故也故其
所建立劳苦而淺陋夫豈不欲為盛徳之事
哉盖其所積者有不足故也子産君子也猶
曰惟有徳者能以寛服民其次莫如猛夫子
産豈欲爲猛哉以謂徳之効實難懼夫好高
之難成也是以甘心于其次以求夫無失嗚
呼徳者子産之所難而况其下者乎故自秦
漢而後更千有餘歲而盛徳之士不作盖無
足恠惟司馬公事君而君敬之未嘗求民而
民與之非其類者有不合而無不信受其罰
者有不悦而無敢謗其自洛入覲也郡邑田
里至于京師觀者千萬環聚嗟嘆至于泣下
嗟乎此可以言語術智得之哉故其相天下
也因物之所利而與之因人之所厭而更之
従容指麾内外響應而天下無事矣盖自秦
漢以来至公而盛徳之效始見于世可謂盛
矣嗚呼當大事䖏大疑勇者招敵智者招謀
惟有徳而後萬物服則夫二聖之所以用公
其可知也夫某辱㳺公之門而喜王君之好
徳使以其說書于堂而刻之
　　　真陽縣素絲堂記
慶暦中𧺫居錢公守真陽名其燕寝曰素絲
堂耒紹聖𥘉忝守是郡此堂具存而四年謪
齊安道蔡之真陽真陽宰錢君𧺫居之孫也
授館于縣舍其西有堂宏敞而高潔寒暑之
居咸宜而錢君名之曰素絲而属予記之惟
錢氏有大功事于吴為宋忠臣著于令甲而
子孫仕于朝以才徳為名臣者相繼號為天
下甲族觀錢君所以名堂之意則其潔已守
公之意有自来矣錢君治真陽不劳而庻務
舉與客終日清言于堂上視其䂓畫継其祖
無難也𧺫居諱彦逺吴越忠懿王之孫閠月
二十五日
　　　萬夀縣學記
萬夀令皇甫君治縣有餘力吏之常職無不
學矣而嘗慨然曰是未足以為改也令吾民
小之為闘䦧大之為盗賊鞭笞戮死相繼于
有司而不知耻意者未嘗教之欤教之道必
先治學校誘其民才秀民而勸飬之使之業
成出仕受禄于朝而後田里閭井之人風動
慕悦而興于善盖漢文翁之治蜀唐常袁之
治閩皆用此道然蜀閩皆去中厚𢾗千里其
民雜乎蠻夷猶且教之有成而况吾邑之在
淮頴間去王都纔𢾗百里其民儉樸而倡優
拙静慎而獄訟稀若是而不教令之罪也縣
故有孔子祠前令嘗増為學舍而不果成廢
且二十年矣君于是相地賦工興役四旬而
學成自孔子之堂與夫門廡齋序凡學之百
湏皆具而邑之士買田十有二頃以獻君又
闢學之四隅得地六十𤱔植雜果千本凡此
十二頃六十𤱔之地取其毛足以給飬士而
又爲之延師儒以教之而邑之子弟来學者
日加多余守頴時則聞君之興學辛巳之冬
予移官臨汝道邑中君館我于新學而属予
記之予謂之曰今州縣之吏取辦目前責以
教民則不受而上之人亦不復責之者而君
乃引以自任如此古循吏之用心也雖然為
政易教民難教民者始于至誠終于不􁑴二
者皆本于治吾心一不至則不能以有成盖
未易也君勉之哉
　　　太寕寺僧堂記
圎明岳師住淮隂之太寕寺其始至也墙屋
圮毁佛事不嚴歲乃大饑寺田之入不足以
給其衆圎明日夜尅苦菲薄率其徒為劳辱
事完𥙷葺治雖寒暑不休寺乃僅完余去太
寕五年而再至入門視左右前後脱然疑非
昔者視聼歩履明潔安稳盖易舊而新者十
五六矣余劳圎明曰小邑民貧能相勸而成
此未易也圎明曰自容而已未足道也佛之
道先物而後已苦身而安人吾之僧堂􁃠陋
弊悪不足以延四方之學者吾将易為重堂
使容百人飲食寝䖏于前讀誦燕息于後而
吾之居此可以無愧矣明年春堂成其周廣
䴡好皆如其言而命余為之記曰天下之物
各以其功而居其享未有無故而安受天下
之飬者不幸而冐得之則譏罵詬辱其或傾
害篡取必奪之而後已若佛者世固未嘗見
獨以其書東越幾千萬里而来中國未嘗期
人之尊敬奉事而自一邑一國望其宫室棟
宇傑大壮䴡者必佛與其徒之所居富人大
家爱啬蓄藏至不以分骨肉而擇取精好交
手而献之佛其心惟恐其不我享也人之所
畏爱莫若賞罸人君持玉帛爵賞刀鋸鈇鉞
率其下従所欲有偃然不肯為用者世之營
治塔廟佛像者其不能為也無強之者其能
為也豈遽有利哉而其動力者不啻如爱父
母畏宫府殚智畢力不以一毫自欺至其有
成公上之力或有不能及夫君子之于簞食
豆羹其得不得皆以為有命彼獨安享天下
之奉如此國君不以為僣天下莫之敢議謂
之無故而得世豈容有此理哉嗚呼世之學
佛者無有一毫之累以劳其心飢而人與之
食居而人與之舎人任其飢寒之憂而已享
其學道之利者無乃人以其望佛者望之耶
嗚呼使誠得佛之道則吾将以所以事佛者
事之知其不足如将冐而䖏也則資物之一
毛亦将償之彼佛者果無故而得之盖亦視
其所享而占其功觀其所取而知其與是其
默相天下隂利萬物之功宜亦不可計矣而
惑者嘗欲憤詆而勝之不亦過乎彼屡詆而
不勝者其必有可恃也
　　　任青傳
任青夀春人少無頼為盗以智𢾗雄其黨有
聲群盗中然青為盗不多殺害為濟所欲不
多求稍有以賢其類矣里僧有善驢其值𢾗
萬錢僧爱之所以圉偹之甚固盗𢾗取之不
得于是里少年聚𢾗萬錢邀青曰子能得驢
則請以錢為君夀不能得君妄得名也青笑
謝少年辭不能少年固強之青曰具飲夜半
吾乗驢来詣君矣雖然願以是為戲卒事請
以驢還僧少年曰諾夜半青懐刀超其垣入
僧繫驢房外鎻驢前足無可觧理青即觧刀
微刺驢足間見血以刀擊地跑者乆之僧聞
使童疾走燭視驢青疾𧺫匿童即語鎻齧驢
足流血矣僧即取鑰命童觧鎻童去寝熟青
即牽驢自其門出疾驅而至少年所一座大
驚明日乃使謝僧還驢曰吾以為戲願勿罪
也其多智類率如此後稍聚黨罪過𢾗發吏
捕逐不得聞朝廷詔使招出之青即自詣夀
春詔以𥙷卒太守使捕部中盗徃輙得境為
無盗以劳稍遷䓁後𢾗得尤賊詔受官至右
侍禁元豐三年河南伊陽賊張晏聚黨抄掠
傷吏士朝廷選青為伊陽廵檢五年盗刼伊
陽之小水青追盗至福昌余因見之青長六
尺餘慷慨敢勇持刀入山獨行二百餘里以
一旹徃返然貌恂恂謙恭事士大夫甚謹惟
恐不當其意居官小心畏法㢘潔御下有㤙
其語㭪盗甚有方畧云先是朝廷興師取靈
州陕西轉運使李察當領徒従大将高遵𥙿
軍出塞察與青有舊㤙奏辟青従行遵𥙿軍
疾驅入塞察𢾗危窘矣青夜守察則𬒳甲守
其寝撫左右得其歡心察卒頼以全者青之
力也張子曰青始強暴爲盗賊後乃折莭士
大夫或媿焉其始盖無有教之者故也夫中
道爲善猶不失爲士况終始于善者哉然青
才有過人者彼雖爲盗固有以自異也
　　　竹夫人傳
夫人竹氏其族本出于渭上徃徃散居南山
中後見㓕于匠氏武帝時因縁得食上林中
以高莭聞元狩中上避暑甘泉宫自衛皇后
已下後宫美人千餘人従上謂皇后䓁曰吾
非不爱若䓁顧無以益我吾思得踈通而善
良有莭而不隐者親焉于是皇后䓁謝曰妾
得與陛下親沾渥多矣而不能有以風陛下
罪萬死于是共薦竹氏上使将作大匠銛拜
竹氏職為夫人既進見夫人衣緑衣黄中单
上笑曰所謂緑衣黄裏者𥘉夫人家乆見㓕
上曰爾㓕亾之餘也夫人謝曰妾之㓕亦大
矣然夫人未嘗自屈體就帝帝毎左右擁持
之上有所感時召幸後宫寵姬而夫人常在
側若無見焉而諸幸姬䓁皆相謂曰是所謂
善良者安能間吾寵由是莫有妬之者是時
上方郊五畤祠太一以致神仙率常齋戒自
祓除而每召夫人有所㳺幸諸将軍幸臣䓁
更為帝携抱夫人以従帝亦不疑也上幸汾
隂祠后土濟汾水飲群臣作秋風詞歸未央
坐温室夫人自此寵少衰上謂夫人曰而苐
歸善自安明年夏吾召卿矣明年夏果復召
夫人夫人見上中不能無小妬由是罷之而
遣将作大匠選于它竹氏使加職焉夫人居
後宫至孝成皇帝時猶無恙是時班媫妤失
寵作紈扇詩見怨夫人讀之曰吾與若類也
然爾猶得居箧笥乎至王莾敗漢軍焚未央
夫人猶自力出然遂焚

張右史文集卷第五十
張右史文集卷第五十一
　序
　　　送秦少章赴臨安簿序
詩不云乎蒹葭蒼蒼白露為霜夫物不受變
則才不成人不渉難則智不明季秋之月天
地始肅寒氣欲至方是時天地之間凡植物
岀于春夏雨露之餘華澤充溢支莭美茂及
繁霜夜零旦𧺫而視之如戦敗之軍􁂼旗棄
鼓褁瘡而馳吏士無人色豈特如是而已于
是天地閉塞而成冬則摧敗拉毁之者過半
其爲變亦酷矣然自是弱者堅虚者實津者
燥皆歛藏其英華于腹心而各效其成深山
之木上撓青雲下庇千人者莫不病焉况所
謂蒹葭者乎然匠石􁄐斧以㳺于林一舉而
盡之以充棟梁桶杙輪輿輹輻巨細強弱無
一不勝其任者此之謂損之而益敗之而成
虐之而楽者是也吾黨有秦少章者自余爲
太學官時以其文章示余愀然告我曰惟家
貧奉命于大人而勉為科舉之文也異時率
其意為詩章古文徃徃清䴡竒偉工于舉業
百倍元祐六年及第調臨安主簿舉子中第
可少楽矣而秦子每見余輙不楽余問其故
秦子曰余世之介士也性所不楽不能為言
所不合不能交飲食𧺫居動静百為不能勉
以隨人今一為吏皆失已而惟物之應少自
偃蹇禍悔隨至異時一身資飬于父母今則
婦子仰食于我欲不為吏亦不可得自今以
徃如沐􁇀而求觧矣余觧之曰子之前日春
夏之草木也今日之病子者蒹葭之霜也凡
人性惟安之求夫安者天下之大患也遷之
為貴重耳不十九年于外則歸不能覇子胥
不奔則不能入郢二子者方其覊窮憂患之
時隂益其所短而進其所不能者非如學于
口耳者之淺淺也自今吾子思前之所為其
可悔者衆矣其所知益加多矣及身而安之
則行于天下無可惮者矣能推食與人者嘗
飢者也賜之車馬而辭者不畏徒歩者也苟
畏飢而悪歩則将有苟得之心為害不既多
乎故隕霜不殺者物之災也逸楽終身者非
人之福也
　　　送李端叔赴定州序
某為児童従先人于山陽學宫始見端叔為
諸生某雖未有知意已相親後幾二十年端
叔罷官四明道楚某又獲見某時已孤端叔
弔我悲懐如骨肉後凡再遇于京師今其再
也然端叔每别𢾗年一見其議論益竒名譽
益高今朝廷士大夫相與稱説天下士屈指
不一二必曰吾端叔也元祐八年蘇先生守
定武士願従行者半朝廷然皆不敢有請于
先生而蘇先生一日言于朝請以端叔佐幕
府蘇先生之位未能退進天下士故用子如
此然其意可知也某蘇公門人之下列也其
親慕端叔不足怪庚午某卧病城南門無犬
雞晝卧情愔端叔嘗夜過我以燭視我面目
見疾有間喜動詞色訪覓醫薬以至無恙我
之道藝無取名譽不振端叔獨拳拳于此何
也然端叔與予外家通譜于我舅行也豈其
出乎此非耶八年十月過我告以将北求予
言為贈行余在交㳺中己號為多言其敢有
爱于子為今中國患者西北二虜也狙伺我
乆矣西小而輕故為變易北大而重故為變
遲小者疥癬大者􁨌疽也自北方罷兵中國
直信而不問君臣不以掛于口而慮于心者
𢾗十年矣吾知其故誠知驕虜之不能輕棄
吾之重幣也有司如故事歲時發幣車馬出
門而北顧無事矣凡為是説者謂非虜情則
不可然人度量相逺未可以十百計也世固
有得一金而喜者何必金帛𢾗十萬亦有得
國于人而不厭者𢾗十萬金帛未足頼也徃
趙元昊未反時中國不為偹禦猶今日之信
北也一旦不遜中國震動視其治軍立國驕
逆悍鷙豈特河隴間一羌酋也吾安能復以
覊縻其父祖者制畜之哉且雄傑之才未嘗
絶于世不在中國必在夷狄高皇帝以氣吞
中原之雄而冐頓張于匃奴高帝終無以困
之魏㓕蜀晉㓕呉大敵已盡而符石騖于國
中祖宗芟夷僣亂天下聼順無復偃蹇而乆
之元昊叛于羌自是以来又𢾗十年矣某聞
今北邊要郡有城隍不修噐械苦悪屯戍单
寡然跬歩強敵而人不懼者誠信之也梟鴟
不鳴要非祥豺狼不噬要非仁也見其不鳴
謂之孔鸞見其不噬待以犬馬吁亦過矣定
武虜衝也其容有悔乎某頃在洛陽與劉幾
者語邊事幾老将也謂余曰比見詔書禁邊
吏夜飲此曺一旦有急将使輸其肝腦而平
日禁其爲楽爲今役者不亦難乎夫惟牛釃
酒豐犒而休飬之非欲以醉飽爲徳所以増
士氣也某聞定武異時従軍吏士豐楽豪盛
而今燕豆𬞞悪終日受享腹猶􁅤然官吏貧
窶有愁苦無聊之心且朝廷既委所當費而
不爱矣将軍将重兵臨方面天子属以何事
而與持籌小吏日夜計口腹之贏此何為者
也真能遂不費一錢纔得幾何哉子従辟以
佐帥軍事與有責矣挟端叔之學問詞章而
従蘇先生如决大川而放之海是則余無以
賛子矣
　　　送呉怡序
吾友吴熈老好學楽善敏于為吏不苟于其
職嘗主簿于蘄之羅田部使者才之使尉黄
崗余舊與之相聞而来黄崗也余方坐事屏
居而熈老獨喜従予㳺余謂之曰予棄人也
又負罪于有司子與罪人㳺且累君熈老不
謂然尤喜予翰墨言語得之輙寳藏予年老
多病學問日衰落文字尤荒梗熈老所求十
不能荅一二而熈老意益勤不􁑴夫人之好
悪之不可觧如此居黄崗無𢾗月又遷蘄水
丞将去黄求予言贈其行予為之不能無言
曰子盍観于貨乎所􁄐者愈竒則藏之也愈
深知之者愈寡然一旦而得所售則萬金之
值有不教而楽輸之者方其未售也閉肆而
䖏終日寂然其隣里莫知也而持盤賣餅児
日一自􁄐盤而出自譽其貨呶呶也十人之
聚則徃即之自旦至夜勞力如此得百錢之
值之外則偃然有過望之喜矣夫所􁄐者不
厚則自䖏也薄夫自䖏也薄則亦無所不至
矣其理然也君子進徳修業夙夜強學其所
􁄐者豈萬金之貨也哉吾碩熈老好學愈勤
楽善愈富為吏而有賜于民多積而深藏之
自爱而重出之則将名譽充于四海出入𬗋
闥訏謨黄閣也可跂而俟也敢以是為遺行
之言
　　　曹昧字昭父序
大梁曹昧涕泣告予曰我不幸蚤孤既長而
族人言爾先人名爾昧字爾曰昭父余實用
之而未能言其説子盍為我申言之乎余曰
昧之必昭譬之夜必有旦晦必有明也莫或
使之而理未嘗不然其在人則善悪是已爲
善于家而受爵于朝車服以旌之名號以表
之爲不善于幽而刀鋸斧鉞従之其始也人
莫或知之而其著也莫之能掩詩云潜雖伏
矣亦孔之昭子先人之訓子至矣余雖欲言
之何以復加子敬之哉
　　　楊克一圗書序
甥楊克一夢人授圗書凡三十有一體大抵
皆其姓名字變易迭出頗竒惟古人有言夢
者想也形神所不接而夢者因也夫因者想
之變其𥘉皆有兆于予心遷流失本其逺也
已甚故謂之因然其𥘉皆想也而世不能明
其故以所因者為非想而得夫使如至人之
無想欤則無夢矣豈有有夢而非想者哉予
見爾之好圗書幾癖矣心思手畫惟怪之為
求則其夢授於異人何足怪哉好射者夢良
弓好楽者夢竒聲何則志固在是也爾心謂
是三十一圗皆非平日之所思則正昔人之
所謂囙者也精神遷流何怪不有古人或以
謂考吉凶明将来三十一圗曷足怪也哉爾
以是思之将復有得矣圗書之名予不知所
𧺫盖古所謂璽用以為信者克一既好之其
父𥙷之爱之尤篤能悉取古今印法盡録其
變謂之圗書譜自秦漢以来變制異状皆能
言其故為人篆印璽多傳其工有自逺求之
者𢾗為予言予不省之獨爱其用心不侈致
精于小事末務故併録焉
　　　祕丞章蒙明發集序
古之論人者考其人不計其功固有其才可
以為而不逹不及施與既施而中奪者何可
勝𢾗而中才常人乗時以功名顯者世嘗有
之孟子曰若夫成功則天也夫成敗係天者
其未可以賢不肖必也司馬子長論李将軍
為将其言哀痛反覆深悲其無功以謂百姓
知不知皆為垂涕至論霍去病無他美獨曰
常有天幸不至乏絶夫子長不少假借于屡
勝之去病而獨拳拳于老死之李廣何哉彼
惟深痛夫庸人冐時以取名而豪傑之士制
于命而不得少就其志故其與奪之際如此
嗟夫豈獨人事哉凡物亦然夫夏生殖而叢
棘能有所庇疾風烈寒大木百圍僵而死秋
水時至溝畎有一溉之功而歲旱淵竭江河
不足活魚鱉物固繫其所遭者哉今年春予
遇友人㑹稽章邦老于宛丘一見予再拜泣
涕出其先人祕書君詩文三編及其行状求
予文以為之序其文章議論甚高而嘆其不
大設施也
　　　潘大臨文集序
士有聞道于逹者一㑹其意渙然不疑師其
道治其言終身守之而不變甚者或因是以
取謗罵悔吝而不悔其心視世之楽無足以
易之者亦可謂有志之狷士矣彼其心以謂
不有得于今必有知于後故甘心而不辭夫
既已盡棄世俗目前之所楽而獨待夫寂寥
不可知之後世則亦可悲矣予友潘大臨字
邠老其人也邠老故閩人後家黄州崇寕中
予以罪責黄州與邠老為鄰邠老少學為人
則已不能合其郷人衆不悦之邠老獨與當
世知名士㳺徃徃屈軰行與之交嘗舉于有
司與百千人偕進偕退無知其才而力振之
于困者後余蒙㤙去黄居于淮隂聞邠老客
死蘄春予為之太息出涕政和之𥘉邠老之
子戇既免丧拜予于宛丘出其先人之文章
若干卷求予為序予知邠老為詳義不得辭
而自視亦世之窮士也其勢力曷足振邠老
于無聞未必不奪邠老之文而并棄之也而
邠老生死之不遇如此
　　　送秦観従蘇杭州為學序
秦子善文章而工為詩其言清䴡刻深三反
九復一章乃成大抵悲愁悽婉鬰塞無聊者
之言也其于物也秋蛩寒螿鵯鵊猿狖之號
鳴也霜竹之風氷谷之水椘囚之絃越覉之
呻吟也嘻秦子内有事親之喜外有朋友之
楽冬裘而夏絺甘食而清飲其中寕有介然
者而顧為是耶世之文章多出于窮人故後
之為文者喜為窮人之詞秦子無憂而為憂
者之詞殆出此耶吾請為子言之古之所為
儒者不主于學文而文章之工亦不可謂其
能窮苦而深刻也發大議定大策開人之所
難感内足以正君外可以訓民使于四方鄰
國寝謀言于軍旅敵人聼命則古者臧文仲
叔向子産晏嬰令尹子文之徒實以是為文
後世取法焉其于文也雲蒸雨降雷霆之震
也有生于天地之間者實頼之是故繫萬物
之休戚于其舌端之語黙嗟夫天地發生雷
雨時行子獨不聞之而従草根之䖝危枝之
翼嗚呼以相求子亦窮矣夫古之所謂儒者
所用之國無敵若臧文仲叔向子産晏嬰令
尹子文其望孔子亦逺矣而其功烈亦足以
振顯一時故猶能以儒者之效名一世夫不
足以治國而能知今古考妖祥紀事實多聞
而博通則古太史氏之職而𥘉不以是為儒
者也楚左史倚相能讀三墳五典八索九丘
而楚之治不責倚相由是言之古之論史與
儒異事而司馬談為太史號通古今善文詞
猶曰文史星暦近乎卜祝之間主上以倡優
畜之其尊禮不如公孫丞相汲黯此則漢之
𥘉猶有古之遺俗在也嗚呼儒之名實不正
乆矣自漢以来聖賢之學廢而孔子之徒皆
以其師之書自重于世聚徒而授之若是者
當時皆以儒之名歸之而司馬談序九流儒
者纔當其一彼未嘗見其真而信當時之所
指故従而論其失而班固以謂出古師徒之
官嗚呼何其陋也儒者之治天下九流之列
皆其用也顧與淺術末𢾗各致其一曲者同
哉吾意今儒者之所學古太史之流而非世
之所急也子享其全無食其餘據其源無挹
其流子方従眉山公其以予言質之而歸告
余也
　　　送張堅道人歸固始山中序
余元豐末年與至柔生㑹于宛丘余時年壮
嗜酒馳騁世楽雖知至柔懐道而未暇問也
爾後絶不相聞至今盖十有八年而余出入
朝廷用舎榮辱之變歴之偹矣退視其軀亦
駸駸于衰老疲病之境矣建中靖國元年出
守汝隂一日至柔惠然訪予于郡齋視其精
爽動作于宛丘見時不少異既携其平生所
嘗試之方授予以濟其病又教予以飬性之
妙其言曰大道甚簡守心而已守心無他守
一而已静一之極則玄通四逹而真氣應之
大非意之所能測言之所能盡也得者知之
矣真氣来降則百疾除而永年矣經曰無視
無聼抱神以静形将自正必静必清無勞汝
形無揺汝精乃可以長生老子曰虚其心實
其腹弱其志強其骨心虚志弱而腹則自實
骨自強矣是道也智者得之爲止観司馬子
微得之為坐忘皆一道也此皆真人修身之
要而人忽之乃苦其形骸妄想變怪吞餌金
石去古道逺矣余三復其言因盡屏其平日
之所聞伏而思之若有悟焉抱朴子談道𢾗
十卷而曰若夫至道則尺素而足信謂是乎
如吾至柔之論則尺素為多矣至柔隐居固
始之野人莫見其面而時為人治病将歸求
余書余書不工囙誌其所教以告世之好道
而不得其要者
　　　賀方囬楽府序
文章之于人有滿心而發肆口而成不待思
慮而工不待雕琢而䴡者皆天理之自然而
情性之道也世之言雄暴虓武者莫如劉季
項藉此両人者豈有児女之情哉至其過故
郷而感慨别美人而涕泣情發于言流為歌
詞含思凄婉聞者動心焉此両人者豈其費
心而得之哉直寄其意耳余友賀方囬博學
業文而楽府之詞高絶一世携一編示予大
抵倚聲而為之詞皆可歌也或者譏方囬好
學能文而惟是為工何哉余應之曰是所謂
滿心而發肆口而成雖欲已焉而不得者若
其粉澤之工則其才之所至亦不自知也夫
其盛䴡如㳺金張之堂而妖冶如攬嫱施之
祛幽潔如屈宋悲壮如蘇李覧者自知之盖
有不可勝言者矣
　　　許大方詩集序
同塵子許君大方吏於海陵謂余言平生仕
宦四方所至輙為詩句文篇未嘗廢也亦輙
集為一書求人為序所以冠于篇首今海陵
之集将成矣子其為我序之乎余曰士方其
退于燕閒寂寞之境而有以自楽其楽者徃
徃英竒秀發之氣發為文字言語超然自放
于塵垢之外盖有可嘆者然一行為吏此事
便廢𫾣朴喧囂牒訴倥偬既已變易其平生
矣風雲之観溷于泥塗泉石之想變于闤闠
俗慮日進道心日銷嗚呼士之道藝不進者
以此許君以瀟洒出塵之姿屈首徼禄于小
官又吏于僻逺職事之外宜其有僬悴無聊
之歎尚何暇注心于筆研文墨之間耶然既
已粲然成編矣其中非有過人者其能爾耶
是予所以喜為之序也
　　　宗禅師語録序
諸聖傳心不由文字従来建化咸立門庭盖
言為道詮執之則為大病語乃聲法透得方
具少分則夫言亦末矣四祖宗禅師黄龍心
之嫡子臨濟玄之嫡孫學最上乗悟第一義
徧参尊宿法席歸住四祖道塲雄啟度門明
揚政令雖洪鐘巨震固嘗動地雨花然古澗
寒泉飲即丧身失命至于拈搥舉唱斯辨宣
揚門人記為後録若干卷已丑孟冬其門人
義和携以示余求序冠其篇首勉為書此幸
無誚焉
　　　錢申醫録序
余嘗爱太史公述倉公傳為記自齊侍御史
咸至齊文王病凡𢾗十人其察脉観色所用
薬劑湯熨之法皆載之以為後法所謂黄帝
扁鵲書今已不盡見而其遺法徃徃見于此
世醫所宜刳心而學者也尚何議焉余頃年
謫官齊安鄰郡蘄春有龎安時者高醫也其
于黄帝内外甲乙諸書深矣余嘗従之㳺喜
聞其説而不能盡䆒也無幾何安時死余為
誌其墓囙求其平生所嘗治疾或竒證變候
有人不能曉者使具其説與所用薬欲載之
墓誌之後以為後法而其家不甚曉知雖有
所䟽陳𢾗十條皆無倫叙勉擇十餘事載之
而予至今以為恨也近宛丘閒居吴人錢申
以醫録授余得之欣然盖申善醫而著為錄
其治疾之嘗效言其察脉観色之方而徃徃
著其薬物之劑嗚呼其用心可見矣恨予不
學醫不能與君上下其論願益勉之求世之
高醫而問焉子将有得焉或因公孫先以見
陽慶之闕
　　　李徳載字序
表弟李成甫名公輔告余以不安其字也求
易之詩不云乎其車既載乃棄爾輔載輸爾
載将伯助予無棄爾輔員于爾輻屡顧爾僕
不輸爾載夫車之所載或輸焉繋之于輔之
棄與不棄而已則輔之于車功亦大矣雖然
輔之于物有功于車而非車也考一車之物
而輔不與焉然正六轡謹輸輻僕在前馬伏
軛而輔不至則車不安登險而憂傾渉淖而
憂濡視車中之載如寄物焉且天下之物固
有相湏不同域而相成者豈獨輔也哉千金
之裘成于工人之寸針南越之箭激于飛鳥
之遺羽玉藴于石而金發之兵切于虜而甲
拒之故其在人則學是也夫學之于人非性
之所素長也而性不得學則不明故夫子曰
我非生而知之好古敏以求之夫人之于天
者其道素具矣四端之于我非外鑠我者也
堯舜之于塗人其本則一而己彼為是尭舜
塗人之别者學不學異也性在已學在物自
外而視之相去亦逺矣而堯跖由之物固不
能無所待而獨成哉夫學有道道有序循其
序而積之者行而能逺渉而能高天下則鳥
獸䖝魚噐械服物之理無不通中則修身正
家治天下之業無不立上則逹性命通死生
官天地府萬物獨立于萬物之上而無與為
侣而學庻乎至矣雖然有患忽小而務大躐
䓁而求至者吾悪之乆矣自燕之秦者必之
晉自魯之椘者必歴衛天下之所共由而不
能越者也夫無見乎小而能明大與不渉乎
䓁而能速至者其可信也哉故保信以為車
力學以為輔而載爾徳焉則周流天下徜徉
海外以求子所欲其有不得者乎子以徳載
易之
張右史文集卷第五十一
張右史文集卷第五十二
　議説
　　　平江南議
余聞諸故老言樊若水不得志于李氏乃獻
浮梁自采石濟江卒用其策取江南余嘗恨
焉若水李煜之臣叛其主而来且不當受况
獻策以㓕其國乎是時藝祖西平巴蜀南朝
呉越威徳響震而李氏自周以来國蹙民懼
亾可立待朝廷使沿江諸郡大治舟師順流
而下由歴陽趨金陵李煜不足亾也何患無
策而用此姦人叛夫之計乎晉文不以原易
信而諸侯服漢高帝斬丁公以正君臣之大
義余謂當縳若水送李煜使甘心焉不然正
其叛主之罪而誅之以示天下江南君臣當
望風向義之不暇豈不偉哉惜乎當時在廷
無為此言者也
　　　韓信議(二首)
或問韓信服高帝乎予曰韓信為高帝将𢾗
年當将重兵㓕大國而動以武渉蒯通之邪
説信無所顧召之而至令之而行何為不服
然則何為卒反乎曰信服高帝之智力而不
服其為人是以反也然則何也夫信之反非
重失楚也在夫偽㳺雲夢而執之也夫偽㳺
雲夢之計是市井下俚之智而萬乗之主親
行之此信所以怏怏北面而薄其君以謂不
足為其下也夫暴奪人之富貴而幽囚之欲
使夫雄傑者帖然而無怨非服之以徳屈之
以理則不可夫以下俚市井之策而詐韓信
彼身可執心輕其上矣彼且聞其計出于謀
臣則君臣皆輕是不反何待然則為高祖者
奈何必得夫反形明白乃明其罪引天下兵
誅之耳信雖難制然不過𢾗年而定一偽逰
而縳韓信自爾岀令天下誰敢信之欤
自古士有所負而功名見于世者未嘗有肯
以身輕就人者也何者彼輕就人者其規矩
凖繩将在彼矣夫如是則我之所有安得盡
布之哉且保鏌鎁之利者不以試薪售和氏
之璧者不以登門彼皆不求人而人求之若
不得已焉而後即之者亦自其理然也韓信
當秦之亾天下之窮士也非有孔孟進退之
莭然蕭何獨察其非汲汲于求顯待之不厚
禮之不至則不為用也故以高帝之倨必使
其築壇齋戒偹禮而後官之舉之三軍之下
而加之諸将之上而不疑知不若是信将不
滿而無留心矣諸葛亮戦國之策士也高卧
于隆中其就主而後𧺫而後能使劉偹三分
天下而伸于強敵彼孫武求試兵法于宫人
叔孫通度上所能行而蕝禮其事業功名卒
以不顯有以也夫
　　楚議
椘雖三户亾秦必椘椘人之志也而言卒騐
何也曰殺人者必見殺虐人者還自虐自有
覆載以来未有能免者何則天道也秦㓕六
國秦雖㓕乎椘椘怨秦最深怨深者復之必
力人事也此理之所必至也又何怪焉
　　　老子議
夫人之生不殺之于袵席飲食之疾病則殺
之于盗賊刑戮者過半矣則人之于死實未
嘗知畏也而世之馭物者而欲物之畏不過
示之以死亦惑矣故曰民不畏死奈何以死
懼之苟為畏死耶則吾取為竒者而殺之宜
民之不復為竒也天下未嘗無刑而為竒者
不止則死之不足以懼物也明矣故曰若使
人常畏死而為竒者吾得執而殺之孰敢也
夫物不患夫殺之者也萬物冺冺必歸于㓕
盡而後止則有常有司殺者殺之矣窃司殺
者之常理而私之以行其畏非徒不足以懼
物而未有不及者也故曰常有司殺者殺之
夫代有司殺是代大匠斵代大匠斵希有不
傷其手矣然則操政刑生死之柄驅一世之
民使従之殆非也
　　　詩雜説(十三首)
衛武在于厲王之時而自警曰慎爾出話敬
爾威儀無不柔嘉夫柔其言言遜也盖邦無
道矣唯危行言遜可以免于禍故也
桑柔曰告爾憂䘏誨爾序爵夫爵未嘗無序
也序之者使賢者尊不肖者卑而己召旻曰
彼䟽斯稗不能序爵故也卷阿之詩曰爾土
宇昄章夫治天下者雖無事于恢大幸而治
得于内則土宇廣于外盖人歸者衆則各以
其地附之矣故周公之時斥大九州之界建
侯之𢾗過于商之末世而考之傳記無周公
斥大之事所謂治得于内則人附之者衆非
周公侵伐攻取而得之也夫土小地削非政
之病然政亂于内則人相與携持而去人去
之則地隨以削故芮伯所以憂心殷殷念我
土宇而凡伯之刺幽王以日蹙國百里而上
陳先王之盛時曰日闢國百里也盖土宇昄
章與夫蹙國百里者所以観治亂之迹也
姜嫄生后稷而謂之生民者盖后稷教民食
食者民待之以生故也故思文祀后稷之詩
曰立我烝民莫匪爾極盖免于死之謂生免
于仆之謂立食而後免于死亾顛仆之患則
后稷之于民實生之者也
治人之道尚明故施政之堂曰明堂事神之
道尚潔故文王之廟曰清廟禦侮之道尚肅
故宫室之墙曰蕭墙明不蔽也清不汙也蕭
不亂也
老子曰自後者人先之成王時率農夫播厥
百榖而曰駿發爾私使之先私而後公故也
治田者曰雨我公田遂及我私先公而後私
故也夫惟成王自後是以民先之
有客宿宿一宿為宿宿宿者凡一宿者再也
有客信信再宿為信信信者凡再宿者再也
夫如是而猶欲縶其馬既行矣而薄言追之
則微子所以為在此無斁而周之臣子為好
善而不厭也
執競武王無競維烈此方言武王之事而不
及其成故曰執競而已
武奏大武而後曰於皇武王無競維烈武王
之事既成而見於楽則大矣美矣執競不足
以言之也故曰於皇武王也皇之為用者道
其事甚美也故於大武言之盖武盡美矣
成王之時天下已治矣乃曰将余就之繼猶
泮渙然則承文武之緒而天下猶有泮離渙
散之患者何耶盖文武之徳大矣泮然而離
無有不至渙然而散無有不及洋溢滂肆至
于成王将繼而圗則所謂我其收之也示我
顯徳行者夫徳行固道之顯者也而成王尚
欲使示之以顯徳行者盖學之始其道當然
也以其徳行之幽者未足以知之故曰示我
顯徳行非獨成王為然伊尹之告太甲言明
言烈祖之成徳夫以言為未足而明言之未
足以言祖之道而言祖之烈未足以言徳之
妙而言徳之成則亦以太甲始進于學之故
也
成王懲周公之事将毖後患使後之知人不
復如前日之惑而首之以求助何也盖昔之
不知周公之聖出于無助故也何以知其然
耶夫成王在廷之臣聖莫如周公而賢莫如
召公周公之為師召公固不悦之矣召公且
不悦則在庭之臣豈有復能辨而言之者也
此成王所以懲前日之事出于左右無有助
之者則其懲後患而首之以求助不亦宜乎
破斧刺朝廷之不知盖舉朝廷而刺之舉朝
廷之不知則孰為成王之助哉
閔予小子遭家不造方是時成王𥘉即政溢
者未收泮渙者未圗則法度未立而功未成
故曰不造告成大武則成王既除丧而即政
其武功足以嗣其先君故曰矯矯王之造夫
成王寵受武王之武功而武功則矯矯然征
伐四方以成祖考之業而王業于是成矣盖
治至于可以用師者治之成故善人為邦至
于可以即戎而後為功也周公之戒成王以
立政卒之以詰爾戎兵以陟禹之迹豈非詰
戎兵者政之終欤成王之征伐其見于書者
伐奄代蒲之類是也
思馬斯臧良馬也故曰臧思馬斯才戎馬也
故曰才臧者言其徳才者言其用陳于禮者
尚徳用于戦者尚才故也斯馬思作作者用
馬也故曰作用者習戦習其動作之莭而已
矣思馬斯徂駑馬也故曰徂言姑足以行而
已矣駑馬馬之下者也故其類亦下故曰有
驔有魚豪骭曰驔二目白曰魚驔則無取于
良二目白者目病也是謂四種之馬
天下之亂𧺫于無禮無禮𧺫于衣食不足衣
食不足𧺫于經界不正井田不均溝洫不修
田事不勤先王深知禮義之本原𧺫于稼穑
之際故其于省耕勧農之事常首先天下之
政故成王之涖政也召康公戒之其意必以
民事而公劉之詩所述其先不過乃埸乃疆
乃積乃倉而已其後周遭變而述先公風化
之所由而為七月之詩其急不過授衣以偹
寒舉趾以歴田偹事之細至于採薪剥棗朱
裳索綯之煩其候時之謹至于秀葽鳴蜩斯
螽蟋蟀之細則夫先王所推本而要以成天
下之務雖至煩而不厭者誠風化禮義之本
莫不出于此故也予嘗考信南山大田楚茨
之詩刺幽王之失政推本其故以謂田萊多
荒其陳先王之盛時上勤于䘏農下力于治
田之際自我黍與與我稷翼翼我倉既盈我
庾惟億而中陳祭祀賔客之儀爼豆禮楽之
偹終至于永錫爾極時萬時億又曰神嗜飲
食使君夀考信南山之所陳始于禹之甸南
山曽孫之田原隰廬立于中田瓜植于彊埸
次之以清酒騂牡以享于祖考而終于報以
介福萬夀無疆大田甫田之所述其𥘉自于
曽孫之能勧其民而農夫之能聼其上不怒
以交其歓饁之以致其厚而終也報以介福
萬夀無彊又曰以享以祀以介景福夫受莫
大之福而其君有安寕祖考之楽此天下之
至美極治之際也而其来出于倉庾之盈原
隰之治田廬之修勧相之時而後乃至于禮
楽祭祀之事盖衣食不足于下則禮楽不偹
于上禮楽廢則亂隨之而作夫惟田事偹而
衣食豐衣食豐而禮楽偹禮楽偹而和楽興
和楽興而人君有福禄夀考之盛此詩人深
探其本要其終審乎治亂之要而後其言之
序如此也而諸侯助成王祭其歸而遣之也
其戒之以王釐爾成来咨来茹遂及于暮春
薪畬之事来麰康年之祥錢鎛銍艾之細盖
治其國者其要莫急于此則王之戒略于庻
事詳于農事者由此故也雖然豈獨成王為
然哉盖自先王以来未有不如此者高宗之
戒諸侯也曰天命多辟設都于禹之績歲事
来辟勿余禍適稼穑匪懈夫建天下之諸侯
飾来辟之歲事而止于稼穑之匪懈豈非事
之所當先者欤夫惟王之所以戒諸侯者莫
不首于農而五載而廵四岳其較諸侯之善
悪以観其國之治亂而制吾之賞罸也其慶
始于土地闢田野治而飬老尊賢俊傑在位
未與焉其罸之也始以土地荒蕪而遺老失
賢亦未與焉夫惟戒諸侯之事莫急于薪畬
之勤制諸侯之賞罸莫先于田野土地之政
則夫先王之意㮣可見矣魯侯之頌也始于
駉而駉之美首于務農重榖次之以有駜之
美卒曰自今以始歲其有則夫成王高宗汲
汲于此不亦宜乎夫始之于農教之勤而終
于有年之慶者誠以諸侯奉上之先務在是
故也由是観之則周之戒諸侯未嘗不然非
獨臣工如此也
　　　文帝議
余嘗爱漢文帝以趙佗稱帝于南越遣陸賈
奉咫尺之書馳一乗之傳曰今両帝並立而
無一使相通是争也未嘗怒其為帝而佗心
感竭誠屈服自痛不湏臾而去其僣號諺云
人之飲酒勧之飲愈不飲禁之飲愈飲夫佗
之帝也必意漢悪其逼我而矜張以伐之夫
如是則足以自張于國人而意亦且少申矣
今乃不然漢天子視我爲帝漠然如未嘗有
則吾何以取重于國退而視其黄屋左纛非
甚童騃必且以爲是果何用之物哉冐而居
之且甚不安夫行所不安而求所無用佗老
賊必不然也幸賈之来恨去之不亟耳文帝
之策可謂得矣其智可謂絶人矣是合老子
所謂不争而善勝者也吴王不朝賜以几杖
故卒文帝世不反孝文之術每務出此而賈
生者故欲以改正朔服色盛言歲賂匃奴為
倒懸之勢欲以動之宜其以為児子之諭而
不信也
　　　諱言
高宗自誅長孫無忌放禇遂良等後天下以
言為諱者二十餘年其後一御史嘗抗論一
不急事時謂鳯鳴朝陽方其以言為諱也武
氏不出房闥而取其國天子自殿陛之下門
闕之外顛倒錯亂無由知之而左右忠臣良
士豈無良策善計亦不敢告故以牝奪雄坐
房奥奪廟社犯天下之至順為天下之難成
而有功此譬如盗入主人之家執其主塗其
耳目而唯其所為何求而不得哉張子曰天
将亂人之國則必使諱人之言人之爱其身
其寝食𧺫居有少異焉而人告之則必信之
又従而治之夫如是則可以終身而無疾今
其寝食𧺫居類非平人之状而其親戚朋友
旁視而不敢告一日疾作而死矣太宗以蘭
陵公主園賞言者其直百萬非好名也事當
然也
　　　敢言(為紹聖而作)
漢王鳯以外戚輔政殺王章以杜天下能言
之口而梅福以南昌尉上書顯攻之而不忌
唐文宗時宦人握禁兵制天子樞宻使権過
宰相誰敢少忤其意而劉蕡對策肆言其悪
斥其簒弑廢立之罪而明皇時李林甫為相
幾二十年固寵市権愚瞽其君内助楊氏之
勢外成禄山之亂𥙷闕杜璡嘗再上書論事
斥為下邽令林甫以語動其餘曰立仗馬終
日無聲飲三品芻豆一鳴則黜之矣後雖欲
不鳴得乎由是諌諍路絶矣夫林甫之威未
慘于漢廷之外戚唐文宗之宦官也而梅福
劉蕡敢犯之而林甫徒以區區貶斥而天下
之士震怖如畏虎狼此其故何也王鳯得政
之𥘉帝失徳未深猶可與論道理商成敗而
漢之公卿猶有賢智忠義之士也文帝太和
二年名臣在朝者如裴度李絳韋䖏厚之徒
猶𢾗人公卿侍従之間差可告語其勢猶足
以持典刑也故此二子者非妄發恣行而心
實有所恃也若林甫之時人主淫昏于上視
天下之治亂如越人視秦人之肥瘠不可與
言矣而朝廷之士有一介之善略能别黒白
者林甫斥逐之而無餘矣國中空無人上下
内外皆従君于昏者也而天下之士雖𣣔有
言何恃以救其禍乎此人之所甚畏也嗚呼
國無善人國非其國也可不懼哉明皇嘗論
林甫曰此子妬賢嫉能無與爲比則其時人
物可知也
　　　亂原
國家之亂常在夫違理害事最深最要而世
主甘心不悟不懼之䖏若有物焉而左右之
此天之所培壅将使爲亂原者也西漢之亾
也以外戚東漢之亾也以宦者方其未亾也
皆嘗有過矣然人主安之而不忌信之而不
疑卒至于大亂而自亾此豈非天相之哉唐
之高中制命婦人一奪其國一殺其身明皇
玩異類而胡羯猖狂身播國屯徳宗輕用兵
瀆武不戒而叛臣内侮禍連不觧文宗知人
不明信用狂妄欲求大功卒成甘露之禍凡
百君子見本可以知末観微可以知著陳靈
之淫亂子産曰僑聞之如是者嘗有子禍子
産豈求之他哉
　　　荅閔周
或問王風之詩凡十篇而閔周之詩四焉方
是時平王東遷豐鎬爲墟文武之舊己掃地
矣此黍離所以閔也兵敗禍結國勢危蹙此
兎爰之所以閔也風俗衰薄室家不相保此
中谷有蓷所以閔也國家有是三者閔之宜
矣君子陽陽之序曰君子遭亂相招爲禄仕
全身逺害而已盖君子猶未去也辭尊居卑
辭富居貧甘爲劳辱而不耻耳未至于大亂
何遽閔之哉荅曰序此詩者其知道乎國家
之患莫大于有君子而不能知小人在位而
賢人在下也其小人不爲盡心未害也至于
君子不爲盡心苟未免于飢寒熟視其禍而
不肯救者國必亾故曰邦無道富且貴焉耻
也彼皆耻之而甘貧賤誰與圗其國乎不亾
何待此知微君子所以嗟傷而閔之也彼黍
離兎爰中谷有蓷之亂曷有君子其至是

張右史文集卷第五十二
張右史文集卷第五十三
　論
　　　論法上
古之善為天下者不患法不立而患不能為
法不患法不足而患法宻而不勝舉然則天
下之治亂不係法之存亾欤夫亦有推本而
後知其至也夫法之所生不生于無事事𧺫
而不可理則法従而經之事日益多法日益
周事日益新政日益工並𧺫而相制則不勝
者受其患故法不勝事則天下之亂紛然而
𧺫故治天下者非無法之尚也為其無事之
可貴也非法偹之可制也為其事變之可慮
也昔者三代之治不若堯舜商周之治不如
夏后孔子曰後世有作者虞帝不可及已又
曰虞夏之道寡怨于民商周之道不勝其弊
尭舜之禮比于夏后之時則略矣商周之禮
比于夏后之時則偹矣夫四代之治否豈禮
不具之罪哉制度日多淳粹日衰矣天下之
勢譬如人之一身夫世之人有不畏寒暑不
治薬石恣口之所食肆體之所安夫如是者
問其年必壮者也深居奥䖏爱飬偹至薬石
百物毒烈並進而炙艾鍼砭遍體而無遺問
其年則必老者也夫虞夏之道壮者也其不
治可為也其不足可𥙷也壮者之疾易治也
其成質未虧而可以有為也商周之道老者
也其不治難為也以其嘗治之而不信故也
其不足難𥙷也以其嘗𥙷之而不滿故也以
彼之疾方来而吾之術己窮彼之变未休而
待之道已盡如是則死継之矣嗟夫天下之
不碩取辦于法也如此而世之君子撫事制
变而尤法之不足豈不悲哉夫法度之弊𧺫
于徳不足而求勝其民而敗于啟民之邪心
而多怨夏之継舜也豈不知舜之為不可及
也商周之継夏也豈不知弊之将不勝也然
而明見其弊而為不已何也豈其世变日繁
而徳有所不足故耶徳不足以還民之𥘉熟
視其亂而莫之禁則将以智加之故曰法𧺫
于徳不足而求勝其民夫上以智勝其下則
下亦以智勝其上不絡馬首則毁衘窃轡之
馬終身而不知不立門户則穿窬窃發之盗
終身而不為法之于民常制其一而開其一
制之者易見而開之者難防上下以智相勝
而姦邪詭偽不可勝䆒故天下之人始忘其
歓欣戴君之心而有怨怒忌上之仇故曰敗
于啟民之邪心而多怨嗚呼夏之後為商商
之後為周三代之变未甚相沿也其治亂之
迹未甚相逺也周亾而為秦天下大亂三王
之治掃㓕而無餘治世之迹卒不能復先王
之絲毫而三代之俗遂以不見于後世何也
夫法未極則俗之变未足夏商之法嘗若極
矣然民未大厭也民有未厭之心則其淳氣
美質猶有存者周之法詳矣不可以復加其
俗之变已窮而民之姦心邪態靡不畢出其
智偹其質盡其悪足其美殚故周之亾而不
可復為矣此聖人所以深悲之而曰周人之
未凟神而賞爵刑罸窮矣此後所以為秦也
欤
　　　論法下
古之有天下者必得于紛争放亂之後夫人
之情出于亂亾之後則其情苦而思安夫惟
其情苦而思安故其事簡而易教天下有易
教之俗則上無難立之法故有國家者其𥘉
世常綏静而易治安平之日乆而民之侈心
生嗜欲之動無窮而罪過繁故居其上者乃
始日夜𥙷完其缺敗而調伏其崛強曲爲之
防多爲之制法度繁興刑政畢舉文勝而質
不足名美而實不稱故大抵有國者中世以
後天下之事嘗多而國家之観益美生民之
過日滋而有司之文加偹而世之惑者以謂
能完上世之不足而務求前人之所未成以
爲成功而不知其不若使上世之質未散而
前人之樸常在也天下之物其势相激而後
变生焉覌美者實之所由亾文偹者偽之所
自𧺫盖尝以漢之事考之高祖取天下于秦
民出于百戦夷傷之餘父子兄弟僅相保聚
以安其生故其氣帖然静愿而少事而高祖
文景得以畫一之法覊縻而安輯之歴数世
而天下安妥内有大亂而豪傑不作此民淳
而法簡之效也至于武宣天下之势乆習于
無事民意日縦豪佚盗賊稍𧺫于里閭而二
帝乃修明制度收納天下之才講政偹物以
與天下戦于才智之中才者奮而姦者隨之
強者勝而亂者因之紛紛藉藉以傳于不肖
之子孫而漢以大壊此則事衆而法偹之弊
也故天下之難治不在于創始鹵莾之𥘉而
常在于積安大偹之後是故君子必観其兆
而審其宜觧其甚而不激其变使其势不為
周人之已甚而務使後世可以有加嗚呼其
本果安在哉盖天下之弊好極治者必召天
下之大亂務窮利者必貽天下之大害夫汙
尊而抔飲蕢桴而土鼓天下之人苟未厭其
為禮楽也則吾之禮楽雖足以偹天下之殾
容藏而勿陳可也曽巢营窟之居衣薪不封
之葬天下之人苟不失其為生死之所安則
吾之生死雖足以建九几之堂五稱之衣棄
而勿用可也不亂則已不必邀其敬不欺則
已不必盡其忠是謂不求偹于民矣可乆之
道𧺫于不求偹而效于人不厭譬之萬金之
家責之千金其力亦足以供我之求然吾曰
取一金焉于是有不得已而取之百金彼猶
楽輸而不怨何則彼惟所有者未竭而不厭
故也故禮楽刑政之設于下使有未厭之意
則後世有作者得以復加焉故其弊也可以
有救而不至于術智竭盡而無継嗚呼惑者
徒見法度宻而民不化文理具而功不立日
夜従而加之嗚呼亦失其本矣天下之勢不
可以激而民之智不可以窮激之以所𣣔者
必得其所不𣣔窮之以所能者必報之以其
所不能徐導其𣣔激之势而不扶其未用之
智則天下乆安而無虞然則周人其未足以
知此欤彼惑者遭其㑹而有不得已焉故也
嗚呼治天下之難也其為物也大而難舉其
為情也雜而不類為之不得其要用之不中
其莭用力劳而功不成是故聖人本諸道而
明于術凡吾所以為術者制物以使入于吾
之道也然則何其不直致吾之所欲而為是
委曲迂緩而使之従也夫人之情使之従我
而刼之以刑則成功難隂有以役其心使之
不得不従我則成功易今夫欲天下之畏也
而陳之以刀鋸欲天下之爱也而陳之以金
帛此直致其畏爱者也夫刑戮賞賜非不足
以立畏爱也使必陳其物設其具則刀鋸金
帛亦不給矣且天下固有不爱金玉之賞者
則賞之所不能悦也天下有不畏刀鋸之刑
者則刑之不能懼也故欲求吾欲而直遂焉
者其事繁其教粗吾與物以力相勝而物之
従之也内有不伏之心而吾力之所不周者
乱之所従𧺫今夫駟馬之于車也奔驟舒遲
至難齊也夫人之于馬必待夫躬臨之而後
如意耶則一車而四馭未能足也今以一御
而四馬之遲速惟十指之聼者以吾所執者
轡也以一轡之約制一馬之莭者執馬之要
雖𣣔不我聼而不可得也是先王之所以後
天下者执天下之轡也今夫橋衡之舉水也
左仰則左俯右抑則右揚夫曷不欲俯則卑
之而仰者何與焉𣣔揚則舉之而抑者何與
焉夫惟卑者有不能使之卑而後仰者用也
舉者有不能使之舉而後抑者用也先王知
天下之卑高有不可以刑為也故其為所以
卑高者而不為其刑古之知是道者执天下
之所必従者如轡而制物理之必應者如衡
四㐫天下之巨蠧也商容比干箕子商之望
也舜能使天下不犯于有司而度罪之不可
以盡刑也取天下之巨蠧者而擊之天下雖
有悍強不化者知所畏矣舜非徒能施刀鋸
也能沮其不畏之情也武王得商而善者未
可盡賞也取世之望者三人而尊礼之而商
之為善者悦矣夫武王非徒知尊賢能也能
動其悦我之心也故舜武王執天下之轡者
也昔梁惠王以利問孟子而孟子非之然其
終曰未有仁而遺其親者未有義而後其君
者也何必曰利夫使不遺其親不後其君利
之大者也梁王以為利而孟子非之何也孟
子者以謂不求不遺于民而後民守之不求
不後于民而後民先之彼以利而責望于民
則民散而惟利之従而卒不獲吾之所求梁
惠王之術踈而孟子之術精梁惠王之事拙
而孟子之事微老子之道絀術者也其言曰
将欲翕之必固張之将𣣔取之必固與之又
曰非以其無私耶故能成其私夫将翕而合
之将取而奪之行其私以成其私是以暑徴
暑以寒致寒隂陽之所不能為也天之将寒
也不以霜雪為之也金石烈土山焦者所以
為今日之霜雪也天之将暑也不以蒸鬰為
之也震風積雪者所以為今日之炎烈也故
邀其反物之功不能逺守其復物之情不能
伏故孟子之術低昂天下之衡者也夫術有
小大道有邪正天下之士徒見夫世之淺人
執小術踽邪徑而流入于譎詐之域而曰聖
人無術直道而已矣嗚呼亦惑矣聖人之所
謂直道非無術之言也過乎術者之言也故
其道平易而有成惑者之所謂直道不及乎
術者之言也故其道踈魯而多敗文王以仁
義而王宋㐮以仁義而亾均為仁義而存亾
異何也烏獲之力弛而不用遇盗而三揖之
則盗知服矣無烏獲之力遇盗而揖焉則死
矣文王過乎術者也宋㐮不及乎術者也而
况乎聖人之未必不出乎術也
　　　知人論
甚矣用人之難也天下之實材常深伏而不
發非遇事焉則有終身不可窺者故其勇足
以暴三軍服四夷而其外如怯其莭足以断
大事成大功而其外若不能有所為者方其
未発也其言語動作坦然無以異于常人卒
然即之而不知其噐是故非有深智英明之
君不得而用之而世之小人常有以自蔽其
不肖以惑世主之聼而卒敗天下之事可勝
嘆哉彼小人者其中實怯而視其外則發揚
振厲而若勇其中实庸而聼其言則辨給開
敏而若才卒然即之若真可與有為者是故
世主徃徃甘心而不辞至于謀窮計失而後
悔嗚呼用人之難也如此盖尝聞之古之求
人知者于人也不覌其形似而察其中于己
也不逆于耳目而逆于心察其中則見其所
窮逆于心則為慮也深彼小人之将欺我也
不過多為形似以動吾耳目之間而已彼安
能為实哉而吾應之也常出其所不意而後
小人之情見而天下之实才亦雖𣣔伏匿而
不得盖昔者霍光之所為固非有征伐攻取
之謀而文采縁餙之可喜也朴然庸人而已
耳非有武帝之聪明不足以知之故卒然用
之而不疑與之以兵尊之以権提孺子之天
下使之謀之而光果有以當之也盖當其𥘉
朝廷之臣孰不以為過之而至其有所立則
有震惧而不敢與者然則光之平生之所為
豈可以占其後之所發者哉議者不知武帝
之用光盖其知人之明而遂以謂當時之臣
惟光可以勝其任彼徒見其成功而後知之
不知當時之人才足以治軍旅决成敗而書
生儒者之論孰非仗莭死義之人安肯棄而
不求而授一木強之霍光哉唐之文宗昭宗
其憤乱也甚矣不爱高爵重禄以致天下之
士投其誠而與之此其志皆可與立功而其
取人無術故徒以益亂彼李訓張濬者其言
語動作如可以立功者也大言而不頋敢爲
而不惮故二君惑之雖有間焉不可得而入
其後卒然而發以區區之宦人不能少制其
亂提兵𢾗萬而不能取李克用之一鏃卒之
身㓕國弱為天下笑彼二君惑于形似故也
李係好言兵而王鐸與之兵李元平好大言
而関播授之権卒于無成為天下笑嗚呼使
人之知人獨視其外而可以不疑則知人者
帝何其難之也
　　　将論
天子之臣自公卿大夫雖或闕焉而不足以
為急其不可以一日闕者其為将乎大将之
所以為急者非以夫任之有以過夫公卿大
夫也為其事之不常有而人之能之者少也
今夫醫之為薬也金石草木之珍世之所共
有者未必藏也至于逺方之物山海之竒産
與夫人力之不可以常得者則必預蓄以待
其用今夫百姓之不安而財用之不登刑罸
之未平而礼義之不與其為患大矣然其為
事也天下之所習知故其為術也人人皆足
以措手足卒然求其人而易得也講其術而
易曉也譬之于金石草木之珍其所治者大
矣然人人之所知而有之雖不素有無害也
或一旦之急提百萬之卒以與人戦勝則生
敗則死天下之人無事則廢而不講有事則
避而不碩見者也故其為事不常有于天下
幸而千萬人之間而有一人焉學焉而知其
術用焉而見其利故人之習之者少非卒然
可以朝求而夕得苟取而驟用者也譬之有
疾于此而待逺方之竒薬豈不殆哉先王知
其然故雖隆仁義禮楽以化天下之俗消伏
悖戾好争之心而常隂求天下之竒才以待
不測之患盖尝寓其法于六鄉六遂之間使
卒乗車徒之制素具而朝廷之公卿大夫外
之諸侯之君朝聘燕享従容歓欣之際必陳
弓矢以講射而四時之隙則命有司以講武
以天子之尊而馳騁于草野親金鼓干戈之
劳以射取禽獸盖享宴者人情之所楽而弓
矢者威武之具田㳺者佚楽之事而殺獸者
征伐之容盖先王所以藏天下之所畏于人
情従容之際凡此者所以隂飬天下豪傑之
氣使之一旦習知其術安之而不懾也是故
先王之于将也非特能求之而又能飬以致
之至于後世秦漢以来其慮天下之变已不
能如先王之時而獨知求而用之而已飬之
有術以致其才求之有方而知其实此先王
之法也故其術無窮飬之無術而知求之愈
于不求焉可也此于先王之時則十己失其
九矣嗚呼先王之法後世既亾矣安坐而不
求求之而非道者未見其可也
　　　本治論上
治天下之道有歴萬世而可知者有朝不可
以知夕者自三代以来至于今盖以𢾗千百
年事势之变雜出而不可期然而如是而為
仁如是而為義得之則安失之則危者未始
有改也此雖歴萬世而吾能知之者也雖然
仁與義者吾能知之其所以為仁義者吾不
能必也今天下之所謂仁義者有生之而為
仁亦有殺之而為仁有利之而為義亦有宥
之而為義彼聖人之治天下其可必者吾之
所為未有出于不仁不義者而已矣必将求
其所以致仁義之迹則雖聖智吾知其不能
前知夫天下之事未始一也循之則弊激之
則变反復相代而不可知今夫質之與文是
無以異于氷炭之不可同也然質之弊則文
必至是何也勢之所激故物有以極隂極不
生隂而生陽寒極不生寒而生暑故物有以
同相戾有以異相使此之謂激之而变者也
彼先王之治其𥘉固未尝不善也而至于後
世而不能行何也循之故也譬之水也决之
而注于海則有所避有所就縦横委曲而不
可一而後海可至也有賤丈夫焉不知其為
如此以謂水出于西則决而西水出于東則
導而東當避而不知避當就而不知就則力
可竭而海不可至也夫聖人之法何為而立
也無乃出于此時去矣而法不改則雖聖人
之法有所不能為區區而循之堅守而不变
時日益異而吾方倀倀然抱已陳無用之物
而求施之則亦何施而可哉此所謂循之而
弊者也惟其循之而弊是故隨其所激而变
従之天下之事如此而不可一也而世之惑
者猶将舉腐餘已棄之空文而求為之無乃
已踈乎凡此者朝不可以知夕者也治天下
者必求至于仁義而無禍猶治身者必求至
于安楽而無疾也夫求安楽而無疾則必察
夫寒暑之動而爲之應故狐貉以御寒而絺
葛以去暑凡晦明燥􁉡之变吾皆有以制之
而吾𥘉不能自必夫如是而後安楽可爲也
寒而爲裘暑而不易暑而御葛寒而不变如
是則疾而死耳尚何安逸之有哉嗚呼知此
而後可以語治天下也
　　　本治論下
或曰三代以来天下之未大治豈非天下之
势有不便欤嗚呼是未逹夫変者之論也且
天下之势果何為而𧺫也方三代之時列而
為諸侯自王畿之外皆侯國也當其盛也藩
翰屏蔽而王室以之強及其衰也分裂四出
更為推彊而不可制而後天下之势合于一
而秦始為郡縣以收天下之権而其弊也天
子孤立于上匹夫横行而莫之禁至于漢而
天下之势遂離而不一裂為三國而合于晉
分南北而一于隋天下之势雖或不同然當
其改也必有所懲當其立也必有所利盖自
唐之末始有藩鎮之強而唐以之亾歴五代
而不能改至于今而藩鎮之禍遂大去而不
復今天下之势委于守令而分于監司縂于
朝廷自三代以来至于今何其屡改而不一
耶其無乃出于有所激欤故堯舜之不得不
為諸侯猶今之不得不為郡縣也故両出于
不得不為則势者固有所定而不可变故天
下之政有是非而天下之势無可否譬如人
之自少而之壮自壮而之老也夫三者固未
始同而各有所飬亦各有所楽苟不知所以
待老之具而必曰壮而後可則惑矣按今之
势而善爲之其誰曰不可而必曰唐虞三代
之勢而後可則天下卒不可得而治也然則
三代以来其難于治者其病果安在哉盖有
二說一曰尚虚名而忘实利二曰謹小過而
失大患何謂虚名好尭舜三代之名是也世
之學者圜坐而議政未有不曰唐虞三代者
也其言當時之病未有不曰不如唐虞三代
者也夫唐虞三代之法豈誠有所不足哉時
易而事遷世变而势異譬之鑄金琢玉以為
飲食雖美而無所用之矣有一人焉彊立而
不頋則必群笑而競排之以謂臆説而不學
而不知吾之于堯舜三代固相期于仁義之
地而吾何求其名哉盖昔者夏為貢法以取
其民至商而為助孟子曰莫善于助莫不善
于貢嗚呼使世之惑者必曰禹之法豈有不
善哉而不知夫末世之利聖人不能預為而
已去之時聖人不能彊至也嗚呼使尭舜三
代之聖人復出于今而反頋當時之所為余
知其必不復為之矣故夫天下之不治未始
不自好名始也昔者王莾之井田後周之周
官房琯之車戦嘗試之矣譬如病狂丧心之
人越行妄作而不頋是果何益哉此之謂好
虚名而忘實利者也何謂小過夫世之人有
好種植者一日種之一日溉之一日培之朝
俟其長夕伺其蕃一日百至而不􁑴是其爱
之一至矣然木不加盛而日稿又有一人焉
既植而去之行三年而反而木之大可拱矣
是何也凡物之性不優則楽而滋𢾗治則殘
而槁且秦之吏比漢之𥘉則勤矣逺邦小都
之民其知秦之政令亦熟矣秦之命令布于
田野閭里之間者亦至矣而民亦怨苦而漢
𥘉之吏雖不如秦之勤而民楽之何則秦之
所急者不過簿書文法之間謹嚴其細而劳
優之民固已不勝其弊矣此無以異于爱木
而日優也彼漢之𥘉雖號為文濶而網踈然
不過少弛于簿書期㑹纎悉委曲之間而民
乃不至于劳優則何怪乎天下之治哉彼一
溉一培之失時于木之性未害也彼不求政
之所病而乃尤天下之势嗚呼其亦不知治
本哉
　　　禮論一
禮之道仁義而已矣夫仁主于親親長幼之
際而義生于貴貴君臣之間知親親而貴貴
之義廢則蕩而不嚴知貴貴而親親之仁亾
則嚴而不和是故聖人為礼以兼統之使之
两立而兼善並行而互用而後仁義之道行
焉是故有郷飲酒以見其仁而又制燕礼以
見其義故郷飲之礼主人拜迎賔于庠門之
外至于燕則賔入中庭君揖降一等而已郷
飲之礼主人尊賔故介猶坐于西南而主人
親酬之𥘉不敢酬賔示尊也至于燕主人獨
升立席上西面特立而公卿以嫌而不得為
賔君舉旅于賔反所賜爵則自賔以降再拜
而後受夫庠門之外已逺矣而加拜焉賔至
中庭已近矣而降止于一等主人之于賔至
于不敢酬而酬介則主人之礼已卑君舉旅
賜爵而賔拜而後受則主人之禮已重是何
也盖郷飲之礼所以正長幼之序故賔者衆
之所尊而以齒命其衆者也而主人者郷之
大夫與夫黨正之属故方其率衆以明長幼
之序則使民尚齒而貴賤有所不行故一以
盡仁而燕礼所以明君臣之分君爲主人而
大夫爲之賔故将辨尊卑之分則使民尊尊
而知長幼之序有所不齒故一以盡義故礼
者莭文仁義而行之者也夫仁義之道本于
心待礼而後見于外而君子之于仁義其行
之或過而衆人之于仁義徃徃不及非礼不
足以取中焉故郷飲燕礼莭文仁義而裁之
于中者也故礼也仁義也吾未見亾一而可
行也夫郷飲酒之礼主人坐于東南而坐賔
于西北主人䖏仁而賔䖏義何也盖党正属
民飲酒于序則其主人之所與為賔者衆之
所尊矣有徳者也夫将明長幼之道則衆之
所尊而賢有徳者其于衆也有教誨之義焉
故五十者立侍以聼政役則幼之于長有奉
令承教之義也夫惟長有教誨之義則其道
主嚴而以齊衆出令為主夫齊衆岀令而其
道主教者義之事也此賔之所以坐于西北
也故父道主義為其尊也古者諸侯之射必
先行燕礼郷大夫士之射必先行郷飲酒之
礼何也夫先王之為禮其升降之𢾗俯仰之
莭為已詳矣然至于宗廟之中習之安而用
之便者何也為其有漸也故魯人将有事于
上帝必先有事于頖宫晉人将有事于河必
先有事于悪池齊人将有事于㤗山必先有
事于配林将重其大必習其小将為其難必
爲其易故其心佚而不亂其骵安而不愕矣
諸侯之射以貍首爲莭貍首者楽㑹時也夫
㑹時者謹朝覲修会盟勤燕享不敢失時者
也故其将射也必先習燕礼以明尊卑之序
而㑹時者明尊卑之序也卿大夫以采蘋爲
莭而主于循法度士以采蘋爲莭而主于不
失職夫循法度不失職則其道近在于一身
而郷飲之禮主于明長幼而未及夫大者焉
故必先習郷飲者其道當然也諸侯之道君
道也君道尊故其射也止于正尊卑而已卿
大夫士之道臣道也臣道衆故其射也有郷
人長幼之序焉此其諸侯所以先燕礼而卿
大夫士所以先郷飲欤
　　　礼論二
昔者孔子以謂知禘之説則其于治天下也
如指掌盖尝求其説以謂禘者祭之一名而
籩豆之事則有司存而不能通之于治國盖
尝思之以謂天下之所以不治者何也夫乃
𧺫于貴賤之不明欤親爱之不篤欤噐用之
無制欤衣服之無别欤賢不肖之失叙欤五
者不至而其國欲治者未之有也今夫郊社
之于上帝也宗廟之于先君也則夫向之尊
卑親爱噐用衣服賢不肖之叙盖已並立而
修飾矣上自王公大人而下逹于里閭之際
貴者親其事而行之于身賤者承其風而𬒳
之于政則治天下之能事畢矣此君子所重
禘之說而又以謂明乎郊社之義禘尝之礼
則治國其如示諸掌者也夫百神之祀自郊
丘而逹于七祀均為礼也而莫重于郊社宗
庙之祭自禘祫而逹于時荐均為祭也而莫
隆于禘尝故舉郊社禘尝則小者兼之矣夫
天子之于天下其礼無所降矣而于享帝也
有君臣之義焉故曰尊天而親地夫宗廟之
享水陸之産苟可荐者莫不咸在而為之宫
室之美車服之盛而至于享帝則三献爓一
献熟因地以為之丘陶匏以象其性元酒以
享大輅以載大裘以服此疑于略矣此其説
何也夫郊之享帝臣之于君非礼不敢見故
時至然後会非法不敢責也故合礼然後献
俯仰進退于朝廷之間者莫非礼也故尊而
不敢亵簡而不敢凟此享帝之所以疑于略
欤宗庙之際則子之于父也孫之于祖也夫
事親之道其見也無時其献也無莭志于和
而無事于簡主于悦而不嫌于凟此宗庙之
祭所以雖降于上帝反疑于重欤盖尊尊之
道以簡而親親之礼以豐故享帝于郊而貴
賤之位别矣雖然别貴賤者非獨如此而已
也宗庙之中以爵為位而宗人受事以官尸
之餘君與卿餕之卿之餘大夫餕之大夫之
餘士餕之而後煇胞翟閽無不沾澤夫餕祭
之末也而尊卑之别如此此貴賤之所以别
也夫追逺之礼至于七庙而祭祀之典行于
四時以事死如事生事亾如事存割牲賤事
也行之于君执盎末役也而従之于夫人冕
而縂干率其群臣以楽皇尸而不嫌于卑盖
其始也齋戒謹潔而庻㡬見其殾音笑語之
容而其祭之也與尸酬酢而求象其平日飲
食之事此親爱之所由篤事帝之器不陳于
廟事死之礼不行于郊尊之用犧象也罍之
用山也鬰尊之用黄目也潅之用玉瓉大圭
也荐之用玉豆也歌者在上舞者在下先代
之楽陳于廷而四夷之楽陳于門此噐用之
别也大裘以祀上帝龍衮以祀宗廟元端以
朝日皮弁以視朝自天子至于士一衣之不
修不敢用于祭一噐之不法不敢行于庙此
衣服之别也古者天子将祭則必射田擇士
其容体中于礼其莭中于楽而中多者乃得
預于祭而否者不與焉夫射者君子之所以
覌徳也夫徳先形也必有待以見于外射者
君子之所見其徳者也故射中多之與于祭
也非射也所以辨徳也此賢不肖之别也貴
賤明親爱厚噐用設衣服修賢不肖别而國
不治者未之有也道載于礼而礼藏于器不
知礼不足與言道不知噐不足與言礼考礼
者自噐而辨道者先礼明乎噐逹乎礼通乎
道而不通乎治國者吾未之聞也故古之君
佩玉束帯趋翔旋揖于宗庙之中而盡天下
之能事者如是而已矣
　　　礼論三
先王之制祭祀自郊丘以逮夫七祀莫非祭
也而尤重于禘尝其説何也盖其道有三焉
曰政事之莭也曰品物之盛也曰隂陽之消
長也夫禘夏祭也而夏者萬物之始蕃而于
時則陽用事之時也故先王之政凡所以順
陽之氣者禘而後頒焉故曰古者于禘也發
爵賜服順陽義也尝秋祭也而秋者萬物之
既成而于時則隂之始也故政之所以順隂
者尝而後行焉故曰于尝也岀田邑發秋政
順隂義也盖先王之政一本于隂陽而禘尝
者謹隂陽之莭而不敢違候時辨物以别天
地之氣者如此所以重欤然則春之𥘉也冬
之蒸也而政不與焉何也盖春者物之始生
勾者始奮萌者始逹而平秩東作之時也夫
物始生則陽氣未盛而品物未偹而民方趋
于東作之際則趋功造事而未可以聼政役
故陽之政待夏而後行盖夏者物盛而厥民
因之時也冬則物之生窮实者已歛而成者
既收塞向墐户而民率其婦子以入室偹寒
之時也夫物生已窮則非所以偹財用而民
既息則非所以聼政役故凡政之所以順隂
氣者方秋而行之矣而秋者萬物始成而厥
民夷之時也盖古者尝祭未行則未發秋政
未發政則民勿敢艾其謹之如此此所謂政
事之莭也夫物之于春也始生而于夏也始
盛成于秋而窮于冬既盛則偹于𥘉生而已
窮則闕于始成故禘也尝也萬物盛多之際
也萬物盛多則品物偹故禘尝之祭偹物之
享也此禘尝之所以爲重也夫先王之于祭
也誠而已何貴于品物之盛也祭之儉也非
先王之𣣔也夫玉瓉而大圭玉豆而雕爼齋
明以臨之盛服以行之水陸之品苟可荐者
無不咸在此先王之所以事宗庙也故天子
之特礿也而廢祫也為夫物之未成而礼不
偹故也礼不偹則不敢用祫則品物之重也
乆矣盖物者誠之表誠者物之主物偹而誠
不至者有之矣未有誠至而物不偹者也夫
祀上帝之簡也非先王之圖也以謂無物可
稱而不敢近于亵是亦誠之盡于已矣所謂
蒸尝者品物之盛也夫先王之于隂陽也陽
慶其成而隂悪其盛禘夏也于時則陽之成
尝秋也于時則隂未至于盛礿之于春也則
陽方作而未成蒸之于冬也則隂已窮而既
盛故禘尝之祭陽之成也而隂之微也是以
先王重之此所謂隂陽之消長也有是二者
則先王之所以重慎而不敢易之于常祭也
不亦宜乎夫天子祫禘祫尝祫烝諸侯尝祫
烝祫何也夫祫丧畢之祭也而礿禘烝尝者
四時之祭也天子先祫而後時祭諸侯先時
祭而後祫丧畢之祭無常時而四時之祭有
定法無常時者近私有定制者近公天子制
法者也故先所私而後法則無嫌也諸侯従
上者也故先定法而後行其私此所謂君臣
之道也
　　　礼論四
古之飬世子而教之學與夫凡學于國之學
何其有序而不乱也盖其學有常位其習有
常事其教有常職其礼有常度四者立而後
學之道偹盖所謂其學有常位者其别有四
曰東序也曰瞽宗也曰上庠也曰成均也所
謂東序者夏后氏之學而其事有九一曰學
干戈二曰學羽籥三曰飬老四曰合語五曰
授𢾗六曰論説七曰儐賔八曰釋奠于先老
九曰飬老幼所謂瞽宗者商之學也其事止
于學礼而己所謂上庠者有虞氏之學也其
事止于讀書而已所謂成均五帝學也其事
則郊人取爵于上尊而已夫偹三代之學而
夏后氏之學其事獨衆于有虞商人之學何
也盖凡學于東序者楽舞飬老之事也夫楽
舞飬老之事聖人之所貴而其道主仁東序
在王宫之左而其位則仁之方也此其比于
二代之學其事為衆欤夫書者観言以取訓
而習礼者勤事以正容夫観言以取訓逺道
也而三代之學莫逺于虞故讀書于上庠勤
事以正容近道也而商人于周為最近故習
礼于瞽宗盖成均者意其虞氏之前也夫時
逺則制畧制畧則事卑盖所謂郊人者既逺
之而在郊矣故不得與于上庠瞽宗東序之
事然獨至于天子飲酒于成均然後始得酌
于上尊此不亦時逺而制略制略而事卑乎
此所謂其學有常位也其習有常時者其别
有九一曰千二曰戈三曰羽四曰籥五曰南
六曰誦七曰弦八曰礼九曰書所謂學干者
小楽正主之而大胥賛之而大楽正授𢾗焉
至于學戈也籥師主之而籥師丞賛之至于
羽籥則其主之無官其賛之無助何也盖舞
羽近于學干則知舞羽之官亦楽正與大胥
而學戈之官固已能吹籥則知學籥之官是
亦籥師籥師丞而已矣夫南夷之楽也而陳
于學何也盖四夷之俗皆有安居和味宜服
利用偹器陳之學者學之所知博而不厭也
凡學之時施于春夏者四有通而習之者干
戈是也有别而習之者春誦夏絃是也施于
秋冬者四有通而習之者羽籥是也有别而
習之者秋學礼冬讀書是也春夏者物盛而
形顯之時也而干戈之舞形之盛也故春夏
習之誦與弦均為殾也而誦者人殾而弦資
于噐人殾者先王之所貴故先誦而器次之
焉秋冬者萬物𢾗窮形歛而體伏之時也羽
舞者主于振作而吹籥者羽殾而已故于秋
冬習之秋習禮而冬讀書均為事也而習礼
者俯仰折旋劳于外而後能習于冬則寒而
大苦故于秋冬者人入室以居而無事之時
也故使之讀書焉安于身合乎時中乎義習
焉而不困乆焉而不墮者用此道也盖所謂
其習有常事者此也其教有常聀者其官有
十三曰太傅曰少傅曰保曰師曰大司成曰
大楽正曰小楽正曰大胥曰胥曰執礼者曰
典書者曰籥師曰籥師丞所謂太傅少傅與
夫師與保四者以道徳爲聀者也而太傅之
職無所繫不以教率不以言喻故曰審父子
君臣之道以示之而已少傅則教以率之言
以告之故曰審喻之師也則教之以事而喻
諸徳保也則慎其身以輔翼之而歸諸道則
二者其聀已劳矣其徳有小大故官有劳佚
以心治者其官逸而以事䛇者其任劳此其
理然也至所謂大司成者論説在東序又曰
凡侍坐于大司成者逺近間三席可以問則
大司成者主學之教者也所謂大楽正者舞
干戚語説合語乞言皆大楽正授𢾗于大司
成之教而喻諸其下者也所謂小楽正者凡
祭與飬老乞言合語之礼而詔之于東序則
小楽正者授𢾗于大楽正而喻諸其下者也
所謂大胥者小楽正學干則大胥賛之盖輔
小楽正之事而為佐者也所謂胥者大胥之
佐也故教南盖其聀已卑矣主莭夷楽而已
所謂執礼者典書者籥師與其丞其職雖不
偹見然考其事則皆供聀效役以承其上者
也此治學之常聀也所謂其礼有常法者其
别有十所謂立學而釋奠于先師一也春夏
秋冬而釋奠于先師二也天子視學而祭先
師三也釋奠先老于東序四也釋菜五也大
合楽六也飬老七也合語八也論説九也乞
言十也立學而奠示有祖也時而祭之示不
敢忘也天子視學而親祭示奠也釋奠于先
老示已所有事也大合楽而後飬老始立學
既具噐而後釋菜示告成而不敢尊也習而
後行礼也小楽正合語為未足故大司成論
説之以論説為未足故乞言于老者此所謂
其礼有常法凡此者先王教學之道也
　　　敦俗論
所論人主之利势者惟其能供天下之所求
而我無所求于人故能奔走天下使其進退
取舍莫不在我而天下之人雖欲去之而不
得盖惟其能貴故天下之賤者尊之惟其能
富故天下之貧者宗之使之脱然捨去斯二
者則天下之人誰肯以區區之名而役之哉
故富與貴者人君􁄐之以用其下者也雖然
天下之利惟富貴而後可為則先王之治宜
其隆势利重権位使其民唯富貴之知而見
其已之尊嚴然其率天下也何其退約亷遜
教其民務為安貧楽賤之事而深抑好争務
勝之心者何也夫天下之人不可使求為利
也夫使天下之人惟利之為求則大者簒小
者判惟其得之而後已嗚呼使人皆𣣔得其
上之所楽則将日仇其上而奪之夫如是則
吾之立于天下之上不亦甚殆哉是故先王
思所以長享富貴之利求其安而無乱服而
無争是故為是㢘耻冲退之道使之輕禄位
而賤権势而惟仁義之知公卿之爵人之所
𣣔也然三遜而後受萬鍾之禄人之所甚貪
也然無名而不敢當嗚呼使天下之人皆仁
義之人耶則吾捐國而與之有不受者矣三
代之歴年後世莫及而考其教化風俗之美
詩書之所載後世亦無有継之者然則其效
可知也余尝悲夫自聖人之亾後世之治天
下者不明乎此也開功名権利之門以誘天
下而使其民汲汲然惟利之知而幸其區區
之功利尚功而賤徳貴才而廃道奨勝而羞
退進位而卑齒故天下始囂然皆有楽富好
貴之心而不安其分反頋其貧賤而悪之而
日思其所以去之之術夫惟人悪其貧賤而
求去之而天下之亂始𧺫矣故後世之所謂
利其國而自安者未始不亾其國而自危也
昔者秦之俗盖若此矣方其疾戦不頋以取
諸侯也使其人惟攻戦争奪之為求故秦之
民皆忘其上而利其身功成戦克而後天下
之人移其勝敵之志為仇君之心盖其平日
之所飬耳目之所習有以使之而無足怪也
嗚呼争之不可啟也如此飬虎之肉不敢全
而生委之惧其决裂以動其怒而况持争具
而授之欤夫先王之道其始若鈍而後能利
其始若迂而效最切老子曰非以其無私耶
故能成其私夫成其私而惟私之求則天下
去之夫惟公以得天下之情者天下之所歸
也天下之所歸而有不能得其所𣣔者乎盖
梁惠王問孟子以利而孟子對以仁義其說
以謂上下交征利而國危又曰未有仁而遺
其親未有義而後其君者其非危國而其極
至于國危仁義者若非所以自利也而其效
也使人不敢遺而後之則聖人之所以安其
身者豈匹夫匹婦之淺道欤嗚呼孟子可謂
知利之實矣
　　　法制論
昔者聖人之立法告天下以其意而已故常
立其大防而其莭目委曲所以施于事者聼
夫人之自為而不于其一切先立于我是故
法立而意行意行而利至盖天下之事繁細
瑣屑其情状变故不可以一致以吾一人區
區之聪明而先為之經畫于此而使之一従
于我則事将有格而不得成者夫其势不可
以有成而必求行焉則物有受其弊者矣天
下之法常壊于此而世之惑者未之或知也
今夫世之敢戦者其為行列什伍亦不過𢾗
者而已彼豈不𣣔盡欤势有所不可也何則
敵人之智百岀而不可測而我安能委曲而
預測之耶必曰必如是而後勝如是而後敗
其委曲瑣屑一切先為之所使無頋于敵者
之何如而惟我之為聼夫如是則必敗而已
矣善教人者曉之以其道而不示以其事故
告天下使無違吾意則其委曲瑣屑雖小不
盡而吾之意猶在也嗚呼三代之聖人其聪
明睿智足以深見天下之賾隐然其制法也
亦何以異于此𣣔均天下之田而爲之井田
𣣔分天下之地而爲之諸侯九夫爲井人得
百𤱔而耕之使夫大之不得以兼小強之不
得以并弱而後又爲溝洫之制自一夫而積
之至于萬夫公之地方五百里而男之地方
百里使之大小有序而又列為九服之逺近
夫分田建國之法如是而已矣夫天下之地
高卑之不齊廣狭之不一水泉畎𤱔之差殊
與夫名山大川汙池薮澤之地常居十五則
亦安能較然如畫于一枰之上哉彼聖人之
法不為之纎委瑣屑以盡之而特設其大端
而已何也盖聖人之告天下者特其意而已
盖當是時公卿凡當其聀者皆得出其智以
盡天下之变因規而為之規因矩而為之矩
使之各稱其宜而不亂是以天子恭己優㳺
于上而所以均齊天下之理亦莫不如意而
天下安享其利人人皆得措手足于其中𥘉
若莫可依據而吾之法卒立乎天下此先王
之所以有所動作而天下楽之雖天下之大
事而為之無難者也不善為法者則不然窮
析天下之理于一身之聪明恃區區目前之
智而断萬里未来之势故其法不患于不詳
而天下卒不能行而不知其患乃岀于好詳
是故善用法者有違法無違意不善用者有
違意無違法法可違也意不可違也夫天下
之情常楽于有所爲而困于齟齬而不得放
夫使人人足以自致而其終不失吾之所𣣔
則亦足矣何必區區乎使之従我而後可也
　　　用大論
能用大而後能治天下而用大之術爲最難
夫惟有所不治而後能用大矣何則治大者
莫若立法有所不治而後法立矣屦人之爲
屦也非量國人之足而爲之也度其中而爲
之夫一國之足雖不能盡合于吾屦而中者
居多故雖不知國人之足而吾不失鬻屦之
利必将人人而較之則吾之爲工不亦甚劳
而長短小大之差要之不可盡得嗚呼使吾
之爲屦足以半國之人足矣雖有所遺而何
害吾之大利哉通此說者其知用大乎夫立
法以治天下者而吾之法果足以盡天下之
理包羅籠絡使天下之智巧不足以用其奸
乎吾知其不能也夏后氏之為忠也使禹不
知後世之将野則禹不智也知而為之是禹
亦無如之何也商之質周之文亦猶是也夫
以聖人之知猶有所屈于事物之变則立法
以求盡天下之理吾知聖人有所不能故立
法于此足以通天下之情至于聪明之不及
思慮之所難測岀于人情之外者吾有所不
治也而吾之法立矣且吾之法果何為而𧺫
欤無乃出于天下之大情萬物之常理耶嗜
膾炙者百人而悪之者一人膾炙之美未害
也使吾法足以當國人之十九則吾之利多
矣其所不及焉吾可以無䘏矣非不欲䘏也
勢不可也嗚呼自堯舜三代以来更𢾗聖人
其講天下之法亦詳矣然後世可考者如井
田封建車徒之制亦不過設為大法而已世
之惑者徒見其為法之略以謂不可施于事
而不知聖人示之大法不以臆度之區區而
預盡天下之委曲苟有不合亦付之人而已
一絲之不齊無害其為裘一粒之不精無害
其為食故曰有所不治而後法立矣傳曰小
有所治者大有所失近有所遺者逺有所包
此逹于治體之論也或曰量國人之足而為
屦不畏劳者能之盡天下之情以立法不厭
詳者能之吾未見其不可也應之曰非劳與
詳之避也國人之足可以盡量天下之情可
以盡得雖費于終身之力而為何惮焉吾知
决不可為也吾不若従其逸而擇夫為利者
為之也嗚呼何至屑屑然語治天下之劳哉
知所以立法而後知用大知用大而後能不
出户而天下無遺慮矣
　　　憫刑論上
昔者先王之時議事以制不可刑辟者何也
夫天下之情無穷而刑之所治有極使天下
之吏􁄐有限之法以治無窮之情而不得少
議于其中而惟法之知則天下之情無乃一
枉于法而失其實欤是以先王之時一権諸
人而不任法是故使法出于人而不使人岀
于法至于後世其所以治天下之具不能如
先王之盛時淳厚之徳衰而吏有率私以立
法恃其無法而放肆者故後始有刑法之書
以治天下然天下之弊雖不可以不救而天
下之情不可枉也是故法簡網踈而人與法
两立而不偏廢穆王之刑以謂輕重諸罸有
権夫五刑之属止于三千者法之所不可移
惟其輕重之間有所謂権者是故猶不廃行
法者之志方是時罪入于法之内則歸之法
罪岀于法之外則歸之権雖不如先王之盛
時而天下猶未受其弊嗚呼奈何一歸之法
而不任人也自秦漢以来治天下之具苟且
㓕裂務使天下爲不可欺而待天下之吏以
爲不可使少行其意也故一切任法而廃人
余尝悲夫後世任法之弊也盖其弊非獨法
不足以盡其情而其極乃至于变其情而合
諸法盖罪無必而易移法有限而難動故罪
輕而法重也不幸無輕刑以䖏之則有入之
重者矣罪重而刑輕不幸無重刑以當之則
有岀之輕者矣变罪而附法失情而合文不
畏情之不盡而慮法之不合盖其間有所謂
疑慮而上諸有司者十不過一二而已嗚呼
任法以治天下而天下無正刑矣余尝推其
厚而後悲夫天下之事未始不自夫賢不肖
始也先王之時天下之事簡粛而精修其人
才皆足以過絶天下而上有聖哲之絶徳故
堯舜之際與夫三代之盛時至于鳥獸之無
情隂陽之不可測而人之才智皆能為之故
其後有豢龍御龍之官而四時之官皆能候
天地之氣導馭其莭而制其和由是言之則
人之所以深思極慮以治事赴功者何如哉
自聖人之亾其後世比于先王之盛固已少
减而天下之事日以煩亂詭偽生于其中而
信厚之徳薄人之賢者不及于先王之時而
間之以不肖混亂而不可知天下之事日以
廢缺夫惟得如先王之時故可以舎法而不
任而賢不肖之相半也故人與法並行後世
非無賢而要以不可知故一歸之法推其原
求其本則法之弊盖出于人之弊也夫惟能
隆任人之術詳于擇人而後法可以少簡姑
無望其不爲刑辟人與法並行者可庻㡬矣
　　　憫刑論下
立法以糾天下之過者必𣣔天下行之而不
敢逆然而常至于沮而不行者何也是其立
法非人之情故也何謂非人之情夫天下之
所共悪者而時輕之天下之所共恕者而時
重之不當恕而彊為之仁不必悪而過為之
罰凡此者天下之情所不安者也今夫天下
之情有所謂狠悪而不逞舉措而悪之者幸
而入于刑而考于法則輕而不足以懲之則
夫行法者必有不平之心故必入而䖏之于
重夫如是則是好為輕者之有所不行也夫
人固有不幸而入于刑者有誠犯而其心無
他者不幸而遇刑而考于法則重則行法者
必有不忍之心焉是故有出而寘之輕夫如
是則好為重者之有所不行也昔者聖人之
于天下其言無不聼其令無不信然卒不可
变者天下之好悪也惟其然故天下之所悪
者聖人不彊恕以為仁天下之所哀者聖人
之不深治也故法立而天下安之傳之後世
乆而不敢易夫犯天下之所悪當天下之所
恕而吾寛之以所𣣔則天下之吏雖不如吾
法之所為而人固已隂服之矣吾之法因彼
之情故也故𣣔吾之法立于天下者莫若原
天下之情而無所岀入使天下無不楽之心
而後可也後之惑者不深求先王之意而求
夫㤙威之名而不䆒其實以謂㤙主于貸而
有罪者舎之以為㤙思有所禁則小過者刑
之以威行之者不快而𬒳之者不服則何怪
乎吾法之不立哉或曰吾之法過于威耶則
不惟行吾法者有不楽于其心而固取亂于
民使過于輕耶民将懐我彼行吾法者之不
快是何足怪也嗚呼是大不然也天下之情
自頋其所爲誠有拂于人而人不加怒彼固
以爲可欺而罔人之心至矣故人之不察其
過而知徳者君子也尚何懐之有哉夫治天
下者何必苟爲惠以謟天下之情也殺之而
當其罪雖日殺而天下悦服矣
　　　馭相論
天子能使天下之権在宰相而進退宰相之
権在天子夫如是者可謂知馭相矣夫天子
之所以必尊宰相者非以私宰相也而其
勢乃所以自尊今以天子之輔相左右朝夕
之所接以取謀而使天下之人有輕之之心
則天子之勢亦卑矣夫人之情渉江河而畏
險則終身不敢行海何則彼以為江河為可
畏而况于海乎彼且以為宰相為不可慢而
况其君乎嗚呼又非特如此也使天子之力
足以辦天下之事則何所俟于相以吾為不
能獨治也而後擇相而委之委人以事而奪
之権猶為不任而已矣故必使之可取可舍
可賞可罰舍吾疑之之心而使少行其意而
後彼得以有盡夫如是故不幸而有過吾有
以責之夫使宰相之勢無以異于羣有司
必使之一聼于我而後可則彼有罪而吾将
無以責之彼且有以藉其口矣故曰宰相不
可以無権夫與人以権者必使之其利在我
以為與爾以権者凡以為我也斯可矣使竊
吾権以據之乆而不還以為己私利則吾将
折而受制此天下之大患也今夫世之畜犬
與鷹者方其逐禽于野則必觧羈弛禁縦之
而不制然至不順而害人則吾必能制其命
夫縱之而不足以收之則㡬何其不為患也
誠得天下之至賢如伊尹周公霍光孔明之
徒不以天下易匹夫之命者而任之則何所
復求然天下之賢不可以常得而吾之任人
或以才而忘其汚或以功而舍其素未必皆
天下之至賢也夫使擅天下之権于掌握之
間而吾無以制之而望其不亂其庸可得乎
故古之待大臣者天子為之盡恭致礼而至
其有罪則不恕有殺而無罸夫惟君致礼則
宰相尊至有罪而不恕也此所以為天子之
権欤故曰必使進退之権在天子曺操司馬
懿父子𥘉不過能窃天子之権攻伐出䖏放
意恣行而已而漢魏之主惟其無有以制之
是故飬其势固其身而卒盗其位若唐徳宗
則疑宰相而不任徳姦臣之弊而謂天下之
人舉不可信乃一切自用其聪明當時宰相
奉行文書而已故當是時藩臣有輕朝廷之
心彼一人之聪明而當天下之亹亹則𢾗見
其所窮而左右大臣皆有苟且之志而無岀
力死難之意則宜其陵犯而無忌也嗚呼與
人以権而我不能收漢魏之主是也畏権之
去而我奪人之聀者唐徳宗是也是二者皆
過矣嗚呼天下之事不可以無術也而馭臣
為最難或者不知其故以謂先王之時一本
于忠信而無術不亦繆乎夫坤之道臣道也
而象為馬吾未見馬之可以亾馭也馭之以
術何害于忠信耶
張右史文集卷第五十三
張右史文集卷第五十四
　論
　　　代宗論
余嘗論代宗唐之庸主也而安史壊亂之後
肅宗草創事出一切人情震摇易以生變此
非常才所能定而代宗承之又嘗一為吐蕃
所驚逃奔于陕然國遂以定不及其身者何
也余考代宗行事有類英主者二焉誠率是
道而充之其身安而國定盖無足怪何也能
容大功之臣背之而不疑犯之而不怒而外
無姑息之迹一也僕固懐㤙李光弼二人之
功著矣懐㤙之恃功犯上自敵以下誰能忍
之而代宗不與之較故優容包納卒待其自
斃豈不曰與之較力則彼驍虜也與之較理
則彼戎狄也其乗氣而兇悖盖将亾也是其
料懐㤙于目中矣李光弼身兼将相功無與
二而幸陕之後堅坐不應此其意非持两端
則高卧以觀變也代宗㤙礼終始不衰豈不
曰光弼之功而傷之天下其謂我何彼之不
赴吾急吾不問則己問之則必討焉彼非束
手受死者而吾使誰敵之哉代宗之待二臣
如是天下不謂之姑息者理當爾也徳宗之
于懐光則姑息之迹不可勝揜矣人有當其
意則用之衆怒不與則必殺之其用其殺莫
或能間之者焉始用元載委己聼之悪載之
甚誅而不疑寵魚朝㤙㡬危郭子儀然其横
也則殺之程元振之寵固矣桞伉一言而逐
之易如反掌卒棄不用元載之獄問目皆従
中出則是平日載雖擅權于外而代宗居中
無不知也去三大姦如殺犬羊中外不驚上
下厭服觀此則昏且孱者不能為也是二者
英主之所難代宗有焉所以能保國而安身
也哉
　　　徳宗論
徳宗憤藩鎮之強僣有鞭撻海内之志竭其
帑藏空其禁衛以従事于伐叛然師出無功
兵連禍結大盗窃發身播國殘㓕亾之禍間
不容髮自是之後亂不得熄至于憲宗用一
裴度决䇿出師淮西既平山東河北強藩大
鎮弭耳聼命終憲宗之世海内略定二帝于
用兵伐叛則同而功烈何其相反也盖攻堅
則瑕者堅攻瑕則堅者瑕徳宗始使馬燧李
抱真討田悦魏鎮自承嗣以来兵強國富屹
然大鎮非可易攻者也二将之力弊于田悦
而王武俊朱滔相煽而𧺫自魏至燕𢾗千里
間莾為戦塲而四古諸侯始輕京師淮西雖
積于叛然𢾗郡之地也暴取其財虐用其民
為日乆矣危亾之機己見而元濟昏庸倔強
其間此特不𣣔取耳取之可以必得豈與河
朔諸鎮比哉憲宗乗其機察其時一舉而㓕
之而李師道承宗之徒或誅或臣而四方靡
然效順矣此無他徳宗先攻其堅敵未己而
己之氣先索力先弊矣己索之氣既弊之力
人所易侮此朱泚懐光所以陸梁而不忌也
憲宗先攻其易碎其巢穴戮其鯨鯢兵雖未
出而氣己震于天下師道承宗所以消沮而
不能抗也有扛鼎之力者使之負石而趋終
日則必蹶立談之間而磔嬰児則賁育在旁
必且心悸此攻堅攻瑕之論也
　　　文帝論
昔者絳侯既平吕氏親握國璽授之孝文當
是時劉氏之後惟大臣所立文帝為諸王特
以其賢而取之其𥘉未可以必得也絳侯以
天下與所不可必得之人㤙徳至厚也文帝
之報絳侯者宜何如哉雖分國而王之天下
未以為過也然内難既定君臣之分既明爵
賞禄賜所以慰荅昔日之功者未聞有卓然
過于常時何其不旋踵而遂去之速也予尝
觀漢之大臣多禍少全武帝以来不啻如殺
囚隷獨文帝時公卿𬒳誅者無㡬人然則文
帝之待大臣亦有㤙矣當是時大臣之有㤙
者宜無有過絳侯然匹夫一言罪辜未明廷
尉折簡以召之如取孤囚侵辱困苦僅免于
死文帝非昏蔽無知之君何獨于勃少㤙若
是哉盖尝深思其故而得其說矣高祖之将
有大功者至文帝時㡬盡矣非以逆誅則以
疑死彼皆心有所恃矜其功能日邀其上不
得所𣣔則狼頋而𧺫絳侯吹簫之覊民也用
兵十餘年習見天下之势喜事而尚武其驍
勇之習豈能帖然無毫釐于心哉以英雄之
資挟立君之威臨視其上無異于保婦之提
嬰児如是而不驕者伊尹周公之所難也驕
則縱縦則亂因以生文帝豈無爱勃之心哉
視前日之誅死族㓕者皆恃君邀功驕蹇放
縦之所至而絳侯之迹異于韓彭者無㡬耳
吾亦畏其有所恃而驕驕而不己則乱乱而
不誅則廢法従而誅之則傷㤙甚矣嗚呼理
至于是曽不如抑逺困辱使之慊然内頋而
無所恃鋤去其驕慢之心全其生保其家使
其子孫長有國土之爲愈也然則文帝之㤙
亦深矣且能尊霍光者莫如孝宣委天下之
政與之而不敢專光死又立其子兄弟聫兵
女充後宫賞賜寵錫不以𢾗計天下翕然以
謂孝宣無負于霍氏矣然光死未㡬妻子為
戮以天下與人而身死之後弱子單孫之際
曾不得享天下之人聞之者誰不為霍光痛
心哉嗚呼使宣帝既正君臣之分則遂攬天
下之政光既死視子孫之賢愚而授之官與
之財而收其權取其尤無良者而屏逺之霍
氏雖𣣔為乱不可得也然則霍光無後者非
宣帝誰為之哉天下之事要其終而後知君
子之用心絳侯無禍于身則知文帝之所以
裁之者乃所以深報之也霍光無後于漢則
知宣帝之所以寵之者乃所以深害之也語
曰嬰児常病傷于飽也貴臣常禍傷于寵也
然則文宣之报功其得失可考也
　　　景帝論
景帝稱竇嬰惉惉自喜多易不足以任宰相
因持重而相衛綰夫自喜多易固不足以持
重是也而求持重者必如衛綰則己甚矣古
之知人者不觀其形而察其情得其妙而遺
其似夫天下之善悪其似者固未必是而其
真者或不可以形求也綰車戲之賤士也其
椎魯庸鈍偶似夫敦厚長者之形耳夫敦厚
之士其用之也必有䝉其利者矣豈謂其無
是非可否如偶人而己者也苟以是為長者
而用之則世之可謂持重者多矣夫悪馬之
奔踶不可也求其無奔踶可矣得偶馬而爱
之可乎景帝之相綰也是爱偶馬之類也帝
之悪周亞夫也曰此鞅鞅非少主臣也卒殺
之夫天下之情其未見于利害之際者舉不
可知而要之易刼以势者易動以利不輕許
人之私者不輕行其私亞夫之不納文帝于
細栁與夫不肯侯王信可謂不可以势刼而
無私意矣仗莭死義與夫見利而心不動非
輕势而㓕私者莫能可以相少主共危難者
意非亞夫不可而帝乃反之是徒以其剛劲
不苟其形若難制而嫚上者故殺之而不疑
嗚呼景帝者求人于形似而失之者也盖昔
者高祖求傅如意者而不可得一周昌能強
項面折而高祖遂以趙委之夫昌之不能脱
如意于死其势盖有所迫而所以任昌者固
相危弱之道也嗟夫周昌以此見取而亞夫
乃用是不免則景帝之與高祖其觀人也亦
異矣
　　　魏晋論
嗚呼魏晋之乱亾其可悲也國中之人皆恐
懼畏服従大盗招之而無不應舉國以與人
而猶恐其不受也其所循致而至此者何也
盖其國輕乆矣夫國重者存國輕者亾何謂
重其人可以禦侮旁觀者有所忌則重矣鱓
鱣王鮪之在江湖非不大也然漁者徒手取
之鱠之爼上而無難曽不如蛇虺之據穴國
之輕亦猶是矣人主非不尊公卿大臣非不
畏百司庻府非不惧然皆庸怯和易説之如
發蒙舉之如挈虚朝之慮不至夕合日之智
不及明日夫如是國之存大盗拱手舉之矣
是謂國輕凡人臣之能為國重者非有服天
下之名莭則必有過天下之才智成湯既沒
太甲失道伊尹放之可謂亂矣而諸侯不争
商卒以安者伊尹之莭天下之所不敢議也
晏子之在齊叔向之在晋宫之竒之在虞諸
侯不敢議其後𬋩仲之智未易與為敵也郭
子儀存而吐蕃罷兵李徳𥙿草檄而澤潞亟
㓕此以才智為重也夫天下之人其好争未
尝一日忘也非有大愧耻于其心而不忍為
則必有大恐惧于其身而不敢為夫名莭者
所以愧耻天下之不義而才略者所以恐惧
天下之好亂舍是二者雖聖賢無他道矣魏
之亾也司馬師殺其君如屠犬馬而大臣震
悸莫敢太息王祥鄭冲舉國而與之夫是𢾗
人者亦知是為不義也而不敢不聼者彼惟
素無以動其國人而又取諸其胸中而無有
也晋之臣才者先叛王敦桓温才過一時卒
皆不臣劉𥙿才過𢾗人者而遂取之何則國
中之人莫與之敵故也夫挟好乱之資而頋
其國莫與之敵則取之之心生矣故為國之
患莫大于不崇名莭而消天下之精鋭彼晋
之公卿朝夕従事者非毀名莭則尚無心方
此時雖有有志之士亦且去之矣此蔡謨之
所以不為司徒而曰吾恐後世之笑也天下
之事有名实不可以不辨也輕名莭者曰吾
悪天下之矯激也黜才能者曰吾尚徳也夫
矯激者安能真為名莭也利至則变矣世盖
有利至不囬害至不避而可以矯激億之哉
夫如是而未免于矯激則庸庸者而後可矣
且東漢之亂而曹􁄐之雄至死不敢取惟畏
天下之清議故也党錮雖弊猶能存國古之
所謂徳也非無才之云也才不足以言矣傳
曰仁者必有勇勇者不必有仁有徳者必有
言有言者不必有徳夫言與勇才之類也而
仁與徳必能兼之則世有無勇之仁不能言
之徳乎子産惠人也謂之衆人之母可謂徳
勝矣然其抗晋椘何其勇且辯也夫以無所
用之徳質而冐之以仁義之容文之以礼楽
之言治國而不能靖民臨難而不能却敵而
謂之有徳此固天下英雄之所侮也嗚呼為
國者盖察諸此矣
　　　李郭論
雄傑好乱之士可服以天下之大義不可掩
以匹夫之小𢾗何也彼其心甘為理屈不肯
負人以其智幸而掩之得志其後必大乱凶
悖放恣而後其志乃己此不可不慎也漢高
祖苟一時之便僞逰雲梦而執韓信雖能执
信而信之反心自此生矣當此時高才智士
亦有輕其君之心故英布貫高之乱継踵而
𧺫者此非服英雄之道也李光弼提孤軍與
安史健虜百闘百勝其治軍行兵風采出郭
子儀之右而當時諸将皆望風服子儀如敬
君父而光弼之在彭城諸将己不為使子儀
能使吐蕃謂父而史思明乃上書請誅光弼
大抵光弼之实不及子儀之名子儀安坐而
有餘光弼馳騁而不足余常思其故讀史思
明傳見光弼使烏承㤙潜殺史思明事而後
知李郭之優劣盖子儀之為人至誠不欺主
于忠信其胸中洞然大人也故静則人安其
徳動則人服其義光弼用烏承㤙使襲殺史
思明此雖狡夫猾虜之常態意其人雖雄悍
驃勇而中有所不可保信者市井之智盗賊
之謀有時而用也不然何以召史思明之侮
而田承嗣之膝獨為尚父屈欤此于服人之
道小矣嗚呼成事以材不若以徳服人以智
不若以理惟徳與理始鈍終利以之治大以
之行逺未之有侮也
　　　讀唐書
古之人主自中庸以上為理所屈皆能行之
而誠未必加也若漢文帝之于務農唐太宗
之于従諌㡬于誠矣或問二君之誠孰愈余
謂文帝于言不足而意有餘未尝為外貌觀
美繁于詞令而形于制度不過詔令丁寕而
己而身之所履則可信不誣矣知稼穑者必
尚儉彼身衣弋綈足履革舄集書嚢為殿惟
罷露䑓却走馬此其意可見也太宗每見賢
臣則求諌援引古今出入經傳玩慨古昔語
必成文此雖無害于聞過而有好名之心焉
此于誠有所不及也意有餘者忘言实己修
者忘名理之必然也文皇尝恨不撲殺此老
文徳皇后問誰帝曰魏徴夫太宗之信用徴
如此而猶有殺心焉則其平日之厚敬而深
信之或未必誠也且好諌者不諱其過而魏
徴以諌草與史臣帝聞而怒遂有仆碑罷婚
之事何怒之深也如此二事或疑其不信余
謂或有之高宗之淫昏孱暗又内為悍妻所
制外聚群小逞于朝而禍不及其身者有以
也非幸也其智盖有以自衛者彗見東方言
者以謂高麗将亾之祥帝曰高麗小夷且亦
吾民也夫是言能出諸其口則有不可欺者
以廃子言之故怒其人尝與賢交通令其父
訓其子父殺之帝聞而不喜也更貶其父夫
刑政能如是則希其意必相戒而天下聞之
必有父子之義焉夫能約理而不盡欺參以
義而其蹈有所不受使其應物之際十五出
此足以完其身矣
　　　又讀唐書二首
李徳𥙿制变應事之方裴度有所愧然度之
制变務出于中和故事出而人不驚事己而
身安徳𥙿矜才而快意者也故其所発竦動
人之觀聼而後多悔宦者劉承偕監劉悟軍
悟不堪其侮而言朝憲宗以其有寵于母后
問計于度請斬之又曰不能斬則流之夫斬
之則風采足以震動而于事也健然苟求下
足以厭悟意上不傷太后心流之亦足矣何
必求動人之視聼哉此度過人者也劉稹之
叛計䇿出于郭誼為多稹势己穷蹙誼斬稹
以降此在稹為可賞徳𥙿以為劉稹小子安
知反誼始教之而終賣稹以求生卒斬之徳
𥙿之出此不過𣣔明大義立風殾以竦動視
聼耳若誼者置而不問斯可矣何必求名而
殺之耶是時強藩叛鎮力足以拒王命而所
深忌者左右之窃發也誅郭誼而叛臣始安
心于其下其為慮盖己踈矣徳𥙿悪牛僧孺
其傾僧孺也曰僧孺聞劉従諌㓕而慷慨又
搆成其徃来之迹夫傾大臣惟有交友者之
罪為無以加人主之所不恕僧孺由此遂竄
徳𥙿于復怨則快矣而君子豈忍為是哉故
一失势群𧺫而擠之身沒南荒非偶然也
人主當務好要而不當務無為夫無為之言
為妙矣此羲農尭舜得道者之事也而庸君
昏主聞其説而楽之深居奥䖏義塞耳目是
非過前而不察姦臣愚㺯而不悟視人之利
害國之存亾若越人問秦人之疾痛者曰我
無為也耽楽飲酒便嬖女色晏朝早罷㳺蕩
無度亦曰無為也是故莫若好要吾不治事
付人以事而觀其成吾不吝權分人以權而
觀其趋事成而利則可成而害則必治其故
而賞罸行焉分吾之權而志于公則任之盗
吾之權而行其私則棄之而用舍分焉此之
謂要知好要則進乎無為矣唐明皇用李林
甫十餘年盡失賢者之助太宗之法度廃革
略盡貞觀之風俗变壊無遺林甫朝夕所従
事者非聚歛奢侈以蕩移人主之心意則羅
織刑獄以破㓕人之家族也閨門之内干戈
碪鉞未尝絶而間為神仙鬼神之説以動其
心而明皇恬不為慮漫不知察利噐去手而
不覺一敗塗地沒世不復凡此者其始好無
為之説者也後之人主可不戒哉
　　　五代論
春秋時季梁在隨宫之竒在虞皆明安危曉
利害強國憚之而不敢易余窃怪五代之君
雖𧺫武夫悍卒未尝學問不足以得士而一
時将相謀臣當其敗亾之際皆足蹈坎井頭
抵株木安受禍患而無䇿事成則相與苟且
富貴事敗則拱手受戮豈紛乱之極而人才
亦従而不振欤余深考之而得四人焉皆智
士也或用或不用也則保時君之昏明安重
誨在眀宗世常恨不為國家去潞王時潞王
盖一罷鎮莭度也而重誨獨知禍之原在此
其後卒覆國者潞王也清泰帝時石敬塘在
太原𣣔叛有状時廷臣有吕琦者言于朝曰
敬塘必結契丹為援可先以重幣結契丹以
分敬塘之援卒之立晋者契丹也使明宗與
清㤗信其言而先為之所可以紓禍也必矣
契丹大舉入晋志吞南夏而其母述律乃獨
非之曰譬之吾國以一漢人為主可乎耶律
徳光果不能安于南狼狽客死于路大劳甚
費而于契丹𥘉無大利也徳光丧歸其母不
哭曰待國中人馬如故然後葬汝嗚呼若此
戎媪亦智矣李榖韓熈載少以功名相期熈
載将仕江南與榖别熈載曰江南如用我當
長驅以定中原榖曰中原見用取江南如探
囊中物耳己而榖相周世宗遂臣江南兵不
劳而國不費信乎其如探嚢也何者自古秦
㓕椘晉㓕呉隋㓕陳長江複山不能為固天
下有定势非智力可強諸葛孔明且不能用
蜀取魏江南豈有長驅中原之理乎榖于審
天下之势亦明矣此四人者三見忽而一用
嗚呼天下何尝無士哉
張右史文集卷第五十四
張右史文集卷第五十五
　論
　　　司馬相如論
司馬相如雖以文章事武帝而慨然有君子
之風盖其心不專以其技易寵禄又有不忍
欺其所知者東方朔論上林苑害民田號爲
正諌咈人主之欲而相如上林其終所陳與
方朔何異且相如事景帝㳺梁覊旅不偶亦
思㤗矣起而逄其合持末技以求售此常人
之情唯恐失其意也爱悪未可必而諌及之
此其心似不志于利者也其後為帝開夜郎
通西南夷既至蜀得其父老之説頗自悔其
失作書為諭蜀而實以風夫既己開其利于
前矣徐覺其害又不忍黙黙此其心似不忍
自欺者與夫遂非而忍愧者亦異矣始相如
亦自以慕藺相如彼其従来有足觀者矣
　　　趙充國論
余讀趙充國傳觀其用兵决䇿若可以有竒
功然提大兵對五萬之先零持乆𢾗年而不
决其取之也又外有竒變可喜之功盖嘗疑
其多畏而少㫁及見其言兵勢國之大事當
為後法而後知其非徒然也夫先零之事㣲
矣然其規略即古之謀臣智士之遺法也古
之善計者未嘗一日不志于功名而不肯為
徼幸之利而其術本于觀時時非吾之所能
為而吾能引而致之不然則安坐以待其疲
舍是未有肯妄動者夫提兵决戦斬級捕虜
與敵闘吾可以有功而不可以無患也未可
以無患則變生不常而勝負未有所在謀人
之國都而吾之勝負未有所在是天下之危
道也充國救罕开以離其支黨遣其降者以
亂其腹心培之于覆亾乃徐待其熟而後振
之夫充國豈以謂力戦决死為必敗哉以謂
善戦者其法不當出此故也昔余嘗怪武帝
用衛青霍去病出萬死百戦以踐蹂匃奴之
強此両人斬馘降虜不可勝𢾗单于遠遁漢
南空虚而終不能得志至其晚年漢與匃奴
両不振矣唐太宗與頡利臨渭水而盟方是
時内有太宗之雄而李靖李勣為之将帥致
頡利于室中而閉其門覆軍殺将何求而不
可太宗竟不岀此而其後頡利危殆國中空
虚李靖以五千騎談笑而㓕之夫武帝之無
大功何也戦匃奴之強而不能致匃奴于弱
而後戦而太宗之明知頡利之方強雖足以
取而未可以無患李靖以孤軍而功過衛霍
之百戦彼惟投其時故也其後太宗舉國以
取高䴡猛将鋭卒自以無前而頓兵堅城逡
廵而退何則盖蘇文之雄而欲以亾國䖏之
過矣高宗之時盖蘇文既死則用一李勣取
之而有餘夫勣之才豈過太宗哉敵之時異
也勾踐與范蠡百計而謀呉勾踐不能忍而
欲發也𢾗矣蠡獨不可而至稻蟹之變則遂
𧺫而不疑何則彼之至計不獨以戦為也故
充國以善戦之才謀五萬之家至百計蹙取
彌年而後成彼非悪速也以謂此用兵之法
也
　　　陳湯論
余觀漢公卿諭陳湯矯制斬郅支之賞其守
常不通者則曰是不當賞且開後奉使者乗
危徼幸生事夷狄一竒其功憤其為庸臣所
詘者則稱譽替説大功不録小過大美不疵
細瑕宜加尊寵以勸有功此劉向之論也夫
奮不頋身决計出竒以孤軍取单于之􁦺梟
之藁街自漢撃匃奴以来有能如此者而𣣔
以一切矯制生事謂之有罪而赦之不使有
尺寸之賞此天下皆知其不近人情而人不
服也然湯之還使朝廷遂厚賞之一不問其
矯制如受命討伐而有功者則亦不可何則
人臣不待命而有功以要我則亦為國者之
所病也故劉向之論善矣而未盡也元帝遂
従而賞之愈于不賞可也所以為説則終亦
未有以服悪矯制者之論惜乎無有以是説
告之者矣所悪夫賞矯制而開後患者謂其
功可以相踵而比肩者也隂山之北凡幾单
于自漢擊匃奴以来得单于者幾人終漢之
世獨一陳湯得单于耳其不可以常徼幸而
立功者又寡少如此則裂地而封湯乃著之
令曰有能矯制斬单于如陳湯者無罪而封
侯吾意漢雖欲再賞一人而未可得何遽有
邀功生事之憂哉故上足以尊明湯之有功
褒顯之而無疑下不畏未来生事邀功之論
天下之善計也古之為法者行法而不失人
情當夫事實而亦不使之不可継凡若此也
昔者韓患秦之無厭也下令曰有能得秦王
者寡人與之國大夫皆諫曰不可賞不可以
若是其重也韓王笑曰得秦王而寡人與之
國是賞有再乎且得秦王矣寡人其憂無國
哉是賞湯之説也
　　　蕭何論
高祖論蕭相國為三傑之首及論功行封為
諸将百計諭暁卒以何為苐一高祖之待何
也可知矣高祖之有何是人之有五臟木之
有根魚之有水也使何雖有大過猶将容之
然一曰為民請苑中地高祖發怒奮然如斥
奴隷使有司械繋辱之而不疑此在常人為
之則必以為彺芴反常而高祖獨安為此其
心盖有説也高祖知何之才而不能不疑者
也何之居関中用鮑生邵平之説而帝乃大
説夫二生之説淺夫畏嫌之常情也而其術
足以當帝之心是帝于何未有無間不疑之
至信也吾未能安枕于何之心則其心惟恐
其恃功驕恣而以我之不忍侵辱之也故以
天下之大功一日有微罪則以奴隷之辱加
之而不疑使何意知吾之不憚侵辱之如此
務以逆去其驕蹇之意此高祖之術也其後
絳侯立文帝以天下與人論功宜何如一日
有疑謗下之獄吏幾死而僅免夫文帝非不
徳絳侯其心未免于疑如高祖之于何也雖
然絳侯吹簫之覊民其驍武勇鷙疑其恃功
而喜亂恐其甚疑而逆折之可也若蕭相國
謹畏徳厚之君子雖共天下可以無疑而馭
之乃與韓彭同術然則文帝得之高帝過矣
　　　邴吉論
邴丞相為人至深厚也余獨有恨焉虜入雲
中詔問丞相御史以虜所入郡吏不能對得
譴責而丞相能具知見謂憂邉思職夫吉之
能知馭吏之力也夫平日不知従事于其所
急而一時際㑹于他人之力亦可以為徼幸
矣謂之真憂邊思職也可乎因徼幸以得譽
遂従而冒之坐視人之得譴責而不分謗則
亦少欺矣龔遂因王生一言天子以為長者
遂不敢以為出己曰此乃臣議曹教臣夫遂
以能歸功于君其善㣲而不冐人之善其徳
厚矣方天子譲御史吉如曰臣與御史等耳
臣之僕有先白臣者臣是以知之此其為能
豈獨憂邊思職而己哉世人有未嘗射挾弓
注矢一發而申不知者曰天下之善射者也
其人不譲則知之者笑之矣邴吉脱宣帝于
死能絶口不道獨貪一馭吏之功殆必不然
傳曰思則得之不思則不得也吉未之思欤
夫冐徼幸之禍而安䖏之此庸人之所常行
獨為邴丞相恨也
　　　衛青論
自古中和深厚之士可以保富貴䖏功勲而
不足于名高輕俠慷慨之士立可喜之行者
可以為名高而多履危禍工者若皆有所不
足然為可喜以取名者其技止此耳使為中
和深厚必不可得而中和深厚之士其于取
名驚世成者能之而有不為也司馬遷論李
将軍之死曰知與不知皆為流涕論大将軍
曰以柔媚于上其于天下未有稱也愚意李
廣之所為青之所不願而非不足也以青為
奴虜庸人邅時幸㑹以取富貴者耶則汲黯
不拜大将軍曰使大将軍有揖客頋不重耶
青由此盖重黯李敢怨其父死至撃傷青青
為諱不言青知揖之重于拜推足以報敢而
為諱之懲田竇之事至絶口不荐士不斬蘇
建使歸命天子言之如不快人意而其知時
見逺皆中幾㑹青顧不能交灌夫籍福之歡
而為决意斬伐者之所為耶凡此類非庸人
所能也彼非庸人而為此則必有道矣而遽
欲賢廣而貶之不亦過哉夫好名之士常鼓
舞于壮鋭可喜之莭而不快于持重逺見之
士廣之所為天下之乾勇者好之其明者未
必善也後世論郭子儀李光弼二人者未嘗
不右子儀夫善戦而有謀果敢而精鋭是𢾗
者子儀皆苦其不及其寛緩仁爱宜若魯鈍
矣而卒過光弼者何也子儀之所長光弼之
所不能光弼之所長子儀或未必待是故也
淮南王與伍𬒳為反計而彼獨稱大将軍以
折之彼其仗莭死義則憚汲黯用兵决勝則
忌青然則為天下未有稱者又果然哉
　　　王導
余觀王導之為晋有以也哉自古開國建邦
尚功利修戦伐其俗好武喜功其國家法度
修立若是者必速強而無内亂然當其亾也
以為大敵取之何則法制素立人畏而不敢
犯故無内亂夫國小勢单而有所恃必敢闘
其人才可用則不能下人夫小國敢闘而不
下人大國之取也吴蜀是己諸葛亮治蜀法
制謹宻兵武修立粮儲豐而噐械精故以區
區之蜀而魏人不敢侮亮既死姜維恃其餘
力黷武好戦而魏取之孫權之為呉也江東
才武之士悉用而無遺其将帥多可用之才
權既死而規略風聲不㰝其舊孫皓不肯俯
仰畏縮為自守之計時用其武而晋取之故
曰小國敢闘而不下人大國之所取也夫政
和俗弱畏患自守者多内侮其弊也内之強
有力者取之然不待其力盡勢窮則不亾何
則内有強力之臣而無所忌則必𧺫然國人
未去則去之也難非極弊不可復振之際則
不可得東晋是也導相元帝于江東所以立
國者不過賔延賢士招禮名勝設學校謹選
舉力為柔仁和厚之政而己夫當西晋之末
夷狄並𧺫天下大亂非有商君管仲之莭制
刻深以圖功利𧺫怠惰收蓄天下才勇之士
不畏劳苦徃反與之深入力争未有能立者
也而導顧為此豈其才不足欤或者曰導之
意以謂限長江而與関洛交兵相元帝而與
劉曜石勒争雄駕御賀循紀贍之徒而與夷
狄馳逐此百舉而百敗曽不如勿為之愈也
是以置江北之紛紛而為保國之計苟無後
世不遽亾之䇿而可矣夫王敦蘇峻之内侮
桓温桓玄之倔強大則君廢大臣誅小則控
制上流而朝廷奔命宜若朝夕而亾矣卒之
劉𥙿取之于凌夷其弊之後此固導之深圖
也齊之政強魯之政弱魯朝齊而齊先亾乃
自古然矣
　　　張華論
裴顔勸張華以黜賈后而華不可其言曰聊
以優㳺卒歲當時華有天下之望姦臣孽后
切齒于華乆矣雖不舉大事可得優㳺卒歲
欤華之智寕不知此而為是言何也夫華為
之亦死不為亦死徼幸苟免自安之言耳方
是時華之計無可為者矣與外臣為仇則賈
后得籍口以誅之與孽后為怨則強王将以
仗正而行其意𧺫貧賤取富貴既無棄屣之
高又名重累身衆所不置己有遯尾之属嗟
乎華于是時盖知不免矣自古爲是言者不
以賢不肖皆免者也董卓築郿塢曰事成雄
據天下不成守此塢夫事不成而塢可得而
守欤卓雖愚亦知之矣曹爽不能用桓範之
計而曰不失爲富家翁其措意亦如此華之
優㳺卓之守塢爽之富翁皆知不免而徼幸
苟且之言耳不足論也士之謀身至此亦可
悲也夫
　　　王鄭
昔孔子論令尹子文陳文子皆以清忠與之
而不與之仁𬋩子之徳不及二子逺矣而以
仁與之何也夫仁之爲道雖大然其實以濟
物爲本濟物之事非一善可以當之必其才
徳爲世所頼得我則存非我則亾我之所在
家安而國治如是則有一善不害爲不仁而
有小不善于仁未害也余觀王祥鄭冲何曽
三人者考其行事之迹従容無事之際雖謂
君子可也然為魏大臣隂相司馬氏以丧魏
室卒導而授之夫平日則戒慎君子之所忽
而當事則為小人所不忍為此所謂色取仁
而行違在邦在家必聞者也昔西漢之衰有
似乎此孔光師丹皆盗當仁賢君子之名而
或屈于董賢或迫于王莾使為姦者反依之
以為重嗚呼治天下其不可以無才智骨鯁
之士也淮南王欲為亂獨惮大将軍與汲黯
畏衛青畏其武畏汲黯畏其正也夫世固有
徳不足以化姦才不足以止亂而可以謂之
仁人君子乎夫使令尹子文陳文子當管仲
之任則不勝矣李徳𥙿曰平澹和雅世所謂
君子者居平必不能急病理煩邅難必不能
捐軀濟厄可以羽儀朝廷潤色名教如宗廟
瑚璉園林鴻鵠者此𢾗子之謂矣
　　　㳺侠論
所貴乎㳺侠者謂其身任人之患難而脱人
于厄也朱家郭觧雖不合于大義而其感慨
雄俊先人後己故可取也搂䕶平生齷齪守
常無可稱吕寛得罪王莾以其父故窮歸之
豪侠立莭無如此時為宜斬莾使脱寛于死
身自亾匿或者以身任之而不悔如此謂之
侠可也䕶得詔書即曰斬寛以聞莾大喜此
苟偷畏懦閭里屠販人耳當莾時天下威畏
誰非䕶者班固列護與朱家郭觧同謂之侠
此何故也泣涕責妻子使終飬吕公此朱家
郭觧糞土之餘也何足道哉
　　　子産論
天下之大患莫大于不量力而不量力之患
𧺫于好高今夫使人皆量力而無慕于賢己
者宜若怠情而無志而不知夫力之所受于
天者莫不有極强任而過使之則将有禍嗚
呼怠惰而無志不猶愈于禍欤吾知量力之
不可廢也今夫天下之才自匹夫以至聖人
其别無窮然大要有三而己上智中人下愚
是也昔者聖人之治天下使民畏也有不待
刑使人爱也有不待賞夫無刑賞而畏爱行
焉此天下之純徳也夫惟聖人而後能之而
使中人之才其為治也去賞與刑以求天下
之畏爱曰吾将舉聖人也則亦敗而己矣使
量力而行之治刑以明威信賞以施爱其誰
曰不可以謂徳不及于聖人耶不猶愈于敗
乎夫烏獲之力至于舉千鈞而弱者至不舉
一石以一石之力而負千鈞則膂絶而死此
又天下之所知也昔者鄭國有灾有勸子産
使邉國者子産曰吾不足以定遷矣夫遷國
以免灾與安坐以待不測之禍二者孰利也
然子産知其力之不能及則寕為安坐之計
姑求其力之所及者而行之豈其心以謂不
能定遷則其患将甚于安坐而待患欤盖子
産嘗鑄刑書而叔向非之子産卒行之也彼
以謂議事以制不為刑辟者非我之所能故
也余讀書至此未嘗不竊歎古之君子其智
慮深逺而較利害也詳量分審力而不誘于
天下之浮説而深悲後世之説者夫宋㐮公
之求諸侯徐偃王之行仁義卒無所就而敗
隨之而世之人遂悲仁義之不效而余不知
二人者果能為文武之事者欤非仁義之負
二人二人之負于仁義也或曰天下之士不
可好卑而務近而量力之論不可以䚯嗚呼
使無妄學聖人者是豈使無學其徳耶吾悪
夫無其徳而儧其事者也彼聖人之為聖豈
好高而為之哉其中之所有舉而措之而已
使誠有其徳吾何爱聖人之事而不使為之
哉
　　　魯仲連論
昔者君子之于仁義其行之非不勤而好之
非不篤也然動而不得其中則君子不為是
故罪至于可殺則君子不生之以為㤙而郷
閭之國勢之所不能救則捨而不頋凡天下
之事有可以不為而非不義者君子不強以
為義也嗚呼君子之道豈頋若是恝然而已
哉彼誠以爲事至于可以不爲而無我責而
我偲偲然求爲之以爲功則夫世之求爲君
子者盖亦甚劳而我之心無乃非出于楽而
後爲之欤盖昔者夫子之道未嘗不出于忠
恕而其所以待物者亦甚厚矣然陳恒弑其
君則孔子沐浴而言之朝告其君而請討之
至其不能討而孔子不強也門人有以謂報
怨以徳者而夫子以謂何以報徳出而吿之
朝者吾之所職者止矣鄰國之不討賊非我
之責也受人之徳而楽加我以悪則怨之者
是天下之常情也以徳復徳以怨復怨則理
以足矣彼天下之人必将以所楽施所悪則
天爲善者不亦枉其情欤彼魯仲連者里閭
之自好者耳安知夫所謂真仁義者也以布
衣㳺諸侯而不食其禄不當天下之責而出
身以救天下之患功成事立而不享其報此
魯連之所以爲賢欤嗟夫魯連之所以爲賢
乃其所以爲戾也夫當其位而後憂食其禄
而後劳㢮其功而享其利觧其憂而享其楽
者孔子孟子之所不能過也而魯連者獨不
能然吾見其越常棄礼亂世敗俗而已矣夫
無責而憂人之憂致力而不享其報則使世
之中人不免于義必自魯連始使天下之賢
者如必魯連而後可則亦率天下為偽而已
矣盖施義而不當其䖏者義之賊也嘗聞之
昔者夫子之道所以行乎天下後世而不能
廢者惟其不強仁義以為賢而不捨仁義而
求自便也不強以爲賢故爲善者不難不捨
以爲便故不爲者有所畏夫人不可不爲而
爲之不難此天下之所以同守而不廢而後
之愚者嘗欲摩頂放踵以利天下而其自便
者不以仁義易身之一毛而天下卒去之然
則夫子之道爲不可易也
　　　應侯論(范雎改姓名爲張/禄相秦封應侯)
余觀應侯之入秦其心未嘗不在穣侯也彼
范雎困苦展轉既瀕于死其求報于魏也切
骨腐心不可終日故其将奪穣侯之位而代
之也慎重審周不敢輙發非如朝㳺夕說之
士徼幸一言而勝之何者其怨魏之心重𢾗
傾穣侯之心必傾人之心必則其計求岀于
萬全故其上秦昭王書曰其深者不敢載之
于書及見秦王乃先言越韓魏以伐齊之非
計也陽陳外事以當秦王之心而自頋其權
事成勢因乃一言穣侯太后之專恣不終朝
而逐之則雎之憚穣侯而不敢輕發豈不甚
哉太史公乃序雎事如此乃言雎之始見秦
王誤入永巷聞有穣侯太后而不聞有王也
何言之誤耶且雎與秦王相得𢾗年而後敢
言穣侯太后之事者知己之與王䖏宻勢定
而計穣侯之不能奪之也其始不敢載之于
書一見秦王而不敢及之者知徒嬰其鋒不
足以成吾事而吾将受其禍故也且一見秦
王而語穣侯太后之悪如此彼獨不畏穣侯
之聞之欤以匹夫無援之分而斥骨肉子母
之親非獨取患于穣侯秦王亦且逐之矣彼
雎之入関料穣侯悪諸侯之客下車而逃之
其為計如此萬一有幸而得見王徐徐而圖
之何所不可而遽為是鹵莾之計哉且秦自
孝公以来􁄐法䋲下最嚴于宫闥之禁所以
自衛者皆以峻法防其下故荆軻刺始皇而
殿下之兵不敢輙動安有誤入永巷事耶楊
子曰子長多爱爱竒也此亦好竒之過欤
　　　商君論
昔者商君之治秦貴利尚功明賞罰信號令
使其日夜趋于功利之域而無閒暇楽生之
心勇于公戦怯于私闘盖凡所以養生者非
従事于公不得也不過十年而秦遂以強後
世困之以有天下盖始皇之王自商君𧺫之
而世之議者以謂秦以商君而興而不知商
君之術是秦之所由亾也今夫世之善飬生
者和其血氣平其心志安飬而徐用之導引
屈伸以宣其滯而導其和故薬石食飲平易
而舒緩惟其然故其效也得其所欲而無後
害有賤丈夫焉不知其為如此不能忍歲月
之勤而急其效于耳目之前于是服毒石餌
悪草以邀之方其效也剛壮勇力倍于平時
然不過𢾗年之後草石之力己盡而遺毒餘
孽潰裂四出故癰疽壊决之變一日皆作而
不可制至于是而不死者未之有也嗚呼用
民之道亦何以異于此昔者三代之聖人也
其得天下也不為旦夕之謀揉伏其民而和
輯其國一出于愷悌忠厚之政使其民無勉
強不得己之心故其功成事立而民莫有厭
之之意是以享國長乆而無後憂彼商君以
謂仁人之術非所以速功朝有所為而夕望
其利日夜峻治其刑罰以驅廹其民斬艾懲
創以齊肅其怠惰之氣汲汲然常若不可以
終日故方其效也所求者得所敵者破徭後
使令莫不如意然至于天下後世天下己定
而吾之所欲己得而後前日情毒之志乃始
大發而不可制故更二世而秦亾原其所以
取怨于下者豈一日之積欤嗚呼商君實首
之也夫民之力人之血氣一也可以徐治而
不可以求近功夫𣣔求近功則必出于深刑
痛罰毒石悪草夫四者用而危亾之禍可立
而待故曰商君之術是亾國之術也
　　　呉𧺫論
吾讀吴𧺫傳觀與曰文論功發三問文不得
一然則𧺫之才豈淺淺者耶及曰文為之言
主少國疑大臣未附百姓不信當是時属之
子乎属之我乎𧺫曰属之子矣吾嘗疑起才
何獨短于此而不敢與文較及觀𧺫之相椘
方悼王之死未幾而椘之宗臣大臣起而殺
吴起方是時悼王死起相新君可謂主少國
疑矣起也于是乎不免然則起之才是誠短
乎此則其始無以抗田文之言盖無足怪而
田文之于知人也亦明矣然則田文之知𧺫
之不足以䖏此者何説也𧺫之為人也明属
而不逹于變従事于法而不知權是二者盖
相疑國輔少主親未附而安不信者之所深
忌也昔者鄭國有難而子孔當國乃為載書
以序位聼政辟而子産請焚之夫子孔之為
載書叙群臣而使之聼政豈有所不可哉而
子産請焚而鄭國果定何也盖誠未加于物
則吾之所為衆之所疑故急之則亂䋲之則
怨方是時法有所不行是非有所不較徒知
吾法之不欺而不頋物之情此取禍之道也
故曰衆怒難犯專𣣔難成盖當新造之國與
夫衆情友例之際者不可以求定乎法而取
必于理之是非而其權乃在夫人情可否之
際此子産所以焚之而國定也史稱吴𧺫治
楚明法守令捐不急之官廢公族踈逺者夫
𧺫當新難之國輔未壮之主而馭不附之大
臣與不信之百姓而其所行苟若是而不知
變是其死也不亦宜乎嗚呼智士因變聖人
乗時一龍一蛇與化推移庸得而制之哉吾
悲吴起之志故論其說云
張右史文集卷第五十五
張右史文集卷第五十六
　論
　　　陳軫論
陳軫之辯不及蘇秦張儀然軫常従容于戦
國之際而儀秦汲汲不能𥙷其所不及秦以
客犯儀逃于魏其周流諸國不得少休用智
巧而為力劳何也盖㳺説不可取必于一端
而儀秦之術一定故也何者蘇秦必于縱張
儀必于横夫一室之人不同一日之心不同
事以叛散相傾之六國而使之一心以為縱
雖孺子知其不可以乆此蘇秦之所窮且天
下嘗見為縦之利矣一日而散為横雖足以
觧約然合散未可必以張儀之蔽也縱者不
敢横雖見横之利而不敢陳也而㳺説以非
之是附其所不親横者不敢縱雖見縱之利
亦不敢陳而強詞以亂之是䜛其所不怨強
其所不親交胡越之道也䜛其所不怨是間
兄弟之道也天下固有胡越之可親而兄弟
之可間也天下固有胡越之可親而兄弟為
可間者矣然其親與間之際劳矣且夫胡越
者是必親之而後可兄弟者必間之而後可
中道不幸而謀失者必敗故儀秦之身顛沛
而瀕于禍者𢾗矣秦以此死而儀竟以免故
縱横危道也嘗負天下之責縱而散者蘇秦
負其責横而合者張儀任其咎然天下之勢
故不一要之合散必不可以一定夫􁄐不可
以一定之勢而身當其任故曰縦横危道也
陳軫之智不逮二子而不主縦横之任乗勢
伺變而行其説故其為説不劳而其身䖏安
故軫者説士之巨擘者也
　　　平勃論
余嘗怪昔者高祖之時其将相大臣皆天下
豪傑之才其謀謨勇力皆足以過絶天下以
戦而無不勝以計而無不中以項藉之勢卒
敗于此𢾗公者然及天下既平吕后惠帝之
際彼吕后者乃一婦人提禄産之庸人而王
之放肆縱弛無所不至此其間非不可窺而
其智謀非有深逺可畏而不測者夫以陳平
周勃之才而馭吕后禄産之庸人此無以異
于取諸懐中而殺之然是二人者恇怯畏縮
而不敢發乃更先為自安之計以固吕后危
疑之心終吕后之世而不動及吕后既死是
二人者其取禄産何其多憂自重而不敢易
之盖如史之所載以謂陳丞相使人刼酈寄
説吕禄觧趙王印之國而吕禄従之太尉以
莭入北軍而猶左右袒以觀三軍之心既得
北軍又不敢倡言誅産也灌嬰以𢾗萬衆與
齊王合乃相與待吕氏之变而後動此三者
予未尝不窃疑之夫吕禄之棄北軍無以異
于遇盗而使之素兵也則陳平之視禄也亦
易矣然猶委曲迂逺使其親戚刼之以利害
之謀周勃豈不知天下之　也而猶區
區謀以觀其意以灌嬰之才資𢾗十萬之衆
而傍徨于䖏不敢先發夫以吕氏之區區安
坐而肆其所為亦安能有所立而𢾗公者反
遲疑慎重待之以天下之大事夫何其勇于
争天下謀項藉而怯于此也盖嘗為之深思
其故而後𢾗公之志可見考其所為之故則
夫天下之善謀者無以過也何者昔者高祖
之與項藉角馳于中原其𥘉非有所項藉也
特徼幸于一戦之間此其所為不得不出于
果敢而勇决棄死而不頋何者使其成功則
固得吾不可必之求不幸而敗則吾亦何所
爱哉彼高祖之得天下于百戦之中困辱傷
敗既老而僅得之則吾爱其所得豈與匹夫
馳騁徼幸于一戦之際者同日而語也故其
遇諸吕之禍也以謂吾輕發而遂勝耶則吾
固何求使萬有一不勝則其存亾無乃甚可
惜哉曷若遲之而求無失也是故不憚歲月
之勤而深慮夫一失之可爱此其所以遷延
委曲待其弊而後發欤夫千金之賈見日而
行未夕而止一日之力有所不盡是何也彼
力非不能逺也惴惴乎畏失其所爱者也夫
山林之盗出入于險阻之間晨夜而不頋彼
以謂有所獲者固我之所幸不幸而敗于吾
何失哉此平勃之智也夫􁄐天下之重利者
不可為匹夫輕死之謀匹夫之謀是不得己
之計也
　　　楽毅論
余觀夏侯太𥘉之論楽毅稱毅之書以謂伊
尹放太甲而不疑太甲受放而不怨以知毅
之心不止于兼并而稱毅之不取莒與即墨
以謂明信義于天下将縱二城而降之以為
王業之所𧺫嗚呼何其言之過欤毅戦國之
雄耳其智豈足以知王者之事哉一説昭王
之平齊復其𢾗年之仇毅之才盡是矣何以
知毅之有心于王者之事哉且以戦國之際
士馳説以于時君惟恐其言之不足以動人
其所説一切不出于情实則楽生之稱伊尹
太甲之事是果其心欤且毅将燕師一戦而
破齊虜獲其重噐而逐其君燕國之弱小而
五歲勤師于外親所下者凡七十餘城則士
卒亦少弊而國之轉輸應接亦少劳矣故頓
于二城之下盤桓而不能取且不終楽毅之
計而騎刼代之矣由是觀之楽子之不㧞二
城者是力有所不足未得盡用其計謀而考
毅之用心固未始有縦二城以收民明信而
有意而于王業之事也且楽毅尝一至臨淄
盡取齊寳財物祭噐輸之于燕而下七十餘
城其所殺傷不知㡬何而即墨之大夫出死
于戦齊民之視毅不啻若㓂仇而乃𣣔以不
攻二城以明信示民毅之為計必不若是之
愚者且方是時田单守即墨单善為兵故其
守即墨固而不易㧞耳何夏侯生之妄論也
司馬遷稱異時事類蘇秦者皆附之秦故戦
國䇿士之所載多不足信而迁之所載毅事
未始有此故余皆不信之
　　　子房論
天下之善辨者不過能折天下之人以理而
己矣夫折人之情使従于理惟畏理者而後
能従之彼無所頋于理者雖極天下之理而
與之辨彼将悍然而不信盖言至于此而後
不足恃是故莫若示之以事而動其心夫天
下之人雖于理有所不畏然至于心之所不
楽亦不為也昔者鄭荘公疾叔叚而出姜氏
夫子出其母天下之大悪也彼其時必有以
不義而止之者矣而荘公卒為之然則是雖
有諌者而不聼也至于頴考叔為一言于飲
食之間而荘公若不可以終日易其平日忿
疾之意為孝悌不忍之心是何也盖荘公不
可以言奪而可以心動也今天下之人固有
告之以礼楽孝悌而不愉者然退而視其所
為未必不爱其父母而楽其兄弟然則外雖
不免于愚而心之智猶在也吾之智足以發
其心則彼固無俟乎區區之辯折而服之矣
子房之立惠帝其説近若是矣彼高祖之為
人出于草莾戦争之中豈知所謂廢嫡立庻
之説耶故叔孫通之徒極其説而不納亦無
足怪也至于子房乃引四老人而輔之従容
于片言之際而太子得不易雖有戚姬如意
之爱而卒不能間彼子房以為高帝者雖非
理之所能曉至于感之以利害之計則猶足
以攄其平日之惑彼能屈其所難致者而為
之臣則天下之心歸之天下之心歸之而吾
捨之則必有禍彼高帝雖不頋天下之所當
立而亦知天下之所歸者之不可易也此子
房之所以爲智欤故折人于理従者十五感
其心而動之従者十九夫人之于理其信與
否相半也故十得五而人有感于心則無不
従雖天下之至悍未有行其所不楽者也故
十得九其後唐武氏𣣔以武氏易唐而中宗
己甚危矣彼獨傲然不頋其下雖有忠諌無
所用之盖人以爲說者皆其所忽故也其後
狄仁傑爲之一言以感動其惻怛之情而唐
遂以濟嗚呼是子房之術也
　　　陳平論
余觀陳平使人刼酈商使其子説吕禄陸賈
勸陳平以百金交歡絳侯而平勃日以親卒
用此㓕吕氏未尝不切歎也夫士不以仁義
相與則其于利害之際其能不以詐謀相欺
者鮮矣酈商為列侯事高祖十餘年其視吕
氏之危漢其心豈能無惻然哉雖不刼之豈
不肯使其子也絳侯漢之大臣雖無百金未
必與平異心也平之心豈不知酈商絳侯之
未必背漢也然必為是之區區者其心不能
無疑于此二人故也彼其不能無疑者何也
士不以仁義相與而其合也以權利則其于
利害之際安能無疑哉昔周公為師召公為
保而不説周公詳説而宣諭之夫師保之際
有所不説而周公不忌焉諭之以義明之以
理而己嗚呼聖賢之事為不可及也
　　　田横論
余讀田横傳横之将死告其客曰予與漢王
俱南面稱孤今漢王為天子而横乃為亾虜
而北面事之其耻固己甚矣讀韓王信陳豨
盧綰等傳窃怪此𢾗人者其受漢㤙亦厚矣
或㧞于士伍而王之或皆㤙䁥親黨然少不
得志出則𧺫而為亂盖其素所畜積未嘗不
在于亂特因事而後發而考其本心盖亦如
田横之所耻者耶夫高祖以匹夫将群雄取
天下非有徳義禮楽以感懐天下之心而其
下非有楽推不厭之意高祖特以才勝之耳
故怏怏以就北面乃其所甚耻而禍亂起于
㤙䁥親黨之際亦無足怪也故囯之興也不
以仁而君臣無禮義以相與而以利合則國
之所以存者幸也余觀高祖之時韓王信反
以招陳豨而盧綰隂使匃奴與豨連衡而淮
隂謀𧺫于長安内外搆禍高祖奔去不息而
追勝之一有不及天下非漢矣漢之所以存
庸非幸乎文王之興也商士膚敏祼将于京
商士従之矣而况周人乎則㤙䁥親党之際
可知也商之興也曰非商求于民下惟民歸
于一徳則其有天下非一日之幸也嗚呼漢
與三代文王之際異矣
　　　魏豹彭越論
余爱司馬遷論魏豹彭越之不耻囚虜以至
刑戮也曰彼無異故智略絶人独患無身耳
得攝尺寸之柄其雲蒸龍変𣣔有所㑹以故
幽囚而不辞嗚呼何其論之之至也漢自高
祖之後其将在者皆常才中人而其名将皆
己誅死放㓕彭越以疑死韓信黥布相継以
反誅余尝疑漢之于功臣少㤙如是推遷所
論而後知高祖之誅功臣势变之不獲己而
世之論高祖不善馭功臣如光武故相継族
誅皆妄論不推原當世之故尝試論之曰秦
之亾豪傑並𧺫世之英雄才過十人者無不
興𧺫而士大夫去戦國未逺其人皆有六國
豪傑之餘風故其用兵行師有可稱述方此
時人人皆有帝王之心如韓信之徒其屈体
為臣者其𥘉心豈将屈体委身而己乎高祖
豈不知其然而收之者何也夫􁄐白挺驅市
人而争天下非得如斯人者則誰肯為吾使
彼亦将有所寄以求所𣣔彼之視高祖猶高
祖之用三人何則両各有所私利也而非君
臣之分故也且彼之所以臣我者非有至誠
之心而不厭其所𣣔則反頋而去耳故非裂
天下而王之其势不可使故固陵之敗子房
勸高祖并王韓信彭越且是時天下之也分
于二人者何啻十五而子房不敢爱者不如
是不足以留二人故也夫以英雄好乱之姿
無君臣至親之分而據萬乗之強國此其势
非得天下則不厭何則如韓信彭越之徒束
手為虜而不耻者其心猶兾萬一有不死而
庻㡬得尺寸之柄以施其智而况南面稱王
據有甲兵士民之衆肯帖然而為人之下哉
嗚呼高祖安得高枕而卧也昔椘王田于雲
夢有熊當路而不去弓矢戈㦸之力不能殺
王患之或曰南山之虎其勇無敵方飢而休
驅而逐熊其能勝之哉王曰善驅虎當熊未
及死而王之左右六鈞之弓百錬之戈當虎
之衡虎食衡未尽而殺之矣夫椘王之用虎
非楽使之也非是則無能勝熊者矣其殺之
也非有怨疾也不殺且及我矣彼虎之視熊
其與視椘王無以異也不乗其便而殺之一
失所制則後雖𣣔殺不可得矣虎之食熊非
爲我除患也勢驅之而不知其爲人怒也故
高祖之用三人非樂使之無是三人則項藉
不爲我擒矣高祖非以怨殺三人也知其終
不爲我用故也三人之爲我亾椘也非爲至
誠𣣔王漢也势有動其心故也爲長者之論
曰漢封功臣其地太過故反天下既定當明
制度别上下稍裁之庻㡬矣嗚呼彼安坐無
事猶狼頋其上况削之乎故高祖于是三人
者不得不分天下而封之而三人者封之亦
反削之亦反囚之亦反其势必誅之而後定
故余悲高祖于此有不獲己焉
　　　屈突通論
屈突通知隋之亾力不足以救也審矣然力
盡势極猶為萬一之計其心皎然非負隋也
通未及死而𬒳擒其不死者非自免也唐救
之也唐之為隋之仇明矣通不負其所事而
舍其生然忘其仇而食其禄責通报其怨非
也天之所與通安得而報之君子于其仇度
非所得報則不敢行其私然亦不敢忘其私
故食其禄者通之罪也凡負㤙圖存于可為
之時者得罪于通可也忠亦不足為矣
　　　司馬遷論上
司馬遷作伯夷傳言非公正不発憤而遇禍
災此特遷自言為李陵辨而武帝刑之耳論
管晏之事則于晏子獨曰使晏子而在雖执
鞕所忻慕焉迁之為是言者盖晏子出越石
父于縲紲而方遷𬒳刑漢之公卿無為迁言
故于晏子致意焉且方李陵之降其爲漢與
否未可知而迁犹激昂不頋出力辨之如此
㡬于愚乎與夫時然後言片言觧紛者異矣
不知其失而惑夫道之是非何哉至怨時人
之不援己于禍而拳拳于晏子迁亦淺矣迁
亦淺矣
　　　司馬遷論下
司馬遷尚氣好侠有戦國豪士之餘風故其
爲書叙用兵氣莭豪侠之事特詳其言侯嬴
自殺以报魏公子而樊于期自殺以頭遺􁉥
朝皆竒誕不近人情不足考信以嬴既進朱
亥以报魏公子不自殺未害為信而樊于期
自匿以求苟免尚安肯憤然刼以浮詞以首
遺人哉此未必非燕丹殺之也余讀刺客傳
頗爱曺沫豫讓之事沬有𥙷其國而譲為不
負其君然皆不合大義而庻㡬所謂好勇者
如聶政荆軻之事此特賤丈夫之雄耳予覌
竇嬰田蚡灌夫之事考嬰與蚡皆庸人不學
其所立無可稱録而灌夫屠沽之人也闘争
于酒食之間不啻若奴妾是皆何足載之于
書而迁叙聶政荆軻竇嬰田蚡之事特詳反
覆叙録而不厭盖其尚氣好侠事投其所好
故不知其言之不信而忘其事之為不足録
也
　　　裴守真論
先王之礼不明于世日以廃壊遂至于㓕亾
者其𥘉未始不自于䛕夫盗儒苟𣣔媚世主
之私而不務行先王之意而俯従今世之便
也先王以至誠仁義之心誠意于礼楽之際
齊明盛服如臨師保父母之嚴一有不中凶
咎従之而使後世之汙君習于安楽驕傲者
勉而為之其𣣔捨而従我也固己不勝其怠
而䛕夫盗儒又従而為觧説旁引曲取既使
之便其私意而又曰自義理之所安嗚呼先
王之礼何従而興乎秦併六國典礼尽㓕高
祖撥天下之乱庻㡬其有興矣而叔孫通阿
其意不能尊其所聞而行之乃為是苟且㓕
裂之具而漢之礼終以不明則𧺫于叔孫通
之狥其君余讀裴守真傳守真善容典為太
常博士當時為才稱其官至論射牲礼曰古
者天子自射牲漢遣侍中令天子奠玉酌献
面以可也古今異宜不必射牲破陣慶善二
舞入天子為𧺫守真言古無天子立觀舞者
請従古夫射牲古也劳而今也佚則従今立
觀舞今也劳而古也佚則従古守真非能法
古也特従其佚便使人主便之而己夫先王
之礼惟悪夫好便而無制者而後為是曲折
制度之嚴也使有司之礼近于人情者非其
至也嗚呼自秦漢以来天子之車服金珠翠
羽婦人之服竒文巧画房闥之玩仙美鬼怪
可駭之物雕韋織毳戎狄之用皆有之矣推
其禍本乱原未有不𧺫于好便安者為之也
夫一守真不足道也而世遂以才稱其官則
知史説偷風瞽俗相扇而不知耻也可勝嘆
哉
　　　韓愈論
韓退之以為文人則有餘以為知道則不足
何則文章自東漢以来氣象則己卑矣分為
三國又列為南北天下大乱士氣不振而又
雜以蛮夷輕淫靡嫚之風乱以羌胡悍魯鄙
悖之氣至于唐而大壊矣雖人才衆多如貞
觀風俗平治如開元而惟文章之荒未有能
振其弊者愈當正元中獨却而揮之上窺典
談中包遷固下逮騷雅沛然有餘浩乎無穷
是愈之才有見于賢聖之文而後如此其在
夫子之門将追㳺夏而及之而比之于漢以
来齷齪之文人則不可然則愈知道欤曰愈
未知也愈之原道曰博爱之謂仁行而宜之
之謂義由是而之焉之謂道果如此則舍仁
與義而非道也仁與義爲定名道與徳爲虚
位道有君子有小人徳有吉有㐫若如此道
與徳特未定而仁與義皆道也是愈于道本
不知其何物故其言紛紛異同而無所歸而
獨不知子思之言乎天命之謂性率性之謂
道修道之謂教曰性曰道曰教而天下之能
事畢矣礼楽刑政所謂教也而出于道仁義
禮智所謂道也而出于性性則原于天論至
于此而足矣未尝持一偏曰如是謂之道如
是謂之非道曰定名曰虚位也則子实知之
矣愈者擇焉而不精語焉而不詳而健于言
者欤

張右史文集卷第五十六
張右史文集卷第五十七
　論
　　　秦論
賈生論秦曰仁義不施而攻守之势異也世
以為確論余獨謂之不然夫攻守殊事而相
関異施設而同利害其守之安危觀其攻之
善悪其报應如表影聲響之不差也譬如人
之殖産也耕我之田盡力以事之歲收千石
封之倉廩而食之賈百金之貨于鄰國而嬴
千金焉鄰里不我怨有司不我罪如是乃安
坐享其福而貽之子孫則安楽而無後患今
有人侵人之田奪人之産又殺人于道而奪
之金如是乃𣣔封之倉廩藏之廐庫而守之
以君子長者之事怨仇百作而披攘之矣故
如是而取之必如是而失之安有以盗賊所
以取之而能以君子之道守之欤秦王始㓕
韓齊大率十年間耳皆㓕人之國虜人之君
其毒至慘也夫此六國諸侯者其上世皆有
功于民又皆據國𢾗百年其本根深結于人
心者固一旦芟夷蕩覆之其势必不帖然而
遂己如塞大水伐大木其漸漬之末流播散
之餘種将旦復漲而暴興不得其寂寥氣尽
則不止秦雖𣣔反其所以取之道守之而其
機必成其势必復矣故秦之事不可為也嗚
呼秦㓕六國不十餘年而六國並立秦以不
祀其效豈不然欤故賈生之論戲論也楽毅
賢将一戦勝齊下城七十齊不能支曽未三
年七十城者飜然為齊乃無一城為毅守者
以是失之豈不然哉毅賢尚然况于暴秦
　　　晋論
天下有大分君臣是也夫以天下之衆而事
一人考其势較其力則多寡異矣然天下之
人不間于賢不肖俯首聼従莫敢或較一有
不順則有𧺫而誅之夫非獨君臣之分為然
也自是而下之至于一郷一邑之際苟有尊
卑大小之分者莫不皆然夫天下之分惟其
出于父子兄弟之際者此其天属宜無足怪
下至于一郷一邑而上至于君臣是果設為
尊卑而不敢犯何為而然也盖尝求之以謂
天下之分𧺫于天下之理夫理者本于天地
而莫知其所従始者也惟其理設而不可昜
故分立而不可犯夫生民之𥘉未有君臣以
相臨官師以相治也紛紛藉藉以力相勝于
是民始大病之而後有能服其党者焉夫能
服一郷則一郷尊之能服天下則天下尊之
是故君臣之分遂立而不可变夫民之于君
乃其自立以自治也夫惟其仰之以自治是
故順命受教俛首聼従而無足怪自是而推
之至于一郷一邑亦猶是也余尝悲夫晋之
事之自三代以来其國之多故者莫如晉外
有夷狄之強内有大臣之变冺絶荒乱有不
忍覌者然後裂為東晋至于東晋而晋亦㣲
矣然猶相與維持至十餘世力尽势穷凌遲
百端而劉𥙿乃得之自劉元海己来天下分
為十六國若符堅石勒之徒皆有過人之才
闢地𢾗千里據有甲兵士民之衆又有忠智
効死之臣其所建立亦有足覌者然皆不過
一再傳而遂亾方其興也宜若可以乆安至
其一敗遂㓕不振盖尝觀符堅之敗于壽春
此其力猶足以善其後然提其餘衆困穷而
無所歸盖思之主于君臣之分而後近得其
説夫晋之有天下積乆而天下之所服也夫
惟人安于所服故天下遂守其君臣之分而
不敢犯人人惟恐其失之是以播遷流徙甚
弱而難㓕忠臣義士力以救其敗若符石之
強雖共甚強其力然天下之情不爱其徳而
悪其乱不幸不能制而後使得倔強于湏臾
幸其敗也則𧺫而共亾之矣或以謂君臣之
分其始出于相制苟為君臣焉斯有分矣晋
與夷狄何擇也夫天下之情固有所習也習
而安者衆之所歸也嬰児爱其乳之者鄰人
之母乳之則不爱也均為乳也而爱悪存焉
習與不習故也然則晋之𥘉天下固習乎魏
也而晋之不亾何也十六國之顛沛此敗于
分之不正者惜哉
　　　唐荘宗論
古之善戦者不患乎敵強而不我若而所大
患者與之爲敵而两無有以相制也夫两無
有以相制則势足以相優而不可以有成惟
其曠日持乆两􁁄而不振如是而後有𧺫而
收之者雖然非有優㳺乆逺之心誰能安坐
而待之而至其两􁁄而不振也吾亦安能必
其变之所在則是吾與敵人常戦于不可知
之間夫豈不殆哉是故古之善戦者必有以
審天下之势而爲之計取之以可必之計而
待之以可成之功夫如是而後能有立今夫
天下之勇夫其才足以相勝其力足以相因
奮臂角力以戦其死其勢終日而不能觧至
其能者則不與之致争于手足之間而獨徘
徊待伺一發而擣其虚中其要害之地而使
之雖有手足之技不能以與吾較夫知是者
勝敗之道也故力弱于敵則謀之力倍于敵
則乗之力敵势均則擣其虚襲其所忌而不
可戦盖昔者唐人以河東之地南面以争天
下百戦而無功以朱温之強親冐矢石與唐
人従事于河上不能有河北尺寸之地其力
之不足以相制亦明矣譬如两人終日而博
也代勝代負而不决勝者欲罷而負者留之
負者𣣔返而勝者激之盖終朱温李克用之
世更勝迭負而卒不得其志至于荘宗力戦
不頋思决成敗而不可得方其盤桓于楊劉
徳勝之間盖尝蹙而不振矣其後郭崇韜為
之决入汴之䇿而後天下歸于唐夫梁人之
有汴是猶人之有腹心也使吾之力雖不足
以過之耶一日而潰其腹心則彼手足雖全
而不為用此擣其虚襲其所忌之道也故荘
宗之取天下其要在此而或者猶歸罪于叚
凝之區區何異夫披心腹而責手足之不救
也昔者荘宗與劉鄩戦于莘劉鄩趙黄澤乗
虚而襲太原中道而敗乃不能進夫劉鄩之
襲太原是荘宗趋汴之䇿也彼鄩以謂人得
粮十斛而後可以有成彼誠見天下之势非
朝夕之所能成其决䇿不頋以趋太原所以
擣唐之腹心也欤夫荘宗能知其势而為之
防故唐不亾而梁人唯不能蔽其所忌故荘
宗得志夫古之善戦者觀天下之势而後戦
従之者此之謂也
　　　唐論上
昔者天下之事尝患于不得己而為之夫事
至于不得己而為者非其心之所楽而势有
所廹故也勉強而為之既立而不可变則将
拱手而待患是故古之聖人其深謀逺見所
以憂慮天下之故者莫不偹其先為之防曲
為之偹使天下不幸有不測之变而吾尝従
容制之而不乱無鹵莾苟且之計以為後世
之患嗚呼此先王之制後世之所以不可及
欤切尝譬之世之淺人有居于河瀕而幸水
之不至也則安然而不爲之偹一旦水至則
徬徨四頋莫知所爲于是毁室徙薪而塞之
而後免于沒溺之患然是人也能觧目前之
患而退有失所之憂既己失于其𥘉而後将
復之則薪與木者既己習于水而不可動夫
彼其𥘉豈不爱室與薪哉势有所廹故也故
天下之势亦何以異于此聖人者惟先見其
害而預爲之偹而己然豈有他術哉是亦築
防以憂溺貯水以救焚者之智也昔莭度之
制𧺫于景雲開元之間然其所治者不過于
邉方控制之邦而己天寳之乱安史横行于
中原而莫之禁天子兵弱而不能制則其势
不得不倚莭度之兵而莭度既己有功則雖
𣣔変之而不可大抵至徳之後天下之兵無
慮皆属于莭度之府是以天下之兵仰食于
度支賞罸于天子而權歸于将軍天子飬之
于上而将軍实收其權于下故驅之以不義
之名寘之于可畏之地則俛首尽力而不敢
辭及天下既平前日之乱己去而莭度之患
固己不勝其深矣嗚呼天下之情不可使苟
有所安也使安于義耶則吾固無求乎其他
使其不義而安之則吾将𣣔改而不可得彼
天下之兵其势既已如此則人人有當然之
心雖𣣔改之其道無由盖粛宗之時大盗既
平而天子之威不足以大屈天下則其所不
能变莭度之弊宜無足怪然以憲宗之英明
鋤蕩剗革而卒亦不能一之嗚呼势之所習
不亦甚固哉盖尝以謂唐之末年其君非有
可亾之实也夫文武宣之三君其才可與有
為而一時之臣又非皆不可用而其紀綱法
度不湏臾而壊盖其大势己去雖有絶巧無
所施之矣故唐之患不𧺫于河北之継襲而
𧺫于莭度之有功嗚呼使天寳之際不為是
苟且急迫之制則僖昭之患何自而𧺫而使
吾𥘉不倚莭度之功則河北之區區雖𣣔傳
襲其可得哉
　　　唐論中
天寳承平兵不知戦大盗突𧺫四海震動禦
之無䇿君播國殘哥舒之敗固無足道者明
皇𣣔下詔親征而姦臣嬖妾沮撓其事意當
是時天子臨戎其有濟乎愚尝論之天寶盗
𧺫雖上有昏徳聪明杜塞抑當時朝廷無人
矣故為是猖狂不審之謀夫天子臨戎其利
有二天下莫能當而明皇皆不得行之幸而
不行使果行之其狼狽有甚于此者何謂之
利一者􁠈之以尊名重势敵人雖強不忍冐
犯順之危而𧺫侮上之怒二者天子所統必
天下之重兵選卒天下不能抗也明皇之時
天下之势其重在西北而京師輕也乆矣大
獄屡興縉紳切齒用兵無度百姓怨苦内煽
淫泆荒乱失度尊名之不競也甚矣禄山教
戦乆矣其将卒皆蕃戎劲卒非復唐人也彼
惟恐犯順之不深侮上之不快則明皇之于
尊名重势所不得行之一也天下劲兵皆在
西北藩臣握之府兵既壊天子侍衛長征彍
騎而己有急而募不過得長安市人子而以
之抗燕代之劲騎此驅羊戦狼則明皇于重
兵選卒所不得行之二也親征不可則無䇿
乎曰知兵者必知敵人所恃與所悪使之行
所悪而違所恃如是者百戦不殆禄山之利
速戦也所恃范陽也十年教其民千里而用
之其鋒不可當雖太公穣苴必姑避之故賊
必乗其鋒而用之彼惟恐戦之不速敵人之
不我拒也然禄少势雖強渡河而南則羈客
也故心不固而易摇其恃范陽如豹之有山
林急則必投下以自藏方禄山之南也厚集
潼関之師深溝高壘勿與之戦委河南而與
之是時李光弼郭子儀皆在河北遣一将擣
范陽之虚徃必得志彼進則不得入関退則
己失范陽独守空虚之東都不過半年其势
潰矣此至計也其後禄山既死慶緒北走而
史思明己有范陽慶緒卒困死河朔以此知
禄山失范陽則必弊于河朔諸師也其後史
思明䧟東都李光弼牽之于河陽而思眀不
能西以此知厚集潼関之師不戦以老之而
禄山無能為也禄山傾國逺闘委其所恃而
不頋固己犯天下之至危而唐之君臣不知
出此唐為無人也夫
　　　唐論下
昔者先王之兵爱其君而後死其将以謂凡
吾所以致力不頋以衛其将者無他焉以謂
吾兵之勝負者非吾将之利害而所繋者吾
之君耳是故功成事立而其君安然享之而
無虞其不善用者則不然其兵死其将而忘
其君方此之時三軍之士惟其将之為聼故
不患将之不足以立功而患乎功成而上不
享其利夫惟𣣔兵之爱其君而死其将則莫
若兵出于府而将出于衛使将之于兵得以
用而不得以有之方其有事也厲兵秣馬以
問有罪将軍之㤙恵雖足以取信于下而士
卒之頋其将非我終身之所仰則雖爱而不
私夫惟爱而不私是故驅之以義則有功而
不可使為不義之行彼死其将而忘其君者
是莭度之兵也方是時天子能使其将而不
能用其兵可使征可使戦而不能得其私天
子尝歛士卒之怨而将軍者实尸飬士之㤙
嗚呼此豈非天下之大患欤盖自天寳以来
藩鎮之禍迭𧺫而不可制而河北之鎮天下
指為僣乱不臣之邦棄之而不問以謂是誠
不可得而為也嗚呼盖亦深思其術哉夫以
漢之時而七國連衡以叛其上而諸侯擅地
天子無有以制之此其為患豈特唐之方鎮
也哉其後主父偃為之一言使得自封其子
弟而漢之君臣無一鏇之費而坐享太山之
安彼唐之莭鎮何以異此欤彼傑黠而不頋
肆傲以慢上者是誠何恃而敢為爾哉盖其
股肱肘臂有為之出死力以為之者使自孑
然而自為則吾一将之敵耳故李愬之平蔡
一得李祐則呉元濟束手而無能為矣然一
莭度之所領不下𢾗郡之地而我何不遣一
介之乗假賞功之令㧞其臣属之尤才者使
帥其属城而為之使如是而隂離之使其兵
分地坼則昔之豪黠而難制者不過一二耳
提一空城而守之雖𣣔不臣其可得哉或曰
彼臣属将佐安能叛其素所爱耶名為裂地
而謀相通則安在其為利哉是大不然夫人
惟貧也而後肯役于富惟賤也故肯役于貴
故两貴不能相使两富不能相下彼其臣属
将佐之爱其帥者豈有他哉惟其有功能賞
之有才能用之是故恃之以自固使其位有
莭度之势則将反頋其上而疾之何則势均
位等則必有相疑之心嗚呼使彼誠相乱而
佐則彼安肯安然而遣之者耶使彼遏吾命
生疑則吾之計行矣或曰我一日尽斥其臣
而不行則無乃益召天下之乱乎是又大不
然也夫使彼受命而遣之耶則吾固何求使
彼敢遏吾命而不行則反手而内禍及之何
者使人有可以得富貴之門而有蔽于其前
則必群撃而競排之彼一日于行伍之間而
有一莭度之權我則頋其私而止之夫如是
而能安者世之所未嘗有也昔者烏重裔為
滄景莭度凡属城之刺客各還于朝廷使得
自隷其州兵嘗曰使二千石各有鎮兵雖有
安史無如之何而河北之所以能拒命正以
能奪刺史縣令之權耳當是時惟重裔之鎮
獨禀命受代然則分其地而離其兵者真弱
莭度之術也
張右史文集卷第五十七
張右史文集卷苐五十八
　書
　　　荅汪信民書
耒啟上教授汪君足下過苻離偶多事然雖
聞車馬嘗見臨而卒不能一到左右也心䝉
深察到家忽便人恵書如見問以文墨事耒
于文詞窃嘗好之而不能著也莫知所以告
左右者抑聞之古之文章雖制作之體不一
端大抵不過記事辨理而己記事而可以垂
世辨理而足以開物皆詞逹者也雖然有道
詞生于理理根于心苟邪氣不入于心僻學
不接于耳目中和正人之氣溢于中發于文
字言語未有不明白條暢盍觀于語者乎直
者文簡事核而明雖使婦女童子聼之而諭
曲者枝詞㳺説文繁而事晦讀之三反而不
見其情此無待而然也足下以文章取高科
言語之工妙天下而僕敢献其陳説則有罪
矣然既以仰荅盛意之辱又因以求教也春
寒自爱偶以連日冗甚修荅不時恕之恕之
不宣耒再拜
　　　與魯直書
耒再拜學士足下耒年十八九時居陳學同
舍生有自江南来者藉藉能道魯直名後𢾗
年禮部蘓公在錢塘始稱魯直文章士之慕
蘓公者皆喜道足下僕于斯時固己有碩交
之心不幸邅罹憂患徃来淮浙間就食以継
活又得官西㳺洛陽者三年歴時益多行四
方逺而足下之名益至于予耳最後蘓公以
文章得罪而聞足下實與其間蘇公黜官貶
走𢾗千里外放之大荒積水之上飦粥不給
風雨不䔩平日之譽徳美者皆諱之矣誰復
議于蘇公之徒哉宜遂㓕息揜抑而莫或言
之矣然言足下姓名文章不减于昔而有加
焉夫天下人之公議固不可終闕然非有氣
勢利權而能使人稱爱于寂寥蔽障之地者
非其卓然有人欲掩之而不可得者未易至
也故耒之碩交之心與魯直之名其深淺常
相若也耒為丞于咸平者一年矣聞魯直如
隔舍如束縳甚固不得輙見夫人之相好者
逺而不相及則雖思而心不劳有可及之势
而限于咫尺則夢寐乱何則人之情固不平
于理之不當然者耒之區區所以不能得見
面而至于奉書而請交也夫交者君子之所
甚慎而耒

惟以少叙哀誠耳不敢以為礼也𥘉暑卜孝
履如何碩省哭泣強力自持
耒再啟每懐先公平昔相與之誠又聞在嶺
外時失所爱弟天乎有是哉無可言者奈何
吕家諸舅又復不振想時得書也書不尽意
何時面慰臨書隕涕
　　　荅李推官書
李君足下南来多事乆廢讀書昨送簡人還
忽辱恵及所作病暑賦及雜詩等誦詠爱嘆
既有以𧺫其竭涸之思而又喜世之學者比
来稍稍追求古人之文章述作体製徃徃己
有所到也耒不才少時喜爲文詞與人逰又
喜論文字謂之嗜好則可以爲能文則世自
有人决不在我足下與耒平居飲酒笑語忘
去屑屑而忽持大軸細書題官位姓名如卑
賤之見尊貴此何為者豈妄以耒為知文謬
為恭敬若請教者乎𣣔持納而貪于爱玩势
不可得捨雖怛然不以自寕而既辱勤厚亦
不敢隐其所知于左右也足下之文可謂竒
矣捐去文字常体力為瓌竒險怪務𣣔使人
讀之如見𢾗千歲前科蚪鳥迹所記弦匏之
歌鐘鼎之文也足下之所嗜者如此固無不
善者抑耒之所聞所謂能文者豈謂其能竒
哉能乆者固不能以竒為主也夫文何為而
設也知理者不能言世之能言者多矣而文
者獨傳豈獨傳哉因其能文也而言益工因
其言工而理益明是以聖人貴之自六經以
下至于諸子百氏騷人辯士論述大抵皆将
以為寓理之具也是故理勝者文不期工而
工理詘者巧為粉澤而隙間百出此犹两人
持牒而訟直者􁄐筆不待累累讀之如破竹
横斜反覆自中莭因曲者雖使假詞于子貢
問字于楊雄如列五味而不能調和食之于
口無一可惬况可使人玩味之乎故學文之
端急于明理夫不知為文者無所復道如知
文而不務理求文之工世未尝有是也夫决
水于江河淮海也水順道而行滔滔汨汩日
夜不止衝砥柱絶吕梁放于江湖而納之海
其舒為淪漣鼓為濤波激之為風颷怒之為
雷霆蛟龍魚黿噴薄出沒是水之竒变也而
水𥘉豈如此哉是順道而决之因其所遇而
变生焉溝瀆東决而西竭下滿而上虚日夜
激之𣣔見其竒彼其所至者蛙蛭之玩耳江
河淮海之水理逹之文也不求竒而竒至矣
激溝瀆而求水之竒此無見于理而𣣔以言
語句讀為竒之文也六經之文莫竒于易莫
簡于春秋夫豈以竒與簡為務哉势自然耳
傳曰吉人之辭寡彼豈悪繁而好寡哉雖𣣔
為繁不可得也自唐以来至今文人好竒者
不一甚者或為缺句断章使脉理不属又取
古書訓詁希于見聞者衣𬒳而説合之或得
其字不得其句或得其句不知其章反覆咀
嚼卒亦無有此最文之陋也足下之文雖不
若此然其意靡靡似主于竒矣故預為足下
陳之碩無以僕之言質俚而不省也
　　　投知己書
五月日耒謹因僕夫百拜献書某官耒聞古
之致精竭思以事一藝而其如不分者其心
之所思意之所感必能自逹于其技使人觀
其動作变態而逆得其悲歡好悪之㣲情故
工楽者能使喜愠見于其殾工舞者能使欣
戚見于其容當其情見于物而意洩于外也
盖雖𣣔自掩而不可得昔伯牙之所好者琴
耳鍾子期坐而聼之而伯牙不能藏其㣲情
夫伯牙之情豈與琴謀哉惟其專意一心以
事其技故意之所動黙然相授而不自知也
耒自丱角而讀書十有三歲而好為文方是
時雖不能尽通古人之意然自三代以来聖
賢騷人之述作與夫秦漢而降文章詞辨詩
賦謡頌下至雕䖝繍繪小章碎句雖不合于
大道靡不畢現時時有所感發己能見之于
文字所習益乆所親益衆所嗜益深故自十
有三歲而至今三十有二年身之所歴耳目
之所聞見著于當世而可知與夫考于前古
而有得者無一不發之于文字不幸少苦貧
賤十有七歲而親病又二年而親丧既仕而
困于州縣者十有二年矣其悲憂驚悸煎熬
逼廹之情惟悴萎薾欝塞憤滿之氣充滿羡
溢盈心滿懐而又飢寒困穷就食以活其妻
孥者徃来奔走率常𢾗千里西夫巴蜀南尽
呉㑹陸困于周秦而水穷于江淮江湖波濤
魚龍之驚重山複嶺猿猩猱鼯之出入大夏
炎暑流金裂石與夫雷電雨潦之震恐積隂
大寒烈風霰雪亀手刮肌之悽愴皆己習見
而安行晝則接于𧺫居夜則見于夢寐計其
安居飽燠脱憂危而觧逼反揚眉開口無事
一笑者百分之中不占其一又觀一世之情
其所矜尚可以自振于貧賤阨穷者耒素于
其身無有其一故雖出仕四方修身治官庻
㡬于有聞而門单旅薄氣熖寒冷執版趋拜
以見大吏大則罵辱詬責小則詰問凌侮得
其漠然不問棄置其誰何則過而欣然輙自
慶喜其穷愁困塞有不可勝言者又豈独此
哉古之能為文章者雖不著書大率穷人之
詞十居其九盖其心之所激者既己沮遏壅
塞而不得肆独発于言語文章無掩其口而
窒之者庻㡬可以舒其情以自慰于寂寞之
濵耳如耒之穷者亦可以謂之極矣其平生
之區區既尝自致其工于此而又邅㑹穷厄
投其所便故朝夕所接事物百態長歌慟哭
詬罵怨怒可喜可駭可爱可悪出馳而入息
陽厲而隂粛沛然于文若有所得耒之于文
雖不可謂之工然其用心亦己專矣夫文章
之于人心其理之相近與夫二人之于技則
有間矣耒之區區盖己尽佈于此則世之高
明博逹之君子俯而聼之盖有不待夫疑而
問問而後知其心也伏惟某官以文章學術
暴著天下方為朝廷訓詞之臣而不腆之文
尝𣣔奨與人誰不𣣔自逹于世之顯人而耒
自頋所藏無一不可敢書其平日之文與詩
㡬六十卷以辱左右伏惟閒暇而賜觀焉則
耒之情誠雖𣣔毫髮自伏而不可得矣公亦
念之耶
　　　上孫端明書
昔楽正子用于魯孟子為之喜而不寐夫功
名進退之際君子本不以累其心其来何足
喜其去何必愠一楽正子用于區區之魯而
足以悦孟子浩然之懐何也夫天下之事不
如人意者常多而其委曲㑹合與人同謀者
尝少故也豈特少哉盖千百而一遇焉夫人
之修身為善擇地而蹈之者豈尝一日不碩
取諸其身而布之天下哉而世之人視夫賢
人君子之有立于世其心亦豈不碩為之奔
走而受其澤也此二者宜若物理之所當然
者然其行也或止之其親也或間之䜛邪間
于其前憸巧伺于其後而賢人君子又不肯
少屈其意俛仰而有就故戞戞乎其势𣣔合
而尝難故使夫物理之所當然者一旦更指
之為不可逄之㑹可勝嘆哉由此言之則其
萬一有合而得施其用豈不可喜也耒生三
十有五矣其聞执事之名亦乆矣方先帝時
群才並進多士滿朝而天下之人指以為正
人大丈夫不為利囬不為義疚挺然于群枉
之中其進退用舍繋天下輕重者凡七八人
而公其一也天下之士其望受賜于公乆矣
然中間何其屹屹乎𣣔合之難耶今春以来
前日所指以為正人大丈夫者翕然四合而
至矣公雖優㳺近藩然聞之道途以為入陪
輔弼實在旦暮夫如今日之所用其磊落震
動人者皆徃時天下之士将至于絶望而不
得見者也今也一旦而盡見之則其喜也是
宜不獨不寐而止也某之家弟来幸得望履
幕下未尝欣然自負以為辱公之知而某今
也為令沈丘得在使部聞公之将有慶也日
夜喜躍楽頌其事而碩有献焉故不量其愚
且愚喜為执事一道之而某之家世单寒無
势力自㧞于當途而方天下治平賢俊振𧺫
區區之心未能自甘于無用来歲之春公将
有荐其属為京官某者碩沾其一乎夫天下
之士碩奔走于君子而君子亦豈一日忘天
下之士哉伏惟察之進退俟命
　　　上蔡侍郎書
丞于大尹非有公事不敢自通姓名于下執
事而丞于邑得賛可否而無專逹故偹執事
官属者一歲矣而不敢以一言自聞属者邑
僚有自府来者言執事尝辱問其姓名窃而
自意何以得此豈執事兼爱博取楽于聞善
而有以不肖誤左右者耶其問之也豈其𣣔
知之也耒之覊穷困辱于世乆矣逄之者不
問愬之者不省一日哀而問之若将憫焉者
則耒非偶人安能不一啟口哉耒生三十有
二年弱冠得官𣣔飬其親而爱飬者未飽而
泣血継之飄然覊孤挈其妻孥就食四方莫
知所歸陸走水涉辛勤險艱冐寒暑勤手足
所𣣔不過斗升之粟而尝苦不足而性又愚
鲁不習世務屈首于官始亦妄意𣣔行其所
聞而事势多端不敢畧試親負擔之役而不
足于勤服僕隷之辱而不足于賤摩牙者假
之以立威辞責者倚之以歸過受侮邅罵瘖
不敢較出而坐曺禱以求免歸而對案歎而
後食家本淮南仕者𢾗世而浮寄南北求咫
尺之上以庇其家者乆而不就今也寄十口
之飢寒于一官之禄故至其甚辱而不可忍
者也痛自勸勵𣣔勇捨其所仰然退而熟念
參計利害一及其所累則其氣漠然而平是
以黽勉而乆不能去自得官至于今十有二
年矣其心未尝一日不出于此世之仕者有
加来謂之困可乎不可执事誠哀而問之耶
其聞耒之言也亦且愀然矣古之君子有不
肯屈其身以一毫請于人者有三請而三却
之猶徃而不己者彼其心将以明道也則一
毫不可貶于人惟其所𣣔徼倖于得位而求
禄止于為貧故屡請而不嫌于辱所悪于失
己而求之者謂其私富貴之利也耒也聞执
事一言而平生之所懷自献而不怍于進退
之分則有罪矣惟耒之不才所志止于為貧
而所𣣔未過其分或者猶在可言之域費执
事片言之劳而耒之賜足矣干冐台嚴死罪
　　　荅李援恵詩書
某頓首李君足下相望近爾各有職守不得
相過従甚可歎也人来蒙示書及新詩一軸
書詞亶亹推與過當尤以自愧某家素貧未
壮而孤應舉覓官累于飢寒耳非𣣔取好官
厚禄以自荣也因循不己頗踐顯美又暗于
事㡬不能蚤避患禍坐此得謫辱但沾沾省
過非不𣣔自奮舉以于世而脱貧者豈坐鈍
弱不能耳亦非内有以自珍而輕世肆志者
若足下所引張范之徒是皆抱竒行異才視
一世之禍福為不足以易其所有者僕何足
以與是哉詩軸己三閲之矣韻格清竒詞藻
俊發其于用事尤精稳足下齒少而己能爾
何可量哉唐人作詩用思甚苦而所得無多
至有終身習之而但一章𢾗句使名世者何
足下取之容昜而用之不既也歎仰歎仰雖
未得熟接話言然觀書與詩亦足以畧測足
下之好悪矣胷中所有無乃欲玩而藏之以
待價欤将持此以求售欤斯可以似非售之
道以時自重不宣
　　　荅杜鋒書
耒啟罪垢謫官于此多病懶放舊學荒廢無
以見賢俊故乆不果奉謁而足下意益勤両
墜珠玉又副以新文一軸披讀累日不勝欽
仰試誦所疑其一篇曰非季札夫季札何可
非也札之逹于禮楽盖孔子之所與而其人
之賢則非管晏叔向子産韓厥所可及也然
則其于辭受之際宜亦至矣彼其辭千乗之
國于争奪之世盖欲制行以高天下而教後
世将以愧夫盗據窃取而使亂臣賊子之禍
少息焉使季札受亦可辭亦可而卒辭之者
亦行其志云爾夫豈有所不可哉夫季札非
忘呉也豈不曰國之存亾廢興天也非人之
所能爲也昔孤竹君以國與叔齊叔齊譲伯
夷而卒皆逃去入周不反其國而孤竹之後
不聞有興者而孔子論二子曰求仁而得仁
未嘗罪以亾其國也夫子之不非夷齊則季
札之不得罪于夫子明矣足下試詳思之世
之貴王衍以噐用言之譬如玩好間一物耳
未可格以法度也愚以謂季札爲不可非王
衍爲不足非也三傑賛文字豐褥布叙詳宻
有作者之風更加老成則無可議辱問甚勤
不敢不書
　　　再荅杜鋒書
承諭亹亹似未逹鄙意嗟乎季子譲國幾千
餘歲歴𢾗聖賢未嘗有説獨見黜于吾子盖
夫子謂後生可畏者夫季子之不肯受呉直
是不欲有國耳故其言曰碩附子臧之義彼
視棄千乗之國如草芥亦必有樂乎此而昜
彼者苟求其所以譲之之名則夀夢欲越諸
兄而立季子固不可也至餘昧卒而子僚之
才亦足以君國則季子不得廢嫡而立孟子
曰天之所廢必若桀紂者故益伊尹周公不
有天下此札之所以必論者悪亂君臣之大
分也季札之于道徳其深矣哉呉屈庸曰季
子守莭者也雖有國不立可謂知其心矣孟
子曰好名之人能譲千乗之國則自夷齊以
来札一人而己所謂聖人之清者也夫豈在
所黙哉孟子曰若夫成功則天也則古之論
存古廢興未有不言天者非幸不幸也孤竹
之君欲越次而立叔齊叔齊辭之可也伯夷
長當立而辭之何哉商人世及則叔齊将以
次亦當立也而夫子𥘉不論此直曰古之賢
人也其意可見季子之聼楽其于禮楽之際
深矣其于辭受必不草草更宜詳之
張右史文集卷第五十八
張右史文集卷苐五十九
　墓誌
　　　龎安常墓誌
余嘗以謂醫之在天下其資生民之用盖與
榖帛等窃怪世之工其道者何少也自三代
以来至今以醫名世者多矣其爲論說方術
大偹矣又嘗怪夫世之醫者皆忽而不學大
抵従里閭俗師其治病苟不殺人衆己指爲
良醫矣使孝子慈孫不能無恨于疾苦之際
者以此也可不悲哉余少多病世之醫徃徃
與之㳺率按前人成説而用之未有心得而
能原其所以説者也盖醫之為道推本天地
隂陽經紀寒暑日星考騐國土山川而人身
外則骨莭脉絡腧穴内則臟腑焦鬲井谷其
出入㑹通之變甚多且微非夫致至精之察
不惑之知不足以盡之而世醫不以術昜衣
食者鮮矣何暇及此哉宜工之者寡而古學
之廢也意必有聪明㣲妙之君子憫兹學之
不振悼生人之疾癘獨治其道修其術而莫
或知之者焉紹聖丁丑予得罪謫官齊安而
得蘄水龎君焉其于醫殆所謂聪明㣲妙者
也君諱安時字安常蘄州蘄水人其在孕時
頗有異及有児讀書俊警絶人一經目輙終
身不忘郷黨竒之其父諱之慶號髙醫年老
且病君問醫于父父授以脉訣君曰是不足
為也獨取黄帝扁鵲之脉書治之未乆己能
通其説時出新意辨詰不可屈父大驚君時
未冠也己而病聾君曰天使我隐于醫欤乃
益讀靈樞太素甲乙諸秘書凡經傳百家之
涉其道者靡不貫通時時為人治病有竒功
率十愈八九而君性愷悌明豁好施而亷于
是有輿疾自千里踵門求治者君為闢第舍
居之親視饘粥薬物既愈而後遣之如是常
𢾗十百人不絶也其不可為者必實告之亦
不復為治活人無𢾗病家持金帛来謝不盡
取也戊寅之春余見君于蘄水山中深衣幅
巾延客坐堂上視其貌偉然聼其議博而不
繁妙而昜曉告余曰世所謂醫書余皆見之
惟扁鵲之言深矣盖所謂難經者也扁鵲寓
術于其書而言之不詳意者使後人自求之
欤余之術盖出于此以之視淺深决死生若
合符節且察脉之要莫急于人迎寸口是二
脉隂陽相應如両引繩隂陽均則繩之大小
等凡平人之脉人迎大于春夏寸口大于秋
冬何謂人迎喉旁取之内經所謂别于陽者
也越人不盡取諸穴之脉但取手大隂之行
度魚際後一寸九分以配隂陽之𢾗而得関
格之脉然不先求喉手引繩之義則脉尺寸
隂陽関格之所𧺫寸四倍于尺則上魚際而
爲溢故言溢者寸倍尺極矣溢之脉一名外
関一名内格一名隂乗之脉曰外関者自関
以上外脉也隂拒陽而出故曰外格隂生于
寸動于尺今自関以上溢于魚際而関以後
伏行是爲隂壮乗陽而陽竭陽竭則死脉有
是者死矣此所謂寸四倍于人迎爲関隂之
脉者也関以後脉當取一寸而沉過者謂尺
中倍于寸口至三倍則八寸而爲覆故言覆
者尺倍寸極矣覆之脉一名曰内関一名曰
外格一名曰陽乗之脉曰内関者自関以下
内脉也外格者陽拒隂而内入也陽生尺動
于寸今自関以下覆入赤澤而関以前脉伏
行則爲陽亢乗隂而隂竭隂竭亦死脉有是
者死矣此所謂人迎四倍于寸口爲格陽之
脉也經曰人迎與寸口皆盛過四倍則為関
格関格之脉嬴不能極天地之精氣而死所
謂関格者覆溢是也雖然獨覆獨溢則𥙷㵼
以生之尺部一盛㵼足少陽𥙷足厥隂二盛
㵼足太隂𥙷足少隂三盛㵼足陽明𥙷足太
隂皆二瀉而一𥙷之四盛則三陽極導之以
針當盡取少陽太隂陽明之穴脉静者取三
陽于足脉𢾗者取于手㵼陽二當𥙷于隂一
至寸而反之脉有九候者寓浮中沉于寸関
尺也且越人不取十二經諸穴直以二經配
合于手太隂行度自尺至寸一寸九分之位
復分三部部中有浮中沉以配天地人也又
曰中風木傷寒金􁉡水熱火温病𧺫于􁉡􁉡
則土病土病而諸臟受害其本生于金木水
火四臟之變也陽浮隂濡爲風温陽𢾗隂實
爲温毒陽濡隂急爲􁉡温隂陽俱盛爲温瘧
其治之也風温取足厥隂木手少隂火温毒
專取少陽火傷寒取手　隂金手少隂火温
􁉡取足少隂水郷人皆謂我能與傷寒語我
察傷寒與四温之變辨其疑似而不可亂也
故定隂陽于喉手配覆溢于尺寸寓九候于
浮沉分四温于傷寒此皆扁鵲略開其端而
余參以内經諸書考䆒而得其說審而用之
順而治之病不得逃焉君爲予言者尚多獨
著其大者又曰予𣣔以其術告後世故著難
經觧𢾗萬言觀草木之性與五臟之宜秩其
職位官其寒熱班其竒偶以療百疾著主對
集一卷古今異宜方術脱遺偹傷寒之變𥙷
仲景傷寒論藥有後出古所未知今不能辨
嘗試有功不可遺也作本草𥙷遺一卷吁其
偹矣余問以華佗之事君曰術若是非人所
能為也其史之妄乎耒嘗病風痺𢾗年餘苦
未盡瘳君切脉曰臟病傳所勝君之疾肝傳
于脾脾氣𣣔運而肝制之也去木邪行土
氣而後愈因授余以方少焉疾有間又曰一
方不可瘳當増損之以應疾時時致方與薬
之難得者察君于予盡心焉見君之歲是冬
而有痼疾作明年春而劇門人請自視脉君
笑曰予察之審矣且出入息亦脉也余胃氣
己絶死矣因盡屏藥餌忽為韻語𢾗句授其
壻魏淵盖超然達者語也後𢾗日與客坐語
而卒年五十八時二月𥘉六也君性喜讀書
聞人有異書購之若飢渇書工日夜傳録君
寒暑疾病未嘗置卷其藏書至萬餘卷然皆
以考醫方之事晚好佛學盖有得焉以是年
閏九月二十七日葬于蘄水龍門郷佛圗村
君曽祖諱慥祖諱震及父皆不仕娶陳氏生
二男子曰瓘曰琪皆篤孝修餙二孫曰仲容
叔達三女己嫁魏淵郭廸陳翔其壻也各舉
進士君臨終以書遺余若託以銘其墓者嗟
夫余名㣲位卑又方得罪于時何足以為君
重然君嘗有徳于余且其孫必以見嘱不得
辭也既銘其藏又著所嘗治而愈人所傳道
者更刻于碑隂且以為法銘曰
生民之病尭舜是醫惟周與孔世之良師遘
癘于身和扁善治惟民與身同一矩規猗欤
庖君有見于兹獨顯以方用不大施孰疾于
衷孰毒于肢有来求余徑取無遺飲酒著書
終身遨嬉𣣔知其仁弔者垂涕即化而安不
爽厥知有考其書銘以昭之
　　　歐陽伯和墓誌
君歐陽氏諱發字伯和廬陵人太子少師文
忠公諱修之長子也為人純實不欺内外如
一淡薄無嗜好而篤志好禮刻苦于學安定
胡瑗掌太學號大儒以法度撿束士其徒少
能定之是時文忠公己貴君年十有五師事
瑗恂恂惟謹又盡能傳授古楽鐘律之説既
長益學問不治科舉文詞獨探古始立論議
自書契以来至合君臣世系制度文物旁至
天文地理無所不學其學不務為抄掠應目
前必刮剖根本見終始論次使族分部列考
之必得得之必可用也嗚呼其志亦大矣然
其與人不苟合論事是是非非遇權貴不少
屈下要必申其意用是亦不肯輕試其所有
而人亦罕能知君者而君之死也今眉山蘇
公子瞻哭之以為君得文忠之學漢伯喈晉
茂先之徒也𥘉以文忠公㤙𥙷将作監主簿
三遷為大理寺丞賜進士出身勾當箔塲遷
光禄寺丞賜五品服勾當京西排岸司又遷
殿中丞官制改為奉議郎監粳米中第七界
俄權少府監丞遷承議郎某年月日卒享年
四十有六積勲至輕車都尉君為殿中丞時
曺太后崩詔定皇曽孫服制禮官陳公㐮疑
未决方赴臨召君問其制君従容為言事在
杜佑通典甚詳㐮即奏用之是時方下司天
監討論古占書是説同異折中為天文書乆
未就而㐮方縂監事即荐君刋修君為推考
是非取舍比次書成詔藏太史局㐮因奏言
舊渾儀壞不可用而後所造新儀考之又不
合願付君詳定䛇従之本朝自至道中用韓
顯符渾儀其後司天官周琮于淵加黄道熈
寕中舊噐壊䛇沈公括更造括以其意増損
之噐成𢾗年未能定與浮漏景表不應君較
三家考古注又自因事立制先為定儀奏之
神宗召君問曰浮漏以玉筒下水者當堅乆
也君對曰玉不如銅沈括常用玉今下水比
𥘉加速矣上以為然遂以君法鑄新儀漏表
集其説號法要其後有附括議者訟于朝詔
再定卒行君説訟者亦服焉君治官無大小
不苟簡所創立後人不能更其著書有古今
系譜圖國朝二府年表年號録其未成者尚
𢾗十篇夫人吴氏故丞相正憲公充之女封
壽安縣君男一人曰憲滑州韋城縣主簿女
七人其四人皆早卒一嫁權武安軍莭度判
官蘇京次嫁承務郎王景文亦卒次尚幼孫
一人延世曽祖諱某贈金紫光禄大夫太師
中書令兼尚書令曽祖妣李氏封吳國太夫
人祖諱某贈金紫光禄大夫太師中書令兼
尚書令追封鄭國公祖妣鄭氏封韓國太夫
人𥘉文忠公以觀文殿學士太子少師致仕
累贈太師追封兖國公妣薛氏累封安康郡
太夫人元祐四年十一月甲子葬君鄭州新
鄭縣旌賢郷劉村文忠公之兆而憲来求銘
銘曰
嗚呼伯和父學不欺其志而不以爲利非不
售之畏而不知之愧豈與世爲懟其将有所
耻云誰之似惟文忠之子
　　　商屯田墓誌
公諱瑶字　淄川人曽祖重進祖文俊皆
不仕父餘政贈大理寺丞君登景祐元年進
士苐為莱蕪單父縣尉臨沂縣令知下邳縣
簽書平定軍判官事以尚書屯田員外郎知
㐮邑縣卒年五十至和二年正月二十七日
也階至承事郎勲為騎都尉君少博學為文
詞豪健貌魁傑嚴整不可犯而平居楽昜長
者也单父多盗君以䇿鉤獵梟絞且盡盗怨
毒入骨罷官還郷次大澤中夕有叟宻来語
曰林中有悪少年十𢾗􁄐利兵而伏期今日
必殺单父尉是君非耶君従者懼欲亾去公
執弓矢徐出有大木去百步許望之中有空
焉公謂其人曰我為若射彼空者再發皆中
之林中悪少年大懼争先遁其治下邳决訟
多辨諭勸説之不盡臨以法民始闘怒中忽
喜悟相與請平者常十七八老猾吏旁瞪視
不得刺手父老戒子弟曰若忍犯此令乎韓
當公守青州聞其治状教委公决難事始君
為包孝肅公知韓忠献公噐公見必訪以世
務而公無所苟合貴人終不肯出氣力引挈
之其骨中不少槩見而死矣先妻劉夫人繼
室王夫人封夀昌縣君三男子皆己卒一孫
求之舉進士女二人曽孫一人尚幼公之従
子太學博士倚以元祐八年十月日将葬公
淄川萬年之原以二夫人祔而博士又以公
之爵里行事告于著作郎張耒曰子史官也
凡世有善而無傳則有子有罪耒不敢辭乃
為詩使刻石墓中曰
天下平治士無功名才否一區之死無聲或
宏其聲而中乃枵窽實靡計孰昧孰昭有淄
啇使甚畜不施時棄其苴則己光輝彼不人
逄位下固宜嗇不使年造物則奚
　　　劉承制墓誌
君劉氏諱充字安道開封人娶宗室女𥙷右
班殿直四遷為内殿崇班騎都尉致仕今上
即位以㤙遷内殿承制年五十元祐二年二
月某日以疾卒嘗監許田太康二縣酒税用
舉者監真州舡塲待制李肅之守慶州辟公
隨行又勾當安肅軍榷塲用舉為覇州船魚
廵檢徐州兵馬都監其在覇州卒有謀叛者
發有日一州無知者君獨以察得宻白守騐
實斬之㣲君幾擾間罷官居京師官府有煩
使時時猶奏遣君至輙辨用此能自逺于名
卿大官故其居官多薦之者其為人勤敏當
官不避事頗知書矜持自喜有足賢者也曽
祖某官贈某官祖某官贈某官考某官贈某
官夫人鄧州觀察使従贄女二子俟左班殿
直傑舉進士葬開封府某縣某郷之原實某
年月日銘曰
仕則有稱既􁁄而休不瑕孔修以息兹丘
　　　吳大夫墓誌
公吴氏諱　字徳仁龍圗閣學士贈太尉
諱遵路之子也太尉為時名臣公少以父任
𥙷太廟齋郎年四十六以虞部員外郎知彬
州官罷歸京師即上書請致仕方是時上自
執政大臣下至搢紳士大夫凡知公者相與
出力挽留之不聼盖始聞而驚己而皆歎伏
以為不可及相率賦詩飲餞于都門公既謝
仕歸蘄春有薄田僅給伏臘公臨溪築室種
花醸酒家事付子弟一不問賔客有至者不
問賢愚貴賤與之飲酒必盡醉公或醉卧花
間客去亦不問也客有臧否人物公不酬一
語促左右行酒客不得卒語人皆爱其楽昜
而敬其高凡見公者皆欣然忘其鄙吝焉嘗
有貴客過公而飲公酒酣而歌以楽噐扣其
頭為莭客亦不以為忤其放誕乃如是平生
視財物如糞土未嘗與人較多寡太尉薨時
其妹壻輙以家錢𢾗百千貸人其人不能償
公哀之曰是人有母聞之将重其憂乃召其
人諭之焚其劵嘗有客為公治田事二十年
謝去見公𣣔計之公取前後文書示之乃未
嘗發封盗夜入其家公覺之不問公且取具
𬒳公謂盗曰室中惟所𣣔大寒幸舍吾𬒳凡
見公外者徒知其真率曠逹至䆒觀古今治
亂成敗人物之賢否臧否其中了然甚察也
其積官自太廟齋郎至朝奉大夫勲至䕶軍
賜至三品服歴官自監西京竹木務簽書淮
南判官廳公事監真州榷貨務通判池州黄
州乃知彬州其治官主于忠信仁厚故所不
有稱哲宗朝有荐公者詔落致仕赴闕而公
堅卧不𧺫卒年八十四崇寕三年四月十一
日也𥘉公感疾即閉閤謝薬物至属纊不亂
或言公少遇異人服其薬故夀而康寕亦其
潜徳美行不䆒其位故下享其報如此公娶
張氏繼李氏封徳清縣君三男子曰禧早卒
曰升曰奕皆舉進士四女徐暨張之儀徐閭
胥彦博其壻也是歲七月某日葬公蘄春縣
永福郷新安里芙蓉山以李夫人祔焉曾祖
諱文大理司直祖諱叔尚書職方員外郎秘
閣校理贈尚書右丞升匍匐乞銘于譙郡張
耒耒熟公之名迹且爱慕之無窮則銘之也
实宜銘曰
吴公出延陵以國為氏而始居京師者自司
直君老于蘄今其子孫遂家蘄春嗚呼徳仁
梦幻斯世蘧序其身寓百年于一醉兮不以
萬物昜吾之真人何足以知之抱所有以㓕
冺殆古所謂得道逍遥御風騎氣之人欤
張右史文集卷第五十九
張右史文集卷苐六十
　墓誌
　　　昔居京師常逰西岡錢武昌郎中之
　　　第時同㑹者河東栁子文與錢氏三
　　　子夏中余出京今纔半年而昔日所
　　　逰者或東或西有不知所如者古人
　　　所謂俯仰之間己陳跡者欤
　　　李參軍墓誌
公諱䖏道字深之吾先君子之友也自言系
出唐太宗皇帝五代時有諱澄者嘗為梁使
閩遂居晋福之連江故今為福唐人公性剛
特耿介不群少孤貧自力學問記覧淹博工
于文辭耒少時猶及見其賦篇其文贍䴡雄
放属比精切一時望士皆慕與之逰名聲絶
􁩰行矣五舉于郷中治平四年進士第𥘉調
陳州南頓尉更成州同谷䖏州縉雲泉州徳
化令建州浦城丞南雄州始興令最後為興
國軍録事參軍以卒令同谷時公與轉運使
厚善知州孫京不法𣣔因公自託公不可京
怒所以捃公萬方卒無所得然猶以公坐免
縉雲有女子徐自號菩薩家有井詭言能治
病趙清獻守杭亦信之嘗求其水由此群無
頼為倡議聲動𢾗州所居成市公怒捕徐杖
之塞其井𥘉清獻聞之大驚無幾何徐氏生
子遂皆服福建轉運使賈青繋福州衙前𢾗
􁩰劾其盗監以贜必欲論死獄成不引伏公
令徳化以獄属公公緩其獄竟青去部卒出
之始公知其冤欲直之既而思曰直之則青
怒必以獄他付誰不畏青者則此𢾗人無類
矣姑緩之而覬其去卒如公計焉浦城民有
自稱徐偃王之神頗動衆公捕械繋之民𥘉
不懼猶陳說鬼怪一邑惑之公以寘于法始
興嶺外小邑前令多以富歸公罷無南中一
物束書而還始興人至今道之其在興國公
己老且􁑴逰矣猶力治曹事無所苟𢾗年反
重囚得免死者甚衆罷官而子授爲鄂州武
昌尉迎飬公于官卒年七十五公性純孝信
厚不逮事其親每忌日則涕泣感慕戚見于
色撫兄弟之孤過己子平居雖與僕妾語必
誠必信既老且病猶不廢書時時與賔客飲
酒賦詩其詩句甚工然多悲壮感慨聞者哀
之有文集十卷藏于家先娶林氏繼室龔氏
先二年卒三男子據抗援據早卒抗援皆有
文行援舉進士中第矣三女嫁趙僎何頡陳
任五孫其二男也以某年某月某日葬公武
昌樊山之原舉二夫人祔焉曽祖郁故贈虞
部員外郎祖汾故贈工部員外郎父餘慶故
贈屯田郎中始公與其兄載之皆友来之先
人相好也耒嘗従公于姑蘇之學宫故公之
子姪徃徃獲交焉諸孤以銘属我宜也銘曰
尭理之後氏李子唐宗赫赫自成紀惟澄胄
出貞觀帝使閩不歸連江沚猗欤深之文有
斐内懐剛方志孔偉六遷州縣臨輙靡力抗
豺虎傲爪齒讞疑伸枉脱垂死械神鞭佛破
訛詭彼民于我父母視我有甚富見無幾豈
其爱之莫吾以樊山之藏非其里後望武昌
自公始
　　　王夫人墓誌
夫人王氏曽祖沔事太宗真宗為執政號名
臣祖睦尚書司勲員外郎父乙尚書庫部員
外郎庫部主簿于咸平時夫人年十六丞相
晏元憲聞其賢為子虞部君娶之夫人家中
微𧺫嬪相門能以禮自持接上下有則堂無
姑夫人宰家事内外無不允者元憲嘗曰吾
無憂矣夫人寛𥙿而好禮簡儉而楽施夫族
有負市昜錢百萬者夫人爲出所有償之次
子方提孩其伯父以爲己子奏得官後伯父
失官子未官夫人曰吾子可教取𥙷牒還之
以虞部升朝封春安縣君又以長子㤙改封
崇徳縣太君而元憲薨時仁宗臨奠面賜冠
帔生三子長某朝散郎次藻先夫人卒季姪
左班殿直監黄州酒税楽善好學敏于爲吏
職従予㳺甚善也方夫人疾革姪嘗刲股肉
以進三女長嫁某次嫁某孫男十一王氏舊
爲覇州文安人自司動始居開封之咸平今
為咸平人以某年某月葬頴昌陽翟舊學郷
舍于虞部之墓姪求銘于予銘曰
隐而聞于顯㣲而立于貴吾何為哉終始吾
義有子而孝歸従其良儀爾山川徳音不忘

　　　福昌縣君杜氏墓誌
某先君之執友曰長沙李公夫人諱竦與先
君生同年其應舉得官㳺宦四方禍福淹速
多相似也某為児童時两侍先君遇公于京
師其出入㳺䖏必相與偕其議論談笑率常
自旦至夕繼之以夜其僕役至􁁄言不能支
而两公未嘗􁑴某時窃聼之則其是非好悪
十嘗同八九己而别去則两家之書問必以
時至盖李公之與人其傾倒笑言若無不可
而于莭義亷耻之際其彊禦甚嚴且固也先
公前公且十年殁而公晚稍𬒳任使屡使諸
部卒以無所附離大不振顕也元符二年某
得罪謫官黄州而公子之子廷老寓書状以
其母杜夫人之行来求銘其墓盖後公之卒
又十餘年矣嗚呼先君同時之人盡矣昔之
児曹皆以班白矣而某又得罪聖世幽憂無
聊不得齒于平人其閲人之盛衰存亾未嘗
不動心悲懐不能自己其尚忍聞其不幸而
銘其墓哉雖然不可己也姑次序其状夫人
洪州人天章閣待制諱杞之女天章在仁宗
時號有風力名臣夫人生貴家自幼嚴飾好
禮不妄笑語天章公為擇對乆之迺以歸李
公而姑朱夫人老且病又素剛人少能中其
意而夫人在旁輙勸公之弟姝未婚姻者夫
人斥所有為成之無所爱也李公素貧不治
生事夫人為均莭其有亾以濟由此李公之
仕宦得以直己行義而不累于私以李公登
朝㤙封某縣君既寡居乃歸心于佛奉其教
讀其書若有得焉紹聖五年十二月二十八
日终于道州司法參軍楚老之官舍年七十
曽祖某某官祖某某官二男子長廷老衡州
衡陽令次楚老四女嫁太博學士虞蕢福建
轉運判官擅宗臣大理正張近衡陽縣令關
沅孫男女九十有六以元符二年十月葬夫
人于􁉥門軍長林縣白陽縣李公之墓銘曰
惟婦之徳順以荘既荘而和順以方夫人蹈
此有耿光而享不豐後其昌
　　　李夫人墓誌
故大理寺丞王君諱毖之夫人李氏真定人
也司空贈尚書令韓國公謚文正諱昉之曽
孫金部員外郎贈禮部尚書諱宗諒之孫工
部郎中天章閣待制贈太尉諱邁昭之子也
夫人年十有八歸大理大理君性純孝敏静
其事舅姑能先意集事飲食衣服非經其手
不以薦而舅姑亦曰非新婦所為吾食不甘
服不安也宗黨相教以為法夫人之舅與其
従弟同時拜天章閣待制従弟家治黄金帶
為燕服夫人顧舅家貧不可得悉其匳中物
易金作帯藏之待制出守陕州盛服燕客夫
人出帯使大理君獻之而家人𥘉不知與其
夫䖏如賔客骨肉有不至必面規切之退則
更譽其善故聞者信而不怨大理君通判夔
州卒于官一男始生夫人獨䕶其丧還京師
道峽中舟敗舟人捨舟而逃夫人正色叱之
命取柩挈児以免然家無長男子道逺従者
慢夫人輙能言之官府鞭罸之以寡婦行艱
危𢾗千里無敗事而内外始知其才非獨辦
婦人常職而己也既寡居杜門雖父母家至
有時留之宿不可曰吾非間吾親顧年少子
幼理可畏也子長躬教督之慈而不驕于以
有立今丞相范公之配英國夫人大理君之
妺也英國幼時得危疾乆未平夫人晝夜調
䕶有㤙意英國歲時躬省勞之良厚以相府
㤙錫夫人命服元祐四年夫人年七十矣得
疾不肯御藥物家人固勸之夫人曰吾無不
足者又獲託死于英國求生何待也左右趣
為我沐浴更衣遂卒五月二十四日也一男
曰約宣徳郎四女長嫁隰州録事參軍劉損
次嫁奉議郎權通判火山軍葛繁次早卒次
嫁殿中丞鍾離景圭前卒是歲六月七日合
葬夫人于開封府開封縣大邉村之原大理
君之墓譙郡張耒曰嘗讀太史公書見其為
滑稽日者作傳而不著列女孔子叙詩首關
雎著后妃之徳夫女徳王化之本也豈小𥙷
哉顧隐沒不稱而賢賤士末術于勸善未至
也惟夫人之徳之才其于死生之際盖知之
矣此士大夫之所難而可以無傳乎于其葬
也而銘之曰
有夭其葉既葉既實既囏既佚而以始卒諏
良窽吉殯夫子穴是謂大畢
　　　張夫人墓誌
中㪚楊公諱希元夫人張氏亳州譙縣人贈
禮部尚書諱成之曽孫禮部侍郎諱傳之孫
贈太常博士諱彭之女也夫人秀美惠和治
女工精工絶人内外宗族無與比早孤母燕
夫人篤爱之曰有男子如吾女者乃以歸之
媒妁日走門燕夫人輙揮之曰吾女非若􁩰
偶時中散公與夫人之叔為寮来請婚燕夫
人素聞中散公賢又窃竒其状貌為有福禄
者曰是足以當吾女矣遂歸中散公夫人既
歸楊氏其宗族敬爱之如一夫人仁爱慈淑
出夫性柔聲怡色無絲毫忤人意其于妬忌
生不知有也年尚少能淡齋戒奉浮屠不治
婦女玩好年三十六歲感疾少間召其家人
婢妾環坐酌酒飲之勸撫之如他時皆喜曰
吾夫人疾且𧺫俄而正衣起坐家人驚問之
己卒矣後二十七年當元祐三年而中散公
卒諸孤迎夫人之柩于京師是歲九月丁邜
合葬鄭州管城縣懐㤙郷神崧里先塋之次
始以中散公登朝㤙封壽昌縣君追封清河
郡君子四人彦真彦齡皆宣徳郎彦臣慈州
吉郷縣令彦章絳州太平縣尉五女長嫁左
班殿直李祐次嫁左藏副使曹譜次嫁朝奉
郎程復次嫁大名府魏縣主簿王需次嫁河
南府登封縣尉李昂孫八人長逵次邁皆太
廟齋郎餘尚幼夫人于耒為従姑故諸孤属
之銘銘曰
擇所宜従𥘉艱其歸既逄其良身先之萎匪
謀不臧天實戾之於穆夫人令徳婉婉物皆
怛終獨𥙿其返惟昔弱子衣冠頎頎逾二十
年以丧而歸鮮原靡靡従于君子有蕃其承
視此松梓
　　　王仲儒墓誌
河南王雯者齒少篤于自修好學而能文余
聞之而未見也紹聖四年余以罪戾謫官齊
安一日有客墨衰造門視其謁雯也見余則
泣而言曰先君與子舊矣雯不幸既孤将葬
而無詞以刻先君之墓敢以是属諸子某曰
余嘗見朝奉君于京師其深者某之陋所不
敢知而其粗與夫衆所譽者竊聞之矣不曰
篤躬好學而亷儉者欤敏于爲吏爱民狥公
直己不撓于權者欤然其人厚于實而薄于
名豐内而㢘外世之君子未必知之余嘗辱
聞焉則属銘于我固宜謹取其爵里行事叙
之曰君曽祖諱恪西頭供奉官祖諱淮越州
諸暨主簿贈太常博士考諱起尚書屯田員
外郎秘閣校理贈左中大夫君𥘉𥙷太廟齋
郎調陕湖府城縣尉又為澠池安邑二縣主
簿河中府猗氏縣令改宣徳郎監觧州塩池
兼知縣覃㤙遷通直郎賜五品服知孟州温
縣遷奉議郎加武騎尉管勾京北排岸司遷
承議郎加雲騎尉監京米倉遷朝奉郎知徳
州加飛騎尉紹聖三年五月二十六日卒于
官享年五十以某月某日雯奉君之丧葬于
河南府某縣某郷某原以夫人楊氏李氏祔
焉銘曰
君諱仲儒時中其字世河南人河清其里以
䕃筮仕湖城是尉湖廢官罷晋君一歲實惟
相絳従湖民志其在安邑涌水于野邑人走
祠君鞭而罷後令猗氏有爱其民既去十年
見之如親實其耆老以謂子孫民居侵逵使
者議毀君舒其苛一道是頼安邑賈監氏富
悍豪君教之學奨禮其髦孝秀聿興鄙悖滋
消西民餫師履産輸泉君力弛之鰥寡用安
令温治盗日始安之勿浚其姦吏逸民嬉盗
悔而耕厥壌大滋邑豪坐獄重賂而逸君以
竒購唾手則獲君之去温其民涕留耆老百
千聲言于朝惟河内温邑聫部異河内有請
假君决事後守徳州河溢而驚覊民流殍所
活萬𢾗伍長悍驕其将笞之長以衆逃斥将
之疵君謂長叛首寘于罪貸将不問境爲無
事一時持權争欲用君勉之比周君爲不聞
云何不淑五十而僨君凡三娶皆有婦道粤
𥘉氏楊其父曰慥繼李父周學士集賢今夫
人陳􁇢黨稱焉劉時張　又楊克中壻其三
子惟徳之同君三男子惟雯在耳進士登科
甚餙而藝陶牙之原鬰乎松楸乗者下之君
子之丘
　　　吴天常墓誌
公諱天常字希全河南府洛陽人惟吴氏之
先與周同姓至越入呉子孫散居四方以國
為氏公自祖考始占籍河南之洛陽公少貧
不治生産以氣莭自許力學問河南大府號
多士而公自少己知名里中而舅建寕軍莭
度使王正倫深噐之以正倫死事㤙爲郊社
齋郎調濮陽縣主簿又調舒州司法參軍郡
大猾章氏𢾗犯法繋獄其勢能得于有司公
論正其罪流之一郡畏伏遷泗州盱眙縣令
守笞病人死公當復騐而前騐官言死者不
病公将直之守以利㗖公欲得如前騐公謝
守曰我受公㤙固善如死者恨何卒直之守
爲得罪知洪州奉新縣奉新號難治訟者或
先以釘貫其足以脅有司公畵巨釘于市令
之曰釘必如此則受訟乃稍變俗知彭州永
昌縣轉運使范公純仁深知公是時方變差
科為免役錢公原䆒蜀役法利害講之至精
後以書見王􁉥公􁉥公召公議于司農寺時
𣣔舉江西役法行于蜀公曰蜀不足于地江
西不足于民利害異宜恐不可行主者是公
議乆之安所陳浸忤遂罷歸審官院調簽書
鎮南軍莭度判官丁母憂服除以便親調蘄
州蘄口鎮都大監轄俄丁父憂服除通判無
為軍公諷軍守興庠序勉士以學部有礬池
官專利民多冐禁公為立法公私便之而犯
者鮮改通判鼎州以朝命按知誠州周世隆
帥司部使者皆欲致世隆于罪公言世隆習
蠻事且未嘗有罪論執甚堅卒免世隆人以
為難辰州有軍事以公攝守公之官見属縣
吏部夫千餘挽木山間公曰方春役民妨農
耕悉罷之公至郡蠻酋繫獄者公諭以朝廷
徳意盡遣之皆感泣而去公因言自誠州抵
融州道新通請每三十里建一佛寺擇僧知
蠻情者居之諸蠻信佛平時可使入蠻與之
習熟有警可用以間牒而佛舍可因以儲粮
其利邉甚大朝廷許之後為諌官丁隙言不
當廢誠州為軍頃蠻所以𢾗叛者盖雖輸欵
而未嘗去巢穴一失撫循則亂稍内徙則定
矣雖不致州尚可安事廢州乎是時方議役
法有訪公者公陳三事以謂州縣之役莫重
于衙前今雖昜顧爲差衙前𢾗之多寡與役
之優重請守熈寕元豐之舊母輙改又言郷
差于分類不知書計勢必雇人代者必要厚
價請官爲立直又言縣所積免役錢請皆納
州或輸旁郡户部皆奏行之用薦者除知宿
州時􁉥門新復軍擇守乃以公爲知軍宰相
召公郡堂諭以擇才之意軍乆廢百事圮毀
公至爲興𧺫弊敗必使完好可将乆不爲苟
且計人至今頌之俄知沅州其去􁉥門人爲
立祠歲時父老率子弟拜之公既習知蠻情
其治沅務安静嚴守偹撫溪獠乆之奏請出
廵邉防軍行有告帳下謀變者公獨保其不
然罪吿者卒如公言又檄諸縣寨使察㳺民
與蠻交昜爲嚮導者捕之俄復知辰州公去
沅如去􁉥門而辰之吏民與蠻酋皆相賀曰
我公復来矣蠻相約無犯邉郡爲無警辰民
春夏多疫公飾醫工親視藥物人頼以全甚
衆乃立學校勸以讀書人皆服従風俗爲變
朝廷既知公有功南邉将用之矣以病求告
卜居蘄州金沙溪上家藏書萬卷有以自楽
泰然也公喜讀書于書無所不觀自少至老
未嘗一日廢卷至其閒居好之尤篤有詩集
三卷奏議三卷紹聖四年八月六日以疾卒
預治終事至属纊精爽不亂享年六十有一
公曽祖延慶祖諱澤皆不仕考諱英以公登
朝㤙授大理評事累贈朝議大夫三男子長
忱太廟齋郎仲惇未官季悟假承務郎皆以
進士知名三女長嫁萬載縣令黃公孺次嫁
進士胡世南季嫁寕州録事參軍譚康世公
自濮陽縣主簿積官至朝奏大夫積勲至柱
國公為人厚重寛博逹于為吏官無大小所
臨必有績當其有所建立必得所𣣔而後己
或以利害怵之不顧也其仕宦多徃来南邉
故深知溪洞諸蠻所以治亂有所措置後不
能昜然考其大體本于安静寛簡不為苛優
而頗立隄防明條教期無亂而己不徼有功
也君子韙之公少嘗従丁寳臣學寳臣異其
才薦于歐陽文忠文忠稱焉既仕則不苟取
知于人而一時賢公卿咸知之獨是正憲知
之尤深而公自重不輕就人故雖知之不絶
岀力而公才見于世者如此而己也其孤将
以元符元年八月二十有一日葬公于蘄春
縣安平郷黎企里啟先夫人之兆而合焉夫
人程氏有賢行封文安縣君前公二年卒云
銘曰
其直非以爲訐其和非以爲悦也獨盡力于
爲吏無劇昜必逹也其至民以爲賜其去民
以爲奪也既或知之矣乃揜而不發也進嗇
而退果而後知公之莭也安平之丘公藏唯
𥘉尚語後人洛陽之吴也
　　　潘奉議墓誌
齊安有君子曰潘昌言其學也正其言也文
其家居篤于孝悌其爲吏清刻苦而爲政本
于恵下爱民至大吏勢力能寒熱人者必與
較義理一毫不為屈其為人務内而簡外信
己而不求人知而人之知者必皆誠心愧服
焉嗚呼君子哉盖紹聖丁丑歲其得罪謫官
于齊安自幸得従君㳺既至而君病矣無幾
何而卒實元符元年十月某日也齊安之君
子皆相弔己而又曰潘君之墓宜有銘矣咸
以銘事属某余既素高君之義用不復辭走
其家哭之求其世家歴官行事于其子大臨
而次叙之曰潘氏在唐為滎陽人當僖宗時
有名李荀者仕為太僕卿官于福州避亂因
家焉李荀之弟曰季翺為太子司議郎季翺
後二世生吉甫終吴越入朝終國子博士累
贈工部侍郎侍郎生衢為屯田郎中屯田嘗
官于黄遂居之屯田生䖏士革隐徳不仕君
諱鯁字昌言䖏士長子也生而儁警絶人為
児時賦詩己有竒語閩有周希孟者博學篤
行之士也君従之學希孟以謂盡己之道君
居郷里以經教授聚徒嘗百餘人後進皆師
尊之登元豐己未進士第𥘉調蘄水縣尉遷
和州防禦推官知江州瑞昌縣監楚州都監
倉吉州軍事推官改宣徳郎監漢陽軍酒税
遂以奉議郎致仕卒年六十三蘄水民有以
華為獻者君一嗅而還之曰受賜多矣其亷
潔類是江州賦属縣鬻建茶太守問君瑞昌
歲可售若干公曰四斤耳守驚詰其説君曰
縣小民貧米塩猶不足而暇及茶乎獨縣僚
四人人一斤可矣守悟以故諸縣皆得無多
售而旁郡有賣千斤者後七年君以事過瑞
昌有两民拜馬前其一曰異時君為縣我訟
得直其一曰異時君刑我當罪我心服是以
偕来君之為吏得民舉如是也元祐赦民負
官錢無姦者悉免之吉州通判攝守事乃悉
下負者于獄将鞫其姦君曰赦欲寛之而君
故獄之耶執不可民乃得免龍泉令捕得私
酒三十家将上府君謂令曰是法皆當徒龍
泉小邑一日徒三十人君為令安乎令乃頗
减出之嗚呼其歴官㣲而見于行事者寡矣
然其修身治人立心􁄐術亦可槩見矣向使
之得富貴立朝廷據位􁄐柄以行其義逹其
道其不貪利苟得如還蘄水之華其忤上爱
下如鬻瑞昌之茶民甘其罰如瑞昌之拜者
則雖古之君子無以加分寸于此矣有集三
十卷曰春秋断義者十二卷講義者十五卷
昜要義者三卷致仕時家無一金骨肉衣食
僅給而君蕭然病卧一榻口不及俗事時與
其子清言而己娶何氏有賢行男二人長大
臨次大　皆力學有文一女嫁進士羅啟宗
四孫其一男也曰戇以某年某月某日葬某
縣某原銘曰
白璧芳蘭包以九襲長于外者千萬而一莫
為出之卒殞無施嗚呼昌言不幸類兹致美
在裏不耀于肌豈人是謀謂天實知黄崗之
原松栢其猗我相後人将穫其菑

張右史文集卷苐六十
