#+TITLE: 徐孝穆集箋注-陳-徐陵
#+DATE: 2016-06-11 12:24:23
#+SOURCE: github.com/kanripo/KR4b0019 master f9cc664c                
欽定四庫全書　　　　　集部二
　徐孝穆集箋注　　　　　别集類一(陳/)
　　提要
　　　　(臣/)等謹案徐孝穆集六巻陳徐陵撰
　　　國朝呉兆宜注陵字孝穆東海郯人梁太子左
　　　　衛率摛之子八嵗能屬文既長博涉史籍在
　　　　梁世已以文章名入陳後累官侍中安右將
　　　　軍左光禄大夫南徐州大中正建昌縣開國
　　　　侯諡曰章事迹具陳書本傳隋書經籍志載
　　　　陵集本三十巻久佚不傳此本乃後人從藝
　　　　文類聚文苑英華諸書内採掇而成陵文章
　　　　綺麗與庾信齊名世號徐庾體史稱其緝裁
　　　　巧宻多有新意自有陳創業文檄軍書及禪
　　　　授詔策皆陵所製為一代文宗其集舊無注
　　　　釋兆宜既箋庾信集因并陵集箋之未及卒
　　　　其同里徐文炳續為補緝以成是編其中可
　　　　與史事相證者如資治通鑑梁武帝太清二
　　　　年遣建康令謝挺散騎常侍徐陵等聘于東
　　　　魏胡三省註謂建康令秩千石散騎常侍秩
　　　　二千石謝挺不當在徐陵之上盖陵將命而
　　　　使挺特輔行耳今案集中在北齊與楊僕射
　　　　書有云謝常侍今年五十有一吾今年四十
　　　　有四介已知命賔又杖鄉云云是謝挺實為
　　　　正使盖假散騎常侍以行特通鑑但書其本
　　　　官並非舛誤胡三省未考陵書不免曲為之
　　　　説參諸此集可正其訛而兆宜所箋略不言
　　　　及盖主于捃拾字句不甚考訂史傳也然箋
　　　　釋詞藻亦頗足備稽考故至今與所箋庾集
　　　　並傳焉乾隆四十六年十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
　　本傳
徐陵字孝穆東海郯人也祖超之齊鬱林太守梁員外
散騎常侍父摛梁戎昭將軍太子左衛率贈侍中太子
詹事諡貞子母臧氏嘗夢五色雲化而為鳯集左肩上
已而誕陵焉時寶誌上人者世稱其有道陵年數歳家
人攜以候之寶誌手摩其頂曰天上石麒麟也光宅恵
雲法師每嗟陵早成就謂之顔囘八歲能屬文十二通
莊老義既長博涉史籍縱横有口辨梁普通二年晉安
王為平西將軍寜蠻校尉父摛為王諮議王又引陵參
寜蠻府軍事大通二年王立為皇太子東宫置學士陵
充其選稍遷尚書度支郎出為上虞令御史中丞劉孝
儀與陵先有隙風聞劾陵在縣贓汙因坐免久之起為
南平王府行參軍遷通直散騎侍郎梁簡文在東宫撰
長春殿義記使陵為序又令於少傅府述所製莊子義
尋遷鎮西湘東王中記室參軍太清二年兼通直散騎
常侍使魏魏人授館宴賓是日甚熱其主客魏收嘲陵
曰今日之熱當由徐常侍來陵即荅曰昔王肅至此為
魏始制禮儀今我來聘使卿復知寒暑收大慙及侯景
寇京師陵父摛先在圍城之内陵不奉家信便蔬食布
衣若居憂恤㑹齊受魏禪梁元帝承制於江陵復通使
於齊陵累求復命終拘留不遣陵乃致書於僕射楊遵
彥遵彥竟不報書及江陵陷齊送貞陽侯蕭淵明為梁
嗣乃遣陵隨還太尉王僧辯初拒境不納淵明往復致
書皆陵辭也及淵明之入僧辯得陵大喜接待餽遺其
禮甚優以陵為尚書吏部郎掌詔誥其年高祖率兵誅
僧辯仍進討韋載時任約徐嗣徽乗虛襲石頭陵感僧
辯舊恩乃往赴約及約等平高祖釋陵不問尋以為貞
威將軍尚書左丞紹泰二年又使於齊還除給事黄門
侍郎祕書監高祖受禪加散騎常侍左丞如故天嘉初
除太府卿四年遷五兵尚書領大著作六年除散騎常
侍御史中丞時安成王頊為司空以帝弟之尊勢傾朝
野直兵鮑僧叡假王威權抑塞辭訟大臣莫敢言者陵
聞之乃為奏彈導從南臺官屬引奏案而入世祖見陵
服章嚴肅若不可犯為斂容正坐陵進讀奏版時安成
王殿上侍立仰視世祖流汗失色陵遣殿中御史引王
下殿遂劾免侍中中書監自此朝廷肅然天康元年遷
吏部尚書領大著作陵以梁末以來選授多失其所於
是提舉綱維綜覈名實時有冒進求官諠競不巳者陵
乃為書宣示自是衆咸服焉時論比之毛玠廢帝即位
高宗入輔謀黜異志者引陵預其議高宗纂厯封建昌
縣侯邑五百户大建元年除尚書右僕射二年遷尚書
左僕射陵抗表推周𢎞正王勱等高宗召陵入内殿曰
卿何為固辭此職而舉人乎陵曰周𢎞正從陛下西還
舊藩長史王勱太平相府長史張種帝鄉賢戚若選賢
與舊臣宜居後固辭累日高宗苦屬之陵乃奉詔及朝
議北伐高宗曰朕意已決卿可舉元帥衆議咸以中權
將軍淳于量位重共署推之陵獨曰不然呉明徹家在
淮左悉彼風俗將畧人才當今亦無過者於是爭論累
日不能決都官尚書裵忌曰臣同徐僕射陵應聲曰非
但明徹良將裵忌即良副也是日詔明徹為大都督令
忌監軍事遂克淮南數十州之地高宗因置酒舉杯屬
陵曰賞卿知人陵避席對曰定䇿出自聖衷非臣之力
也其年加侍中餘竝如故十年領國子祭酒南徐州大
中正以公事免侍中僕射尋加侍中給扶又除領軍將
軍八年加翊右將軍太子詹事置佐史俄遷右光祿大
夫餘竝如故十年重為領軍將軍尋遷安右將軍丹陽
尹十三年為中書監領太子詹事給鼔吹一部侍中將
軍右光禄中正如故陵以年老累表求致仕高宗亦優
之乃詔將作為造大齋令陵就第攝事後主即位遷左
光禄大夫太子少傅餘如故至徳元年卒時年七十七
詔曰慎終有典抑乃舊章令徳可甄諒宜追逺侍中安
右將軍左光祿大夫太子少傅南徐州大中正建昌縣
開國侯陵弱齡學尚登朝秀穎業高名輩文曰詞宗朕
近歲承華特相引狎雖多臥疾方期克壯奄然殞逝震
悼於懐可贈鎮右將軍特進其侍中左光禄鼔吹侯如
故并出舉哀喪事所須量加資給諡曰章陵器局深逺
容止可觀性又清簡無所營樹禄俸與親族共之大建
中食建昌邑邑户送米至於水次陵親戚有貧匱者皆
令取之數日便盡陵家尋致乏絶府僚怪而問其故陵
云我有車牛衣裳可賣餘家有可賣不其周給如此少
而崇信釋教經論多所精解後主在東宫令陵講大品
經義學名僧自逺雲集毎講筵商較四座莫能與抗目
有青睛時人以為聰慧之相也自有陳創業文檄軍書
及禪授詔䇿皆陵所製而九錫尤美為一代文宗亦不
以此矜物未嘗詆訶作者其於後進之徒接引無倦世
祖高宗之世國家有大手筆皆陵草之其文頗變舊體
緝裁巧宻多有新意毎一文出手好事者巳傳寫成誦
遂被之華夷家藏其本後逢喪亂多散失存者三十巻
有四子儉(南史儉一名報陳/書云儉一名衆非)份儀僔
欽定四庫全書
　徐孝穆集箋注巻一　　　　陳　徐陵　撰
　　　　　　　　　　　　　呉江呉兆宜註
　　賦
　　　鴛鴦賦
飛飛兮海濱去去兮迎春炎皇之季女(漢張良傳注師/古曰赤松子仙)
(人號也神農時為雨師服水土教神農能入火自燒至/昆山上常止西王母石室隨風雨上下炎帝少女追之)
(亦得/仙去)織素之佳人(古詩新人工織縑故人工織素織縑/日一匹織素五丈餘將縑來比素新)
(人不/如故)未若宋王之小史含情而死(列異傳宋康王埋韓/馮夫妻宿夕文梓生)
(有鴛鴦雌雄各一恒/栖樹上晨夕交頸)憶少婦之生離恨新婚之無子(玉/臺)
(新詠漢建安中焦仲卿妻劉氏為仲卿母所遣其家逼/嫁没水仲卿亦縊人哀之為詩云中有雙飛鳥自名為)
(鴛/鴦)既交頸於千年亦相隨於萬里山雞映水那自得(異/苑)
(山雞愛其毛/羽映水則舞)孤鸞照鏡不成雙(范泰鸞鳥詩序昔罽賓/王結罝峻卵之山獲一)
(鸞鳥王甚愛之三年不鳴其夫人曰嘗聞鳥見其/類而後鳴何不照鏡以映之鸞覩影悲鳴而絶)天下
真成長合㑹無勝比翼兩鴛鴦觀其哢吭浮沈(左思蜀/都賦哢)
(吭清/渠)輕軀瀺灂(張衡南都賦汰/瀺灂兮船容裔)拂荇戲而波散排荷翻
而水落特訝鴛鴦鳥長情真可念許處勝人多何時肯
相厭聞道鴛鴦一鳥名敎人如有逐春情不見臨邛卓
家女祇為琴中作許聲(玉臺新詠琴歌序相如遊臨邛/富人卓王孫有女文君新寡竊)
(於壁間窺之相如鼔琴歌以挑之其歌/曰何緣交頸為鴛鴦胡頡頏兮共翺翔)
　　樂府
　　　驄馬驅
白馬號龍駒(晉陸雲傳閔鴻見而竒之曰/此兒若非龍駒定是鳯雛)雕鞍名鏤衢
(三輔決録平陵公孫奮富聞京師梁冀/知奮儉恡以鏤衢鞍遺奮從貸五千萬)諸兄二千石(徐/樹)
(榖曰後漢循吏傳秦彭字伯平扶風茂陵人也六世祖/襲為潁川太守與羣從同時為二千石者五人故三輔)
(號曰萬/石秦氏)小婦字羅敷(古樂府秦氏有好/女自言名羅敷)倚端輕埽史(一/作)
(吏未詳漢高五王傳魏勃少時欲求見齊相曹參家貧/無以自通乃常獨早埽齊相舍人門外舍人怪之以為)
(物而伺之得勃於是舍人見勃曹參/因以為舍人言之悼恵王拜為内史)召募撃休屠(漢霍/去病)
(傳上曰票騎將軍收/休屠王祭天金人)塞外多風雪城中絶詔書空憶長
楸下(曹植名都篇/走馬長楸間)連蹀復連􁞼(文君白頭吟今日十酒/㑹明旦溝水頭蹀躞御)
(溝上溝水東西流按/􁞼音鋪馬蹀跡也)
　　　中婦織流黄(玉臺新詠古樂府相逢行曰大婦/織羅綺中婦織流黄小婦無所作)
　　　　(挾瑟上/高堂)
落花還(一作/飛)井上春機當户前帶衫行幛口覓釧枕檀
(一作/入檀)邊數鑷(疑作/躡)經無亂(魏志舊綾機五十綜者五十/躡六十綜者六十躡扶風馬)
(鈞患其喪功費日/皆易以十二躡)新螿緯易牽(古今注莎雞一名催織/一名絡緯催織謂鳴聲)
(如急織絡緯謂/其聲如紡績也)蜘蛛夜伴織(張協雜詩蜘/蛛網四屋)百舌曉驚眠
(易緯通卦百舌者反舌鳥也/能反覆其舌隨百鳥之音)封用黎陽土(東觀漢記鄧/訓故吏知訓)
(好青泥封書從黎陽步推鹿/車過易陽載青泥一襆遺訓)書因計吏船(揚雄答劉歆/書天下上計)
(孝㢘及内郡衛卒㑹者雄常把三/寸弱翰齎油素四尺以問其異語)欲知夫壻處(古樂府/東方千)
(餘騎夫壻/居上頭)今督水衡錢(漢書本始二年春以水衡錢為/平陵徙民起第宅注應劭曰水)
(衡與少府皆/天子私藏)
　　　出自薊北門行(樂府遺聲都邑三十四曲有出/自薊北門行鮑昭出自薊北門)
　　　　(行注薊/故燕國)
薊北聊長望黄昏心獨愁(屈原離騷曰/黄昏以為期)燕山對古刹代
郡隠(一作/倚)城樓屢戰橋恒斷長冰塹不流天雲如地陣
漢月帶胡秋漬土泥函谷(顧有孝曰後漢隗囂傳王元/曰元請以一丸泥為大王東)
(封函/谷闗)挼繩縛涼州(朱鶴齡曰漢西域傳烏秅國其西則/有縣度縣度者石山也谿谷不通以)
(繩索相引/而度云)平生燕頷相㑹自得封侯(後漢班超傳相者/指曰生燕頷虎頸)
(飛而食肉此萬里侯相也後以西/域五十餘國悉皆納質封定逺侯)
　　　隴頭水(崔豹古今注横吹胡樂也張騫入西域/傳其法唯得摩訶兜勒一曲李延年因)
　　　　(造新聲二十八解魏晉以來不存/見用黄鵠隴頭折楊柳等十曲)
别塗聳千仞離川懸百丈攢荆夏不通積雪冬難上枝
交隴底暗(漢地理志隴西郡注應/劭曰有隴坻在其西也)石礙波前響囘首咸
陽中(三輔黄圖秦孝公始都咸陽咸陽在九/嵕山渭水北山水俱在南故名咸陽)唯言夢時
往
　　　折楊柳
嫋嫋河堤樹(漢溝洫志哀平初平當使領河堤/張衡西京賦周以金堤樹以柳杞)依依魏
主營(徐炯曰魏文帝集栁賦序云昔建安五年上與袁/紹戰於官渡時余始植斯柳自彼迄今十有五載)
(矣感物傷懐/乃作斯賦)江陵有舊曲洛下作新聲(未詳按晉書謝/安石能為洛下)
(書生/詠)妾對長楊苑(三輔黄圖長楊榭在長楊宫秋/冬較獵其下天子登此以觀)君登
高柳城(後漢靈帝紀護烏/桓校尉出高柳)春還應共見蕩子太無情(枚/乗)
(雜詩昔為倡家/女今為蕩子婦)
　　　闗山月二首(樂府解題闗山/月傷别離也)
闗山三五月(張尚瑗曰禮記月三/五而盈三五而闕)客子憶秦川思婦高
樓上當窗應未眠星旗映疎勒(晉書左旗九星在河鼔/兩旁右旗亦如之河鼔)
(居中後漢耿恭傳恭以疏勒城/旁有澗水可固乃引兵據之)雲陣上祁連(漢書注師/古曰天山)
(即祁連山也匈/奴謂天為祁連)戰氣今如此從軍復幾年
月出柳城東微雲掩復通蒼茫縈白暈(漢書高帝七年/月暈圍參軍七)
(重是歲高皇帝為冒/頓所圍七日乃解)蕭瑟帶長風羌兵燒上郡胡騎獵
雲中(漢五行志文帝後六年匈奴/天入上郡雲中㷭火通長安)將軍擁節起戰士夜
鳴弓
　　　洛陽道二首(玉臺新詠梁簡文帝元/帝樂府題皆有洛陽道)
綠柳三春暗紅塵百戲多(後漢安帝紀延平元/年罷魚龍曼延百戲)東門向
金馬(張瑩漢南記馬援奏曰武帝時善相馬者鑄作銅/馬法獻之有詔立馬於魯班門外則更名曰金馬)
(門/)南陌接銅駝(洛陽記兩銅駝在宫之南街東西/相向高尺洛陽人謂之銅駝街)華軒
翼葆吹(江淹詩許史乗華軒説文軒曲輈轓車也蜀/志先主少時戲言吾必當乗此羽葆葢車)飛
葢響鳴珂(通俗文馬勒飾曰珂本草珂貝類皮黄黑而/骨白可為馬飾生南海曹植公讌詩清夜遊)
(西園飛葢/相追隨)潘郎車欲滿無奈擲花何(晉書潘岳字安仁/為河陽令美姿儀)
(少常挾彈出洛陽道婦人遇之者/皆連手縈繞投之以果滿車而歸)
洛陽馳道上(漢賈山傳秦為馳道於天下道廣五十步/三丈而樹厚築其外隠以金椎樹以青松)
(三輔黄圖蔡邕曰馳/道天子所行道也)春日起塵埃濯龍望如霧(後漢馬/皇后紀)
(太后詔曰前過濯龍門上見外家/問起居者車如流水馬如游龍)河橋渡似雷(晉書杜/預以孟)
(津渡險請建河/橋於富平津)聞珂知馬蹀(見/上)傍幰見甍開(儀制令諸/車一品青)
(油纁通幰朱裏朱絲絡網三品以上青通幰朱裏五品/以上青偏幰碧裏六品以下皆不得用幰謝恵連雪賦)
(注甍屋/棟也)相看不得語宻意眼中來
　　　長安道(玉臺新詠庾肩吾有/賦得横吹曲長安道)
輦道乗雙闕(三輔黄圖武帝作建章宫宫在未央宫西/長安城外帝於未央宫營造日廣以城中)
(為小乃於宫西跨城池作飛閣通建章宫/構輦道以上下古歌云長安城西有雙闕)豪雄被五都
(尹文子魏王得玉召玉工相之工曰/此無價以當之五城之都僅可一觀)横橋象天漢(三輔/黄圖)
(秦始皇兼天下都咸陽渭水貫都/以象天漢横橋南渡以法牽牛)法駕應坤圖(疑作輿/三輔黄)
(圖鹵薄天子出車駕次第謂之鹵簿有大駕有法駕有/小駕大駕則公卿奉引大將軍參乗太僕御屬車八十)
(一乗作三行尚書御史乗之備千乗萬騎出長安郊祠/天於甘泉備之百官有其儀注名曰甘泉鹵簿法駕京)
(兆尹奉引侍中參乗奉車郎御屬車三十六乗北郊/明堂則省副車小車祠宗廟用之繫辭坤為大輿)韓
康賣良藥(後漢逸民傳韓康字伯休嘗采/藥名山賣於長安市口不二價)董偃鬻明珠
(漢東方朔傳董偃與母以賣珠/為事偃年十三隨母出入主家)諠諠擁車騎非但執金
吾(後漢百官志執金吾一人中二千石注胡廣曰衛尉/巡行宫中則金吾徼於外相為表裏以擒姦討猾)
　　　梅花落(鮑昭呉均江總樂/府題皆有梅花落)
對户一株梅新花落故栽燕拾還蓮井(風俗通殿堂象/東井形刻作荷)
(菱荷菱水物/也所以厭火)風吹上鏡臺(魏武雜物疏鏡臺出魏宫中/有純銀參帶鏡臺一純銀七)
(子貴人公/主鏡臺四)倡家怨(一作/愁)思妾樓上獨裵囘啼看竹葉錦
(龍輔女紅餘志桓豁女字女幼製綠錦衣帶作竹葉様/遠視之無二故無瑕詩云帶葉新裁竹簪花巧製蘭女)
(幼庾宣婦也又梁簡文/帝冬曉詩惟牽竹葉帶)簪(一作篸/義同)罷未能裁
　　　紫騮馬(樂府鼔角横吹十/五曲有紫騮馬)
玉鐙繡纒鬃(齊武帝諸子傳廬陵王子卿作銀鐙金薄/裹箭脚按鐙音凳馬鞍踏鐙鬃音叢馬鬣)
(也/)金鞍錦覆幪(徐樹敏曰初學記宋劉義恭啟賜臣供/御金梁橋鞍制作精巧按幪音蠓覆葢)
(也/)風驚塵未起(揚雄羽獵賦林/叢為之生塵)草淺埓猶空(晉書王濟/常買地為)
(馬/埒)角弓連(一作/穿)兩兔(詩騂騂/角弓)珠彈落雙鴻(吕氏春秋以/隋侯之珠彈)
(千仞之雀/世必笑之)日斜馳逐罷連翩還上東
　　　劉生
劉生殊倜儻(漢禮樂志志/俶儻精權竒)任俠徧京華(漢游俠傳郭解/父任俠解為俠)
(益/甚)戚里驚鳴筑(漢書高祖召石奮姊為美人徙其家長/安中戚里又上撃筑自歌曰大風起兮)
(雲飛揚威加海内兮歸故/鄉安得猛士兮守四方)平陽吹怨笳(未詳按馬融長/笛賦序融獨臥)
(郿縣平陽鄔中有/洛客舍逆旅吹笛)俗儒排左氏(漢儒林傳劉歆白左氏/春秋可立哀帝納之以)
(問諸儒皆不對歆於是數見丞相孔光為言左氏以求/助光卒不肯後漢賈逵傳侍中劉歆欲立左氏不先暴)
(論大義而輕移太常恃其義長詆/挫諸儒諸儒内懐不服相與排之)新室忌漢家(漢元后/傳王諫)
(欲諂莽上書言皇天廢去漢而命立新室太/皇太后不宜稱尊號當隨漢廢以奉天命)高才被擯
壓自古共憐嗟
　　　烏棲曲二首(樂録烏棲曲者鳥獸/二十一曲之一也)
卓女紅妝期此夜(見鴛/鴦賦)胡姬酤酒誰論價(呉兆宫曰辛/延年羽林郎)
(詩胡姬年十五/春日獨當壚)風流荀令好兒郎偏能𫝊粉復熏香(世/説)
(劉季和嘗言荀令君至人家/坐處嘗三日香見襄陽記)
繡帳羅帷隱燈燭一夜千年猶不足惟憎無賴汝南雞
天河未落猶爭啼(後漢百官志注蔡質漢儀衛士甲乙/徼相傳甲夜軍傳乙夜相傳盡五更)
(衛士傳言五更未明三刻後雞鳴衛士踵丞郎趨嚴上/臺不畜宫中雞汝南出雞鳴衛士候朱雀門外當傳雞)
(鳴於/宫中)
　　　雜曲(徐樹聲曰陳后妃傳後主自居臨春閣張/貴妃居結綺閣龔孔二貴嬪居望仙閣竝)
　　　　(複道交相往來以宫人有文學者袁大捨等/為女學士後主毎引賓客對貴妃等游宴則)
　　　　(使諸貴人及女學士與狎客共賦新詩采其/尤豔麗者以為曲調選宫女有容色者歌之)
　　　　(其曲有玉樹後庭花臨春樂等大抵/所歸皆美張貴妃孔貴嬪之容色)
傾城得意巳無儔洞房連閣未消愁(漢李延年歌傾城/復傾國佳人難再)
(得後漢梁冀傳堂寢皆/有陰陽奥室連房洞户)宫中本造鴛鴦殿(飛燕外傳帝/居鴛鴦殿便)
(房省帝簿嬺上簿嬺因進言飛燕有女弟/合徳美容體性純粹可信不與飛燕比)為誰新起鳯
皇樓(三輔黄圖楊震闗輔古語云長/安民俗謂鳯皇闕為貞女樓)綠黛紅顔兩相發
千嬌百念情無歇舞衫回袖勝春風歌扇當窗似秋月
碧玉宫伎自翩妍(樂府有情人碧玉歌一/云劉碧玉宋汝南王妾)絳樹新聲最
可憐(魏文帝集荅繁欽書今/之妙舞莫巧於絳樹)張星舊在天河上(天官書/注星經)
(云栁星張周之/分野三河也)從來張姓本連天(諾臯記天翁姓張名/堅字刺渴漁陽人漢)
(張放傳放取皇后弟平恩侯許嘉女上為放供張賜甲/第充以乗輿服飾號為天子取婦皇后嫁女大官私官)
(竝供其第兩宫/使者冠葢不絶)二八年時不憂度(宋玉招魂二八/齊容起鄭舞些)旁邊
得寵誰相妒立春厯日自當新(晉禮志太史毎歲上年/厯立春讀五時令服各)
(隨其方色帝御座尚書已/下就席讀訖賜酒一巵)正月春幡底須故(續漢書立/春之日夜)
(滆未盡五刻京都百宫皆衣青/立春旛施土牛耕人於門外)流蘇錦帳挂香囊織成
羅幌隱燈光(晉摰虞決疑要注天子帳流蘇為/飾古詩紅羅複斗帳四角垂香囊)只應私
將琥珀枕(呉兆騫曰宋武帝紀寜州嘗獻/琥珀枕光色甚麗價盈百金)冥冥來上珊
瑚牀(本草珊瑚似玉紅潤生海底盤石上一歲黄三歲/赤海人先作鐵網沈水底貫中而生絞網出之失)
(時不取/則腐)
　　　長相思二首(樂府怨思二十五/曲其一曰長相思)
長相思望歸難傳聞奉詔戍臯蘭(漢霍去病傳鏖臯蘭/下師古曰臯蘭山名)
龍城逺(漢書將軍衛青/出上谷至龍城)鴈門寒(山海經鴈門山者/鴈飛出於其間)愁來
瘦轉劇衣帶自然寛(枚乗雜詩相去日/已逺衣帶日已緩)念君今不見誰
為抱腰看(玉臺新詠恵帝時童謠曰鄴中/女子莫千妖前至三月抱胡腰)
長相思好春節夢裏恒啼悲不洩帳中起窗前髻栁絮
飛還聚(本草經栁/花一名絮)遊絲斷復結(沈約詩遊/絲映空轉)欲見洛陽花
(董嬌嬈詩洛陽城東路桃李生/路旁花花自相對葉葉自相當)如君隴頭雪
　　詩
　　　同汪詹事登宫城南樓
元良屬上徳率土被中孚(書一人元良萬邦以貞老子/上徳不徳詩率土之濱莫非)
(王臣中孚/見周易)漢幄朝無怠(東觀漢記時明帝/年十二在幄後)周門夕復趨
(文王世子文王之為世子朝于王季日三雞初鳴而衣/服至于寢門外問内豎之御者曰今日安否何如内豎)
(曰安文王乃喜及日中又至/亦如之及莫又至亦如之)桓經既受業(後漢書孝明/皇帝光武第)
(四子十九年立為皇太子/師事博士桓榮學尚書)賀拜且尊儒(晉書賀循世為/儒宗除太子太)
(傅命皇太子/親往拜之)壯志諧風雅高文㑹斗樞(西京雜記揚子/雲曰廊廟之下)
(朝廷之中高文/典冊用相如)鏗鏘叶舞蹈照爛等琨瑜河水慙雄伯
漳川仰大巫(呉書張綋見陳琳作武軍賦歎之琳荅曰/僕在河北少文人易為雄伯故使僕有此)
(談今足下子布在彼所謂/小巫見大巫神氣殫矣)鮑魚寜入俎(賈誼書文王使/太公望傳太子)
(發嗜鮑魚公不與曰鮑魚不登/俎豈有非禮而可養太子哉)釣鼈匪充廚(晉潘尼集/鼈賦序皇)
(太子遊於𤣥囿遂命釣魚有/得鼈而獻之者令侍臣賦之)叔譽恒詞屈(汲冢周書晉/平公使叔譽)
(聘于周見晉太子與/之言五稱而三窮)防年(疑作/嚴)豈濫誅(後漢馬援傳援/謂司馬吕种曰)
(國家諸子竝壯而舊防未立則多通賓客則大獄起矣/後帝收捕諸王賓客更相牽引死者以千數种亦豫其)
(禍/)
　　　走筆戲書應令
此日乍殷勤(繁欽定情詩/何以致殷勤)相嫌不如春今宵花燭淚非
是夜迎人(何遜看新婚詩何如/花燭夜輕扇掩紅妝)舞席秋來巻歌筵無數
塵曾經新代故那惡故迎新片月窺花簟(南史王摛傳/尚書令王儉)
(嘗集才學之士總校虚實類物𨽻之謂之𨽻/事唯廬江何憲為勝乃賞以五花簟白團扇)輕寒入錦
巾(呉任臣曰魏武帝紀注傅子曰漢末王公多委王服/以幅巾為雅是以袁紹崔豹之徒雖為將帥皆著縑)
(巾魏太祖以天下凶荒資財匱乏擬古皮弁裁縑帛以/為帢合於易簡隨時之義以色别其貴賤于今施行可)
(謂軍容非/國容也)秋來應瘦盡偏自著腰身
　　　春情
風光今旦動雪色故年殘薄夜迎新節當壚却晚寒竒
(一作/故)香分細霧(一作/篆)石炭𢷬輕紈竹葉裁衣帶(見樂/府)梅
花奠酒盤(未詳按四時寶鏡立春/日春餅生菜號春盤)年芳袖裏出春色黛
中安欲知迷下蔡(宋玉登徒子好色賦嫣/然一笑惑陽城□下蔡)先將過上蘭
(三輔黄圖上林/苑有上蘭宫)
　　　奉和詠舞(玉臺新詠梁簡文帝詠舞詩戚里多/妖麗重聘滅秦余逐節工新舞嬌態)
　　　　(似凌虛納花承襵概垂翠逐當舒扇開衫影/亂巾度履行疎徒勞交甫憶自有專城居)
十五屬平陽因來入建章主家能敎舞(漢衛皇后傳后/字子夫子夫為)
(平陽主謳者既飲謳者進帝獨/説子夫主因奏子夫送入宮)城中巧畫妝(後漢馬廖/傳長安語)
(曰城中好高髻四方高一尺城中好廣眉/四方且半額城中好大袖四方全匹帛)低鬟向綺席
(漢郊祀志注師古曰漢舊儀云祭天用六綵綺席六重/用玉几玉飾器凡七十女樂即禮樂志所云使童男童)
(女俱/歌也)舉袖拂花黄燭送空回(一作/窗邊)影衫傳篋裏香當繇
好留客故作舞衣長(景差大招長袖/拂面善留客只)
　　　和簡文帝賽漢高帝廟(原注聲偶作徐摛詩彚/作庾肩吾竝誤  尚瑗)
　　　　(曰梁簡文帝集漢高帝賽神詩玉􁉨朝行動/闔閭旦應開白雲蒼梧上丹鳯咸陽來日正)
　　　　(江無影城斜漢屢回瞻流知地脈望/嶺匹天台欲袪九愁恨聊舉十千杯)
山宫類牛首(三輔黄圖牛首池/在上林苑中西頭)漢寢若龍川(漢地理志/南海郡龍)
(川縣注裴氏廣州記本博羅縣之東鄉/也有龍穿地而出即穴流泉因以為號)玉盌無秋酎(張/載)
(酒賦中山夏/啓醇酎秋發)金燈滅夜煙(後漢李尤有/金羊燈銘)丹帷迫靈嶽(未/詳)
紺席下羣仙(徐樹屏曰漢舊儀皇帝自行羣臣從齋皆/百日紫壇帳幄高皇帝配天居堂下西南)
(紺幄/紺席)堂虛沛筑響釵低戚舞妍(陳鋭曰西京雜記高帝/戚夫人善鼔瑟撃筑帝)
(常擁夫人倚瑟而絃歌畢毎泣下流漣夫人善為/翹袖折腰之舞歌出塞入塞望歸之曲聲入雲霄)何殊
后廟裏子建作華篇(魏曹植集漢高帝贊屯雲斬蛇靈/母告祥朱旗既抗九野披攘禽嬰)
(克羽埽滅英雄承/機帝世著功武湯)
　　　山齋
桃源驚往客(晉陶潛集有桃花/源記詳與宗室書)鶴嶠斷來賓(㑹稽記射/的山南有)
(白鶴山此鶴為仙人取箭漢太尉鄭𢎞嘗采薪得一箭/頃有神人至問何所欲𢎞曰嘗患若耶溪載薪為難願)
(旦南風暮北/風後果然)復有風雲處蕭條無俗人山寒微有雪石
路本無塵竹徑䝉籠巧茅齋結構新燒香披道記(後漢/襄楷)
(傳注南陽張津為交州刺史常著絳袙/頭鼔琴焚香讀邪俗道書云以助化)懸鏡厭山神(抱/朴)
(子道士以明鏡九寸/懸於背老魅不敢近)砌水何年溜簷桐幾度春雲霞一
巳絶寜辨漢將秦
　　　詠柑(藝文初學竝作徐陵乃劉/孝綽舊集載此或誤收也)
朱實挺江南包品擅珍淑(張衡西京賦朱實離離禹/貢揚州厥包橘柚錫貢)上
林雜嘉樹(西京雜記初修上林苑羣/臣逺方各獻名果異樹)江潭間修竹(東方/朔七)
(諌便娟之修竹/寄生於江潭)萬室擬封侯千株挺荆國(漢貨殖傳蜀/漢江陵千樹)
(橘渭川千畝竹此其人與千户侯等吳志李衡遣客於/武陵龍陽況州上作宅種甘橘千株敕兒曰有木奴千)
(頭不責汝衣食/歲上一匹絹)綠葉萋以布(左思吳都賦/布濩臯澤)素榮芬且郁得
陳終宴歡良垂雲雨育
　　　侍宴
園林才有熱夏淺更勝春嫩竹猶含粉初荷未聚塵承
恩預下席應阮獨何人(魏王粲傳文帝為五官將及平/原侯植皆好文學粲與北海徐)
(幹字偉長廣陵陳琳字孔璋陳留阮瑀字元瑜/汝南應瑒字徳㼀東平劉楨字公幹竝見友善)
　　　奉和山池(梁簡文帝有山池詩日暮芙蓉水聊/登鳴鶴舟飛艫飾羽葩長幔覆緹油)
　　　　(停輿依栁息住葢影空留古樹横臨沼/新藤上挂樓游魚向暗集戲鳥向槎流)
羅浮無定所(後漢郡國志南海郡博羅縣注有羅浮/山自㑹稽浮往博羅山故置博羅縣)鬱
島屢遷移(未詳按魏志邴原將家/屬入海住鬱林㖄山中)不覺因風雨何時入
後池樓臺非一勢臨翫自多竒(楚辭層臺累/榭臨高山)雲生對户
石猨挂入櫩枝
　　　山池應令
畫舸圖仙獸(陳啓源曰晉書王濬畫鷁/首怪獸於船首以懼江神)飛艎挂采斿(左/傳)
(楚大敗呉師獲其乗舟餘皇顔延/之詩祥飈被綵斿注綵斿旗名)榜人事金槳(曹植朔/風詩誰)
(忘汎舟媿無榜人/注刺船之人也)釣女飾銀鉤細萍時帶檝低荷乍入
舟猿啼知谷晚蟬咽覺山秋
　　　别毛永嘉(英華作别毛尚書人鋭曰南史毛喜/字伯武滎陽陽武  也魏平江陵喜)
　　　　(與宣帝俱遷長安及宣帝即位厯丹陽尹吏/部尚書委政於喜益見親重喜言無回避時)
　　　　(皇太子好酒徳喜常言之宣帝太子遂銜之/即位後稍見疎逺至徳元年授永嘉内史)
願子厲風規歸來振羽儀嗟余今老病此别空長離白
馬君來哭(後漢范式傳張劭喪至壙將窆而柩不肯進/見有素車白馬號哭而來其母曰是必范巨)
(卿/也)黄泉我詎知(繆襲挽歌朝發高堂上莫宿黄泉下/陸機挽歌呼子子不聞泣子子不知)徒
勞脱寶劒空挂隴頭枝(烈士傳延陵季子解/寶劒挂徐君墓柏樹)
　　　秋日别庾正員(藝文作/張正見)
征途愁轉斾連騎慘停鑣朔氣凌疎木江風送上潮青
雀離帆逺(古詩青雀/白鵠舫)朱鳶别路遙(後漢郡國志交阯郡/十二城一名朱鳶)
惟有當秋月夜夜上河橋(見樂/府)
　　　新亭送别應令(晉祖逖傳晉時南渡/過江人士新亭飲宴)
風吹臨伊水時駕出河梁野燎村田黑江秋岸荻黄隔
城聞上鼓迴舟隱去檣神襟愛(一作/憂)逺别流睇極清漳
(地志漳水二一出上黨沾縣大黽谷名/清漳一出上黨長子縣鹿谷山名濁漳)
　　　和王舍人送客未還閨中有望
倡人歌吹罷對鏡覽紅顔拭粉留花稱(疑作勝北堂書/鈔釋名花勝言)
(著之則勝御覽/金勝一名金稱)除釵作小鬟(釋名又枝也/因形名之也)綺燈停不滅
高扉掩未闗良人在何處光惟見月還
　　　為羊兖州家人荅餉鏡(兆騫曰南史羊侃傳侃/字祖忻泰山梁父人也)
　　　　(魏正光中為征東大將軍東道行臺領泰山/太守初其父祉恒使侃南歸侃至是將舉濟)
　　　　(河以成先志魏帝聞之使授侃驃騎大將軍/司徒泰山郡公長為兖州刺史侃斬其使大)
　　　　(同三年至建鄴授徐州刺史累遷侍中都官/尚書侃性豪侈姬妾列侍窮極奢靡有彈箏)
　　　　(人陸大喜著鹿角爪長七寸舞人張靜婉腰/圍一尺六寸時人咸推能掌上儛又有孫荆)
　　　　(玉能反腰帖地銜得席上玉簪敕賚歌人王/娥兒東宫亦賚歌者屈偶之竝妙盡竒曲一)
　　　　(時無/對)
信來贈寶鏡亭亭似團月鏡久自逾明人久情逾歇取
鏡挂空臺于今莫復開不見孤鸞鳥香魂何處來(見鴛/鴦賦)
　　　詠織婦
纖纖運玉指脈脈正蛾眉振躡開交縷(見樂/府)停梭續斷
絲(兆宫曰異苑陶侃嘗/漁雷澤得一織梭)簷前初月照洞户朱帷垂(一作/未垂)
(帷/)弄機行掩淚彌令織素遲(見鴛/鴦賦)
　　　内園逐涼
昔有北山北(樹穀曰後漢逸民傳法真字高卿扶風人/也太守請見欲任以功曹真曰以明府見)
(待有禮故敢自同賓末若欲吏之/真將在北山之北南山之南矣)今余(一作/來)東海東(見/本)
(傳/)納涼高樹下直坐落花中狹徑長無迹茅齋本自空
提琴就竹篠酌酒勸梧桐
　　　鬭雞
季子聊為戲(左傳季郈之雞鬭季氏芥其/雞郈氏為之金距平子怒)陳王欲騁才
(藝文類聚魏陳思/王植有鬭雞詩)花冠巳衝力(南越志雞冠四開/如蓮花鳴聲清徹)芥爪
復驚媒鬭鳯羞衣錦(兆騫曰鄴中記/錦署有鳯皇錦)雙鸞恥鏡臺(見鴛/鴦賦)
陳倉若有信為覓寶雞來(晉太康地志秦文公時陳倉/人獵得獸如彘不知名牽以)
(獻之逢二童子童子曰此名為媦媦亦語曰二童名陳/寶得雄者王得雌者霸陳倉人乃逐之化為雌雉上陳)
(倉北阪為/石梁祀之)
　　　詠日華
朝暉爛曲池夕照滿西陂復有當晝景江上鑠光儀時
從高浪歇乍逐細波移一在雕梁上(梁武帝碧玉歌/杏梁日始照)詎
比扶桑枝(淮南子日/拂於扶桑)
　　　詠雪
瓊林𤣥圃葉(淮南子崑崙山中有曾/城九重有珠樹玉樹)桂樹日南華(廣志/桂出)
(合浦冬夏常青其類自為/林間無雜樹交阯置桂園)豈若天庭瑞(揚雄劇秦美/新上陳天庭)輕
雲帶風斜三農喜盈尺(謝恵連雪賦盈尺/則呈瑞於豐年)六出儛崇花
(韓詩外傳凡草木之花/多五出雪花獨六出)明朝闕門外應見海神車(樹屏/曰金)
(匱武王伐紂都洛邑雨雪十餘日深丈餘甲子平旦有/五丈夫乗五車從兩騎止門外尚父告武王曰五車兩)
(騎四海之神與/河伯雨師耳)
　　春日
岸煙起暮色岸水帶斜暉徑狹横枝度簾搖驚燕飛落
花承步履(呉北寛曰釋名履/禮也飾足以為禮)流澗寫行衣何殊九枝葢
薄暮洞庭歸(未/詳)
　　　奉和簡文帝山齋(梁簡文帝集山齋詩玲瓏繞/竹澗間闗通槿藩缺岸新成)
　　　　(浦危石久為門北榮下飛桂南柯/吟夜猿暮流澄錦磧晨氷照彩鸞)
架嶺承金闕飛橋對石梁竹宻山齋冷荷開水殿香山
花臨舞席水影照歌牀(闕/)
　　表
　　　勸進梁元帝表(梁書大寶二年五月湘東王繹/命王僧辯等東撃侯景十月太)
　　　　(宗崩侯景僭位其明年二月王僧辯平侯景/奉表勸進荅曰淮海長鯨雖云授首襄陽短)
　　　　(狐未全革面太平玉燭爾乃議之五月司空/南平王恪等復勸進湘東王猶不受八月兼)
　　　　(散騎常侍聘魏使徐陵於鄴奉表勸進九月/四方征鎮王公卿士復勸稱尊號猶謙讓未)
　　　　(許表三上乃從之十一月丙子即皇帝/位於江陵詔改太清六年為承聖元年)
臣聞封唐有聖還承帝嚳之家(帝王世紀帝嚳崩摯於/兄弟最長得登帝位封)
(異母弟放勲為唐侯後政微弱/而唐侯徳盛乃造唐而致禪)居代維賢終纂高皇之
祚(漢書諸吕既誅諸大臣謀曰代王/高帝子最長仁孝寛厚乃迎立之)無為稱於革舄(漢/書)
(東方朔曰孝文皇帝身/衣弋綈之衣履革舄)至治表於垂衣(繫辭黄帝堯舜/垂衣裳而天下)
(治/)而撥亂反正非間前古(漢高帝紀羣臣曰/帝撥亂世反之正)至如金行
重作(晉五行志董養曰白者金色國之/行也中興書有晉金行奄君四海)源出東莞(晉書/元帝)
(父琅邪恭玉覲祖琅邪武王/仙武帝踐祚封東莞郡王)炎運猶興(漢高帝贊漢承/堯運協于火徳)
枝分南頓(後漢光武紀南/頓令欽生光武)豈得掩顯姓於軒轅(帝王世/紀黄帝)
(二十四子得姓者十四人皇甫謐曰黄/帝居軒轅之邱故因以為名又以為號)非才子於顓頊
(在傳顓頊氏有不才子/天下之人謂之檮杌)莫不因時多難(左傳司馬侯曰/或多難以固其)
(國/)俱繼神宗者也(書大禹謨正月朔/旦受命于神宗)伏惟陛下出震等
於勛華鳴謙同於旦奭握圖(一作/褒)秉鉞(春秋合誠圖黄/帝遊𤣥扈洛水)
(上鳳皇銜圖置帝前帝再拜受圖書王左杖黄鉞右秉/白旄以麾  胡渭生曰孝經援神契舜龍顔重瞳大口)
(手握襃宋均注/手中有襃字)將在御天(易時乗六/龍以御天)玉勝珠衡(春秋命/厯序神)
(農戴玉理宋均曰玉理玉英玉勝也孝經援神契伏羲/天日山準日角而連珠衡注衡中有骨表如連珠象玉)
(衡星漢書音義眉上曰衡子徐樹本曰海/録碎事顔淵山庭日角曽  珠衡犀角)先彰元后(書/元)
(后作民/父母)神祗所命非惟大室之祥(左傳楚共王無冢適/曰當璧而拜者神所)
(立也乃與巴姬密埋璧於大室之庭使五人/齊而長入拜平王弱抱而入再拜皆壓紐)圖牒斯歸
何止堯門之瑞(班固典引應圖合牒窮祥極瑞漢書李/倢仔居鈞弋宫生昭帝任身十四月乃)
(生上曰昔聞堯十四月而生今鈞弋亦然乃命其所生/門曰堯母門南史元帝諱繹武帝第七子也帝夢眇目)
(僧執香爐稱託生王宫及生帝舉室中非常香有紫胞/之異封湘東王鎮江陵  任臣曰梁書元帝背生黑子)
(巫媪見曰此大/貴兆當不可言)若夫大孝聖人之心中庸君子之徳(見/中)
(庸/)固以作訓生民貽風多士一日二日研覽萬幾允文
允武包羅羣藝(見/書)擬兹三大(老子故道大天大地大王/亦大域中有四大而王居)
(其一/焉)賓是四門(舜典賓/于四門)厯試諸難(書序虞舜側微堯聞/之聰明將使嗣位厯)
(試諸難/作舜典)咸熙庶績(見/書)斯無間而稱也(論語禹吾無間然/矣南史累遷鎮西)
(將軍都督荆州刺史機務煩多軍書/羽檄文章詔誥㸃毫便就殆不游手)自无妄為象(繫辭/无妄)
(災/也)鍾禍上京梟獍䖍劉(晉書崔懿之謂靳準曰汝心如/梟獍必為國患左傳吕相絶秦)
(曰䖍劉/我邊垂)宗社蕩墜銅頭鐵額興暴皇年(魚龍河圖黄帝/攝政有蚩尤兄)
(弟八十一人竝獸身人/語銅頭鐵額威震天下)封豨修虵行災中國(左傳申包/胥曰呉為)
(封豖長蛇以/薦食上國)靈星所宅(漢郊祀志三星為泰乙鏠旗命/曰靈旗為兵禱太史奉以指所)
(伐/國)下武其興(詩下武/維周)望紫極而行號(爾雅北極謂之北/辰春秋合誠圖北)
(辰其星五在紫微中進渭生曰漢書李尋曰紫宫極/樞通位帝紀劉琨勸  表莫不叩心絶氣行號巷哭)瞻
丹陵而殞慟(帝王世紀堯母慶都孕十四月而生堯于/丹陵南史東魏高歡卒侯景與高澄不協)
(奉表以河南十三州降梁/遂據夀陽作亂攻陷臺城)家冤將報天賜黄鳥之旗
(墨子天錫武/王黄鳥之旗)國害宜誅神奉𤣥狐之籙(黄帝出軍決帝/伐蚩尤乃睡夢)
(西王母遣道人被𤣥狐之裘以符授之南史王僧辯討/侯景次於天雷軍人杜稜夢雷池君周何二神乗朱航)
(陳甲仗稱/下討侯景)剋李軼於河津(後漢書馮異為孟津將軍軍/河上以拒朱鮪李軼等初軼)
(與光武首結謀約及更始立反共陷伯升欲降/不自安乃與異通書光武故宣露之鮪怒殺軼)征陶謙
於海岱(魏志曹操父嵩避難在琅邪操迎之嵩輜重百/餘兩陶謙別將守陰平掩襲嵩於華費間殺之)
(操引兵撃謙攻拔十餘城皆屠之南史武帝為景所制/憂憤成疾口苦索蜜不得再曰荷荷遂崩又立簡文帝)
(尋使彭儁進/上囊而弑之)滕公擁樹雄氣方嚴(漢書夏侯嬰為滕令/奉車故號滕公項羽)
(大破漢軍漢王不利馳去見孝恵魯元載之漢王急馬/罷虜在後常蹳兩兒棄之嬰常收載行面雍樹馳卒得)
(脱/)張繡交兵風神彌勇(魏志張繡與曹操戰殺操長子/昂操中流矢敗走南史世子方)
(等討河東王/譽軍敗死之)忠誠貫於日月(渭生曰戰國䇿唐雎曰専/諸之刺王僚也彗星襲月)
(聶政之刺韓傀也白虹貫日此皆/有志之士懐怒未發休祲見於天)孝義感於冰霜(冰霜/用王)
(祥鄒/衍事)如雷如霆(見/詩)非貔非虎(牧誓尚桓桓/如虎如貔)前驅効命(詩/為)
(王前/驅)元惡斯殲(𦙍征殲/厥渠魁)既挂膽於西州(世説姜維死時/見剖膽大如斗)
方燃臍於東市(後漢書董卓築塢於郿號萬歳塢及誅/暴屍於市守吏為大炷置臍中燃之光)
(明達/曙)蚩尤三塚寜謂嚴誅(雲笈七籤軒轅本紀所殺蚩/尤身首異處帝閔之令葬其)
(首冢於夀張其肩膂冢/在山陽其髀冢在鉅鹿)王莽千剸非云明罰(漢王莽傳/莽在漸臺)
(商人杜呉殺莽校尉公賓就斬首軍人分裂莽身支節/肌骨臠分之傳首詣宛  陳沂震曰禮記公侯有罪則)
(殲/剸)青羌赤狄(英雄記董卓説校尉賈龍撃劉焉焉出青/羌與戰通鑑注青羌羌之一種漢書晉文)
(公攘戎狄居西河圁洛/之間號曰赤翟白翟)同畀豺狼(詩投畀/豺虎)胡服夷言(趙/世)
(家武靈王胡服騎射左/傳衛侯輒歸效夷言)咸為京觀(左傳楚子曰古者明/王伐不敬取其鯨鯢)
(而封之於是乎有京觀南史王僧辯入據建康侯景奔/呉羊侃子鵾殺景送屍建康傳首江陵暴屍於市民爭)
(食之并/骨皆盡)邦畿濟濟還見隆平宗祀愔愔方承多福(詩邦/畿千)
(里又濟濟多士班固東都賦即土之中有周成隆平之/治焉孝經宗祀文王於明堂以配上帝束晢補亡詩愔)
(愔我王紹文之緒善曰左傳祈招之愔/愔杜預曰愔愔安和貌詩綏以多福)自氤氲混沌之
世驪連栗陸之君(繫辭天地絪緼萬物化生三皇本紀/自人皇以後有五龍氏燧人氏大庭)
(氏柏皇氏中央氏巻須氏栗陸氏驪連氏赫胥氏尊盧/氏混沌氏昊英氏有巢氏朱襄氏葛天氏陰康氏無懐)
(氏葢三皇巳來/有天下者之號)卦起龍圖(三皇本紀宓犧氏有龍瑞以/龍紀官號曰龍師始畫八卦)
文因鳥迹(晉衛恒書勢黄帝之史沮誦/蒼頡眺彼鳥迹始作書契)雲師火帝非無
戰陣之風(三皇本紀炎帝神農氏以火徳王故曰炎帝/以火名官五帝本紀黄帝軒轅氏修徳振兵)
(以與炎帝戰于阪泉之野三戰然/後得其志官名皆以雲命為雲師)堯誓湯征咸用干戈
之道(大禹謨禹乃㑹羣后誓于師曰濟濟有衆咸/聽朕命仲虺之誥東征西夷怨南征北狄怨)星躔
東井時破崤潼(漢書漢元年冬十月五星聚于東井東/井秦之分野沛公至霸上秦王子嬰素)
(車白馬係頸以組奉/皇帝璽降於軹道傍)雷震南陽初平尋邑(後漢光武紀/世祖奔二公)
(陣二公兵走北殺司徒王尋昆陽城中兵/亦鼔譟而出㑹大風雷雨二公大衆遂潰)未有援三靈
之已墜(文選注三靈/天地人也)救四海之羣飛(揚雄劇秦美新海/水羣飛注喻大亂)
(也/)赫赫明明龔行天罰(見/書)如當今之盛者也於是卿雲
似葢晨暎姚鄉(吕氏春秋虞舜卿雲歌曰卿雲爛兮糺/縵縵兮日月光華旦復旦兮孔安國曰)
(瞽叟妻握登見大虹感/而生舜於姚墟故姓姚)甘露如珠朝垂原寢(後漢書明/帝永平中)
(甘露降於原陵按/光武葬於原陵)芝房感徳咸出銅池(漢書武帝作芝/房之歌又宣帝)
(時金芝九莖産於/函徳殿銅池中)蓂莢伺晨無勞銀箭(帝王世紀堯時/有草夾階而生)
(隨月生死以占日月之數名曰蓂莢尸子使雞伺晨陸/陲新漏刻銘云毎旦晨興屬傳漏之音聴雞人之響又)
(金徒抱箭南史天寶二年十月/辛丑朔紫雲如葢臨江陵城)重以東漸𤣥菟(漢武帝/紀朝鮮)
(斬其王右渠降以其地為/樂浪臨屯𤣥菟真番郡)西踰白狼(晉地理志高雲以/并州刺史領白狼)
高柳生風(後漢郡國志代郡/十一城一名高栁)扶桑銜日(十洲記扶桑在/碧海中樹長數)
(千里一千餘圍於張尚玠/曰淮南子日拂  扶桑)莫不編名屬國歸貢鴻臚(後/漢)
(百官志承秦有典屬國别主四方夷/狄朝貢侍子成帝省并於大鴻臚)荒服來賓(國語蠻/夷要服)
(戎狄/荒服)遐邇同慶(南史大寶二年九月/己亥盤盤國獻馴象)其文昭武穆(左傳/富辰)
(曰管蔡郕霍魯衛毛聃郜雍曹滕畢原/酆郇文之昭也邗晉應韓武之穆也)跗萼也如彼(詩/常)
(棣之華鄂不韚韚箋承/華者曰鄂跗鄂足也)地平天成(書地平/天成)功業也如此
久應旁求掌故(漢舊儀太常博士弟子試射䇿中乙科/補掌故司馬相如封禪文宜命掌故悉)
(奏其儀/而覽焉)咨詢天官(周禮天/官冢宰)斟酌繁昌(魏志文帝受禪為/壇於繁陽黄初元)
(年改潁陰之繁/陽亭為繁昌縣)經營高邑(後漢光武紀命有司設壇場/於鄗南千秋亭即皇帝位因)
(改鄗曰/高邑)宗王啓霸非勞武徳之侯(魏志明帝紀帝諱叡/年十五封武徳侯黄)
(初七年立為皇太/子丁巳即皇帝位)清蹕無虞何事長安之邸(中華古今/注秦制出)
(警入蹕後漢安帝紀帝父清河孝王慶殤帝崩太后/與兄車騎將軍鄧隲定䇿拜帝為長安侯即皇帝位)揚
龍旂以饗帝(魯頌龍/旂承祀)御鳯扆以承天(周禮掌次職王太/旅上帝則張氊案)
(設皇邸鄭司農曰皇羽覆上邸後板也𤣥謂後板屏風/與染羽象鳯皇羽色以為之疏言後板者謂為大方板)
(於坐後畫為斧文言/屏風者據漢法混之)厯數在躬(大禹謨帝曰天/之厯數在汝躬)疇咨為
讓(堯典帝曰疇/咨若時登庸)去月二十日兼散騎常侍柳暉等至鄴
(齊神武帝紀神武以孝武既西恐逼崤陜洛陽復在/河外接近梁境如向晉陽形勢不能相接乃議遷鄴)伏
承聖㫖謙沖為而不宰(老子生而不有為/而不宰是謂𤣥徳)或云洛陽未
復(杜氏通典魏文帝受禪後修洛陽宫室權都許昌宫/殿狹小元日於城南立氊殿青帷以為門設樂饗食)
(後遷洛陽/依漢舊事)函谷無泥(見樂/府)旋駕金陵(初學記江寜縣楚/之金陵邑也呉晉)
(宋齊梁陳/六代都之)方膺天眷(南史十一月丙子帝即位於江陵/下詔將還建康胡僧佑等諌止之)
愚謂大庭少昊非有定居(左傳注杜預曰大庭氏古國/名在魯城内帝王世紀少昊)
(帝名摯降居江水邑於窮桑/以登帝位都曲阜號金天氏)漢祖殷宗皆無恒宅(漢高/帝紀)
(帝西都洛陽戍卒婁敬説上都闗中張良勸上是曰車/駕西都長安殷本紀盤庚之時殷已都河北盤庚渡河)
(南居西亳復居成湯之/故居迺五遷無定處)登封岱嶽且署明堂(漢武帝紀/上登封泰)
(山降坐明堂方陳鍔曰孝經援神契明堂者天子布政/之宫上員下  八窗四闥在國之陽  兆寛曰大戴禮)
(明堂凡有九室一室而有四户八牖/總三十六户七十二牖以茅葢屋)巡狩荆州時行司
隷(後漢竇武傳桓帝巡狩南陽以武府掾胡騰為䕶駕/從事騰上言臣請以荆州刺史比司隷校尉臣自同)
(都官從事帝從之自是/肅然莫敢妄有干欲)何必西瞻虎踞乃建王宫(蜀志/諸葛)
(亮曰鍾山龍/盤石城虎踞)南望牛頭方稱天闕(一統志牛頭山在應/天府一名牛首山有)
(二峯東西相對晉元帝初作宫殿王導/指雙峯曰此天闕也故又名天闕山)抑又聞之𤣥圭
既錫(禹貢禹/錫𤣥圭)蒼玉無陳(周禮大宗伯之職蒼/玉禮天黄琮禮地)乃棫樸之
愆期(詩芃芃/棫樸)非包茅之不貢(左傳管仲對楚曰爾貢/苞茅不入寡人是征)雲
和之瑟久廢甘泉孫竹之管無聞方澤(周禮大司樂孤/竹之管雲和之)
(琴瑟雲門之舞冬日至于地上之圜丘奏之則天神皆/降孫竹之管空桑之琴瑟咸池之舞夏日至于澤中之)
(方丘奏之則地示皆出漢郊祀志武帝作甘泉宫/中為臺室畫天地泰乙諸鬼神置祭具以致天神)豈不
懼歟伏願陛下因百姓之心振萬邦之命(賈逵國語/注振救也)豈
可逡巡固讓(公羊傳齊侯逡巡而謝知樹敏曰漢外/戚傳耿育疏太伯見厯  適逡循固讓)方
求石戸之農(皇甫謐高士傳石戸之農與舜為友舜/以天下讓之石戸夫負妻戴攜子入海)高謝
為君(左思魏都賦/高謝萬邦)徒引箕山之客(高士傳許由字武仲/聞堯致天下而讓焉)
(乃遯於潁水之/陽箕山之下)未知上徳之不徳惟見聖人之不仁(老/子)
(上徳不徳是以有徳又聖/人不仁以百姓為芻狗)率土翹瞻(詩率土之濱/廣雅翹舉也)蒼生
何望(書益稷帝光天之/下至於海隅蒼生)昔蘇季張儀違鄉負俗尚復招
三方以事趙請六國以尊秦(史記蘇秦傳秦字季子東/周洛陽人為從約長并相)
(六國北報趙王行過雒陽車騎輜重擬於王者秦喟然/歎曰使吾有雒陽負郭田二頃豈能佩六國相印乎張)
(儀傳儀魏人也入秦恵王以為客卿與謀伐諸侯漢書/武帝詔士或有負俗之累㑹稽典録范蠡字少伯越之)
(上將軍也本是楚宛三戸人佯狂倜儻負俗李斯上秦/王書恵王用張儀之計散六國之從使之西面事秦)
況臣等顯奉皇華(詩皇皇者華遣/使臣之詩也)親承朝命珪璋特達
(聘義以珪璋/聘重禮也)通聘河陽(曹植送應氏詩置酒此河陽/晉地理志河内郡領河陽縣)貂
珥雍容(漢官云秦置散騎又置中常侍漢因之/皆銀璫附蟬為文貂尾為飾謂之貂璫)尋盟漳
水(左傳㑹於葵邱尋盟且修/好也魏都賦北臨漳滏)加牢貶館(左傳士鞅來聘/加四牢焉為十)
(一/牢)隨世汙隆(禮記道隆則從而/隆道汙則從而汙)瞻望鄉闗誠均休戚(盧/諶)
(詩義等/休戚)但輕生不造(謝朓詩輕生諒昭/洒詩遭家不造)命與時乖忝一
介之行人同三危之遠擯(左傳晉行人子員對鄭曰不/使一介行李告於寡君禹貢)
(三危既宅注三危在雍州之西南境即舜竄三苗之地/山有三峯高嵸甚危故名三危本傳太清三年兼通直)
(散騎常侍使魏陵累/求復命終拘留不遣)承間内殿事絶耿弇之恩(後漢書/蕭王幸)
(温明殿耿弇請間曰王郎雖破天下兵革乃始耳聖公/敗必不久王曰卿勿妄言我告斬卿弇曰大王哀厚弇)
(如父子故敢/披赤心耳)封奏邊城私等劉琨之哭(晉書劉琨段匹/磾相與歃血同)
(盟翼戴晉室遣右司馬/温嶠奉表詣建康勸進)不勝區區之至謹拜表以聞
　　　讓五兵尚書表(本傳天嘉四年遷五/兵尚書領大著作)
臣聞仲尼大聖猶云書不盡言(見繫/辭)士衡高才尚稱文
不逮意(語見/文賦)臣比衰疴自積思緒茫然頻託朋遊為裁
章表雖復陳琳健筆未盡愚懐(魏文帝書孔/璋章表殊健)孫恵詞人
頗加繁飾(晉書孫恵好學有才識以書/干東海王越為記室㕘軍)所以高天緬邈
(陸機擬古詩/緬邈若飛沈)弗降昭囘(詩倬彼雲漢/昭回于天)瞻拜絲綸更增憂
憊臣雖不敏弱冠登朝伊昔承華(初學記太子/之門曰承華)豫遊多
士晩逢興運爰濫寵私爾時四郊多壘(見禮/記)七雄分爭
(正義王赧卒後天下無主三十五年/七雄竝爭至秦始皇立天下一統)國家制度日不暇
給(班固兩都賦序大/漢初定日不暇給)趙公論受命之宜隨邑奏升壇之
禮(未/詳)而參聞祕計弗解單于之兵(漢陳平傳高帝至平/城為匈奴所圍七日)
(不得食用平奇計使單于閼氏/解圍以得聞其計祕世莫得聞)飛箭馳書未動聊城之
將(魯仲連傳田單攻聊城歲餘不下魯連/乃為書約之箭以射城中燕將自殺)不期枚乗老
叟忽降時恩(漢枚乗傳武帝以/安車蒲輪徴乗)馮唐暮年見申明主(漢/書)
(武帝求賢良舉馮唐時/年九十餘不能為官)擢宰京邑朝坐棘林(周禮朝士/掌建邦外)
(朝之法左九棘孤卿大夫位焉右九棘/公侯伯子男位焉面三槐三公位焉)遂致洛陽無雨
(東觀漢記永初二年三月京師旱至五月和熹/鄧太后幸洛陽省獄舉寃未還宫澍雨大降)非比長
安多盜(漢張敞傳以敞守京兆時長安市偷盜/尤多百賈苦之上問敞故以為可禁)其宜屏
錮用寘嚴科猶處名僚久為叨竊但著書天祿雖如劉
向(漢劉向傳向嘗校書天禄閣夜有老人以青藜/火照之曰太乙之精聞卯金之子好學故下觀)朔望
登朝轉同王隱(未詳案漢張禹傳禹領尚書代王商為/丞相封安昌侯罷就第以列侯朝朔望)
(位特/進)其於朽劣尚可從容司㑹文昌邈然非據(周禮天/官司㑹)
(之職鄭𤣥曰㑹大計也司㑹主天下之大計計言之長/若今之尚書矣  樹聲曰荀綽晉百官表注尚書為文)
(昌天/府)
　　　讓散騎常侍表(本傳天嘉六年/除散騎常侍)
臣聞五十知命宗師之格言(見論/語)六百辭滿通賢之高
槩(姜宸英曰漢兩龔傳邴漢兄子曼容為官/不肯過六百石輒自免去其名過出於漢)昔墨子諸
生褰裳救楚(淮南子楚將攻宋墨子聞之自魯趨而往/一日一夜足重繭而不休息裂裳裏之至)
(郢見/楚王)魯連隱士高論却秦(魯仲連傳仲連難新垣/衍以秦為帝秦軍為却)況乎
謬䝉知已(戰國䇿士為知巳/死女為恱已容)寜無感激洪私過誤寘以
通班司憲文昌(見/上)遂諧常伯(晉職官志侍中於/周為常伯之任)今者昆
吾小器諦視不見𤣥黄(未/詳)鈞天竝奏靜聽能聞鐘鼓(趙/世)
(家簡子病二日而寤曰我之帝所甚/樂與百神遊於鈞天廣樂九奏萬舞)雖神農分藥(補三/皇本)
(紀神農以赭鞭鞭草木/始嘗百草始有百藥)岐伯提鍼(司馬相如賦詔岐伯/使尚方張揖曰岐伯)
(者黄帝太醫屬/使主方藥也)㝠衆因縁難可匡救陛下嗣臨寶厯光
闡大猷屬意銓衡留情槱棫(詩芃芃棫樸/薪之槱之)燕臺裝玉儻
不精真(闞子宋愚人得燕石以為大寶藏以華/篋十重緹巾十襲客見掩口盧胡而笑)齊客吹
竽諒宜澄簡(韓子齊宣王使人吹竽必三百人南郭處/士請為王吹竽宣王悦之廪食以數百人)
南郊奉乗當求鄭黙之才(晉鄭黙傳黙為散騎常侍武/帝出祀南郊詔使黙參乗)
西省文辭應用羅含之學(晉羅含傳含累遷散騎常侍/侍中少嘗晝臥夢鳥入口藻)
(思日新謝尚稱/為湘中之琅玕)
　　　讓左僕射初表(本傳大建元年除尚書右僕射/二年遷左僕射陵抗表推周𢎞)
　　　　(正王勱等固辭/累日陵乃奉詔)
臣聞七十之歲揚雄擬經(漢書揚雄以經莫/大於易故作太𤣥)六十之年
平津對䇿(漢書公孫𢎞對䇿金馬/門後為丞相封平津侯)若斯强壯無歎耆老
臣勵(當作勱/詳碑)則胄華軒冕才允卿相出納流譽(舜典帝/曰龍命)
(汝作納言夙夜/出納朕命惟允)朝野共瞻臣𢎞正(南史周𢎞正字思行/至江陵王僧辯飛騎)
(迎之相見歡甚即日啓元帝授黄門侍郎直中書省俄/遷左戸尚書加散騎常侍太平元年授侍中領國子祭)
(酒遷太常卿都官尚書陳宣/帝即位遷特進領國子祭酒)國老儒宗(左傳季孫謂仲/尼曰子為國老)
(敎樹本曰後漢書樓望/  授不倦世稱儒宗)情尚虛簡𤣥風勝業獨王當年
臣鍾(當作種南史張種字士苖永從孫也種少恬靜居/處雅正傍無造請景平初司徒王僧辯以狀奏請)
(為中從事陳武帝受禪為太常卿厯位/左户尚書侍中中書令金紫光禄大夫)氣懐沈宻文史
優裕(漢書東方朔曰臣朔年十/二學書三冬文史足用)東南貴秀朝廷親賢竝
見壯猷(詩方叔元老/克壯其猷)皆宜左執若漢武好少則微臣巳
老(漢書顔駟龎眉皓髪為郎武帝/問之對曰陛下好少臣巳老)若周文愛老則有此
羣才(齊世家吕尚年老/以漁釣干西伯)伏願天明更謀梓匠求其妙選
稱是能官
　　　讓右僕射初表(本傳大建元年/除尚書右僕射)
加以言尋盟好仍屬亂離先零盜其牛馬(漢蘇武傳武/字子卿單于)
(幽武置大窖中絶不與飲食武臥齧雪與氊毛并咽/之至海上仗漢節牧羊後丁零盜武牛羊武復窮厄)烏
孫竊其印綬(漢常恵傳恵從吏卒十餘人隨昆彌/還未至烏孫烏孫人盜恵印綬節)子卿
茹雪叔向為凶(未/詳)雖復東歸備罹此厄昔李廣遺恨不
值漢初(漢李廣傳文帝曰惜廣不逢時/令當高祖世萬戸侯豈足道哉)甯戚自悲不逢
堯禪(吕氏春秋甯戚飯牛歌南山/矸白石爛生不逢堯與舜禪)臣隨望聖運實在權
輿(爾雅權/輿始也)時參決勝之籌(漢書高帝曰運籌帷幄之中/決勝千里之外吾不如子房)
頗奏發兵之讖(後漢光武紀同舍生彊華奉赤/伏符至曰劉秀發兵捕不道)當塗錫
命非無董昭之誠(魏志董昭傳昭與列侯諸將議以丞/相宜進爵國公九錫備物以彰殊勲)
典午禪文(蜀志譙周常書版示文王曰典午忽兮典午/者謂司馬也魏書云陳留王咸熙二年二月)
(詔羣公卿士具儀設壇於南郊使使者奉/皇帝璽綬冊禪位於晉嗣王如漢魏故事)不降張華之
實
　　　為王儀同致仕表
尺波歸海恒歎不居(陸機長歌行尺波豈徒旋注/喻年命流行曽無止息也)爝火
為薪猶悲假續(高士傳堯舜致天下而讓許由曰十/日並出而爝火不息其光不亦難乎)況
復星回日薄通人有乞告之言(劉勰新論天回日轉其/謝如矢  顧湄曰古樂)
(府白日/薄西山)鐘鳴漏盡前史有夜行之誡(魏志田豫荅司馬/宣王曰年過七十)
(而居位譬猶鐘鳴漏/盡而夜行不休也)五陵鼎族家傳軒冕(班固西都賦/注高恵景武)
(昭帝五陵在北/士人多宅於此)四姓卿侯榮由恩澤(後漢明帝紀四姓/小子侯注尚書以)
(上為甲姓九卿方伯為乙姓散騎常侍/大中大夫為丙姓吏部正員郎為丁姓)虛名靡實世官
非才(書官/以世)　年力方强不能辭退今三元肇慶(玉燭寶/典正月)
(一日為元日/亦云三元)六吕司春得奉萬夀之杯(漢兒寛傳武帝/東封泰山還登)
(明堂倪寛上夀曰臣寛/奉觴再拜上千萬歲夀)預參百辟之禮便釋朝衣謹遵
初服同孔光之杖載遊戸庭(漢孔光傳光稱疾辭位太/后詔曰太師光聖人之後)
(賜太師靈夀杖/入省中用杖)廣徳之車方懸私館(漢書薛廣徳為御/史大夫免賜安車)
(駟馬歸沛沛以為榮/懸其安車示子孫)
　　　為始興王讓琅邪二郡太守表(隋書南海郡曲/江縣注舊置始)
　　　　(興郡東海郡朐山縣注舊曰朐置琅邪郡之/炯曰南史文帝諸子傳始興王伯茂字鬱)
　　　　(文帝第二子也初武帝兄始興昭烈王道談/仕梁為東宫直閣將軍侯景之亂援臺中流)
　　　　(矢卒紹泰二年贈南兖州刺史封義興郡公/諡曰昭烈武帝受禪重贈太傅改封始興郡)
　　　　(王道談生文帝及宣帝宣帝以梁承聖未遷/於長安至是武帝遙以宣帝襲封始興嗣玉)
　　　　(以奉昭烈王祀武帝崩文帝入纂帝位時宣/帝在周未還文帝以本宗乏饗徙封宣帝為)
　　　　(安成王封伯茂為始/興王以奉昭烈王祀)
甫離懐袖(班倢伃怨歌行/出入君懐袖)裁脱綺紈(漢書班伯在綺襦/紈袴之間注貴戚)
(子弟/服)適荷隆私使膺珪組執玉不趨摳衣未勝(曲禮執玉/不趨又兩)
(手摳衣去齊尺論語執/圭鞠躬如也如不勝)自甘泉通火(漢書文帝時匈奴/使騎兵入燒回中)
(宫烽火及/甘泉宫)細柳屯兵(漢書周亞夫軍細柳/注長安有細柳聚)旁帶戎臣頗
同疆埸(左傳疆埸無/主則啓戎心)言瞻漢草迺曰中州(未詳按漢書/胡中草白昭)
(君冢草/獨青)遙望胡桑已成邊郡(曹植豔歌出自薊/北門遙望胡地桑)誠復居
藩體國應思馬駿之功(晉書扶風王駿鎮闗/中善撫御有威恩)論地惟親
宜慕曹彰之勇(魏志任城王彰少善射御膂力過人手/格猛獸太祖持彰鬚曰黄鬚兒竟天竒)
(也/)
　　移檄
　　　為䕶軍長史王質移文(南史王質傳質字子貞/梁世以武帝甥封甲口)
　　　　(亭侯陳宣帝輔政為司徒左長史北史附庸/傳後梁蕭巋嗣位之五年陳湘州刺史華皎)
　　　　(巴州刺史戴僧朔竝來附皎送其子𤣥響為/質於巋仍請兵伐陳巋上言其狀武帝詔衛)
　　　　(公直督荆州總管權景宣大將軍元定等赴/之巋亦遣其柱國王操率水軍二萬㑹皎於)
　　　　(巴陵既而與陳將呉明徹等戰於沌口直軍/不利元定遂沒巋大將軍李廣等亦為陳人)
　　　　(所擄長沙巴陵竝陷於陳初華皎戴僧朔從/衛公直與陳人戰率其麾下數百人歸於巋)
　　　　(巋以皎為司空/封江夏郡公)
比金風已勁玉露方團宜及窮秋幸踰高塞當使孤旌
不反隻騎無還(公羊傳秦伯將襲鄭晉人與姜戎/要之殽而撃之匹馬隻輪無反者)非止
湯羅(帝王世紀湯出見羅者命解其三面而置其一面/漢南諸侯聞之咸曰湯澤及禽獸歸者三十六國)
豈知堯徳(堯典克/明峻徳)其承比年民墊(書下民/昏墊)仍歲藴隆(詩/旱)
(既太甚藴/隆蟲蟲)粒粟貴於隨珠(説苑墨子謂滑釐曰今凶年/有欲與子隨侯之珠者又欲)
(與子一鍾粟者子將何/擇滑釐曰粟可取也)分糜乏於齊鼎(封氏見聞錄青/州南城佛寺有)
(二大鑊大者容四十石小者容三十石舊傳寺/即孟嘗居宅鑊即用以待食客者後毁為兵器)且氐羌
旅拒(後漢馬援傳援/曰黠羌欲旅拒)巳跨伊瀍(漢書三川注河洛伊也/隋書豫州河南郡河南)
(縣注有/瀍水)胡羯憑陵(後漢呉漢傳居上黨武鄉羯室/因號羯胡左傳馮陵我城郭)方踰
汾潞(隋書冀州文城郡注東魏置南汾州後/周改為汾州上黨郡注後周置潞州)刺虎之勢
時期卞生(陳軫傳卞莊子欲刺虎館豎子曰此兩虎方/且食牛食甘必爭爭則鬬鬬則大者傷小者)
(死從而刺之莊子/果有雙虎之功)拾蜯之機彌驗蘇子(戰國䇿趙且伐/燕蘇代謂恵王)
(曰今者來過川蜯方出曝而鷸啄/之兩不相舍漁者得而并禽之)但國家體兹明信(左/傳)
(茍有/明信)有同皎日(詩王風謂予不/信有如皎日)豈惟風雨之旦猶救匹
夫宵夢之言無欺幽壤(未詳按列士傳羊角哀與左伯/桃為友俱往仕楚至梁山逢雪)
(糧盡度不兩全遂并糧與哀至楚楚用為上卿後收葬/伯桃伯桃墓逼荆將軍陵而伯桃告云吾日夜被荆將)
(軍伐之哀乃加兵未勝云我向地下看之遂自刎死琴/操其思革子對楚王曰臣友三人石文子叔愆子竊慕)
(大王高義欲俱來謁至於嶔巖之間逢飄風暴雨衣寒/糧乏度不能俱活二子不以臣為不肖推糧與臣二子)
(遂凍飢/而死)賊華皎近以臨蕃有譴作牧無童(疑作/勳)既懼檻
車之徴(魏鄧艾傳詔/書檻車徴艾)便憂齊斧之戮(魏文帝紀注令曰/方將整以齊斧)
遂乃治兵楚夢(漢司馬相如傳楚有七澤/其小者為雲夢方九百里)竊載干戈(樂/記)
(倒載/干戈)傍引西戎(禹貢西/戎即敘)共謀東夏(左傳聞君/將靖東夏)偽周遣其
衛國公宇文直等總統獯獫為其羽翼(漢張良傳上曰/羽翼巳成難動)
(矣/)醜徒濟岸來攻郢城逆豎浮舟同趣夏浦(本傳周武/帝遣柱國)
(長湖公元定攻圍郢州梁明帝授任蠻奴巴陵内史潘/智䖍岳陽太守章昭裕桂陽太守曹宣湘東太守錢明)
(竝𨽻於皎又長沙太守曹/慶等本𨽻皎下因為之用)王師艤櫂素在中流羣帥爭
驅應時殲蕩(左傳門官殲焉注杜預曰殲盡也本傳慮/皎先發乃前遣明徹率衆三萬乗金翅直)
(趣郢州又遣撫軍大將軍淳/于量率衆五萬乗大艦繼之)羌胡寶馬(史記李斯上書/曰中廏之寶馬)
(臣得/賜之)縱横七澤之中(見/上)荆楚樓船彌滿三江之上(漢武/帝紀)
(路博徳等皆將罪人江淮以南樓船十萬人山/海經注江湘沅水皆㑹巴陵洞庭陂號三江口)俘禽所
獲水陸無遺華皎擢自芻微(本傳皎起/自下吏)叨居藩翰情慙
犬馬罔顧恩靈翻執干戈自圖家國聞諸間諜(左傳晉/人獲秦)
(諜注諜間也/今謂之細作)具彼鄰謀乃授冬官(周禮冬官大司空之/職以佐王富邦國)
即為鄉導(魏志太祖北征烏丸令/田疇將其衆為鄉導)雖傷仁義之俗非敢
有私期和與國之情猶冀無失
　　　移齊文(南史淳于量傳華皎構逆以量為征南/大將軍西討大都督總率大艦自郢州)
　　　　(樊浦拒之皎平并降周將/長湖公元定等詳前移)
獲去月二十日移承邊寇平殄同懐慶悦眷言鄰睦深
副情佇夫天網之大(老子天罔恢/恢疎而不漏)固無微而不禽神武
之師(魏王粲詩所從神/且武安得久勞師)本無征而不克至如戎王傾其
部落(漢匈奴傳秦昭王時宣太后詐而殺/義渠戎王於甘泉遂起兵伐滅義渠)逆豎道其鄉
闗非厥英圖殆難戡戮況復洞庭遐曠兵食殷阜西窮
版屋北罄氊廬(詩在其版屋漢書匈奴法漢使不/去節不以墨黥其面不得入穹廬)聲冠
苻姚勢兼聰勒(苻秦姚後秦聰漢勒後/趙俱東晉僭國見晉書)庸蜀寶馬彌山
不窮巴漢樓船陵波無際(曹植洛神賦凌波微步木/華海賦萬里無際詳前移)我
之元戎上將協力同心承稟朝謨致行明罰為風為火
殪彼䝉衝(呉志周瑜傳與曹公遇於赤壁黄葢取戰艦/數十艘實以薪草灌膏油其中同時發火時)
(風甚猛悉延燒岸/上營落軍遂敗退)如霆如雷(語見/詩)撃其舟艦羌兵楚賊
赴水沈沙棄甲則兩岸同奔横尸則千里相枕江川盡
滿譬睢水之無流(漢高帝紀羽敗漢兵/睢水上水為之不流)原隰窮胡等陰
山之長哭(漢匈奴傳郎中侯應曰冒頓單于依陰山治/兵器後武帝奪其地匈奴過者未嘗不哭)
於是黑山叛邑(見與王/僧辯書)諸城洞開(陸機漢高祖功/臣頌胡馬洞開)白石
連羣(未詳後漢段熲傳雜種羌屯聚白石注白石山今/蘭州東  鋭曰北史鄧至者白水羌也世為羌豪)
(因地名號/自稱鄧至)投戈請命(揚雄解嘲/解甲投戈)長沙鵩鳥靡復為妖(漢/書)
(賈誼為長沙王傳三年有鵩鳥飛/入誼舍止於坐隅鵩不祥鳥也)湘川石燕自然還儛
(湘中記零陵有石燕/遇雨則飛止還為石)克翦無算縲禽不貲欲計軍俘終
難巧厯(莊子巧厯/不能得)所獲龍駒驥子百千其羣更開苜蓿
之園(述異記張騫苜蓿園今在洛中苜/蓿本胡中菜也騫於西戎得之)方廣騊駼之廏
(漢百官公卿表注漢舊儀云天子六廏未/央承華騊駼騎馬輅軨大廏也馬皆萬匹)於是衛霍甘
陳虬髭瞋目(衛衛青霍霍去病陳陳湯甘甘延夀見漢/書晉桓温傳劉琰稱温曰温鬚如蝟毛磔)
(蜀志張飛據水㫁橋瞋目横矛曰/身是張翼徳也可來共決死敵)心馳隴路志飲河源
乗勝長驅未知所限豈如桓温不武棄彼闗中(晉書桓/温入闗)
(王猛被褐詣之捫蝨而談當世之務旁若無人且曰公/不逺數千里深入敵境今長安咫尺而不度灞水百姓)
(未知公心所以不至初温指秦麥以為糧既而秦人悉/芟麥清野以待之温軍乏食徙闗中三十餘户而歸)
殷浩無能長兹羌賊(晉書殷浩連年北伐師徒屢敗糧/械都盡桓温因朝野之怨上疏請)
(廢之朝廷不得已免浩為庶人徙之信安浩既廢/黜雖愁怨不形辭色常書空作咄咄怪事四字)方且
西踰酒郡抵我境而置邊亭東畧鹽池為齊朝而反侵
地(史記大宛傳燉煌置酒泉都尉西至鹽水往往有亭/漢地理志酒泉郡注武帝太初元年開應劭曰其水)
(若酒故曰酒泉也又河東/郡安邑縣注鹽池在西南)此政亦翦妖氛未窮巢窟便
聞慶捷媿佩良深
　　　檄周文(南史呉明徹傳太建九年詔明徹北征/軍至吕梁周徐州總管梁士彦率衆拒)
　　　　(戰/)
主上恭膺寶厯嗣奉瑤圖既稟聖人之材兼富神武之
畧乂安兆庶共靖戎華用戢干戈(詩載戢/干戈)永銷鋒鏑(後/漢)
(陳龜年傳疏曰守/塞候望懸命鋒鏑)況復追惟在楚無忘玉帛之言軫念
過曹猶感盤飱之恵(左傳晉公子重耳及曹僖負羈乃/饋盤飱置璧焉公子受飱反璧及)
(楚楚子饗之曰公子若反晉國則何以報不穀對曰子/女玉帛則君有之其何以報君陳宣帝諸子傳始興王)
(叔陵魏克江陵宣帝遷闗右宣帝之還以後主及叔/陵為質天嘉三年隨後主還朝梁承聖中生於江陵)年
馳玉節之使(周禮掌節守邦國用玉節者炯曰公羊傳/陳乞謂陽生曰吾不立子  所以生子者)
(也走矣與之/玉節而走之)歲降銀車之恩(未/詳)庶使懐音微悟知感而
反其藏匿招我叛臣(謂華皎等/也詳前移)翊從瀟湘空竭闗隴荆
梁左右漢沔東西(隋書荆州沔陽郡沔陽縣注/梁置沔陽營陽州城三郡)籲地呼天
(後漢張奐傳寃則/呼天窮則叩心)望佇哀救夫一人掩泣猶愴滿堂(説/苑)
(聖人於天下也譬猶滿堂飲酒有一/人向隅而泣則一堂之人皆不樂)百姓為心彌切宸
扆(老子聖人無常/心以百姓為心)大都督呉明徹台司上將徳茂勲高
威著荆湘(本傳宣帝詔授明徹都督湘州刺史仍/與征南大將軍淳于量等討平華皎)化聞
庸蜀(本傳文帝詔以明徹為江州刺史隋書梁/州隆山郡隆山縣注舊曰犍為置江州)叱咤而
平宿豫吹噓而定夀陽(漢韓信傳項王喑啞叱咤千人/皆廢隋書徐州下邳郡宿豫縣)
(注舊置宿豫郡後漢鄭㤗傳孔公緒嘘枯吹生隋書揚/州淮南郡領夀春縣按夀陽晉郡名治夀春縣  樹屏)
(曰後漢皇甫嵩傳閻忠曰指撝足以振風雲叱咤可以/興雷電陳宣帝紀太建五年三月以開府儀同三司吳)
(明徹都督征討諸軍事畧地北邊冬十月呉明徹克夀/陽城斬王琳傳首建業本傳齊遣王琳拒守也七年進)
(攻彭城軍至吕梁又大/破齊軍八年進位司空)席巻江淮無淹弦望(李陵與蘇/武詩安知)
(非日月弦/望自有時)
　　啓
　　　安成王讓録尚書表後啓(梁宗室傳安成康王/秀字彦達文帝第七)
　　　　(子也仕齊為太子舍人天監元年封安成郡/王六年為江州刺史尋遷荆州刺史加都督)
　　　　(魏縣瓠城人反殺豫州刺史司馬懐悦引司/州刺史馬仙琕仙琕籤荆州求應援衆咸謂)
　　　　(宜侍臺報秀即遣兵赴之十三年為郢州刺/史加都督郢州夏口嘗為戰地多暴露骸骨)
　　　　(秀於黄鶴樓下祭而埋之時司州叛蠻田魯/生魯賢超秀據䝉籠來降武帝以魯生為北)
　　　　(司州刺史魯賢北豫州刺史超秀定州刺史/為北境扞蔽而魯生超秀互相讒毀有去就)
　　　　(心秀撫喻懐納各得其用當時賴之遷雍州/刺史在路薨喪至都贈司空諡曰康隋書揚)
　　　　(州廬陵郡安復縣/注舊置安成郡)
臣聞間平就國乃盛漢之常儀(後漢光武十王傳東平/王蒼建武十七年進爵)
(蒼自以至親輔政意不自安上疏歸職永平五年乃許/還國章帝八王傳河間孝王開以永元三年封延平元)
(年就國奉遵法/度吏人敬之)郕霍無官實宗周之明典(左傳五叔無/官豈尚年哉)
何則皇季之重非待厯階王爵之隆自高羣辟況臣戢
翼要荒(呉越春秋扶同曰鷙鳥將/搏必卑飛戢翼詳勸進表)亟離寒暑(見/詩)進慙趙
勝能定楚從(趙平原君傳毛遂謂楚王之左右曰取雞/狗馬之血來毛遂奉銅盤而跪進之楚王)
(曰王當㰱血而定從次者吾君次者遂遂定從於殿上/毛遂左手持盤血而右手招十九人曰公相與㰱此血)
(於堂下公等錄録所/謂因人成事者也)退匪齊文馳免秦厄(史記齊田文/自秦逃歸王)
(悔追之闗法雞鳴乃出客時尚早追者將/至客有善為雞鳴者野雞皆應之乃脱)固以内切皇
心外貽家恥甘輸重餌降禮單于(漢賈誼傳試以臣為/屬國之官以主匈奴)
(請必係單于之頸而制其命真徳秀曰新/書以主匈奴下陳三表五餌而史削之)列城十五如
請和璧(趙藺相如傳秦王欲以十五城易趙王和氏璧/藺相如奉璧見秦王秦王無意償趙城相如因)
(紿璧却立倚柱曰臣觀大王無意償趙城故臣復取璧/大王必欲急臣臣頭與璧俱碎於柱矣因持璧睨柱秦)
(王恐破璧/乃謝相如)市鄉三十聊同寶劒(越絶書越王句踐有寶/劒五其一曰純鉤客有)
(直之者有市之鄉二駿/馬千匹千户之都二)武夫力而獲諸原微臣還而反
諸敵曕言馬駿著隴右之功(見讓/表)追念曹彰克烏桓之冦
(魏志代郡烏丸反彰/乗勝逐北至於桑乾)前王子弟若此勲庸偏其反而(見/論)
(語/)豈可勝媿
　　　謝敕賚燭盤賞荅齊國移文啓
昔班彪草移(後漢班彪傳竇融曰所上/章奏皆従事班彪所為)阮瑀裁書(魏文/帝書)
(元瑜書記翩翩致足/樂也按瑀字元瑜)馳譽當年遂無加賞非常大賚始
自今恩雖賈逵之頌神雀(東觀漢記永安中神爵集京/師帝敕蘭臺給筆札令賈逵)
(作神爵頌/拜為郎)竇攸之對鼮鼠(竇氏家傳世祖與百僚大㑹/靈臺得鼠身如豹文焚之光)
(澤世祖問羣臣莫知惟攸對/曰名鼮鼠見爾雅賜帛百匹)漢臣射覆之言(漢書上嘗/使諸數家)
(射覆東方朔/連中輒賜帛)魏士投壺之賦(魏畧邯鄲淳作投壺賦/千餘言文帝賜帛千匹)方
其寵錫獨有光前官燭斯燃更慙良吏(謝承後漢書巴/祗為揚州刺史)
(與客坐闇中/不燃官燭)霄光可學乃㑹耆年(説苑師曠曰老而/學者如秉燭之光)臣
職居南史(左傳南史氏聞太/史盡死執簡以往)身典東觀(後漢和帝紀永/元十三年春帝)
(幸東觀覽書林閲篇籍博/選術藝之士以充其官)謹述私榮傳之方䇿
　　　謝敕賜祀三皇五帝餘饌啓
竊以甘泉之殿舊禮羲軒(漢郊祀志武帝作甘泉宫畵/天地泰一諸鬼神而置祭具)
(甘泉更置前殿宣帝即位立黄帝天神帝原水凡四祠/於膚施成帝時匡衡奏罷之又公孫卿言黄帝接萬靈)
(明庭明庭/者甘泉也)長樂之宫本圖堯舜(漢官儀帝祖母稱長信/宫帝母稱長樂宫皇后)
(稱長秋宫嘗樹屏曰藝文類聚陳思王畫贊序昔明徳/馬皇后帝  從觀畫前見陶唐之像后指帝曰嗟乎羣)
(臣百僚恨不得為/君如是帝顧而笑)自東京晚世曠代無聞西漢盛儀復
暏今日金壺流十旬之氣(韻書九醖/十旬酒名)玉案備千品之羞
(楚漢春秋淮陰侯曰/漢王賜臣玉案之食)昔絳羅為薦既延王母(漢武故事/帝齋於尋)
(真臺設紫羅薦夜/二更後西王母至)紫蓋為壇允招太乙(漢郊祀志武帝/時亳人繆忌奏)
(祀泰一方曰天神貴者泰一泰一祝宰則衣紫及繡成/帝時丞相衡言甘泉泰畤紫壇八觚宣通象八方又紫)
(壇有文章采鏤黼/黻之飾及玉女樂)同斯爽號理致衆星臣以餘年豫聞
清祀如陪瑤席(沈約集賽蔣山廟/文楊玉桴布瑤席)遂飲瓊漿(真誥明星/玉女者居)
(華山服/玉漿)
　　　謝兒報坐事付治中啓
夫拾金樵路高士所羞(呉越春秋延陵季子出遊於齊/見道傍遺金有披裘采薪者季)
(子呼薪者取彼地金薪者曰吾/當夏五月而薪豈取金者哉)整冠李下君子斯慎(古/詩)
(君子防未然不處嫌疑問/𤓰田不納履李下不整冠)兒報不能謹潔敢觸嚴網右
趾鐵繫事允法科(漢食貨志敢私鑄鐵器鬻鹽者􁘸左/趾韋昭曰􁘸以鐵為之著左趾以代)
(刖/也)左校論輸實繇恩宥(後漢皇甫規傳規以餘寇不絶/論輸左校漢官儀左校署屬將)
(作大/匠)老臣過庭之訓(見論/語)多謝古賢折笄之杖(國語范/文子曰)
(有秦客廋辭於朝大夫莫之能對也/吾三知焉武子撃之以杖折其委笄)有媿前達
　　　謝賚麕啓
臣昨既陪羽獵仍宴上林固謝長卿之文彌慙子雲之
賦(漢書司馬相如字長卿有上/林賦揚雄字子雲有羽獵賦)預割鮮禽已同鹽浦(司/馬)
(相如子虚賦騖於/鹽浦割鮮染輪)頻䝉大臠更異梁王(晉書梁孝王彤/謂王銓曰我從)
(兄為尚書令不能啖大臠/銓曰大臠為誰曰盧播)詰旦歸來猶為飽飫虞衡所
獻復降今恩(周禮冬官山虞林衡川衡/澤虞掌山林川澤之政令)賜細君以為歡
(漢東方朔傳朔曰拔劒割肉一何壯也割/之不多又何㢘也歸遺細君抑何仁也)非屠門而大
嚼(桓譚新論闗東鄙語曰知/肉味美則過屠門而大嚼)
　　　謝東宫賚蛤蜊啓
船俗嚴戈(漢南粤傳注粤人於水中負人船/又有蛟龍之害故置戈於船下)漁人資設
(詩魚網/之設)于彼海童(左思呉都賦海童於是/宴語注海童海神也)冒兹水豹望
樓闕之氣得波潮之下(漢書海傍蜃/氣象樓臺)
　　　謝賚蛤啓
鴻化生蛤雀入猶新(月令季秋之月/爵入大水為蛤)纔變秋成已聞冬
獻
　
　
　
　
　徐孝穆集箋注巻一
欽定四庫全書
　徐孝穆集箋注巻二　　　　陳　徐陵　撰
　　　　　　　　　　　　　吴江吴兆宜註
　　書
　　　為貞陽侯與太尉王僧辯書(梁宗室傳蕭明字/靖通長沙王懿之)
　　　　(子也封貞陽侯王僧辯納之改承聖四年為/天成元年及陳霸先殺僧辯復奉晉安王以)
　　　　(明為太傅明年齊人徴明霸先遣使送明疽/發背死後齊文宣遣兵納永嘉王荘主梁祀)
　　　　(追謚明曰閔皇帝南史王僧辯字君才承聖/三年二月詔以僧辯為太尉車騎大将軍)
昔自天狼炳曜非無戰陣之風參虎揚芒便有干戈之
務(天官書參為白虎三星直者是為衡石下有三星兌/曰罰為斬艾事其東有大星曰狼狼角變色多盜賊)
至於夏鍾夷羿(左傳魏荘子曰昔有夏之衰也后羿/自鉏遷於窮石因夏人而代夏政)周
厄犬戎(周本紀申侯與繪西夷犬戎攻幽王殺之/驪山下索隠曰在新豐縣南故驪戎國也)漢委
珠囊(初學記鄭𤣥注日月遺其珠囊云珠/謂五星遺其珠囊者日月失度也)秦亾寳鏡(尚/書)
(考靈耀秦失金鏡鄭/𤣥注金鏡喻明道也)彰於史籍可得而聞未有國家殲
危遂若當今者也我大梁膺龍圖而受命(帝王世紀神/農本起烈山)
(故曰烈山氐一曰厲山氏/黄帝代之於時河出龍圖)御鳳邸以承天(見勸/進表)軒頊比
於諸侯(五帝本紀黄帝居軒轅之丘而娶於西陵之女/是為嫘祖嫘祖為黄帝正妃生二子其後皆有)
(天下其一曰𤣥囂是為青陽降居江水其二曰昌/意降居若水注索隠曰降下也言帝子為諸侯)湯武
方於兒戲(漢書文帝曰向者霸/上棘門如兒戲耳)三光有乂(見勸/進表)四海無
波(韓詩外傳成王時有越裳氏重三譯而朝曰天之不/迅風雨海之不波溢也三年於兹矣意者中國有聖)
(人乎盍/往朝之)靈貺咸臻(後漢光武贊/靈貺自甄)表裏禔福(顔延年詩序/上膺萬壽下)
(禔百/福)非日非月蒼生仰其照臨(詩日居月諸/照臨下土)如雲如雨
天下蒙其恩䕃(易雲行雨施/天下平也)而屯亨有數(易屯剛柔始/交而難生)
剥極為災(後漢董卓傳/贊過剥成災)梟獍豺狼(晉崔懿之傳懿之謂/靳準曰汝心如梟獍)
(必為國患後漢書張綱遷侍御史埋車輪於洛陽都亭/曰豺狼當道安問狐貍遂奏大将軍梁冀兄弟罪惡京)
(師震/悚)肆逞兇逆後主誕資上聖光啓中興大翦仇讎(左/傳)
(今令尹不/尋諸仇讎)方平宗社(謂元帝/滅侯景)雖復瀟湘舉斧(梁元帝集/敕王僧辯)
(曰黒泰違盟忽便舉斧部樹穀曰南史王琳為湘州自/疑及禍使長史陸納率  曲赴州身詣江陵王下琳吏)
(納據湘州以叛王僧/辯蕭循等討平之)庸蜀彎弓(漢匈奴傳士能彎弓炯/曰南史武陵王紀武帝)
(第八子也大寳二年僭號於蜀率/衆東下王僧辯陸法和等討平之)凡厥兇徒誰不殲撲
豈圖天未悔禍䘮亂薦臻羌虜無厭乗此多難虔劉我
南國蕩覆我西京(謂于謹/陷江陵)奉聞驚號肝膽崩潰雖復金
行版蕩火政淪亾(見勸/進表)綠林青犢之羣(後漢書王莽末/新市人王匡王)
(鳳及馬武王常成丹等起兵藏於綠林山中又鄧禹/說大司馬曰今山東未安赤眉青犢之屬動以萬數)黒
山白馬之卒(魏志張燕慓悍捷速過人軍中號為飛燕/衆至百萬號曰黒山英雄記公孫瓚每聞)
(邊警輒厲色作氣常乗白馬又選數十白馬為騎射之/士號曰白馬義從胡人甚畏之相告曰避白馬長史)
八王故事曾未混殽(八王故事書名也紀載晉事按晉/書司馬氏骨肉相殘政亂朝危如)
(汝南王亮楚王瑋趙王倫齊王冋長沙/王乂成都王穎河間王顒東海王越)九州春秋誰云
禍亂(司馬彪作九州/春秋紀漢末事)昔隆周徙播皆憑晉鄭之功(左傳/周之)
(東遷晉/鄭焉依)彊漢阽危終假虛牟之力(漢髙五王傳朱虚侯/章東牟侯興居欲從)
(中與大臣為/内應誅諸吕)今者武皇之子無復一人藐是孤孫(北史/于謹)
(傳初梁元帝於江陵嗣位其兄子岳陽王詧時為雍州/刺史以梁元帝殺其兄譽遂結隙據襄陽來附乃命謹)
(出/討)還同三叛(周本紀周公當國管叔蔡叔羣/弟疑周公與武庚作亂畔周)等子頽而
為暴(左傳衛師燕師伐周立子頽鄭伯遂以王歸處於/櫟鄭伯将王自圉門入虢叔自北門入殺王子頽)
(遂納/王)同劉芳而入闗(漢紀劉芳安定三川人本姓盧王/莽末天下咸思漢芳由是詐自稱)
(武帝後變姓名為劉文伯後/與三川屬國羌胡起兵北邊)乞命諸戎勢何支久孤宗
室之長爰自布衣(南史宣武王懿東昏賜藥與弟融俱/殞又宣武之難業與二弟俱逃匿免)
皇運之初彌承天徳何則據鞍輟哭雖紹霸圖(吴書孫/䇿為許)
(貢客所害權悲號未見事張昭曰孝廉此寜哭時邪/乃易權服扶上馬使出巡軍按䇿追謚長沙桓王)獨
居掩涕終討家怨(後漢書光武長兄縯字伯升為更始/所害光武自縯死每獨居輒不御酒)
(肉枕席有/涕泣處)孤二三昆季(按南史懿長子業字静曠業弟/藻字靖藝藻弟猷猷弟朗字靖)
(徹朗弟/明也)方矢戴天(禮記父之讎/弗與共戴天)被此恩慈如何酬荅所
以徐彭之役不吝輕軀(梁蕭淵明傳武帝既納侯景大/舉北侵詔督諸軍趣彭城淵明)
(師次吕梁十八里作寒山堰以/灌彭城水及於堞不沒者三版)哀荷之誠久聞朝聽(南/史)
(魏人求和親以/貞陽侯換侯景)況復邦家不造(見勸/進表)至此横流(孟子當/堯之時)
(天下猶未平洪/水横流詳巻四)宗社無依何所逃責(班固諸侯王表有/逃責之臺被竊鈇)
(之言然天下謂之共/主强大弗之敢傾)因以提戈負劒(晉中興書桓温父/被害温枕戈泣血)
(經年乃提刀直進手刃/仇人刺客傳王負劒)卧泣行號(說文泣無聲出涕也/左傳號而出之注號)
(哭/也)言念荆巫(張載詩西瞻岷山/嶺嵯峨似荆巫)志雪讎恥(史記自序為/弱燕報强齊)
(之讐雪其/先君之恥)大齊觀書有洛輯瑞榮河(尚書中候成王觀/於洛河沈璧禮畢)
(王退俟至於日昧榮光並出休氣塞河青/雲浮洛青龍臨壇銜圓甲之圖吐之而出)功格蒼旻徳
滿天地慈孝之道通於百靈(抱朴子黄帝/役使百靈)仁信之風覃
於萬國(易萬國/咸寜)是以日月所照舟車所通(見中/庸)候海水
以來賓(注見/上)瞻蒼雲以奉貢(十洲記天漢三年月氐獻/神香使者曰國有常占東)
(風入律百旬不休青雲干吕連月不散/意中國有好道君故捜竒異而獻神香)自昔軒農炎昊
曾無宣國之規虞夏商周非有伐戎之略豈知華夷仰
徳逺近同心穀價無堯湯之憂(漢鼂錯論貴粟堯禹有/九年之水湯有七年之)
(旱/)糧儲同水火之賤(孟子聖人治天下/使有菽粟如水火)精兵利器勢勇
雷霆(漢英布傳布兵精甚别樹敏曰後漢虞詡傳/不遇盤根錯節無以  利器詩如霆如雷)天馬
龍媒量比山谷(漢禮樂志天馬徠龍之媒戎樹聲曰貨/殖傳烏氏求竒繒物間獻  王戎王予)
(畜畜至用/谷量牛馬)斯固開闢以來未之有也至於親鄰之道夙
契逾深無改曩懐増感彌篤以為興亾繼絶(見論/語)事炳
前經推擇庸虛命守宗禩方欲仰憑神武清我寇讎㫖
喻難違諸懐更恧明公誕膺時運光贊本朝勒瑞姜璜
(尚書中候王至磻溪之水吕尚釣于崖王下拜尚答曰/得玉璜刻曰姬受命吕佐檢徳來昌來提撰爾雒鈐報)
(在齊及佐周/克殷封于齊)書名何鼎(梁虞荔鼎銘蕭何為丞相鑄一/鼎自表其功其文曰紀功鼎)
故以通期管樂(蜀志諸葛亮琅邪人躬耕南陽自比管/仲樂毅好為梁父吟先主凡三顧乃見)
(先主曰孤之有孔/明猶魚之有水)冥契風雲(世說支道林䘮法虔之後/謂人曰冥契既逝  兆宫)
(曰魏呉質牋臣幸/得値風雲之㑹)戮不世之渠兇殲滔天之巨冦(堯典/共工)
(象恭/滔天)重以三湘放命(寰宇記湘潭湘鄉湘源是/為三湘書鯀方命圯族)七國連
從(見勸/進表)征旅東西必翦妖逆雖復棧道木閣田單之奉
舊齊(戰國策貂勃謂齊王曰棧道木閣而迎王與后於/城陽今國已定民已安矣王乃曰單單且嬰兒之)
(計不/為此)綰璽将兵周勃之扶隆漢(漢書薄太后謂文帝曰/絳侯始誅諸吕綰皇帝)
(璽将/北軍)中宗佐命俱畫丹青(漢書宣帝以戎狄賓服思股/肱之美乃圖畫其人於麒麟)
(閣霍光至蘇/武凡十一人)光武功臣皆懸星象(後漢書明帝思中興/功臣乃圖二十八将)
(於南宫雲臺范曄論前/世以為上應二十八宿)非貔非虎之封(書尚桓桓如虎/如貔如熊如羆)
(于商/郊)同心同徳之勞(書予有臣三/千同心同徳)校彼功庸曾何髣髴
但與存與亾期於體國(書仲虺之誥推亡/固存邦乃其昌)䘮君有君寜
庸無主(左傳吕甥曰征繕以輔孺/子諸侯聞之䘮君有君)夙承所立猶則孱䝉
天步方難(詩天步/艱難)寜可𢎞濟自淹留大國志荷恩私朝
夕宫闈預奉顏色黄河白日亟亶誠言(左傳晉公子曰/所不與舅氏同)
(心者有如白水投其璧於河又殖/綽顧曰為私誓州綽曰有如日)分災卹患事非虛㫖
(左傳凡諸侯救患/分災討罪禮也)但善相小國終資大賢(左傳君子謂/合左師善守)
(先代子產/善相小國)定我邦家繄公是賴淮流不竭豈獨琅邪(晉/書)
(淮發源屈曲不類人工王導使/郭璞筮之曰淮水絕王氏滅)望能喻此衷懐思之無
忽近陸居士有啓陳其禍亂(北史陸法和傳法和不稱/臣其啓文朱印名上自稱)
(居士初仕梁元/帝江陵陷入齊)朝㫖即命河東(疑作清河按齊書清河/王岳字洪略髙祖從父)
(弟也太昌初封清河郡公/天保初進封清河郡王)王岳等勒率熊羆便相抵赴
道阻且長(見/詩)雖無之及所聞西浮夏首(楚辭哀郢過/夏首而西浮)便
當險隘之衝南扞巴陵方拒窺窬之宼(魏書公孫淵上/書曰方今二敵)
(窺/窬)上黨王皇齊寵弟是號宗英(漢書序傳禮樂/是脩為漢宗英)親御戎
軒逺於将送(詩逺于将之北史齊文宣帝紀天寳六年/春清河王岳度江克夏首梁司徒郢州刺)
(史陸法和請降詔以貞陽侯蕭明為梁主遣尚書右僕/射上黨王渙送之江南  尚玠曰齊神武諸子傳上黨)
(剛肅王渙字敬夀神武第七子也力能扛鼎材武絶倫/讀書頗知梗槩而不甚耽習隋書冀州上黨郡上黨縣)
(注舊置/上黨郡)裴侍中英起淮南貴族兼事戎行躍冀馬者千
羣(後漢劉表傳/冀馬雲屯)披燕犀者萬隊來自河陽曾不旬日持
節徐武潼三州諸軍事散騎常侍明逺将軍東徐州刺
史始興郡開國侯湛海珍等(梁書武帝紀太清三年東/徐州刺史湛海珍舉州附)
(於魏隋書徐州彭城郡注舊置徐州下邳郡夏丘縣注/後齊置并置夏丘郡尋立潼州下邳郡下邳縣注舊曰)
(歸政置武州下邳郡梁改縣為/下邳置郡不改改州曰東徐)竝前朝舊将夙著勲庸
推轂海邊(漢馮唐傳上古王者/遣将也跪而推轂)屬是䘮亂(詩天降/䘮亂)雖復
投身有道志雪朝怨咸預戎行共指鄉國江淮舊𨽻悉
已招攜(左傳管仲曰/招攜以禮)方稟英謨共翦讐難去月将晦便
届壽春(隋書揚州淮南/郡領壽春縣)巳具舟師将臨江浦使人入境
行陳所懐撥日覘光(未/詳)遲在還牘當使宗祊有主余同
小白之勲(左傳宋司馬子魚曰齊桓/公存三亡國以屬諸侯)家國無虞公保阿
衡之貴(詩商頌實維阿/衡實左右商王)何其美也豈不休哉言念此私
但以號咽
　　　為貞陽侯答王太尉書
姜常侍暠至復枉去月三十日告具公所懐良以慨息
孤雖庸薄不及通賢猶曰生民寜無心識自皇家禍亂
亟積寒暄九州萬國之人蟠木流沙之地(史記顓頊紀/西至於流沙)
(東至於蟠木動静之物大小/之神日月所照莫不砥厲)莫不行號卧泣想望休平
何況乎孤預在宗室家荷報雪之恩身蒙鞠養之愛者
先皇之慈也(南史武帝兄長沙宣武王懿為東昏所殺/信至武帝便舉義兵史臣曰梁武帝時逢)
(昏虐家遭冤禍既地/居勢勝乗機而作)烝嘗不絶於私廟(詩顧予/烝嘗)子弟得
嗣於南藩者後主之惠也(南史蕭韶傳韶字徳茂懿之/孫也初封上甲某都鄉侯湘)
(東王改韶繼宣武王封/長沙王遂至郢州刺史)朱方之地(漢地理志㑹稽郡丹/徒縣注師古曰即春)
(秋云朱/方也)建業之都(宋州郡志晉武帝太康/二年丹陽移治建業)誰家丘陵誰
家宫廟豈有為人臣子荷此恩靈親執干戈自殉家國
(檀弓戰于郎公孫禺人與其鄰重汪踦往皆死焉魯人/欲勿殤重汪踦仲尼曰能執干戈以衛社稷雖欲勿殤)
(也不亦/可乎)公之忠孝信感人神公之盟誓事同懸象(繫辭/懸象)
(著明莫大/乎日月)雖復宗盟不造(左傳周之宗/盟異姓為後)骨肉為讎安可
相期盡如蕭詧邪(梁元帝紀雍州刺史岳陽王詧自稱/梁王藩於魏二年九月魏使柱國萬)
(紐于謹來攻十月魏軍至襄陽梁王詧/陷帝被執如詧營甚見詰辱十二月辛)　(衆㑹之城/魏人戕帝)古
者天子六軍是為萬乗今日凶荒致闕斯禮偏裨将校
尚握精兵州郡官曹各有交吏未有居稱扆座(明堂位/天子負)
(斧依南/向而立)行曰乗輿(後漢輿服志殷瑞山車金根之色漢/乗秦制御為乗輿所謂孔子乗殷之)
(輅者/也)遂無五尺之童(孟子雖使五/尺之童適市)髙謝千夫之長(書千/夫長)
於公明允(舜典惟/明克允)意復云何國家凋荒既乏屯衛皇齊
與睦幸惠優矜何乃自起趦趄(易其行/次且)茍違鄰徳克戡
禍亂欲立功名咸自軍師豈在芻𨽻湛海珍等前朝舊
将差匪齊人分給羸兵即是梁甲非云背信(左傳慶鄭/曰棄信背)
(鄰患孰/恤之)豈曰渝盟(左傳公及鄭伯盟/曰渝盟無享國)朝野羣雄何所攜
貳且公天資命世再造皇家梁代之桓文蕭宗之伊管
誰其逺近不稟英謨如有姦囘正速齊斧(見移/文)尚何憂
于共工(疑作/驩兜)何畏于有苗哉(見皋/陶謨)所覧來書既為疑難
上黨王恭承朝㫖不敢相同方篤鄰和不容全異如須
減損更遲行人張廷尉種等所具(見讓/表)此無多及
　　　為貞陽侯重與王太尉書
席威卿等還枉此月十四日告披覧未周良深慨息昔
長平建䇿猶聞蝕昴之徵(漢鄒陽傳注蘇林曰白起為/秦伐趙破長平軍欲遂滅趙)
(遣衛先生說昭王益兵糧為應侯所害事用/不成其精誠上達於天故太白為之蝕昴)疎勒效忠
時致飛泉之感(後漢耿㳟傳恭以疏勒城傍有澗水可/固五月乃引兵據之於城中穿井十五)
(丈不得泉乃整衣冠再拜/為吏士禱有頃水泉奔出)豈在余涼徳(左傳史嚚曰/虢多涼徳)書
不盡言(見繫/辭)遂使吾賢猶迷所執斯故銜哀掩淚仍復
披陳者也孤以庸薄寜有霸圖侯服于周(見/詩)常懼盈滿
(易人道惡盈而好謙/書滿招損謙受益)豈望身居黄屋(班固典引子嬰度/次得嗣冠玉冠佩)
(華紱車黄屋蔡邕曰黄屋者天子/車翠羽蓋以黄繒為裹是為黄屋)手御青綸(後漢輿服/志百石青)
(紺綸一采宛轉/繆織長丈二尺)揖讓而對三靈(見勸/進表)端委而朝百辟(左/傳)
(子貢曰泰伯/端委以治)詢知圉牧莫不皆知(左傳芋尹無宇辭曰/王臣公公臣大夫大)
(夫臣士士臣皁皁臣輿輿臣隷𨽻臣僚僚/臣僕僕臣臺馬有圉牛有牧以待百事)爰誓神明固
自無爽(左傳公孫舍之曰昭大神要言/焉若可改也大國亦可叛也)但大齊仁信之
道闗於至誠睦鄰之懐由於孝徳遂蒙殊奨歸嗣本朝
拜首陳辭敦誘彌廣既而仇讐未殄(見前/書)方憑大國之
威宗祏阽危(左傳原繁對曰命/我先人典司宗祏)尤仰親仁之徳(左傳五/父諌曰)
(親仁善鄰/國之寳也)僶俛恩寄號靦惟深而敕諭分明信誓殊重
(詩信誓/旦旦)乃云邦家有乂社稷無虞凡廣陵歴陽(隋書揚/州江都)
(郡江陽縣注舊曰廣陵後齊置廣陵江/陽二郡歴陽郡歴陽縣注舊置歴陽郡)皆許見還白水
黄河屢奉然諾(漢書廷尉以貫髙辭聞泄公曰此固趙/國立名義不侵為然諾者也詳與王僧)
(辯/書)至於夏藩衝要控遏上流且命强兵為我臨據若其
自有精甲能扞醜徒竝用還梁皆如前㫖以孤頻經忝
竊屢守淮淝門生故吏徧於江右(後漢袁紹傳袁氏樹/恩四世門生故吏徧)
(於天/下)凡諸部曲竝使招攜(漢書音義大将行/有五部部有曲也)投赴戎行
(陸機辯亾論拔/吕蒙於戎行)前後雲集霜戈雪㦸(左思呉都/賦霜刃染)無非武
庫之兵(洛陽記建始殿東有太倉/倉東有武庫藏兵之所)龍甲犀渠(古詩解佩/襲犀渠)
皆是雲臺之仗(晉書武帝太元八年翟斌/克雲臺戍收萬餘人甲仗)文物以紀之
聲名以發之(見左/傳)斯實不世之隆恩寜曰循常之恒禮
則公固天所授𢎞濟本朝曲阜同功營丘等烈(史記成/王封師)
(尚父於齊營丘封/周公旦於魯曲阜)若夫伊尹庖厨賤宰(殷本紀伊尹負/鼎爼以滋味説)
(湯致於/王道)霍光階闥小臣(漢霍光傳贊霍光起結/􁁉内侍起於階闥之間)諸葛亮
無應變之才(蜀諸葛亮傳陳壽評曰/應變将畧非其所長)管夷吾非王者之
佐(論語管仲/之噐小哉)論其世業較彼勤勞書契以來罕有明徳
且程嬰之義自古為難(史記晉程嬰抱趙氏孤匿山中/十五年韓厥言於晉景復立趙)
(氏後是為趙武武既冠嬰曰下宫之難我非不/能死欲存趙後也今宜下報宣孟杵臼遂自殺)荀息之
忠良以喜慰(左傳晉獻公使荀息傅奚齊公疾召之稽/首而對曰臣竭其股肱之力加之以忠貞)
(其濟君之靈也不/濟則以死繼之)但先朝乗玉鏡之符(尚書帝命期桀/失玉鏡用其噬)
(獸注玉鏡喻/清明之道)御金輪之寳(法華經優曇華鉢名瑞應三/千年一現現則金輪王出)
菩薩之化行於十方(樓炭經有/十品菩薩)仁壽之功霑於萬國(漢/王)
(吉傳敺一世之民/躋之仁夀之域)兇人侯景遂亂邦家何況於今亦有
吴㑹江東如掌差匪虛言(後漢岑彭傳辛臣諌田戎曰/洛陽地如掌耳不如按甲以)
(觀其/變)淮陽在面方此非局(漢賈誼傳淮陽之比大/諸侯厪如黒子之著面)不稼
不穡(見/詩)多歴嵗時大東小東全無機杼(詩小東大東/杼軸其空)闗
中醜虜寜非冒頓之鋒(漢書匈奴單于有太子名冒頓/作鳴鏑習勒其射騎而令之曰)
(鳴鏑所射而/不悉射者斬)齊國强兵便是軒轅之陣(史記五帝本紀/軒轅氏敎熊羆)
(貔貅貙虎以與炎帝戰於/阪泉之野三戰然後得志)西南當扼喉之勢東北承撫
背之機(漢書婁敬傳敬説曰夫秦地披山帶/河所謂扼天下之亢而撫其背也)首尾交侵
華夷俱騁而中人數歳復子方賒(書洛誥周公拜手稽/首曰朕復子明辟)
徳未感於黎烝威不加於将帥斯等鞅鞅非少主臣(漢/書)
(景帝目送周亞夫曰/此鞅鞅非少主臣也)安有碌碌因人成事(見表/後啓)公之才
具(晉書髙崧時謝萬方卧在室崧為叙刑/政之要萬起呼崧小字曰阿酃有才具)雖復明允勢
何如於天監時何若於大同(俱梁武/帝年號)乗與國之隆㤙(孟/子)
(我能為君/約與國)當滔天之猛冦(見前/書)匡救之徳翻有未從忠
許之謀誰其相曉卧薪待火方此弗危(賈誼傳譬猶厝/火置之積薪而)
(寝其/上)繫草從風儔之非切(書君陳爾惟/風下民惟草)若能思其上策
審此英圖見引軨獵之車(漢霍光傳太僕以軨獵車迎/曽孫就齋宗正府入未央宫)
(見皇太后封為陽武侯已而光奉上/皇帝璽綬謁於髙廟是為孝宣皇帝)還向長安之邸(見/勸)
(進/表)一則二則惟在大賢(呉張昭傳䇿笑曰昔管子相齊/一則仲父二則仲父而桓公為)
(霸者/宗)外相内相(未/詳)終當相屈正當攜諸舊𨽻率我賓游
朝服簪纓直拜園寝梁人望國俱登赤馬之舟(漢劉熙/釋名輕)
(疾者曰赤馬舟其/體正直赤如馬也)齊帥臨江仍轉蒼龍之斾(考工記龍/旂九斿以)
(象大火鳥旟七斿以象鶉火大火/蒼龍宿之心鶉火朱鳥宿之柳)分袂南浦(江淹别賦/送君南浦)
(傷如/之何)揚鞭北風民不疲勞軍無怨讟(見左/傳)如其執事尚
秉前言将恐戎旄便濟江表何則西浮夏首(水經夏水/在江夏西)
(冬竭夏流故名夏/水詳與王僧辯書)已據咽喉東進彭波(禹貢東匯/澤為彭蠡)次指
心腹廣陵京口𤇺烟相望魯柝聞邾方之尚逺(左傳魯/伐邾及)
(范門猶聞鐘聲大夫諌不聽茅成子請告於吴不許/曰魯擊柝聞於邾吴二千里不三月不至何及於我)胡
桑對薊匹此為遥(曹植艷歌出自薊北門遥望胡/地桑枝枝自相値葉葉自相當)水陸
争前龍虎交至則揚都蕩定(晉文苑傳庾/闡作揚都賦)功自齊師江
左臣民非闗梁國豈不追慙後主崇寄之恩還負齊朝
親鄰之意東門黄犬固以長悲(史記李斯顧謂中子曰/我欲與若復牽黄犬出)
(上蔡東門逐狡/兔豈可得乎)南陽白衣何可復得(諸葛亮出師表臣/本布衣躬耕南陽)
(茍全性命於亂世/不求聞達於諸侯)立兹幼弱非曰大勲滅我宗枋何所
逃釁今復遣前吉州刺史馬嵩仁至彼更具往懐想不
逺而復無貽祗悔也(見/易)若英謨有在方興祀夏之功(左/傳)
(伍員諌吴子曰少康復禹/之績祀夏配天不失舊物)明監如違便等過殷之歎(尚/書)
(大傳微子朝周過殷故墟見麥秀之蔪薪兮禾/黍之蠅蠅也曰此故父母之國乃為麥秀之歌)存亾社
稷一在於公臨紙崩號不復多及
　　　為貞陽侯答王太尉書
姜嵩至枉示具公忠義之懐家國䘮亂於今積年三后
蒙塵(左傳臧文仲對曰天子蒙/塵於外敢不奔問官守)四海騰沸(詩百川/沸騰)天命
元輔匡救本朝𢎞濟艱難建我宗祏至於丘園版築(易/賁)
(于丘園孟子傅說/舉於版築之間)尚想來儀公室皇枝豈不虛遲聞孤
還國理㑹髙懐但近再命行人或不宣具公既詢謀卿
士訪逮藩維㳂泝往來理淹旬月使乎届止殊副所期
便是再立我蕭宗重興我梁國億兆黎庶咸蒙此恩社
稷宗祧曾不相媿近軍次東闗頻遣信裴之横處示其
可否答對驕凶殊駭聞矚上黨王陳兵見衛欲叙安危
無識之徒忽然逆戰前旌未舉即自披猖驚悼之情彌
以傷惻上黨王深自矜嗟不傳首級更蒙封樹飾棺厚
殯務從優禮(見裴使/君墓志)齊朝大徳信感神明方仰藉皇威
敬憑元宰討逆賊於咸陽(謂北/周)誅叛子於雲夢(謂後/梁)同
心協力克定邦家覧所示權景宣書(北史周權景宣傳/孝閔帝踐阼除基)
(鄀硤平四州五防/諸軍事江陵防主)上流諸将本有忠略棄親向讐庶當
不爾防奸定亂終在於公今且頓東闗更待來信未知
水陸何處見迎夫建國立君布在方䇿入盟出質(左傳/宣公)
(十二年楚子圍鄭潘/尫入盟子良出質)有自來矣若公之忠節上感蒼旻
羣帥同謀必匪攜貳則齊師返斾義不陵江如致爽言
誓以無克韜旗側席(漢陳湯傳谷永疏曰臣聞楚有/子玉得臣文公為之仄席而坐)遲
復行人曹沖奉表齊都即押送也渭橋之下惟遲叙言
(漢文帝紀使宋昌先之長安觀變昌至渭橋丞相以/下皆迎昌還報代王乃進至渭橋羣臣拜謁稱臣)汜
水之陽預有號懼(漢髙帝紀二月甲午上尊號/漢王即皇帝位於汜水之陽)
　　　為貞陽侯重答王太尉書
王尚書通至(南史王通字公達仕梁為黄門侍/郎敬帝承制以為尚書右僕射)復枉示
知欲遣賢弟子世珍以表誠質(南史王僧辯傳遣第七/子顯顯所生劉并弟子)
(珍往/充質)具悉憂國之懐復以庭中玉樹(晉書謝𤣥與從兄/朗為叔父安所噐)
(𤣥曰如芝蘭玉樹/欲使生於階庭爾)掌内明珠(江淹傷愛子賦/痛掌珠之愛子)無累胷懐
志在匡救豈非劬勞我社稷𢎞濟我邦家慙歎之懐用
忘興寝晉安王(南史晉安王諱方智字慧相小字法眞/元帝第九子也承聖元年封晉安郡王)
(隋書揚州建安郡閩縣注/舊曰東侯官置晉安郡)東京貽厥之重(詩詒厥/孫謀)西都
繼體之賢(史記外戚世家序自/古繼體守成之君)嗣守皇家寜非民望(左/傳)
(崔子曰民之望/也舍之得民)但世道䘮亂宜立長君以其蒙孽難可
成業(漢賈誼疏雖有愚幼不肖之/嗣猶得蒙業而安至明也)成昭之徳自古希儔
(周本紀成王少周公當國成王長周公反政成王漢昭/帝紀上官桀安父子與大将軍光争權欲害之詐使人)
(為燕王旦書言光罪/上年十四覺其詐)沖質之危何代無此(後漢書孝沖/皇帝諱炳順)
(帝之子也即皇帝位年二嵗崩年三嵗孝質皇帝諱纘/肅宗𤣥孫沖帝崩即皇帝位年八嵗大将軍梁冀鴆弑)
(崩年/九嵗)孤身當否運志不圖生忽荷不世之恩仍致非常
之舉自惟虚薄(後漢明帝紀制曰朕/以虚薄何以享斯)兢懼已深若建承
華(初學記太子/之門曰承華)本歸皇胄心口相誓惟擬晉安(南史王/僧辯傳)
(遣吏部尚書送啓因求以敬/帝為皇太子明報書許之)如或虚言神明所殛(左傳/襄公)
(十一年載書曰明神殛之俾/失其民隊命亾氏踣其國家)覧今所示深遂本懐戢慰
之情無寄言象但公憂勞之重既稟齊恩忠義之懐復
及梁貳華夷兆庶豈不懐風宗廟明靈豈不相感正爾
囘斾仍向歴陽所期質累便望來彼衆軍不渡巳著盟
書斯則大齊聖主之恩規上黨英王之然諾(漢張敖傳/上賢貫髙)
(能自立/然諾)得原失信終不為也(左傳僖公二十五年冬晉/侯圍原命三日之糧原不)
(降命去之諜出曰原将降矣軍吏曰請待之公曰信國/之寳也民之所庇也得原失信何以庇之所亾滋多退)
(一舍而/原降)惟遲相見使在不賒鄉國非遥觸目號咽
　　　又為貞陽侯答王太尉書
周尚書𢎞正張廷尉種姜常侍嵩等至(南史王僧辯傳/遣左戸尚書周)
(𢎞正至歴陽/迎明詳讓表)枉此月二十六日告并遣賢弟子世珍賢
子顯等(見前/書)具忠欵之至公養孤之恩愛甚鄧攸(晉書/石勒)
(過泗水鄧攸曰吾弟早亾理不可絶止應自棄我兒繫/之於樹而去時人語曰天道無知使鄧伯道無兒攸死)
(弟子綏服/䘮三年)少子之懐情深張禹(漢書張禹數視其小子/上即禹牀下拜為黄門)
(郎給/事中)豈非憂勞社稷用忍肌膚(班彪王命論髙祖髙四/皓之節割肌膚之愛)
天下含靈誰無悲媿余遭家不造敬累吾賢言念忠誠
益以號咽但皇齊大徳過見優矜微借輕兵以垂将送
意謂江東凋弊累積寒暄供膳資儲理當多闕輒白上
黨王止請三千人二百匹而已(南史王僧辯傳貞/陽求度衛士三千)凱衆
人殊尚有疑難将恐諸士未喻雅懐今復命周尚書及
姜常侍還彼具陳一二夫以受為冦非有晉邦(左傳趙/宣子曰)
(我若受秦秦則/賔也不受冦也)不送為譏終無楚國(左傳晉公子及楚/楚子饗之乃送諸)
(秦/)五千步卒既謝李陵(漢書陵對願以步/兵五千涉單于庭)三千羸兵亦
等無忌(平原君傳李同遂與三千人/赴秦軍秦軍為之却三十里)公之明義理不為
嫌行人失辭(左傳彘子以為諂使趙括/從而更之曰行人失辭)尚停然諾(見前/書)
臨江總轡企望音郵惟遲來書此不多具
　　　為貞陽侯與陳司空書(陳武帝紀諱霸先字興/國小字法生吴興長城)
　　　　(下若里人承聖三年/三月進帝位司空)
軒轅既作遇蚩尤之兵(見勸/進表)顓頊為君阻共工之亂(列/子)
(共工氏與顓頊争為帝怒而/觸不周之山折天柱絶地維)雖復搖山蕩谷驅電乗雷
殘厥兇渠曾靡遺孽未有時當至治世在欽明元惡滔
天遂陷邦家者也我大梁開金繩之寳牒(初學記封禪/注儀曰特凡)
(三十人上發壇上石䃭蓋尚書令北向跪藏玉牒畢持/禮覆石䃭尚書令封上十石檢亦纒以金繩泥以金泥)
(四方各/依其色)紐玉鏡之珍符(見與王/太尉書)功烈與造化相侔徳施
與風雲俱逺戴日之族何向不賓太平之基無逺弗届
(爾雅岠齊州以南戴日為丹穴東至日所出為太平/西至日所入為太蒙注岠去也齊中也太蒙即蒙汜)逆
賊侯景殲亂本朝釁重聰彌(見移齊文及/與王僧辯書)凶逾羿浞(帝/王)
(世紀寒浞殺羿於桃/梧而烹之以食其子)後主天經地緯(左傳晉成鱄曰/經緯天地曰文)義
冠人靈驅馭熊羆(詩如熊/如羆)遂翦勍盜少康祀夏何可對
揚(見與王/太尉書)大戊興殷彌無等級(殷本紀亳有祥桑谷共/生於朝一暮大拱大戊)
(脩徳三日祥桑枯死/商道復興號稱中宗)不圖天未悔禍䘮亂薦臻羌賊憑
陵侵蕩荆漢乗輿幽辱既陷兇徒(梁元帝紀帝被執詧/使尚書傅準監行刑)
(進土囊而殞/之詳前書)黎獻崩騰莫不淪没(書益稷萬邦黎獻共/惟帝臣  兆寛曰梁)
(元帝紀于謹盡俘/僕射王襃以下)故以哀窮兆庶痛極蒼旻者也夫諸
侯釋位寜非禍亂之朝(左傳諸侯釋位以間王室服䖍/曰言諸侯釋其私政以佐王室)
宗子維城本濟殷憂之日(詩宗子維城/王室維寜)武皇遺胄皆陷
虜庭乞命偷生何能支久(梁元帝紀于謹盡俘/汝南王大封以下)孤宗室
之長爰自布衣(見與王/僧辯書)辛癸之朝容身靡託(史記夏帝/履癸為桀)
(殷帝辛謂/紂指東昏)追惟先業大庇生民既雪伯升之怨仍紹桓
王之霸(見與王/僧辯書)孤二三昆季情禮獲申等預藩枝偏承
皇徳近嵗彭都之役得備戎昭(左傳戎昭果毅以聽之/謂禮詳與王僧辯書)
鞍甲之勞庶訓天寵(易在師中吉/承天寵也)況復邦家不造至此
横流凶狡猶存何所逃責固以提戈負劔卧泣行號言
念荆巫志雪讐恥(見與王/僧辯書)大齊徳竝天地明符日月隆
禮詔俗張樂被民義感華夷仁侔造化玉羊銀甕嘉瑞
必彰(瑞應圖師曠鼓琴玉羊白鵲翾翔投墜滿/孝經援神契神靈滋液有銀甕不汲自)澤馬山車
禎符總集(拾遺記軒轅泛河沉璧/有澤馬羣鳴山車滿野)若夫中原猛士本自
無窮(見樂/府)沙塞精兵斯何有量(見與王/僧辯書)是以家國之富
文景所未儔(漢景帝紀贊周云成/康漢言文景美矣)兵馬之强秦漢所未
敵但親鄰之道既篤夙私明發之懐(詩明發不寐/有懐二人)彌敦
先好以為興亡繼絶(見論/語)聖典通規爰命無庸嗣守社
稷既方憑大國庶討仇讐恩喻難違諸懐慙哽公體兹
懋徳毗奉中興歸自番禺(隋書揚州南海郡南海/縣注舊分置番禺縣)志在
討亂至於雲行電邁(班固西都賦/雷奔電激)谷静山空(後漢段熲/傳張奐又)
(言羌一氣所生不可誅/盡山谷廣大不可空静)扼鵲尾而定王畿登牛頭而埽
天闕漸臺偽帥将傳首於帝京郿塢元兇皆横尸於軍
市(見勸/進表)髙庸茂烈振古希儔承此欣然深所嘉歎今者
殷憂未巳(陸機歎逝賦在/殷憂而弗違)禍難相尋宗社無依奥主宜
立(左傳叔向曰/國有奥主)夙承所眷尚在沖年(書金縢惟予/沖人弗及知)王室
猶難何以康濟(書蔡仲之命/康濟小民)董侯幼弱終覆漢朝(魏紀/春秋)
(佐助期曰漢以蒙孫亡說者以蒙孫漢二十四帝童蒙/愚昏以弱亡或以雜文為蒙其孫當失天下以為漢帝)
(非正嗣少時為董侯名不正蒙亂之荒惑其子孫以弱/亡獻帝諱協協母王美人為何后所鴆殺董太后自養)
(協號曰/董侯)馬業童蒙仍傾晉室(晉書太子徳宗幼而不慧/口不能言至於寒暑飢飽)
(亦不能辯武帝遇/弑即位是為安帝)所謂前事之不忘後事之龜兆也孤
過荷恩靈預奉帷幄(見讓/表)黄河白日亟降誠言分災卹
患事非虚㫖(見與王/僧辯書)但當小國之禮無失敬恭(左傳子/駟曰敬)
(共幣帛以待來/者小國之道也)闔境人民俱勞寤寐方窮人爵之重(孟/子)
(公卿大夫/此人爵也)以報非常之功(漢武帝紀詔曰蓋有非/常之功必待非常之人)惠覧
今書希能留意也上黨王文髙劉徳(漢書徳字路叔武/帝謂之千里駒)
武冠曹彰(見為始/興王表)爰降宗英逺於将送(見與王/僧辯書)裴侍中
英起贊奉師徳俱事戎間月壘連營(呉孫綝傳朱異遣/将軍任度等築偃)
(月壘景樹屏曰宋臧質傳云質舉兵反孝武遣/柳元  等屯梁山洲兩岸築偃月壘水陸待之)雲旗蔽
野(司馬相如上/林賦靡雲旗)同集江淮翼我歸斾湛海珍等(南史貞/陽侯明)
(傳魏平江陵齊文宣使送明至梁并前所獲梁将湛海/珍等皆聼從明歸令上黨王渙率衆送之詳與王僧辯)
(書/)竝前朝舊将夙著勲庸江左氛妖投身齊國今者皆
䝉恩奨竝在戎行歸附明公共翦讐難去月将晦便留
壽春已具舟艫将臨漅浦(後漢獻帝紀注壽春縣屬九/江郡隋書荆州九江郡湓城)
(縣注有/巢湖)若公為内主方同國子之勲(左傳叔向曰齊桓/有國髙以為内主)
余以定家得免臧孫之歎(左傳臧昭伯見平子平子曰/茍使意如得改事君所謂生)
(死而肉骨也昭子從公於齊與公言平子有異志/冬十月辛酉昭子齊於其寝使祝宗祈死戊辰卒)豈不
功名富貴共保無彊前望鄉闗惟増號哭
　　　為貞陽侯重與裴之横書(南史魏克江陵齊遣/上黨王髙渙挾貞陽)
　　　　(侯明攻東闗晉安王承制以之横為徐州刺/史都督衆軍出守靳城本傳之横邃之兄子)
　　　　(也/)
張佛奴昨還得去月二十六日書覧以増慨昔桓公始
反管仲親射其車(齊世家魯使管仲别将軍/遮莒道射中小白帶鉤)重耳初還
吕卻終焚其室(左傳秦伯納公子重耳於晉吕/卻畏偪将焚公宫而弑晉侯)頃家國
多患頻遘閔凶前事不忘便為龜兆所以皇齊大徳禮
秩兼常威武紛紜洪恩汪濊(司馬相如文威武/紛云湛恩汪濊)況復旌
旗照日鼓吹從風文物俱華羽衛相鬱書契以來斯未
有也卿天監之始門宦有成(南史裴邃河東聞喜人祖/壽孫寓居夀陽㑹刺史張)
(叔業以壽陽降魏邃遂隨北徙梁天監初自拔南還以/功封夷陵縣子歴官豫州刺史督鎮合肥大敗魏軍卒)
(贈侍中左衛将軍進爵為侯子之禮嗣為西豫州刺史/之禮卒於少府卿之髙邃兄中散大夫髦之子也除梁)
(郡太守封都成縣男之髙第五弟之平以/軍功封費縣侯之横之髙第十二弟也)承聖之初身
名俱泰(見墓/志)正應勤王效命酬二后之恩憂國如家報
三靈之寵(見勸/進表)何有方規異志茍樹童蒙(見與陳/司空書)阻地
險於長川(易地險山/川丘陵也)忘天討之應及(書天討有罪/五刑五用哉)孤昔
忝藩維非無游士平原之館乃乏如錐(史記趙平原君/謂毛遂曰賢士)
(之處世也譬如錐/處囊中其末立見)田文之家差有彈鋏(史記馮驩在孟/嘗君門下為客)
(每給疏飯驩乃/倚柱彈鋏而歌)雖李廣麾下莫不封侯(漢李廣傳廣與/望氣王朔語曰)
(自漢擊匈奴廣未嘗不在其中而諸妄校尉以下材能/不及中以軍功取侯者數十人廣不為後人然終無尺)
(寸功以得封/邑者何也)衛青故人多懐彼此(漢霍去病傳青日衰/而去病日益貴青故)
(人門下多去事去病輒得/官爵惟獨任安不肯去)豈可文辭簡略禮等平交披
封伸紙益多歎異相鼠無儀表詩人之作(詩相鼠有皮/人而無儀人)
(而無儀不/死何為)茅鴟刺傲彰魯史之文(左傳叔孫穆子食慶/封慶封汜祭穆子不)
(悅使工為之誦/茅鴟亦不知)宿昔相期不應如此衆軍即便頓江闗
相見在近不復多及
　　　為貞陽侯與北齊(北齊二字/疑羨文)荀昻兄弟書(南史/荀朗)
　　　　(字深明潁川潁隂人也侯景之亂據巢湖無/所屬臺城陷没後梁簡文帝密詔授朗豫州)
　　　　(刺史令與外蕃討景魏克荆州陳武帝入輔/齊遣蕭軌東方老等來冦據石頭郎自宣城)
　　　　(來赴與侯安都等大破之武帝受禪賜爵興/寜縣侯以朗兄昻為左衛将軍弟晷為太子)
　　　　(右衛/率)
張佛奴至未枉還告但以勞悒夫興亡繼絶往帝之通
規分災恤患聖王之恒典(見與王/僧辯書)自敦龎既散(國語虢/文公曰)
(敦厖純固/於是乎成)詐偽萌生時託親鄰信有澆慝大齊道冠三
皇風髙九代仁信之本闗於至誠言與之恩由於孝徳
孤謬蒙殊奬還嗣本朝敕諭分明言誓殊重若使邦家
克定境内無虞凡廣陵歴陽皆許見還白水黄河(見與/王僧)
(辯/書)屢奉然諾(見答王/太尉書)彝章禮數莫不優華斯乃不世之
殊恩寜是悠長之恒事王太尉勲踰吕望徳冠伊衡凡
厥英謀算靡遺䇿豈容當滔天之巨冦違大國之隆恩
計彼賢明必當不爾卿維兄及弟莫非雄才江左風塵
不染兇冦賈氏三虎豈獨貴於前脩(後漢賈彪傳彪字/偉節時號賈氏三)
(虎偉節/最怒)荀家八龍信服在於今日(後漢荀淑傳淑有子/八人儉緄靖燾汪爽)
(肅瞻竝有名稱/時人謂之八龍)近者州司不道或致流言朝聼矜明巳
如前及想謀元宰善保良圖南道主人以相付也(後漢/書耿)
(弇聞光武在盧奴乃馳北上謁光武留署門下吏弇因/求歸上谷發兵以定邯鄲光武指弇曰是我北道主人)
(也/)見所答東海徐湛書粗具來意昔桓憑莒衆文用秦
攻是假鄰國之威以備非常之變(左傳荘公九年桓公/自莒先入僖公二十)
(四年秦伯送衛於/晉實紀網之僕)若使江東宰匠具領齊恩時命封疆
逺相迎接故當攜諸舊隷率我賓游朝服簪纓直拜園
寝梁人望國自合水而浮舟齊帥言歸指滄江而囘斾
如其彼相(論語則将焉/用彼相矣)未悟良機将恐戎麾遂踐京邑
若其求成取敗豈謂和風龍馬雲旗(見為貞/陽侯書)差不相涉
一二復令張佛奴口具相見在近此不多及
　　　在北齊與楊僕射書(北史楊愔字遵彦𢎞農華/隂人楊津子也小名秦王)
　　　　(兒童時口若不能言而風度深敏/天保初詔監太史遷尚書右僕射)
陵叩頭叩頭夫一言所感凝暉照於魯陽(淮南子魯陽/公與韓酣戰)
(日暮援戈揮/之日反三舍)一志冥通飛泉涌於疏勒(見與王/太尉書)況復元
首康哉股肱良哉(見/書)鄰國相聞風敎相期者也天道窮
剝鍾亂本朝情計馳惶公私哽懼而骸骨之請(漢疏廣/傳即日)
(乞骸/骨)徒淹嵗寒顛沛之祈(論語顛沛/必於是)空盈巻軸是所不
圖也非所仰望也執事不聞之乎昔分鼇命鳸之世(三/皇)
(本紀女媧氏錬五色石以補天斷鼇足以立四極聚蘆/灰以止滔水左傳九扈為九農政注扈有九種也春扈)
(如鶞夏扈竊𤣥秋扈竊藍冬扈竊黄棘扈竊丹行扈唶/唶宵扈嘖嘖桑扈竊脂老扈鷃鷃以九扈為九農政之)
(號扈樹敏曰爾/雅  字作鳸)觀河拜洛之年(帝王世紀後年二月堯/率羣臣刻璧為書東沈)
(洛水竹書紀年舜設壇於河依堯故事至/於下昃榮光休至黄龍負圖出於壇畔)則有日烏流
災風禽騁暴(淮南子堯時十日竝出又有大風為/民害堯使羿繳風射日萬民大悅)天傾
西北地缺東南(列子地不滿東/南百川歸焉)盛旱坼三川(說苑湯之/時大旱雒)
(坼以/竭)長波含五岳(書湯湯洪水方割/蕩蕩懐山襄陵)我大梁應金圖而
有亢(帝王世紀少昊即圖讖所謂白帝/朱宣者也故稱少昊號金天氏)纂玉鏡而猶屯
(見與王/太尉書)何則聖人不能為時斯固窮通之恒理也至如
荆州刺史湘東王幾神之本無寄名言陶鑄之餘猶為
堯舜(見荘/子)雖復六代之舞陳於總章(周禮天子祭祀用/六代之樂周書明)
(堂西方/曰總章)九州之歌登於司樂(未詳按周禮大司樂大合/樂以致鬼神示以和邦國)
(以諧萬民以安賓客/以説逺人以作動物)虞䕫拊石(舜典夔曰於予擊/石拊石百獸率舞)晉曠
調鐘(淮南子師曠之欲調/鐘以為後有知音也)未足頌此英聲(封禪文/蜚英聲)無以
宣其盛徳者也(詩序頌者美/盛徳之形容)若使郊禋楚翼寜非祀夏
之君(郊特牲注郊者祭天之名國語精意以享曰禋天/官書注星經云翼軫楚之分野也詳與王太尉書)
戡定艱難便是匡周之霸豈徒豳王徙雍朞月為都(呉/越)
(春秋古公去邠處岐周居三月成城郭/一年成邑二年成都而民五倍其初)姚帝遷河周年
成邑(史記五帝本紀虞舜一年而所/居成聚二年成邑三年成都)方今越裳藐藐馴
雉北飛(韓詩外傳周公居攝二年制禮作樂天/下和平越裳氏以三象重譯而獻白雉)肅慎茫
茫風牛南偃(家語武王滅紂肅慎來獻石砮楛矢左傳/齊侯伐楚楚子使與師言曰君處北海寡)
(人處南海唯是風/馬牛不相及也)吾君之子(見孟/子)含識知歸而答㫖云
何所投身斯其未喻一也又晉熙等郡(隋書地理志揚/州同安郡懐寜)
(縣注舊置/晉熙郡)皆入貴朝去我潯陽經途何幾(任昉哭范僕/射詩與子别)
(幾辰經途/不盈旬)至於鐺鐺曉漏(司馬彪續漢書云孔壺為漏/浮箭為刻下漏數刻以考中)
(星昏明/生焉)的的宵烽(漢書音義多積薪冦至即燔之望/其煙曰燧晝則燔燧夜則舉烽)隔
溆浦而相聞(楚辭出溆/浦而邅廻)臨髙臺而可望(渚宫故事宋臨/川王義慶鎮江)
(陵於羅公洲立觀/甚大而唯一柱)泉流寳盎遙憶湓城(藝林伐山寳盎/泉在江州  吴)
(秩臣曰潯陽記盆水出清盆山因以為/名滯山雙流而右灌潯陽東北流入江)峰號香爐依然
廬岳(釋慧逺廬山記東南有香/爐山其上氤氲若香煙)日者鄱陽嗣王(南史梁/鄱陽王)
(世子範傳太清元年大舉北侵初謀元帥貞陽侯明請/行而以範為征北大将軍總督漢北征討諸軍事侯景)
(敗於渦陽退保夀春乃改/範為合州刺史鎮合肥)治兵匯派屯戍淪波(爾雅大/波為瀾)
(小波/為淪)朝夕牋書春秋方物(周書旅獒無有/逺邇畢獻方物)吾無從以躡
屩(戰國䇿蘇秦去秦而歸贏縢履蹻賜樹本曰史記虞/卿傳虞卿躡屩擔簦説趙孝成王  黄金百鎰白璧)
(一雙再見為趙/上卿故號虞卿)彼何路而齊鑣(魏應璩集遣句/云駑驥不齊鑣)豈其然
乎斯不然矣又近者邵陵王通和此國(周楊忠傳梁元/帝逼其兄邵陵)
(王綸北度與其前西陵郡守羊思達要隨陸土豪段珍/寳夏侯珍洽合謀送質於齊欲來寇掠汝南城主李素)
(綸故吏也/開門納焉)郢中上客(楚世家文/王始都郢)雲聚魏都鄴卜名卿(見/勸)
(進/表)風馳江浦豈盧龍之徑於彼新開(魏志曹公北征烏/桓軍次無終濱海)
(洿下虜亦遮守溪要軍不得進問田疇疇曰此道秋夏/有水淺不通車馬深不載舟船可囘軍從盧龍口越白)
(檀之險出空虚之地路近而便軍還論功行封/疇以為豈可賣盧龍之塞以易爵賞遂不受)銅駝之
街於我長閉(見樂/府)何彼途甚易非勞於五丁(史記天為/蜀王生五)
(丁力士能徙山秦王獻美女與蜀王遣五丁迎女見一/大蛇入山穴中五丁共引蛇山崩厭殺五丁秦女皆上)
(山化/為石)我路為難如登於九折(漢書王陽為益州刺史行/部至邛郲九折阪歎曰奉)
(先人遺體柰何數乗此險及王尊為刺史至其阪問吏/曰此非王陽所畏道邪吏對曰是尊叱其馭曰速驅之)
(王陽為孝子/王尊為忠臣)地不私載何其爽歟而答㫖云還路無從
斯所未喻二也晉熙廬江義陽安陸(隋書地理志揚州/廬江郡廬江縣注)
(舊置廬江郡荆州澧陽郡安鄉縣注舊置/義陽郡安陸郡安陸縣注舊置安陸郡)皆云款附非
復危邦計彼中途便當静晏自斯以北桴鼓不鳴(漢酷/吏傳)
(長安剽劫行者死/傷横道桴鼓不絶)自此以南封疆未壹如其境外脫殞
輕軀幸非邊吏之羞何在匹夫之命又此段賓遊通無
貨殖(論語賜不受/命而貨殖焉)忝非韓起聘鄭私買玉環(左傳宣子/有環其一)
(在鄭商宣子謁諸鄭伯子産弗與曰非官府之守噐也/寡君不知韓子買諸商人既成價矣商人曰必告君大)
(夫韓子請諸子産對曰僑若獻玉/不知所成敢私布之韓子辭玉)吴札過徐躬要寳劒
(史記延陵季子将聘晉帶劒以過徐君徐君欲之季子/為有上國之事未獻也然心許之矣反則徐君已死於)
(是以劒挂其/墓樹而去)由來宴錫凡厥囊装行役淹留皆已虛罄
散有限之微財供無期之久客斯可知矣且據圖刎首
愚者不為(後漢馬融傳融常飢困謂友人曰古人有言/左手據天下之圖右手刎其喉愚夫不為所)
(以然者生貴/於天下也)運斧全身庸流所鍳(荘子郢人堊漫其鼻/端若蠅翼使匠石斲)
(之匠石運斤成風聼而斲之盡/堊而鼻不傷郢人立不失容)何則生輕一髮自重千
鈞不以賈盜明矣骨肉不任充鼎俎(漢項籍傳今人方/為刀俎吾為魚肉)
皮毛不足入貨財盜有道焉(荘子盜/亦有道)吾無憂矣又公家
遣使脫有資須本朝非隆平之時遊客豈皇華之勢(詩/序)
(皇皇者華君/遣使臣也)輕裝獨宿非勞聚柝之儀(周禮挈壺氏凡/軍事縣壺以序)
(聚柝注軍中遇夜則擊柝以備/守有更漏則擊􁎗者可更迭矣)微騎間行寜望輶軒之
禮(漢陳平傳平身間行杖劒亡降漢/文選注輶車朱軒使者之車也)歸人将從私具驢
騾緣道亭郵唯希蔬粟若曰留之無煩於執事遣之有
費於官司(左傳臧僖伯曰官司/之守非君所及也)或以顛沛為言或云資
装可懼固非通論皆是外篇(漢淮南王安傳招致賓客/方術之士數千人作為内)
(書二十一篇外書甚衆又有中篇八/巻言神仙黄白之術亦二十餘萬言)斯所未喻三也又
若以吾徒應還侯景侯景凶逆殲我國家天下含靈人
懐憤厲既不能投身社稷衛難乗輿三冢磔蚩尤千刀
剸王莽(見勸/進表)安所謂俛首頓膝歸奉冦讐佩弭腰鞬為
其皁隷(左傳晉公子對楚子曰其左執鞭弭右屬櫜鞬/以與君周旋又叔向曰欒卻胥原狐續慶伯降)
(在皁/𨽻)日者通和方敦曩睦凶人駔詐(漢諸侯王表秦/騁駔詐之兵)遂
駭狼心(左傳叔向妻生伯石姑曰狼/子野心非是莫䘮羊舌氏矣)頗疑宋萬之誅(左/傳)
(宋人請猛獲於衛亦請南宫萬於陳以賂陳人使婦/人飲之酒而以犀革裹之比及宋手足皆見皆醢之)彌
懼荀罃之請(左傳晉人歸楚公子穀臣與連尹襄老之/尸於楚以求知罃於是荀首佐中軍矣故)
(楚人許之詳/為貞陽侯書)所以奔蹄勁角(漢書武帝詔曰馬/或奔踶而致千里)専恣憑
陵凡我行人偏膺讐憾政復葅筋醢骨(史記淖齒擢湣/王筋懸之廟屋)
(宿昔/而死)抽舌探肝(張璠漢記董卓於衆坐生斬人手足又/鑿目截舌  沈忠柱曰韓詩外傳狄人)
(殺衛懿公盡食其肉獨舍其肝𢎞演使/還哭畢呼天因自出其肝納懿公之肝)於彼凶情猶當
未雪海内之所知也君侯之所具焉又聞本朝王公(陳/書)
(作公/主)都人士女風行雨㪚(王粲詩風流雲/㪚一别如雨)東播西流京
邑丘墟葌蓬蕭瑟偃師南望(漢官典職徳陽殿周遊容/萬人自偃師去宫三十五)
(里望朱雀闕其/上鬱與天運)咸為草萊霸陵囘首(王粲七哀詩南登/霸陵岸囘望望長)
(安/)俱霑霜露(漢書伍被曰臣亦将見/宫中生荆棘露霑衣也)此又君之所知也
彼以何義争免冦讐我以何親争歸委質(左傳狐突對/曰䇿名委質)
昔鉅平貴将懸重於陸公(晉羊祜傳及五等建祜封鉅/平子邑六百户帝有滅吴之)
(志以祜為都督荆州諸軍事祜與陸抗相對使命交通/抗嘗病祜饋之藥抗服之無疑心人多諫抗抗曰羊祜)
(豈酖/人者)叔向名流深知於鬷蔑(左傳晉叔向適鄭鬷蔑惡/欲觀叔向從使之收噐者)
(而往立於堂下一言而善叔向将飲/酒聞之曰必鬷明也下執其手以上)吾雖不敏常慕前
脩不圖明庶有懐翻期(陳書/作其)以此量物昔魏氏将亡羣
凶挺争諸賢戮力想得其朋為葛榮之黨邪為邢杲之
徒邪(北史魏葛榮引兵圍鄴爾朱榮以侯景為前驅擒/葛榮斬之五州皆平北周宇文貴傳貴從爾朱榮)
(擒葛榮於滏口加别将又/從元天穆平邢杲轉都督)如曰不然斯所未喻四也假
使吾徒還爲凶黨侯景生於趙代家自幽恒居則台司
行爲連率(後漢馬援傳注莽法典郡者公為牧侯/稱卒正伯稱連率其無封爵者為尹也)山川
形勝軍國彝章不勞請箸為籌(漢書酈食其謀撓楚權/勸漢王立六國後張良)
(曰陛下事去矣臣/請借前箸以籌之)便當屈指能算(漢陳湯傳知烏孫瓦/合不能久攻故事不)
(過數日因對曰已解矣屈指計其日曰不出五日當有/吉語聞居四日軍書到言已解侯景傳景字萬景魏之)
(懐朔鎮人也歡使擁/兵十萬専制河南)重(陳書/作景)以逋逃小醜(書紂為天/下逋逃主)羊
豕同羣身寓江臯家留河朔(侯景傳髙澄遣其将慕容/紹宗追景乃與腹心數騎)
(自硤石/濟淮)舂舂井井如鬼如神其不然乎抑又君之所知
也且夫宫闈祕事竝若雲霄英俊訏謨寜非帷幄(見讓/表)
或陽驚以定策(漢張安世傳每定大政已決輒移病出/聞有詔令乃驚使吏之丞相府問焉自)
(朝廷大臣莫/知其與議也)或焚稾而奏書(漢書孔光典樞機十餘年/時有所言輒削草稾晉書)
(羊祜歴事二世職典樞要凡/謀議皆焚其草世莫得聞)朝廷之士猶難參預羇旅
之人(左傳陳敬仲/曰羇旅之臣)何階耳目至於禮樂沿革刑政寛猛
(左傳子産謂子太叔曰惟有徳/者能以寛服民其次莫如猛)則謳歌已逺萬舞成風
不知手之舞之足之蹈之也安在揺其牙齒為間諜者
哉(荘子揺脣鼓舌樂毅傳田單縱/反間於燕左傳晉人獲秦諜)若謂復命西朝終奔
東虜雖齊梁有隔尉候奚殊(揚雄觧嘲大漢東/南一尉西北一候)豈以河
曲之難浮而曰江闗之可濟河橋馬渡寜非宋典之姦
(晉書琅邪王睿從帝在鄴恐及禍将逃歸成都王穎先/敕闗津無得出貴人睿出河陽為津吏所止從者宋典)
(自後來以鞭拂睿而笑曰舍長官/禁貴人汝亦被拘邪吏乃聼過)闗路雞鳴皆曰田文
之客(見表/後啓)何其通蔽乃爾相妨斯所未喻五也又兵交
使在雖著前經(左傳欒書伐鄭鄭人使伯蠲行成晉/人殺之非禮也兵交使在其間可也)儻
同徇僕之尤(司馬穰苴傳穰苴曰君之使不可殺之/乃斬其僕之左駙馬之左驂以徇三軍)追
肆寒山之怒(北史齊慕容紹宗字紹宗侯景反命紹宗/為東南道行臺加開府改封燕郡公與大)
(都督髙岳禽梁貞陽侯蕭明於寒山囘/軍討侯景於渦陽大捷詳與王僧辯書)則凡諸元帥竝
釋縲囚爰及褊禆同無翦馘乃至鍾儀見赦朋笑遵途
(左傳晉侯觀於軍府見鍾儀問曰南冠而縶者誰也/曰鄭人所獻楚囚也使稅之重為之禮使歸求成)襄
老蒙歸虞歌引路(左傳公㑹吴子伐齊将戰/公孫夏命其徒歌虞殯)吾等張旜
拭玉(儀禮使者及境張旜誓乃謁闗人又賓朝服/立東西面賈人北面坐拭圭鄭𤣥曰拭清也)脩好
尋盟渉泗之與浮河(禹貢浮于淮/泗達于河)郊勞至於贈賄(左傳/齊國)
(荘子來聘自郊勞至於贈賄禮成而加之以敏至樹/本曰左傳薳啓疆曰入有郊勞出有贈賄禮之  也)公
恩既被賓敬無違今者何愆翻蒙貶責若以此為言斯
所未喻六也若曰妖氛永久䘮亂悠然哀我奔波(鮑昭/詩客)
(行惜日月奔/波不可留)存其形魄固已銘兹厚徳戴此洪恩譬渤
海而俱深(博物志東海稱渤/海又謂之滄海)方嵩華而猶重但山梁飲
啄非有意於樊籠(荘子澤雉十步一啄百步一飲/不蘄畜乎樊中論語山梁雌雉)江海
飛浮本無情於鐘鼓(荘子昔者海鳥止於魯郊魯侯御/而觴之於廟奏九韶以為樂具太)
(牢以為膳鳥乃眩視憂悲三日而死/江淹詩咸池享爰居鐘鼓或愁辛)況吾等營魂巳謝
(屈原九章魂/識路之營營)餘息空留悲黙為生何能支久是則雖蒙
養䕶更夭天年(漢兩龔傳父老哭曰薫以香自/燒膏以明自銷龔生竟夭天年)若以此
爲言斯所未喻七也若云逆豎殲夷當聽反命髙軒繼
路飛蓋相隨(曹植詩飛/蓋相追隨)未解其言何能善謔(詩善戲/謔兮)夫
屯亨治亂(見為貞/陽侯書)豈有意於前期謝常侍今年五十有
一(齊書魏収傳魏帝敕兼主/客郎接梁使謝珽徐陵)吾今年四十有四介已知
命(魯論子曰五/十而知天命)賓久(陳書/作又)杖鄉(禮記六十/杖於鄉)計彼侯生肩
隨而巳(史記侯嬴年七十家貧為大梁夷門監/者  樹屏曰曲禮五年以長則肩隨之)豈銀臺
之要彼未從師(郭璞遊仙詩神山排/雲出但見金銀臺)金竈之方吾知其
訣(漢武帝紀李少君曰祀竈則/致物而丹砂可化為黄金)政恐南陽菊水竟不延
齡(荆州記縣北八里有菊水其源旁悉芳菊水極甘馨/又中有三十家不復穿井即飲此水上壽百二十中)
(壽百餘七十/者猶以為夭)東海桑田無由佇(陳書/作可)望(神仙傳麻姑謂/王方平曰接待)
(以來見東海三變為桑田向到蓬萊水淺於往時畧半/也豈将復還為陸陵乎方平笑曰聖人皆言海中行復)
(揚塵/也)若以此為言斯所未喻八也足下清襟勝託(袁粲/答王)
(儉詩老夫亦何/寄之子照清襟)書囿文林(范煜應詔詩/文囿降照臨)凡自洪荒終乎
幽厲如吾今日寜有其人爰至春秋微宜商略夫宗姬
殄墜霸道昏凶或執政之多門(左傳晉/政多門)或陪臣之涼徳
(論語陪臣執國命/左傳虢多涼徳)故臧孫有禮翻囚與國之賓(列女傳/臧文仲)
(為魯使齊齊拘之而興兵欲襲魯文仲隂使人遺公書/為隠語人不能解其母解之曰吾子拘有木治矣於是)
(軍於境上齊還/文仲而不伐魯)周伯無愆空怒天王之使(左傳隠公七/年冬王使凡)
(伯來聘還戎伐/之於楚丘以歸)遷箕卿於両館(左傳晉人為邾人之愬/故執我行人叔孫婼館)
(諸箕舍子服/昭伯於他邑)縶驥子於三年(左傳唐成公如楚有兩肅/爽馬子常欲之弗與亦三)
(年止/之)斯非貪亂之風邪寜當今之髙例也至於雙崤且
帝四海争雄(魯仲連傳新垣衍曰秦前與齊湣王争彊/為帝巳而復歸帝今齊湣王已益弱方今)
(惟秦雄天下其/實欲復求為帝)或搆趙而侵燕或連韓而謀魏(史記犀/首者魏)
(之隂晉人也名衍姓公孫氏與張儀不善張儀為秦之/魏魏王相張儀犀首弗利故令人謂韓公叔曰子何不)
(少委焉以衍為功則秦魏之交可錯矣/然則魏必圖秦而棄儀收韓而相衍)身求盟於楚殿
躬奪璧於秦庭(見表/後啓)輸寳鼎以託齊王(戰國策秦求九/鼎顔率謂齊王)
(救周齊求九鼎/率又東解之)馳安車而誘梁客(范睢傳睢更名姓曰/張禄時秦昭王使謁)
(者王稽於魏鄭安平夜與張禄見王/稽稽載范雎入秦薦之王封應侯)其外膏脣拭(陳書/作販)
舌(後漢宦者傳羣邪/項領膏脣拭舌)分路揚鑣無罪無辜如兄如弟(見/詩)
逮乎中陽受命(漢髙祖紀髙祖沛/豐邑中陽里人)天下同規(中庸今天/下車同軌)
巡省諸華無聞幽辱及三方之霸也孫甘言以娬媚(樹/屏)
(曰三國志鍾繇與魏文帝/書吾見孫權了更娬媚)曹屈詐以羈縻旍軫嵗到於
句呉(曲禮僕展軨效駕荆兆宫曰呉太/伯世家太伯之犇  蠻自號句吴)冠蓋年馳於庸
蜀(魏世家魏使人求救於秦冠蓋相望/也書牧誓及庸蜀𦍑髳微盧彭濮人)則客嘲殊險賓
戲巳深(漢書揚雄作解/嘲班固答賓戲)共盡游談誰云猜忤若使捜求
故事(陳書/作實)脫有前蹤恐是叔世之姦謀(左傳叔向詒子/産書曰三辟之)
(興皆叔/世也)而非爲邦之勝略也抑又聞之雲師火帝澆淳
乃異其風(見勸/進表)龍躍麟驚王霸雖殊其道(易或躍在淵/晉書王濬表)
(曰猛獸當途/麒麟恐懼)莫不崇君親以詔(陳書/作銘)物敦敬養以治民
預有邦司曾無隆替吾奉違温凊(曲禮凡為人子之/禮冬温而夏凊)仍
屬亂離冦虜猖狂公私播越蕭軒靡御(漢蕭育傳南郡/江中多盜賊拜)
(育為太守上以育耆舊名臣乃以三公使車/載育入殿中受策注使車三公奉使之車)王舫誰持
(張雲章曰南史王筠為臨海太守在郡侵刻還/資有芒屩兩舫他物稱是為有司奏不調累年)瞻望鄉
闗何心天地自非生憑廩竹(後漢南蠻傳夜郎者初有/女子浣於遯水有三節大)
(竹流入足間聞其中有號聲剖竹視之得一男兒歸而/養之及長有才武自立為夜郎侯以竹為姓漢武帝封)
(其三子為侯死配食其父今/夜郎縣有竹王三郎神是也)源出空桑(吕氏春秋有侁/氏采桑得嬰兒)
(於空桑之中獻之其君察其所以然曰其母伊水之上/嘗夢神告之曰臼出水而東走母明日視臼果出水告)
(其鄰母乃走十里而故邑盡為水/身因化為空桑故命之曰伊尹)行路含情猶其相愍
常謂擇官而仕非曰孝家擇事而趨非云忠國況乎欽
承有道驂駕前王郎吏明經鴟鳶知禮(封禪書鴟梟數/至而欲封禪毋)
(乃不/可)巡方省化咸問髙年(漢萬石君傳上曰巡方州禮/嵩岳通八神以合宣房濟江)
(淮歴山濱海問/百年民所疾苦)西序東膠皆尊耆耋(王制夏后氏養庶/老於西序周人養)
(國老於/東膠)吾以圭璋玉帛通聘來朝屬世道之屯期鍾生
民之否運兼年累載無申元直之祈(諸葛亮傳徐庶字/元直庶母為操所)
(獲庶辭備指其心曰本欲與将軍共圖王霸之業者以/此方寸地也今已失老母方寸亂矣無益於事請從此)
(辭庶遂/詣操)銜泣吞聲長對公閭之怒(未/詳)情禮之訴将同逆
鱗(韓子夫龍之為蟲可狎而騎也然喉下有逆鱗徑尺/若嬰之則殺人人主亦有之説能無嬰人主之逆鱗)
(則幾/矣)忠孝之言皆應齚舌(英雄記曹操自咋其舌/流血以失言戒後世)是所
不圖也非所仰望也且天倫之愛何得忘懐(榖梁傳兄/弟天倫也)
妻子之情誰能無累夫以清河公主之貴(晉賈后傳臨/海公主先封)
(清河洛陽之亂為人所略傳賣呉興張温温以送女女/遇主甚酷元帝鎭建康主詣縣自言帝誅温及女改封)
(臨/海)餘姚書佐之家(後漢酷吏傳蜀郡太守黄昌㑹稽餘/姚人妻遇賊被獲流入蜀為人妻其)
(子犯事詣昌自訟昌疑母不類蜀人因問所由對曰妾/本㑹稽餘姚戴次公女州書佐黄昌妻也妾嘗歸家為)
(賊所略遂至於此因/相持悲泣還為夫婦)莫限髙卑皆被驅略自東南醜虜
抄販飢民臺署郎官俱餒牆壁(後漢獻帝紀帝還洛陽/州郡委輸不至尚書郎)
(以下自出采稆或/飢死於牆壁間)況吾生離死别(屈原九歌悲莫/悲兮生别離)多歴
寒暄孀室嬰兒(淮南子寡婦不孀/詳為貞陽侯書)何可言念如得身還
鄉土躬自推求猶冀提攜(曲禮長者/與之提攜)俱免凶虐夫四聰
不達(舜典明四/目達四聰)華陽君所謂亂臣(范雎傳雎因間說秦/昭王曰穰侯出使不)
(報華陽涇陽等擊斷無諱髙陵進退/不請四貴備而國不危者未之有也)百姓無冤孫叔敖
稱為良相(史記循吏傳孫叔敖/為楚相民皆樂其生)足下髙才重譽參贊經
綸非虎非貔(見勸/進表)聞詩聞禮(見論/語)而中朝大議曽未矝
論清禁嘉謀安能相及諤諤非周舍(韓詩外傳趙簡子/有臣曰周舍立於)
(門下三日三夜簡子問其/故答曰臣為君諤諤之臣)容容類胡廣(後漢胡廣傳京/師諺曰萬事不)
(理問伯始天下中庸有胡公范曄贊曰胡公庸庸飾情/㳟貎左雄傳公卿相戒曰白璧不可為容容多厚福)
何其無諍臣哉(孝經天子有諍臣七/人雖亡道不失天下)嵗月如流平生何
幾晨看旅雁心赴江淮(山海經雁門山雁出其間在髙/柳北月令季秋之月鴻雁來賓)
昏望牽牛情馳揚越(天官書注星經云南斗牽/牛呉越之分野楊州也)朝千悲
而掩泣夜萬緒而囘腸不自知其為生不自知其為死
也足下素挺詞峰兼長理窟(北堂書鈔郭子云張憑詣/劉真長同謁撫軍撫軍咨)
(嗟稱善曰憑/彀稱為理窟)匡丞相解頤之說(漢書匡衡少字鼎長乃/易字稚圭諸儒語曰無)
(說詩匡鼎來匡說詩解人頤建昭/三年代韋𤣥成為丞相封樂安侯)樂令君清耳之談(晉/書)
(樂廣清夷沖曠善談名理衛瓘竒之曰自何/平叔諸人没常謂清言盡矣今復聞之樂令)向所諮疑
誰能曉諭若鄙言為戮來㫖必通分請灰釘(魏畧王凌/自知罪重)
(試索棺釘以觀太傅/意太傅給之遂自殺)甘從斧鑊何但規規黙黙齰舌低
頭而已哉(漢灌夫傳韓安國曰魏/其必媿杜門齰舌自殺)若一理存焉猶希矜
眷何必期令吾等必死齊都足趙魏之黄塵加幽并之
片骨遂使東平拱樹常懐向闕(陳書/作漢)之悲(皇覧後漢東/平思王宇歸)
(思京師後𦵏東平其/冡上松栢皆西靡)西洛孤墳恒表思鄉之夢(後漢書/温序遇)
(賊死節光武憐之賜𦵏洛陽城傍序長子壽為鄒平侯/相夢序告之曰客久思鄉里壽上書乞骸骨歸葬乃反)
(舊/塋)干祈以屢哽慟增深徐陵叩頭再拜
　　　在北齊與宗室書
陵白臨淮負海是謂徐州(禹貢海岱及/淮惟徐州)顓頊髙陽世有
明徳(帝王世紀帝顓頊髙陽氏世有才子八人謂之八/凱按顓頊之裔嬴姓伯益之後封於徐為楚所滅)
(子孫/因氏)自興王啓霸無勞委劒之鋒(括地志徐君廟在泗/州徐城縣西南一里)
(即延陵季子挂劒之徐/君也詳與楊僕射書)開國承家(見/易)實饗彤弓之賜(博/物)
(志徐偃王得朱弓矢以已得/天瑞因名為弓自稱徐偃王)其後金柯玉葉(崔豹古今/注黄帝與)
(蚩尤戰於涿鹿之野常有五色雲氣金枝/玉葉止於帝上有花葩之象因作華蓋也)霞振雲從耆
舊通人茂才多士或以天下之貴負石自沈(漢鄒陽傳/徐衍負石)
(入海注服䖍曰衍/周之末世人也)王命之尊拂衣髙蹈(後漢徐穉傳穉/字孺子豫章南)
(昌人也舉有道家拜太原太守皆不就桓帝以安/車𤣥纁備禮徵之竝不至郭林宗謂之南州髙士)或熊
衣雉製青組朱旗(未詳後漢徐璆傳璆字孟玉廣陵海/西人獻帝遷許得袁術所盜國璽上)
(之并送前所假汝南東海二郡印綬司徒趙温謂璆曰/君遭大難猶存此邪璆曰昔蘇武不墜七尺之節況此)
(方寸印乎石炯曰董/巴志二千  青綬)儒盛江東文髙河北(後漢徐防傳/防沛國銍人)
(祖父宣為講學大夫以易敎授王莽父憲亦傳宣業防/少習祖父學永元十六年拜司徒遷太尉録尚書事安)
(帝即位以定策封龍鄉侯魏文帝與呉質書偉長可謂/彬彬君子者矣著中論二十篇成一家之言辭義典雅)
(足傳於後本傳徐幹字偉長北海人/為司空軍謀祭酒掾屬五官将文學)或復分齊處魯移
魏居燕(漢書徐樂燕無終人/也上土崩瓦解書)瓜瓞雖遥(詩緜緜/瓜瓞)芳枝無
逺昔有王敦王如(一本作莽晉書雍州流民多在南陽/詔書遣還鄉里京兆王如衆至四五)
(萬自號大将軍稱藩於/漢劉聰詳後歐陽頠碑)無闗控鶴之宗(孫綽天台山賦/王喬控鶴以沖)
(天/)劉曜劉淵(晉書劉淵匈奴左賢王豹之子也晉仕為/左部督後因晉亂稱帝國號漢子聰嗣立)
(聰死國亂劉/曜自立為帝)彌非偃龍之族(夏本紀陶唐既衰其後有/劉累學擾龍於豢龍以事)
(孔甲孔甲賜之/姓曰御龍氏)又有朱家别録邾子之苖(凌以棟曰周/封曹挾於邾)
(後為楚滅子孫/避難去邑為朱)何氏殊源韓侯之𦙍(朱子考異何氏出/周成王母弟唐叔)
(虞後十一代孫食邑於韓韓為秦所滅/子孫散居江淮間以韓為何遂為何氏)三烏五鹿時事
無恒東郭西門遷訛非一(潛夫論東門西門南宫北郭/所謂居也三烏五鹿青牛白)
(馬所謂/志也)吾宗雖廣未有駢枝(荘子駢拇枝指出/乎性哉而侈於徳)咸自駒
王(檀弓邾婁考公之䘮徐君使容居來弔含曰昔/者先君駒王西討濟於河無所不用斯言也)同分
才子正以金衡委御玉斗宵亾(後漢王逸集九思/云将䘮兮玉斗)胡賊
憑陵中原傾覆我則供犧牲於東國(書今殷民乃攘竊/神祇之犧牷牲)
載主祏於南都(左傳鄭火作子産使/祝史徙主祏於周廟)三百年來家於揚
越(晉徐邈傳邈東莞姑募人祖澄之為州治中屬永嘉/之亂遂與鄉人臧琨率子弟并閭里士庶千餘家南)
(渡江家於京口邈轉祠部郎上/南北郊宗廟迭毁禮皆有證據)此則盧諶不去(晉盧諶/傳諶范)
(陽涿人州舉秀才辟太尉掾隨父志北依劉琨與志俱/為劉粲所虜粲據晉陽留諶為參軍琨攻粲粲敗走諶)
(得赴琨段匹殫害琨時段末波在遼西諶往投之石/季龍破遼西復為季龍所得屬冉閔誅石氏遇害)裴
寜仍留(未/詳)髙宦燕秦遲囘鄉壤山河有隔叙覯無緣望
驥馬而增勞瞻賓鴻而永歎(見與楊/僕射書)昔竇公累世光武
稱其外家(後漢竇融傳融封安豐侯帝賜以外屬圖及/太史公五宗外戚世家魏其侯列傳詔曰孝)
(景皇帝出自竇氏定王/景帝之子朕之所祖)許都遙逺靈王思其舊宅(左傳/楚靈)
(王曰昔我皇祖伯/父昆吾舊許是宅)其言雖大可以喻小況在宗親寜無
停眷比月應雩龍(論衡二月之時龍星始出故傳曰龍/見而雩龍星見時嵗已啓蟄而雩)
星移殷鳥(堯典日中星/鳥以殷仲春)天明和煦體中何如願百年之
老(王制天子巡守問/百年者就見之)興居多福萬石之君(漢石奮傳景/帝曰石君及)
(四子皆二千石人臣尊寵乃/舉集其門凡號奮曰萬石君)寒暑清豫其外族忠孝比
屋連甍信義勇於干戈詩書甘於酒醴或有漁獵三史
(易略綱序/漁獵墳典)紛綸五經(後漢逸民傳井丹字大春京/師語曰紛綸五經井大春)都講
開黌(後漢丁鴻傳鴻從桓榮受歐陽尚/書三年而明章句善論難為都講)詩生負帙(未/詳)邦
君佇徳寧無挂榻之思(後漢徐穉傳穉字孺子陳蕃為/豫章太守在郡不接賓客惟穉)
(來特設一榻/去則懸之)州将欽風應有題車之命(後漢書張奐傳/小人不明得過)
(州将又周景為豫章刺史辟陳蕃為别/駕蕃不就景題别駕輿曰陳仲舉座)南陽坐嘯寄以
共治(後漢書汝南太守宗資以范滂為功曹南陽太守/成瑨以岑晊為功曹皆委心聽任二郡為之謠曰)
(汝南太守范孟博南陽宗資主畫諾/南陽太守岑公孝𢎞農成瑨但坐嘯)東海行歌資其主
弼(古逸詩寗戚飯牛車下擊牛/角而疾商歌桓公授之以政)梁竦不好徒為大言(後/漢)
(梁竦傳竦字叔敬嘗登髙望逺歎息言曰大丈夫處世/生當封侯死當廟食如其不然閒居可以養志詩書足)
(以自娯州郡之/職徒勞人耳)鄧禹生平惟望如此(後漢鄧禹傳禹字/仲華南陽新野人)
(也光武謂曰我得専封拜生逺來寜欲仕乎禹曰不願/也光武曰即如是欲何為禹曰但願明公威徳加於四)
(海禹得效其尺寸/垂功名於竹帛耳)若棲遲偃仰(見/詩)因事丘中(詩丘中/有麻)桃
果三名(西京雜記漢武初脩上林苑羣臣/各獻果有湘核桃紫文桃金城桃)栗園千樹(史/記)
(燕秦千樹栗此其/人與千戶侯等)持竿而釣徵聘不來(酈元曰磻谿中/有泉謂之兹泉)
(積水為陣即太公釣處水次/磐石釣處即太公垂釣之所)負耒而耕公侯靡屈(孟子/伊尹)
(耕於有莘之野而/樂堯舜之道焉)何其髙也盖復休哉如脫推延或遲
竝問吾階緣人乏叨簉皇華(見與楊/僕射書)王事無淹公禮将
畢既而揚都蕩覆方離獫狁之災(詩獫狁孔熾詳/與王太尉書)越界
風塵復蹈輶軒之禮(見與楊/僕射書)屏居空館(見與王/僧辯書)多歴嵗
時釁犯靈祗(揚雄河東賦/靈祗既饗)招延禍罰號慕無窮肝膽屠
殞煩冤胷臆(屈原九章蹇蹇之煩冤兮在樹屏曰/荘子引聲歌天地之道近  胷臆)不自
堪居無心奈何無状奈何自裵囘河朔亟積寒暄風患
彌留(書顧命病日/臻既彌留)半體枯廢折臂為公雖非羊祜(晉羊/祜傳)
(祜泰山南城人也封南城侯有善相墓者言祜祖墓所/有帝王氣若鑿之則無後祜遂鑿之相者見曰猶出折)
(臂三公而祜竟墮馬/折臂位至公而無子)跛足而使無慙郤克(左傳晉侯使/郤克徵㑹於)
(齊齊頃公帷婦人使觀之郤子登/婦人笑於房注跛而登階故笑之)固以形如槁木心若
死灰(荘子形固可使如槁/木心固可使如死灰)匍匐苫廬纔有魂氣(詩凡民/有䘮匍)
(匐救之䘮大記父母之䘮居倚廬不塗寝苫枕凷南史/簡文被閉摛不獲朝謁因感氣疾而卒年七十八贈侍)
(中太子詹/事謚貞子)夫迷山之客遲遙響於巖崖窮海之賓望孤
煙於島嶼(魏管寜傳注傅子曰寜在遼東積三十七年/乃歸寜之歸也海中遇大風船皆没惟寧乗)
(船自若時夜風晦冥船人盡惑莫知所泊望見有火光/輒趨之得島島無居人又無火燼行人咸異焉以為神)
(光之/佑也)況乃宗均魯衛地匪燕呉車騎相望舟艫朝夕三
條不逺(班固西都賦披/三條之廣路)五達非難(爾雅五達/謂之康)信乃闊然
遂不蒙問昔桃花之峽長避嬴秦(晉陶潛桃花源記晉/太元中武陵人捕魚)
(從溪而行忽遇桃花林夾两岸數百步無雜木芳華芬/曖落英繽紛漁人異之前行窮林林盡見山山有小口)
(髣髴有光便舍船步入初極狹行四五十步豁然開朗/邑室連接雞犬相聞男女被髮怡然竝足見漁人大驚)
(問所從來要還為設酒食云先世避秦難率妻子來此/遂與外隔絶不知有漢無論晉魏也既出白太守太守)
(遣人隨而尋之/迷不復得路)芝草之山遙然滄海(未/詳)猶復漁船可入
(此下疑/脱一句)何況平途不兼旬月勞懐既積輒命行人弦望
之問(見檄/周文)遲枉歸翰儻二三兄弟能敦昭穆之詩求我
漳濱幸問劉楨之疾(魏劉楨詩余嬰沈/痼疾竄身清漳濱)陽春改節竝念
将宜扶力為書多不詮次陵白
　
　
　
　
　
　
　
　
　
　
　
　
　
　
　
　徐孝穆集箋注巻二
欽定四庫全書
　徐孝穆集箋注巻三　　　　陳　徐陵　撰
　　　　　　　　　　　　　吳江吳兆宜註
　　書
　　　在北齊與梁太尉王僧辯書
太清六年六月五日孤子徐陵頓首昔者雲師火帝非
無戰陣之風堯誓湯征咸用干戈之道至於揺山蕩海
驅電乗雷殲厥兇渠無虧皇極若夏鍾夷羿周厄犬戎
漢委珠囊秦亡寶鏡然則皆聞之矣未有膺龍圖以建
國御鳯邸以承家二后欽明三靈交泰而天崩地坼妖
寇横行者也自古銅頭鐵額興暴皇年(見勸進表及/為貞陽侯書)檮
杌窮竒流災中國(左傳顓頊氏有不才子天下之人謂/之檮杌少昊氏有不才子天下之人)
(謂之/窮竒)王彌石勒吞噬關河(晉書東萊王彌家世二千石/彌有勇畧善騎射青州人謂)
(之飛豹後為羣盜降劉聰為石勒所殺又劉淵以石勒/為護漢將軍平晉王衆至十餘萬集衣冠人物别為君)
(子營後據襄/國為後趙)緑林青犢之羣黑山白馬之衆較彼兵荒
無聞前史八王故事曾未混淆九州春秋非云禍亂(見/為)
(貞陽/侯書)我皇受命中興光宅天下泰寧瑣𤨏安敢執鞭(史/記)
(晏子傳贊余雖為之執鞭所/忻慕焉按泰寧晉明帝年號)建武棲棲何期扶轂(揚雄/羽獵)
(賦桓文曾不足使扶轂/按建武晉元帝年號)抑又聞之陶唐既作天歸鳥喙
之臣(春秋元命苞曰堯為天子季秋下旬夢白帝子遺/以鳥喙子其母曰扶始升高丘丘有雲如虎感巳)
(而生臯陶淮南/子云臯陶鳥喙)豐畢將興特挺鷹揚之佐(詩維師尚父/時維鷹揚涼)
(彼武王肆伐大/商㑹朝清明)明公量苞金鉉(易鼎黄/耳金鉉)神表玉璜(見為/貞陽)
(侯/書)儷兖(當作/補衮)欽才(詩衮職有闕惟/仲山甫補之)平階佇德(揚雄長楊/賦是以玉)
(衡正而泰/階平也)固巳留連管樂(見為貞/陽侯書)惆悵風雲濡足維時
(新序今為濡足之/故不救人溺可乎)投竿斯在(見與宗/室書)去歲兇徒不逞言
次巴丘鼓聲聞一柱之臺(博物志南荆賦江陵有臺甚/大而惟一柱衆木皆拱之)
烽火照三休之殿(藝文類聚賈子曰翟王使使者之楚/楚王欲誇之享客章華之臺三休乃)
(至其/上)公則懸麾羽扇(語林亮與司馬懿克日交戰懿使/偵之孔明葛巾羽扇指麾三軍從)
(容自若懿歎曰諸/葛君可謂名士矣)猶對投壺(後漢書祭遵為將軍耿士/皆用儒術對酒設樂必雅)
(歌投/壺)戎羯咸奔鯨鯢俱翦(見勸/進表)樓船萬軸還繫昆明(三/輔)
(黄圖武帝作昆/明池學水戰法)胡馬千羣皆輸長樂(漢百官志長/樂廐丞一人)於是
乎夏首西浮(見為貞/陽侯書)雲行電邁彭波東匯(禹貢東匯/澤為彭蠡)谷
静山空(見與陳/司空書)扼鵲尾而據王畿(綱目質實池州府銅/陵縣有鵲頭山今廬)
(江西岸有/鵲尾渚)登牛頭而埽天闕漸臺偽帥仍傳首於帝京
郿塢元兇咸刳腸於軍市青羌赤狄同畀豺狼胡服夷
言咸為京觀(見勸/進表)公園陵盡拜忠貫長沙(吳志孫堅為/長沙太守舉)
(兵討董卓乃前入至洛陽/修諸陵平塞卓所發掘)神主咸安勲踰高密(後漢書/鄧禹南)
(至長安率諸將齋戒擇吉日修禮謁祠高廟收十一帝/神主遣使奉詣洛陽因循行園陵為置吏士奉守焉)
重以秦宮既獲(漢張良傳沛公入秦宮殿帷帳狗/馬重寶婦女以千數欲留居之)魯殿
猶存(晉王延夀魯靈光殿/賦序靈光巋然獨存)闢緑草於應門(沈約詩應/門照緑苔)開
青槐於武庫(未/詳)長安五陵之族鄠杜七遷之民(班固西/都賦南)
(望杜霸北眺五陵注宣帝杜陵文帝霸陵高惠景武昭/帝五陵在北士人多宅於此又三遷七遷充奉陵邑注)
(七遷為編徒居七陵充供奉也又鄠/杜濵其足注扶風有鄠縣杜陽縣)襁負而歸(論語則/四方之)
(民襁負其/子而至矣)都廛斯滿(見與楊/僕射書)鬻脂藏脯遊騎擊鐘(貨殖/傳翁)
(伯以販脂而傾縣邑濁氏以胃/脯而連騎張里以馬醫而擊鐘)故市新城飛甍華屋(漢/地)
(理志河南郡有故市縣曹參傳東取咸陽更名曰新城/  顧非䂥曰戰國策蘇秦説趙王於華屋之下  吳祥)
(曰何晏景福殿賦高/甍崔嵬注甍屋櫩也)東莞舊宅人識桑榆南頓荒田家
分禾黍(見勸/進表)豈以鄉名穀熟(括地志宋州榖熟縣西南/三十五里南亳故城即南)
(亳湯/都也)邑號禾興而已哉(吳志孫權立子和為太/子大赦改禾興為嘉興)若夫卦
起龍文書因鳥跡(見勸/進表)劬勞王室大拯生民自開闢以
來未之有也雖十六才子明允篤誠(左傳高陽氏有才/子八人齊聖廣淵)
(明允篤誠天下之民謂之八愷高辛氏有才子八人忠/肅共懿宣慈惠和天下之民謂之八元此十六族也世)
(濟其美不/隕其名)八百諸侯專心同德(書武王伐紂不期而㑹/孟津八百諸侯又子有)
(亂臣十人/同心同德)中宗佐命俱畫丹青光武功臣皆懸星象棧
道水閣田單之奉霸齊綰璽將兵周勃之扶强漢(見為/貞陽)
(侯/書)壤蟲之比黄鵠(淮南子盧敖視若士曰吾/比夫子猶黄鵠與壤蟲也)轍鮒之仰
河宗(莊子外物篇莊子貸粟於監河侯侯曰以金貸汝/周曰昔見轍中涸鮒曰無升斗之水以活我乎周)
(曰待我決西江水以活汝鮒曰如/君言不如早索我於枯魚之肆也)未足云也孤子階縁
多幸叨簉皇華鄉國屯危公私憔迫邳彤之切長亂心
胷(後漢書王郎所置信都王捕繫彤父弟及妻子使為/手書呼彤曰降者封爵不降族滅彤涕泣報曰事君)
(者不得顧家㑹更始所遣將攻/拔信都郎兵敗走彤家屬得免)徐庶之祈終無開允(見/與)
(楊僕/射書)既而屏居空館(潘岳寡婦賦歸/空館而自憐)多厯歲時釁犯幽
祇躬當勦滅何圖釁咎災極蒼旻號慕煩冤肝腸屠殞
酷痛柰何無狀柰何維桑與梓翻若天涯(古詩各在/天一涯)杖
柏栽松悠然長絶明明日月號叫無聞(詩或不/知叫號)茫茫宇
宙容身何所(漢鄒陽傳申徒狄/徐衍不容身於世)窮劇柰何自忝膺嘉聘
仍屬亂離上下年尊偏嬰此酷昔人迎門請盜恒懷廢
寢之憂(後漢書趙咨少孤有孝行躬率子孫耕農為養/盜嘗夜徃劫之咨恐母驚懼乃先至門迎盜因)
(請為設食謝曰老母八十疾病須養居貧朝夕無/儲乞少置衣糧妻子物一無所請盜皆慙歎奔出)當輓
輿櫬猶有危途之懼(後漢亷范傳范京兆杜陵人父遭/喪亂客死於蜀漢范遂流寓西州)
(西州平歸鄉里西迎父喪載船觸石破沒范/抱持棺柩遂俱沈溺衆傷其義鉤求得之)況乎逆寇
崩騰京師播越興居動止長隔山河朝夕饘􁏙誰經心
眼(内則婦事舅姑如事父母饘􁏙酒/醴芼羮菽麥蕡稻黍粱秫唯所欲)程糜不繼(師覺授/孝子傳)
(程曾年七歲喪母哀號哭泣不異成人/祖母憐之嚼肉食之覺有味便吐去)原粟何資(論語/原思)
(為之宰與/之粟九百)瞻望風雲朝夕鳴咽固乃游魂已謝(後漢謝/夷吾傳)
(遊魂假息/無所施刑)非復全生餘息空留非為全死同冰魚之不
絶(汲冢周書時訓解立春之五日魚上冰/  吳樹臣曰易通卦驗大雪魚負冰)似蟄蟲之猶
蘇(月令孟春東風/解凍墊蟲始振)良可哀也良可哀也(本傳侯景寇京/師陵父摛先在)
(圍城之内陵不奉家信/便蔬食布衣居若憂恤)自東都紹漢南亳興殷(見勸/進表)修
好徵兵(左傳凡君即位卿出竝聘踐修舊好要結外援/好事鄰國以衛社稷又王以戎難告齊徴諸侯)
(而戍/周)彌留星琯韓宣范武方駕連鑣(見左/傳)蘇秦張儀朱
輪華轂(蘇秦傳燕文侯資蘇秦車馬金帛以至趙張儀/傳蘇秦乃言趙王發金幣車馬使人微隨張儀)
(所欲用為取給儀/遂得以見秦惠王)而孤子三危是擯四罪同科(孟子四/罪而天)
(下咸服詳/勸進表)聽别馬而長號杖歸旍而永慟王稽反命既
無託乗之恩(見與楊/僕射書)椒舉相逢誰為班荆之位(左傳伍/舉奔鄭)
(將遂奔晉聲子將如晉遇之於/鄭郊班荆相與食而言復故)昔人違齊處魯時降徵
求亡晉奔齊猶䝉招請(左傳鮑叔帥師來言曰子糾親/也請君討之管召讎也請受而)
(甘心焉管仲請囚鮑叔受之及堂阜而税之曰管夷吾/治於高傒使相可也公從之又隨㑹在秦乃使魏夀餘)
(偽以魏叛者以誘士㑹執其帑於晉使夜逸請自歸/於秦秦伯許之履士㑹之足於朝既濟魏人譟而還)問
管寧於遼左(魏管寧傳寧字幼安北海朱虛人聞公孫/度令行於海外遂至遼東文帝即位徵寧)
(遂將家屬/浮海還郡)追王朗於浙東(魏王朗傳朗為㑹稽太守孫/策渡江畧地朗自以身為漢)
(吏宜保城邑遂舉兵與策戰敗績朗乃詣策太祖表徵/之朗自曲阿展轉江海積年乃至拜諌議大夫參司空)
(軍/事)竝物譽時賢卿門公族懸須應務湥挾情祈斯豈庸
賤之儔邪非餘生之敢望也但預在輶軒(見與楊/僕射書)誠為
過誤珪璋特達通聘河陽貂珥雍容尋盟漳水(見勸/進表)差
有黄門啟封非無青紙詔書(晉山簡表臣父濤奉/先帝手澤青紙詔)郡將
州司(後漢皇甫規傳坐觀郡將巳/數十年矣注郡將郡守也)郊迎負弩(漢書霍去/病為票騎)
(將軍擊匈奴道出河東河/東太守郊迎負弩矢先驅)鄉亭里候(西京賦注秦法十/里一亭周禮夏官)
(有候/人)飾館陳兵(左傳鄭穆公使視客館/則東載厲兵秣馬矣)豈是復介而奔
齊(左傳公孫歸父欲去三桓以張公室與公謀而聘於/晉人去之冬公薨季文子使臧宣叔逐東門氏子家)
(還及笙壇帷復命於介既復命袒/括髮即位哭三踊而出遂奔齊)寧當竊妻而逃晉(左/傳)
(共王即位將為陽橋之役使屈巫聘於齊且告師期巫/臣盡室以行申叔跪從其父將適郢遇之曰異哉夫子)
(有三軍之懼而又有桑中之喜宜將竊妻以逃者也及/鄭使介反幣而以夏姬行將奔齊齊師新敗曰吾不處)
(不勝之國/遂奔晉)已焉哉羌難得其言也漢之谷吉捐軀者幾
人(漢書谷吉永之父也元帝時為衛司/馬使送郅支單于侍子為郅支所殺)楚之申胥埋魂
者何地(左傳申包胥如秦乞師立依於庭牆而哭七日/秦哀公為之賦無衣九頓首而坐秦師乃出)
孤子何所歎焉但頓伏苫廬(見與宗/室書)徒延光晷(謂光隂/日晷)
夫以啁噍燕雀躑躅鳴號(禮記三年問今是大鳥獸則/失喪其羣匹越月踰時焉則)
(必反巡過其故鄉翔囘焉鳴號焉蹢躅焉踟蹰焉然後/乃能去之小者至於燕雀猶有啁噍之頃焉然後乃能)
(去/之)含識懷靈未有其痛且夫曾耕雨雪猶尚悲歌(琴操/曾子)
(耕泰山下雨雪不得/歸思父母作梁山操)蘇使幽囚無馳哽噎(見讓右僕射/初表  趙紹)
(熹曰本傳陵不奉家信便布衣疏食曾/耕句言己之思親蘇使句言已之奉使)公履忠𢎞孝冠
冕搢紳化感煙雲量標海岳行糜仲月王政無塞(月令/仲秋)
(之月養衰老授几/杖行糜粥飲食)分穀高年仁風斯逺(漢文帝紀有司/請八十巳上月)
(賜米肉酒九十已上加帛/絮長吏閲視丞若尉致)固以衣纓仰訓黎庶投懷今
日憔惶彌布洪澤雖復孤骸不返方為漠北之塵營魄
知歸終結江南之草(左傳魏武子有嬖妾武子卒顆嫁/之及輔氏之役顆見老人結草以)
(亢杜回囘躓而顛故獲之夜夢之曰余而所嫁婦人/之父也爾用先人之治命余是以報詳與楊僕射書)孤
子徐陵頓首
　　　與王吳郡僧智書(南史王僧辯傳僧辯既亡弟/僧智得就任約約敗走僧智)
　　　　(肥不能行/又遇害)
孤子徐陵頓首昔林宗道主時人多慕德之賓(後漢書/郭泰字)
(林宗遊於洛陽始見河南尹李膺膺大竒之由是名震/京師後歸鄉里衣冠諸儒送至河上車數千兩林宗惟)
(與李膺同舟而濟衆/賓望之以為神仙)無忌雄豪天下盡希風之客(信陵/君傳)
(魏公子無忌為人仁而下士士無賢不肖皆謙而禮/交之士以此方數千里爭徃歸之致食客三千人)況
復王家沈黙(晉書王昶為人謹厚名其兄子曰黙曰/沈戒之曰欲爾曹顧名思義不敢違也)謝
氏混𤣥(晉書謝混字叔源少有才名𤣥字幼度/少穎悟與從兄朗俱為叔父安所器重)名貴公
門譽華卿子(漢項籍傳楚懐王召宋義/為上將軍號卿子冠軍)而秦峰阻夐浙
水悠長諮訴無因但用窮結比青葽已戒(淮南子注青/女青腰玉女)
(主霜/雪也)白露方漙(詩零露/漙兮)體中何如願聞康勝鄧仲華服
衮之年(後漢書鄧禹字仲華光武拜為前將軍持節中/分麾下精兵二萬人遣西入關及即位於鄗使)
(使者持節拜禹為大司徒封酇侯食邑/萬户禹時年二十四後定封高密侯)荀令則擁旄之
日(晉荀羡傳羡字令則除兆中郎將徐州刺史監徐兖/二州揚州之晉陵諸軍事假節時年二十八中興方)
(伯未有如羡/之少者也)徒云早達未可同功今日相方豈不高視
(魏曹植與楊德祖書/足下高視於上京)竊承富春頃歲多難薦臻邑閈皆
空黔黎將盡御史舊榻零落不存(郡國志消山下有夫/山祠山北湖隂又有)
(消御史廟孤石聳出/似婦人豔妝而坐)太傅齋室荒茫無處(後漢循吏傳/桓帝好黄老)
(道悉毁諸房祠惟特詔/密縣存故太傅卓茂廟)自神麾所届襁負斯歸新屋方
華故田斯墾府吏閒坐長使誦經(謝承後漢書張霸為/㑹稽太守甚有名稱)
(其餘有素行者皆見擢用郡中爭勵志/節誦習者以千數道路但聞誦書聲)督郵無事惟慮
吹笛(馬融長笛賦序融性好音律能鼔琴吹笛為督郵/無留事獨卧郿縣平陽塢中有洛客舍逆旅吹笛)
(融去京師踰年暫聞甚/悲而樂之作長笛賦)東包海水俱承幕府之威(班固/集奏)
(記東平王蒼曰幕/府新開廣延羣俊)西洎江沱同仰惟良之化(漢書宣帝/曰與我共)
(理者其惟良/二千石乎)政差邊(疑作/趙)張何其神也(漢趙廣漢等傳/贊自孝武置左)
(馮翊右扶風京兆尹而吏民為/之語曰前有趙張後有三王)孤子無心靦冒茍郄光
隂風疾彌留(見與宗/室書)示有餘息恩將公聘窮擯虜庭博
望侯極迹於黄河(漢張騫傳漢使窮河源其山多玉石/采來天子按古圖書名河所出山為)
(昆侖云按騫/封博望侯)栘中監流滯於滄海(漢昭帝紀栘廐中監/蘇武前使匈奴留單)
(于庭十九歲乃還奉使全節以武/為典屬國蘇林曰栘音移廐名也)自斯以後惟有庸賤
本應埋魂趙魏析骨幽并(鮑照蕪城賦莫不埋/魂幽石委骨窮塵)豈意餘
年復反鄉國仰屬伊公在亳渭老師周旌賁丘園(見/易)采
拾衡巷遂以哀駘不棄(莊子哀公問仲尼曰衛/有惡人焉曰哀駘也)甕盎無
遺(莊子甕/盎大癭)還顧庸虚未應偕此竊承君侯過被以光輝
屢有吹嘘之言(見檄/周文)頻䝉薦延之澤故得周行紫閣(陸/雲)
(喜霽賦㬬六/龍於紫閣)升降丹墀(左思魏都賦丹墀臨猋注天/子庭以丹塗地故曰丹墀)㸃
汚清朝豈不荒媿雖復華隂砥柱帶地窮湥(禹貢導河/積石至于)
(龍門南至于華/隂東至于砥柱)嵩高維岳極天為重(詩嵩高維岳/峻極于天)未可
以方斯盛典譬此洪恩年迫桑榆(淮南子日西垂景在/於樹端謂之桑榆)
豈期酬報政以川波非逺對奉無因夜夢子長之遊(漢/書)
(司馬遷字子長二十而南遊江淮上㑹稽揬禹穴閫九/疑浮於沅湘北渉汶泗講業齊魯之都觀孔子之遺風)
(鄉射鄒嶧戹困鄱薛/彭城過梁楚以歸)朝覽希道之疏(未詳按南史謝莊/字希逸製木方丈)
(圖山川土地各有分理離之則州郡殊别合/之則宇内為一道逸字畫相近或致誤耳)浮雲西北
徒懷魏帝之文(魏文帝雜詩西北有/浮雲亭亭如車蓋)行雨東南思假飛
山之便(吳越春秋范蠡作城訖怪山自至怪山者琅邪/東武海中山也一夕自來百姓怪之故曰怪山)
窮誠已結荒係逾湥方事祁寒(君牙冬祁寒小/民亦惟曰怨咨)願加珍
納謹扶力白書迷乏不次孤子徐陵頓首
　　　荅李顒之書
近謬枉清音無申窮眷忽辱來告文製兼美君山西盛
族素挺風流河北辭林本所嗟賞子桓虚座寧不敬期
(吳志魏文帝諱丕字子/桓嘗為虞翻設虚座)伯喈倒屣固以相屬(後漢書蔡/邕才學顯)
(著貴重朝廷常車騎填巷賓客盈坐聞王粲在門倒屣/迎之曰此王公孫也有異才吾不如也吾家書籍文章)
(盡當/與之)一日復其草土思􁣃衣裾(後漢趙岐傳注岐與友/書曰馬季長雖有名當)
(世而不持士節三輔高士/未嘗以衣裾􁣃其門也)披素清顔但覺形穢(世説衛/玠俊爽)
(有風姿王濟輒歎曰/珠玉在前覺我形穢)公輔之量不負高名(晉石苞傳市/長趙元儒歎)
(苞當至/公輔)王佐之才信表天骨(後漢王允傳郭林宗竒之/曰王生一日千里王佐才)
(也/)孺子之榻雖其可懸(後漢徐穉傳穉字孺子陳蕃為/豫章太守在郡不接賓客惟穉)
(來特設一榻/去則懸之)仲舉之車彌軫恒眷(見與宗/室春)孤子昔縁素
乏叨簉皇華今日形容無關天壤殘光炯炯慮在昏明
餘息緜緜待盡鐘漏(見為王/儀同表)安可以樹揚名士游處盛
賓(吳志襄欽與/太子登游處)來喻泰高如為善謔文豔質寡何似上
林(漢書序傳文豔用寡子虚/烏有寓言湥麗北風終始)華而不實將同桂樹(漢五/行志)
(成帝時歌謡云桂樹華不實黄雀/巢其顛故為人所羡今為人所憐)但忘年之款昔有張
裵(未詳後漢書禰衡始弱冠/孔融年四十與為忘年交)鄰國之交非無嬰札(左傳/吳公)
(子札聘於齊/悦晏平仲)儻哀駘可悦甕盎非疑(見與王/僧智書)方願投衿
庶比傾蓋(家語孔子之郯遇程子於/途傾蓋而語終曰甚相親)頃陳湯之疾歲月
增湥羊祜之疴秋冬彌劇(見與宗/室書)且年光遒盡觸目崩
心扶力含毫諸不申具孤子徐陵頓首
　　　為陳武帝作相時與北齊廣陵城主書(齊書辛/術字懷)
　　　　(哲武定八年除東南道行臺尚書遷東徐州/刺史為淮南經畧及王僧辯破侯景術招攜)
　　　　(安撫城鎮相繼款附前後/二十餘州於是移鎮廣陵)
籍甚英風(漢陸賈傳賈遊漢廷/公卿間名聲籍甚)常懷眷屬封疆有限寤
寐增勞辱此月九日告湥慰情佇方秋尚熱體中何如
戎帳艱辛無乃為弊吾以庸薄謬膺台鉉既荷先帝拔
擢之恩兼䝉今主責成之寄政以皇齊大德世紹和風
方藉威靈庶平讎恥提攜小國願預藩臣(南史梁貞陽/侯明傳陳霸)
(先襲殺僧辯復奉晉安王/仍請稱臣於齊永為蕃國)還詔哀矜許垂容納奉敕須
質便遣入朝部下諸將哀吾誠節一兒一弟無所遺恡
(南史南康愍王曇朗武帝母弟忠壯王休先之子也紹/泰二年齊兵次逼建業因請和求武帝子姪為質乃遣)
(曇朗質於齊齊背約遣蕭軌等隨徐嗣徽渡江武帝大/破之虜蕭軌東方老等誅之齊人亦害曇朗於晉陽)
立志立義無負上天但故丞相諸子及湛海珍等竝依
敕㫖馳遣渡江主上又遣吏部尚書王通鴻臚卿謝岐
等(南史本傳岐㑹稽山隂人陳武/帝引參機密為兼尚書右丞)至和州與司馬行臺
共為盟誓(南史貞陽侯明傳齊遣行臺/司馬㳟及梁人盟於厯陽)而蕭軌等決信
敗亡(陳武帝紀齊兵至秣陵故城帝率宗室王侯及朝/臣於大司馬門外白虎闕下刑牲告天以齊人背)
(約發言慷慨涕泗交流士卒觀者益奮齊文宣帝紀天/保六年十一月梁秦州刺史徐嗣徽南豫州刺史任約)
(等襲據石頭城竝以州内附壬辰大都督蕭軌帥衆至/江遣都督柳達摩等度江鎮石頭巳亥柳達摩為霸先)
(所攻遂以石頭降七年三月丁酉大都督蕭軌等帥衆/濟江六月乙卯蕭軌等與梁師戰於鍾山西遇霖雨失)
(利軌及都督李希光王敬寳東方老軍/司馬裵英起竝汲士卒還者十二三)茍相陵易鬱從
東道馳至北郊(陳武帝紀齊軍至𤣥武湖西/北莫府山南將據北郊壇)既通宮闈
無容静黙兩兩相對俱有損傷彼聞人馬因此奔散且
置兵之地溝澗且多退兵之時投赴相積(陳武帝紀壬/子夜大雨平)
(地水丈餘齊軍晝夜坐立泥中而臺中/及潮溝北水退路燥官軍每得番易)近遣張都來此
具是行人所見但廣陵建業纔隔一江戰場去岸不盈
五里軍人退散理反家鄉縁岸村人復有舟檝且蘆牌
荻筏竟浦浮江(陳武帝紀齊軍士得竄至江者縛筏/以濟中江而溺流尸至京口者彌岸)千
百為羣前後相繼吾又勒兵按甲(漢書雋不疑傳右將/軍勒兵闕下以備非)
(常韓信傳廣武君對曰方今/為將軍計莫如按甲休兵)不聽討捕若無恐懼竝應
安逺假使在此不可更生至彼而殂差非吾過如其枉
理必是興軍見伐於有道之人加兵於無罪之國若彼
王師如此又是違盟后土皇天山川社稷察其怨語寧
容相祐辱告承上黨殿下及匹婁領軍(齊書婁叡字佛/仁代郡平城人)
(也齊受禪得除領軍將軍武成至河陽遣總偏師/赴懸瓠叡在豫境留停百餘日專行非法詔免官)應來
江右師出無名此是何義小之事大差無違理彼之陵
我自是乖言𤣥天所伐匹馬無違翻見怨尤一何非理
若彼鬼神有知寧可斯背鬼神無知何用盟歃(漢外戚/傳班使)
(伃對曰使鬼神有知不受不/臣之愬如其無知愬之何益)去歲柳達摩等石頭天井
連月亢陽三子纔降(陳武帝紀齊安州刺史翟子崇淮/州刺史柳達摩楚州刺史劉士榮)
(率衆赴任約入石頭又梁敬/帝紀翟子崇等降竝放還北)連冬大雪黄袍盡沒(吳其/炳曰)
(陳武帝紀柳達摩等被圍謂其衆曰頃在北童謡云石/頭𢷬兩襠𢷬青復𢷬黄侯景服青巳𢷬於此今吾徒衣)
(黄豈謡/言驗邪)白帳皆浮(未詳按後漢西域傳帳/者猶中國之户數也)既因之以泥
塗兼加之以疾疫蕭裵既退雪霧便除從爾以來稍成
災旱定知衣冠之國禮樂相承(博物志君子國人衣冠/帶劒好禮讓故為君子)
(國/)天道不言不容都滅長江渺渺巨浪湯湯如鬬艦舟
師詎有湥利近梁山之戰即是前車蕪湖之役可為明
鏡(通鑑梁敬帝太平元年齊遣蕭軌等與任約徐嗣徽/合兵十萬侵梁出柵口向梁山陳霸先帳内盪主黄)
(叢逆撃破之齊師退保蕪湖霸先遣/沈泰等就侯安都共據梁山以禦之)昔晉侯不能乗鄭
馬(左傳乗小駟鄭入也慶鄭曰古者大事必乗其産生/其水土而知其人心弗聽戰於韓原晉戎馬旋濘而)
(止/)趙將不能用楚兵(史記亷頗一為楚將/無功曰我思用趙人)一非水土難
為騁力揚州卑濕(漢地理志江南/卑濕丈夫多夭)厥土塗泥(禹貢揚州/厥土惟塗)
(泥/)如遇秋霖(楚辭皇天滛溢而秋霖/兮后上何時兮得乾)杳同江漢假令蚩
尤重出(見勸/進表)白起還生(史記白起者郿人也/善用兵事秦昭王)控代馬而
陵波(後漢班超傳疏/曰代馬依風)躡胡靴而湔水終難逞効詎有成
功六州勇士(漢書金城隴西天水安/定北地上郡為六郡)雖有百萬十姓豪
傑徒勞千億不能為患斷可知矣昔我平世天下乂安
人不識於干戈時無聞於桴鼔(見與楊/僕射書)故得兇人侯景
濟我横江(梁武帝紀太清二年冬十月/巳酉侯景自横江濟采石)天步中危實由
忘戰(漢主父偃傳引司馬法曰國雖大/好戰必亡天下雖平忘戰必危)自亂離巳乆人
解用兵女子無媿於韓彭(韓韓信彭彭/越也見漢書)兒童不殊於衛
霍(見移/齊文)吳鉤甚利(吳越春秋闔閭命於國中作金鉤吳/作鉤者殺其二子以血釁之遂成二)
(鉤獻於闔閭鉤師向鉤而呼二子之名吳鴻扈稽我在/於此聲絶於口兩鉤俱飛著父之胷吳王乃賞百金)
蜀甲殊輕槊動風霜(未/詳)弩穿金石(韓詩外傳楚熊渠子/夜行見寢石似伏獸)
(射之飲羽渠子見其誠心/金石為之開而沉於人乎)高樓大艦槩日凌雲(謂樓艦/之高也)
(詳玉臺/新詠序)叱咤而起風雷吹嘘如倒山岳(見檄/周文)侯車騎(陳/武)
(帝紀二年以車騎將軍開/府儀同三司侯填為司空)國家重將分陜上流近隔以
邊塵時虧表疏王途既泰貢賦相望尋令子弟侍奉京
邑蕭太保龍驤於賁海(梁敬帝紀紹泰元年以太尉/蕭循為太保詳與酋豪書)王
儀同虎視於洞庭(梁敬帝紀紹泰元年以鎮南將軍王/琳為車騎將軍儀同三司本傳琳為)
(元帝舉哀屯兵長沙傳檄諸方為進趣之計/時長沙蕃王蕭韶及上㳺諸將推琳主盟)若望高峰
便當投袂(左傳楚子/投袂而起)何則凡諸將帥各護家鄉非直吾
人獨憂宗社日者頻辱司馬行臺及諸公有告裵行臺
當今方邵此諸賢莫非英傑其餘軍士悉是驍雄庸蜀
氐羌之兵(蜀志晉策命曰乃考保/據庸蜀商頌自彼氐羌)烏桓白虜之騎(鳥桓/後漢)
(外國名詳/移齊文)以此衆戰誰能禦之何為比吾倍薄相懸何
惡諸君身名俱滅來告以細柳之軍踰於灞上(漢書周/亞夫為)
(將軍次細柳劉禮為將軍次霸上徐悍為將軍次棘門/文帝勞軍至其營曰嗟乎此真將軍矣向者霸上棘門)
(如兒/戲耳)吾恐今之趙括不及亷頗也(史記亷頗者趙之良/將也頗將攻秦秦之)
(間言曰秦之所惡獨畏馬服君趙奢之子趙括為將/耳趙王因以括為將代亷頗秦軍射殺趙括括軍敗)近
張舍人至始奉嚴敕朝廷遣劉叔經仍徃啟聞願達丹
誠用停王赫(詩王赫/斯怒)伏計天慈理當懸照此身日月所
鑒天地所明豈敢虚言欺妄宸極足下既未知始末容
有疑怪大軍多士希惠矜𢎞量非此失時騰表疏幸停
師旅已存盟信庶其小國永申藩禮天心無爽邇遐一
同投筆慷慨不復多白
　　　為陳武帝作相時與嶺南酋豪書
夫否終斯㤗屯極則亨若日月之回環猶隂陽之報復
近者數鍾九厄(漢書陽九戹四千五百歲為一元一元/之中九陽戹五隂戹四陽為旱隂為水)
王室中微聖主欽明還承寶運即是高祖武皇帝之孫
世祖元皇帝之子重光累聖𦙍國承家天下生民孰不
歸德賊勃(南史蕭勃梁武帝/從弟景之子也)不涯疏戚希纂帝圖信是
奸兇階玆禍亂自王宮再淪於醜逆虜馬四飲於江沱
(具九/錫文)社稷阽危鑾輿幽辱勃身居列岳自御強兵高視
趦趄(見為貞/陽侯書)坐觀成敗既而天維重綴國歩還康翻畫
凶圖更謀神鼎且其兵馬之任資於長昆(南史吳平侯/景傳景子勵)
(勸勔勃勵為廣州刺史歲中數獻方物軍國所須相繼/不絶武帝歎曰朝廷便是更有廣州大寳初勃鎮嶺南)
(為廣州/刺史)方牧之權由於承聖(南史太寳初廣州刺史元/景仲謀應侯景西江督護)
(陳霸先攻景仲迎勃為刺史時湘東王繹/在荆州承制授勃鎮嶺南為廣州刺史)操兄戈而斬
姪藉國寵而弑君不忠不義莫斯為甚比春初便遣大
都督歐陽頠墌城主傅泰等兇徒數十遂到臨川(南史/梁敬)
(帝初即位加勃司徒紹泰中為太尉尋進為太保太平/二年太保廣州刺史蕭勃舉兵反詔平西將軍周文育)
(平南將軍侯安都等南討又勃度嶺出南/康以歐陽頠為前軍都督周文育破禽之)吾奉承朝算
指畫戎畧樊滕耿賈(樊樊噲滕膝公夏侯嬰高祖功/臣耿耿弇賈賈復光武功臣)戮
力爭驅天地靈祗(見與宗/室書)水陸開道獲傅泰不勞於一
箭禽歐陽無待於尺兵偽黨皆俘連城盡拔所獲軍資
不可稱算去月十六日德州刺史陳法武等願憤回戈
仍梟凶豎一夫挺劒傳首上京萬里澄清(後漢范滂傳/登車攬轡慨)
(然有澄清/天下之志)人神慶躍(南史三月甲寅德州刺史陳法武/前衡州刺史譚逺於始興攻殺蕭)
(勃/)彼豪門著姓典牧方州拘隔天朝亟離寒暑公私憤
歎豈可為懷今王道平夷理增歡忭朱明戒節(爾雅夏/曰朱明)
比復何如軍士平安境内清謐吾以庸薄叨秉國鈞(詩/秉)
(國之/鈞)恒務牽纏諸有勞弊自天數云否朝禍洊臻東夏
崩騰西京蕩覆身惟許國任在勤王宣力皇家靡有寧
歲一還京師保持鴻業四驅夷狄奪得江左(具九/錫文)始則
杜龕元惡張彪不㳟據有泰稽連蹤巨震隨機討掩觸
刃平夷(南史杜龕據吳興以叛龕僧辯壻也霸先表自/東討仍還都命周文郁進討龕龕以城降誅之)
(梁敬帝紀太平元年春正月巳亥東揚州刺史張彪圍/臨海太守王懷振于剡岩二月庚戌遣周文育陳蒨襲)
(㑹稽討彪敗走丙辰若邪/村人斬張彪傳首建業)叛臣任約徐嗣徽等屢引齊
虜前年末既踐京師江畔邊城皆為戎戌賴貔貅騁力
(見為貞/陽侯書)衛霍同心(見移/齊文)殲厥胡夷不日清殄(南史陳武/帝東討杜)
(龕留侯安都杜稜宿衛臺省軍至義興泰州刺史徐嗣/徽乗虚奄至闕下侯安都出戰嗣徽等退據石頭帝以)
(嗣徽寇逼巻甲還都命周文郁進討杜龕齊又遣兵萬/人於胡墅度米粟三萬石馬千匹入石頭帝乃遣侯安)
(都領水軍夜襲胡墅燒齊船周鐵武率舟師斷/齊運輸帝領鐵騎自西明門襲之齊人大潰)去年將
夏傾國大來鐵騎八千許匹甲士二十餘萬胡塵飛於北
闕虜鼓震於南宫躬率褊裨聊與挑戰虜便土崩瓦解
投險赴坑大小皆禽鯨鯢盡戮(見勸/進表)三江之上(禹貢揚/州三江)
(既/入)塞水無流千里之間伏尸相枕生獲大都督蕭軌裵
英起東方老李希光王敬寳等(南史二年三月齊遣水/軍儀同蕭軌庫狄伏連)
(堯難宗東方老侍中裵英起東廣州刺史獨孤辟惡洛/州刺史李希光并任約徐嗣徽王僧愔等衆十萬出柵)
(口向梁山五月齊兵至秣陵故城游騎至臺都下震駭/帝潛以精卒三千配沈泰度江襲齊行臺趙彦深於瓜)
(歩獲其舟粟又遣錢明領水軍出江乗邀撃齊人糧運/盡獲之齊人大餒帝因命衆軍蓐食攻之齊軍大潰執)
(嗣徽及其弟嗣宗斬之以徇虜蕭軌東方老王敬寳李/希光襄英起王僧智等將帥四十六人其軍士得竄至)
(江者縛筏以濟中江而溺流尸至/京者彌岸惟任約王僧愔獲免)虜中驍將唯此數人
屢破關西之兵頻取淮右之地一朝俘斬無復孑遺(詩/周)
(餘黎民靡/有孑遺)逺邇敬欣華夷怖慴如聞彼虜稍是危亡尋
命熊羆欲就征討方可以雷行趙魏電埽幽并(後漢呉/漢傳贊)
(電埽/羣孽)混一車書勢在朝暮而侯瑱跋扈江州(後漢梁冀/傳帝曰此)
(跋扈將/軍也)公私阻絶即平北賊仍事南征肉袒面縳(左傳/楚子)
(圍鄭鄭伯肉袒牽羊以迎又殖綽郭/最皆衿甲面縛坐於中軍之鼓下)歸首闕庭即為申
聞優其禮秩臺儀不貶位遇兼常(南史侯瑱鎮豫章甚/强又以本事王僧辯)
(未肯入朝後余孝頃與瑱相拒瑱留軍人妻子於豫章/令從弟奫知後事悉衆以攻孝頃奫部下侯方兒叛攻)
(奫虜瑱軍府伎妾金玉歸於武帝瑱既失根本以武/帝有大量必能容已乃詣闕請罪武帝復其爵位)今
所禽歐陽頠傅泰等莫不𢎞宥政爾授其兵馬處以榮
禄坦然遊狎無介懷抱年號武平(建武永平後漢年/號詳侯安都碑)國
即清晏君之聞此寧不欣躍但昔縁王事遊踐貴鄉日
想山川依然舊識(陳武帝紀蕭暎為廣州陳武帝為中/直兵參軍隨之鎮明年為交州司馬)
(與刺史楊㬓討平李賁除江西/都䕶高要太守督七郡諸軍事)吾既沗荷朝私位逾台
衮身持帝王之柄手握天下之圖(後漢朱穆傳劉陶等/訟穆曰中官近習竊)
(持國柄手握王爵口含/天憲詳與楊僕射書)故鄉如此誠為衣繡故人不見
還同宵錦(漢書上謂朱買臣曰富貴不歸故鄉如衣繡/夜行又項羽懷思東歸曰富貴不歸故鄉如)
(衣錦/夜行)天涯藐藐(見與王/僧辯書)地角悠悠言面無由但以情企
今者王猷帝載化被無垠(傅毅舞賦游心/無垠注垠際也)浮海窮山罔
不咸格投竿負鼎(見與宗室及/王太尉書)馳歩蒼龍(後漢百官志/北宫門蒼龍)
(司馬主東門注洛陽/宫門名為蒼龍闕門)崖穴邱園(後漢和帝紀詔曰昭巖/穴披幽隱遣詣公車朕)
(將悉聽焉詳/為貞陽侯書)爭趨金馬(漢東方朔傳上/使待詔金馬門)君之才具(見為/貞陽)
(侯/書)信美登朝如戀本鄉不能遊宦門中子弟望遣來儀
當為申聞各處榮禄深加持保念嗣音郵今遣某甲等
使彼指此不多
　　　為陳武帝與周宰相書
昔有天地便立帝王革昊惟農(未詳按史記三皇本紀/太皡庖犧氏風姓女媧)
(氏亦風姓代宓犧立號曰女希氏/女媧氏没神農氏作神農氏姜姓)遷虞斯夏(竹書紀年/舜在位十)
(有四年於是八風循通/慶雲叢聚遷虞而事夏)莫不三靈所佑(見勸/進表)五運相推
(漢律厯志土生金故為金徳金生水故為水徳水生/木故為木徳木生火故為火徳火生土故為土徳)梁
徳不造固天攸棄雖復東漢之末區宇沸騰西晉之亡
生民蕩覆(見為貞/陽侯書)未足以方其禍亂譬彼䖍劉者也吾
謬以庸薄屬當興運自昔登庸清諸百越徐聞浪泊靡
不征行(宋州郡志越州合浦太守領徐聞令/後漢馬援傳南撃交阯軍至浪泊上)銀洞珠官
所在清乂(益州記銀水在綿州晉書/地理志合浦郡領珠官縣)自還麾南極伐逆
東都宣力驅馳亟淹寒暑六延梁社十翦疆寇(具九/錫文)黄
帝與蚩尤七十戰(帝王世紀黄帝討/蚩尤凡七十二戰)魏祖在軍中三十
年(魏氏春秋夏侯惇謂王曰殿下/即戎三十餘年功徳著於黎庶)方厥劬勞未為勤苦
加以百神所感明靈應期(見勸/進表)萬里徂征虯龍表瑞(陳/武)
(帝紀帝進軍頓西昌有龍/見水濱高五丈五采鮮曜)於是中軍勇鋭上將横行承
此休符遂興王業梁氏以天禄斯改期運永終欽若唐
風推其鼎命吾驚惶三讓拜手陳辭盈廷公卿稽顙敦
偪眷言潁水徒抱素心(逸士傳堯之讓許由也由以告/巢父巢父曰汝何不隱汝形藏)
(汝光非吾友也乃撃其膺而下之許由悵然不自得乃/過清冷之水洗其耳拭其目曰嚮者聞言負吾友遂去)
(終身不相見許樹臣曰九域/志潁昌府有  由臺巢父臺)尚想汾陽無因高蹈(莊子/堯見)
(四子藐姑射之山汾水/之陽窅然喪其天下)偎以庸薄遂膺天寵去月乙亥
升禮大壇言念遷桐但有慙媿昔賓門之始境外無交
(郊特牲人臣無外/交不敢貳君也)雖遣行人未申嘉好今上天有命光
膺寶厯永與周室方同斷金我運維新宜修朝聘今遣
侍中都官尚書周𢎞正銜使長安故指有白
　　　為陳主與周冢宰宇文䕶論邊境事書(周書䕶/字薩保)
　　　　(大祖兄邵惠公顥之少子封晉國公文帝曰/吾形容若此必不濟諸子幼天下事以屬汝)
　　　　(䕶涕泣奉命孝閔/踐阼拜大冢宰)
國有三慶民有四安所謂通和是由鄰睦况周陳欵好
一紀於兹懷抱相期百世方逺灌瓜之美乆敕邊吏(賈/誼)
(新書梁大夫宋就為邊縣令與楚鄰界兩亭皆種瓜楚/亭瓜惡就令人竊為楚亭灌瓜楚王悦梁之隂讓也謝)
(以重/幣)拾橡之尤想應無忽(東觀漢記李恂餉遺無所受/居新安關下拾橡實為食)
梁氏以漸水東為安湘小郡宜立巴州(隋書荆州巴陵/郡注梁置巴州)
多厯年所此於荆部本包分界近得刺史符元舉啟稱
蕭巋(北史周附庸傳巋字/仁逺詧之第三子也)忽遣杜元茂神僧訓等將率
人馬踰潰渉澌便置城隍(易城復/于隍)謀為侵軼(左傳彼徒/我車懼其)
(侵軼/我也)適荷鄰徳合州見還不容今眷仍縱蕭氏元舉累
移論及翻相河漢(劉峻辨命論聖人/之言河漢而不測)更徃研問便騁鋒
鏑(見檄/周文)彼軍人恃勇遂致俘禽聞此紛紜甚以驚歎其
商奄餘孽(周本紀成王既遷殷遺民東/伐淮夷踐奄遷其君薄姑)才力甚微為暴
邊城良憑大國但情均忌器(漢賈誼傳諺曰/欲投鼠而忌器)不可加兵
便敕軍司以禮相放且前歲所立疆城本以南平等五
郡輸薦貴朝(北史附庸傳蕭詧大定四年詧遣其大將/軍王操畧取王琳之長沙武陵南平等郡)
(宋書荆州南平内/史呉南郡治江南)至如安湘既屬巴郡幸承鄰惠無候
渉言故下漸東惟如澧北政是標其大桶屬荆州之界
耳(漢高帝紀築甬道屬河注恐敵抄輜重故築垣牆如/街巷周附庸傳江陵平周文命詧主梁嗣居江陵城)
(東資以江陵一州之地其襄陽所統盡入於/周又詧子巋天保五年長沙巴陵並䧟於陳)彼此方申
分好義絶規圖所貴惟和所重惟信夫以南平等郡地
曠民豐雲夢之田楚王為寶(見移/文)呉當勁蜀晉拒彊秦
資彼山川並為州鎮朕若棄其仁義務廣封域寧容延
歲並貢周朝今者和親已固山岳而方謀尺寸之土用
益蒹葭之地哉幸非竊疾(國䇿墨子見楚王曰今有人/於此舎其文軒鄰有敝輿而)
(欲竊之舎其錦繡鄰有短褐而欲竊之舎其粱/肉鄰有糟糠而欲竊之王曰必為有竊疾矣)相見鑒
容江陵小宼既爾䖍劉前至之言或相誣罔一二因使
人宇文平口具其懷耿耿故此相白
　　　為陳主答周主論和親書
使人使持節車騎大將軍儀同三司大都督治司城使
主杜子暉中軍山遂伯使副鮑宏等至(北史杜杲字子/暉京兆杜陵人)
(也明帝初為修城郡守初陳文帝弟安成王頊為質於/梁及江陵平頊隨例遷長安陳人請之至是帝欲歸之)
(命杲使焉又鮑宏字潤身東海剡人也仕梁元帝遷通/直散騎常侍郎江陵平歸於周明帝甚禮之累遷遂伯)
(下大夫與杜子/暉聘陳謀伐齊)省告具懷夫聖君明辟司御兆民則天
法地佇育黔首故張旜以徃拭玉而來(見與楊/僕射書)同在蒼
生恢宏文武雖毁戈鑄㦸未擬上皇(龍魚河圖云蚩尢/造五兵仗刀㦸大)
(弩/)散馬休牛載懷偃伯(司馬法古者武軍三年不興則/凱樂凱歌偃伯靈臺答人之勞)
(告不/興也)非期與睦忽爽和風奚用殲師(左傳宋師敗績公/傷股門官殲焉)
信由天討追尋曩好歎想兼懐言覿今書甫承家難知
以冡宰執政擅同淵藪(書武成商王受為天/下逋逃主萃淵藪)令尹當朝
妄專征伐無君之謫俾墜其師(左傳晉士爕㑹楚公子/罷許偃盟曰有渝此盟)
(明神殛之俾墜/其師無充胙國)無將之誅已從司寇(公羊傳君親毋/將將而誅焉)刑
名既肅國歩還康希篤親鄰敬聞衷欵若二境交歡俱
饗多福八荒期乂良副所懷今遣具位某甲等使不復
多述
　　　在吏部尚書答諸求官人書
自古有吏部尚書者品藻人倫簡其才能尋其門胄逐
其少多量其官爵但古來數千年非無明時也非無明
主也自有才用雖美階級不通門户雖高官資殊屈若
斯人者其例甚多請問諸君此是何義夫一千錢一斛
米之多少猶關相禄况復皇朝官爵理係𤣥天内典謂
之為業外書稱之為命五行有驛馬之言六甲有官鬼
之説必令驛馬時發官鬼克身所望階榮便當果遂如
其不爾決是難諧豈可改尚書作官鬼驅老僕為驛馬
邪若見問尚書何不分判用與不用許與不許僕答云
君非屈滯豈可相期決言應果若今驛馬差爽便是乖
信此關君命僕何以相答邪若朝散之流行止之屬門
户相似人才不殊選家斟酌無能為爾若陟大位清官
悉由𤣥命夫人君賓用並是前縁故宋文帝云人豈無
運命每有好官缺輙憶羊𤣥保(南史羊𤣥保太山南城/人文帝以𤣥保亷素寡)
(欲頻授名郡嘗曰人仕宦非惟須才亦須/運命毎有好官缺我未嘗不先憶羊𤣥保)梁武帝云世
間人言有目色我特不目色范悌自此而論豈非前業
且世諺云圖官在亂世覔富在荒年梁孝元帝承侯景
之㓙荒王太尉接荆州之禍敗爾時喪亂無復典章故
使官方窮此紛雜自紹泰太平及永定中聖朝草創爾
時州州自帝郡郡稱王(魏志注令曰設使國家無有孤/不知當幾人稱帝幾人稱王)
天下干戈尚無條序兼以府庫空虚賞賜懸乏白銀之
寳難得(漢食貨志武帝時有司奏言古者金有三等黄/金為上白金為中赤金為下乃造銀錫白金孟)
(康曰白/金銀也)黄紙之版易營(南史張興世傳朝廷遣吏部尚/書褚彦回就赭圻行選是役也)
(皆先戰授位檄版不/供由是有黄紙札)假以官榮代於錢絹義在撫綏無
計多少又有非舊非勲非地非才託節將而求官因時
人以買位賣官既賤皆為清顯故員外常侍路上比肩
諮議參軍市中無數四軍五校車載斗量(三國志呉趙/咨曰如臣之)
(比車載/斗量)豈是朝章應其如此今衣冠禮樂日富年華主
上體成王之風太傅𢎞周公之徳(陳宣帝紀帝諱頊始/興昭烈王第二子也)
(光大二年/進位太傅)西羗北狄畏我王威時既清矣時既平矣何
可猶作亂世意而覔非分之官邪凡人所以稱屈滯者
身已不無寸能官又不及父祖既是明時可以於邑所
見諸君多踰本分猶言太屈未喻高懷若問梁朝朱領
軍等並為卿相(南史朱异字彦和呉郡錢/塘人太清二年為中領軍)此不踰其本
分邪此天子所用非關選序舊章秦有車府令趙高直
為丞相(秦始皇本紀二世皇帝元年以車/府趙高為郎中令三年冬為丞相)漢有高廟令
田千秋亦為丞相(漢書車千秋傳千秋本姓田氏為高/寢郎上急變訟太子寃數日為丞相)
(千秋年老朝見得乗小車/入宫殿中故號車丞相)此復可為例邪僕七十之歲
朝思夕計並願與諸賢為真善知識(湼槃經佛言具足/梵行乃名善知識)
曾無嫌隙差可周旋非欲令君作此怨訴但既沗衡流
應須粉墨庶其允當無負朝寄耳去年疾患亦餘氣息
不能相答通作此書所望諸賢深明鄙意徐君白
　　同前(此篇陳/書本)
　自古吏部尚書者品藻人倫簡其才能尋其門胄逐
　其大小量其官爵梁元帝承侯景之㓙荒王太尉接
　荆州之禍敗爾時喪亂無復典章故使官方窮此紛
　雜永定之時聖朝草創干戈未息亦無條序府庫空
　虚賞賜懸乏白銀難得黄札易營權以官階代於錢
　絹義存撫接無計多少致令員外常侍路上比肩諮
　議參軍市中無數豈是朝章應其如此今衣冠禮樂
　日富年華何可猶作舊意非理望也所見諸君多踰
　本分猶言太屈未喻高懷若問梁朝朱領軍异亦為
　卿相此不踰其本分邪此是天子所拔非闗選序梁
　武帝云世間人言有目色我特不目色范悌宋文帝
　亦云人世豈無運命毎有好官缺輙憶羊𤣥保此則
　清階顯職不由選也秦有車府令趙高直至丞相漢
　有高廟令田千秋亦為丞相此復可為例邪既沗衡
　流應須粉墨所望諸賢深明鄙意
　　　答周處士書(南史周𢎞讓始仕不得志隱於句容/之茅山頻徵不出晚仕侯景為中書)
　　　(侍郎獲/譏於代)
辱去年三月二十七日告仰披華翰甚慰翹結承歸來
天目(呉興記天目山極高峻嶺上有泉水甚美東南有/瀑布下注數畆元和地志天目有兩峰峰頂各一)
(池左右相對為天之左右目/故名道書云第三十四洞天)得肆閒居(禮記孔/子閒居)差有弄
玉之俱仙(列仙傳簫史教弄玉吹簫作鳯聲鳯皇來止/其屋秦穆公為作鳯臺一旦皆隨鳯飛去)
非無孟光之同隱(後漢逸民傳梁鴻妻孟光曰妾有隱/居之服乃更為椎髻著布衣操作而)
(前/)優游俯仰極素女之經文(抱樸子黄帝論導/養而質𤣥素二女)升降盈
虚盡軒皇之圖藝(漢藝文志道家者流黄帝四經四篇/黄帝銘六篇黄帝君臣十篇雜黄帝)
(五十/八篇)雖復考槃在阿不為獨宿(見/詩)詎勞金液(神仙傳藥/之上者有)
(九轉還丹/太乙金液)唯飲玉泉比夫煮石紛紜終年不爛(神仙傳/白石生)
(常煑白/石為糧)燒丹辛苦至老方成及其得道𡨕真(莊子至道/之精窈窈)
(𡨕𡨕又有真人/而後有真知)何勞逸之相懸也又承有方生亦在天
目理當仰禀明師總斯祕要豈如張陵弟子自墜高巖
(列仙傳雲臺山絶崖有桃樹大如臂張陵曰得桃實者/告以要道弟子無敢視者趙升從上自擲正中桃樹得)
(桃滿懷/而至)孫泰門人競投滄海(南史沈約傳錢塘人杜炅/通靈有道術炅死門徒孫)
(奉泰弟子恩傳其業隆安三年恩於㑹稽作亂宋/武帝紀孫恩自敗後懼見獲乃投水死於臨海)何其
樂乎聖朝虚心版築尚想邱園(見為貞/陽侯書)若彼能赴嘉招
(潘岳詩弱/冠添嘉招)便當謹申高命但其人徃歲亦望至京師觀
此風神確乎難拔(見/易)故以忘懷爵禄詎持犧牲之談(左/傳)
(賓孟適郊見雄雞自斷其尾問之侍者曰自憚其犧也/遽歸告王且曰雞其憚為人用乎人異於是犧者實用)
(人人犧實難/已犧何害)高視公卿獨騁蜡蛵之訓(未詳按莊子人/食芻豢糜鹿食)
(薦螂蛆甘帯天下味知正味/注帯小螳螂蛆喜食其眼)所恐有道三辟公車十徴
(後漢方術傳董扶字茂安廣漢綿竹人也前後宰府/十辟公車三徴再舉賢良方正有道皆稱疾不就)若
斯者終當不屈此既然矣請復詳言昔楚國兩龔同時
紆組(漢書龔勝龔舎皆楚人也二人相友並著名節故/世謂之楚兩龔俱為光禄大夫謝病歸鄉里郡二)
(千石長吏初到官皆至/其家如師弟子之禮)漢陰一老相攜抱甕(莊子子貢/過漢隂一)
(丈夫方為圃畦鑿隊而入井抱甕而出子貢曰有機於/此日侵百畦圃者笑曰夫有機事必有機心吾差不為)
(也/)兄之幽貞若其鑿坏負石(莊子湯伐桀克之以讓務/光光曰無道之世不踐其)
(土况尊我乎乃負石而自投瀘/水顔闔不受魯聘鑿坏而遯)方同形影(玉臺新詠楊/方合歡詩譬)
(如形追軀又/亦如影追身)結綬彈冠(漢書蕭育與朱博為友著聞當/世徃者有王陽貢禹故長安語)
(口蕭朱結綬王貢彈/冠言其相薦逹也)無容楚越况乎糞土䕫龍(左傳臧/紇唁衛)
(侯退而告人曰衛侯其/不得入矣其言糞土也)羶臊名器(周禮注犬腥羊羶左/傳仲尼曰惟名與器)
(不可以/假人)已所不欲非應及人忽承來音良以多感何則
潁陽巢父不曾令薦許由(見為陳/武帝書)商洛園公未聞求徴
綺季(漢書張良傳注四人謂園公綺里季/夏黄公甪里先生所謂商山四皓也)斯所未喻高
懷而躊躇於矛楯也(莊子楚人有賣矛及楯者見人來/買矛即謂之曰此矛無何不徹見)
(人來買楯則又謂之曰此楯無何能/徹者買人曰還將爾矛刺爾楯若何)唯遲山阿近信更
惠芳音如或誠言謹便聞奏第夙勞比劇不復多呈徐
君白
　　　與章司空昭達書
君白日聖朝受命天下廓清所餘殘兇惟有歐紇(南史/歐陽)
(紇字奉聖頠子頗有幹畧襲父官爵在廣州十餘年威/惠著於百姓宣帝頗疑之太建元年徴為左衛將軍遂)
(舉兵反詔儀同/章昭逹討禽之)南通交管北據衡疑兄弟叔姪盤阻川
洞(南史頠合門顯/貴威振南土)百越之賮不供王府萬里之民不由
國家明公受脤嚴冬(左傳劉子曰祀有/執膰戎有受脤)持兵杪歲(王制/冢宰)
(制國用必/於歲之杪)開冰踐露􁋽火宵行便届全淮乃其神速未
騁三畧非勞六竒(李康運命論張良得黄石之符受三/畧之説注上中下三計漢書陳平六)
(出竒/計)薄交旗鼓仍平醜類自太清之末永定以來所闢
疆界不過郡邑今兹赴㨗二十餘州若較此功庸方兹
英力漢之馬援不能為擬(廣州記馬援討平交阯於嶠/南立銅柱以表漢之極界)
呉之歩騭故是相懸(呉志歩隲為交州刺史威/聲大震南土之賓由此始)况孫處
宗之叛徒正槌盪主耳(陳廢帝紀慈訓太后令曰盪主/孫泰等潛相連結大有交通)
公私慶快可得而言且僕一子屯窮妖徒所制五嶺遐
夐(漢張耳傳南有五嶺之戍注/大庾始安臨賀桂陽揭陽也)存亡不測懸懷飲淚破
膽復全䝉荷英恩保其身命餘年仰戴何力能勝今遣
主帥某馳徃稱慶徐君呈
　　　重答朝臣書(南史劉師知傳武帝崩六日成服/朝臣共議大行皇帝靈坐俠御人)
　　　　(衣服吉㓙之制博士沈文阿議宜服吉師知/議服衰絰中書舎人蔡景厯江徳藻謝岐等)
　　　　(同師知議時以二議不同乃啟取左丞徐陵/决斷陵同博士議謝岐議必備衰絰陵答書)
　　　　(云云文阿猶執所見衆議不能决/乃具録二議奏聞上從師知議)
老病屬纊不能多説(喪大記屬/纊俟氣絶)古人爭議多成怨府(左/傳)
(叔孫昭子曰/吾不為怨府)傅𤣥見尤於晉代(晉書傅𤣥為司𨽻校尉/毎有奏劾或值日暮捧)
(白簡整簪帶竦踊/不寐坐而待旦)王商取䧟於漢朝(漢書上素重商知/張匡言多險制曰)
(勿/治)謹自三緘(家語孔子觀周入后稷之廟有/金人焉三緘其口而銘其背)敬同高命
若萬一不死猶得展言庶與羣賢更申揚𣙜
　　薦陸瓊書(南史陸瓊雲公子也字伯玉素有令名/為陳文帝所賞以文學累遷尚書又遷)
　　　　(新安王文學掌東宫管記及宣帝為司徒妙簡僚/佐吏部尚書徐陵薦瓊於宣帝乃除司徒左西掾)
新安王文學陸瓊見識優敏文史足用(見讓左/僕射表)進居郎
署歲月過淹左西掾缺允膺兹選階次小踰其屈滯已
積
　　　報尹義尚書
别離二國(見與楊/僕射書)雲雨十年(顔延之詩朋/好雨雲乖)心想河陽言
銅爵而無逺(魏志太祖於/鄴作銅雀臺)神遊漳水與金鳯而俱蜚(幽/明)
(録鄴城鳯陽門五層安金鳯皇二頭於其上/一頭飛入漳河清浪見在水底一頭今猶存)北使還辱
去冬十月十一日告忽同言叙循環巧製欣慰良深河
朔年芳(後漢郡國志朔方/郡大城故屬西河)雖當晼晩(屈原九辨白日/晼晩其將入兮)白
溝浼浼(水經注督亢水又/南謂之白溝水)春流已清紫陌依依(水經注/鄴縣趙)
(建武十一年造紫/陌浮橋於水上)長楊稍合體中何如豈無鄉思弟三
秦世胄(漢高祖紀注應劭曰章邯為雍王司馬欣/為塞王董翳為翟王分王秦地故曰三秦)六輔
良家(漢兒寛傳寛表/奏開六輔渠)文武兼能志懷開逺谷永之筆(漢/游)
(俠傳谷子/雲之筆札)無慙古人盖延之功(後漢盖延傳延與呉漢/同歸光武號建功侯)
高視前彦而淹留趙魏亟厯寒暄企望鄉關理多悲切
聖朝欽明纂厯大拯生民戮巨海之奔鯨殲中原之封
豕(見勸/進表)晉君之説長安逺於日邊(劉昭㓜童傳晉明帝/諱紹元帝太子也帝)
(問長安如何日逺答曰不聞人從日邊來只聞人從長/安來明日集羣臣宴會復以此問又以為日近元帝動)
(容問何故異昨日之言答/曰舉頭見日不見長安)揚雄有言交州在於天際(揚/雄)
(交州箴交州荒/裔水與天際)則輸琛王府(詩來獻/其琛)屈膝閶門(西京賦/注閶闔)
(天門/也)川洞酋豪彊梁溟海(古逸詩金人銘强/梁者不得其死)神兵一指
率土咸康(詩率土之濱/莫非王臣)方當偃覇於靈臺(見論和/親書)韜戈
於武庫(漢魏相傳霍光曰武庫精兵/所聚故以丞相子為武庫令)變大風於五禮(舜/典)
(修五禮詳與/楊僕射書)驅蒸民於昌辰(詩天生/蒸民)物色英聲捜揚俊
傑投竿負鼎(見與宗室及/王太尉書)馳歩蒼龍巖穴邱園爭趨金
馬(見為貞陽侯/及與酋豪書)而弟留河北義等周邵懷此殊才實可
傷嗟吾崦嵫既暮(屈原離騷望崦嵫而勿廹/注崦嵫日所入之山也)容鬢皤然
(易賁如/皤如)風氣彌留砭藥無補追惟疇昔(檀弓夫子曰/予疇昔之夜)共
備行人室家安危賓禮升降懸壺代哭(喪大記君喪狄/人出壺司馬乃)
(官代哭大夫官代哭不/懸壺士代哭不以官)俱厯春冬移館於箕(見與楊/僕射書)同
兹辛苦鳴蜩抱樹亟見藏冰(月令仲夏之月蟬始鳴爾/雅方言蟬楚謂之蜩左傳)
(古者日在北陸而藏/冰西陸朝覿而出之)歸雁銜蘆多經寒食(淮南子雁銜/蘆而翔似備)
(弋繳月令孟春之月鴻雁來風呉挺曰荆楚歲時/記去冬節一百五日即有疾  甚雨謂之寒食)靖言
念此如何可忘握翫來書彌其承臉夫以擁腫之木得
免因於不才(莊子惠子曰吾有大樹人謂之樗其本擁/腫又人間世篇匠石見櫟社樹曰是不材)
(之木也無所可用/故能若是之壽)觳觫之牛自保由其無用(見孟/子)以余
鄙陋未友龔生(見與楊/僕射書)惟歎吾賢不同蘧瑗耳(論語蘧/伯玉使)
(人於/孔子)若推溝拯溺(見孟/子)毎切皇衷逸翮飄鱗見優機檻
所以降尺一之書(後漢陳蕃傳漢以/尺一版寫詔書)馳輶軒之使(見與/楊僕)
(射/書)心期與國必遂還途寧謂親鄰更成難請言尋雅告
所及縲囚(左傳知罃對楚子曰/兩釋纍囚以成其好)便訪鴻臚(後漢百官志/大鴻臚掌諸)
(侯及四方/歸義蠻夷)幸無淹使聞諸司寇或有邊俘前歲中流是
維同惡(左傳韓宣子曰同/惡相求如市賈焉)燕禽望闕(戰國䇿於是乃摩/燕鳥集闕見説趙)
(王於華/屋之下)冀馬臨江(左傳司馬侯曰冀/之北土馬之所生)裁頓雲羅自投天
網(見移/齊文)京觀之冡宜彰武功(見勸/進表)周醜(疑作/首)之門方申
明罰(左傳齊襄公之六年鄋瞞伐齊齊管成/父獲其弟榮如埋其首於周首之門)而聖朝好
生惡殺収雷寢電兵車所獲雖同長萬之來(左傳宋公/謂南宫長)
(萬曰今子/魯囚也)恩澤從容無異荀罃之禮(左傳荀罃在楚楚/子厚其禮而歸之)
方之於弟况擬非倫伊昔梁朝共奉嘉聘張兹大帛(儀/禮)
(使者載旜帥以受命於/朝周官司常通帛為旃)處彼高閎(左傳高其閈閎/以無憂客使)庭奏
歌鐘(左傳鄭人賂晉侯歌鐘二肆晉侯以樂之/半賜魏絳魏絳於是乎始有金石之樂)座延僑
肸(晉叔向名肸/鄭子産名僑)賓客之叙方於阼階(王制主人就東階/客就西階客若降)
(等則就主人之階主人/固辭然後客復就西階)田獵之禽同於君膳(王制天子/諸侯無事)
(則歲三田一為乾豆二/為賓客三為充君之庖)正以鄉關阻亂致爾拘留家國
隆平義應旋反况復韓宣屢至宰孔頻還翻爾遲回豈
云鄰睦弟遂鍾儀之操(見與楊/僕射書)對此皇華高厚之詩(左/傳)
(齊高厚之/詩不類)一何非類關徐亷樂之況(未/詳)三戰七禽之言
(魯仲連遺燕將書曹子以一劍之任刼桓公於壇位之/上三戰之所失一朝而反之徐文炳曰晉漢春秋諸葛)
(亮征孟獲/七縱七禽)此日借子之矛攻子之室(見答周/處士書)彼之使客
猶尚不還此於齊都豪門貴戚周行匪例事義相懸豈
與大弟同年而語吾本自凡流以復衰老稍近東岱不
奢(魏劉楨詩常恐遊/岱宗不復見故人)撃壤之年惟欣堯俗(高士傳瓖父/者堯時人年)
(五十而撃/壤於道中)若邪之復長保安卧時思之(原注若邪/至此闕誤)不棄
沗亞宗卿非復侵官天扆(左傳賈季使續鞫居殺陽處/父書曰晉殺其大夫侵官也)
但當今芃芃在詠濟濟盈朝(詩芃芃棫樸/又濟濟多士)才冠卿雲(司/馬)
(長卿揚子雲/也見漢書)智同荀郭(荀彧郭淮/也見魏志)文辭富於江海高論
薄於雲霄趨走丹墀之門(見與王/僧智書)侍奉清規之内弟來
欵言至欲附所聞聨類非宜更其多惑若(疑作/蘧)使良有
(原闕/二字)猶希贈鯉之書(古詩呼兒烹鯉/魚中有尺素書)郵驛方通復行蜚
鶬之信(魏文帝詩飛鶬/晨鳴聲可憐)執筆澘然不知何向
(附尹義尚書漳濱江涘眇若天涯去雁歸鴻雲飛難寄/  瞻言鄉國泣珠淚而盈懷寤寐徳音仰烟霞而疾首)
　(既而署徃寒來愁雲滿塞河氷自結非由漢后之軍/草露恒嚴寧假公超之術霜飄虎渠詎知朔野之寒)
　(雪覆龍岑徒憶清江之暖眷言疇昔邈矣遐哉係仰/清顔願常豐勝雍容廊廟時宣匡奉之風偃息康莊)
　(無廢怡神之道義尚望國窮魂繁憂積歲雖其未殞/豈曰生平日者謬沗後車陪遊上國曾觀禮樂見季)
　(子之知音經奉侍言嗟鄭僑之博物如軍書愈疾之/製碑文絶妙之詞猶貴紙於鄴中尚傳聲於許下逮)
　(乎百六之年仍離再三之酷吉㓙禮數綿厯歲時嘗/膽茹辛備同艱險毎冀穹蒼有感大國矜憫以禮言)
　(歸馭驛俱反何期毳毛湮淪墜灑漳濱之水逸翮摩/霄輕拂蓬萊之頂信知有幸無幸見生死之殊倫才)
　(與不才驗沉浮之異趣昔秦歸趙璧不得連城晉失/楚材直亡其寶自國祚中絶行李不通等避世於桃)
　(源同流寓於仙嶺每瞻牛候馬想金陵之聖人今覩/皇華知有熊之建國賓堯仕舜猶是八才緯武經文)
　(方儔四貴幸甚幸甚昔楊朱岐路悲始末之長離蘇/武河梁歎平生之永别雖復音塵可嗣終隔風雲夢)
　(想時通無因覯止依依望楚寸陰有待百年將半輕/生若是命也如何今車書同軌行李相繼猥荷文移)
　(通賜論及輶軒既以復命義尚未被哀矜竊以晉楚/釋囚共成親好今乃拘彼求此不亦難乎夫以匹夫)
　(投分猶須坦蕩况兩國二君那宜細計彼若才如亷/樂猶恐不習禁兵茍非其人留之何益然三戰三敗)
　(卒成强伯之功七縱七擒終仗天威之力由此言之/彼如此耳徐元直西蜀之謀士關雲長劉氏之驍將)
　(須歸即遣知叛弗追今之與古何其異趣且二國協/和長江共有如首如尾可以同歸或貳或猜豈名唇)
　(齒是以隔河分歃君子知其不終衷甲尋盟春秋貶/其行詐伏承聖上欽明英賢佐輔方知解網之氣用)
　(表無偏之化若彼之俘虜猶且䝉歸此之南冠何辭/不遣如其茍相猜貳信不由衷雖篤親鄰義尚何罪)
　(不任辛酸之念輕陳萬一之情伏願仁人少存疇昔/承間之便希復開言昔張子餘年誠稱呉王之賜微)
　(躬邁影實仰含𢎞之澤/載筆漣洏罔知所述)
　　　與李那書(北史李昶傳昶小名那幼觧屬文有聲/洛下周文令入太學保定初以近侍清)
　　　　(要盛選國華乃以昶及安昌公元則中都公陸/逞臨淄公唐瑾等並為納言父志字鴻道爾朱)
　　　　(之亂奔江左昶以父在江南身寓闗右自少及/終不飲酒聽樂時論以此稱焉附那答書繁霜)
　　　　(應管能響豐山之鐘𤣥雲觸目又動流泉之奏/矧伊物候且或𡨕符况乃衿期相㤀道術楚齊)
　　　　(風馬吴會浮雲行李無因音塵不嗣殷御正銜/命來歸嘉言累札江南橘柚薊北桑柘隂慘陽)
　　　　(舒行止多福足下泰山竹箭浙水明珠海内風/流江南獨步扶風計吏議折祥禽平陵李亷辨)
　　　　(詶文約况復麗藻星鋪雕文錦縟風雲景物義/盡縁情經綸憲章辭殚表奏乆以京師紙貴天)
　　　　(下家藏調移齊右之音韻改河西之俗豈直揚/雲藻翰獨留千金嗣宗文雅惟傳好事僕世傳)
　　　　(經術才謝劉歆家有賜書學匪班嗣弱年有意/頻愛雕蟲歲月三餘無忘肄業户牖之間時安)
　　　　(筆硯顰眉難巧學步非工恒經牧孺之談屢被/陳思之誚羞逄仲子類君山之鼓琴屢見子将)
　　　　(同本初之車服不謂殷侯虚談成價遂同布鼓/輕響雷門燕石空雕終慙比徳楚翬雖拂實媿)
　　　　(棲桐豈若邯鄲舉袖惟聞變曲協律飛塵必應/不顧是以日南寳貝遥望歸秦合浦文犀更希)
　　　　(還漢芳春行獻嚶其鳴矣懸豫章之牀置長安/之驛厚築墻垣思逢鄭僑之聘工歌周頌佇奏)
　　　　(延陵之樂書繒有復/道意無伸李那頓首)
籍甚清徽(見為陳/武帝書)常懷虚眷山川緬邈(見讓/表)河渭像於
經星(見樂/府)顧望風流長安逺於朝日(見報尹/義尚書)青葽戒節
(見與王/僧智書)白露為霜(見/詩)君子惟宜福履多豫雍容廊廟(文/士)
(傳張衡拜侍中恒居帷/幄從容風議拾遺左右)獻納便繁(漢官儀侍中周官也/便繁左右與帝升降)
(卒思近對拾遺補闕/百僚之中莫宻於兹)留使催書(晉孫惠傳惠毎造書檄/東海王越或驛馬催之)
(應命立成/皆有文采)駐馬成檄(學林桓温北征鮮卑喚袁宏/倚馬前作露布文手不輟筆)車騎
將軍賓客盈座(未/詳)丞相長史曕對有勞(蜀志張裔字君/嗣丞相亮出駐)
(漢中裔領留府長史書與所親曰晝夜不得寧息/人自敬丞相長史男子張君嗣附之疲倦欲死)脱惠
箋繒慰其翹想吾棲遲茂陵之下(西京雜記司馬相如/素有消渴疾漢書司)
(馬相如卒/於茂陵)卧病漳水之濱(見與宗/室書)廹以崦嵫(見報尹/義尚書)難
為砭藥平生壯意竊愛篇章忽覿高文(見同汪/詹事)載懷勞
佇此後殷儀同至止(呉尚采曰周武帝紀保定元年/六月遣銜正殷不害使於陳)王
人授館(國語襄公至陳膳宰/不致餼司馬不授館)用阻班荆(見與王/僧辯書)常在公
筵敬析名作獲殷公所借陪駕終南入重陽閣詩(周明/帝紀)
(武成二年三/月重陽閣成)及荆州大乗寺(隋書荆州南郡/注舊置荆州)宜陽石像
碑四首鏗鏘並奏能驚趙鞅之魂(樂記子夏曰非聽其/鏗鏘而已也詳讓表)
輝煥相華時瞬安豐之眼(漢竇融傳融封安豐侯竇氏/一公兩侯三公主四二千石)
(皆相與並時自祖及孫/官府邸第相望京邑)山澤晻靄(曹植王粲誄榮耀/當世芳風晻靄)松
竹參差若見三嵕之峰(郭璞注三嵕/山在聞喜)依然四皓之廟(張/禮)
(遊咸南記圭峰紫閣在/終南山四皓祠之西)甘泉鹵簿盡在清文扶風輦路
悉陳華簡(漢地理志右扶風領縣二十/一起宫者有八縣詳樂府)昔魏武虚帳(陸/機)
(弔魏武帝文遺令倢伃妓人皆著銅雀臺於臺堂上施/八尺牀張繐帳朝晡上脯糒之屬月朝十五輙向悵作)
(伎汝等時時登銅雀/臺望吾西陵墓田)韓王故臺(晉孫楚韓王臺賦序酸/棗寺門外夾道左右有)
(兩故臺訪諸故老/云韓王聽政觀也)自古文人皆為詞賦未有登兹舊閣
歎此幽宫標句清新發言哀斷豈止悲聞帝瑟(漢郊祀/志泰帝)
(使素女鼓五十絃瑟悲帝禁/不止故破其瑟為二十五絃)泣望羊碑(晉羊祜傳祜好/遊峴山襄陽人)
(建碑立廟於其地歲時祭祀望其/碑者無不流涕因謂之墮淚碑)一詠歌梁之言(劉向/别録)
(魯人虞公發聲/清哀拂動梁塵)便掩盈懷之淚(左傳聲伯夢渉洹或與/已瓊瑰食之泣而為瓊)
(瑰盈/其懷)至如披文相質意致縱横才壯風雲義深淵海方
今二乗斯悟(寳性論何等為六種人一大乗二中/乗三小乗四信佛五信法六信僧)同免
化城(法華經法華導師多諸方便於險道中化作一城/是時疲極之衆前入大城生已度想生安穏想)
六道知歸(法苑珠林問曰云何名六趣依毗曇論云趣/者名到亦名為道謂彼善惡業因道能運到)
(其生趣處故名為道亦可依所/造之業趣彼生處故名為趣)皆踰火宅(法華經長者/以牛車羊車)
(鹿車立門外引諸子出離火/宅華嚴經火宅衆苦所燒也)宜陽之作特㑹幽衿所覩
黄絹之辭(㑹稽曲録上虞長度尚使魏朗作曹娥碑文/成未出又試使邯鄲淳為之操筆而成無所)
(㸃定朗嗟嘆不暇遂毁其草其後蔡/邕題八字曰黄絹㓜婦外孫韲臼)彌懷白雲之頌(穆/天)
(子傳帝宴西王母於瑶池之上西王母為天子歌曰白/雲在天山陵自出道里悠逺山川間之將子無死尚復)
(能/來)但恨耆闍逺岳(法華經耆闍窟山中山形如/鷲佛常居此中故號鷲嶺)檀特高
峰(佛説太子須大拏經葉波國温陂王/語太子汝出國去徙汝著檀特山)開士羅浮(法苑/珠林)
(西晉沙門釋道開燉煌人石虎時來月氐石氏將末與/弟子來建業入南浮羅遂卒山舎袁彦伯興寧中登山)
(禮其枯/骸也)康公懸溜(未詳按法苑珠林齊始豐赤城山有/釋慧明姓康康居人祖世避地東呉)
(止赤城山石室竟陵文宣王/敬以師禮建武末卒於山中)不獲銘兹雅頌耀彼幽巖
循環省覽用忘饑渴握之不置恒如趙璧(藺相如傳相/如奉璧奏秦)
(王秦王大喜傳以/示美人及左右)翫之不足同於玉枕(拾遺記漢誅梁/冀得一玉虎頭)
(枕頷下篆云帝辛之/枕與妲已同枕之)京師長者(後漢馬援傳謂姊子曹/訓曰王氏廢姓也子石)
(當屏居自守而反遊/京師長者其敗必也)好事才人(漢王襃傳益州刺史王/襄使襃作中和樂職宣)
(布詩選好事者令依/鹿鳴之聲習而歌之)爭造蓬門請觀高製軒車滿路如
看太學之碑(漢蔡邕傳邕正定六經文字自書册於碑/使工鐫刻立於太學門外觀視及摹寫者)
(車乗日千餘/兩填塞街巷)街巷相填無異華隂之市(高士傳張楷隱/華山學者從之)
(成/市)但豐城兩劍尚不俱來(晉書雷煥為豐城令武帝時/斗牛間有紫氣張華問煥答)
(曰寶劍之精耳當在豫章豐城煥至掘獄果得劍二一/以送華一以自佩華得劍曰乃干將也莫邪可復至乎)
(然神物終當合耳華誅劍失所在煥子葉擕/劍過延平津忽躍入水但見二龍蹯深曲)韓子雙環
必希皆見(見與楊/僕射書)莫以好龍無别(鋭曰莊子葉公子高/好龍宫室雕文盡以)
(龍於是天龍聞而下之窺頭於牖拖尾於堂/葉公見之棄而退走失其魂魄五色無主)木鴈可嗤
(韓子墨子為木鳶三年而成蜚一日而敗兩呉丹/鳯曰南史王彧傳詔答曰張單雙災木鴈  失)載望
瓊瑶(詩報之/以瓊瑶)因乏行李(左傳燭之武曰行李/之徃來共其乏困)金風已勁
玊質宜調書不盡言但聞爻繫徐陵頓首
　　　與顧記室書(未詳按顧越傳越字允南吳郡鹽官/人也陳天嘉中詔侍東宫讀除東中)
　　　　(郎鄱陽王府諮議參軍甚見優禮又按陳宗室/傳鄱陽王伯山字静之文帝第三子也天嘉元)
　　　　(年封鄱陽郡王六年為縁江都督北平将軍南/徐州刺史伯山性寛厚美風儀於諸王最長)
吾伏事天朝本非舊𨽻殿下殊恩逺垂薦拔故常戰戰
慄慄甘心痛謹庶其愚老無負明據近者既居臺轄唯
務奉公去年正月十五日尚書官大朝元凱既集丞郎
肅然忽有陳慶之兒陳暄者㡌簪釘額絛布裹頭虜袍
通踝胡靴至膝直來郎座徧相排抱或坐或立且歌且
詠吾即呼舎吏責列不答而走反為憾恚妄相陷辱至
六月初遂作盲書便見誣謗(南史陳暄傳陳太康中徐/陵為吏部尚書精簡人物)
(搢紳之士皆嚮慕焉暄以玉㡌簪插髻紅絲布裹頭袍/拂踝靴至膝不陳爵里直上陵坐陵不之識命吏持下)
(暄徐歩而出舉止自若竟無/怍容作書謗陵陵甚病之)聖朝明鑒悉知虚罔唯云
吾取徐樞為臺郎南司檢問了不窮推承訓劾為信言
致成墮免此事寃枉天下所無吾市徐樞宅為錢四萬
任人市估文劵厯然不䝉申理見枉虚巧二者樞是故
少府卿鱗(南史/作驎)之子鱗殞身侯景之役又為西臺所贈
兖州左衛官位甚高未知其子何沗郎署(其炳曰南史/陸驗徐驎並)
(呉郡呉人兩人遞為少府丞大市令朱异其邑子也尤/與之昵世人謂之三蠧驎素為邵陵王綸所憾太清三)
(年為綸/所殺)魏晉之前如為乆逺宋齊以降其例甚多如徐
愛(南史/作爰)阮佃夫之子可不得郎官邪紀文(南史/作交)卿公向
璡皆為列棘豈冗雜曹郎乎(南史阮佃夫㑹稽諸暨人/宋明帝世權亞人主元徽)
(三年遷黄門侍郎領右衛將軍明年改領驍騎將軍遷/南豫州刺史厯陽太守猶管内任五年賜死又紀僧真)
(子交卿甚有解用徐爰南/琅邪開陽人本名瑗後改)三者樞入身梁朝解褐岳陽
王小府墨曹(南史曲江公詧昭明太子第四子封岳陽/郡王隋書荆州巴陵郡湘陰縣注梁置岳)
(陽/郡)承聖時為故敬帝晉安王諷席文墨具存陜西官爵
乃多浮濫更補臺郎不為勝擢未知何忽推宅貨官四
者徐領軍節度自啟樞為郎敕付選序吾既不啟據又
不為選職所可相關止是得中侯相聞為呈啟而巳以
此見罪一何寃濫吾昔在承華(見答王/太尉書)是弟所悉行年
六十無復儕儔非意餘生忽此誣謗堯有驚於讒説(舜/典)
(帝曰龍朕堲讒説殄行/震驚朕師命汝作納言)孔將惑於拾塵(吕氏春秋顔回/對曰向者埃煤)
(入甑中棄食不/祥因攫而飯之)雖復聖主機明不能悉照殿下徳髙兩
獻(漢孝景十三王傳河間獻王徳修學好古實事求是/  呉皖曰後漢光武十王傳沛獻王輔矜嚴有法度)
(好經書作五經論時號之曰沛王通/論在國謹節始終如一稱為賢王)風美二南(詩序周/南召南)
(正始之道/王化之基)億兆歸心衣冠有託乆願通啟披訴聖明伏
見軍戎多務所以不敢祈冐弟與吾遊眷亟回星紀故
人如此寧不矜歎邪侍言有便云何且為啟聞一䝉神
鑒照其枉直方殁幽泉無恨灰壤伏覲謁帝承明(魏曹/植贈)
(白馬王彪詩/謁帝承明廬)緒言多次服矜遺老曲賜湔濯則殿下前
時安澤匪復偏私遂吳良延薦之恩(後漢書呉良傳東/平王蒼辟良署為)
(西曹上書薦/良拜為議郎)無王丹所舉之謬(王丹傳客有薦士於丹/者因辟舉之後所舉者)
(䧟罪丹/坐以免)吾得方辭武騎(漢書司馬相如事孝/景帝為武騎常侍)永附梁賓
(漢書景帝拜枚乗為𢎞農都尉/乗不樂郡吏以病去官復遊梁)雖媿家丞庶呈秋實(魏/志)
(邢顒為平原侯植家丞顒防□以禮由是不合庶/子劉楨諫曰君侯采庶子之春華忘家丞之秋實)縁弟
深眷故此敬憑干謁非宜益懷悚慨徐陵白
　　　答族人梁東海太守長孺書(原注其人梁末入北/齊  中云賢從君政)
　　　　(佐佑興基此必南人而為齊謀主者按徐之才/丹陽人也隨豫章王綜入魏武平四年自散騎)
　　　　(常侍轉祕書監之才解天文兼圖讖之學知午/年必有革易因高徳政啟之文宣聞而大悦帝)
　　　　(登阼後彌見親密惜齊書北史本/傳之才俱無表字可攷姑存之)
恩(當作/息)報(南史本傳陵長子儉一名報按/集中有謝兒報坐事付治中啟)近歲奉使來
歸辱彼河清年中告行(齊書河清世祖武成/皇帝諱湛年號也)并惠以明
鏡亟離寒暑雖復時陳梁鶴日照孫鸞(未詳按列女傳/梁寡婦高行者)
(梁王聘之乃懸鏡割鼻梁王高其行號曰梁高行神異/傳昔有夫婦將别破鏡人執半以為信忽與人通鏡化)
(鵲飛後人因鑄鏡為鵲安背上也北堂書鈔孫承/鏡賦序余昔於呉市得鏡晞日暎水清朗明瑩)言慰
相思反增離眷劉傅二常侍還(陳書傅縡傳縡字宜事/北地靈州人也世祖召)
(為縣騎安成王中記室尋以/本官兼通直散騎侍郎使齊)又承書札銀鉤甚麗(晉索/靖草)
(書狀婉/若銀鉤)玉疏依然開封伸紙破愁為笑(劉琨答盧諶書/舉觴對膝破涕)
(為/笑)素秋方届(梁元帝纂要/秋亦曰素秋)溽暑稍闌(月令季夏之/月土潤溽暑)體中
何如善保元吉藂臺之璧(盧諶覽古詩趙氏有和璧漢/地理志叢臺在邯鄲趙武靈)
(王/築)少海之珠(山海經無臯之山南/望㓜海注即少海也)何必鄉里所在為貴
卿託身大國既已積年彼朝英彦理相欽挹方當交辟
三命(見答周/處士書)清宦兩宫(漢竇嬰傳有如兩宫奭/將軍則妻子無類矣)何乃濶
然遲有問也吾七十之歲崦嵫已廹(見報尹/義尚書)朽老之疾
隨年而甚徒懷北邙之切(張協登北邙山/賦墳隴㟪疊)未遂東都之
期(博物志公卿送夏侯嬰葬至東都門外馬不行接地/悲鳴得石椁銘云佳城鬱鬱三千年見白日吁嗟滕)
(公居此室/乃葬之)牽役承閒但有衰頓賢從君政佐佑興基中
舎諶殿中並休宜自别有書問來告訪吾文章吾身歸
來鄉國亟徙炎涼(沈約詩寒/署遞炎涼)牽課疲朽不無辭製而應
物隨時未曾編録既承今告輙復捜檢行人相繼别簡
知音但既乏新聲全同古樂正恐多慙於協律致睡於
文侯耳(漢外戚傳孝武李夫人本以倡進初夫人兄延/年性知音善歌舞武帝愛之毎為新聲變曲聞)
(者莫不感動平陽主因言延年有女弟上乃召見之實/妙麗善舞由是得幸以延年為協律都尉樂記魏文侯)
(問於子夏曰吾端冕/而聽古樂則唯恐卧)燕南趙北(後漢書公孫瓚時謡言/曰燕南陲趙北際中央)
(不合大如礪唯/有此中可避世)地角天涯言接末由但以潛欷善敬徳
中郎並北境之良選皇華之上求若可輶軒(見與楊/僕射書)别
當委白君問
　　　諫仁山深法師罷道書
竊聞出家閒曠猶若虚空在俗籠樊比於牢獄(湼槃經/在家廹)
(迮猶如牢獄煩惱因之而生出家寛/廓猶如虚空一切善法因之增長)非但經有明文亦
自世間共見瞥聞法師覆彼舟航(文殊問經住家者是/煩惱大海出家者是)
(大舟/航)趣返緇衣之務此為目下之英竒非乆長之深計
何以知然從苦入樂未知樂中之樂從樂入苦方知苦
中之苦(見湼/槃經)弟子素與法師雖無曩舊相知已來亦復
不疎夫良藥必自無甘忠諫者沃乎逆耳(漢淮南王傳/嚴正上書曰)
(毒藥苦口利病/忠言逆耳利行)倚見其僻是以不忍不言且三十年中
造莫大之業如何一旦舎已成之功深為可惜敬度高
懷未解深意將非惟帳之䇿欲集留侯(漢張良傳良曰/始臣起下邳與)
(上㑹留臣願封留/詳與楊僕射書)形類卧龍擬求葛氏(蜀志徐庶謂/先主曰諸葛)
(孔明卧龍也將/軍豈願見之乎)黄石兵法寧可再逢(漢張良傳良嘗/聞從容歩遊下)
(邳圯上有一父老衣褐至良所直墮其履圯下良因/跪進因授一編書曰讀是則為王者師孺子見我濟)
(北穀城山下/黄石即我已)三顧草廬無由兩遇(諸葛亮表三顧/臣於草廬之中)封
爵五等惟見不逄(書列爵/惟五)中閤外門難朱易白(世説/竺法)
(師在簡文坐劉尹問道人何以遊朱門答曰君自見/其朱門貧道如遊蓬户漢吾丘壽王傳或由窮巷起)
(白/屋)鳴笳鳯管非有或聞(魏文帝與呉質書從者鳴/笳以啟路詳答周處士書)儛
女歌姬空勞反翫(左傳晏子曰/撞鐘舞女)覔之者等若牛毛得
之者譬猶麟角(抱樸子學若牛/毛得如麟角)以此之外何所窺窬
(見與王/僧辯書)法師今若退轉(寳女經佛告寳女吾徃古/世堅固勸助而不退轉)未
必有一稱心交失現前十種大利何者佛法不簡細
流(李斯上秦皇書/河海不擇細流)入者則尊歸依則貴(上生經若有/歸依彌勒菩)
(薩當知是人/得不退轉)上不朝天子下不讓諸侯獨翫世間無
為自在其利一也身無執作之勞口餐香積之飯(維/摩)
(經上方有國佛號香積如來/以一鉢盛香飯恒飽衆生)心不妻妾之務身飾芻
摩之衣(未詳按法苑珠林衣中有四者一/糞埽衣二毳衣三衲衣四三衣)朝無踐境
之憂夕不千里之苦俯仰優游寧不樂哉其利二也
躬無任重居必方域白璧朱門(韓詩外傳楚襄王遣/使者持黄金千斤白)
(璧百雙聘/莊子為相)理然致敬夜琴晝瑟自是娛懷曉筆暮詩
論情頓足其利三也假使棘生王路(晉藝術傳佛圖/澄天竺人也本)
(姓帛氏少學道妙通𤣥術石季龍傾心事澄季龍太享/羣臣於太武前殿澄吟曰殿乎殿乎棘子成林將壞人)
(衣季龍令發殿石下視之有棘生焉/冉閔小字棘奴明年季龍死遂大亂)橋化長溝(未/詳)巷吏
門兒何因仰喚寸絹不輸官庫升米不進公倉庫部倉
司豈須求及其利四也門前擾擾(鮑昭詩擾/擾遊宦子)我且安眠
巷裏云云(李陵答蘇武書/而執事者云云)余無驚色家休小大之調門
停强弱之丁入出隨心徃還自在其利五也出家無當
之僧猶勝在俗之士假使心存殺戮手無斷命之愆密
裏通情決勝灼然矯俗如斯煩垢萬倍勝於白衣(四分/律沙)
(門以世俗/法教白衣)一入愛河(法苑珠林登常樂之/高山出愛河之深際)永沈無出其
利六也聽鐘聲而致敬(増一阿含經/鳴鐘偈福)尋香馥以生心朝
覩尊儀(法苑珠林云起/千尺之尊儀)暮披寶軸刹那之善逐此而生
(仁王經一念有九十刹那一/一刹那中復有九百生滅)水滴微功漸盈大器(法苑/珠林)
(寶積云世尊告言譬如有人析一毛為一分以一分於/大海中取一滴水喻彌陀佛刹莊嚴彼大海水喻普見)
(佛刹莊嚴/復過於是)未知因縁果報善惡皎然就此而言其利難
陳矣假使達相白衣猶有埃塵之務縱令遥寄彈指(維/摩)
(經度百千劫/猶如彈指)逺近低頭形去心留身移意徃閒有者得
如此貧苦者永無因近在目前不言可見其利七也山
間樹下故自難期(報恩奉盆經一切聖衆或山間禪定/或得四道果或樹下經行或得六神)
(通/)枕石漱流實為希有(晉書孫楚曰當/欲枕石潄流)猶斯之類不可
思議如此者難逢一心人悕遇法師未能不學交習聽
勝之因一旦退心於理邀矣其利八也開織成之帙見
過去之因摛琉璃之巻驗當來之果(賢愚經時佛姨母/摩訶波闍波提佛)
(已出家手自紡織預作一端金色之㲲奉上如來佛令/持此徃奉衆僧注㲲織成大衣也阿育王傳王作八萬)
(四千金銀瑠璃玻瓈篋盛佛舍利齊竟陵王子良付士/淨住子淨行法門云藉如此之勝因獲若斯之妙果衆)
(香偈轉不住心退無因果按/佛經佛有過去當來之號)識因識果不以為愆知福
知報何由作罪上無舟檝交見沒溺之悲下失浮囊則
有沈身之患(大悲經佛告阿難有大商主在海中間其/船卒壞或有得船版者或有浮者有命終)
(者我於爾時作彼商主在大/海中用以浮囊安隱而度)其利九也曠濟羣品為天
人之師(景徳傳燈録周昭王二十八年釋迦佛生刹利/王家放大智光明照十方世界湧金蓮花自然)
(捧䨇足分手指天地作師子吼/聲年十九欲出家號天人師)水陸空行皆所尊貴言
必闍黎和尚(釋氏要覽梵語云阿/闍黎即唐云軌範也)書輒致敬和尚逺近
嗟詠貴賤顒仰法師今必退轉立成可驗纔脱袈裟(起/世)
(經剃除鬚髮/著袈裟衣)逢人輒稱汝我始解偏袒(法苑珠林律中/但有三衣通肩)
(被腹如見長/老乃偏袒之)姓名便亦可呼平交者故自不論下劣者
亦恐不讓薄言稱已榻席懸異從來小得自在(瑜伽論/王過有)
(十二不/得自在)便以君為提封(漢刑法志/提封萬井)若不屈膝歛手自達
無因俯仰承迎未閑合度如此專專何由可與其利十
也畧言十事空失此機其間湥道寧容具述仰度仁者
心居魔境為魔所迷意附邪途受邪易性假使睂如細
柳何足關懷頰似桃花詎能長乆(梁元帝詩柳葉生睂/上又三月桃花含面)
(脂/)同衾分枕猶有長信之悲(漢書趙氏子弟驕妒倢伃/恐乆見危求供養太后長)
(信/宫)坐卧忘時不免秋胡之怨(列女傳魯秋胡潔婦者秋/胡子之妻納之五日去宦)
(於陳五年乃歸未至其家見路傍有美婦人以金與/之歸至家母呼婦至乃向采桑者也婦自投河而死)洛
川神女尚復不惑東阿(曹植洛神賦注植入朝帝以甄/后遺枕付之歸途感而入夢因)
(作感甄賦後改曰洛/神按植封東阿王)世上班姬(即班/倢伃)何關君事夫心者
面焉(左傳子産曰人心/之不同如其而焉)若論繾綣(左傳臧昭伯載書繾/綣從公無通外内)
則共氣共心一遇纒綿則連宵厭起法師未通返照安
悟賣花(大藏一覧悉達多太子妃邪律/輸陀羅即是宿命賣花女也)未得他心那知
彼意嗚呼桂樹(戰國策蘇秦對楚王曰楚/國食貴於玉薪貴於桂)遂為豆火所
焚(法苑珠林乾薪/萬束豆火能焚)可惜明珠乃受淤泥埋沒(翻譯名義/集摩尼或)
(云踰摩正云末尼即珠之總名也此/云離垢此寳光淨不為垢穢所染)弟子今日横諮必
為法師所哂世上白衣可訾何限(遺教經白衣受欲非/行道人無法自制嗔)
(猶可/恕)且一人退道而不安危推此而言實成難解譬如
瓦礫盈路人所不驚片子黄金萬夫息步正言法師入
道之功已備染俗之法未加何異金搏赤銅銀換鉛錫
可悲可惜猶可優量能忍難忍方知其最願棄俗事務
息塵勞正念相應行志兩全薄加詳慮更可思惟悔之
在前無勞後恨如弟子算逺即十數年中決知惻惻近
即三五歲内空唱如何萬恨萬悲寧知逺及自誤自錯
永棄一生乃知斷弦可續(遺教經漢武帝時西海國有/獻膠五兩者弓弦斷以口濡)
(香膠續之以射終日/不斷因名曰續弦膠)情去難留或若火裏生花可稱希
有(齊蕭子良集經所謂火/中生蓮花此實為希有)迷人知返去道不遥幸速推
排急登正路法師非是無智遂為愚者所迷類似阿難
更為魔之所繞(摩鄧女經阿難隨水邊行見一女人在/水邊擔水而阿難從女乞水女即與水)
(女歸告母我得阿難乃可/嫁我母不得者我不嫁也)猶須承三寶之力(齊蕭子良/集照周等)
(覺謂之佛寳禮無非法謂之法寳至德常/和謂之僧寶此乃體一義三同性三寶)制彼窮兇豎
般若之幢(佛書有般若波羅蜜多心經按梵語般若此/云智惠  吳秬臣曰龍樹菩薩傳并付法藏)
(傳建立法幢/摧伏異道也)天魔自款(因果經菩薩將成道時魔王恐/諸衆生皆歸空我境界令三女)
(供給以亂定意菩薩不/納三女忽然咸變陋形)若此言者當即便冀棄芻蕘若
不㑹高懷幸停湥怪耳
　　　與智顗書
陵和南(法苑珠林和南者出要律儀翻為/㳟敬善見論翻為度我二義俱通)昨預沈儀同
法席餐奉甘露無畏之吼衆咸歸伏然正法炬朗諸未
悟自慶餘年得逢妙説尋事諮展此不申心謹和南
　　　又
陵和南仰注之心難可敷具拔公至䝉三月二十日㫖
用慰積歲傾心麥冷體中何如願一日康勝山中春夏
無餘障惱耳遲復存㫖弟子二三年來溘然老至眼耳
聾闇心氣昏塞故非復在人兼去歲第六兒夭喪痛苦
成疾由未除愈適今月中又有哀故頻歲如此窮慮轉
湥自念餘生無復能幾無由禮接係仰何言敬重􁀙公
今還白書不次弟子徐陵和南
　　　又
陵和南放生星聞公家極相隨喜事是抜公口具謹不
多諮惟遲拔公廷出數百里水全其命根如此功德算
數無盡隨喜無量此不委諮弟子徐陵和南
　　　五願上智者禪師書
陵和南弟子思出樊籠無由羽化既善根微弱冀願力
莊嚴一願臨終正念成就二願不更地獄三途(婆娑論/罪人為)
(獄卒阿傍之所拘刺不得自在故名地獄法句/經身死神去輪轉三塗自生自死苦惱無量)三願即
還人中不高不下處託生(勝天王經佛自説云八十種/好者五十八章下不高不下)
(隨衆/生樂)四願童真出家如法奉戒(道宣律師感應記清/淨梵行修童真業)五
願不墮流俗之僧憑此誓心以策西暮今書丹款仰乞
證明陵和南
　補(玉臺新詠童謡云洛中女子莫千/妖前至三月抱胡腰論邊境事書)
　　(京㫄易傳有父母兄弟妻子官鬼尊爻舊唐書呂/才傳禄命書犯勾絞六害背驛馬三刑當此生者)
　　(並無官爵荅/諸求官人書)
　
　
　徐孝穆集箋注巻三
欽定四庫全書
　徐孝穆集箋注巻四　　　　陳　徐陵　撰
　　　　　　　　　　　　　呉江呉兆宜註
　　序
　　　王臺新詠序(晉陸機塘上行發藻玉臺/下注玉臺以喻婦人之身)
凌雲概日由余之所未窺(海録碎事凌雲臺魏文帝黄/初三年築又燕昭王好神仙)
(仙人甘宙與王登握日之臺史記秦本記戎王使由余/麥聘穆公示以宫室引之登三休之臺  顧樵曰周書)
(宣帝既滅北齊詔曰偽齊或穿池運/石為山學海或層臺累構概日凌雲)萬户千門張衡之
所曽賦(張衡西京賦閈庭/詭異門千户萬)周王璧臺之上(穆天子傳盛/姬盛柏之子)
(也天子賜之上姬之長是曰盛門/天子乃為之臺是曰重璧之臺)漢帝金屋之中(漢武/故事)
(帝為膠東王年數歲長公主問曰兒欲得婦否曰/欲得指阿嬌好否帝曰若得阿嬌當作金屋貯之)玉樹
以珊瑚作枝珠簾以玳瑁為柙(漢武故事上起神屋前/庭植玉樹以珊瑚為枝)
(碧玉為葉花子青赤以珠玉為之空其中如/小鈴鎗鎗有聲又以白珠為簾玳瑁柙之)其中有麗
人焉其人也五陵豪族(見為王/儀同表)充選掖庭(後漢皇后紀/綸漢法常因)
(八月算民遣中大夫與掖庭丞及相工於洛陽郷中閱/視良家童女年十三以上二十以下姿色端麗合法相)
(者載還/後宫)四姓良家(北史魏文帝宏雅重門族以范陽盧/敏清河崔宗伯榮陽鄭羲太原王瓊)
(四姓衣冠所推咸納其女以充後宫四樵曰後漢書明/帝時外戚樊氏郭氏殷氏馬氏是為  姓小侯非列侯)
(故曰/小侯)馳名永巷(史記范雎傳雎見昭王佯為不知永巷/而入其中正義曰永巷宫中獄名也宫)
(中有長巷故名/焉後改名掖庭)亦有潁川新市(晉書明穆庾皇后潁川/鄢陵人后美姿儀後漢)
(書光烈陰皇后南陽新野人帝常歎/曰娶妻當得陰麗華按新市未詳)河間觀津(三輔黄/圖列仙)
(傳曰鉤弋夫人姓趙氏河間人右手鉤巻姿色佳麗武/帝反其手得玉鉤而手展漢外戚傳孝文竇皇后家在)
(清河親早卒葬觀津師/古曰觀津清河之縣也)本號嬌娥(未詳按左思嬌女詩/左家有嬌女皎皎頗)
(白/晢)曽名巧笑(中華古今注殷巧笑魏文/帝宫人始作紫粉拂面)楚王宫内無不
推其細腰(後漢馬廖傳楚王好/細腰宫中多餓死)魏國佳人俱言訝其纖
手(詩魏風摻摻女/手可以縫裳)閱詩敦禮非直東隣之自媒(宋玉登/徒子好)
(色賦臣東家之子嫣然一笑惑陽城迷下蔡然此女登/牆闚臣三年至今未許也  樵曰司馬相如美人賦臣)
(之東隣有一女子雲髪豐豔蛾眉皓齒欲留臣/而共止登垣而望臣三年於兹矣臣棄而不許)婉約風
流無異西施之被教(越絶書美人宫周五百九十步土/城者陸門二水門一今北壇利里)
(邱土城句踐所習教美女西施/鄭旦宫臺也女出於苧蘿山)弟兄協律自小學歌(見/答)
(長孺/書)少長河陽由來能舞(漢五行志成帝為㣲行出逰/常與富平侯張放俱稱富平)
(侯家人過河陽主作樂/見舞者趙飛燕而幸之)琵琶新曲無待石崇(晉石崇王/明君辭序)
(昔公主嫁烏孫令琵琶馬上作樂以慰其道路之思/其送明君亦爾也其造新曲多哀怨之聲故序之)箜
篌雜引非因曹植(漢書塞南越禱祠太乙后土使樂人/侯調作坎侯樂府有曹植箜篌引)
傳鼔瑟於楊家(漢楊惲傳惲報孫會宗書曰家本秦/也能為秦聲婦趙女也雅善鼓瑟)得
吹簫於秦女(列仙傳簫史者秦穆公時人善吹簫能致/孔雀白寉穆公女弄玉好之公乃妻焉共)
(隨鳳/去)至若寵聞長樂陳后知而不平(漢武故事建章長/樂宫皆輦道相屬)
(懸棟飛閣不由徑路平樹穀曰漢書衛子夫為平陽主/謳者帝祓霸上還過  陽主既飲謳者進帝獨恱子夫)
(帝起更衣子夫侍尚衣軒中得幸還坐驩甚主因奏子/夫送入宫陳皇后聞子夫得幸㡬死者數焉後遂立為)
(皇/后)畫出天仙閼氏覽而遥妬(桓譚新論陳平為髙帝解/平城之圍言漢有好麗美)
(女為道其容貌天下無有今困急已馳便歸迎取欲進/與單于單于見此人必大好愛之愛之則閼氏日以逺)
(疎不如及其未到令漢得脫去去亦不持女來/矣閼氏婦女有妒媔之性必憎惡而事去之)且如東
隣巧笑來侍寢於更衣(注見/上)西子㣲顰將横陳於甲帳
(莊子師金曰西施病心而矉其里之醜人見而美之歸/亦捧心而矉其里之富人見之堅閉門而不出貧人見)
(之挈妻子而去之走司馬相如好色賦花容自獻玉體/横陳漢武故事以琉璃珠玉明月夜光雜錯天下珍寶)
(為甲帳其次為乙帳/甲以居神乙以自御)陪遊馺娑騁纖腰於結風(關中記/建章宫)
(中有馺娑殿拾遺記每輕風至飛燕殆欲隨風入水帝/以翠纓結飛燕之裾  樹榖曰傅毅舞賦序激楚結風)
(陽阿/之舞)長樂鴛鴦奏新聲於度曲(見雜/曲)妝鳴蟬之薄鬢(中/華)
(古今注魏文帝宫人絶所愛者有莫瓊樹/始制為蟬鬢望之縹緲如蟬翼故曰蟬鬢)照墮馬之垂
鬟(後漢梁冀傳冀妻孫壽色美而善為妖態作/愁眉啼妝墮馬髻折腰步齲齒笑以為媚惑)反插金
鈿(龍輔女紅餘志魏文帝陳巧笑挽髻别無首飾惟用/圓頂金簪一隻插之文帝目曰𤣥雲黯靄兮金星出)
(呉筠詩蓮花銜青/雀寶粟鈿金蟲)横抽寶樹(後漢輿服志皇后步揺以/黄金為山題貫白珠為桂)
(枝相繆一/爵九華)南都石黛(梁書天監中詔宫中作白妝青黛/眉  樵曰留青日記廣東始興縣)
(溪中出石墨婦女取/以畫眉名畫眉石)最發雙蛾(古今注魏宫人好畫長/眉令作蛾眉驚鶴髻)
北地燕脂(古今注紂以紅藍花汁凝作燕脂以/燕國所生故曰燕脂塗之作桃花妝)偏開兩
靨(曹植洛神賦靨輔承/權注靨笑靨權頰也)亦有嶺上仙童分丸魏帝(顔脩/内傳)
(橋順二子曰璋曰瑞師事仙人盧子基於隆慮山棲霞/谷服飛龍藥一丸千年不饑故魏文帝詩曰西山一何)
(髙髙髙殊無極上有兩仙童不饑亦不食與我/一丸藥光耀有五色服藥兩三日身輕生羽翼)腰中寶
鳳授厯軒轅(漢律厯志黄帝使泠綸取竹嶰谷制十二/筩以聽鳳之鳴其雄鳴為六雌鳴亦六以)
(比黄鍾之宫圖樵曰漢書注鳳鳥氏為厯正軒/轅黄帝受河  作甲子歲記甲寅日記甲子)金星與
婺女爭華麝月共嫦娥競爽(顧野王詩妝罷金星出晉/杜預曰婺女為已嫁之女)
(織女為處女梁簡文帝詩約黄能效月裁金巧作星張/正見豔歌行裁金作小靨散麝起㣲黄酉陽雜俎近代)
(妝尚靨如射月曰黄星靨靨鈿之名葢自孫呉鄧夫人/也王充論衡羿請不死藥於西王母羿妻嫦娥竊以奔)
(月府樵曰史記婺女四星天/少  也主布帛裁製嫁娶)驚鸞冶袖時飄韓掾之香
(北堂書鈔𡊮宏賦云舞迴鸞以紆袖世說韓壽美姿容/賈充辟以為掾充女於青瑣中見壽恱之與之通充見)
(女盛自拂拭又聞夀有異香之氣是外國所貢一著人/衣厯月不歇充疑夀與女通取左右婢考問之婢以狀)
(言充祕之/以女妻夀)飛燕長裾宜結陳王之佩(西京雜記趙飛燕/立為皇后其弟合)
(徳上遺織成裾陳思王植洛神賦/願誠素之先達兮解玉佩以要之)雖非圖畫入甘泉而
不分(漢外戚傳李夫人少而早卒武/帝憐閔焉圖畫其形於甘泉宫)言異神仙戲陽臺
而無别(宋玉髙唐賦昔者先王嘗遊髙唐怠而晝寢夢/見一婦人曰妾巫山之女也為髙唐之客聞君)
(逰髙唐願薦枕席王因幸之去而辭曰妾在巫山之陽/髙邱之岨旦為朝雲暮為行雨朝朝暮暮陽臺之下)
真可謂傾國傾城(見雜/曲)無對無雙者也(古詩為焦仲卿/作作精妙世無)
(雙/)加以天情開朗逸思雕華妙解文章尤工詩賦琉璃
硯匣終日隨身(陸機書在平原常案行曹公/器物書刀五枚琉璃筆一枝)翡翠筆牀
無時離手(藝文類聚傅𤣥曰漢末一筆之匣綴以隨/珠文以翡翠樹萱錄南朝呼筆管為牀)清
文滿篋非惟芍藥之花(傅統妻芍藥花頌曄曄芍藥植/此前庭晨潤甘露晝晞陽靈梁)
(武帝宛轉歌欲/題芍藥詩不成)新製連篇寧止蒲萄之樹(未/詳)九日登髙
時有縁情之作萬年公主非無誄德之辭(魏文帝與鍾/繇九日送菊)
(書九為陽數而日月並應俗嘉其名以為宜於長久故/以享宴髙會陸機文賦詩緣情而綺靡晉書武帝左貴)
(嬪諱芬思之妹也少好學善綴文名亞於思常作菊花/頌曰英英麗質禀氣靈和春茂翠葉秋耀金華及帝女)
(萬年公主薨帝痛/悼不已詔芬為誄)其佳麗也如彼其才情也如此既而
椒房宛轉(漢官儀皇后所居殿曰椒房以椒和泥塗壁/故名温暖而香辟除惡氣又取蕃實之義)
柘館陰岑(漢書班婕妤賦痛陽禄與柘館兮仍襁褓/而離災  烟曰三輔黄圖柘觀在上林苑)絳
鶴晨嚴(江總集為陳六宫/謝表鶴籥展唘)銅蠡(一作/鋪)晝靜(未詳按孟子/以追蠡漢趙)
(岐注追鐘鈕也鈕磨齒/處深矣蠡欲絶之貌也)三星未夕不事懷衾(詩嘒彼小/星三五在)
(東又抱/衾與裯)五日猶賒誰能理曲(初學記漢律吏五日得一/下沐言休息以洗沐也)
(樹屏曰枚乗雜詩當户理/清曲  樵曰詩五日為期)優游少託(古逸詩孔子去魯/歌曰葢優哉游哉)
(聊以/卒歲)寂寞多間(漢揚雄傳京師為之/語曰惟寂莫自投閣)厭長樂之疎鐘(見/謝)
(敕賜啓室樵曰三輔/黄圖鐘  在長樂中)勞中宫之緩箭(見與楊/僕射書)輕身無力
怯南陽之擣衣(庾仲雍荆州記秭歸縣有屈原宅女須/廟擣衣石猶存  樹屏曰古詩閨中有)
(一婦擣衣/寄逺人)生長深宫笑扶風之織錦(藏榮緒晉書竇滔/妻蘇氏善屬文苻)
(堅時滔為秦州刺史被徙流沙蘇氏思之織錦/為迴文詩寄滔循環宛轉以讀之辭甚悽惋)雖復投
壺玉女(神異經東王公與玉女投壺梟而脫誤/不接者天為之笑開口流光今電是也)為歡盡
於百驍(西京雜記郭舍人善投壺以竹為矢/激矢令還一□百餘反謂之為驍)爭博齊姬
(未詳按晉胡貴嬪傳貴嬪諱芳奮之女也武帝/嘗與樗蒱爭矢遂傷上指帝怒曰此固將種也)心賞窮
於六箸(鮑宏傅塞經各投六箸行六棊故用博陸用十/二棊六棊白六棊黑所擲骰謂之瓊瓊有五彩)
(色故謂之五塞不樹聲曰國策蘇秦說秦王曰臨淄甚/富而實其民無  鬭雞走狗六博闒䪕說文六博局戲)
(也六箸十二/棊烏胄所作)無怡神於暇景惟屬意於新詩可得代彼
萱蘇㣲蠲愁疾(魏王朗與魏太子書萱草/忘憂睪蘇釋勞無以加也)但往世名篇
當今巧製分諸麟閣(三輔黄圖麒麟閣在未央/宫左漢蕭何建以藏秘書)散在鴻
都(後漢蔡邕傳邕對曰鴻都篇賦之文可且消/息  樵曰後漢書元和元年置鴻都門學)不藉篇
章無由披覽於是然脂暝冩(魏志劉馥傳夜然脂照城/外樹提伽經庶人然脂諸)
(侯然蜜天/子然漆)弄墨晨書撰錄豔歌凡為十巻曾無參於雅
頌亦靡濫於風人涇渭之間若斯而已(三秦記涇水出/开頭山至髙陵)
(縣而入渭與渭水合流/三百里清濁不相雜)於是麗以金箱(北史齊衡陽王/鈞嘗手自細書)
(五經置/巾箱中)裝之寶軸(隨牛𢎞集請開獻書表劉裕平姚收/其圖籍五經子史纔四千巻皆赤軸)
(青紙文/字古拙)三臺妙迹龍伸蠖屈之書(漢官儀尚書為中臺/謁者為外臺御史為)
(憲臺謂之三臺繫辭尺蠖之屈以求伸也龍蛇之蟄以/存身也  烟曰宣和書譜皇象字休明廣陵人官至侍)
(中工八分篆草世以書聖稱/以比龍蠖蟄啓伸槃腹行)五色花箋河北膠東之紙
(鄴中記石虎詔書以五色紙著鳯凰口中令銜之飛下/端門桓𤣥偽事詔平准作青赤縹綠桃花紙使極精令)
(連作/之)髙樓紅粉(古詩盈盈樓上女皎皎當窗/牖娥娥紅粉妝纖纖出素手)仍定魯魚
之文(抱朴子書字之譌有/寫魯為魚寫帝為虎)辟惡生香(魚豢典畧芸臺香/辟紙魚蠧故藏書)
(臺稱/芸臺)聊防羽陵之蠧(穆天子傳仲秋甲戌天子東/遊次雀梁因蠧書於羽陵)靈飛
六甲髙擅玉函(漢武内傳帝受西王母真形六甲靈飛/十二事帝盛以黄金几封以白玉函)
鴻烈仙方長推丹枕(博物志劉徳治淮南王獄得枕中/鴻寶秘書及子向咸而竒之信黄)
(白之術可成謂神仙之道可/致按鴻烈解今淮南子是)至如青牛帳裏(錄異傳武/都郡立大)
(特祠是大梓牛神也/今俗畫青牛障是)餘曲未終朱鳥窗前(博物志王母/降於九華殿)
(王母索七桃以五枚與帝母食二枚時東方朔竊從殿/南廂朱鳥牖下窺母母謂帝曰此窺牖小兒常三來盜)
(我/桃)新妝已竟方當開兹縹帙(後漢楊厚傳厚祖父春誡/子統曰吾綈袠中有先祖)
(所傳秘記為漢家用爾其修之晉中經簿/盛書用皁縹囊布裏書函中皆有香囊)散此滔繩(劉/向)
(别錄孫子書以殺/青簡編以縹絲繩)永對玩於書帷(漢董仲舒傳孝景時/為博士下帷講誦)
長循環於纖手豈如鄧學春秋儒者之功難習(未詳按/後漢書)
(明徳馬皇后/好讀春秋)竇傳黄老金丹之術不成(漢書竇皇后景/帝母也好黄帝)
(老子之言帝及諸竇不得不讀老子皆遵其術/晉灼曰道家言治丹砂令變化可鑄為黄金)固勝西
蜀豪家託情窮於魯殿(尚瑗曰蜀志劉琰為車騎將軍/車服飲食號為侈靡侍婢數十)
(能為聲樂悉教誦/讀魯靈光殿賦)東儲甲觀流詠止於洞簫(漢成帝紀/元帝在太)
(子宫生甲觀畫堂為世嫡皇孫後樹本曰漢王襃傳元/帝為太子嘉襃所為洞簫頌令  宫貴人左右皆誦讀)
(之/)孌彼諸姬(詩孌彼諸姬/聊與之謀)聊同棄日(晉陶潛戒子書見/賢思齊不宜忽略)
(以棄/日也)猗與彤管(詩靜女其孌/貽我彤管)麗以香奩
　　碑
　　　司空徐州刺史侯安都德政碑
巖巖天柱大矣周山之峯(見與陳/司空書)桓桓地軸壯哉崑崙
之阜(博物志崑崙山北地轉下三千六百里有八𤣥幽/都方三十萬里地下有四柱四柱廣十萬里地有)
(二千六百軸/犬牙相舉)三光懸而不墜(見勸/進表)九土鎮以無疆(張衡/思𤣥)
(賦思九土/之殊風)承乾合徳之君則天體元之后所以並咨四
鎮(舜典帝曰/咨四岳)咸建吾臣(見論/語)業配蒼祇(爾雅春為蒼天/楊泉物理論地)
(者其神/曰祇)功成㝢縣(兆宫曰謝朓詩/霸功興㝢縣)至於流名雅頌著美
風詩年代悠然寂寥無紀其能繼兹歌詠者司空侯使
君乎自文昭武穆(見勸/進表)胙土開家(左傳衆仲曰胙之土/而命之氏易開國承)
(家/)濮水盛其衣簪榮波分其緒秩(衛康叔世家周公旦/以成王命封康叔為)
(衛君居河淇間故殷墟夷王命衛為侯嗣君五年更貶/號曰君獨有濮陽朝於魏魏世家安邑近秦於是徙治)
(大梁無忌謂魏王曰決滎/澤水灌大梁大梁必亡)仁義之道夷門美於大梁(信/陵)
(君傳魏有隠士曰侯嬴為大梁夷門監者公子欲厚遺/之不肯受曰臣脩身潔行數十年決不以監門困故而)
(受公/子財)儒雅之風司徒重於强漢(後漢侯霸傳霸明習故/事收錄遺文毎春下寛)
(大之詔奉四時之令皆霸/所建也建武中為大司徒)自通人許劭託命於江湖(後/漢)
(書許劭有髙名好覈論鄉黨人物每月輒更其品題故/汝南俗有月旦評焉或勸之仕對曰方今小人道長王)
(室將亂我欲避地淮海以全老幼乃南到廣陵徐州刺/史陶謙禮之甚厚劭不自安復投揚州刺史劉繇及孫)
(䇿平呉劭與繇/南奔豫章而卒)髙士袁忠寄身於交越(後漢書袁忠閎/弟也初平中為)
(沛相及天下大亂棄官客會稽上虞/後孫䇿破㑹稽忠復浮海南投交阯)俱違建安之難(後/漢)
(書獻帝興平二年三月李傕脅帝幸其營焚宫/室郭汜攻李傕矢及御前明年正月改元建安)獨處衡
山之陽(盛𢎞之荆州記衡山者五岳之南岳也至於軒/轅乃以灊霍之山為其副焉本傳安都宇成師)
(始興曲江人/也為郡著姓)祖天資秀傑世載雄豪卓富擬於公侯(史/記)
(貨殖傳秦破趙遷卓氏之蜀即鐵山鼔鑄運/籌算賈滇蜀民田池射獵之樂擬於人君)班佃必於
旌鼓(漢書班壹避地於樓煩致馬牛羊數千羣以財/雄邊出入弋獵旌旗鼔吹年百餘歲以壽終)父
光祿大夫(南史本傳父捍少仕州郡以忠謹/稱安都貴為光禄大夫始興内史)邑里開通
徳之門(後漢鄭𤣥傳國相孔融深敬於𤣥告髙密/縣為𤣥廣開門衢令容髙車號通徳門)州鄉
無抗禮之客(漢竇嬰傳每朝議太/事列侯莫敢與抗禮)自茫茫禹迹(左傳虞/人之箴)
(曰芒芒禹迹/畫為九州)赫赫宗周(見/詩)家滅驪戎國亡夷羿(見與王/僧辯書)
我髙祖武皇帝迎河圖於浪泊(見為陳/武帝書)括地象於炎州
(楚辭嘉南州之炎徳按括地志書名也傳鍔/曰河圖括地象緯書名也見後漢曹襃)南興涿鹿
之師北問共工之罪(五帝本紀黄帝與蚩尤戰於涿鹿/之野遂禽殺蚩尤又舜流共工於)
(幽陵以/變北狄)天生宰輔堯年致白虎之祥(帝王世紀扶始以/季秋下旬夢白帝)
(遺馬祖而升邱見白虎其上/有感已而生臯陶於曲阜)神賜英賢殷帝感蒼龍之
傑(天官書東宫蒼龍有尾箕星莊子傅說得之以/相武丁奄有天下乗東維騎箕尾而比於列星)公亦
觀時佇聖嘯咤風雲跪開黄石之書(見諫罷/道書)髙詠𤣥池
之野(穆天子傳天子西征至於𤣥池天子三日/休於𤣥池之上乃奏廣樂而歸是曰樂池)沈吟梁
甫自比管仲之才(見與王/僧辯書)惆悵莘郊久負伊生之歎(見/與)
(宗室書南史安都工隸書能鼓/琴涉獵書傳為五言詩頗清靡)自强敵侵華羣蠻縱軼
後臯桂部之地(陳書武帝紀髙州刺史李遷仕據大臯/又大寶元年帝發始興次大庾嶺大破)
(路養/軍)四戰五達之郊(燕世家樂間曰趙四戰之國其/民習兵不可攻詳與宗室書)郡
境賢豪將謀禦難長者僉論推公主盟義士雄民星羅
霧集(張協賦棊布星羅揚/雄封事霧集雨散)公既膺五聘(殷本紀伊尹處/士湯使人聘迎)
(之五反然/後肯徃)方啟六韜(小學紺珠文武龍/虎豹犬為六韜)率是驍徒仍開
嶺嶠(南史本傳從武帝攻蔡路養破李遷仕/克平侯景並力戰有功封富川縣子)自大討瀟
湘(晉漢春秋氐池縣大栁谷口有蒼石立水中其文曰/大討曹楚地記巴陵瀟湘之淵在九江之間今岳州)
(巴陵縣即楚之巴陵漢之下雋也南史陳/武帝受禪王琳立梁永嘉王蕭莊於郢州)同兹樊酈(樊/噲)
(酈商也/見漢書)下軍違命(左傳晉侯伐秦荀偃令曰雞鳴而/駕塞井夷竈唯余馬首是瞻欒黶)
(曰晉國之命未有是也余馬首欲東乃歸/下軍從之乃命大還晉人謂之遷延之役)上策不宣(漢/英)
(布傳薛公對曰布反不足怪也使布出於上計山東非/漢之有也出於中計勝負之數未可知也出於下計陛)
(下安枕/而卧矣)敗我王師受拘勁盜大陳格於文祖咸秩具神
(見/書)率土依風羣靈稟朔公亦忠為令徳(左傳君子曰/忠為令徳)天
纂之謀呉帳斯開(漢袁盎傳呉王濞反盎使呉見守從/史飲醉西南陬卒乃以刀決帳道從)
(醉卒/直出)衛門無擁(左傳呉人藩/衛侯之舍)雖復季孫還魯(左傳昭公/十三年晉)
(人執季孫韓宣子使叔魚歸/季孫平子先歸恵伯待禮)隨武濟河(見與王/僧辯書)國慶民
安相儔匪若即授使持節開府儀同三司丹陽尹(通考/凡前)
(代帝王所都皆曰尹/注南朝曰丹陽尹)昔光武不尤於馮異穆公深禮於
孟明終報王官之師遂舉咸陽之地(後漢書馮異收散/卒設伏與赤眉戰)
(大敗之於崤底降璽書勞異曰始雖垂翅回谿終能奮/翼澠池可謂失之東隅收之桑榆赤眉降異威行關中)
(左傳秦伯伐晉濟河焚舟取王官及郊遂自/茅津濟封殽尸而還遂霸西戎用孟明也)斯乃聖主
之宏略而名臣之逺圖者焉(本傳安都與周文育西討/王琳文育亦自豫章至時)
(兩將俱行不相統攝因部下交爭稍不平王琳至弇口/安都乃悉衆徃沌口以禦之合戰安都等敗與周文育)
(徐敬成並為琳囚總以一長繅繫之置於䑽下令宦者/王子晉掌視之安都等許賂子晉乃還都自劾詔並赦)
(之復其官爵尋為丹陽尹後王琳/入齊安都討琳餘黨所向皆下)皇帝以陶唐啓國致
玉版於河宗(帝王世紀堯帥諸侯羣臣沈璧於洛河受/圖書穆天子傳天子授河宗璧河宗伯天)
(受璧西向沈璧/於河再拜稽首)顓頊承家佐金天於江水(帝王世紀少/昊金天氏降)
(居江水顓頊生十年而/佐少昊二十而登帝位)經綸草昧定鼎之業居多(左傳/王孫)
(滿曰成王定/鼎於郟鄏)締構權輿斷鼇之功相半(見與楊僕射書/  樹聲曰陳文)
(帝紀武帝之討王僧辯也先召帝與謀時僧辯壻杜龕/據呉興武帝宻令帝還長城立柵備之龕遣將杜泰掩)
(至帝部分益明及武帝遣周文育討龕帝遣將軍劉澄/蔣元舉攻下龕周文育侯安都敗於沌口武帝詔帝入)
(總軍政尋命/率兵城南皖)固以英聲馳於海外信義感於寰中主器
攸歸(繫辭主器者/莫若長子)當璧斯在(見勸/進表)公於是抗表長信(漢/霍)
(光傳衛太子孫號皇曽孫在民間咸稱述焉光與丞相/敞等上奏皇太后詔曰可是為孝宣皇帝詳謝賚賜啓)
清宫未央(漢文帝紀使太僕嬰東牟侯興居先清宫奉/天子法駕迎代邸皇帝即日夕入未央宫)
從億兆以歸心引公卿而定䇿馳輕軒於軨轕(見與王/太尉書)
奉侍駕於中都七廟之基於焉永固(書七世之廟/可以觀徳)萬邦
之本由此克寧(書民惟邦本本固邦寧本傳太后以衡/陽王故未肯下令安都按劍上殿曰太)
(后出璽叉手解文帝髪推就䘮次仍别/奉中㫖迎衡陽獻王昌中流而殺之)乃復進公司空
南徐州刺史於是鎮之以清靜(漢曹參傳載其/清静民以寧壹)安之以
惠和(後漢左雄傳疏曰守相長吏惠和有顯效者/可就増秩勿使移徙非父母䘮不得去官)望杏
敦耕(月令杏花/生種百榖)瞻蒲勸穡(吕氏春秋冬至五旬七日菖/始生菖者草之先者也於是)
(始/耕)室歌千耦(詩十千/維耦)家喜萬鍾(見孟/子)陌上成陰(樂府題/有陌上)
(桑/)桑中可詠(詩期我/乎桑中)春鶊始囀(說文黄鸝倉庚/也鳴即蠶生)必具籠
筐(晉儀禮志皇后親蠶公主及諸命/婦皆步揺衣青各載筐鉤從蠶)秋蟀載吟(月令注/引俚諺)
(蜻蛉鳴衣裘成/蟋蟀鳴嬾婦驚)競鳴機杼或肅拜靈祀(晏子齊大旱公/召羣臣問以祠)
(靈/山)躬曕舞雩(周官司巫若國大/旱則率巫而舞雩)去駕擁於風塵還旌阻
於飄沐京坻歲積非勞楚堰之泉(詩如坻如京一統志/芍陂在鳳陽府即安)
(豐塘也乃楚相/孫叔敖所築)倉廩年豐無用秦渠之水(漢溝洫志韓/欲疲秦使鄭)
(國說秦令鑿涇水秦覺之國曰臣為韓延數/歲之命為秦建萬世之功遂成之名鄭國渠)雖復東過
小縣夏雨逐其輕輪(後漢書百里嵩為徐州刺史境/内旱嵩行部車所經甘雨輒降)南
渡滄江秋濤弭其張蓋(枚乗七發將以八月之望觀濤/乎廣陵之曲江江湧而濤起其)
(始起也洪淋淋焉若白鷺之下翔其少/進也浩浩溰溰如素車白馬惟葢之張)固不得同年而
語矣若夫聽采民訟昏曉必通召引軒櫺躬親辯決立
受符於前案(未詳按漢酷吏傳左馮翊缺上欲/徵嚴延年符已發為其名酷復止)無留諾
於後曹(北堂書鈔魏孟康為𢎞農太守事無留諾曹樹/榖曰漢蕭育傳育為茂陵令扶風召詣後  以)
(職事對育曰蕭育杜/陵男子何詣曹也)接務髙城之中非異甘棠之下(燕/世)
(家召公巡行郷邑有/棠樹決獄政事其下)欣欣美俗濟濟都塵以賈琮郭賀
之風(後漢書冀州刺史賈琮舊制傳車驂駕垂赤帷裳/琮曰刺史當廣視逺聽糾察美惡豈可垂帷裳以)
(自蔽乎命御者搴之郡縣聞風震悚又荆州刺史郭賀/多異政明帝賜以三公冕旒敕行部去襜帷露冕使百)
(姓見其/容服)行建武永平之化(范蔚宗明帝紀論後之言事/者莫不先建武永平之政)
於是州民散騎常侍王瑒等(南史王瑒字子瑛梁元帝/時位太子中庶子陳武帝)
(入輔以為司/徒左長史)拜表宫闕請揚兹美化樹彼髙碑民欲天
從(語見/書)允膺絲誥銘曰
鬱鬱三象茫茫九州(見/上)綿天滲漉(司馬相如封禪/文滋液滲漉)浹地
䖍劉赫矣髙祖爰清國讐元勳佐命力牧封侯(帝王世/紀黄帝)
(得風后於海隅登以為相得力牧於大澤進以為將本/傳武帝謀襲王僧辯惟與安都定計徐嗣徽任約等引)
(齊冦至安都屢破/之以功進爵為侯)亦既旋歸拜家有暉宫亭蠡浦舊翅
髙飛(本傳復其官爵出為南豫州刺史攻王琳將曹慶/常愛衆安都自宫亭湖出松門躡愛衆後破之餘)
(衆悉平也炯曰荆州記宫亭湖即/彭蠡澤  謂之彭澤湖一名匯澤)電巻勁寇風行國威
(呉張紘傳注引呉書曰紘/述䇿平定三郡風行草偃)文身被髪(穀梁傳呉/祝髪文身)作貢來
綏我皇纂武攀號東序(顧命東/序西嚮)謁渭同周(齊世家西伯/將出獵卜之)
(曰所獲非龍非彲非熊非羆所獲/霸王之輔果遇太公於渭之陽)迎門惟吕(顧命成王/崩俾爰齊)
(侯吕伋以二干戈虎賁百人逆子釗於南門之外本傳/還軍至南皖而武帝崩安都隨文帝還朝乃與羣臣議)
(翼奉/文帝)流矢為暴(天官書項羽拔/鉅鹿枉矢西流)欃槍斯舉(爾雅彗星/為欃槍)惵
惵蒼黎(老子聖人在上天下惵惵為天/下渾其心注惵惵常恐懼也)危危刀俎(見與/楊僕)
(射/書)自我徂征妖氛克平爰驅犬彘實翦長鯨(見勸/進表)北震
巢浦南俘灌城(侯瑱傳以瑱為都督侯安都等並𨽻焉/王琳引合肥漅湖之衆舳艫相次而下)
(合戰琳軍少却本傳劉異擁據東陽安都躬自接戰為/流矢所中血流至踝乗輿麾軍屬夏潦水漲安都引船)
(入堰棲艦與異城等異奔晉安虜其妻子振/旅而歸仍還本鎮吏人表請立碑詔許之)青羌巻介
赤狄回兵(見勸/進表)蹈舞難喻歌謡靡宣(班固東都賦下舞/上歌蹈徳詠仁)
曰我黎庶俱祈上𤣥(揚雄廿泉賦惟漢/十世將郊上𤣥)山移兩越(見與/王僧)
(智/書)海變三田(見與楊/僕射書)公為上相復倍斯年
　　　廣州刺史歐陽頠徳政碑
弱水導其洪源軒臺表其增殖(山海經昆侖之邱有弱/水之川環之又西王母)
(之山有/軒轅臺)懿哉少府師儲皇於二京(漢儒林傳歐陽生字/和伯千乗人也至曽)
(孫髙子陽為博士髙孫地餘長賓以太子中庶子授太/子後為博士論石渠元帝即位地餘侍中貴幸至少府)
(地理志千乗/郡屬青州)盛矣司徒傳儒宗於九世(後漢歐陽歙傳/歙字正思樂安)
(千乗人也自歐陽生傳伏生尚書至歙八世皆為博士/學為儒宗世祖即位為河南尹建武六年拜揚州牧八)
(年徵為/大司徒)廣陵邕邕族擅江右(未/詳)渤海赫赫名重洛陽(晉/書)
(歐陽建字堅石世為冀方右族擅名北州時人為之語/曰渤海赫赫歐陽堅石厯山陽令尚書郎馮翊太守)
若夫岳鎮龍蟠(周官荆山之鎮山/曰衡山詳勸進表)星懸鶉火(左傳咮為/鶉火注鶉)
(火南方/栁星也)衡山誕其髙徳湘水降其清輝千仭孤標(晉書/裵頠)
(曰和嶠森森/如千丈松)萬頃無度(後漢郭泰傳泰曰叔度汪汪若/千萬頃波澄之不清混之不濁)
年當小學(曲禮人生十/年曰幼學)志冠成童(内則成/童舞象)因孝為心欲
仁成體(本傳頠字靖世長沙臨湘人也為郡豪/族少質直有思理以言行著於嶺表)屯騎府
君早棄榮祿易簀之(日檀弓曽子寢疾/  病元起易簀)幾將毀終(禮記/毀不)
(滅性不以/死傷生也)不杖之言(喪服小記庶子/不以杖即位)深非通制遺貲巨
萬富擬倚頓(漢貨殖傳倚頓用富/盬鹽起與王者埒)裁變槐榆並賑宗戚南茨
大麓(舜典納於大麓/注麓山足也)北眺清湘得性於橘洲之間(寰宇/記橘)
(洲在長沙縣西南四里江中時有大水洲渚皆/没此洲獨存湘中記諺曰昭潭無底橘洲浮)披書於
杏壇之上(莊子漁父篇孔子游乎淄帷之林休坐/乎杏壇之上弟子讀書孔子絃歌鼔琴)三冬
文史(見讓左/僕射表)五經縱横(見與宗/室書)頻致嘉招確乎難拔(本/傳)
(父䘮哀毀甚至家産累積悉讓諸兄/廬於麓山寺傍專精習業博通經史)既而帝啓黄樞神
亡赤伏(見讓/表)天地崩霣川冡沸騰(詩百川沸騰/山冡崒崩)羣悍酋
豪更為禍亂朝披羽檄(漢書髙祖曰吾/以羽檄召天下)夜照爟烽(晉天/文志)
(軒轅西四星曰爟/爟者烽火之神也)浴鐵蔽於山原(晉建武故事王敦死/秘不發喪賊皆重鎧)
(浴/鐵)摐金駭於樓堞(司馬相如子虗賦/摐金鼔吹鳴籟)公疲兵屢出獨據
胡牀(曹瞞傳操與馬超戰超等/掩至操恚猶坐胡牀未起)勍賊重圍尚凭書几(九/州)
(春秋孔融為北海太守為袁譚/所攻流矢雨集融凭几安坐)揚灰既散(論衡楊璇為/零陵太守時)
(桂陽賊起璇乃置馬車數十乗以囊盛石灰/於車上乃會戰從風揚灰向賊遂大破之)駕棒將軍
(抱朴子呉遣將軍討山賊賊中有善禁者每交戰官軍/刀刄皆不得拔將軍乃多作勁木白棓擊之禁不得行)
(因而/克賊)咸克凶渠以保衡服(本傳梁左衞將軍蘭欽少與/頠善故頠常隨欽征討南征)
(夷獠禽陳文育所獲不可勝計大獻銅鼔累代所無頠/預其功時湘衡界五十餘㓊不賔敇衡州刺史韋粲討)
(之粲委頠為都/督悉皆平殄)常以二主蒙塵(見答王/太尉書)三光掩曜(班固/典引)
(經緯乾坤出入三光/注三光日月星也)出入逾於嘗膽(呉越春秋越王念/復呉仇愁心苦志)
(懸膽於户/出入嘗之)殷憂獨其撫心(漢酷吏傳大將軍光因舉手/自撫心曰使我至今病悸)
不治第宅深符去病(漢霍去病傳上為治第令視之/對曰匈奴不滅無以家為也)志
梟羣醜彌同越石(晉書劉琨字越石與親故書/曰吾枕戈待旦志梟逆虜)自禹圭
既錫(見勸/進表)堯玉已傳(帝王世紀堯賜/舜以昭華之玉)物變謳謡風移笙
管商周之際孤竹尚其哀歌(伯夷傳武王已平殷亂天/下宗周伯夷叔齊義不食)
(周粟隠於首陽山采薇/而食之及餓且死作歌)曹劉之間蘇子猶其狂哭(魏蘇/則傳)
(則字文思扶風武功人也則及臨淄侯植聞魏氏代漢/皆發服悲哭本傳侯景構逆粲自解還都征景以頠監)
(衡州及陳武帝入援都頠乃深自結託遷頠為始興/内史元帝承制以始興郡為東衡州以頠為刺史)況
番禺連帥實謂宗枝迷我天機目窺梁鼎以公威名本
重逼統前軍乾數難違剝象終悔髙祖永言惟舊彌念
奇功即訓皇家深𢎞朝紀檻車才至(見移/文)輿櫬已焚(左/傳)
(許男面縛銜璧大夫衰絰士輿櫬楚子問諸逢伯對曰/昔武王克商㣲子啓如是武王親釋其縛受其璧而祓)
(之焚其櫬禮而/命之使復其所)祝史妖於夷吾(左傳晉侯改𦵏共太子/秋狐突適下國遇太子)
(太子使登僕而告之曰夷吾無禮余得請於帝矣將以/晉畀秦秦將祀余對曰臣聞之神不歆非類民不祀非)
(族君祀毋乃殄乎且民何罪失刑乏祀君其圖之君曰/諾吾將復請七日新城西偏將有巫者而見我焉許之)
(遂不見及期而徃告之曰/帝許我罰有罪矣敝於韓)壇場延於井伯(左傳晉執虞/公及井伯以)
(媵秦穆姬本傳蕭勃在廣州頠委質於勃及勃度嶺出/南康以頠為前軍都督周文育破禽之送於武帝釋而)
(禮/之)綢繆安樂造次訏謀爰珥豐貂允光金蟪(漢官云秦/置散騎又)
(置中常侍漢因之皆銀璫附蟬為文/貂尾為飾謂之貂璫殤帝改施金璫)但八桂之上(山海/經桂)
(林有八樹/在番禺東)蠻夷不賓九疑之陽(山海經南方蒼梧之邱/蒼梧之川其中有九疑)
(山在長沙/零陵界)兵凶歲積以公昔在衡臯深留夙愛仁恩可
以懷猛獸(後漢童恢傳恢琅邪姑幕人少仕州郡為吏/民常為虎害乃捕二虎恢咒虎曰若殺人者)
(當垂頭伏罪自知非者當號呼稱寃一虎低頭閉目/即時殺之一虎視恢鳴吼即時解釋吏人為之歌頌)威
名可以懼啼兒(南史劉胡傳胡為越騎校尉蠻/畏之小兒啼語云胡來即止)乃授持
節散騎常侍(本傳/不載)衡州刺史(本傳蕭勃死後嶺南亂頠/有聲南土且與武帝有舊)
(乃授南安將軍衡州/刺史封始興縣侯)我皇帝從唐侯以𦙍國(見勸/進表)屈啓
筮而承家(漢文帝紀髙后崩大臣遂使人迎代王代王/卜之占曰大横庚庚余為天王夏啓以光)
一恭寶祚開定江沔三改璇衡苞羅湘峽昔中宗屈申
於處仲(晉書王敦字處仲元帝永昌元年三月敦據石/頭擁兵不朝帝遣使謂敦曰公若不忘本朝於)
(此息兵則天下尚可共安如其不然朕/當歸琅邪以避賢路按元帝廟號中宗)髙祖遺恨於平
城(見玉臺/新詠序)漢武承基方通沙塞(漢衛青傳大將軍/青凡七出撃匈奴)晉明
紹運裁平姑孰(晉書明帝太寧元年四月敦謀簒位自/武昌移鎮姑孰二年六月加司徒王導)
(大都督揚州刺史督諸軍討敦敦復反/秋七月至江寧帝親征破之敦死衆潰)方其盛業綽有
光前踐祚之初進公位征南將軍(本傳文帝/即位進號)廣州刺史
又都督東衡州(本傳作交廣等隋書揚州南海郡始興/縣注齊曰正階梁改名焉又置安逺郡)
(置東/衡州)二十(本書作/十九)州諸軍事宜公乃務是民天(漢書酈/食其曰)
(民以食/為天)敦其分地火耕水耨(貨殖傳楚越之地地廣人/稀飯稻羮魚或火耕而水)
(耨/)彌亘原野盜賊皆偃工賈競臻鬻米商鹽盈衢滿肆
新垣既築外户無扄(禮運故外/户而不閉)脂脯豪家鐘鼎為樂(見/與)
(王僧/辯書)揚袪灑汗振雨流風(蘇秦傳臨菑之塗舉/袂成幕揮汗成雨)市有千
金之租(漢髙五王傳主父偃言齊/臨菑十萬户市租千金)田多萬箱之詠(詩乃/求萬)
(斯/箱)僧釋慧羨等來朝絳闕備啓丹誠乞於大路康莊式
刋豐琰庶樊卿寶鼎復述台司之功(後漢竇憲傳南單/于於漠北遺憲古)
(鼎其旁銘名仲山甫鼎潛夫論/仲山甫姓樊字穆仲封於南陽)羊叟髙碑更紀征南之
徳(晉書加羊祜征南大/將軍詳與李那書)於是跪開黄素(揚雄荅劉歆書/天下上計孝亷)
(及内郡街卒㑹者常把三寸弱/翰筆賫黄素三尺以問其異語)爰登紫泥(西京雜記漢/以武都紫泥)
(為璽/室)鑒此誠祈皆如所奏乃詔庸臣為其銘曰
赫赫宗陳桓桓鼎臣千乗建學五典攸因(書慎徽五典/五典克從)
盛德斯逺公門日新崇髙維岳貺甫生申(詩維嶽降神/生甫及申)
去衡移廣遷征自鎮攸攸銅畧(疑作界見與/章司空書)藐藐金鄰
(左思呉都賦金鄰象郡之渠注夫南之外/冇金隣國去夫南可二千餘里土地出銀)莫逺非督無
思不賓三江靡浪(見移/文)五嶺奚塵(見與章/司空書)式歌式舞(詩/雖)
(無徳與汝/式歌且舞)仁哉至仁公其饗福於萬斯春
　　　晉陵太守王勵(本傳/竹勱)徳政碑(樹屏曰本傳勱字/公齊侯景之亂奔)
　　　　(江陵厯位晉陵太守時兵饑之後郡中凋弊/勱為政清簡吏人便安之大建元年累遷尚)
　　　　(書右僕射時東境大水以勱為晉陵太守在/郡甚有威惠郡人表請立碑頌勱政徳詔許)
　　　　(之/)
若夫雎陵世傳已詳載徳之華徐州先賢亦著清風之
美偉哉文獻光啓中興(晉書王祥傳祥字休徵琅邪臨/沂人漢諫議大夫吉之後也厯)
(官司空轉太尉加侍中五等建封睢陵侯邑一千六百/户祥弟覽子裁裁子導字茂𢎞元帝過江導厯位至丞)
(相輔相三世及薨詔喪𦵏參用天子之禮諡曰文獻呉/樹聲曰國語祭公謀父曰我先王不窋奕世載徳)
(世標曰後漢王良傳良字仲子東海蘭陵人也王莽時/不仕建武三年徵拜諫議大夫六年代宣秉為大司徒)
(司直在位恭儉妻子不入官舍布被瓦器范曄論當世/咨其清人君髙其節隋地理志東海郡屬徐州琅邪郡)
(屬徐/州)郭莖表其深源(見為貞/陽侯書)何籌慙其逺慶(後漢王敞/傳敞六世)
(祖比干為汝陰縣獄吏決曹掾乎活數千人有老嫗謂/曰公有陰德今天錫君䇿以廣公之子孫因出懐中符)
(策凡九百九十枚子/孫佩印綬者當此算)豈惟桓氏之鳴玉(范曄論桓氏自/榮至典父子兄)
(弟代為帝師國語/趙簡子嗚玉以相)張家之珥貂(漢書張安世子孫相繼/為侍中中常侍諸曹散)
(騎列校尉者凡十/餘人詳歐陽頠碑)袁姓之朱衣(後漢袁安傳安道逢二/書生指一處云𦵏此地)
(當世為上公/故累世降盛)楊宗之華轂(漢楊惲傳惲家方降/盛時乗朱輪者十人)又有佽
飛遮列(漢百官公卿表佽飛/掌弋射有九丞兩尉)班弓夾門(後漢班超傳悉/持弓弩夾門而)
(伏/)濯龍俯望(後漢馬皇后紀太后詔曰前過濯龍門上/見外家問起居者車如流水馬如游龍百)
(官志有濯/龍監一人)緹騎盈道(漢官曰執金吾緹騎二百人/環濟要畧司隸出從緹騎)奕世
如此何其盛哉(南史勱祖份累遷尚書左僕射父琳位/司徒左長史兄銓衛尉卿錫累遷吏部)
(郎中僉太子中庶子通尚書右僕/射弟質厯位侍中固遷潯陽太守)君以藍田美玉(三秦/記藍)
(田出美玉呉志諸葛恪少有才名/孫權竒之曰藍田美玉真不虚也)大海明珠(曹植贈丁/廙詩大國)
(多良材譬/海出明珠)灼灼美其聲華英英照其符彩丰神雅澹識
量寛和既有崔琰之鬚眉(魏書崔琰聲資髙暢眉目疏/朗鬚長四尺甚有威重朝士)
(瞻望太祖/亦敬重焉)非無鄭𤣥之腰帶(後漢書鄭𤣥身長八尺飲/酒一斛秀眉明目容儀温)
(偉/)爛爛若髙巖下電騷騷若長松裏風(世說裵令公目/王安豐眼爛爛)
(如巖下電世日李元/禮謖謖如勁松下風)勢利無擾於胷襟行藏不槩於懐
抱家門雍睦孝友為風上交不謟下交不瀆(見繫/辭)脫貂
救厄情靡矜吝(未/詳)釋馬窮塗惟濟危殆(後漢亷范傳范/遷蜀郡太守坐)
(法免歸鄉里肅宗崩范奔赴敬陵時盧江郡掾嚴麟奉/章弔國俱㑹於路麟乗小車塗深馬死不能自進范見)
(而愍命従騎下馬/與之不告而去)至於網羅圖籍脂粉藝文學侣挹其
精㣲辭宗稱其妙絶(本傳勱美風儀博渉書史恬/然清簡未嘗以利欲干懷)出為
仁武將軍晉陵太守(宋書南徐州刺史領晉陵太守呉/時分呉郡無錫以西為毘陵晉東)
(海王越世子名毘永/嘉五年帝改為晉陵)五雞二彘勤䘏有方(漢龔遂傳遂/為渤海太守)
(使民家養二/母彘五母雞)問羊知馬鉤鉅兼設(漢書趙廣漢為京兆/尹善為鉤鉅以得亊)
(情鉤鉅者設欲知馬價則先問狗已問羊又問牛/然後及馬參伍其價以類相凖則知馬之貴賤)濟北
移樹累政之所未洽(未/詳)汝南爭水連年之所無斷(汝南/先賢)
(傳趙規為安陽令與/朗陵黄萌爭水割指)一朝明決曽不留滯四民商販咸
用殷阜銘曰
康哉寶運美矣良臣渭自灃水源以洛濱公侯世及宰
輔相因曰我民秀山川降神風情穆穆孝友恂恂學則
經笥(後漢邊韶傳韶曰/腹便便五經笥)文為世珍髙風逺矣曠代難倫
鼎鉉虚職(易鼎/玉鉉)台階未臻(晉書羊祜表曰恩詔拔臣/使同台司注台司三公也)安
知霜霰遽夭松椿(莊子上古有大椿者以八/千歲為春八千歲為秋)碣石斯表
民情既陳徒然下拜何報陽春(蔡邕獨斷春為少/陽其氣始出生長)
　　　丹陽上庸路碑
在天成象咸池屬於五潢在地成形滄海環於四瀆(史/記)
(天官書西宫咸池曰天五潢注元命包曰咸池主五榖/其星五者各有所職  樹本曰封禪書四瀆者江淮河)
(濟/也)國險者固其金湯(漢蒯通傳金城/湯池不可攻也)儲蓄者因於轉漕
(漢宣帝紀大司農中丞耿夀吕/奏設常平倉以給北邊省轉漕)貨財為禮(曲禮貧者不/以貨財為禮)
專俟會通厥田為上(書禹貢四海會同又/徐州厥田惟上中)皆資滲漉(見/侯)
(安都/碑)大矣哉坎德之為用也(木華海賦曠哉/坎徳易坎為水)是以握圖
之主財以利民御斗之君因之顯教(揚雄長楊賦髙祖/奉命順斗極運天)
(關/)上哉少昊初命水官(未詳左傳剡子曰共工氏/以水紀故為水師而水名)逖矣
髙陽爰重冥職(帝王世紀顓頊髙陽氏以水事/紀官祭法冥勤其官而水死)舜為太
尉於是九澤載疏禹作司空然後百川咸導(河圖曰舜/以太尉即)
(位與三公臨河觀黄龍五采負圖出置舜前以黄玉為/柙白玉為檢黄金為繩紫芝為泥章曰天皇帝符璽舜)
(典伯禹作司空禹貢奠/髙山大川又九澤既陂)開華山於髙掌(述征記華山本/一山巨靈所開)
(今睹手跡於華岳而/脚跡在首陽山下)鑿靈沼於周原(詩王在靈沼/又周原膴膴)莫匪
神功皆由聖德我大梁之受天明命勞已濟民有道稱
皇無為曰帝(帝王世紀功合神者稱皇徳/合地者稱帝徳合人者稱王)若夫雲雷草
創(易雲雷屯又/天造草昧)翦商黜夏之勲(疑脫二句詩后稷之孫/實維大王居岐之陽實)
(始翦商湯誥/罪人黜服)鑄寶鼎於昆吾安能紀勒(後漢崔駰傳蔡邕/銘論吕尚作周)
(太師其功銘/於昆吾之鼎)陳鴻鐘於豐岳豈易揄揚(漢司馬相如賦/撞鴻鐘山海經)
(豐山有九鐘注霜降則自鳴揚/樹屏曰班固西都賦雍容揄)斯固名言所絶也及乎
膺斯寶運大拯横流(晉王尼傳尼常歎曰滄/海横流處處不安也)屈至道於
汾陽勞凝神於姑射(莊子至道之極昏昏黙黙又/用志不分乃疑於神詳巻三)聖人
作樂簫韶備以九成(見書/益稷)喆王盡禮春官總於三代(見/周)
(禮/)豈止金門桴竹(玉泉記立春之日取宜陽金門山/竹為管河内葭草為灰以候陽氣)玉
尺調鐘(世說茍勗善解音聲遂正雅樂阮咸妙賞時謂/神解每公會作樂而心謂之不調勗意忌之遂)
(出阮為始平太守後有一田父耕於野得周時玉尺便/是天下正尺茍始以校已所治鐘鼔金石絲竹皆覺短)
(一黍於是/㐲阮神識)公帶獻明堂之圖(封禪書濟南人公玉尺上/黄帝時明堂圖明堂圖中)
(有一殿四面無殿以茅蓋通水圜宫垣為複道上有/樓従西南入命曰昆侖天子從之入以拜祠上帝)匡
衡建后土之議(郊祀志匡衡以甘泉泰畤河東后土/之祠宜可徙置長安願與羣臣議定)若
斯而已矣天降丹鳥既序孝經(干寶捜神記孔子制孝/經既成齋戒向北辰而)
(拜乃起白霧摩地赤虹自天而下化/為黄玉上有刻字孔子跪受讀之)河出應龍乃私周
易(見勸/進表)若夫固天將聖垂意藝文五色相宣八音繁會
(樂記五色成文而不亂注五聲配五/行之色屈原九歌云五音紛兮繁會)不移漏刻(見與楊/僕射書)
纔命口占(漢游俠傳陳遵為河南太守召善書吏十人/十人於前治私書謝京師故人遵慿几口占)
(書吏且省官事書數百封/親疎各有意河南大驚)御紙風飛天章海溢皆紫庭
黄竹之辭(蔡邕琴操周成王琴歌鳳皇翔兮紫庭余何/徳兮感靈穆天子傳王遊黄臺之上時國中)
(大雪大凍王作黄/竹歌三章以哀之)晨露卿雲之藻(吕氏春秋晨露湯/歌也詳勸進表)漢
之兩帝徒有詠歌(漢書髙祖有大風歌漢/武故事帝作秋風辭)魏之三祖空
云詩賦(沈約謝靈運傳論曹氏基/命三祖陳王盛髙麗漢)以為彭老之教終沒
愛河(昇𤣥經漂浪愛/河流吹欲海)儒會之宗方離火宅(見與李/那書)豈知
五詩八會之殊文(未詳復菴和尚華嚴論贊龍樹菩薩/入龍宫看藏得華嚴下本回歸西土)
(傳到此方者乃八十巻經/三十九品品分七處九㑹)天上人中之妙典(優闐王作/佛形像經)
(若生天上天中最勝乃至得作/六欲天王於六天中尊貴第一)雪山羅漢爭造論門(傳/燈)
(錄雪山五百仙人飛/空而至阿難為說法)鷲嶺名僧俱傳經藏(見與李/那書)香象
之力特所未勝(雜寶藏經過去乆逺比提醯國王有大/香象以香象力摧伏迦尸王軍華嚴經)
(現有菩薩名曰香象與其眷屬諸菩/薩中三千人俱常在其中而演說法)秋兔之毫書而莫
盡(西京雜記天子筆管以錯/寶為跗毛皆以秋兎之毫)忠信為寶(家語孔子息駕/於河梁有懸水)
(三十仞圜流九十里有一丈夫方將厲之曰始吾之入/也先以忠信及吾之出也又從以忠信所以能入而復)
(出/也)禱祈免於白駒(漢溝洫志武帝用事萬里沙磧還自/臨決河湛白馬玉璧令羣臣從官自)
(將軍以下皆/負薪置決河)明德惟馨(左傳宫之竒引周書曰/黍稷非馨明德惟馨)山川舍
於騂犢(見論/語)至如月離金虎(陸機詩望舒離金虎漢書/西方金也孔傳昴白虎中)
(星然西方七宿畢/昴之屬俱白虎)泥染石牛(廣州記州有石牛每旱殺/牛以血和泥泥石牛背既)
(畢即雨泥/盡方止)薈蔚朝興滂沱晚注(詩薈兮蔚兮南山朝隮/乂月離於畢俾滂沱矣)
而清蹕纔動(見勸/進表)纖羅不揺(木華海賦輕塵/不飛纖蘿不動)髙閈將臨
(左傳髙/其閈閎)油雲自闢(西京雜記雨/雲曰油雲)陽烏銜日寧懼虎賁之
弓(廣雅云日名陽烏淮南子日中有踆烏飛樹本曰漢/明帝起居注上東巡泰山到滎陽有烏  鳴乗輿上)
(虎賁王吉射之中而祝曰烏鳴啞啞引弓射之/洞左掖陛下夀萬萬臣為二千石賜錢二百萬)飛雨彌
天無待期門之蓋(漢外戚傳上官桀少時為羽林期門/郎従武帝上廿泉桀奉葢雖風常屬)
(車雨下/葢輒御)震維舉德(易震為長子后文炳曰左傳王子朝/告諸侯曰王  無適則擇立長年鈞)
(以徳徳/釣以卜)非曰尚年(見表/後啟)若發居酆(檀弓文王舍伯邑考/而立武王注伯邑考)
(文王長子/發武王名)猶莊在漢(後漢書東海恭王疆建武二年立/為皇太子十七年而母郭后廢遂)
(譲位於顯宗顯宗明皇帝諱莊光武第四子也母陰皇/后按昭明太子早卒簡文帝乃髙祖第三子也故云)
濤如白馬既礙廣陵之江(見侯安/都碑)山曰金牛孰辨梅湖
之路(初學記武原淪䧟為當湖又有梅湖趙曄呉越春/秋海鹽縣淪為招湖徙居武原鄉故越地也  世)
(標曰劉道道錢塘記明聖湖在/縣南父老相傳湖中有金牛)専州典郡青鳬赤馬之
舟(魏王粲海賦乗囷桂之舟晨鳬之舸呉志/太傅諸葛恪制為鴨頭船詳與王太尉書)皇子天孫
嗚鳳飛龍之乗(陶季直京邦記宋武帝度六合龍舟翔/鳳以下三千四十五艘晉宫闕記天泉)
(池有飛/龍舟)莫不欣斯利涉(易利涉/大川)玩此修渠乍擁楫而長
歌(列女傳趙簡子南擊楚津吏醉不能渡將殺之津吏/女涓持楫而前中流奏河激之歌簡子立為夫人)
乃樅金而鳴籟(見歐陽/頠碑)斯曠世之奇功無疆之鴻烈者
也銘曰
后王降徳於衆兆民髙文象緯(晉張華傳/妙達象緯)妙義㡬神業
冠遷夏(見為陳/武帝書)功踰入秦(漢髙祖紀楚懐王與諸將約/先入定關中者王之沛公攻)
(武關/入秦)時惟大畜象及同人(見/易)慧雨方霤禪枝獨春(西域/傳羅)
(婆路山北巖前是佛受山神飯已潄/口嚼楊枝因生今為茂林寺號楊枝)帝徳惟厚(書大禹/謨益曰)
(都帝徳/廣運)皇恩甚深觀乎禹迹(見侯安/都碑)見我堯心
　　　孝義寺碑
臣聞道階八地猶見后妃(淨土論二淨穢土謂淨多穢/少即八地已上百縁經佛告)
(比邱此賢刧中波羅柰國梵摩達王正法治化惟無子/息禱祀諸神求索有子困不能得時王國中有一池水)
(生一蓮華其華臺中有一童子結跏趺坐王及后妃見/甚歡喜即抱還宫養育漸大隨其行處􁬆華承足因香)
(立字名栴檀香後悟非常成/辟支佛身升虚空作十八變)願生千佛無非賢聖(雜寶/藏經)
(波羅柰國中有山名曰仙山有梵志在彼山住大小便/利於石上有雌鹿來䑛即便有身生一女子梵豫國王)
(立為第二夫人後時有身便生千葉蓮華時大夫人取/千葉蓮華盛著籃裏擲於河中時烏耆延王接取見千)
(葉蓮華葉葉有小兒長大各有大力千子即時將諸軍/衆降服諸國次到梵豫第二夫人却之以五百子與親)
(母以五百子與養父母時二國王分閻浮提各畜五百/子佛言欲知彼時千子者賢刼千佛是也以誓願力常)
(生賢/聖)汲引之義雖同隨機之感非一至如媯汭有禮皇
源所以前興(堯典釐降二女/于媯汭嬪于虞)周女斯歸陳宗所以流慶
(左傳庸以元女大姬配胡/公而封諸陳以備三恪)大矣神基帝系淑聖重光者
也慈訓太后(陳后妃傳武宣章皇后諱要兒呉興烏程/人本姓鈕父景明為章氏所養因改姓焉)
(武帝先娶同郡錢仲方女早卒後乃聘后永定元年立/為皇后武帝崩后與中書舍人蔡景厯定計召文帝及)
(即位尊后為皇/太后宫曰慈訓)徳佐初九道暉上六(周易初九曰潛龍/勿用何謂也子曰)
(龍徳而隠者也又上六龍戰于野其/血𤣥黄象曰龍戰于野其道窮也)居天上天中之極
(見丹/陽碑)處太任太姒之尊(詩思齊太任文王之母又/太姒嗣徽音則百斯男)蘋藻
之化斯深葛覃之風彌逺(詩于以采蘋南澗之濵于以/采藻于彼行潦又葛之覃兮)
(施于/中谷)皇帝膺兹上聖契彼援神(後漢翟酺傳注援神契/鉤命決皆孝經緯篇名)
(也/)愛敬在乎一人徳教刑於四海是以明星皎皎流半
月之光(孫氏瑞應圖景星者天精也狀如半月/生於晦朔助月為明王者不私人則見)甘露團
團灑如餳之味(晉書甘露者仁澤也/其凝如脂其美如飴)嘉禾自秀(孝經援/神契徳)
(下至地則/嘉禾生)浪井恒清(瑞應圖浪井不鑿自成/王者清淨則仙人主之)天降徵祥
日聞書府(左傳女叔侯曰史/不絶書府無虚月)自大明紹運(周易順而/麗乎大明)神
武應期(繫辭古之聰明睿知/神武而不殺者夫)至道旁通無思不格戊己
校尉西關玉門(漢書元帝初元時置戊巳校尉屯田車/師故地後漢班超傳不敢望到酒泉郡)
(但願生入玉門關注玉/門關在燉煌郡今沙州)伏波將軍南表銅柱(見歐陽/頠碑)方
使三千世界百億須彌(長阿含起世經等云四洲地心/即是須彌山山外别有八山圍)
(如須彌山下大海深八萬四千由旬其邊八山大海初/廣八千由旬中有八功徳水如是漸小至第七山下廣)
(一千二百五十由旬其海鹹海廣於無際海外有山即/是大鐵圍山四周圍輪并一日月晝夜回轉照四天下)
(名為一國土即以此為量漸至滿千鐵圍繞訖名一小/千復至一千鐵圍繞訖名為中千世界即數中千復滿)
(一千鐵圍繞訖名為大千世界此中四洲山王日月乃/至頂各有萬億成則同成壊則同壊是皆一化佛所統)
(之處名為三千大千/世界號為娑婆世界)同望飛輪(轉法輪經佛在鹿野樹/下時空中有自然法輪)
(飛來當佛/前而轉)共稟𤣥徳(舜典𤣥徳升/聞乃命以位)天嘉三年正月二十
一日詔㫖(陳文帝紀世祖文皇帝諱蒨字子華始興昭/烈王之長子也武帝甚愛之永定三年六月)
(丙午武帝崩皇后稱遺詔徴/文帝入纂皇統改元天嘉)仰惟聖徳方被兆民乃敕
有司改東成里為孝義里昔岱山徙號重華著其受終
(舜典正月上日受終於文祖/歲二月東巡狩至于岱宗)徳水移名秦人表其嘉運
(史記秦始皇本紀始皇并天下/更名河曰徳水以為水徳之始)豈若盡在輿地書兹里
門仰述天經(孝經子曰夫孝天/之經也地之義也)光臨父母(繫辭无有師/保如臨父母)
臣陵稽首(周禮太祝辨九/拜一曰稽首)乃作銘曰
願此良因(大寳積經樂施於人獲五種/名利五能為菩提作上妙因)宜資貴親(公羊/傳子)
(以母貴母/以子貴)三乗並䇿(見與李/那書)四梵為賓(大悲芬陀利經/佛言我於林中)
(三十六年遊四梵處為益衆生故食衆果法苑/珠林大洛那力者是第四梵王那羅延力是)紺殿安
坐(梁元帝集善覺寺碑云寶繩交映/無慙紫紺之宫白帖佛寺為紺園)蓮華養神(佛升忉/利天為)
(母說法經摩耶夫人兩乳血/出猶白蓮華而入如來口中)燈前禮佛(涅槃經若於佛/法供養一香燈)
(乃至獻一華/則生不動國)地後邊身(寶積經昔舍衛城有二十人皆/是最後邊身更有怨家二十人)
(奪其命根如來為調伏是四十人故告目連言令此地/中出佉違羅刺欲刺我足此刺即長一肘佛言我過去)
(世入大海中持矟刺人得如是報彼時二十怨賊欲害/二十人者作是思惟如來法王尚不免報况我等輩即)
(從坐起向/佛悔過)並濟含識(法苑珠林梁元帝捨/道文引含識於涅槃)咸歸至真(法/苑)
(珠林故經中來至佛所云南無無所著/至真等正覺是名口業稱歎如來徳也)國家隆盛同享
遐慶謹勒豐碑(檀弓公室/視豐碑)陳其舞詠(潘尼釋奠頌不/知手舞口詠)
　　　齊國宋司徒寺碑
無色之外方為化城非想之中猶稱火宅(楞嚴經有色/無色有想無)
(想若非有色若非無色若非/有想若非無想詳與李那書)若夫衆生無盡世界無窮
(華嚴經一切法界/虗空界等世界)芬若披蓮(關令尹喜傳真人遊時各/各坐蓮華之上一花輒徑)
(十/丈)逺如散墨(法華經假使有一磨以為墨過於東方千/國土乃下一㸃大如㣲塵又過千國土復)
(下一㸃如是展轉盡地種墨/是諸佛土若算師知其數否)善財童子南行未窺(華嚴/經善)
(財童子問法於五十三參善知識而徳雲比邱乃第一/也又善財童子歡喜頂禮繞無數匝殷勤瞻仰辭退南)
(行/)目蓮沙門北遊不見(盂蘭盆經目蓮見其亡母在/餓鬼中即鉢盛飯徃餉其毋)一
一刹土皆由業縁(觀佛三昧經六日出時此地皆悉煙/出從須彌山乃至三千大千刹土及)
(八大地獄靡不燒滅未曽有經罪業因縁相續/不絶百縁經以是業縁五百世中受毒龍身)萬萬僧
祇終非常樂(藥王藥上經衆僧得聞是五十三佛名者/是人於百千萬億阿僧祇刼不墮惡道大)
(集經佛言休息綺語獲十種功徳三常樂實/事隋書經籍志船涅槃譯言滅度亦曰常樂)天宫蹇產
(起世經其天宫城内雕飾受欲其歡樂不可/具說楚辭思蹇産而不釋注蹇産詰曲貌)猶傾四大
之風(樹本曰圓覺經此身四大和合毛髪爪齒皮肉筋/骨腦髓垢色皆歸於地唾涕膿血涎沫津液痰淚)
(精氣大小便利皆歸於水暖氣歸火動/轉歸風四大各離今日妄身常在何處)魔殿崔嵬(樓炭/經在)
(欲色二界中間别有魔宫華嚴經如來即於口/中放大光明名無礙無畏映蔽一切諸魔宫殿)終懼三
災之火(長阿含經三災上際云何若火災起時至光音/天為際若水災起時至徧淨天為際若風災起)
(時至果實/天為際)朱樓寶墖輝煥爭華(宣律師住持感應傳樹/神即將七寶來至尊所)
(以神力故於一念頃即成四墖髙五十由句又造真珠/樓觀及白銀臺於此四墖内各造樓觀具八萬四千)
(炯曰西域志波斯匿王都城東百里大海邊有大墖墖/中有小墖髙一丈二尺装衆寶飾之夜中每有光耀如)
(大火聚云佛涅槃百五歲後龍樹菩薩入大海化龍王/龍王以此寶墖奉獻龍樹龍樹受已將施此國地造莊)
(飾嚴好過佛在時經百五/十年魔天燒滅則當此土)既義暢中土道流遐域顯黙
同歸華夷俱慕自枕石漱流(見諫罷/道書)始終一槩悟智交
養三十餘年春秋八十三古人云道存人亡法師之謂
凡我門徒感風徽之緬邈傷諮悟之永滅敢以殘見揚
德金石銘曰
九流依真(後漢書班固九流百/家之言靡不窮究)三乗歸佛(見與李/那書)道住
絶迹慈還接物(白帖如來慈心如/彼大雲蔭注世界)孰是發䝉(易初六/發䝉)昭
我慧日(齊王屮頭陀寺碑/注慧日喻明也)攝亂以定(本相經年十九踰/城出家學道勤行)
(精進/禪定)闢邪以律(齊尚統師傳魏皇初三/年曇摩迦羅譯出戒律)秦皇雄感蔽理
通情王孫偏解逺死滯生(太平御覽蜀本紀曰始皇陵/有銀蠶金雀以多竒物故俗)
(云秦皇地市漢書揚王孫學黄老之術厚自奉養生無/所不致及終令其子曰吾學臝𦵏以反吾真必無易吾)
(意班固贊曰觀揚王孫/之志賢於秦始皇逺矣)夫子之悟萬刼獨明寒暑遞易
悲欣臯壤(家語孔子出聞哭聲至臯魚也曰吾有三哭/少而遊學以後吾親一髙尚吾志間吾事君)
(二與友厚而小絶之三立槁而死檀弓孔子之故人曰/原壤其母死夫子助之沐槨原壤登木曰久矣予之不)
(託於音也歌曰貍首之斑然執女手之巻然夫子為弗/聞也者而過之  炯曰莊子山林與臯壤與使我欣欣)
(然而樂與樂未/畢也哀又繼之)秋蓬四轉春鴻五響孤松獨秀徳音長
徃節有推遷情無遺想
　　　長干寺衆食碑
昔炎皇肇訓(繫辭神農氏作斲木為耜揉/木為耒耒耜之利以教天下)稷正脩官(舜/典)
(棄黎民阻飢汝/后稷播時百穀)信矣民天之言(見歐陽/頠碑)誠哉國寶之義
(范子計然曰五/榖者國之重寶)自非道登正覺(本願經佛告阿難我/以十事致最正覺)安
住於大般涅槃(華嚴經乃至最後涅槃分布其身起/廟墖心經注梵語涅槃此云無為)行
在真空(觀佛三昧經過去久逺有佛出世號曰空王火/炯曰海錄碎事如來藏中性火真空性空真)
深入於無為般若(見罷諫/道書)則菩薩應化咸同色身(婆沙/論佛)
(在世時色身受用奘法師傳婆毗吠迦論師於觀自在/菩薩立志祈請待見於是觀自在乃為現色身立世阿)
(毗曇論閻浮提衆/生色身種種不同)諸佛淨土皆為搏食(法華論無煩惱/衆生住處名為)
(淨土毗婆沙論若以一搏之食起殷淨心/奉於僧衆於當來世決定不達饑饉災起)證常住者爰
乞乳糜(涅槃經有人聞常住二字是人生生不墮惡道/支僧載外國事佛在貝多樹下坐滿六年長者)
(女以金鉢盛牛乳糜/上佛佛於水邊噉糜)補尊位者猶假香飯(見諫罷/道書)亦有
三心未滅(菩薩善戒經菩/薩心有上中下)七反餘生(觀佛三昧經金翅/鳥王名曰正音日)
(食一龍王及五百小龍經八千歲死相既現諸龍吐毒不/能得食從金剛山直下從大水際至風輪際為風所吹)
(還上金剛如是/七返然後命終)應會天宫(法苑珠林傳云釋迦受食四/王奉鉢滅後流行上升兠率)
(彌勒見曰釋迦佛鉢今來/至此七日供養還下龍宫)就齎龍海(智度論阿羅漢常入/龍宫食已以鉢授與)
(沙彌令洗鉢中有殘飯數粒/沙彌嗅之大香食之甚美)況復􁀙居地轉(未詳按奘/法師西國)
(傳數量之稱謂踰繕那踰繕那者自古聖/王一日運行也舊傳一踰繕那四十里矣)咸憩珠(疑作/殊)
庭(漢書上望祀蓬萊之屬㡬至殊/庭師古曰殊庭蓬萊中仙人庭)固以皆種仙禾並資
靈粟者矣(曹植社頌靈稼阿那一禾千莖拾遺記員嶠/之山名環邱上有方湖千里多大鵲髙一丈)
(羣飛於湖際銜采不周之粟於環邱之/上粟生穟髙五丈其粒皎然如玉也)法師常願以智
慧火燒煩惱薪(華嚴經智慧火令衆生離障礙苦皆得/具足文殊問經住家者為煩惱所燒出)
(家者滅/煩惱火)普施衆生同餐甘露(四分律天帝釋便作是念/我今令王慧燈以此瘡死)
(者甚非所以當以天甘/露灌其身上瘡即平復)况復安居自恣(經律異相精舍/告成白王遣使)
(請佛/安居)願學髙年或次第於王城(法苑珠林食中有六者/一乞食二次第三不作)
(餘食法食四一坐食五一團食亦名節量食六中後不/飲漿雜阿含經爾時世尊晨朝著衣持鉢共諸比邱入)
(王舍城/乞食)猶棲遑於貧里(後漢徐穉傳謂茅容曰為我謝/郭林宗何為棲棲不遑寧處維)
(摩詰經憶念我昔/於貧里而行乞時)迦留乞麪若用神通(十誦律佛在舍/衛國時有長老)
(迦留陀夷得阿羅漢道持鉢入城乞食到一婆羅門舍/主人不在婦閉門作煎餅迦留陀夷比邱即入禪定起)
(通從外地沒涌出中庭乃以指彈婦即語夷言縱使眼/脫我亦不與而以神力即兩眼脫出復念縱出眼如椀)
(我亦不與即變眼如椀復念縱若倒立我前我亦不與/即於前倒立復念縱汝若死我亦不與即入滅受想定)
(心想皆滅無所覺知即語比邱言汝若活者我施與一/餅迦留陀夷便出於定婦更刮盆邊即一小麪煎之迦)
(留語言我不須是餅為說法妙/即於座上得法眼淨作優婆夷)須提請飯致遺豪貴(未/詳)
於是思營衆業(勝天王經乃徃/古世廣修淨業)願造坊廚(涅槃經須達/長者七日之)
(内成立大房足三百日禪坊淨處六十三所冬室夏堂/各各别異廚坊浴室洗脚之處大小圊厠無不備足)
庶使應供之僧皆同自然之食(百縁經佛在世時王舍/城中有一長者其婦生)
(女名曰善愛後求出家世尊告善愛尼言汝今可設飲/食供養佛僧尋取佛鉢擲虛空中百味飲食自然盈滿)
(如是次第取千二百五十比/邱鉢所飯亦皆滿都令豐足)升堂濟濟無勞四輩之頻
(大集經復有比邱晝夜精勤樂修善法誦讀經典坐/禪習慧不舍須臾以是因緣感諸四輩種種供養)髙
廩峨峨恒有千食之糒(詩亦有髙廩萬億及秭水經注/澆河西南一百七十里有黄沙)
(望黄沙猶若人/委千糒於地)其外鐵市銅街(晉石苞傳苞為吏到鄴/乃販鐵於鄴市中詳與)
(楊僕/射書)青樓紫陌(魏曹植詩青樓臨大道王/粲獵賦倚紫陌而並征)辛家黑白之
里(未/詳)甲第王侯之門(漢書張放傳/帝賜甲第)莫不供施相髙資儲
轉衆(沐魄經給二/十歲儲資糧)法師善巧方便(佛本行經有釋名為/善覺其子名羼提提)
(婆堪教太子兵戎法式其所解知一切凡有二十九種/善巧妙術又淨飯王復白仙言我意欲令我子常在云)
(何方便及令幼/年勿使舍我)漚合含羅(未詳四分律世尊般涅槃後/百歲毗舍離拔闍子比邱行)
(十事乃至十事非法非毗尼非佛所教已皆在含羅在/毗舍離七百阿羅漢集論法毗尼故名七百集法毗尼)
(又感應記祇垣寺殿内簷下有四銀臺兩臺内有/毗尼藏黄金為牒白銀為字毗尼律藏是龍王書)教授
滋生隨年増長假使桑林不雨(吕氏春秋湯五年不/雨乃以身禱於桑林)瓠
水揚波(漢書上使汲仁郭昌發/卒數萬人塞瓠子決河)猶厭稻粱永無饑乏加
以五鹽具足(海錄碎亊五色鹽出安息國阿含經一切/味不過八種一苦二澀三辛四鹹五淡六)
(甜七酢八/不了味)七菜芳軟(荆楚歲時記正月七日/為人日以七種菜為羮)麰類天廚
(未詳沈約齊尼淨秀行狀於彼天上彼波利䴵將還意/欲與今法師有人問何意將䴵去荅云欲與今法師是)
(又不聽將去紫炯曰星經/天廚六星在  㣲宫東北)果同香樹(栴檀樹經維耶梨/國有五百人經厯)
(深山一人卧熟失伴有大栴檀香樹樹神謂窮人言可/止留此自相給衣食到春可去窮人還至國中國王病)
(頭痛惟得栴檀香以䕶病得愈王便令匠臣將窮人徃/伐取香樹至到樹所使者見樹華果煌煌心不忍伐)
羮鼎之大殷王未逢(未詳按劉向說苑湯時大旱使/人持九足鼎祝山川而天大雨)糜
䕶之深齊都非擬(見移/文)昆吾在次皆鳴鷲嶺之鐘(感應/記如)
(來成道已至第三十八年於祇洹精舍重閣講堂上佛/告文殊師利菩薩汝徃戒壇所鳴鐘召十方天龍及比)
(邱諸大菩薩衆等普集祇洹游銳曰大哀經佛在王舍/城靈鷲山者古昔諸佛之所  居如來威神之所建立)
(詳丹/陽碑)𤾉谷初升同洗龍池之鉢(堯典分命羲仲宅嵎夷/曰暘谷寅賔出日道宣)
(律師住持感應曰佛告文殊師利我入王舍城受彼國/王請我既食訖即命羅睢先將我鉢還於彼龍池洗之)
　
　
　
　
　
　
　
　
　
　
　
　
　
　
　徐孝穆集箋注巻四
欽定四庫全書
　徐孝穆集箋注巻五　　　　陳　徐陵　撰
　　　　　　　　　　　　　呉江呉兆宜注
　　　東陽雙林寺傅大士碑
夫至人無已屈體申教聖人無名顯用藏迹故維摩詰
降同長者之儀(維摩經毗耶離城中/有長老名維摩詰)文殊師利現儒生
之像(宣律師住持感應傳佛告文殊師利及四天王等/教初流行彼汝文殊師利分身變為國王金剛齊)
(菩薩分身為大臣金剛幢菩薩分身/為比邱汝等三大士共流通我教)提河獻供之旅王
城列衆之端(見長千/寺碑)抑號居士(師子月佛本生經比邱/名蓮華藏多與國王長)
(者居士而/為親友)時為善宿(成實論八戒優婆/塞者此言善宿男)大經所說(智度/論有)
(梵志名長爪言十八/種大經盡欲讀之)當轉法輪(釋道安西域志波羅/祭斯國佛轉法輪處)大
品之言皆紹尊位(法苑珠林晉周閔家有大品一/部以半幅八丈素反覆書之)斯則
神通應化不可思議者乎(法苑珠林諸徳釋云世界初/成昔古遺迹相似而現並是)
(佛之神力變化所為故五不/可思議中一是佛神力也)東陽郡烏傷縣雙林寺傅
大士者即其縣人也(翻釋名義集娑羅樹東西南北四/方各雙故曰雙樹方而悉皆一榮)
(一/枯)昔巖谿藴徳渭浦呈祥天賜殷宗誕興元相(書說命/夢帝賚)
(予良弼俾以形旁求于天下說/築傅巖之野惟肖爰立作相)景侯佐命樊滕是埒(漢/書)
(傅寛同景侯與樊噲夏/侯    為髙祖功臣)介子揚名甘陳為伍(漢書傅介/子與甘延)
(壽陳湯俱/立功西域)東京世載西晉重光惟是良家降神攸託若
如本生本行或示縁起(千佛因緣經梵王言我見辟支/佛受持五戒以戒齋法當行十)
(善觀諸緣起按佛/有本生本行二經)子長子雲自敘元系(漢書司馬遷字/子長揚雄字子)
(雲俱有/自敘)則云補處菩薩仰嗣釋迦法王真子是號彌勒
(大悲經佛告阿難我為第四次復彌勒當補我處釋迦/譜善慧菩薩功行滿足位登十地生兠率天一生補處)
(名聖善白為諸天師瑜伽論若諸國王任持正法名為/法王佛在金棺敬福經若受約敕是佛真子賢愚經婆)
(羅門家生一男兒字曰彌勒法苑珠林西/云釋迦此云能仁西云彌勒此云慈氏)雖三會濟濟
華林之道未孚(賢愚經彌勒出家學道成最正覺三會/說法得蒙度者悉我遺法種福衆生皆)
(得在彼三會之中頌曰挺/此四人姿映蔚華林園)千尺巖巖穰佉之化猶逺(彌/勒)
(下生經身長千尺圓光二十丈真諦師傳彌勒佛出由/世時須達為蠰佉國大臣名須達多此園地還廣一)
(旬純以七寳徧滿布地奉施如來/起為住處  梵語蠰佉此云貝)但分身世界濟度羣
生(雜寶經佛法寛/廣濟度無涯)機有殊源應無恒質自序因緣大宗
如此按停水經云觀世音菩薩有五百身在此閻浮提
地(長阿含經南方天王名毗瑠璃此云增長/主領鳩槃荼及薜荔神將䕶閻浮提人)示同凡品
教化衆生彌勒菩薩亦有五百身在閻浮提種種示現
利益衆生故其本迹難得而詳言者也爾其烝烝大孝
肅肅惟恭厥行以禮教為宗其言以忠信為本加以風
神爽朗氣調清髙流化親朋善和紛諍(維摩經善和諍/訟言必饒益)
豈惟更盈毀壁(未/詳)宜僚下丸而已哉(莊子徐無鬼篇市/南宜僚㺯丸而兩)
(家之/難釋)至如王戎吏部(晉書王戎襲父爵辟相國掾/厯吏部黄門郎散騎常侍)鄧禹
司徒(後漢鄧禹傳光武即位於鄗使使者/持節拜禹為大司徒禹時年二十四)同此時年有
懷棲遯仍隠居松山雙林寺棄捨恩愛非梁鴻之並遊
(見荅周/處士書)拜辭親老如蘇躭之永别(神仙傳蘇躭郴縣人/少孤養母至孝忽辭)
(母云受性應仙當違供養母曰汝去使我如何存活曰/明年天下疫疾庭中井水簷邊橘樹可以代養至時病)
(者食橘葉/飲井水愈)自修禪逺壑(婆娑論人趣中/有修禪發智)絶粒長齋(奘法/師傳)
(䭾那羯磔迦國屬南印度都城東西據山間各有大寺/其寺有婆毗吠迦論師於觀自在菩薩絶粒而服水三)
(年立志祈請待/見彌勒菩薩)非服流霞(抱朴子項曼卿修道山中自/言至天上遊紫府遇仙人與)
(流霞一杯飲/之輒不飢渴)若餐朝沆(司馬相如大人賦吸沆瀣餐朝/霞列仙傳陵陽子春餐朝霞夏)
(食沆/瀣)太守王烋言其詭詐乃使邦佐幽諸後曹迄至兼
旬曾無假(疑作/叚)食(増一阿含經有四種食諸入/口之物可食噉者是謂叚食)於是州
鄉媿伏(漢法本内傳明帝置佛舍利及經放火燒經並/成煨燼道士等大生媿伏佛之舍利放五色光)
(上空如葢/覆日映衆)逺邇歸依(師子月佛本生經比邱/即為彌猴說三歸依)逃迹山林
(集一切福徳三昧經昔過去久逺阿僧祗刼有一/仙人住山林中名曰最勝具五神通常行慈心)肆行
蘭若(華嚴經願一切衆生常安居止阿蘭若處寂/靜不動又釋氏要覽梵言阿蘭若此言空靜)又自
序云七佛如來十方並現(觀佛三昧經毗婆尸佛尸棄/佛毗舍婆佛拘留孫佛拘那)
(含牟尼佛迦葉佛釋迦牟/尼佛七佛身並紫金色)釋尊摩頂(法苑珠林第三身/心恭敬禮者聞唱)
(佛名便念佛身如在目/前手摩其頂除我罪業)願受深法(華嚴經有諸法師得/勝妙法大乗深法)
每至楗槌應叩(增一阿含經佛告阿難汝今連擊楗/椎釋氏要覽梵云楗槌此云鐘磬)法
鼔裁鳴(華嚴經普為/衆生撃法鼔)空界神仙共來行道(菩薩處胎經/上方七十二)
(億空界菩薩亦/來雲集入胎中)其外人所見者拳握之内或吐異香(婆/娑)
(論帝釋欲遊戲時伊鉢羅龍/王背上自然有其香手現)胷臆之間乍表金色(宗門/統要)
(世尊於涅槃㑹上以手摩胸告衆/云汝等善觀吾紫磨金色之身)時有信安縣(隋書東/陽郡領)
(信安/縣)比邱僧朔與其同類逺來觀化未及祗肅忽見大
士身長丈餘朔等驚慙相趨禮拜虔恭既畢更覩常形
又有比邱智勰優婆夷錢滿願等伏膺累載頻覩異儀
或見脚長二尺指長五寸餘兩眼光明雙瞳照耀皆為
金色並若金錢(阿育王經阿育王夫人産生一女一/手常巻掌中有一金錢隨取隨生)譬
李老而相侔(老子志畧老子一名李/耳兩目日光方瞳綠筋)同周文而等狀(孟/子)
(文王/十尺)姜嫄所履(詩疏姜嫄/履大人迹)天步可以為儔(詩天步/艱難)河流
大屐(祖沖之述異記苻健皇始中津監寇登於河中流/得大屐一隻長七尺三寸足迹稱屐指長尺餘文)
(深七/寸)神足宜其相比(興起行經辟支引空七反回旋飛/還時城内人見此神足舉國歡喜)
支郎之彥既恥黄晴(海錄碎事魏髙僧支謙博覽經籍/兩眼多白而睛黄時人謂曰支郎)
(眼中黄形軀/雖細是智囊)瞿曇之師(涅槃經迦毗羅城有釋種/子字悉達多姓瞿曇氏)有慙
青目(寶女經如來瞳/子如紺青色)既而四空妙定(大寶積經菩薩至/於空處脩習四禪)
熏脩已成(江總集香賛/曰熏脩福田)八解明心(菩薩本行經今最後/身值釋迦佛捨豪出)
(家得阿羅漢三明/六通具八解脫)莊嚴斯滿(法苑珠林三十/二相徵妙莊嚴)時還鄉黨
化度鄉親俱識還源並知回向(法苑珠林回向者回/諸福徳向無上道)或
立捨鬚髮如聞善來(百緣經佛告善來鬚髪自/落法服著身便成沙門)大傾財
寶同脩淨福(維摩經憶所脩/福念於淨命)大士熏禪所憩(婆娑論生/彼天者要)
(是進向那舍身得四禪發於無漏起熏禪業/方是得生凡夫無此熏禪業故不得生也)獨在髙巖
爰挺嘉木是名檮樹擢本相對似雙槐於夾門(晉潘岳/詩緑槐)
(夾門/植)合榦成陰類雙桐於空井(魏文帝詩雙/桐生空井)厥體貞勁
無爽大年(莊子小年/不及大年)置霜停雪寒暑葱翠(晉左思呉都/賦緑葉翠莖)
(冐霜/停雪)信可以方諸堅固(梁元帝阿育王像碑云始/逰羅衛便居堅固之林)譬彼
娑羅(涅槃經我於此娑羅雙樹大師子吼者名大涅槃/  兆寛曰支僧載外國事阿育王起浮屠於佛泥)
(洹處雙樹及墖今無復有也此樹名婆羅樹其/樹華名娑羅法也此華色白如霜雪香無比也)既見守
於神龍(括地圖龍也之山多/五花樹羣龍食之)將為疑於變鶴(神境記榮/陽郡南有)
(石室室後有孤松千丈常有雙鶴晨必接翮夕輒偶影/傳曰昔有夫婦二人俱隠此室年既數百化成雙鶴)
乃於山根嶺下創造伽藍(過去因果經諸僧伽藍中竹/園僧伽藍最為其始釋氏要)
(覽梵語題云僧伽/藍摩此云衆園)因此髙柯故名雙林寺矣(按傅大士/傳云大士)
(捨宅於松下建寺/因以樹名雙林)大士亦還其里舍貨貿妻兒營締支
提(地持論菩薩供養如來略說十種二支提供養若菩/薩為如來故供養優婆若窟若舍若故若新是名支)
(提供養墖銳曰僧祇律云有舍/利者名  無舍利者名支提)繕寫尊法(墮願徃生經/歌賛三寶讀)
(誦尊/經)常以聚沙畫地皆因圖果(大威徳陀羅尼經佛告/阿難譬如有大沙聚將)
(一滴水潤此沙聚可令徹過如一婦人以千數丈夫受/欲果報不可令其知足也百緣經佛將比邱入城乞食)
(逢一婆羅門以指畫地與我五百金錢爾乃聽過須達/長者即與金錢五百乃聽佛過佛言過去善生太子路)
(逢一人共輔相子樗蒱博戲時輔相子負彼戲人金錢/五百太子語之我當代償彼太子者我是輔相子者須)
(達是戲人者婆羅門是凡負債者/不可不償乃至成佛不脫此難)芥子菴羅無疑褊陋
(大悲經世尊告阿難我滅度後若有人乃至供養我之/舍利如芥子等恭敬尊重謙下供養  有孝曰小未曽)
(有經佛般涅槃後以如芥子舍利起墖大如菴摩勒果/其刹如鍼上施槃葢如酸棗葉若佛形像如䵃麥大功)
(徳滿足百倍法顯記菴婆羅女家為佛起墖開樹一敏曰/闡義云菴羅是果樹之名其果似桃此樹華  生  女國)
(人歎異以園封之園既屬女故言菴羅樹園宿善/冥熏見佛歡喜以園奉佛佛即受之而為所住)乃起
九層磚墖(華手經若是墖廟毀壞當加/脩治若塊若泥乃至一磚)形相巍然六時
虔拜(龍樹十住論菩薩晝夜各有三時於此六/時禮拜十方諸佛懺悔勸請隨喜回向)巡繞斯
託又以大乘(洛陽伽藍記神龜四年太后遣崇靈寺比/邱慧生向西域取經凡得一百七十部皆)
(是大乗/妙典)方等靈藥寶珠(大志經大志至年十七為衆生/故發意入海取明月寶珠以濟)
(衆/生)眷言山谷希得傳冩龍鄉思其燒照(後漢郡國志泰/山郡有龍鄉城)
象駕乏其流通(傳燈錄水中龍力大陸中象力/大故負荷大法者比之龍象)復造五
時經典千有餘巻與夫鬻子而葬同其至誠(家語孔子/聞婦人哭)
(聲謂顔淵曰此非獨䘮哀又有離/别之苦問之果然父死賣子以𦵏)嫁妻而隠無殊髙節
(晉書許邁遣婦孫氏還家後/改名𤣥徧遊名山莫知所終)若寄搏麨(阿育王經佛在/世時入王舍城)
(乞食見二小兒一名徳勝二名無勝以土為麨著於倉/中見佛相好徳勝歡喜掬倉中土名為麨者奉上世尊)
(緣是善根佛般涅槃一百/年後作轉輪王王閻浮提)如因賣花(過見因果經普光/佛出興於世爾時)
(善慧仙人欲訪花所忽遇瞿夷持花七莖畏王制令藏/著缾中善慧至誠感花踊上追呼就買此女荅言當送)
(内宫欲以上佛善慧告言五百銀錢雇五莖花欲以獻/佛瞿夷即曰我今當以此花相與願我生生常為君妻)
(善慧荅言我脩梵行求無為道不/得相許生死之緣詳諫罷道書)共詣菩提(阿育王經/如來大覺)
(於菩提樹/下覺諸法)方成親眷(大藏一覽佛告諸比邱言然燈如/來出興世時善慧仙人豈異人乎)
(即我是今此人之中迦葉兄弟及其/眷屬千比邱是賣花女者今耶輸是)至如有相無相之
懷(法苑珠林奘法師云依如西域釋迦一代說法總有/三時第三時中為大行菩薩雙說有相無相法為破)
(冇相無相法令悟/中道究竟圓教)虚已虛心之徳化雞在臂方推理於
自然(莊子子輿曰浸假而化子之左臂以為雞子因以/求時夜  樹榖曰按佛本行經爾時太子具報使)
(人令王深信因/果不信自然)毒蛇傷體終無擾於深定(佛本行經畢/鉢羅耶童子)
(與跋陀羅女為夫婦同脩梵行周厯年載終不同寢此/女既睡一手垂地忽有一蛇而夫畏彼蛇螫其手即衣)
(裹手擎於婦臂安放牀上後同投佛出家道宣律師住/持感應記佛告文殊汝取我法角黄金為釦至彼比邱)
(所吹我出世曲/及起深定曲)門徒肅肅學侣詵詵通彼慈悲(觀佛三/昧經如)
(來功徳慈/悲無量)義無偏黨(書洪範無/偏無黨)大通元年縣中長宿(雜/寶)
(藏經恭敬父/母耆長宿老)傅普通等一百人詣縣令范胥連名薦述
又以中大通四年縣中豪傑傅徳宣等道俗三百人詣
縣令蕭詡具陳徳業夫以連城之寶照廡之珍野老怪
而相捐工人迷而不識(魏文帝送玉玦書價越黄金貴/重連城尹文子魏田父有耕於)
(野者得玉以告隣人隣人詐之曰此怪石也田父置於/廡下光照一室怖而棄之隣人以獻魏王召玉工相之)
(工曰五城之/都僅可一觀)胥等體有流俗才無鑒真亟欲騰問終成
虧怠梁髙祖武皇帝紹隆三寶(大寶積經菩薩脩定後/有十法十脩定能興正)
(法紹隆/三寶)𢎞濟四生(法苑珠林廣興/六度接引四生)迹冠優填(觀佛三昧/經時優填)
(王遥慕世尊鑄金為/像是衆像之始也)神髙仙豫(毗曇說仙譽國王殺五/百婆羅門生地獄中發)
(生信心生/甘露國)夫以陳蕃靜室猶懷天下之心(後漢陳蕃傳/蕃常處一室)
(而庭宇蕪穢曰大/丈夫當掃除天下)伊尹躬耕思𢎞聖王之道(見與宗/室書)況
我有慧日明炬(文選王􁁈頭陀寺碑注慧日喻明/也法華經世尊以智慧為燈炬)如風
寶車(華嚴經如/風無所礙)濟是沉舟能升彼岸(智度論若能不退/成辧佛道名到彼)
(岸涅槃經彼岸/者喻如來也)固宜光宣正法(菩薩本行經釋迦佛如/來滅後正法住世五百)
(歲像法住世/亦五百歲)影響人王者乎(新翻大般若經擁䕶天王/及人王等令䕶正法久住)
(世/間)於是以中大通六年正月二十八日遣弟子傳暀出
都致書髙祖其辭曰雙林樹下當來解脫(法苑珠林三/乗名義解脫)
(體/同)善慧大士白國主救世菩薩今條上中下善希能受
持其上善以虚懷為本不著為宗(法苑珠林由上界樂/行寂㓕不著不能發)
(起麤貪恚瞋故/名無苦無樂)妄想為因涅槃為果其中善以治身為
本治國為宗天上人間果報安樂(雜寶藏經況其/果報豈可量也)其下
善以䕶養衆生勝殘去殺普令百姓俱稟六齋(涅槃經/年常三)
(長月恒六齋/菜蔬節味)夫以四海之君萬邦之主預居王土莫不
祗肅爾時國師智者法師與名德諸衆僧等言辭謹敬
多乖釋迦之書(佛本行經太子復諮蜜多阿闍黎言此/書凡有六十四種未審尊者欲教我何)
(書/)文牒卑恭翻豫山公之唘(晉書山濤在典選甄拔人/物各有題目奏之時稱山)
(公唘/事)大士年非長老(禪門規式西域人凡稱人道老臘/長呼為須菩提如中國凡具道眼)
(冇可尊之徳者/號曰長老也)位匪沙門(後漢書佛慈心為主不殺生/類専務清靜其精進者號為)
(沙門漢言息心葢息/意去欲以歸無為也)通疏乗輿過無䖍恪京都道俗莫
不嗟疑暀至都投太樂令何昌并有𢎞誓誓在御路燒
其左手以此因縁希當聞達昌以此書呈同泰寺僧皓
師師衆所知識名稱普聞見書隨喜勸以呈奏皇心歡
恱遽遣招迎來謁宸闈亟論經典同泰寺前臨北闕(漢/書)
(蕭何治未央宫立/東闕北闕前殿)密邇南宫(有孝曰杜田正謬云漢建/尚書百官府名曰南宫)
仍請安居備諸資給(見長干/寺碑)後徙居鐘山之下定林寺
遊巖倚樹(見諫罷/道書)宴坐經行(百緣經鸚鵡王見佛比邱/寂然宴坐甚懷喜恱  樹)
(敏曰付法藏經迦葉語婦我若眠/息汝當經行汝若眠息我當經行)京洛名僧(樂府有煌/煌京洛行)
學徒雲集莫不提函負帙問慧諮禪居蔭髙松卧依磐
石於是四徹之中恒泫甘露(穆天子傳天子北征至於/羣玉之山河平無險四徹)
(中繩先王所謂䇿府普曜經太子滿十月已臨產之時/先現瑞應三十有二十三諸天玉女持萬金缾盛甘露)
(住虚/空中)六旬之内常雨天酒(正法念經彼夜摩天男共天/女中入池游戲同飲天酒)
豈非神僊影響示現禎祥者乎帝於華林園重雲殿自
開講三慧般若經窮須真之所問(佛性論要須真實利/益衆生先自調伏)
御法勝之髙堂(起世經三十三天集會坐時於中惟論/細㣲善語深義稱量觀察皆是世間諸)
(勝要法真實正理是以諸天稱為善法堂所兆宫/曰長阿含經一時㣼利諸天集善法堂有  講論)百千
龍像(阿育王經昔阿恕伽王以金鑄作龍像及以王像/以秤稱之  尚瑗曰道宣律師感應記又告婆竭)
(龍王汝可化身為八萬四千黄金/龍像頭用七寳成身以黄金作之)圍繞餐聽(増一阿含/經千二百)
(前後圍繞/如來在中)黑貂朱紱(史記蘇秦傳黑貂之/裘敝易朱紱方來)王侯滿筵國
華民秀(國語季文子曰吾聞以徳榮為國華/王制命鄉論秀士升之司徒曰選士)公卿連席
乃令大士獨榻對揚天扆(書說命敢對揚/天子之休命)幷遣傳詔及
宣傳左右四人接受言論爾時納揆之於臺内(舜典納/于百揆)
(百揆/時敘)司隸之在殿中杜預還朝(晉書平呉之後徵杜預/為司隸校尉加位特進)
馬防親貴(後漢馬防傳防貴寵/最盛與九卿絶席)舊儀縣席皆等庶僚以
大士絶世通人故加其殊禮矣及玉輦升殿(范蔚宗後/漢輿服志)
(天子五路/以玉為飾)雲蹕在階(崔豹古今注秦制出警入蹕謂出/軍者皆警戒入國者皆蹕止也謝)
(朓詩十載朝雲陛文陶潛集/聨句愔之曰雲駕庶可飭)晏然箕坐(漢書郭解出人/皆避一人獨箕)
(踞/視)曽不山立(樂記總干/而山立)憲司譏問愈見凝跱但荅云法
地若動則一切法不安應對言語皆為爽異昔漢皇愛
道欒大不臣(漢郊祀志封欒大天道將軍令衣/羽衣立白茅上受印以示不臣)魏祖優
賢楊叟如客(魏志文帝引楊/彪待以客禮)河上之老輕舉臨於孝文
(神仙傳河上公不知其姓氏結草為/菴於河湄讀老子漢文帝駕徃詣之)嚴子之髙閒卧加
於光武(後漢逸民傳太史奏客星犯帝座/帝笑曰朕故人嚴子陵共卧耳)方其古烈信
可為儔帝又於壽光殿獨延大士講論𤣥賾言無重頌
(彌陀疏鈔梵語祗/夜多此云重頌)句備伽陀(祖珽事苑梵言/伽陀此言諷誦)音會宫商
義兼華藻豈惟寶積獻蓋文成七言(維摩經云寶積與/五百長者子俱持)
(七寶蓋來詣佛所佛之威力令諸寶/蓋合成一蓋徧覆三千大千世界)釋子彈琴歌為千
偈而已(長阿含經父王聞四子端正曰此真釋子也雜/阿含經過去世時拘薩羅國有彈琴人名曰鹿)
(牛有六廣大天宫天女來至拘薩羅國鹿牛彈琴人所/語言為我彈琴我當歌舞天女於歌頌頌中自說所以)
(生此因緑彼人即便彈/琴彼六天女即便歌舞)固非論經於白虎之殿(後漢丁/鴻傳鴻)
(字孝公肅宗詔鴻論定五經同異於/白虎觀時人語曰殿中無雙丁孝公)應詔於金馬之門
(漢書東方朔/待詔金馬門)說義雲臺(後漢逸民傳周黨伏而不謁博/士范升奏曰臣願與坐雲臺之)
(下考試圖/國之道)受釐宣室(賈誼傳上方/受釐坐宣室)可同年而語哉自火
運將終民無先覺雖復五胡内贔蒼鵝之兆未萌(晉五/行志)
(懐帝永嘉元年二月洛陽東北步廣里地䧟有蒼白二/色鵝出蒼者飛翔冲天白者止焉董養曰步廣周之狄)
(泉盟㑹地也白者金色國之行也蒼/為胡象是後劉淵石勒相繼亂華)四海横流夷羊之
牧匪現(汲冢周書度邑解惟天不享於殷發之未生至/於今六十年夷羊有牧飛鴻過野  樹敏曰淮)
(南子本經訓夷羊在牧許慎曰夷羊/土神商之將亡見於商郊牧野之地)大士天眼所照預
覩未來(雜寶藏經羅漢道人/尋即入定以天眼觀)摩掌之明夙鑒時禍(法苑/珠林)
(竺佛圖澄西域人時石勒與劉曜相拒搆隙以問澄澄/曰可禽耳麻油塗掌令視見之曜被執朱繩縛肘後果)
(獲之如/掌所見)哀羣生之板蕩泣世道之崩淪救苦為懐大悲
為病誓欲虛中閉氣(法苑珠林晉長安有沙公者西域/人虚靖服氣不食五穀日能行五)
(百/里)識食為齋非服名香(正法念經餓鬼大數有三十六/種十四食香鬼法苑珠林宋釋)
(慧益廣陵人憩竹林寺/積勤苦行惟食香丸)但資禪悅(起世經閻浮提人等/飯麨豆肉等名為麤)
(段食按摩澡浴拭膏等名為㣲細食自外三州及六欲禪/諸天等並以麤㣲細為食自此以上色界無色天並以)
(恱法喜/為食)方乃燒其苦器(涅槃經身為苦/器憂畏無量)製造華燈(摩耶/經龍)
(樹善設法要滅邪/見幢然正法燈)願以此一光明徧照十方佛土(因果/經無)
(量諸天作諸伎樂燒衆名香散天妙華/隨菩薩滿虚空中放大光明普照十方)勸請調御(寶性/論為)
(六種人故說三寶一調御師/二調御師法三調御師弟子)常住世間救現在之兵災
(劫中世界經二十小刼中中/間有小三災二曰兵刀災)除當來之苦集(長阿含經/諸比邱欲)
(求光明者當求/苦集㓕道光明)於是學衆悲號山門踊叫弟子居士徐
普拔潘普成等九人求輸已命願代宗師其中或馘首
而刋鼻或焚臂而燒手善財童子重睹知識(華嚴經彌/勒領無量)
(諸大菩薩從他方來彈指一聲閣門遂開善財即入入/巳即閉善財見一樓閣中皆有彌勒一一彌勒前皆有)
(善財一一善財悉皆合/掌回顧詳荅求官人書)忍辱仙人是馮相輩(新婆娑論/過去此賢)
(刼中有王名羯利時有仙人號為忍辱住一林中勤脩/苦行仙人便伸一臂王以利劒斬之王復命伸一臂即)
(復斬之次斬兩足復截兩耳又割其鼻史記傅/靳傳陽陵侯傅寛注引地理志云馮相陽陵縣)大士乃延
其教化更住閻浮(見長干/寺碑)𢎞訓門人備行衆善於是弟
子居士范難陀弟子比邱法曠弟子優婆夷嚴比邱各
在山林燒身現滅次有比邱寶月等三人窮身繫索挂
錠為燈(說文錠謂之燈吕靜韻/集無足曰燈有足為錠)次有比邱慧海菩提等
八人燒指供養(法華經能然手指乃至足一指供養佛/墖勝以國城妻子及三千大千國土珍)
(寶而供/養者)次有比邱尼曇展慧光法纖等四十九人行不
食齋法次有比邱僧拔慧品等六十二人割耳出血用
和名香奉依師教並載在碑陰書其名品夫二儀大徳
所貴曰生(繫辭易有太極是生兩/儀又天地之大徳曰生)六趣含靈所重惟命
(婆娑論六趣之中能/止息意故名為人)雖復夢幻影響同歸摩滅(諫王經/世間榮)
(位如幻如夢不可久保付法藏/經縱使富貴如天終歸磨滅)愛使情迷惟貪長久(法/苑)
(珠林龍樹菩薩捨離欲愛/出定為道老子天長地久)自非善巧方便漚和含羅(見/長)
(干寺/碑)照以慈燈(梁陸倕誌法師墓志銘/曰慧雲晝歇慈燈夜昏)霑其妙藥(付法/藏經)
(法是妙藥/能愈結病)豈或捨不貲之軀而能行希有之事(大品經/若我聲)
(聞弟子之中欲行第一希有之事/者當為世間廣宣如是大乗經典)若令割身奉鬼聞半
偈於涅槃(涅槃經佛言我念過去作婆羅門在雪山中/脩菩薩行時天帝釋即下試之自變其身作)
(羅刹像住菩薩前口說半偈云諸行無常是生滅法菩/薩即語羅刹但能具足說是偈竞我當以身奉施供養)
賣髓祠天能供養於般若(雜譬喻經噉人王曰吾本捕/人當持祠天已得四百九十)
(九人今得卿一人其數已滿殺以祠天汝何不懼國王/對曰旦出宫時路逢道人為我說偈即許施物今未得)
(與以是為恨今王𢎞慈寛恕/假日施訖還來不敢違要也)理當刳心靡吝(千佛因緣/經雪山中)
(有婆羅門名牢度跋提白夜叉言我今不/惜心之與血即持利劒破胷出心與之)擢骨無疑
者乎(彌勒所問本願經往過世有王太子號曰蓮華王/見一人身體病癩曰得王身髓以塗我身其病乃)
(愈太子即破身骨以/得其髓持與病者)大士小學之年不由黌舍(曲禮/人生)
(十年曰幼學漢儒林傳序武帝時太學/生徒動至數萬郡國黌舍悉皆充滿)大成之德自通
墳典(學記九年知類通達强立而不反謂之大成左傳/左史倚相趨過王曰是能讀三墳五典八索九邱)
安禪合掌(惟無三昧經人求道安禪先當斷念善現論/禮佛時應繞三匝三拜四方作禮合十指掌)
(叉手於項/郤行而行)說偈論經(三千威儀云出家人所作業務一/者坐禪二者誦經法三者勸化衆)
(事/)滴海未盡其書(大悲經如來爾時知彼水滴在大海/中見知住處不與衆水共相和雜不)
(増不减平等如故又滴水者喻一發心/㣲少善根大海者喻佛如來應正徧知)懸河不窮其義
(晉書王衍曰郭象清/言如懸河久而不竭)前後講維摩思益經等比邱智瓚
傳習受持所應度者化縁既畢(新翻大阿羅漢難提蜜/多羅所說法住記化緣)
(既卑將/歸涅槃)以大建元年朱明始獻(見為陳/武帝書)奄然右卧(法苑/珠林)
(經云仰卧者是脩羅卧伏地卧者是餓鬼卧左脅卧者/是貪欲人卧若右脅卧者是出家人卧  鶴齡曰中阿)
(含經如來爾時將詣雙樹四襞鬱多羅僧以為施/坐僧伽梨為枕右臂而卧足足相累而般涅槃)將歸
大空(觀佛三昧經冇王名曰雜寳華光子名快見/和尚為說甚深般若波羅蜜經大空之義)二旬
初滿三心是滅(見長干/寺碑)爾時隆暑(晉潘岳射雉賦/時暑忽隆熾)便已
赫曦(李顒悲四時賦/悲炎節之赫曦)屈伸如常温暖無異洗浴究竟扶
坐著衣色貌敷渝光彩鮮潔爰經信次(詩疏一宿曰/宿再宿曰信)宛
若平生烏傷縣令陳鍾耆即徃臨赴猶復反手傳香(道/宣)
(律師住持感應記十方諸/佛各手捻香付彼爐中)皆如疇昔若此神變無聞前
古雖復青牛道士(漢武内傳封君達號青牛道士有/病死者以竹管中藥與服皆愈)白
馬先生(未/詳)便遁形骸本慙希企若其滅定無想彈指而
石壁已開(奘法師傳婆毗吠伽論師執金剛神所誦金/剛咒咒芥子擊於石壁豁然洞開時有百千)
(萬衆觀睹驚歎論師跨門再三顧命衆人唯有六人從/入論師入已當即石門還合如壁  炯曰華嚴經又法)
(界品爾時善財童子敬繞彌勒菩薩合掌白言惟願大/聖開樓觀門令我等入彌勒菩薩即彈右指門自然開)
(善財即入/入巳還閉)法王在殯申足而金棺猶啟(傳燈錄佛滅後/有第一祖迦葉)
(至雙林樹間號泣佛/於金棺内現雙足)非斯矣莫與為儔遺誡於雙林山
頂如法燒身一分舍利(法苑珠林舍利者西域梵語此/云骨身舍利有三種一骨舍利)
(色白二髪舍利色黑三肉舍利色赤若佛/舍利椎打不破若弟子舍利椎擊便破)起墖於冡一
分舍利起墖在山又造彌勒像二軀置此雙墖莫移我
眠牀當取法猛上人織成彌勒像永安牀上寄此尊儀
(見諫罷/道書)以標形相也(賢愚經此袈裟乃/是三世聖人標相)於是門徒巨痛
遂爽遺言用震旦之常儀(華嚴經震旦國有一住處名/那羅延窟從昔已來諸菩薩)
(衆於中止住法苑珠林東夏九州名西域為天竺者或/是總名也或云身毒如梵稱此方為脂那或云真丹)
(作震旦此蓋承/聲有楚夏耳)乖闍維之舊法(大悲經迦葉以已身火/闍維其身闍維身已灰)
(炭不現已挺曰法苑珠林髪爪兩墖衣影二臺皆是如/來在世  見成軌自收迹河邉闍維林外八王請分還)
(國起墖及缾炭二/所於是十刹興焉)四部皆集(法苑珠林賓頭盧徃西瞿/耶尼教化四衆廣宣佛法)
(閻浮提四部弟子思/見賓頭盧佛聽還國)悲同白車(傳燈録法達念法華經/三千部禮祖不投地六)
(祖曰無念念即正有念念成/邪有無俱不計長御白牛車)七衆攀號(圓覺經比邱比/邱尼式叉摩那)
(沙彌室羅末尼此出家五衆優婆/塞優婆夷此在家二衆此七衆也)哀踰青樹(梁元帝集/内典碑銘)
(集林序曰白林/將謝青樹已列)弟子比邱法璿菩提智瓚等以為伯陽
之德貞桓紀於賴鄉(史記老子姓李名耳字伯陽楚國/苦縣賴郷人續漢書桓帝夢老子)
(令中常侍左悺於賴鄉祀之詔陳相邊韶立祠/兼刻石金石錄苦縣老子銘舊傳蔡邕文并書)仲尼之
道髙碑書於魯縣(祀應記孔子廟列七/碑無像檜柏猶茂)亦有揚雄弟子
(漢揚雄傳雄卒侯芭/為起墳䘮之三年)鄭𤣥門人(後漢鄭𤣥傳𤣥卒門生/相與撰𤣥荅諸弟子問)
(五經依論語/作鄭志八篇)俱述清猷載刋𤣥石(水經注杜預曰梁國/蒙縣北有薄伐城城)
(中有成湯冡今城内有故冡方墳疑即杜元凱所謂湯/冡者也而世謂之王子喬冡其後有人著大冠綘單衣)
(杖竹立冡前呼采薪孺子伊永昌曰吾王子喬也勿得/取我墳上樹也忽然不見國相東萊王璋以為神聖所)
(興必有銘表乃與長史邊/乾遂樹之𤣥石紀頌遺烈)於是祈聞兩觀(何休曰天子/外闕兩觀)
冒涉三江(書禹貢三/江既入)爰降絲綸(禮記王言如/絲其出如綸)克成豐琰
陵雖不敏夙仰髙風輕課庸音乃為銘曰
大矣權迹勞哉赴時或現商主(佛本行經雞尸馬王即/我身是五百人中商主)
(者即舍利弗是五百商人即刪闍邪/波離婆闍迦諸弟子等五百人是)聊為國師卑同巧匠
(増一阿含經優填王敕國出巧匠會屈/以牛頭栴檀作佛供養晨夕禮拜)示良醫(智度論/菩薩不)
(應逺離諸佛譬如/病苦不離良醫)猗與開士(法苑珠林開士/應真導揚末教)類此難思
當來解脫克紹迦維(普曜經佛兠率天降神於西域迦/維衛國淨梵王宫摩耶夫人剖右)
(脅而生普兆騫曰因果經太子身黄金色三十二色放/大光明  照三千大千世界迦維羅衞國三十日月萬)
(二千天地/之中央也)妙道猶袐(法苑珠林邪惑問方外對曰/捨搢紳之容亦何傷於妙道)機緣
未適(智度論佛成道已不即說法於五/十七日今檢括機緣然後說法)弗降雞頭(法苑/珠林)
(昔天竺雞頭摩寺五通菩薩徃安樂界請阿彌陀佛娑/婆衆生願生淨土無佛影像願力莫由請垂降許佛言)
(汝且徃去/尋當現彼)寧開狼迹(摩耶經摩訶迦葉於/狼迹山中入滅盡定)北地爰徙東
山攸宅族貴泥陽宗分蘭石(魏志傅嘏傳嘏字蘭石北/地泥陽人傅介子之後也)
莫測其本徒觀其迹邈有蒲塞心冥世雄明宣苦苦(法/句)
(喻經佛言天下之苦莫過有身身/者衆苦之本離世苦本當求寂滅)妙鑒空空(孔稚圭北/山移文談)
(空空於/釋部)汲引三界(自誓三昧經三界一欲/界二色界三無色界)行藏六通(華/嚴)
(經六通一天眼二天耳三地/心四宿命五神足六漏盡)爰初隠逸宴處林叢(祖珽/事苑)
(梵語貧婆此言叢林譬如大/樹叢叢故僧聚處得名叢林)食等餐露齋疑服風(求離/牢獄)
(經此等梵志/服風食氣)敬禮珍墖(見宋司/徒寺碑)歸依靈像(法苑珠林故/釋伽云吾今)
(此身即是法身由是法身所依持故如泥/木靈像逺有所表敬誠殷禮獲福無量)未若天尊躬
臨方丈(太𤣥真一本際經運道一切為極尊而常處三/清出諸天上故稱天尊  忠柱曰法苑珠林唐)
(顯慶中王𤣥䇿使西域有維摩詰石室以手板縱横量/之得十笏故名方丈室讀此碑則唐之前巳有此名矣)
慧炬常照慈燈斯朗(長阿含經燈燭/之明不如炬火)釋梵天仙(大悲芬/陀利經)
(佛言我於此閻浮提為轉輪王/名曰燈明即捨詣林求梵仙行)晨昏來往濟濟行法洗
洗談講徳秀臧文(莊子文王觀於臧見一丈人釣而其/釣莫釣遂迎臧丈人而授之政以為)
(太/師)風髙廣成(莊子黄帝聞廣成子在/於空同之上故徃見之)來儀上國(益稷鳳/皇來儀)
(史記徐君好季札/劒為使上國未獻)抗禮承明(漢汲黯傳大將軍青既益/尊黯與亢禮嚴助傳帝賜)
(助書曰君厭承明/之廬勞侍從之事)妙辯無相深言不生(楞嚴經除住三/昧是名無生)
撞鐘比說(樂記善待問/者如撞鐘)擊鼔慙英樂論天口(漢劉歆七/畧齊田駢)
(好談論齊人語曰天口/駢天口者言不可窮)誰其與京(左傳懿氏卜妻敬仲/占之曰八世之後莫)
(之與/京)乍現仙掌爰標神足色豔沈檀(楞嚴經白栴檀塗/身自能除一切熱)
(惱/)香踰薝蔔(經云如入薝蔔林中聞薝蔔花香不聞他/香  樹屏曰華嚴經有世界名薝蔔華色)
我有邊際(付法藏經流轉/生死無有邊際)隨機延促誓毀身城(法句經/心意品)
(說偈曰防/意如城)當開心獄(唯識論善惡熏心令心異見實無/地獄是故心外雖無地獄惡業成)
(時强自/妄見)忽示泡影(金剛經如/夢幻泡影)俄如風燭(法苑珠林命如/風燭難可駐留)
噭噭門人承師若親寧焚軟疊(涅槃經菩薩為法因緣/剜身為燈㲲纒皮肉酥)
(油灌之燒以為炷檀尚瑗曰菩薩處胎經八大國王各/持五百張白㲲栴  木蜜盡内金棺裹以五百張㲲纒)
(裹金棺復五百乗車載香酥油以灌白㲲爾時/世尊欲入金剛三昧碎身舎利於婆娑世界)弗燎香
薪(新婆娑論是上座觀肉是菩薩肉共取香薪焚燒/其肉收其餘骨起窣堵波禮拜供養如事佛墖)合
窟為窆(觀佛三昧經佛初留影石室在那乾呵羅國毒/龍池側爾時世尊從石窟出時龍聞佛還國啼)
(哭雨淚佛安慰龍我受汝請當坐汝窟中經千五百歲/佛坐窟中作十八變踊身入石猶如明鏡在於石内映)
(現於外諸天百千供養佛/影影亦說法迄今猶現)方墳以堙(法苑珠林云所云/墖者或云墖婆此)
(云方/墳)須彌據海(起世經於須彌山佉提羅迦山二山之/間有須彌海濶四萬四千由旬周圍無)
(量/)變灰揚塵(曹毗志怪漢武帝鑿昆明池極深悉見灰/墨無復土以問東方朔朔曰試問西域胡)
(至明帝時外國道人入洛時有憶朔言問之胡人云經/云天地大劫將盡則劫燒此劫燒之餘詳與楊僕射書)
淨土無壤(法苑珠林云西方常清淨自/然無一切雜穢故云淨土)靈儀自真(法苑/珠林)
(梁武帝捨道文曰/鑠靈儀於象外)何時涌墖復睹全身(法苑珠林阿育/王遣使浮海壞)
(撤諸墖分取舍利還值風潮頗有遺落故今海族之中/時或遇者智度論佛問阿難我在龍宫說法龍子得道)
(留全身舎利髙一/百三十丈汝知不)
　　　天台山徐則法師碑(北史徐則東海剡人也杖/策入縉雲山不娶妻常服)
　　　　(巾褐陳太建中應召來憩於至真觀朞月又/辭入天台山太傅徐陵為之刋山立頌晉王)
　　　　(廣鎮揚州聞其名手書召之曰夫道得衆妙/法體自然包涵二儀混成萬物人能𢎞道道)
　　　　(不虚行先生履徳養空𤣥宗齊物深曉義理/頗味法門恱性冲𤣥恬神虛白餐松餌朮栖)
　　　　(息煙霞望赤城而待風雲遊玉堂而駕龍鳳/雖復藏名台岳猶且騰實江淮籍甚嘉猷有)
　　　　(勞寤寐欽承素道久積虚襟側夕幽人夢想/巖穴霜風巳冷海氣將寒偃息茂林道體休)
　　　　(愈昔商山四皓輕舉漢庭淮南八公來儀藩/邸古今雖異山谷不殊市朝之隠前賢已說)
　　　　(導凡述聖舍先生而誰故遣使人徃彼延請/想無勞束帛賁然來思不待蒲輪去彼空谷)
　　　　(希能屈已佇望披雲遂/詣揚州而死年八十二)
夫海水揚塵幾千年而可見(見與楊/僕射書)天衣拂石幾萬世
而應平(觀佛三昧經諸佛化作八萬佛樹師子之座今/釋迦樹最短若干天衣而布其上  樹敏曰樓)
(炭經有一大石方四十里百歲諸天/來下取羅縠衣拂石盡劫猶未窮)至人者譬彼晨昏
方乎晷刻固非俗士之所能言寰中之所能量者也至
如不死之草猶稱南裔(博物志禹戮防風防風二臣恐/以刃自貫其心而死禹哀之拔)
(其刃療以/不死之草)長生之樹尚挺西崑(淮南子昆侖山有層城/九重髙萬一千里上有)
(不死樹/在其西)百紀遊龜皆登蓮葉(史記龜䇿傳神龜巢蓮上/抱朴子千歲龜五色具焉)
(解人言或浮於蓮葉/之上或在叢蓍之下)千齡壽鶴或舞松枝(見傅大/士碑)假矣
生民何其夭脆譬彼風電(隨願徃生經四大假合形如/芭蕉中無有實又如電光不)
(得久/停)同諸泡沫(中阿含經譬如大/雨滴泡一生一滅)琢火之歎聞諸徃賢
(劉勰新論人之短死/猶如石火􁀙然以過)逝水之悲嗟乎前聖(論語逝者如/斯夫不舎晝)
(夜/)樵人看博信未始乎淹留(異苑昔有人乗馬山行遥/岫裏有二老人相對樗蒱)
(遂下馬以䇿拄地而觀之自謂俄頃視其馬鞭凗/然已爛顧瞻其馬鞍骸枯朽既還至家無復親屬)仙客
彈琴固不移於俄頃(琴書琴髙以琴養性初/學於羅浮山後遊四海)然而子孫
皆其數世(幽明錄漢永平中劉晨阮肇采藥失故道行/至溪滸二女迎歸食以胡麻飯求去指示之)
(至家已/七世矣)鄉黨咸為草萊是以志士名賢飄然長騖臊羶
榮利(見荅周/處士書)懕穢風塵服冕乗軒其猶桎梏朱庭紫閣
事甚樊籠(南史楊休之不樂煩/職曰此官真是樊籠)隠淪巖洞(桓譚新論天/下神人五一)
(曰神仙二/曰隠淪)餐餌芝髓忽矣身輕(見玉臺/新詠序)俄然羽化(訓解/故事)
(道士亡/曰羽化)金繩玉版受謁帝之符(見丹/陽碑)龍駕霓裳處仙官
之籙(晉郭璞華山賛誰/其遊之龍駕雲裳)法師蕭然道氣卓矣仙才(漢武/内傳)
(西王母云劉徹好道然形慢神穢/雖語之以至道殆恐非仙才也)千仞孤標萬頃無度
(見歐陽/頠碑)所以伊川控鶴(列仙傳王喬周靈王太子晉也/好吹笙作鳳鳴遊伊洛之間浮)
(邱公接以上嵩髙山後於山上見桓良曰告我家七/月七日待我於緱氏山頭至日果乗白鶴駐山巔)葉
縣乗鳧(風俗通孝明帝時尚書郎河東王喬遷為葉縣/令喬月朔常詣臺朝明帝怪其來朔而無車騎)
(密令太史候望言其臨至時常有雙鳧從東南飛來因/候伺見鳧舉羅得一雙舄使尚方識乃四年所賜尚書)
(官履/也)靈化無方道還斯在銘曰
來去三島(神仙傳海上有三神山曰蓬/萊曰方丈曰嬴洲謂之三島)賓遊二童(見玉/臺新)
(詠/序)然香雨上擊磬雲中玉粒雖軟(見長干/寺碑)金膏未鎔(穆/天)
(子傳河伯示/汝黄金之膏)方流道業濟彼昏蒙
　　頌
　　　皇太子臨辟雍頌(有序/)
臣聞天大王大詳於道徳之言(見勸/進表)天文人文顯於爻
象之說(見/易)是以大君革命黔首所以庇焉聖人創物文
籍所以生焉或由此道制為民極莫不對越上靈裁成
庶類濟世育徳昭彼昆蟲皇帝世膺下武體兹上徳(見/勸)
(進/表)握天鏡而授河圖(見丹/陽碑)執玉衡而運乾象(見舜/典)皇太
子耀彼重離光兹七鬯儀天以文化成天下(俱見/易)侍中
國子祭酒新安王(南史新安王伯固文帝第五子天嘉/六年立為新安郡王十年為國子祭)
(酒頗知𤣥理而墮業無所通/至於摘句問難往往有竒意)宗室羽儀(易其羽可/用為儀)衣冠
準的(後漢馬援傳/為天下表的)惟善為樂(後漢書明帝問東平王處/家何等最樂王曰為善最)
(樂/)造次必儒(漢景十三王傳河間獻王徳/被服儒術造次必於儒者)粤以十一年
三月二十一日受詔𢎞宣發論語題攝齊升堂(見論/語)摳
衣即席(曲禮將即席容/母怍詳讓表)對揚天人開闢大訓清言既吐
精義入神(見繫/辭)副德爰動音辭鋒起問難泉涌(後漢馬/援傳謀)
(若涌/泉)辨紛綸之異(見與宗/室書)定倫理之疑玉振鏘鏘(孟子/孔子)
(之謂集大成集大成也者金聲而玉振之也/  秩臣曰後漢樊準傳詳覽羣言響如振玉)雲浮雨布
介王奉繫聖蹤馳辨秀出信令張禹慙其師法(漢張禹/傳禹字)
(子文河南軹人也蕭望之奏禹經學精習有師/法可試事久之試為博士詔令禹授太子論語)何晏忸
其訓詁(通考引隋經籍志魯論語吏部尚書何晏/為集解梁陳之時唯鄭𤣥何晏立於國學)穆穆
焉洋洋焉此實虞朝之盛德生民之壯觀者也臣抑又
聞之魯史聿興史克宣其懿(小序駉頌僖公也季孫行/父請命於周而史克作是)
(頌/)晉雍大啓王廙逞其辭(晉王廙傳廙字世將為濮陽/太守元帝作鎮江左廙棄郡)
(過江及帝即位/廙奏中興賦)所以述休平之風揚君上之德輕以下
才敢為頌曰
皇運勃起膺圖受命紫蓋東臨黄旗南映(呉志陳紀曰/舊說黄旂紫)
(蓋運在/東南)積仁累徳重明疊聖四海無浪(見與王/僧辯書)三階已
平(黄帝泰階六符經泰階者天之三/階也三階平則陰陽和天地時)儲駕戾止和鸞有
聲𢎞風講肄(北堂書鈔孔臧與/子琳書講肄書傳)崇儒肅成丹書貴道(竹/書)
(紀年西伯發受/丹書於吕尚)黄金賤籯(漢韋賢傳遺子黄金/滿籯不如教子一經)洙泗興
業闕里増榮(孔子世家注伍緝之從/征記闕里背洙面泗)
　　銘
　　　太極殿銘(有序/)
夫紫蓋黄旗揚都之王氣長久(見辟/雍頌)虎踞龍蟠金陵之
地體貞固(見勸/進表)天居爽塏(左傳景公欲更宴子之/宅曰請更諸爽塏者)大寢
尊嚴(張衡西京賦正殿路寢/注周曰路寢漢曰正殿)髙膺(疑作/應)端門(天官書太/微三光之)
(廷匡衞十二星藩臣中端門左右掖/門門内六星諸侯其内五星五帝座)仰模營室(天官書/紫宫後)
(六星絶漢抵營室曰閣道注/正義曰營室七星天子之宫)歸於有徳譬彼河圖(見丹/陽碑)
傳我休明義同商鼎(左傳王孫滿對楚子曰昔夏之方/有徳也鑄鼎象物桀有昏德鼎遷)
(於商商紂暴虐鼎遷於/周徳之休明雖小重也)太極殿者法氐象亢王者之位
以尊(天官書云亢為疏廟注元命包曰亢四星為廟廷又/氐為天根注星經云氐四星為路寢聽朝所居)
左平右墄天子之堂為貴(初學記厯代殿名或沿或革/惟魏之太極自晉以降正殿)
(皆因之摰虞決疑要注云其制有陛右墄左平平以文/磚相亞次墄者為階級也九錫之禮納陛以登謂受此)
(陛以/上殿)往朝煨燼多厯年所世道隆平宜其休復監軍鄒
子度啓稱即日忽有一大梓柱從流來泊在後渚岸(陳/武)
(帝紀初侯景之平也太極殿被焚承聖中議欲營之獨尺/闕一柱永定二年秋七月有樟木大十八圍長四丈五)
(流泊陶家後渚監軍鄒子度以聞詔/中書令沈衆兼起部尚書構太極殿)嵯峨容與若漢水
之仙槎(荆楚歲時記漢武帝令張騫使/大夏尋河源乗槎經月而至)揺漾波濤似新
亭之龍刹(未/詳)孤拔靈山允昭天貺昔梁氏承聖將圖繕
脩東虜窺江西胡犯蹕定之方中亟興師旅揆之以日
輒有災故(詩定之方中作于楚宫/揆之以日作于楚室)是知秦人所止實漢
祖而為宮(見與王/僧辯書)呉都佳氣乃元皇而斯宅(晉陽秋秦/時望氣者)
(曰東南有天子氣五百年有王者興始皇遂東遊以厭/之改金陵為秣陵孫權又改為建業至晉元帝適逢其)
(時/)千櫨赫奕萬栱崚層(魏何晏景福殿賦櫼櫨各落以/相承欒栱夭矯而交結注櫼櫨)
(曲短梁也欒以/承栱栱以承枓)植綠菱而動微風舒丹蓮而制流火(風/俗)
(通殿堂象東井形刻作荷/菱荷菱水物也所以厭火)甘泉逺望觀正殿之崢嶸(揚/雄)
(甘泉賦似紫/宫之崢嶸)函谷遥看美皇居之壯麗(漢書髙祖七年/至長安蕭何脩)
(未央宫曰非令/壯麗無以示威)信乎齊三光而示宇宙(尸子上下四方/曰宇徃古來今)
(曰宙詳/勸進表)會萬國而朝諸侯(史記夏本紀禹會諸侯/於塗山執玉帛者萬國)爰命
微臣乃為銘曰
雍畤相望(封禪書雍旁故有呉陽武畤雍東有好畤皆/廢無祠故秦文公立畤郊上帝諸神祠皆聚)
(云/)參差未央偃師回顧崔嵬德陽(見與楊/僕射書)髙捫太乙(揚/雄)
(甘泉賦配帝居之懸圃兮象/太乙之威神注太乙天神也)正睹瑶光(張衡西京賦上/飛闥而仰眺正)
(睹瑶光/與玉繩)峨峨靈柱赫赫流樟美哉宫室(孟子為宮/室之美)嘉哉
令(疑作上一/本作今)日(玉燭寶典正月一日/為元日亦云上日)御扆垂旒(禮記天/子玉藻)
(十有二旒詳/為貞陽侯書)當朝靖蹕(見傅大/士碑)樂備韶夏(左傳韶箾舜/樂大夏禹樂)
禮兼文質(論語文/質彬彬)帝旅無喧王旗斯謐(摰虞決疑要注/晉制大會於太)
(極殿其會則五時朝服庭設/金石虎賁旄頭文衣繡尾)肅肅卿士(詩召南肅/肅宵征)邕邕
承弼(書冏命以旦/夕承弼厥辟)漢座雕屏(謝承後漢書鄭𢎞為太尉/時舉第五倫為司空班次)
(在下每正朔朝見𢎞曲躬自卑上問知其故/遂聽置雲母屏風分隔其間由此為故事)周人檻櫺
城隅有勒(詩靜女其姝/俟我於城隅)殿省皆銘况復皇寢宜昭國經
方流典訓永樹天庭(揚雄甘泉賦開/天庭兮延羣神)
　　　報德寺刹下銘
昔者明王大孝感動神祗助月致景星之祥(見孝義/寺碑)非
煙流慶雲之色(史記若煙非煙若雲非雲郁/郁紛紛蕭索輪囷是謂慶雲)然而嚴敬
之道惟事盡於配天明發之懷誠不過於饗帝(禮記祭/法注祀)
(天以始祖配祭義莊敬則嚴威又惟聖人為能饗帝孝/子為能饗親又祭之日明發不寐饗而致之又從而思)
(之/)豈如以梵宫之樂資乎廟堂淨土之因(見長干/寺碑)歸於
園寢雖復青雲譙郡之境(魏志文帝生於沛國譙郡時/有雲氣青色而圓如車蓋當)
(於其上終日望氣/者以為至貴之證)碧泉(疑作/白水)舂陵之鄉(東觀漢記光武/出自長沙定王)
(定王生舂陵節侯至孫孝侯改/封白水鄉因故國名曰舂陵)上幼懷凝重未曾遊陟
年將志學即事登庸宣力淮潯屬有嘉夢其夢也畢陌
𢎞敞(後漢郡國志右扶風髙帝改安陵/注皇覽曰縣西北畢陌秦武王冡)橋山屈盤(帝王/世紀)
(黄帝𦵏於上郡/陽周之橋山)氣象靈長風煙騰薄使(疑作/便)隊雙表(續/捜)
(神記有鶴集遼東城門華表柱也兆/宫曰漢書音義便房藏中便坐)其髙百尋左則青
龍蟠蜿右則白虎蹲踞(曲禮左青龍/而右白虎)軒轅之駕譬婉婉
而多慙(漢郊祀歌上曰吾聞黄帝不死有冢何也/或對曰黄帝以仙上天羣臣𦵏其衣冠)呉王
之墳狀耽耽而非擬(呉錄孫堅墓上數有光如雲/氣五色上屬天下蔓延數里)有人
指其地云此是國陵自爾迄永定初其間二十有餘年
至歲紀頻移崇塋乃作觀其山川形勢王相徵圖(後漢/趙岐)
(孟子天時注謂五/行旺相孤虚之屬)瞻拜髙巒宛如前夢大矣哉孝悌之
至通於神明者與銘曰
壯矣金表(見傅大/士碑)傍依壖垣(漢鼂錯傳内史府居太上/廟堧中門東出不便錯乃)
(穿門南出/鑿廟堧垣)髙連彩霓(班固西都賦虹/霓回帶乎棼楣)極睇翔鵾(疑作鯤/莊子北)
(溟有魚其名為鯤化而為鳥其名為鵬怒而飛其翼若/垂天之雲鵬之徙於南溟也水擊三千里摶扶揺而上)
(者九/萬里)梵偈宵唱(異苑陳思王植常登魚山忽聞嵒岫裏/有誦經聲清遒深亮逺谷流響不覺斂)
(襟祗敬便效而則之今/梵唱皆植依擬所造)雲花晝翻(未詳按崔豹古今注/黄帝與蚩尤戰常有)
(五色雲氣金枝玉葉止於帝/上有花葩之象因而作華蓋)三心斷縛六道除怨(見與/李那)
(書/)趙夢天樂(見讓/表)秦遊帝閽(張衡西京賦昔者大帝恱/秦穆公而覲之饗以鈞天)
(廣/樂)王靈在上巨勝奚論(未/詳)福彼羣品俱排大昏皇家七
百於萬維孫(左傳王孫滿對楚子曰成王定鼎於郟鄏/卜世三十卜年七百天所命也詩於萬斯)
(年/)
　　　塵尾銘(秦原曰漢書地理志儋耳珠崖郡山多/塵麖注師古曰麈似鹿而大麖似鹿而)
　　　　(小麈音主/麖音京)
爰有妙物(繫辭神也者妙/物而為言者也)萬窮兹巧制員上天形(繫辭/乾為)
(天為/圜)平下地勢(易地/勢坤)靡靡絲垂緜緜縷細入貢宜呉出
先陪楚(未/詳)壁懸石拜(晉陽秋石勒偽事王浚浚遺勒麈/尾勒為不執置之於壁朝拜之曰)
(見王公所賜/如見公也)帳中玉舉(晉書王衍美貌每捉/玉柄麈尾與手同色)既落天花
(維摩詰經天女以天花散諸菩薩即皆墮落至大弟子/便著不墮天女曰結習未盡故花著身結習盡者花不)
(著/身)亦通神語(未/詳)用動舎黙出處隨時(繫辭君子之道或/出或處或黙或語)
揚斯雅論釋此繁疑拂靜塵暑(晉王導麈尾銘勿謂質/卑御於君子拂穢清暑)
(虛心以俟毛原曰秦嘉婦與嘉書/曰今奉牛  尾拂一枚可拂塵垢)引飾妙辭(漢李尤麈/尾銘揮成)
(徳柄言/為訓辭)誰云質賤左右宜之(詩左之右之/無不宜之)
　　哀䇿文
　　　陳文帝哀䇿文(後漢書禮儀志太常上啓奠太/祝令跪讀謚䇿太尉再拜稽首)
　　　　(治禮告事畢太尉奉謚䇿還詣殿端門太常/上祖奠東園武王載大行司徒却行道立車)
　　　　(前治禮引太尉入就位大行車西少南東面/奉䇿太史令奉哀䇿立後太常跪曰進皇帝)
　　　　(進太尉讀諡䇿藏金匱皇帝次科藏於廟太/史奉哀䇿葦篋詣陵司徒跪曰大駕請舍太)
　　　　(史令自車南北面讀哀䇿掌故在後司徒跪/曰請就下位東園武士奉下車司徒跪曰請)
　　　　(就下房都導東園武士奉車入房司徒太史/令奉諡哀䇿東園武士執事下明器詳孝義)
　　　　(寺/碑)
維太康元年太歲丙戌四月丁未朔二十七日癸酉大
行皇帝崩於有覺殿(漢霍光傳行璽大行前注/韋昭曰大行不反之辭也)殯於太
極之西階粤六月丙寅將遷於永寧陵禮也宫車晩出
(江淹恨賦宫車晩出注/宫車晩出猶云晏駕也)幄殿晨張(後漢禮儀志司徒/跪曰請就幄導登)旌
帷具列(檀弓銘明旌也以死者為不可别已故以其旗/識之又曽子曰尸未設飾故帷堂小斂而徹帷)
綍翿成行(雜記升正柩諸侯執綍五百人匠人執羽/葆御柩檀弓顔栁曰天子龍楯而椁幬)哀
子嗣皇帝諱(雜記祭稱孝子孝/孫喪稱哀子哀孫)擗蜃輅於丹陛(謝眺齊/敬皇后)
(哀䇿文懷蜃衛而延首注蜃車/也四輪迫地而行有似蜃因名)攀龍帷於紫庭(檀弓天/子之殯)
(也菆塗龍楯以椁注菆木以周龍楯如/椁而塗之天子殯以楯車畫轅為龍)趨過窮於屏闈
(論語鯉趨/而過庭)拜慟感於明靈東京飛其瑞露(後漢明帝紀/永平十七年)
(甘露降於甘陵按安帝紀注甘/陵孝徳皇后之陵因以為縣)北陸霣其祥星乃詔雲
臺之史(見傅大/士碑)稽采咸池之曲(樂汁圖經黄/帝樂曰咸池)叶大雅於
鳴金(見歐陽/頠碑)同藏書於羣玉(穆天子傳穆天子西登昆/侖見王母曰登已至於羣)
(玉之上先王/所謂䇿府也)其辭曰
若水傳帝(帝王世紀少昊帝名摰字青陽姬姓降/居若水有聖徳邑於窮桑以登帝位)熏風
御民(帝王世紀舜作五弦之琴以歌南風之/詩曰南風之熏兮可以解吾民之愠兮)重光所集
(崔豹古今注漢明帝為太子樂/人作歌詩四章一曰日重光)世載於陳(班彪王命論/奕世載徳)
赫矣髙祖悠哉上旻蟬聨寶胄(梁沈約曰/爵位蟬聫)暉煥郊禋(見/與)
(楊僕/射書)我皇誕聖膺此家慶(易積善之家/必有餘慶)道主衢罇(淮南/子聖)
(人之道猶中/衢而設尊)神凝懸鏡(莊子聖人之用心也若鏡不將/不迎應而不藏故勝物以無傷)
洛書天表河紀靈命(尚書中候堯沉璧於洛𤣥龜負書/出背甲赤文成字止壇又沈璧於)
(河黑龜/出文題)納揆馳芳賓門流詠(舜典納于百揆百揆時/序賓于四門四門穆穆)稽
陰克伐(易髙宗伐鬼方三年克/之稽陰會稽山陰也)震野勤王(禹貢震澤㡳/定南史章昭)
(達傳文帝為呉興太守武帝謀討王僧辯令文帝還長/城招聚兵衆以備杜龕僧辯誅後昭達因從文帝進軍)
(以討龕龕平又從討張彪於會/稽克之杜龕傳龕為震州刺史)亳道增構(殷本紀湯始/居亳從先王)
(居注孔安國曰契父帝嚳都亳/湯自商邱遷焉故曰從先王居)豳風會昌(詩有豳風思/樹屏曰左)
(蜀都賦天帝/運期而會昌)言瞻少昊實仗髙陽(帝王世紀顓頊髙陽/氏生十年而佐少昊)
(二十年而/登帝位)駕彼軨葛(見與王/太尉書)清宫未央(見侯安/都碑)歡覃兆
庶徳洎遐荒穆齋髙寢(漢宣帝紀神/爵集髙寢)上膳長樂(漢髙祖/紀五年)
(後九月治/長樂宫)肅肅承顔哀哀薦酌悼園恭儉(漢戾太子傳/納史良悌產)
(子男進號曰史皇孫史皇孫子是為孝宣帝有司奏親/諡宜曰悼皇母曰悼后比諸侯王園置奉邑三百家)
章陵謙約(後漢地理志章陵/故舂陵世祖更名)大寶崇名(繫辭聖人之/大寶曰位)無
間改作纂武升厯(禮記孔悝鼎銘獻公/乃命成叔纂乃祖服)遺愛實繁(左傳/子產)
(卒仲尼出涕曰古之遺愛/也仲虺之誥實繁有徒)三湘九派(水經江至潯陽分/為九道詳與王僧)
(辯/書)沴氣雲昏(後漢五行志氣/之相傷謂之沴)力折天柱才傾地門(見侯/安都)
(碑/)甘泉夜照(漢文帝紀烽/火及甘泉宫)細栁朝屯(見為陳/武帝書)谷魅山鬼
(左傳王孫滿曰魑魅罔兩莫能逢之事鍔曰/秦本紀始皇曰山鬼固不過知一歲  也)横流塞源
(黄帝兵法云涓涓不塞/將為江河詳丹陽碑)赫赫英謩赳赳雄斷徧行天討
無遺神算鬱埽江淮長驅巴漢九夷百越(書旅獒惟克/商遂通道于)
(九夷八蠻從啓源曰漢髙帝紀詔曰故衡/山王呉芮  百越之兵以佐諸侯誅暴秦)雷隨風渙北
俘昆邪(漢匈奴傳昆邪王殺休/屠王并將其衆降漢)西戡伊靬(後漢西域傳/明帝取伊吾)
(廬通西域息秩臣曰漢西域傳武帝遣人/使安息安  王遣使以犂靬眩人獻於漢)負荷皇極(書/洪)
(範皇建/其有極)劬勞庶幾(後漢章帝紀孝明皇帝聖徳淳茂劬/勞日昃注日昃日昳也詩庶㡬夙夜)
勤民聽政旰食宵衣(書無逸文王自朝至于日中昃不/遑暇食用咸和萬民左傳伍奢曰)
(楚君大夫其旰食乎漢鄒陽傳孝文/皇帝據關入立寒心銷志不明求衣)服貴綈皁(漢書孝/文皇帝)
(身衣/弋綈)風移閫闈(漢書孝文皇帝所幸/慎夫人衣不曵地)唐山罷奏(漢禮樂/志房中)
(祠樂髙祖唐山/夫人所作也)濮水韜徽(樂記注濮上紂臣/師延靡靡之樂)訪采狂狷
(孟子孔子曰不得中行/而與之必也狂狷也)捜敭側微(堯典明明/揚側陋)世感中孚
民維大畜(見/易)外户無閉(見歐陽/頠碑)髙垣奚築降情儒雅(漢/章)
(帝紀詔曰朕/諮訪儒雅)凝懷庠塾(王制有虞氏養國老於上庠養/庶老於下庠學記古之教者家)
(有/塾)御廡為歡臨雍彌肅(後漢明帝紀永平二年帝幸辟/雍初行養老禮十五年幸孔子)
(宅祠仲尼及七十二弟子親/御講堂命皇太子諸王說經)禮兼三代樂備九成(書益/稷簫)
(韶九/成)天資武徳地照文明墨履斯在(初學記賈子曰/天子黑方履)幪
巾自清連珠合璧(漢律厯志日月如/合璧五星如連珠)曜爽流精(左傳子/產曰是)
(以有/精爽)獸舞時豫(書益稷䕫曰於予擊石拊石百/獸率舞易豫之時義大矣哉)禽歌頌
平(漢王莽傳䇿羣司曰/赤煒頌平考聲以律)帝載維逺王靈維大占雨占風
(論衡太平瑞應風不鳴條雨/不破塊五日一風十日一雨)荒中海外憬彼鞮譯(王制/東方)
(曰寄南方曰象西方/曰狄鞮北方曰譯)咸承冠帶(魏世家唐雎曰魏所以/稱東藩受冠帶祠春秋)
(者以秦之彊/足以為與也)是曰君臨斯為交泰(見/易)白環已賮(世本西/王母慕)
(舜之德乃獻/白環及玦)𤣥圭克禎(見勸/進表)東河佇楫(漢武帝紀元封/四年幸河東祠)
(后土詔賜三縣及楊氏皆無出今年/租賦注師古曰楊氏河東聚邑名)北狄思征(仲虺之/誥南征)
(北狄/怨)鉞斧將戒(王制諸侯賜弓矢然/後征賜鈇鉞然後殺)璁珩未鳴(詩服其/命服朱)
(芾斯皇有/瑲蔥珩)星淫去楚日沴悲荆(左傳魯梓慎曰今兹宋/鄭其饑乎歲在星紀而)
(淫於𤣥枵又楚有雲如/衆赤烏夾日以飛三日)億兆何釁穹旻遽傾(爾雅穹蒼/蒼天也又)
(秋為/旻天)大禹胼胝(帝王世紀禹治水勞身涉勒手足胼胝/故世傳禹病偏枯足不相過今巫稱禹)
(步是/也)重華腒腊(說文北方謂鳥腊曰腒按舜名重華/  銳曰韻書引傳曰堯如腊舜如腒)仰
惟勞務同斯違懌(書顧命/王不懌)發夢無徵(文王世子文王謂/武王曰汝何夢矣)
(武王對曰夢帝與我九齡文王曰古者謂/年齡齒亦齡也我百爾九十我與爾三焉)昭祈奚益(見/為)
(貞陽/侯書)聽茂陵之鐘鼓(漢武帝紀𦵏茂陵古今注云光武/原陵垣四出司馬門寢殿鐘虡皆)
(在周/垣内)抱橋陽之劒舄(列仙傳軒轅自擇亡日與羣臣辭/還𦵏橋山山崩棺空惟有劒舄在)
(焉/)詎髣髴於宸儀(潘岳悼亡詩/髣髴覩爾容)終纏綿於號擗嗚呼哀
哉三占以吉(書洪範三人占/則從二人之言)四海同奔列賵天宇(榖梁/傳乗)
(馬曰/賵)崩號帝閽(喪大記復小臣復復者朝服君以衮升/東榮中屋復危北面三號巻衣投於前)
(司服受之降自西北榮注復招魂/也屈原離騷吾令帝閽開關兮)千門啓於閶闔(後漢/張衡)
(西京賦注閶闔天門/也詳玉臺新詠序)萬乗警於靈輼(秦本紀始皇崩於/平臺棺載輼涼車)
(中/)槐風悲於輦道松雨思於郊原(爾雅守宫槐葉晝聶/宵􁀙  兆寛曰謝莊)
(宋宣貴妃誄鏘楚挽於/槐風喝邊簫於松霧)鸞旗動而虚蹕(漢霍光傳法駕/駕皮軒鸞旗詳)
(傳大/士碑)宿衛靜而空尊(漢書霍光傳大將軍光宿衛忠正/叔孫通傳髙帝曰吾乃今知皇帝)
(之貴也虎兆騫曰後漢禮儀志云登遐/皇后詔  賁羽林中郎署皆嚴宿衛)嗚呼哀哉卑陌
平夷流山蟠固(後漢光武紀帝初作壽陵令所制地不/過二三頃無為山陵陂池裁令流水而)
(巳/)紀無遷市(帝王世紀舜𦵏於蒼梧九疑/山之陽是為零陵謂之紀市)唐有通樹(帝/王)
(世紀堯𦵏於濟陰之/成陽西北號為穀林)經白社之修塗回青門之廣路(史/記)
(劭平故秦東陵侯秦滅種𤓰長安城東故世謂之東陵/𤓰又云青門𤓰青門東陵也疑用夏侯嬰事見章昭達)
(碑/)思沛邑以東臨(漢髙祖紀謂沛父兄曰遊子悲故鄉/君雖都關中萬歲之後吾魂魄猶思)
(樂/沛)懷周京以西顧(詩迺眷西顧/此維與宅)嗚呼哀哉機神不測性
道難稱(見論/語)充窮靡寄(檀弓始死充/充如有窮)孺慕奚慿(檀弓有/子與子)
(游立見孺/子慕者)惟封云與禪肅遺玉牒之與金繩(漢郊祀志/管仲曰黄)
(帝封泰山禪云亭武帝封泰山下東方其下則有玉牒/書禮畢禪泰山下阯東北肅然白虎通封禪金泥銀繩)
(詳與陳/司空書)揚英聲而永久(司馬相如封/禪文蜚英聲)共日月而俱升(詩/如)
(月之恒如/日之升)嗚呼哀哉
　　墓志
　　　司空章昭達墓志
周原膴膴(見/詩)佳氣蔥蔥(後漢書王伯阿望舂陵/城曰氣佳哉鬱鬱蔥蔥)王業攸
興帝圖斯盛昔光武佐命鄰縣者鄧侯(後漢書光武南/陽蔡陽人鄧禹)
(南陽新/野人)髙祖元臣同郡者蕭相(漢書蕭何沛人/詳與楊僕射書)台輔之
量便著綺紈(見為始/興王表)瑚璉之資(見論/語)無待雕琢起家為
東宫直前所奉之君則梁簡文皇帝既而黑山巨盜慿
陵上國(見與王/僧辯書)白水强胡虔劉中夏(見移/齊文)公側其產業
募是驍雄思報皇儲累殲鯨寇(本傳昭達字伯通呉興/武康人也性倜儻輕財)
(尚氣梁大同中昭達為東宮直/侯景之亂昭達率鄉人援臺)屬豳風有象(見/詩)代邸方
隆(見勸/進表)捜荆楚之英才(漢李陵傳陵曰臣所將屯邊/者皆荆楚勇士奇才劒客也)資
班輸之妙畧(墨子公輸般為雲梯以攻宋墨子解帶/為城以牒為械輸般九攻墨子九拒)百
樓忽起登雲霄而俯臨(後漢公孫瓚傳/兵法百樓不攻)萬弩齊張隨雷
霆而並振(孫臏傳馬陵道狹而旁多阻隘可伏兵乃斫/大樹白而書之曰龎涓死於此樹之下龎涓)
(果夜至斫木下齊軍/萬弩俱發涓乃自剄)揚兵於九天之上(𤣥女九宫戰法/行兵之道天地)
(之寶九天九地各有表裏九天之上六甲子/也九地之下六癸酉也子能慎之萬全可保)決勝於千
里之中(見與楊/僕射書)殪彼羣兇皆無旋踵(漢霍光傳田延年/曰今日之議不得)
(旋踵本傳臺城䧟昭達還郷里與陳文帝遊因結君臣/分侯景平文帝為呉興太守昭達杖䇿來謁文帝委以)
(將帥陳武帝謀討王僧辯令文帝還長城招聚兵衆以/備杜龕頻使昭達徃京口禀承計畫僧辯誅後杜龕遣)
(其將杜泰來攻長城昭達因從文帝進軍呉興以討龕/龕平又從討張彪於會稽克之天嘉九年追論長城功)
(封興樂縣侯二年改封邵武縣/侯廢帝即位改封邵陵郡公)陳寶應志懷反叛客引
周迪資其食力更事窺窬(見為陳/貞侯書)公奉詔崇朝(詩曽不/崇朝)
飲冰將力(莊子朝受命/而夕飲氷)前茅後勁步驟奔馳(左傳楚人/遂疾進師)
(車馳卒奔乗晉軍又隨武/子曰前茅慮無中權後勁)仍同甄閩(漢書漢五年立無/諸為閩粤王王閩)
(中故地孝恵三年立/揺為東海王都東甌)殄其巢窟若夫鳴蛇之洞深谷隠
於蒼天(水經注漢水又東合洛谷其地有神蛇戍左右/山溪多五色蛇性馴良不為毒  秬臣曰山海)
(經鱗山多鳴蛇四翼/音如磬見則大旱)飛猨之嶺喬木參於雲日(一統志/福建延)
(平府府城南有聞猿洞所呉𣙜曰建安記飛/猿嶺喬木造天猿猿之  飛走故曰飛猿嶺)宜越艇而
登嶠(淮南子越舲蜀艇/不能無水而浮)蒙燕犀而涉江(晉庾翼與慕容皝/鎧書鄧伯川昔)
(送此犀皮兩當鎧一領/復是異物故復致之)威武紛紜(見為貞/陽侯書)震山風海於
是咸俘偽帥悉據髙墉(易公用射隼/于髙墉之上)爰泊滄溟莫不懲
艾(本傳陳寶應納周迪共寇臨川又以昭達為都督討/迪迪走昭達乃踰嶺討陳寶應與戰不利因據上流)
(為筏施拍其上壞其水柵又出兵攻其步軍方大合戰/文文帝遣余孝頃出自海道適至因併力乗之遂定閩)
(中盡禽留異寶應以功授/鎮軍將軍開府儀同三司)既而齊人無信將謀郢藩鬭
艦戈船(漢書有戈/船將軍)窺江淹漢公纔聞羽檄(見歐陽/頠碑)遽禀
師斯馳襲荆鄖應時燒蕩(本傳尋隨侯安都拒王琳乗/平虜大艦中流而進先鋒發)
(拍中賊艦王琳平/昭達䇿勲第一)方欲宣威隴汧大討梁華屬上將之
韜光遲中台之掩曜(天官書斗魁帶匡六星一曰上將/魁下六星兩兩相比者名曰三能)
(注蘇林曰/音三台)大建三年薨於軍幕(本傳大建二年征江陵/時梁明帝與周軍大蓄)
(舟艦於青泥中昭達分遣偏將錢道戢程文季乗輕舟/焚之周又於峽口南岸築壘名安蜀城於江上横引大)
(索編葦為橋以渡軍糧昭達乃命軍士為長㦸施樓船/上仰割其索索斷糧絶因縱兵攻其城降之三年於軍)
(中病薨贈大將軍配享文帝/廟廷子大寶襲劭陵郡公)爾乃青烏相墓(藝文類聚/相冢書有)
(青烏/子)白鶴標墳(幽明錄孫鍾以種爪為業有三少年詣/鍾乞𤓰曰此山下善可作冢鍾隨下山)
(三人悉化成白鶴飛入/空中即孫堅所𦵏地)林有逃車(左傳趙旃棄/車而走林)樹同華
蓋(蜀志先主舍東南角籬上有桑樹生髙五丈餘遥望/幢幢如小車蓋先主少時與宗中諸兒於樹下戲言)
(吾必當乗此/羽葆蓋車)前旍熊軾(後漢輿服志公列侯安車朱班/輪倚鹿較伏熊軾皁繒蓋黑轓)
(右/騑)後乗龍轜(潘岳寡婦賦龍轜儼其星駕/兮注畫轅為龍轜喪車也)介士發三河
之民(漢霍光傳光薨發三河/卒穿復土起冢祠堂)哀鐃同駟馬之曲(博物志/公卿送)
(夏侯嬰𦵏至東都門外馬不行接地悲鳴得石椁銘之/曰佳城鬱鬱三千年見白日吁嗟滕公居此室乃𦵏)長
安傳(疑作/專)坐恩禮盛於西京(初學記漢初並用士人為/尚書令秩二千石又東漢)
(與司隸校尉御史中丞皆專/席坐京師號曰三獨坐也)襄陽墮淚悲慟喧於南北
(見侯安/都碑)
　　　河東康簡王墓志(南史河東康簡王叔獻字子/恭宣帝第九子性恭謹聰敏)
　　　　(好學大建五年立位南徐州刺史薨贈司空/諡康簡隋書冀州河東郡河東縣注舊曰蒲)
　　　　(坂縣置/河東郡)
夫聖人至徳天道福謙(見/易)大哉堯舜貽慶長逺明兩之
盛(易明/兩作)中陽纂於豢龍(見與楊僕射/及宗室書)百世之祀皇家兆
於鳴鳳(左傳楚公子棄疾帥師滅陳晉侯問於史趙曰/陳其遂亡乎對曰未也臣聞盛德必百世祀又)
(陳公子完奔齊懿氏卜妻完其妻卜之曰吉是/謂鳳皇于飛和鳴鏘鏘有媯之後將育于姜)違青邱
於海北(漢武内傳長州一名青邱仙/草靈藥甘液玉英靡所不有)應紫蓋於江南(見/太)
(極殿/銘)帝系王基重光累葉(東都賦重/熙而累洽)髙祖之建天柱列
聖之補地維(見侯安/都碑)蕩蕩乎民無得而名焉者也(見論/語)
王資神昴緯(帝王世紀脩已見流/星貫昴感而生禹)託曜房靈(春秋元命/苞姬昌蒼)
(帝之精位/在房心)體斯孝徳不由師保月生之對何用於擬議
(後漢黄琬傳漢建和初正月日食京師不見黄瓊為魏/郡太守以狀聞詔問所食多少瓊不能對瓊孫琬時七)
(歲在旁曰何不言日食之餘如月/之初瓊大驚琬後累官光禄大夫)日近之言無階於等
級(楚語申叔時曰明等級/以道之禮詳與李那書)封河東王加侍中淑貌與金
燧相宜(莊子陽燧見日則然為火注陽燧鑑也/摩拭令熱便置日中以艾就之火生)清顏與
玉壺同照(鮑昭樂府清/如玉壺冰)授使持節南徐州刺史武羌旅
拒(見移/文)亭障遷移(漢西域傳漢列/亭障至玉門)漠草非長廣之東(隋/書)
(青州東萊郡膠水/縣注舊曰長廣)湖萊近荆門之北(後漢郡國志/夷陵有荆門)王常
譏庾翼使白面之非才(南史沈慶之傳慶之曰陛下今/欲伐國而與白面書生謀之事)
(何由/濟)深慕曹彰歎黄鬚之為可(見為始/興王表)火精不退奚應
善言(吕氏春秋宋景公時熒惑守心子韋曰君有/至德之言三天必三賞君是夜熒惑退三舍)水蛭
難消徒持陰徳(賈誼書楚惠王食寒菹而得蛭因遽吞/之腹有疾而不能食令尹入問疾王曰)
(吾食菹而得蛭不行其罪是法廢而威不立也譴而誅/之恐監食者皆死遂吞之令尹曰天道無親惟徳是輔)
(王有仁徳疾不/為傷王果疾愈)薨於沙鎮時年一十有七追贈司空加
鼔吹班劍諡曰康簡至洛北占墳河南除道葭悲煙殿
之聲(後漢律厯志候氣之法室中以木為案每律各一/内庳外髙從其方位加律其上以葭莩灰抑其内)
(端按律而候之氣至者灰去其為氣所動者其灰散人/及風所動者其灰聚殿中候用玉律十二惟二至乃候)
劒動豐城之氣(見與李/那書)豈惟晉王寵悼重琅邪之贈官
(晉書琅邪悼王煥字耀祖初繼帝弟長樂亭侯渾後封/顯義亭侯及煥疾篤帝為之徹膳及下詔封為琅邪王)
(嗣恭王後俄而薨年二歲帝悼念無已將𦵏以煥既封/列國加以成人之禮詔立凶門柏厯備吉凶儀服營起)
(陵/園)魏后髙文制蒼舒之哀誄(魏志鄧哀王沖字蒼舒年/十三疾病太祖親為請命)
(及亡哀甚贈騎都尉印綬黄初二年追贈諡沖曰鄧哀/侯又追加號為公注魏書載䇿曰朕承天序享有四海)
(並建親親以藩王室惟爾不逮斯榮且𦵏禮未備/追悼之懐愴然攸傷太和五年加沖號曰鄧哀王)
　　　裵使君墓志(南史裵之横字如岳少好賓㳺重/氣俠不事產業歎曰大丈夫富貴)
　　　　(必作百幅被梁簡文在東宫遷直閣將軍臺/城䧟之横與兄之髙歸元帝位廷尉卿河東)
　　　　(内史隨王僧辯拒侯景景退遷東徐州刺史/封豫寧侯又隨僧辯破景景東奔僧辯命之)
　　　　(横與杜崱入守臺城魏克江陵齊遣上黨王/髙渙挾貞陽侯明攻東關晉安王承制以之)
　　　　(横為徐州刺史都督衆軍出守蘄城之横營/壘末周而齊軍大至兵盡矢窮遂於陣殁贈)
　　　　(司空諡/曰壯)
君五音之候兼其方牧(疑作技抱朴子黄帝審/攻戰則納五音之䇿)八陣之
圖窮其巧變(晉桓温傳諸葛亮造八陣圖於魚復/平沙上温見之曰此常山蛇勢也)用能
戰必勝攻必取督稱無難兵號解煩(呉志宗室傳孫皎/弟儀為無難督)
(樹屏曰胡綜傳權使綜料諸/縣得六千人立解煩兩部)朝飛火箭夜聳雲梯(史記/公輸)
(班作陵雲之/梯以攻宋城)燧象從奔(左傳鍼尹固與王同舟/王使執燧象以奔吴師)聨狼已
合(未詳按戰國䇿秦惠王謂寒泉子曰諸侯/之不可一猶連雞之不能俱上於棲也)於是嚴顏
不撓極咍諸戎(蜀志張飛生獲巴郡大守嚴顔顔曰/我州但冇斷頭將軍無降將軍也)龎
徳髙聲肆言羣逆(魏志龎德為關羽所得立而不跪罵/曰我寧為國家鬼不為賊將也遂為)
(羽所/殺)胡夷總至猶持子路之纓(左傳蒯瞶攻出公劫孔/悝以登臺子路曰太子)
(無勇若燔臺半必舍孔叔太子聞之懼下石乞盂黶敵/子路以戈擊之斷纓子路曰君子死冠不免結纓而死)
鋒刃相交終荷温生之節(後漢書温序遷護羌校尉行/部至襄武為隗囂别將茍宇)
(所拘劫序素有氣力大怒叱宇等曰虜何敢迫脅漢將/因以節撾殺數人宇曰此義士死節可賜以劒序受劒)
(銜鬚於口顧左右曰既為賊所/迫殺無令鬚汙血遂伏劒而死)每以財輕篻籜義重嵩
衡割宅字貧友之孤(孔叢子郈成子自魯聘晉過於衛/右宰榖臣止而觴之行三十里而)
(聞衛亂穀臣死之成子/迎其妻子隔宅而居之)開門延故人之殯(見論/語)篤好朋
遊居常滿席每至鮮雲靄靄披王安之衣(未/詳)明月團團
似班姬之扇(班婕妤怨歌行新製齊紈素鮮潔/如霜雪裁為合歡扇團團似明月)日帶花
以如笑(樹敏曰劉勰新論/春葩含日似笑)風鳴條而若歌傍列絲桐對
揚文酒一石之後逾能斷獄(漢書于定國飲酒至數/石不亂治獄益精明)五
斗之量猶未解酲(世說劉伶跪而祝曰天生劉伶/以酒為名一飲一石五斗解酲)嗟乎
潘岳之詩致哀周密(文選注晉惠帝元康六年氐賊齊/萬年與楊茂䧟關中既定帝命諸)
(臣作關中詩潘岳詩曰周狥師令身膏氐斧人之云亡/貞節克舉按周處别傳氐賊齊萬年為亂處仰天歎曰)
(我為大臣以身狥國/不亦可乎遂戰死)莊公之誄用愍相遺(檀弓魯莊公/及宋人戰于)
(乗邱縣賁父御卜國為右馬驚敗績公隊佐車授綏公/曰未之卜也縣賁父曰他日不敗績而今敗績是無勇)
(也遂死之圉人浴馬有流矢在/白内公曰非其罪也遂誄之)
　補(南史顔延之傳釋慧琳上每/引見常升獨榻傅大士碑)
　　(髙僧傳慧受夣青龍從南方來化為刹柱受至/新亭江見一長木隨流來因立為刹太極殿銘)
　
　
　
　
　
　
　
　
　
　
　
　
　徐孝穆集箋注巻五
欽定四庫全書
　徐孝穆集箋注巻六
　　　　　　　　　　　　　陳　徐陵　撰
　　詔
　　　陳武帝即位詔
五德更運帝王所以御天三正相因夏殷所以宰世雖
色分辭翰時異文質揖讓征伐迄用參差而育徳振民
義同一揆朕以寡昧時屬艱危國步屢屯天維三絶肆
勤先后拯厥横流藉將帥之功兼猛士之力一匡天下
再造黔黎梁氏以天祿永終厯數攸在遵與能之典集
大命於朕躬顧惟菲薄辭不獲亮式從天睠俯協民心
受終文祖升禋上帝繼迹百王君臨萬宇若涉川水罔
知攸濟寶業初建皇祚維新思俾惠澤覃被億兆可大
赦天下改梁太平二年為永定元年賜民爵二級文武
二等鰥寡孤獨不能自存者人穀五斛逋租宿債皆勿
復收其有犯鄉里清議贓汚淫盜者皆洗除先注與之
更始長徒敕繫特皆原之亾官失爵禁錮奪勞一依舊
典
　　　梁禪陳詔
五運更始三正迭代司牧黎庶是屬聖賢用能經緯乾
坤彌綸區宇大庇黔首闡揚鴻烈革晦以明積代同軌
百王踵武咸由此則梁德湮微禍亂薦發太清云始見
困長蛇承聖之季又罹封豕爰立天成重竊神器三光
亟沈七廟乏祀含生已泯鼎命斯墜我武元之祚有如
綴旒靜惟屯剥夕惕載懷相國陳王有命自天降神維
嶽天地合徳晷曜齊明拯社稷之横流提億兆之塗炭
東誅逆叛北殲獯醜威加四海仁漸萬國復張崩樂重
興絶禮儒館聿脩戎亭虛候大功在舜盛績惟禹巍巍
蕩蕩無得而稱來獻白環豈直黄虞之世入貢素雉非
止隆周之日固以效珍川陸表瑞煙雲甘露醴泉旦夕
凝涌嘉禾芝草孳植郊甸道昭於悠代勳格於皇穹明
明上天光華日月革故著於𤣥象代徳彰於圖讖獄訟
有歸謳歌爰適天之厯數實有攸在朕惟庸藐闇於古
昔永稽崇替為日已久敢忘列代之遺典人祗之至願
乎今便遜位别宫敬禪於陳一依唐虞宋齊故事
　　　陳公九錫詔
肇昔元胎剖判太素氤氲崇建人皇必慿洪宰故賢哲
之后牧伯征於四方神武之君大監治乎萬國又有一
匡九合渠門之賜以隆戮帶圍温行宫之寵斯茂時危
所以貞固運泰所以光熙斯乃千載同風百王不刋之
道也太傅義興公允文允武乃聖乃神固天生徳康濟
黔首昔在休期早隆朝寄逺踰滄海大拯交越皇運不
造書契未聞中國其亾兵凶總至哀哀噍類譬彼窮牢
悠悠上天莫云斯極否終則泰元輔應期救此將崩援
兹已溺乗舟履輦架險浮深經畧中塗畢殲羣醜洎乎
石頭姑熟流髓履腸一朝指撝六合清晏是用光昭下
武翼亮中都雪三后之勍讎夷三靈之巨慝堯治禹佐
未始能階殷相周師固非云擬重之以屯剥餘象荆楚
大崩天地無心乗輿委御五湖薦食競謀諸夏八方棊
跱莫有匡救强臣致命黜我沖人顧影於荼孺之魂甘
心於寗卿之辱却案下髻求哀之路莫從竊鈇逃責容
身之地無所公神兵奄至不日清澄惟是孱蒙再膺天
禄斯又巍巍蕩蕩無得而稱焉加以仗兹忠義屠彼妖
逆震部夷氛稽山罷祲番禺蠡澤北鄙西郊殲厥凶徒
罄無遺種斯則兆民之命修短所縣率土之基興亾是
賴於是刑禮兼訓沿革有章中外咸平遐邇寧一用能
使陽光合魄曜象呈暉棲閣遊庭抱仁含信宏勳該於
厚地大道格於𤣥天羲農炎昊以來巻領垂衣之世聖
人濟物未有如斯者也夫備物典䇿桓文是膺助理陰
陽蕭曹不讓未有功髙於㝢縣而賞薄於伊周凡厥人
祗固懷延佇實由公謙撝自牧降損為懐嘉數遲回永
言増歎豈可申兹雅尚久廢朝猷宜戒司勳敬申鴻典
且重華大聖媯汭惟賢盛徳之祀無忘公侯之門必復
是以殷嘉亶父繼后稷之官堯命羲和纂重黎之位況
其本支攸建宜誓山河者乎其進公位相國總百揆封
十郡為陳公備九錫之禮加璽紱逺遊冠綠綟綬位在
諸侯王上其鎮衞大將軍揚州牧如故
　　　進武帝為長城公詔
徳懋懋官功懋懋賞皇王盛則所謂元龜司空公南徐
州刺史長城縣開國侯諱志懐寅亮風度𢎞逺體文經
武明允篤誠曩者率五嶺之强兵誅四海之讎敵固以
勒功彞鼎書勲太常克定京師勤勞自重自鎮撫枌榆
永寧豐沛東涼既息北蔡無歸代馬燕犀氣雄天下裹
糧坐甲固敵是求方欲大討於秦崤敦脩於輿睦協謀
上相爰納朕躬思所以敬荅忠勲用申朝典可進爵為
長城縣公
　　　陳文帝登祚尊皇太后詔
朕以虚薄才非𢎞濟竊守藩維常懐盈滿豈圖蒼昊不
弔國步艱難皇嗣元良藐在崤渭二臣奉迎川塗靡從
六傳還朝淹留永日今國圖無主家業事隆上奉父母
之嚴規下逼羣公之廷諍遂以庸質升纂帝基對揚大
化彌增號懼今宜式遵舊則奉上皇后尊號為皇太后
御慈訓宫一依前典若中流靜晏皇嗣歸來輒當解紱
於箕山之陽歸老於琅邪之國復子明辟還承寶圖若
問與夷無媿園寢
　　　封始興王詔
漢祖天倫伯叔迨封晉元世系琅邪傳國仰惟二后重
光率由前典朕昔因藩次蒙繼本宗分在要荒久離寒
燠天嘉紹祚别命皇枝歸自崤函禮隔登獻每至霜庭
可履屬垣寢而懷悲風樹鳴條望章陵而增感今嗣王
乖徳獲罪慈訓永言主奠宜自朕躬但國步時艱皇基
務切復奉家業升纂帝圖重違情禮言深哽慟可以第
二皇子升陵為始興王
　　文
　　　為陳武帝即位告天文
皇帝臣諱敢用𤣥牡昭告於皇皇后帝梁氏以圯剥薦
臻厯運有極欽若天應以命於諱夫肇有烝民乃樹司
牧選賢與能未常厥姓放勲重華之世咸無意於受終
當塗典午之君雖有心於揖讓皆以英才處萬乗髙勛
御四海故能大庇黔首光宅區縣有梁末運仍葉遘屯
獯醜慿陵久移神器承聖在外非能祀夏天未悔禍復
罹寇逆嫡嗣廢黜宗支僭詐天地蕩覆紀綱泯絶諱爰
初投袂大拯横流重舉義兵實戡多難廢王立帝實有
厥功安國定社用盡其力是謂小康方期大道既而煙
雲表色日月呈瑞緯聚東井龍見譙邦除舊布新既彰
𤣥象遷虞事夏且協謳訟九域八荒同布衷欵百神羣
祀皆有誠願梁帝髙謝萬邦授以大寶諱自惟菲薄讓
德不嗣至於再三辭勿獲許僉以百姓須主萬幾難曠
皇靈眷命非可謙拒畏天之威用膺嘉祚永言夙志能
無慙徳敬簡元辰升壇告禪告類上帝用荅民心永保
於我有陳惟明靈是饗
　　　梁禪陳䇿文
咨爾陳王惟昔上古厥初生民驪連栗陸之前容成大
庭之代並結繩寫烏杳𡨕慌忽故靡得而詳焉自羲皇
軒昊之君陶唐有虞之主或垂衣而御四海或無為而
子萬姓居之如馭朽索去之如脫敝屣裁遇許由便能
捨帝暫逢善巻即以讓王故知𤣥扈璇璣非關尊貴金
根玉輅示表君臨及南觀河渚東沉刻璧精華既竭耄
勤已倦則抗首而笑惟賢是與䜎然作歌簡能斯授遺
風餘烈昭晰圖書漢魏因循是為故實宋齊授受又𢎞
斯義我髙祖應期撫運握區御宇三后重光祖宗齊聖
及時屬陽九封豕薦食西都失馭夷狄交侵乃臮天成
輕弄龜鼎惵惵黔首若崩厥角微微皇極將甚綴旒惟王
乃聖乃神欽明文思二儀並運四時合序天錫智勇人
挺雄傑珠庭日角龍行虎步爰初投袂日乃勤王電掃
番禺雲撒彭蠡揃其元惡定我京畿及王賀帝𢎞貿兹
冠履既行伊霍用保沖人震澤稽陰並懷叛逆獯厥醜
虜三亂皇都裁命偏師二邦自殄薄伐玁狁六戎盡殪
嶺南叛換湘郢結連賊帥既擒兇渠傳首用能百揆時
序四門允穆無思不服無逺不屆上達穹昊下漏深泉
蛟魚並見謳歌攸屬況乎長彗横天已徵布新之兆璧
日斯既實表更姓之符是以始創義師紫雲曜彩肇惟
尊主黄龍負舟楛矢素翬梯山以至白環玉玦慕德而
臻若夫安國字氓本因萬物之志時乗御宇良會樂推
之心七百無常期皇王非一族昔木德既季而傳祚於
我有梁天之厯數允集明哲式遵前典廣詢羣議王公
卿尹莫不攸屬敬從人祗之願授帝位於爾躬四海困
窮天禄永終王其允執厥中軌儀前式以副溥天之望
禋祀上帝時膺大禮永固洪業豈不盛歟
　　　陳公九錫文
大哉乾元資日月以貞觀至哉坤元慿山川以載物故
惟天為大陟配者欽明惟王建國翼輔者齊聖是以文
武之佐磻谿藴其玉璜堯舜之臣濙河鏤其金版況乎
體得一之鴻姿寧陽九之危厄拯横流於碣石撲燎火
於崑岑驅馭於韋彭跨蹍於秦晉神功行而靡用聖道
運而無名者乎今將授公典策其敬聽朕命日者昊天
不弔鍾亂於我國家網漏吞舟强胡内贔茫茫宇宙惵
惵黎元方足圓顱萬不遺一太清否亢橋山之痛已深
太寶屯如平陽之禍相繼上宰膺運康救兆民鞠旅於
滇池之南揚旌於桂嶺之北懸三光於已墜謐四海於
羣飛屠猰㺄於中原斮鯨鯢於濛汜蕩寧上國光唘中
興此則公之大造於皇家者也既而天未悔禍夷醜薦
臻南夏崩騰西京蕩覆羣胡孔熾藉亂乗間推納藩枝
盜假神器冡司昏撓㫄引寇讎既見貶於桐宫方謀危
於漢閣皇運已殆何殊贅旒中國揺然非徒如綫公赫
然投袂匡救本朝復莒齊都平戎王室朕所以還膺寶
厯重履宸居挹建武之風猷歌宣王之雅頌此又公之
再造於皇家者也公應務之初登庸惟始三川五嶺莫
不窺臨銀洞珠宫所在寧謐孫盧肇釁越貊為災番部
阽危勢將淪殄公赤旗所指妖壘洞開白羽纔撝兇徒
紛潰非其神武久喪南藩此又公之功也大同之末邊
政不脩李賁狂迷竊我交愛敢稱大號驕恣甚於尉佗
據有連州雄豪熾於梁碩公英謨雄算電埽風行馳御
樓船直跨滄海新昌典澈備厯艱難蘇厯嘉寧盡為京
觀三山獠洞八角蠻陬逖矣水㝢之鄉悠哉火山之國
馬援之所不屆陶璜之所未開莫不懼我王靈爭朝邊
候歸琛天府獻狀鴻臚此又公之功也自寇虜臨江宫
闈幽辱公枕戈嘗膽提劍撫心氣涌青霄神飛紫闥而
番禺連率本自諸夷言得其朋是懷同惡公仗此忠誠
乗機勦定執沛令而釁鼓平新野而據鞍此又公之功
也世道初艱方隅多難勲門桀黠作亂衡疑兵切池隍
衆兼夷獠公以國盜邊警知無不為恤是同盟誅其醜類
莫不魚驚鳥散面縳頭懸南土黔黎重保蘇息此又公
之功也長驅嶺嶠夢想京畿緣道酋豪遞為榛梗路養
渠率全據大都蓄聚逋逃方謀阻亂百樓不戰雲梯之
所未窺萬弩齊張髙輣之所非敵公龍驤虎步嘯吒風
雲山靡堅城野無强陣清妖氛於灨石滅沴氣於雩都
此又公之功也遷仕兇慝屯據大臯乞活類馬騰之軍
流民多杜弢之衆推鋒轉鬬自北徂南頻歲稽誅實惟
勍虜公坐揮三畧遥制六奇義勇同心貔貅騁力雷奔
電掣谷靜山空列郡無犬吠之驚叢祠罷狐鳴之盜此
又公之功也王師討虜次屆淪波兵乏兼儲士有飢色
公回麾蠡澤積穀巴丘億庾之詠斯豐壺漿之迎是衆
軍民轉漕曾無砥柱之難舳艫相望如運敖倉之府犀
渠貝胄顧蔑雷霆髙艦層樓仰捫霄漢故使三軍勇銳
百戰無前承此兵糧遂殄兇逆此又公之功也若夫英
圖邁俗義旅如雲湓壘猜攜用掩戎畧公志唯同奬師
克在和鵠塞非虞鴻門是會若晉侯之誓白水如蕭王
之推赤心屈體交盟人祗感咽故使舟師並路逺邇同
心此又公之功也姑熟襟要崤函阻慿寇虜據其關梁
大盜負其扄鐍公一校裁撝三雄並奮左賢右角沙潰
土崩木甲殪於中原氊裘赴於江水他他藉藉萬計千
羣鄂坂之隘斯開夷庚之道無塞此又公之功也義軍
大衆俱集帝京逆豎兇徒猶屯皇邑若夫表裏山河金
湯險固疏龍首以抗殿揃華岳以為城雜虜慿焉强兵
自若公回兹地軸抗此天羅曽不崇朝俾無遺噍軍容
甚穆國政方脩物重覩於衣冠民還瞻於禮樂楚人滿
道爭覩於葉公漢老銜悲俱觀於司隸此又公之功也
内難初靖諸侯出關外郡傳烽鮮卑犯塞莫非且渠當
户中貴名王冀馬列於淮南胡笳動於徐北公舟師步
甲亘野横江殲厥羣羝遂殫封豨莫不絓木而止戎車
靡遺遇濘而還歸驂盡殪此又公之功也公克黜禍難
劬勞王室而孫寗之黨翻啟狄心伊洛之間咸為虜戍
雖金陵佳氣石壘天嚴朝暗戎塵夜諠胡鼓公三籌既
畫八陣斯張裁舉靈鈈亦抽金僕咸俘醜類悉反髙墉
異李廣之皆誅同龎元之盡赦此又公之功也任約叛
換梟聲不悛戎羯貪婪狼心無改穹廬氊幕抵北闕而
為營烏孫天馬指東都而成陣公左甄右落箕張翼舒
埽是欃槍驅其獫狁長狄之種埋於國門椎髻之囚烹
於軍市投秦坑而盡沸咽濉水而不流此又公之功也
一相居中自折彝鼎五湖小守妄懷同惡公夙駕兼道
秉羽杖戈玉斧將揮金鉦且戒妖酋震懾遽請灰釘爇
櫬以表其含𢎞焚書以安其反側此又公之功也賊龕
兇横陵虐具區阻兵安忍慿災怙亂自古蟲言鳥迹混
沌洪荒凡或虔劉未此殘酷公雖宗居汝潁世寓東南
育聖誕賢之鄉含章挺生之地眷言桑梓公私憤切卓
爾英狀承規奉算戮此大憝如烹小鮮此又公之功也
亂離永久羣盜孔多浙左兇渠連兵搆逆豈止千兵五
校白雀黄龍而已哉公以中軍無率選是親賢奸寇途
窮漼然氷泮刑溏之所文命動其大威雷門之間句踐
行其嚴戮英規聖迹異代同風此又公之功也同姓有
扈頑凶不賓慿藉宗盟圖危社稷觀兵滙澤勢震京師
驅率南蠻已為東帝公論兵於廟堂之上決勝於尊俎
之間寇賈樊滕浮江下瀨一朝揃撲無待甸師萬里澄
清非勞新息此又公之功也豫章妖寇依慿山澤繕甲
完聚各厯歲時結縱連横爰洎交廣吕嘉既獲呉濞已
鏦命我還師征其不恪連營盡拔偽黨斯擒曜聖武於
匡山回神旌於蠡浱此又公之功也自八紘九野𤓰剖
豆分竊帝偷王連州比縣公武靈已暢文徳又宣折簡
馳書風猷斯逺至於蒼蒼浴日杳杳無雷北洎丈夫之
鄉南踰女子之國莫不屈膝膜拜求吏欵關此又公之
功也京師禍亂亟積寒暄雙闕低昂九門寥豁寧秦宫
之可顧豈魯殿之猶存五都簪弁百僚卿士胡服縵纓
咸為戎俗髙冠厚履希復華風宋微子麥穗之歌周大
夫黍離之歎方之於斯未足為悲矣公求衣昧旦昃食
髙舂興構宫闈具瞻遐邇膠庠宗稷之典六符十等之
章還聞泰始之風流重睹永平之遺事此又公之功也
公有濟天下之勲重之以明徳凝神體道合德符天用
百姓以為心隨萬幾而成務恥一物非唐虞之民歸含
靈於仁壽之域上徳不徳無為以為夏長春生顯仁藏
用忠信為寶風雨弗愆仁惠為基牛羊勿踐功成治定
樂奏咸雲安上治民禮兼文質物色丘園衣裾里巷朝
多君子野無遺賢菽粟同水火之饒工商富猗頓之旅
是以天無藴寶地有呈祥潏露卿雲朝團曉映山車澤
馬服御登閑既景煥於圖書方葳蕤於史牒髙勲踰於
象緯積徳冠於嵩華固無得而稱者矣朕又聞之前王
宰世茂賞尊賢式樹蕃長總征羣伯二南崇絶四履遐
曠泱泱表海胙土惟齊巖巖泰山俾侯於魯抑又勤王
反鄭夾輔遷周召伯之命斯隆河陽之禮咸備況復經
營宇宙豈惟斷鼇足之功𢎞濟蒼生非直鑿龍門之險
而酬庸報徳寂爾無聞朕所以垂拱當宁載懐慙悸者
也今授公相國以南豫州之陳留南丹陽宣城揚州之
呉興東陽新安新寧南徐州之義興江州之鄱陽臨川
十郡封公為陳公錫兹青土苴以白茅爰定爾邦用建
冢社昔旦奭分陜俱為師保晉鄭諸侯咸作卿士兼其
内外禮實攸宜今命使持節兼太尉王通授相國印綬
陳公璽紱使持節兼司空王瑒授陳公茅土金獸符第
一至第五左竹使符第一至第十相國秩踰三鉉任總
百司位絶朝班禮由事革其以相國總百揆除録尚書
之號上所假節侍中貂蟬中書監印章中外都督太傅
印綬義興公印䇿其鎮衛大將軍揚州牧如故又加公
九錫其敬聽後命以公禮為楨榦律等銜䇿四維皆舉
八柄有章是用錫公大輅戎輅各一𤣥牡二駟以公賤
寶崇穀疏爵待農室富京坻民知榮辱是用錫公衮冕
之服赤舄副焉以公調理陰陽爕諧風雅三靈允降萬
國同和是用錫公軒縣之樂六佾之舞以公宣導王猷
𢎞闡風教光景所照鞮象必通是用錫公朱戸以居以
公抑揚清濁褒徳進賢髦士盈朝幽人虚谷是用錫公
納陛以登以公嶷然廊廟為世鎔範折衝四表臨御八
荒是用錫公武賁之士三百人以公執兹明罰期在刑
措象恭無赦干紀必誅是用錫公斧鉞各一以公英猷
逺量跨厲嵩溟混一車書括囊寰宇是用錫公彤弓一
彤矢百玈弓十玈矢千以公天經地義貫徹幽明春露
秋霜允恭粢盛是用錫公秬鬯一卣圭瓚副焉陳國置
丞相以下一遵舊式徃欽哉其恭循朕命克相皇天𢎞
建邦家允興洪業以光我髙祖之休命
　　璽書
　　　陳武帝下州郡璽書
夫三正革代商周所以應天五勝相推軒羲所以當運
梁徳不造喪亂積年東夏奔騰西都蕩覆蕭勃干紀非
惟趙倫侯景滔天逾於劉載貞陽反簒賊約連兵江左
累屬於鮮卑金陵久非於梁國自有氤氲混沌之世龍
圖鳳紀之前東漢興平之初西朝永嘉之亂天下分崩
未有若於梁朝者也朕以虚薄屬當興運自昔登庸首
清諸越徐聞浪泊靡不征行浮海乗山所在戡定冐遡
風塵騁馳師旅六延梁祀十翦强寇豈曰人謀皆由天
啟梁氏以天祿斯改期運永終欽若唐虞推其鼎玉朕
東西退讓拜手陳辭避舜子於箕山之陽求支伯於滄
洲之野而公卿敦逼率土翹惶天命難稽遂享嘉祚今
月乙亥升禮大壇言念遷桐但有慙德自梁氏將末頻
月亢陽火運斯終秋霖奄降翌日成禮圓丘宿設埃雲
晩霽星象夜張朝景重輪泫三危之膏露晨光合璧帶
五色之卿雲顧惟寡薄彌慙休祉昧旦丕顯方思致治
卿等擁旄方岳相任股肱剖符名宇方寄恤隠王厯維
新念有欣慶想深求民瘼務在廉平愛惠以撫孤貧威
刑以禦强猾若有萑蒲之盜或犯戎商山谷之酋擅强
幽險皆從肆赦咸使聞知如或迷途俾在無貸今遣使
人具宣徃旨念思善政副此虚懷
　　　梁禪陳璽書
君子者自昭明徳達人者先天弗違故能進退咸亨動
靜元吉朕雖蒙寡庶乎景行何則三才剖判九有區分
情性相乖亂離云起是以建彼司牧推乎聖賢授受者
任其時來皇王者本非一族人謀是與屈已從萬物之
心天意斯歸鞠躬奉百靈之命謳歌所徃則攘袂以膺
之菁華已竭乃褰裳而去之昔在唐虞鑒於天道舉其
黎獻授彼明哲雖復質文殊軌沿革不同厯代因循斯
世靡替我大梁所以考庸太室接禮貳宫月正元日受
終文祖但運不常夷道無恒泰山岳傾偃河海沸騰電
目雷聲之禽鉤爪鋸牙之獸咀齧含生不知紀極二后
英聖相承在天六夷貪狡爭侵中國縣王都帝人懷干
紀一民尺土皆非梁地朕以不造幼罹閔凶仰慿衡佐
亟移年序周成漢惠邈矣無階惟是童蒙必貽顚蹶若
使時無聖哲世靡艱難猶當髙蹈於滄洲自求於支伯
者矣惟王應期誕秀開籙握圖性道故其難聞嘉庸已
其被物乾行同其燾覆日御比其貞明登承聖於復禹
之功樹鞠子於興周之業滅陸渾於伊洛殲驪戎於鎬
京大小二震之驍徒東南兩越之勍寇遽行天討無遺
神䇿於是祖述堯舜憲章文武大樂與天地同和大禮
與天地同節鼔之以雷霆潤之以風雨仁霑葭葦信及
豚魚殷牖斯空夏臺虚設民惟大畜野有同人升平頌
平無偏無黨固以雲飛紫蓋水躍黄龍東伐西征晻映
川陸榮光曖曖已冒郊㕓甘露瀼瀼亟流庭苑車轍馬
迹誰不率從蟠木流沙誰不懷徳祥圖逺至非惟赤伏
之符靈命昭然何止黄星之氣海口河目聖賢之表既
彰握旄執鉞君人之狀斯偉且自攝提無紀孟陬殄滅
枉矢宵飛天弧曉映久矣夷羊之在牧時哉蛟龍之出
泉革運之兆咸徵惟新之符並集朕以欽若勛華屢迥
星琯昔者木運斯盡予髙祖受焉今厯去炎精神歸樞
紐敬以火德傳於爾陳逺鑒前王近謀羣辟明靈有恱
率土同心今遣使持節兼太保侍中尚書左僕射平樂
亭侯王通兼太尉司徒左長使王瑒奉皇帝璽綬受終
之禮一依唐虞故事王其時陟元后寧育兆民光闡洪
猷以承昊天之休命
　
　
　徐孝穆集箋注巻六
欽定四庫全書
　徐孝穆集箋注巻六備考
　　　　　　　　　　　　　呉江徐文炳註
陳武帝即位詔
(漢律厯志土生金故為金徳金生水故為水徳水生木/故為木徳木生火故為火徳火生土故為土徳  漢劉)
(向傳三統注張晏曰一曰天統謂周建子為正二曰地/統謂殷建丑為正三曰人統謂夏建寅為正  晉王尼)
(傳尼常歎曰滄海横流處處不安也下任昉表千載一/逢再造難荅  禮記大道之行也天  為公選賢與能)
(子書大誥若涉淵水/  惟往求朕攸濟)
梁禪陳詔
(班固典引經緯乾坤出入三光注三光日月星也首史/岑出師頌渾一區宇  秦始皇本紀更名民曰黔  應)
(劭曰黔亦黎黑也紀左傳申包胥曰呉為封豕長蛇洊/食上國  陳武帝  貞陽侯明即位改元天成  老子)
(天下神器不可以有為為者敗之/觀徳  左傳師曠對曰匱神乏祀)　(書七世之廟可以/易鼎君子以正位)
(疑命民公羊傳君若贅旒然傳詩維嶽降神生甫及申/  書  墜塗炭  後漢曹襃  詔曰漢遭秦餘禮壊樂)
(崩周世本西王母慕舜之徳乃獻白環及玦氏韓詩外/傳  公居攝二年制禮作樂天下和平越裳  以三象)
(重譯而獻白雉慶史記若煙非煙若雲非雲郁郁紛紛/蕭索輪囷是謂  雲  陳文帝紀注甘露醴泉衆瑞並)
(出陳書武帝紀梁紹泰二年三月自去冬至是甘露頻/降於鍾山梅岡南澗及京口江寧縣境或至三數升大)
(如奕棊子秋漢公孫𢎞䇿嘉禾興朱草生此和之至也/  吕氏春  虞舜卿雲歌曰卿雲爛兮糺縵縵兮日月)
(光華旦復旦兮王左傳晉文公請隧弗許曰王章也未/有代徳而有二  亦叔父之所惡也後漢竇融傳臣融)
(有子年十五不得/令觀天文見讖記)
陳公九錫詔(漢王莽傳張純等曰謹以六蓺通義經文/所見周官禮記宜於今者為九命之錫臣)
　(請錫命/奏可)
(後漢張衡靈憲賦元氣剖判剛柔始分清濁異位天成/於外地定於内又太素之前寂莫冥黙不可為象班固)
(典引太極之原兩儀始分煙煙氲氲/諸侯一匡天下天子賞以渠門赤旂)　(管子桓公九合/左傳云天王出)
(居於鄭僖公二十五年晉侯辭秦師而下三月甲辰次/於陽樊右師圍温左師逆王夏四月丁已王入于王城)
(取大叔于温殺之於隰城戊午晉侯朝王王饗醴命之/宥與之陽樊温原攅茅之田晉於是始啟南陽  陳武)
(帝紀太平元年九月帝進封義興郡公二年八月帝進位/太傅隋書揚州毗陵郡義興縣注舊曰陽羨置義興郡)
(生書乃聖乃神乃武乃文攻論語固天縱之將聖又天/  徳於予  漢書項羽嘗  襄城襄城無噍類  窮牢)
(未詳按董卓傳縱放兵士剽虜資物謂之捜牢注言牢/固者皆捜索取之  魏畧侍中陳羣尚書桓階奏曰諸)
(明圖緯者皆言漢行氣盡黄家當興殿下應期十分天/下而有其九以服事虞  木華海賦戲廣浮深  劉向)
(新序扶傷舉死履腸涉血陳武帝紀江寧今陳嗣等據/姑孰不從帝命侯安都等討平之聚其首為京觀  漢)
(陳平傳天下指揮即定天家語冠頌六合是式叔詩下/武維周  文選注三靈  地人也  左傳衛太  文子)
(曰今寗子視君不如奕棊張協賦棊布星羅書梁敬帝/紀僧辯納貞陽侯明即偽位以帝為皇太子  金縢惟)
(子沖人弗及知而左傳齊陳乞弑其君荼鮑子曰女忘/君之為孺子牛  折其齒乎而背之也  左傳衛子鮮)
(以公命與寗喜言公曰茍反政由寗氏祭則寡人之班主/固諸侯王表有逃責之臺被竊鈇之言然天下謂  共)
(强人弗之敢傾陳陸機辯亡論神兵東驅奮寡犯衆/梁敬帝紀司空  霸先襲殺王僧辯黜蕭明而奉帝)
(南史杜龕傳貞陽侯明以龕為震州刺史呉興太守龕/僧辯壻也僧辯敗龕乃據呉興以拒之部將杜泰降陳)
(文帝龕尚醉不覺文帝斬之引南史張彪少亡命為盜/頗有部曲王僧辯遇之甚厚  為爪牙與杜龕相似世)
(謂張杜為東揚州刺史會僧辯見害時陳文帝巳據震/澤將及會稽彪將沈泰呉寶真等叛迎文帝彪遂敗走)
(文帝遣劫殺之江隋書揚州南海郡南海縣注舊分置/番禺縣荆州九  郡湓城縣注冇彭蠡湖  左傳邾子)
(曰命在養民死之長短時也周尚書中候黄帝時鳳皇/巢阿閣麒麟在囿蔡邕琴操  成王琴歌曰鳯皇翔兮)
(紫庭抱朴子鳳頭上青戴仁足下黄蹈信以吕氏春秋/北方曰𤣥天  淮南子古有鍪頭而巻領  王天下繫)
(辭黄帝堯舜垂衣裳而天下治胙齊世家會諸侯於葵/丘周襄王使宰孔賜桓公文武  彤弓矢大輅命無拜)
(左傳天王狩于河陽晉侯獻楚俘于王王䇿命晉侯為/侯伯賜之大輅之服戎輅之服彤弓一彤矢百玈弓矢)
(千秬鬯一卣虎賁三百人蕭漢王陵傳平謝曰宰相者/上佐天子理陰陽順四時  曹傳賛二人同心遂安海)
(内以謝朓詩霸功興㝢縣古周禮司勲掌六卿賞地之/法  等其功  舜典若稽  帝舜曰重華堯典釐降二)
(女于嬀汭嬪于虞必左傳史趙曰盛徳必百世祀又卜/偃曰公侯之子孫  復其始  周本紀古公亶父復脩)
(后稷公劉之業積徳行義國人皆戴之堯典乃命羲和/欽若昊天太史公自序重黎氏世序天地  魏志天子)
(使魏公位在諸侯王上改授金璽赤紱逺遊冠後漢輿/服志逺遊冠制如通天有展筩横之於前無山述諸王)
(所服也漢書諸侯王髙帝初置金璽盭綬如淳曰盭緑也/晉灼曰盭草名也似艾可染緑因以為綬名盭音戾)
(宋州郡志順帝昇明元/年改揚州刺史曰牧)
進武帝為長城公詔
(陳武帝紀元帝承制授帝征北大將軍開府儀同三司/南徐州刺史進封長城縣公承聖三年正月進帝位司)
(空隋書揚州呉郡領長城縣詳九錫文有左傳髙陽氏/有才子八人明允篤誠  漢張耳傳南  五嶺之戍注)
(大庾始安臨賀桂陽揭陽也明陳武帝紀太清二年冬/侯景寇逼帝將赴援遣杜僧  胡款將二千人頓於嶺)
(上并厚結始興豪傑同謀義舉命祭統衛孔悝之鼎銘/悝拜稽首曰對揚以辟之勤大  施於烝彞鼎  周禮)
(司勲凡有功者銘書於王之大常臣漢書髙祖初起禱/豐枌榆社樊噲傳噲曰始陛下與  等起豐沛定天下)
(何其壯也坐後漢班超傳疏曰代馬依風俟左傳趙穿/怒曰裹糧  甲固敵是求敵至不撃將何  焉  晉漢)
(春秋氐池縣大栁谷口有蒼/石立水中其文曰大討曹)
陳文帝登祚尊皇太后詔(陳后妃傳武帝章皇后諱要/兒呉興烏程人本姓鈕父景)
　(明為章氏所養因改姓武帝先娶同郡錢仲方女早/卒後乃聘后永定元年立為皇后武帝崩后與中書)
　(舍人蔡景厯定計召文帝及即位尊后為/皇太后宫曰慈訓大建二年崩諡曰宣)
(後漢明帝紀制曰朕以虚薄何以享斯城南史衡陽獻/王昌字敬業武帝第六子也景平拜長  國世子呉興)
(太守魏克荆州與宣帝俱遷長安武帝即位頻遣使請/宣帝及昌周人許而未遣及武帝崩乃遣之時王琳作)
(梗中流昌不得還居於安陸天嘉元年封衡陽郡王入/境濟江於中流殞之使以溺告諡曰獻  漢書代王令)
(張武等六人乗六乗傳詣長安而魏𨽻髙士傳許由字/仲武堯舜致天下而讓焉乃退  遯耕於中岳潁水之)
(陽箕山之下諸晉書百僚稱上尊號中宗慨然流涕曰/吾本琅邪王  賢見逼不已乃呼私奴命駕將返國)
(書洛誥周公拜手稽首曰朕復子明辟夷左傳宋穆公/疾召大司馬而屬殤公焉曰先君舍與  而立寡人寡)
(人弗敢忘若以大夫之靈得保首領/以沒先君若問與夷其將何辭以對)
封始興王詔(南史始興王伯茂字鬱之文帝第二/子也文帝即位封伯茂為始興王)
(穀梁傳兄弟天倫也漢髙帝紀六年以碭郡薛郡郯郡/三十六縣立弟文信君交為楚王交髙祖同父少弟也)
(以雲中雁門代郡五十三縣立兄宜信侯喜為代王喜/即仲也  周禮疏天子謂之帝系諸侯謂之世本詳登)
(祚詔之國語蠻夷要服戎狄荒服成祭義霜露既降君/子履  必有悽愴之心  商頌寢  孔安  說苑吾丘)
(子擁鐮戴索而哭對孔子曰樹欲靜而風不定子欲養/而親不在往而不來者年也不可得再見者親也  後)
(漢地理志章陵故舂陵世祖更名明帝紀車駕從皇太/后幸章陵觀舊廬  陳宣帝紀光大二年十一月慈訓)
(太后黜廢帝為臨海王以帝入纘皇統/  隋書南海郡曲江縣注舊置始興郡)
為陳武帝即位告天文
(湯誥敢用𤣥牡敢昭告于上天神后詩皇皇后帝杜左/傳云天生民而立之君使司牧之  蜀志譙周問  瓊)
(曰昔周徴君羣以為當塗髙者魏也其義何也瓊曰魏/闕名也當塗言髙聖人取類言爾又周嘗書版示文王)
(曰典午忽兮月酉沒兮典午者謂司馬也月酉者謂八/月也至八月而司馬文王崩詳䇿文  左傳伍員諫呉)
(子曰少康使女艾諜澆使季杼誘豷遂滅過戈復禹之/績祀夏配天不失舊物  左傳楚子投袂而起  易坤)
(靈圖至徳之萌日月若連璧也命漢天文志漢元年十/月五星聚於東井此髙皇帝受  之符也纂要云五星)
(謂之五緯其魏文帝紀初漢熹平五年黄龍見譙太史/令單颺曰  國後當有王者興不及五十年亦當復見)
(陳武帝紀太平元年九月丁未中散大夫王彭牋稱今/月五日平旦於御路見龍迹自大社至象闕亘三四里)
(荒張衡靈憲賦地有九域山川賈誼過秦論有并吞八/  之心  左傳襄公十一年同盟於亳載書曰羣神羣)
(祀陳繫辭聖人之大寶曰位帝臯陶謨一日二日萬㡬/    武帝紀梁帝遜於别宫  謙讓再三羣臣固請乃)
(許之巢書成湯放桀/於南  惟有慙徳)
梁禪陳䇿文
(三皇本紀自人皇巳後有五龍氏燧人氏大庭氏栢皇/氏中央氏巻須氏栗陸氏驪連氏赫胥氏尊盧氏混沌)
(氏昊英氏有巢氏朱襄氏葛天氏陰康氏無懷氏葢三/皇巳來有天下者之號  莊子容成氏大庭氏結繩而)
(用之晉衛恒書勢黄帝之史沮誦蒼頡眺彼鳥迹始作/書契  古逸詩伯牙水僊操序山林窅冥  書五子之)
(歌凛乎若朽索之馭六馬由孟子舜視棄天下猶棄敝/屣也  逸士傳堯之讓許  也由以告巢父巢父曰汝)
(何不隠汝形藏汝光非吾友也乃撃其膺而下之許由/悵然不自得乃遇清泠之水洗其耳拭其目曰向者聞)
(言負吾友遂去終身不相見黄髙士傳善巻者舜以天/下讓之巻遂入深山  黄錄  帝坐𤣥扈洛上與大司)
(馬容光左右輔周昌等百二十人臨觀鳯皇銜圖置帝/前圖以黄金為柙書在璇璣玉衡以齊七政  徐廣輿)
(服志天子輅金根車至竹書紀年舜設壇于河依堯故/事至於下昃榮光休  黄龍負圖出於壇畔  帝王世)
(紀後年二月堯率羣臣刻璧為書東沈洛水褰竹書紀/年帝載歌曰鼚乎鼔之軒乎舞之菁華已竭  裳去之)
(倦書大禹謨帝曰格汝禹朕宅帝位三十有三載耄期/  于勤汝惟不怠總朕師  尚書大傳十有四祀鍾石)
(笙筦變聲樂未罷疾風發屋天大雷雨帝沈首而笑曰/明哉一人天下也乃見於鍾石  尚書大傳䜎然作大)
(唐之歌按南史本作􁀙非十司馬相如封禪文晻昧昭/晰  後漢獻帝紀建安二  五年三月改元延康冬十)
(月皇帝遜位魏王丕稱天子奉帝為山陽公魏志陳留/王延熙二年二月使使者奉皇帝璽綬冊禪位於晉嗣)
(王如漢魏故事宋武帝紀晉琅邪王元熙二年六月禪/位於宋改元永初封晉帝為零陵王齊髙帝紀宋順帝)
(昇平三年四月帝禪位於齊改元建元封宋帝為汝陰/王梁武帝紀齊和帝中興二年四月下詔禪位改元天)
(建封齊帝為巴陵王匈呉志賀齊傳齊曰殿下以神武/應期廓開王業  漢  奴傳王室遂衰戎狄交侵  臮)
(古暨字天後漢宦者傳論魏武因之遂遷龜鼎怖老子/聖人在  下惵惵為天下渾其心注惵惵常恐  也後)
(漢寒朗傳賛惵惵楚黎詳梁禪陳詔觀書百姓懔懔若/崩厥角  書次五曰建用皇極  東  漢記日角偃月)
(相之極貴晉書載記慕容徳額有日角偃月重文洛書/黑帝子湯長八尺一寸珠庭  宋武帝紀桓𤣥妻劉氏)
(謂𤣥曰劉裕龍行虎步恐必不為人下邑漢書宣帝紀/昭帝崩母嗣大將軍霍光請皇后徴昌  王賀王受皇)
(帝璽綬光奏王賀滛亂請廢髙后紀立恒山王𢎞為皇/帝大臣相與陰謀以為少帝及三弟為王者皆非孝惠)
(子復共誅之尊立文帝賈誼疏冠雖敝不以苴履弗漢/書項氏畔換師古曰畔換猶言䟦扈也  書無逺  屆)
(左尚書大傳舜時蛟魚躍踊于其淵遷虞而事夏也以/  傳申須曰彗所以除舊布新也漢五行志董仲舒)
(為比食又既象陽將絶夷狄主上國之象也氣陳武帝/紀侯景登石頭城密謂左右曰此軍中有紫  不易可)
(當又帝進軍頓西昌有黄龍見水濱老家語武王克商/肅愼氏貢楛矢石砮詳梁禪陳詔    子聖人處上而)
(民不重處前而民不害是以天下樂推而不厭者左傳/王孫滿曰周卜世三十卜年七百漢劉向疏王  必通)
(三統明天命所授者博非獨一姓/也  南史阮孝緒傳齊為木行)
陳公九錫文
(尚書中候王至磻溪之水吕尚釣於崖王下拜尚荅曰/得玉璜刻曰姬受命吕佐檢徳來昌來提撰爾雒鈐報)
(在齊及佐周克殷封於齊曰呉越春秋禹案黄帝中經/曰在九疑山東南天柱號  委宛其書金簡青玉為字)
(禹乃求之夢赤繡文衣男子自稱𤣥夷蒼水使者候禹/令齊三日禹乃得書言治水之要  老子侯王得一而)
(天下正于漢書陽九厄曰初入百六陽九岡禹貢至于/碣石入  海孟子洪水横流  書火炎昆  玉石俱焚)
(東漢書注師古曰豕韋國彭姓姬左傳秦伯西戎晉主/  夏齊王融曲水詩序跨蹍昌    漢酷吏傳序網漏)
(於吞舟之魚宙詩内奰于中國覃及鬼方趾晉陸機功/臣頌茫茫宇  上墋下黷  莊子圓臚方    南史梁)
(武帝太清三年崩列仙傳軒轅自擇亡日與羣臣辭還/𦵏橋山山崩棺空惟有劒舄在棺焉  南史簡文帝大)
(寶二年崩晉書漢主劉聰陷洛陽遷懐帝於平陽太子/業即位於長安是為愍帝劉曜陷長安送帝於平陽皆)
(遇害俗華陽國志滇池縣有大澤周回二百里似如倒/流故  曰滇池  山海經桂林有八樹在番禺東隋書)
(熙平郡桂嶺縣注舊曰興安開皇十八年改名恐非使/揚雄劇秦美新海水羣飛注喻大亂也  淮南子堯)
(羿殺窫窳斷修蛇擒封豨萬民大恱是左傳楚子曰古/者明王伐不敬取其鯨鯢而封之於  乎有京觀淮南)
(子日曙於蒙谷之浦注蒙谷蒙氾之水也刺南史湘東/王繹承制授霸先交州刺史尋改南江州  史與王僧)
(辯撃斬侯景褏殷本紀伊尹放太甲於桐宫行漢金日/磾傳莽何羅  白刃從東廂上見日磾色變  觸寶瑟)
(僵日磾捽胡投何羅殿下得擒縛之曰公羊傳中國不/絶若綖也  戰國策王孫賈入市呼  淖齒亂齊國殺)
(湣王欲與我誅之者袒右乃攻淖齒殺之求湣王子法/章共立以為齊王保莒城以拒燕軍  左傳齊侯使管)
(夷吾平戎於王王以上卿之禮饗管仲元南史西魏遣/于謹入江陵執元帝霸先與王僧辯迎  帝子方智至)
(建業承制齊遣髙渙送淵明來主梁嗣僧辯納之以方/智為太子霸先殺僧辯廢淵明復立方智是為敬帝)
(南史孫冏盧子雄討李賁衆潰而歸武林侯諮誣奏冏/等逗留賜死子雄弟子畧及杜僧佑周文育等率衆攻)
(廣州參軍陳霸先帥精甲三千擊破之釋僧佑文育為/主帥  國語呉晉會于黄池呉王赤旗赤羽之矰望之)
(如火白陸機漢髙祖功臣頌胡馬洞開其家語子路曰/願得  羽若月赤羽若日  左傳民逃  上曰潰  魏)
(王粲從軍詩所從神且武焉得久勞師為南史武帝大/同十年李賁自稱越帝置百官以霸先  交州司馬與)
(交州刺史楊㬓討賁賁敗奔嘉寧城復率衆出屯典澈/湖霸先乗流先進賁衆大潰竄入屈獠洞屈獠斬賁賁)
(兄天寶收餘兵圍愛州霸先討平之陳書武帝紀十一/年六月兵至交州賁衆數萬於蘇厯江口立城柵以拒)
(官軍㬓推髙祖為前鋒所向摧陷賁走典澈湖於屈獠/界立砦  隋書揚州交阯郡注舊曰交州九真郡注梁)
(置愛州事漢書南海尉任囂病且死召龍川令趙佗行/南海尉  髙祖定天下遣陸賈立佗為南粤王其後佗)
(乃自尊號南武帝按陳琳檄呉文跨州連郡有威有名/十有餘輩  未詳  通鑑黄門郎史淑自長安犇涼州)
(稱愍帝出降前一日使淑齎詔賜張寔拜涼州牧承制/行事先是長安謡曰秦川中血沒腕惟有涼州倚柱觀)
(及漢兵覆關中氐羌掠隴右雍秦之民死者什八九獨/涼州安全  𣙜曰晉王諒傳初新昌太守梁碩自領交)
(阯利晉地理志新昌郡呉置縣宋州郡志越巂太守夷/蘇  長隋書交阯郡領嘉寧    左思魏都賦蠻陬)
(落注陬聚也後漢南匈奴傳其大臣貴者左賢王次左/谷蠡王次右賢王次右谷蠡王謂之四角次左右日逐)
(王次左右温禺鞮王次左右斬將王是為六角皆單于/子弟次第當為單于者也  陸機詩余固水鄉士  東)
(方朔神異經南荒之外有火山晝夜火然界廣州記馬/援討平交阯於嶠南立銅柱以表漢之極    晉書交)
(州牧陶璜上言交廣東西數千里不賓屬者六萬餘戸/服官役纔五千餘家二州脣齒惟兵是鎮  後漢竇融)
(傳贊王靈以宣邊王􁁈頭陀寺碑炎區九譯沙場一候/注一候者言少  患  周禮天府掌祖宗之守藏與其)
(禁令劉後漢百官志大鴻臚掌諸侯及四方歸義蠻夷/  晉  琨傳琨枕戈待旦呉越春秋句踐反國飲食必)
(嘗膽軍漢髙帝紀吾以布衣提三尺劒取天下酷吏傳/大將  光因舉手自撫心曰使我至今病悸  淮南子)
(鴻鵠背負青天膺摩赤霄帝陸機辯亡論反帝座於紫/闥  陳武帝紀侯景寇逼  將赴援廣州刺史元景仲)
(陰將圖帝帝與成州刺史王懷明等馳檄以討景仲景/仲縊於閣下帝迎蕭勃鎮廣州  易西南得朋  左傳)
(韓宣子曰同惡相求如市賈焉蚩漢書父老帥子弟殺/沛令立髙祖為沛公祠黄帝祭  尤於沛庭而釁鼔)
(後漢光武紀光武初騎牛殺新野尉乃得馬置漢書貨/殖傳桀黠奴人之所患隋書永安郡注後齊  衡州澧)
(陽郡崇義縣注後周置衡州零陵郡營道縣注有九疑/山南史臨賀内史歐陽頠監衡州蘭裕蘭京禮扇誘始)
(興等十郡共攻頠霸先救之悉擒裕等仍監始興郡事/并厚結豪傑共謀義舉  丘遲書魚遊於沸鼎之中漢)
(李陵傳陵曰各鳥獸散猶有得脫歸報天子者左傳晉州/綽射殖綽中肩弛弓而自後縛之其右具丙亦舍兵而)
(縛郭最皆衿甲而縛坐於中軍之鼔下養後漢鄭𢎞傳/政有仁惠民稱蘇息  陳武帝紀蔡路  起兵據南康)
(時蕭勃鎮廣州遣心腹譚世逺為曲江令與路養相結/同遏義軍大寶元年帝發始興次大庾嶺大破路養軍)
(進頓南康帝發南康灨石舊有二十四灘灘多巨石行/旅以為難帝之發水暴起數丈三百里間巨石皆沒隋)
(書揚州南康郡雩都縣注舊廢平陳置南康縣注舊曰/贑  書武成為天下逋逃主萃淵藪  後漢公孫瓚傳)
(兵法百樓不攻吾樓櫓千重食此谷足知天下事矣墨/子公輸般為雲梯以攻宋墨子解帶為城以牒為械輸)
(般九攻墨子九拒而孫臏傳馬陵道狹而旁多阻隘可/伏兵乃斫大樹白  書之曰龎涓死於此樹之下龎涓)
(果夜至斫木下齊軍萬弩俱發涓乃自剄曰遂成孺子/之名漢書淮南王安使陳喜枚赫作輣車  後漢何進)
(傳主簿陳琳曰今將軍龍驤虎步髙下在心此猶鼔洪/爐燎毛髪耳  陳書武帝紀髙州刺史李遷仕據大臯)
(遣主帥杜平虜帥千人入灨石魚梁又南史李遷仕遣/主帥杜平虜將兵逼南康陳霸先遣周文育撃走之據)
(其城遷仕復撃南康霸先遣杜僧明等擒斬之梁蜀志/馬騰子超率諸戎以擊隴上郡縣據冀城吏民  寛等)
(閉城門乃奔漢中依張魯聞先主圍成都密書請降/晉書流民四五萬家一時俱反以醴陵令杜弢為湘)
(州刺史中李康運命論張良受黄石之符誦三畧之/說注上  下三計  漢書陳平六出奇計後漢叚熲)
(傳張奐又言羌一氣所生不可誅盡山谷廣大不可空/静  漢王温舒傳温舒為河内太守捕郡中豪猾相連)
(坐千餘家盡十二月郡中無犬吠之盜陳漢書陳勝呉/廣聚叢祠中夜搆火狐鳴呼曰大楚興  勝王  爾雅)
(大波為瀾小波為淪辯左思呉都賦器械兼儲注兼儲/蓄積也  南史王僧  乗勝下湓城霸先引兵三萬人)
(發南康進頓西昌會僧辯於湓城霸先有糧五十萬石/分三十萬以資僧辯于慶等皆棄城走  詩我庾維億)
(丞孟子簞食壺漿以迎王師北漢書宣帝紀大司農中/  耿壽昌奏設常平倉以給  邊省轉漕溝洫志漕從)
(山東西歲百餘萬石更砥柱之艱敗亡甚多食漢武帝/紀舳艫千里注其船多前後相銜不絶又酈  其傳夫)
(敖倉天下轉輸久矣臣聞其下藏粟甚多虎呉都賦户/有犀渠注盾名詩貝胄朱綅  左傳王子  盟諸侯於)
(王庭要言曰皆奬王室又師克在和不在衆騎梁元帝/𤣥覽賦㳂鵠塞於潯陽  漢書沛公從百餘  至鴻門)
(謝羽書左傳公子曰所不與舅氏同心者有如白水置/後漢  銅馬降蕭王輕騎入其營渠帥曰王推赤心)
(人腹中安得不投服乎率南史湘東王命僧辯等東撃/侯景舳艫數百里霸先  甲士三萬舟艦二千自南江)
(出湓口會僧辯築壇歃血共讀盟文流涕慷慨王漢外/戚傳注師古曰扄短關也  漢書匈奴有左賢  右賢)
(王左傳晉中行穆子敗無終及羣狄於太原為五陳以/相離兩於前伍於後専為右角參為左角偏為前拒以)
(誘之木漢鼂錯傳匈奴之革笥木薦弗能支孟康曰木/薦以  版作如盾  漢匈奴傳自君王以下咸被旃裘)
(永司馬相如上林賦他他藉藉填坑滿谷成晉恵帝紀/  寧元年趙王倫簒位齊王冏起兵討倫  都王潁河)
(間王顒常山王乂新野公歆皆舉兵應之倫遣其將孫/輔出鄂坂以拒冏  左傳西鉏吾曰今將崇諸侯之姦)
(而披其地以塞夷庚注夷庚呉晉徃來之道也帥南史/侯子鑒據姑孰南洲以拒西師僧辯等至子鑒  步騎)
(挑戰又以鵃䑠千艘載戰士僧辯麾細船皆退留大艦/夾泊兩岸子鑒之衆謂水軍欲退徑出趨之大艦斷其)
(歸路鼔譟大呼合戰江中子鑒大敗僅以身免湯左傳/子犯曰表裏山河必無害也  漢蒯通傳金城  池不)
(可攻也為西京賦疏龍首以抗殿注龍首山名記過秦/論斬華  城  博物志地有三千六百軸  禮  軍容)
(不入國吏後漢光武紀司隸官屬衣冠制度皆如舊儀/父老舊  見之莫不垂涕悲喜  左傳白公勝作亂葉)
(公至北門或遇之曰君胡不胄盜賊之矢若傷君是絶是/民望也乃胄而進又遇一人曰君胡胄國人若見君面)
(得艾也乃免胄而進之南史景兵敗入柵其將盧暉畧/以石頭降僧辯入據  景與霸先殊死戰衝陣不動景)
(衆大潰餘南史齊將潘樂侵梁圍秦郡霸先與戰破之/斬首萬  級晉書鮮卑東胡種名齊神武帝紀神武既)
(累世北邊故習其俗遂同鮮卑人漢書注且渠當戸匈/奴官名  漢李廣傳上使中貴  從廣服䖍曰内臣之)
(貴幸者魏志梁習傳名王稽顙奏左傳司馬侯曰冀之/北土馬之所生晉劉琨傳中夜  胡笳賊皆流涕  左)
(傳逢丑父與公易位將及華泉驂絓於木而止衛左傳/戰於韓原晉戎馬還濘而止  左傳襄十四年  孫林)
(父寗殖出其君衎二十六年寗喜弑其君剽潜左傳疆/場無主則啓戎心  南史廣陵喬人朱盛等  聚黨謀)
(襲殺齊刺史温仲邕遣使求援霸先因進軍圍廣陵齊/主來告曰請釋廣陵之圍必歸廣陵厯陽兩城霸先引)
(兵還京口江北之民從之濟江者萬餘口地孫盛晉陽/秋秦始皇時望氣者言五百年後金陵之  有天子氣)
(於是改金陵曰秣陵王晉書諸葛亮造八陣圖尺左傳/齊惠欒髙之難公使  黑以靈姑銔率請斷三  焉而)
(用之廣左傳乗丘之役公以金僕姑射南宫長萬人漢/書李  曰吾為隴西守羌常反吾誘降者八百餘  詐)
(而同日殺之克南史譙秦刺史徐嗣徽南豫州刺史任/約襲建康不  入於石頭以叛十一月齊遣兵援之霸)
(先及齊人戰敗之嗣徽約奔齊鄉說苑談叢篇梟逢鳩/梟曰我將東徙鳩曰何故梟曰  人皆惡我鳴以故東)
(徙鳩曰子能更鳴可矣不能更鳴東徙猶惡子聲野左/傳富辰曰狄固貪惏  左傳楚子文曰諺曰狼子  心)
(蕭漢西域傳公主歌曰穹廬為室兮旃為牆得漢髙帝紀/  何治未央宫立東闕北闕前殿  漢書帝  烏孫馬)
(好名曰天馬京晉書周訪討杜曽使李恒督左甄許朝/督右甄  東  賦鸛鶴魚麗箕張翼舒  爾雅彗星為)
(欃槍門詩薄伐獫狁衛左傳獲長狄僑如埋其首於子/駒之    漢書李陵  律皆胡服椎結  白起傳趙括)
(軍敗卒四十萬人降起乃挾詐盡坑殺之足漢髙帝紀/羽敗漢兵濉水上水為之不流  易鼎折    左傳公)
(尹路請曰君王命剝圭以為鏚柲敢請命止詩鉦人伐/鼔說文云鉦鐃名似鈴柄中上下通所以  鼔  魏畧)
(王凌自知罪重試索棺釘以觀太傅意太傅給之遂自/殺  左傳許男面縳銜璧大夫衰絰士輿櫬楚子焚其)
(櫬禮而命之者後漢光武紀誅王郎收文書得吏人與/郎交關謗毀  數千章光武燒之曰令反側子自安)
(南史前青州刺史程靈洗率兵救僧辯力戰軍敗久之/乃降霸先義之  左傳隠公四年衆仲曰州吁阻兵而)
(安忍揚左傳子桑曰史佚有言曰無始禍無怙亂無重/怒    子洪荒之世詳梁禪陳文  左傳吕相絶秦曰)
(䖍劉我邊陲後南史霸先呉興長城下若里人自云漢/太丘長寔之    左思蜀都賦揚雄含章而挺生  詩)
(維桑與梓必恭敬止龕尚書元惡大憝先老子治大國/如烹小鮮  南史杜  據呉興以叛霸  表自東討仍)
(還都命周文育進討龕龕以城降誅之牛後漢光武紀/五校賊帥髙扈袁紹傳紹撃賊劉石青  角黄龍左校)
(郭大賢李大目于氐根等山魏陳琳檄呉文七國之兵/瓦解冰泮  水經注會稽  東有硎去禹廟七里深不)
(見底謂之禹井以劉獻定軍禮呉王夫差啓蛇門以厭/越人越為雷門  禳之撃大鼔於雷門之下而蛇門聞)
(焉霸南史東揚州刺史張彪圍臨海太守王懐振於剡/巖  先遣兄子蒨周文育襲㑹稽討彪若邪村人斬彪)
(傳首建業應漢呉王濞傳以袁盎為泰常使呉王聞袁/盎來笑而  曰我已為東帝尚誰拜  晏子春秋不出)
(尊俎之間折衝千里之外漢寇恂賈復光武功臣樊噲/滕公夏侯嬰髙帝功臣    書武帝有下瀨將軍  說)
(文揃搣也書盤庚其猶可撲㓕交周禮甸師王之同姓/有罪則死刑焉  後漢馬援傳  阯女子徵則徴貳反)
(拜援為伏波將軍大破之封新息侯為南史蕭勃起兵/於廣州遣歐陽頠及其將傅秦蕭孜  前軍南江州刺)
(史余孝頃以兵會之霸先命周文育由間道兼行據頠/及孜泰孝頃之間築城饗士頠等大駭文育遣周鐵虎)
(等襲頠擒之文育盛陳兵甲與頠乗舟而宴巡蹠口城/下使其徒丁法洪攻泰擒之孜孝頃退走勃軍聞之恟)
(懼遂殺勃叔隋書揚州豫章郡豫章縣注舊置豫章郡/  左傳太  完聚繕甲兵  隋書揚州南海郡注舊置)
(廣州梁陳並置督府波漢書武帝時南粤相吕嘉反秋/命衛尉路博徳為伏  將軍討之得嘉為臨蔡侯又呉)
(王濞兵敗亡走東越東越鏦殺呉王盛其頭馳傳以聞/  魏文帝紀帝聞備兵東下與權交戰樹柵連營七百)
(餘里謂羣臣曰豈有七百里營可以拒敵者乎孫權上/事今至矣後七日破備書到  南史周文育送頠等於)
(建康霸先釋而厚待之孜孝頃猶據石頭多設船艦夾/水而陣霸先遣侯安都助文育擊之安都潛師燒其船)
(艦水陸攻之孜出降孝頃逃歸霸先以頠聲著南土復/以為衡州刺史使討嶺南未至其子紇已克始興頠至)
(諸郡皆降遂克廣州外淮南子九州之外有八埏八埏/之外有八紘八紘之  有八極  鮑昭蕪城賦出入三)
(代五百餘載竟𤓰剖而豆分人魏志注令曰設使國家/無有孤不知當㡬人稱帝幾  稱王  魏畧王凌面縛)
(水次曰卿特折簡召我我何敢不至而乃引兵來乎司/馬宣王曰以卿非折簡可呼故也晉陽秋劉𢎞為荆州)
(刺史咸曰得劉公一紙書賢於十部從事也治淮南子/日出於陽谷浴於咸池  西域傳無雷國王  盧城去)
(長安九千九百五十里民淮南子凡海外三十六國自/西北至西南方有女子  丈夫民山海經丈夫國在維)
(鳥北其為人衣冠帶劒南史齊永元元年扶桑國有沙/門慧深來云扶桑東千餘里有女國二三月競入水則)
(任娠六七月産子女人胸前無乳頂後生毛根白毛中/有汁以乳子百日能行三四年則成人  漢司馬相如)
(傳匈奴單于悕駭屈膝受之交臂請和穆天子傳乃膜/拜而受注今之胡人禮佛舉手加額稱南膜者即此也)
(朝漢書宣帝甘露二年匈奴呼韓邪款五原塞願奉國/  珍  南史敬帝太平二年領軍將軍徐度燒齊船舶)
(三千艘夏四月齊遣使通和數漢張良傳沛公入秦宫/殿帷帳狗馬重寶婦女以千  欲留居之  晉王延壽)
(魯靈光殿賦序靈光巋然獨存悝趙世家武靈王召樓/緩謀曰吾欲胡服莊子趙太子  謂莊周曰吾主所見)
(劒士皆縵胡之纓子漢王莽傳莽好厚履髙冠以氂装/衣  尚書大傳㣲  朝周過殷故墟見麥秀之蔪蔪兮)
(禾黍之蠅蠅也曰此故父母之國乃為麥秀之歌横詩/彼黍離離南史侯景東奔王克開臺城門引裵之  入)
(宫是夜遺燼燒太極殿及東西堂延閣祕署皆盡羽儀/輦輅莫有孑遺  書太甲先王昧爽丕顯坐以待旦淮)
(南子日經於泉隅是謂髙舂書無逸文王自朝至于日/中昃不遑暇食用咸和萬民漢鄒陽傳孝文皇帝據關)
(入立寒心銷志不明求衣太泰始晉武帝年號永平後/漢明帝年號  南史敬帝  平元年起雲龍神武門二)
(年繕廟堂供備祀典不漢王吉傳敺一世之民躋之仁/壽之域  老子上徳  徳是以有徳  詩敦彼行葦牛)
(羊勿踐履盬蔡邕獨斷黄帝樂曰雲門堯樂曰咸池漢/書猗頓用  鹽起與王者埒富  揚雄太𤣥紫霓矞雲)
(曰晉張華傳妙達象緯海左傳楚子使與師言管仲對/  賜我先君履東至於  西至於河南至於穆陵北至)
(於無棣又呉公子札來聘為之歌齊曰美哉泱泱乎大/風也哉表東海者其太公乎又衆仲曰胙之土而命之)
(氏又子犯曰求諸侯莫如勤王又展喜對曰昔周公太/公股肱周室夾輔成王  詩王命召虎式辟四方  三)
(皇本紀女媧鍊五色石以補天斷鼇足以立四極聚蘆/灰以止滔水  淮南子禹鑿龍門平水土民乃得而陸)
(處傳後漢謝弼傳爵賞之設必酬庸勲淮後漢章帝八/王  仰恃明主垂拱受成  隋書揚州  南郡注舊曰)
(豫州梁曰南豫州廬江郡注梁置南豫州宣城郡注舊/置南豫州淮南郡安豐縣注梁置陳留安豐二郡丹陽)
(郡江寧縣注梁置丹陽郡及南丹陽郡陳省南丹陽郡/宣城郡宣城縣注舊曰宛陵置宣城郡丹陽郡注自東)
(晉已後置宋曰揚州呉郡烏程縣注舊置呉興郡會稽/郡注梁置東揚州陳初省遂安郡雉山縣注舊置新安)
(郡信都郡新興縣注梁置新州新寧郡宋書州郡志晉/安帝始分淮北為北徐淮南猶為徐州後又以幽冀合)
(徐青并合兖武帝永初二年加徐州為南徐而淮北但/曰徐文帝元嘉八年更以江北為南兖州江南為南徐)
(州治京口割揚州之晉陵兖州之九郡僑在江南者屬/焉故南徐州備有徐兖幽冀青并揚七州郡邑隋書荆)
(州九江郡注舊置江州揚州鄱陽郡鄱陽縣注舊置鄱/陽郡臨川郡臨川縣注舊置臨川郡  漢齊懷王傳小)
(子閎受兹青社張宴曰王者以五色土為大社封四方/諸侯各以其方色土與之苴以白茅歸以立社  燕世)
(家成王時召公為三公自陜以西召公奭主之自陜以/東周公旦主之  左傳鄭武公莊公為平王卿士桓公)
(曰我周之東遷晉鄭焉依入南史王瑒字子瑛梁元帝/時位太子中庶子陳武帝  輔以為司徒左長史  漢)
(文帝紀與郡守為銅虎符竹使符應邵曰銅虎符第一/至第五國家當發兵遣使者至郡合符符合乃聽受之)
(竹使符者以竹箭五枚長五寸鐫刻篆書第一至第十/  管子禮義廉耻國之四維  周禮天官冢宰以八柄)
(詔王馭羣臣之漢王莽傳鸞路乗馬戎路乗馬注師古/曰鸞路路車  施鸞者也四馬曰乗戎路戎車也  漢)
(王莽傳衮冕衣裳句履注孟康曰今齋祀履舄頭飾也/出履二寸  漢丙吉傳吉曰三公調和陰陽  文選潘)
(勗魏公九錫文注軒縣諸侯樂也象左傳隠公始用六/佾  周禮鞮鞻氏掌四夷之樂又  胥氏掌蠻夷閩貉)
(戎狄之國故漢王莽傳朱戸納陛注師古曰尊者不欲/露而升陛  納之於霤下也文選注朱户天子禮也)
(史記蔡澤傳不出廊廟典書光被四表文選注虎賁言/其猛也皆百夫長  堯  象恭滔天  左傳無或如臧)
(孫紇干國之紀屬漢王莽傳左建朱鉞右建金戚注師/古曰鉞戚皆斧    漢王莽傳彤弓矢盧弓矢注師古)
(曰彤赤色盧黒色玈音盧君孝經夫孝天之經也地之/義也  祭義春雨露既濡  子履之必有怵惕之心如)
(將見之詳封始興王詔卣漢王莽傳秬鬯二卣圭瓚二/注師古曰秬鬯香酒也  中尊也以圭為勺末  書說)
(命格于/皇天)
陳武帝下州郡璽書
(詩天降喪亂書晉佛圖澄傳劉載已死載從弟曜簒襲/偽位  後漢  獻帝興平二年三月李傕脅帝幸其營)
(焚宫室郭氾李傕矢及御前明年正月改元建安於晉/書懐帝永嘉五年劉聰使呼延晏等䧟洛陽遷帝  平)
(陽遇害祀周本紀命南宫括史佚展九鼎寶玉次周禮/冬日至  天於圓丘晉王濟傳設宿部分行有  第陳)
(武帝紀永定元年冬十月乙亥皇帝即位於南郊柴燎/告天先是氛霧雨雪晝夜晦冥至是日景氣清晏  管)
(子盛魄重輪六合俱照非日月能乎吕氏春秋水之美/者有三危之露  漢書太初厯晦朔弦望皆最密日月)
(如合璧詳梁禪陳詔/盜取人於萑蒲之澤)　(左傳鄭國多/書戎商必克)
梁禪陳璽書
(書萬邦黎獻共惟帝臣牛未詳按帝王世紀黄帝於東/海流波山得竒獸狀如  蒼身無角能走出入水則風)
(雨目光如日月其音如雷黄帝殺之以其皮為鼔聞五/百里  神異經窮奇鋸牙鉤爪遇忠信之人則噬而食)
(之/有)　(魏畧侍中陳羣尚書桓階奏曰尺土一民皆非漢/佐助期漢以蒙孫亡說者以蒙孫漢二十四帝童)
(蒙昏愚以弱亡東髙士傳舜以天下讓支伯支伯遂不/知所之  張衡  京賦髙祖膺籙受圖  左傳僖公二)
(十五年秋秦晉遷陸渾之戎於伊川書三傳晉伐驪戎/注杜預曰驪戎在京兆新豐縣  漢  中山王勝對曰)
(文王拘於牖里煒張衡東京賦治致升平之徳漢王莽/傳䇿羣司曰赤  頌平考聲以律  詩零露瀼瀼論衡)
(甘露味如蜜王者太平之應有左傳楚子革曰昔穆王/欲肆其心周行天下皆將必  車轍馬迹焉  史記顓)
(頊紀北至幽陵南至交阯西至流沙東至蟠木動靜之/物小大之神莫不砥屬  後漢光武紀同舍生彊華奉)
(赤伏符至日劉秀發兵捕不道魏志太祖武皇帝沛國/譙人諱操字孟徳初桓帝時有黄星見於楚宋之分遼)
(東殷馗善天文言後五十年當有真人起於梁沛之間/至是而公始起  孝經援神契孔子海口含海劉峻辨)
(命論河目龜文公侯之相十屈原離騷攝提貞於孟陬/注攝提星名隨斗柄以指  二辰者也正月為陬天官)
(書項羽拔鉅鹿枉矢西流天狼下有四星曰弧合誠圖/曰弧主司兵兵弩象也  淮南子本經訓夷羊在牧注)
(許慎曰夷羊土神商之將亡見於商郊牧野之地詔孝/經援神契徳至淵泉則黄龍見  袁宏漢紀獻帝  曰)
(炎精之數既終行運在乎曹氏魏通考自魏以後始有/九品之制以辨官位之髙卑北  以九品分正從梁分)
(十八班諸亭侯/十班詳九錫文)
　
　
　
　
　
　徐孝穆集箋注巻六備考
徐孝穆集箋注後䟦
余讀史至魏晉而下未嘗不廢書三歎也南北朝凡九
君皆假唐虞之名行簒竊之舉沿習成風遂成故事故
有生生世世不願生帝王家者遂至禪詔出諸袖中朝
比肩而暮北面其端肈於新莽而成於曹魏可鄙可痛
莫斯為甚善乎石勒之言曰大丈夫當光明磊落無效
曹孟徳欺人孤寡以狐媚取天下也顯令箋注徐庾兩
家獨不及禪代諸製意在斯乎吾門徐子大文沈深嗜
古見徐庾箋注心焉慕之欲補其闕畧蓋以春秋之文
美惡同辭陳詩之義勸戒並設且一書之中而箋注家
偏有未備俾覽者終茫昧焉有難恝置也於是旁捜博
采以附巻末名曰備考而質之余余謂顯令維世之志
也足以立㢘隅大文論世之志也足以鏡得失各自有
當耳昔梁簡文荅湘東王書云文章未墜必有英絶領
袖之者今以徐子之趣向而又能信好將來縱横藝苑
馳騁志林豈曰孝穆才情僅㛠宫體而已哉刻既成因
書數言以報之笠水陳銳頴長氏識
