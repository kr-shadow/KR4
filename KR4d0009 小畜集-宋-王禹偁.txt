#+TITLE: 小畜集-宋-王禹偁
#+DATE: 2018-05-12 10:19:07
#+SOURCE: github.com/kanripo/KR4d0009 master 1dda01e1                
王黄州小畜集序
湻化二年歲在辛卯禹偁王　州團練副使
至道二年乙未歲　士黜守滁上得尚書工部
郎中明年十二月移知廣陵又明年三月
今上嗣位復以刑部郎中入西掖咸平二年守本官知齊
安郡年四十有六髪白目昏居常多病大懼没世而名不
稱矣因閱平生所為文散失焚弃之外類而第之得三十
卷将名其集以周易筮之遇乾䷀(乾下/乾上)之小畜䷈(乾下/巽上)乾之象
曰君子以自強不息是禹偁修辭立誠守道行已之義也
小畜之象曰風行天上小畜君子以懿文德說者曰未能
行其施故可懿文而已是禹偁位不能行道文可以飾身
也集曰小畜不其然乎咸平三年十二月晦日太原王禹
偁序
　王黄州小畜集總目錄
　　　第一卷
　　　　　　　　　古賦
　　　第二卷
　　　　　　　　　律賦
　　　第三卷
　　　　　　　　　古調詩
　　　　第四卷
　　　　　　　　　古調詩
　　　　第五卷
　　　　　　　　　古調詩
　　　　　　　第六卷
　　　　　　　　　　　　　　　古詩
　　　　　　　第　七卷
　　　　　　　　　　　　　　　律詩
　　　　　　　第八卷
　　　　　　　　　　　　　　律詩
　　　　　　　第九卷
　　　　　　　　　　　　　　律詩
　　　　　　　第十卷
　　　　　　　　　　　　　　律詩
　　　　　　　第十　一卷
　　　　　　　　　律詩
　　　　第十二卷
　　　　　　　　　謌行
　　　　第十三卷
　　　　　　　　　謌行
　　　　第十四卷
　　　　　　　　　雜文
　　　　第十五卷
　　　　　　　　　論
　　　　第十六卷
　　　　　　　　　碑記
　　　　第十七卷
　　　　　　　　碑記
　　　　第十八卷
　　　　　　　　　書
　　　　第十九卷
　　　　　　　　　序
　　　　第二十卷
　　　　　　　　　序
　　　　第二十一卷
　　　　　　　　　表
　　　　第二十二卷
　　　　　　　表
　　　第二十三卷
　　　　　　　表
　　　第二十四卷
　　　　　　　表
　　　第二十五卷
　　　　　　　牋啓
　　　第二十六卷
　　　　　　　擬試内制五題(凡四副)
　　　第二十七卷
　　　　　　　擬試内制五題(凡四副)
　　　第二十八卷
　　　　　　　碑誌
　　　第二十九卷
　　　　　　　碑誌
　　　第三十卷
　　　　　　　誌碣
　王黄州小畜集緫目錄終
王黄州小畜集卷第一
　　古賦
　　　　　籍田賦
　　　　　園陵犬賦
　　　　　大閱賦
　　　　　　三黜賦
　　　　　　㒺極賦
　　　　籍田賦(并序)
　　　　　臣謹按周制孟春之月天子親載耒耜躳耕
　　　　　籍田所以事天地山川社稷先王醴酪粢盛
　　　　　　于是乎取之恭之至也自周德下衰禮文􁎘
　　　　　缺故宣王之時有虢公之諫秦皇定覇鮮克
　　　　　由禮漢祖隆興日不暇給孝景始復行焉昭
　　　　　帝弄田亦其義也後漢永平中明帝東廵耕
　　　　　于懐縣非古制焉魏氏親耕闕百官之禮盖
　　　　　草創爾晉武太始之年略修墜典宋文元嘉
　　　　　之代亦舉舊章齊用丁亥之辰梁以建卯之
　　　　　月後魏北齊沿革有異隋朝唐室文物可觀
　　　　　太宗行之扵前明皇繼之于後自兹已降廢
　　　　　而不行将煥先農必待真主皇家享國三十
　　　　　載陛下嗣統十四年武功以成文理以定乃
　　　　　下朙詔耕于東郊百職恱隨三農知勸禮官
　　　　　博士蹈舞而草儀甸師嗇夫謌詠而供職右
　　　　　拾遺直史舘王禹偁再拜而颺言曰耕籍之
　　　　　義大矣哉千畝之田三推之禮所以教諸矦
　　　　　而事上帝率人力而成歲功實邦國之彛章
　　　　　皇王之大典昔潘安仁賦之于晉岑文本頌
　　　　　之于唐今王道行矣王籍修矣神功帝業煥
　　　　　其有光宜畼頌聲以播樂府謹上籍田賦一
　　　　　章雖不足形容盛德亦小臣勤拳之至也其
　　　　　詞曰
上四年兮帝業遐宣寰區晏然乃順考於古道将躬耕乎
籍田務夲勸農稽前文而􁄀矣事神教養舉墜典以行焉
萬國歡心而懌懌百官供職以䖍䖍草儀注于有司議沿
革于遺編築壇墠之二陛關阡陌之百廛文物聲朙合禮
經而有度旌旗衣服應方色而不愆既而届孟春擇元日
太史先奏天子将出是月也遒人狥路星鳥中律當東郊
之迎春是東作之平秩皇帝于是即齋宫辭帝室戒錫鸞
嚴警蹕乗青輅以有威儼朱紘而無逸佩乎玉也懸黎之
色蒼蒼載其旂焉干呂之雲鬱鬱屬車負播殖之器後宫
獻穜稑之實紅縻黛耜服葱犗以陸離縹軛紺轅駕蒼龍
而飄歘太常之禮具舉司農之屬各率甸師掌舎警御陌
以惟巖封人野廬設壝宫而靡失于國之東千官㬌從風
清塵而習習雨洒道以濛濛時也木德盛陽氣充春芒甲
拆青青兮葱葱春土胍𧺫油油而溶溶冠盖蔽野珮環咽
風状浮雲兮隨應龍旂幟張日車徒塞空若衆星兮環紫
宫修農事以惕惕襲春服之重重爾乃配少皥祠先農尸
祝無媿豆籩以供太牢之牲薦之而肥腯太簇之樂奏之
而舂容于是修帝籍勞聖躳撫御耦以無怠履游場而有
蹤将循乎千畞之制豈止乎數歩之中耕鉤盾之弄田但
矜兒戲脩建康之春籍未煥農功有以見萬乘之尊三推
而舎或五或九隆殺之義有倫爾公爾矦貴賤之班相亞
嗇夫灑種以斯畢庶人終畞而告罷千耦其畊煥乎禮成
播百榖兮率人力謌載芟兮揚頌聲将見乎餘糧棲畞腐
粟如京神倉令納乎黍稷以僃粢盛廪犧氏收其藁秸用
餉犧牲親畎畞兮化被重人天而教行自得訓農之實非
貪慕古之名然後下青壇歸絳闕百姓知勸羣后咸謁在
鎬之宴啓謌虞之音發獻萬壽兮懽呼奏九韶兮鏗越𨳩
三靣以行恵宥五刑而慎罸恩流于孝弟力田德被于雕
題辮髪興五上之利固必躬而必親同三代之風復不矜
而不伐大矣哉籍田之禮豈三年而不為躬耕之義将百
代而可知我所以舉乆廢之禮定不刋之儀慮弗勤于四
體将有害于三時務農桑兮為政本興禮節兮崇教資民
乃力穡歲無阻饑神農斲木之功我其申矣后稷播時之
利我得兼之供秬鬯以斯在介豐年而有期丕顯事天之
禮誕謌祈社之詩祀山川兮神鍳朙矣配祖考兮德馨逺
而永錫純嘏用光孝思乃作頌曰倬彼東郊公田是闢大
君戾止言耕其籍帝籍既脩乃及公矦親爾耒耜勤爾田
疇言采黍稷祀于圎丘億萬斯年以承天休又曰倬彼東
郊耕壇其崇大君戾止言訓其農農功既朂乃知榮辱爾
家以給爾人以足言奉烝嘗遍于比屋億萬斯年以介景
福
　　　　園陵犬賦
嘉彼御犬既良且馴蒙先朝之乃眷向皇宫而託身有警
蹕以皆從無𧺫居而不親繍組飾以煒煒金鈴奮而振振
飼以公庖彭澤之魚兮畜之土性西旅之獒兮詎得同倫
健逐天歩慵眠地茵効珍比夫異獸供命等乎邇臣若乃
風暖掖庭花繁禁籞扇挨錦翼之雉籠近雪衣之女入赭
袍兮曳尾聞霓裳兮率舞循遶乎金塘徘徊乎瑤圃睥睨
爐烟追隨蠟炬見觀書于乙夜聽求衣于未曙既無吠乎
投籖毎夙興于曉鼔莫不黙識聖心潛知天語備指頋以
弗迷奉周旋而見撫第辰逰而夕嬉又安在乎逐麋而捕
䑕彼宋㹱之與韓盧又安得同羣而接武者哉嗟乎事變
人天時移今古秦皇採藥島中之士未廻軒后錬丹湖上
之龍已去欠䑛鼎以豋仙對遺弓而戀主卧錦薦兮㒺安
㗖鮮食兮彌苦豐顱載减負重鋂而不勝病骨其羸求弊
盖于何所赫赫顧命明明嗣皇念犬馬之微誠義存始卒
徴父母之所愛深増䀌傷俾守園陵之地且殊盤瓠之郷
縻索縚以璀璨琢籠檻而熒煌仗陪鹵簿車逐輼輬鏁玄
宫兮黯黯號白日兮茫茫松阡夜月柏城曉霜依六尺之
輿已成疇昔盗一坏之土亦足隄防表終天之巨痛甘朽
骨于龍岡狡兎盡而見烹理殊炎漢駿馬死而陪塟事類
皇唐邈予生之介立荷太宗之維縶叨澤宫之一第玷承
朙而三入恥懐禄以不言惟報君之是急胡薄命之多屯
頋寸功而莫集嗟白首于郎署慟梓宫而嗚悒生未得圖
形煙閣想英衛之難追死不當賜􁲍長陵豈蕭曹之能揖
異臣哉之可謌信厖也之㒺及聊作賦以自傷寄毫端而
雪泣
　　　　大閱賦
大閱之義載于春秋彼乃一國之軍旅千乘之諸矦曽未
若天子之大閱揚神武而闡皇猷天祚有宋授禪于周太
祖以武功戡定太宗以文德懐柔億􁡿人兮頌聲作四十
載兮王澤流二后上仙貽厥孫謀一人繼統承天之休大
舜孝思四海遏宻髙宗諒闇三年宅憂俯順先王之䘮紀
重違百辟之勤求于是延英入閤端冕凝旒鈞臺錫宴拊
石鳴球天地同和覩来庭之鳳舞君臣相遇歌在藻之魚
逰惟聖克念惟皇聿修方欲生擒頡利血㓕蚩尤輯大勲
而光祖考練武經而平㓂讎以為天生五材孰能去其兵
革武有七德予将整乃戈矛時也鷹隼擊虹蜺收隕籜飛
乎原隰嘉禾斂乎田疇因農隙而順時令數軍實而修戎
政野廬設次甸師奔命御幄立而天開教埸平而霜勁雷
動風行千騎萬乘于以威八荒于以安百姓師出以律我
所以表嚴壯之稱器不示人我所以執征伐之柄乃幸近
甸出重城天歩順動帝車啓行申軍令于偃草掲靈旗于
畫􁊬赳赳洸洸衞社之将帥皇皇濟濟扈蹕之公卿從龍
雲合捧日霞生鹵簿前驅案禮文而不忒招搖在上法天
象而有程肅肅戈㦸鏜鏜鼓鉦期門佽飛雲蒸而鱗萃材
官騎士岳立而山横旌旗衣服文物聲朙列羽林之仗空
細栁之營錫鸞和鈴鏗天籟于曉吹槍棓鋒盾戢星􁁬于
太清皇帝乃降歩輦陞帳殿明誓六師誕修一戰法武矦
之陣示以縱橫按風后之圖親加訓練出㳺兵以定两端
握竒數而制四面搖乾蕩坤飛霆走電八尾四頭千化萬
變開闔舒卷若常山之虵蟠沸渭喧闐如滄海之鰲抃則
有超乗賈勇戯車為郎挟輈射㦸挽强蹶張劒倚青漢戈
揮太陽可以越巨壑踏崑崗氣壓乎北方之強又若屈産
新覊渥洼逸駕汗血蘭筋騰霜照夜師子花獰胡孫色赭
可以走髙山突平野埶吞乎南牧之馬莫不虓若虎貔猛
如熊羆鏖兵神速彍騎飈馳前禦其前必叅長而𥙷短陣
間容陣亦鴈行而魚麗疾徐有節動静有期無窮如天地
之運轉不竭如江漢之渺瀰沒而復出如両曜盡而復生
如四時同子弟之親父兄急難相救若手足之捍頭目斯
須不離屹屹然立不敗之地堂堂乎成無敵之師以虞待
不虞則禍亂息矣治多如治寡則進退隨之所謂有備無
患居安慮危保寜宗社震讋蠻夷畼皇威于禹畫生兊恱
于堯眉夫如是岐陽大蒐安能竊比驪山講武不足稱竒
以此攻城何城不克以此平戎何戎不北兵雖示乎服習
戰必分其曲直周武桓桓之衆尚以仁而伐不仁漢高将
将之材固鬪智而不闘力既而皇歡洽白日斜還北闕御
東華燕喜斯僃慶賞有加氣増堡障聲動幽遐通大漠極
流沙佇見破天親可汗之名風行紫塞賜奉國契丹之印
永屬皇家帝庸作歌曰順時獮狩安邊禦㓂揚我武兮師
人輯睦軍陣習􁅳威醜虜兮不教而戰秪取敗兮不戢自
焚予㴱戒兮近臣再拜而𢋫歌曰秋大閱兮威窮邊兵力
銳兮人心堅封狼居兮禪姑衍抵瀚海兮登燕然俾遁逃
兮無地咸扶服兮朝天無外之化被率土升中之禮兮告
上玄然後飛英聲介景福億萬斯年
　　　　三黜賦
一生幾日八年三黜始貶商於親老且疾兒未免乳􁀾呱
擁樹六百里之窮山唯毒虵與贙虎歴二稔而生還幸舉
族而無苦再謫滁上吾親已䘮几筵未收旅櫬未塟泣血
就路痛彼蒼兮安仰移郡印于淮海信靡盬而鞅掌旋號
赴于國哀亦事居而送􁂰叨四入于掖垣何寵祿之便蕃
今去齊安髪白自昏吾子有孫始笑未言去無騎乘留無
田園羝羊觸藩老鶴乗軒不我知者猶謂乎郎官貴而郡
守尊也於戲令尹無慍吾之所師下恵不恥吾其庻幾卞
和之刖吾乃完肌曹沫之敗吾非輿尸緘金人之口復白
圭之詩細不宥兮過可補思而行兮悔可追慕康矦之晝
接兮茍無所施徒錫爾而胡為効仲尼之日省兮苟無所
為雖歎鳯而奚悲夫如是屈于身兮不屈其道任百謫而
何虧吾當守正直兮佩仁義期終身以行之
　　　　㒺極賦
後周廣順太歲甲寅季秋戊子實生吾身禀粹和于両儀
荷鞠育于二親粤自始孩逮乎成人求名得名干祿得祿
痛吾母之早終受君羮而捨肉丁吾父之大憂徙倚廬以
食粥𬒳朝恩之抑奪履人事而悽迷五鼎或來羡仲由之
斗米三牲縦具非茅容之隻鷄豈無兄弟各懐禄而悽悽
亦有子孫方嬉戯乎孩提冗食兮紀綱之僕多病兮糟糠
之妻望松楸以暮泣履霜露而晨啼今日何日家人舉爵
祝我夀考勸我歡樂感懸弧于兹晨念陟岵而淚落換斑
衣兮純素變華顛于緫角孰謂儒者不如農夫良田十畞
柔桑百株無求于人身何憂其悔吝必出于力養不間乎
精麤父母俱存縕袍重襦子弟匪懈夕畊曉鋤鷄豚掩豆
黍稷盈壺草堂為夀其樂只且嗟乎吾不得而及也賦㒺
極而長吁
王黄州小畜集卷第一
王黄州小畜集卷第二
　律賦(有序)
　　　禹偁志學之年秉筆為賦逮乎策名不下數百首
　　　鄙其小道未嘗輒留秋賦春闈粗有警策用能首
　　　冠多士聲聞于時然試罷即為同人掠奪其草于
　　　今莫有存者湻化中謫官上洛眀年太宗試進士
　　　其題曰巵言日出有傳至商山者駭其題之異且
　　　難也因賦一篇今求向所存者得數十𥿄焚弃之
　　　外以十章列為一卷仍以巵言為首尊御題也
　　　　　巵言日出賦
　　　　　天道如張弓賦
　　　　　仲尼爲素王賦
　　　　　君者以百姓爲天賦
　　　　　復其見天地心賦
　　　　　尺蠖賦
　　　　　聖人無名賦
　　　　　槖籥賦
　　　　　醴泉無源賦
　　　　　火星中而寒暑退賦
　　　　巵言日出賦(盈側空仰隨變和羙)
巵之爲物也空則仰滿則傾伊斯言之無係假厥器而強
名日出彌新尚安知其適莫天倪自得亦胡繫于虚盈豈
不以巵無所識每逐物而欹側言無所執但因時而語默
諒何思而何慮固靡失而靡得用能滿天下以無過體寰
中而可則徒觀夫巵􁆘􁆙以弗定言支離而不竆孰見兆
朕難明始終冥其心若虗舟之泛水應乎物類天籟之鳴
空是以至道無形至人絶想詎難追于駟馬實冥求于岡
象以不器之器是資以不言之言為上存于身則大智之
閑閑移于邦則王道之蕩蕩喻鳴鐘之大小物莫我欺取
膠柱于樞機吾将安仰大哉巵也者既異欹器且殊漏巵
言也者亦匪確論又非詭隨知萬物之種也奚千里而應
之智過挈瓶檮杌之書徒爾信踰盈缶連山之象云為故
曰不言則齊同形相禪巧如簧兮非偶卒若環兮無變得
之者毁譽両忘失之者是非交戰詳夫巵有空滿于義則
郍言無凖的在理云何亦猶君不言而黔首化天不言而
玉燭和是以大道五千取不知而立誡(老子云言/者不知)寓言十
九藉外論以同波今我后據北極之尊竆南華之旨思𣣔
體清浄而率兆庻故先命辭賦而試多士盛乎哉崇道之
名不為虚美
　　　　天道如張弓賦(王者喻身則此宜施)
上天如之何匪謙莫益張弓如之何匪高莫抑瞻倚杵之
為状考彎􁀥而取則所以老氏賾之以立玄言王者法之
而建皇極豈不以天實虧盈弓唯審固既命中以有式若
無親而設喻善惡之効自應弦而靡差􁪽福之祥同流矢
之所注吾嘗觀善射之人如天道兮有倫下者舉其勢髙
者俯其身左馬右人落彀中而不失十發九中視掌上而
彌親人嘗觀上玄之理與張弓兮匪異損有餘以示誡補
不足而平施小人用壮唯六極而是罹君子好謙乃百祥
而咸萃又嘗觀上聖之姿法天道兮緝熈令先禁于強暴
心不忘於􁏁婺百姓與能自樂財成之道四時咸序爰歸
輔相之宜天之道也既以彼弓之義也又如此懿乎男子
之事克叶聖人之旨自可移于邦求諸已盖裒多益寡者
焉唯舉下抑髙而已夫如是則張其弓挾其矢體由基之
所長天道逺人道邇非禆竈之能量是以君者撫其弱抑
其强如猿臂之盡妙中鵠心而允臧向使天理或爽君道
靡常自然反時而反德又烏可稱帝而稱王者哉故曰孰
能以有餘奉天下唯有道者
　　　　仲尼為素王賦(儒素之道尊比王者)
鳳鳥不至兮河不出圖聖人無位兮立教崇儒道之将行
但棲遲而歷聘民受其賜猶南面以稱孤有以見同乎王
者孰云乎盖出司徒者也原其運屬陵遲力興儒素道将
侔於皇極化實被於黔庻文行忠信設萬世之紀綱禮樂
詩書崇百王之法度于時也魯道有蕩周德下衰言念萬
國将同四夷不有聖也誰其救之我所以行教化序尊卑
造次顛沛兮于是東西南北以忘疲用能定君臣父子之
道述皇王帝覇之基夫如是則土無二以並矣位通三兮
偉而異夫振乃素風齊諸大寳賛易象兮奉人時修春秋
兮行天討講于洙水初彰化下之功登波泰山宛契升中
之道自然其教斯廣其號彌尊豈止同明于日月亦将比
德于乾坤居無求安四載之勤勞是效弋不射宿三驅之
田獵斯存盖由宅一畞以卑宫佩五常而克已其位也困
于陪臣其道也齊乎天子列四科而升十哲儿凱何殊誅
正卯而斬俳優四凶竊比聖德洋洋同諸帝王行束修而
陳玉帛端逄掖而垂衣裳夢見周公求傳巖而允理問于
老子師尚父而彌光大哉道濟古今教流華夏瞻不泯之
廟貌若無疆之宗社悲夫商辛夏癸兮號獨夫又安得比
于儒者
　　　　君者以百姓為天賦(君有庻民如得天也)
勿謂乎天之在上能覆于人勿謂乎人之在下不覆干君
政或施焉乃咈違于民意民斯叛矣同謪見于天文在乎
觀百姓之勞逸豈止仰一氣之絪緼而已哉徒觀乎浩浩
玄穹蚩蚩黔首覆盂之状何在倚杵之形莫有茍知乎御
之以道亦類乎戴之而走悠也乆也固無杞國之憂養之
育之宛其媧皇之乎取彼穹昊方兹兆民匪在蒼蒼之色
勿輕蠢蠢之人雖令不從反時之焚是比撫我則后無親
之義斯陳可仰兮匪獨髙明可畏兮亦惟黎庶每慮其一
夫不獲竊比于六龍以御騐惡紂以歸周似猒秦而授椘
是知察彼哀樂同兹慘舒但人心之恱矣任天道之何如
教以文章似列星辰之際示之湻朴疑歸混沌之初想夫
君既柔懐民同剛克姑寅畏以則可茍暴殄而安得輿人
謌頌乃大舜之升聞自我聦眀信惟堯之是則大矣哉善
化民者以天為則善知天者以民為先若天人之理洞逹
則帝王之道敷宣寕資禆竈之言斯為妄矣自取夷吾之
說不亦眀焉今我后子育兆民砥平九野上惟奉于穹昊
下每矜于鰥寡自然以百姓為天萬方歸也
　　　　復其見天地之心賦(天地幽賾觀象斯見)
動者天地之用其震也勃焉静者天地之本其復也寂然
故二儀之心乃見七日之義斯玄自可要終而原始何必
俯地而仰天豈不以復卦之義雷入于地既反本以無朕
亦見心而有自躁君不撓遂明萬化之源剥道方終未覩
一陽之至其或鼔萬物蕩六幽上健行而弗息下剛克而
勿休蒙亨艮止以氐作雷動風行而不收此乾坤之功也
心無得而可求及其化功成物理革髙明之體無用沉潛
之形莫索凝然若混沌之未鑿寂兮如庖犧之未畫此乾
坤之本焉心有来而可賾得不窮動静之旨審語黙之端
其心斯在其妙可觀聖人見之則政尚簡教尚寬棄智而
化萬姓垂衣而總百官故帝尭之道文思安安非復之義
者諒至此而攸難君子見之則返諸身視諸掌既絶慮于
嗜欲乃㳺神于罔象故孔子所謂其道蕩蕩非復之至者
亦舎此而奚徃是知運行者天地之時寂静者天地之基
心亦在其中也物莫得而見之坐忘遺照之人于兹得矣
至日閉關之義何莫由斯我后端冕凝旒窮神知變希夷
之理斯極清净之風克扇大哉天地之心眀眀而可見
　　　　尺蠖賦(尺蠖之屈以求伸也)
蠢爾微虫有兹尺蠖毎循塗而不殆靡由徑而或躍懼速
登之易顛固将前而復却所以仲尼賛易取譬乎屈伸老
氏立言用嘉乎柔弱吾嘗考畫卦之深旨見觀象之有以
盖美其時行則行時止則止寜鳬趨以鴻漸不麏驚而鵲
起知進知退造幾微于聖人一􁂰一来逹消長于君子物
有以小而喻大事可去彼而取此至若春日遲遲品彚熈
熈知時應候附葉㝷枝每委順而守道不躁進於多岐自
中規而中矩非載馳而載驅其行也健而不息其氣也作
而不衰曲乎形類彤弓之彎矣隆乎脊狀柷敔以陳之豈
比乎虫張網而役役蟻循磨而孜孜者哉懿夫微物尚有
伸兮有屈胡彼常流但好剛而惡柔苟克已以為用奚反
身而是求得不觀所以察所由騐人事之倚伏考星躔之
退留自然寒暑相推而歳功及物日月相推而天明燭幽
者也其或昧其機循其迹不知我者謂我進寸而退尺探
諸妙賾諸神知我者謂我在屈而求伸異蜂蠆之毒唯思
螫人等龍虵之蟄實可存身夫如是則蛙黽怒而受式非
度德者螳螂奮而挋轍豈量力也未若尺蠖兮慎行止明
用舎予将師之庻悔吝而盖寡
　　　　聖人無名賦(元聖之道無淂稱也)
聖人執大象體乾元雖有教以及下故無名於自尊仰之
彌髙強配乃神之號為而不有奚矜惟睿之言原其先天
之謂道體道之謂聖所以居域中之大所以為天下之正
惟澹惟默固抱璞以含章不識不知豈命氏而考姓所謂
上德不德無為不為其作也萬物所覩其用也百姓弗知
難審之于耳目徒象之于希夷亦猶微妙者神焉盖强而
名矣蒼黄者天也但據逺視之徒觀其妙有羣生躳臨大
寳寜鑚燧以啓祚豈巢居而建號聰明盡黜㒺求濬哲之
褒迹用弗彰但守虚無之道得非䘮天下于華胥得環中
于道樞虵身牛首兮非吾之耦雲官鳥紀兮莫我為徒孰
躋王而黜覇孰追堯而禪虞其或稽之以帝籙皇圖則視
之若無求之以温㳟允塞則名之莫得其何必謂栗陸氏
以㕆尊據軒轅丘而啓國者哉所謂莫之與京無得而稱
探至賾以為用曷常名而足徴尼父復生欲憲章而何取
子長雖在思紀列以無能今我后尚黄老以君臨闡清浄
而化下抑徽號于睿聖扇玄風于華夏有以見聖無名兮
神無功信大人之造也
　　　　槖籥賦(天地之間其猶槖籥)
伯陽以體道立言探乎極玄見乾坤之用也取槖籥而比
焉豈不以德無疆者謂之地功不宰者謂之天譬翕張而
氣作猶吹喣而聲傳用能萬物自化八音克全故王者法
之以虗受帝道用之而無偏者也原夫槖也者利于鼔風
籥也者存乎運吹雖有質以克殊且無心而匪異故可以
侔造化比天地一開一闔勃焉而元氣生變宮變商泠然
而正聲至亦如天道無為地道博施于以麗百榖于以行
四時皆虚中為動也故自外而應之是以槖之用則飛霆
赱電籥之運則如塤如箎信天地之義若此而槖籥之理
在兹得不求諸繫表取自無間不言而應物妙用而循環
趨聖域叩玄關昧其旨者徒小心翼翼得其要者惟大智
閑閑是知虚而不屈為槖之師動而愈出為籥之資本虚
無而生矣因形器以觀其所以天地之心悠也久也帝皇
之道斯焉取斯懿夫二儀脗合一氣夷猶或動或静克剛
克柔取乎鞴焉氣動而物来斯應類乎笛也樂出而人無
我求至矣哉天地有大德其鼓動也于嚢于槖天地有希
聲其煦嫗也維竽維籥雖小大之不類信擬議而咸若今
我后道合希夷心無適莫盖嚢括以為用豈管窺而可度
所以百姓日用而不知又孰見聖人之有作
　　　　醴泉無源賦(王者之瑞何有本原)
泉本靈長皆從濫觴何無源而自湧應有德以呈祥厥味
孔甘可飲九苞之鳳其波不濁寕朝百谷之王豈不以地
乃至柔水帷善下不愛其寳于以光乎聖人感而遂通于
以歸乎王者但沸渭以出焉奚䟽鑿之謂也神化難知汪
洋在兹視之者孰分似帶挹之者咸謂如飴匪自髙山非
貳師之刺矣不居絶塞豈耿恭而拜之有以見德及于地
不期而至其潤也齊乎聖澤其湧也偕乎睿知浪井不鑿
我則同出而異名靈芝無根我則重祥而曡瑞稽夫是泉
也其源不見于義則那其味且旨在理云何得非源之隱
也與凡流而有異味之羙也表聖德而靡他不然又安得
匪因掘地而自可蠲痾者哉出鳥䑕者非吾之耦産蛟龍
者亦孔之醜鄙河水之九曲笑涇泥之一斗自然而然非
有而有考乎枝派應居水府之先効彼休禎合列祥經之
首是何不在高原波騰浪飜孰知乎桐柏孰謂乎崑崙任
大禹之功深寧歸畎澮縱張騫之力盡曷識根源士有自
立身謀非因世夲桴學海以斯久導言泉而漸逺期作瑞
于昌朝免常流之一混
　　　　火星中而寒暑退賦(心火中則寒暑斯退)
惟大火之照臨亦舒陽而慘陰寒暑將交于時令經躔必
在于天心冬夕午焉栗烈之風自止夏宵中矣鬱蒸之氣
爰沉不知誰為種榆其名曰火隨衆星以拱極正二氣而
在我小人怨咨之語望之則銷大鈞吹煦之期違之莫可
所以指命顓頊廻旋祝融自然無出其右寜勞舉正于中
乍疑日馭逐魯陽之戈再懸碧落定星示椘宫之役逈挂
長空遂使祁寒知難而少抑暑雨交綏而自息垂繒之壤
知止衣葛之人動色不知我者謂我執造化以弄權知我
者謂我正隂陽而作則類聖人之南面令之而必從任天
道以右旋踰之而莫得至若北陸兇殘人斯鮮懽層氷飛
雪以俱至挟纊重裘而㒺安我之中矣可以却波司寒又
若南訛赫怒人失其所焦砂爛石以何盛䡖箑纎絺而曷
禦我之中矣可以袪其酷暑是何表正二儀亭亭在兹營
室橧巢兮取之于彼收蔵長養兮何莫由斯標不宰之功
所以均乎六義示無言之信所以成乎四時大矣哉行度
無差寒暄自退天垂象以是仰世作程而斯在年年兮東
作西成明明而可大

王黄州小畜集卷第二　丨
王黄州小畜集卷第三
　　古調詩
　　　　　詶种放徴君
　　　　　寄獻鄜州行軍司馬宋侍郎
　　　　　寄題陕府南溪兼簡孫何兄弟
　　　　　七夕
　　　　　讀漢文紀
　　　　　合崖湫
　　　　　吾志
　　　　　携稚子東園刈菜因書觸目寄均州宋四閣
　　　　　　長
　　　　　四皓廟(二首)
　　　　　不見陽城驛
　　　　　感流亾
　　　　　除夜
　　　　　竹䶉
　　　　　觀隣家園中種黍示嘉祐
　　　　　𬞞食示舎弟禹圭并嘉祐
　　　　酬种放徴君(二百韻此篇命為首重高士也)
太歲在辛卯九月萬木落是時太隂虧占云臣道剥王生
出紫微譴逐走商洛扶親又抱子迤邐過京索弊車載書
史病馬懸嚢槖西都不敢住空負香山約閿郷正南路秦
嶺峭如削肩輿礙巨石十步三四却妻孥亦徒步磧礫不
容腳山店盖木皮煙火渾燻灼夜深聞贙虎全家屢驚戄
山泉何縈囘切冽無橋彴缷鞍引羸蹄觧襪事􁁬屫晨瀾
髪可鑑朝涉脛如斮商山六百里天設皆巖崿上洛在其
中狴牢曽未若逐臣自可死何必在逺惡刺史不我顧古
寺聊淹泊卜居襍民甿致養無精糳知道由自寬有親强
為樂側聞种先生終南卧雲壑長沮既躬畊元禮仍開學
王績婦未娶介㓗翹孤鶴之推母偕隱教誨脩天爵詩情
亦嗜酒道氣不服藥田衣剪荷芰野飰烹茞葯霧豹澤文
彩冥鴻避矰繳肯從羔鴈聘唯恐簪裾縛如何宋右史斥
鷃議鵰鶚(𧺫居舎人宋維翰奏种放隱居終/南乞量才錄用頗為識者所笑)玄纁與丹詔
恩禮誠非薄仍敕京兆府敦諭辤㳟恪先生戀板輿純孝
心堅確散髮走烟巒拜章謝恩渥巨材猶在澗大玉不出
璞使者遂空廻軟軟何寂寞賢母召徴君庭責詞嗃嗃胡
為事章句漏名入街郭府縣汚我山胥徒噪吾幄以兹近
聲利安得成高邈誓将徙竆谷庶可逃諠濁先生拜引過
為夀開樽杓陶陶又熈熈何啻聞竽籥人傳到遷客面目
敦(音堆)慙怍器小識不逺當年事頭角遭時得一第㳺宦
何齷齪逐羶甚蚍蜉闘耀同􁥤􁥣宰邑乏弦歌諌垣無謇
諤便蕃朱紫綬僭忝絲綸閣方號騤騤龍已困狺狺㹱待
罪始知非咄哉昧先覺一聆高世行罪髪庸可擢忍耻賦
三章塵埃寄寥廓明年㑹恩宥量移井蛙躍靡暇謁南山
征途望西嶽黄河波洶湧白逕苔班駁中條圍觧縣五老
烟齪齪此焉為郡副烏敢事隕穫籠禽幸未死尚且謀飲
啄米呼村婢舂樵雇山僮斫餵馬捽寒蕪看書爇秋籜信
口亦吟哦放心無適莫君恩已絶望人事終難度相府一
張紙喚𧺫久屈蠖誠知有梁棟未忍棄榱桷五城天上開
三殿雲間卓重取故衣冠籠褁山猱玃病翼淂風雲壊墻
勞赭堊諌官與史氏舊職聊覊絡舉袖拂石螭凝眸睨金
雀冥心想前事一梦何揮矐長恐先生聞倚松成大噱關
中用友来遺我神仙作繁華逺客騎錚鏦羙人錯古澹啜
鉶羹文雅鏗木鐸千言距百韻㫖趣何綽綽孰念氣如虹
飜然䡖抵鵲俊甚麻姑抓快比屠門嚼渾金豈在鎔尺璧
寕施琢愈風齊捧檄忘味同聞樂致之向懐袖日夕芬蘭
若褒我塵俗韻鉛刀化干鏌同聲必有應過實還疑謔盛
夸山中事雲屋張霞幕蘭芽含露採石髓和煙酌巢由泉
滌耳園綺芝盈握有時上絶頂星斗近可摸下視塵世人
營營以螶􁛟男兒既束髮出處岐路各茍非秉陶鈞即去
持矛槊致主比唐虞安邉如衛霍不爾為逸人深居返吾
朴胡然自碌碌名節日銷鑠行年過半世功業欠圭勺無
術鑄五兵使民興錢鎛無材統六師逐㓂開沙漠空言說
王道肆目看人瘼多慙指佞草虚効傾心藿一覧大雅文
𧺫予亦何博况兹山野性謨畫昧方略搔首謝朝簪行将
返耕鑿
　　　　寄献鄜州行軍司馬宋侍郎
鉅賢如木鐸一振聲盖代丈人文曲星譴謫落卞界辭源
發崑崙意盡若到海昔在神德朝少秀負文彩擢第應制
舉召試拂華盖醉揮㧞萃判一字不復改傳冩遍都下𥿄
貴無可買一命佐著作芸閣垂纓珮謌詩數千首人口炙
與鱠志大䡖俸錢痛飲負酒債庸蜀既即叙出命玉津宰
題柱薄長卿銘閣笑張載錦水清見髮峨嵋緑于黛物華
曽不負詩酒聊自待旨甘豈擇禄印綬乆不觧陶潜腰任
折萊子衣有彩蹉跎歷四邑塵土不可擺吾皇在藩邸聞
名四聦駭即位未浃旬獨許延英對相見恨已晚欣然契
嘉㑹諌官聊假道紫微遽真拜制誥復西漢碑板楬東岱
金鑾赴夜召顧問及逺大白麻幾千𥿄意出元白外薦賢
恐不及誘善曽無怠當朝自獨歩晚節亦泛􁇾有別樂聞
韶無譏詩自鄶賤子在廣埸知見殊流軰進士數且千馳
騖稱俊邁人人握靈虵許我珠無纇超㧞冠多士權貴不
前礙御前中科第閣下備寮寀詎惟師碩德常許接佳話
國朝大手筆日夕期鼎鼐胷中泰山雲舒卷何霮䨴言下
傳巖蓄縮未霶霈吾道遂難行一旦同得罪典午信冗散
貳車更狼狽商於甚僻陋鄜畤近山塞共月踰千里便風
無一介何當遂乗桴侍坐浮渤澥大笑引湻風樽前一長
噫今兹當委順自昔無芥蠆投詩助醉吟入室生徒在
　　　　寄題陕府南溪兼簡孫何兄弟
申湖在陕服自昔名所重許昌遺唐律人口尚傳誦舊迹
固蓁莾勝槩猶出衆前年謫商於過此方憂恐無暇濯溪
泉惻惻心甚痛量移遇恩宥方寸稍放縦故人孫漢公勤
懇事迎送柅車得三宿延我入溪洞春殘尚有蝶夏首始
見蝀朱櫻實頗繁黄鳥聲亦哢地幽接府署亭髙瞰村壟
縈砌水逶迤入簷山巃嵸鯉翻自躍金蝸曳焼餘汞石危
君子介筍亂小人勇虗凉集鷗鷺爽塏無蚊蠓芰葉巧如
剪萍根宻非種逕苔自斑駁岸草互蓊菶官醖綠開缾時
果青出籠醉中猛別後依約似一梦唯愁當要蹃時復棲
闒茸解梁雖近山墝埆費耕撞(音/董)常風有盬南日夕塵塕
埲雲泉既遼逺草樹非秀聳况兹炎蒸月縶縛何所動𬗟
懐八龍㑹南溪與誰共棣蕚本多才甘棠應少訟枕簟與
琴書鴒原聊自奉篇章取李杜講貫本姬孔古攵閱韓柳
特策開晁董清吹席上来當暑閑氷凍菱脆擘瓊枝瓜甘
浮蜜筩氣秋緑篠戰露曉圎荷捧照湖小賀監溪堂輕馬
摠此景且不同此懐可長慟平生好泉石况復官散冗近
聞田紫微漣水許就俸(田舎人量移單州表/乞就漣水召詔許之)援例苟得請
申湖當入用終老占溪居卧看秋泉湧
　　　　七夕(商州作)
去年七月七直廬閑獨坐西日下紫微東窓暈青瑣露桞
蜩忽鳴風簾燕頻過寂寂紅藥瑎槿花開一朶時清無詔
誥性澹忘物我兀然何所營横枕通中卧萝入無何郷蛺
蝶甚么麽孰謂處深嚴自得放慵惰中官傳宣旨御詩令
屬和驚𧺫儼衣冠拜舞蒼苔破逸翰龍虵赱雅調金石播
洋洋百世音乃𢋫強牽課暮隨丞相出自謂天上墮歸来
備乞巧酒肴間瓜果海物雜時味羅列繁且夥家人樂熈
熈兒戲舞娑娑(叶韻蘇/可反)寵辱方若驚倚忽成􁪽九月謫商
於覊縻復窮餓鳳儀困鴟嚇驥足翻鼈跛山城已僻陋旅
舎甚叢脞夏旱麥禾死春霜花木挫吾親極衰耄吾命何
轗軻稚子啼我前孺人病我左玄髪半凋落紫綬空垂拖
客計魚脫泉年光蟻旋磨昨夜枕簟凉西郊忽流火河漢
勢清淺牛女姿婀娜商土本磽􁴻商民乆勞癉霜旱固不
支水潦復無柰(是歳商山/秋大水)居人無艱食行商不通貨郡小
數千家今夕唯愁呵(呼可/反)吾兒索來禽(即林/禽)傾市得一顆
舉家成大笑愁眉略舒嚲自念一歳間榮辱両偏頗頼有
道依據故得心安妥窮乎止旅人逹也登王佐匏瓜從繫
滯糠粃任揚簸批鳯不足言失馬聊自賀委順信吾生無
可無不可
　　　　讀漢文紀
西漢十二帝孝文最稱賢百金惜人力露臺艸芊眠千里
却駿骨鸞旗影遷延上林慎夫人衣短無花鈿細桞周将
軍不拜容櫜鍵覇業固以盛帝道或未全賈生多謫宦鄧
通終鑄錢謾道膝前席不如衣後穿使我千古下覧之一
泫然頼有佞倖傳賢哉司馬遷
　　　　合崖湫
合崖何嵌􁱛湫水何浺瀜渟汚暨積潦滯泥(去/声)不朝宗有
時見鬼恠無人薦王公止可飲麋鹿未當産蛟龍山甿自
神之祠祀衆口同今春商於旱太守職憂農先請境内山
熊耳有如聾乃迎是湫水盈乎素缶中州民與郡吏覡女
雜巫童朝祈又夕禱拜起䖍且㳟馨爐復奠爵牲幣潔而
豐適與天雨㑹三日勢濛濛致謝送水歸盡禮有始終水
旱盖定數災祥與政通傳巖道䘮久咄爾貪天功
　　　　吾志
吾生非不辰吾志復不卑致君望堯舜學業根孔姬自為
志得行功業如臯䕫既登俊秀科又在清切司諫紙無直
言綸誥多媿辤黾勉爲何事親老與妻兒一旦命執法嫉
惡寄所施丹筆方肆直皇情已見疑斥逐㴱山中窮辱何
　羸于張及不得安用此生爲(子定國/張釋之)
　　　　携稚子東園刈菜因書觸目寄均州宋四閣長
大鷰引新雛小鵶哺老烏青青樹木間禽鳥聲歡娱我携
二稚子東園擷春𬞞可以奉晨羞采采供貧厨非肉誠不
飽割身實無餘𬗟懐宋閣老同日出京都謫宦不携家留
妻事老姑塊然武當下此樂固亦無
　　　　四皓廟(二首)
秦皇焚舊典漢祖溺儒冠萬民在塗炭四老方晏安白雲
且髙卧紫芝非素餐南山正優㳺東朝忽艱難髙歩揖萬
乗拂衣歸重巒飛鴻自冥冥束帛徒戔戔古廟對山開清
風向人寒更無隱遁士空有賔客官况我謫宦来塵跡汚
祠壇朝衣慙蕙帶佩玉媿紉蘭或依堦下樹陶暑解馬鞍
或借廟前水乗秋把魚竿吾道多齟齬吾生利盤桓豋山
殊未倦飲水聊盡驩精靈莫相笑此意樂且盤
　　　　其二
小言望小利載在禮經中遂有鷹犬軰㧞劍各争功一出
定萬乘去若冥冥鴻寂寂千古下孰継採芝翁
　　　　不見陽城驛(有序)
　　　　　予爲兒童時覧元白集見唱和陽城驛詩時
　　　　　稹貶江陵過商山感陽道州而作是詩也且
　　　　　改驛為避賢郵不忍呼其諱也樂天在翰林
　　　　　得而和之又見杜紫微富水驛詩題下觧云
　　　　　富水驛舊名與陽諫議同卒章曰驛名不合
　　　　　輕移改留警朝天者惕然湻化二年秋九月
　　　　　予自西掖左宦商於訪其驛即無有也驗之
　　　　　圖經求諸郡境則冨水地存而驛廢陽城之
　　　　　號遂莫知矣囙作古風詩申明三賢之作且
　　　　　以不見陽城驛為首句至于道州之行事元
　　　　　詩盡之矣此不復云
不見陽城驛空吟昔人詩誰改避賢郵唱首元微之微之
謫江陵顦顇為判司路宿商山驛一夕見嗟咨所嗟陽道
州抗直貞元時時亦𬒳斥逐南荒終一麾題詩改驛名格
力何髙竒樂天在翰林亦和遷客詞遂使道州名光與日
月馳是後數十年借問經者誰留題冨水驛始見杜紫微
紫微言驛名不合輕改移欲遣朝天者惕然知在兹一以
諱事神名呼不忍為一以名警衆名存教可施為善雖不
同同歸化之基邇来又百稔編集空鱗差我遷上雒郡罪
譴身縶維舊詩猶可誦古驛殊無遺富水地雖在陽城名
豈知空想數君子貫若珠纍纍三章詩未冺千古名亦隨
德音茍不嗣吾道當已而前賢尚如此今我復何悲題此
商於驛吟之聊自貽
　　　　感流亾
謫居歲云暮晨𧺫厨無煙頼有可愛日懸在南榮邊高舂
已數丈和煖如春天門臨商於路有客憇簷前老翁與病
嫗頭鬢皆皤然􁀾􁀾三兒泣惸惸一夫鰥道糧無斗粟路
費無百錢聚頭未有食顔色頗飢寒試問何許人荅云家
長安去年關輔旱逐熟入穰川婦死埋異郷客貧思故園
故園雖孔邇秦嶺隔藍關山深號六里路峻名七盤襁負
且乞丐凍餒復險艱唯愁大雨雪殭死山谷間我聞斯人
語倚戶獨長歎爾為流亡客我為冗散官左宦無俸祿奉
親之甘鮮因思筮仕来倐忽過十年峩冠蠧黔首旅進長
素餐文翰皆徒爾放逐固冝然家貧與親老覩翁聊自寬
　　　　除夜
四十強而仕禮文可遵守筮仕已十年明朝三十九自知
得禄早左宦誠冝有年雖過潘岳未爲全白首貧猶勝墨
子黔突聊供口若比張辟彊吾甘爲老醜若比太公望吾
方爲少秀任從新歲来且獻髙堂夀更解金貂冠多貰商
山酒
　　　　竹䶉
商嶺多修篁蒼翠連山谷有䑕生其中荐食無厭足春筍
齧生犀秋筠折寒玉飫飽致肥腯優㳺恣蕃育林宻鳶不
攫穴深犬難逐鳯凰餓欲死彼實無一掬唯此竹間䶉琅
玕長滿腹暖戯緑叢隂舉頭傲鴻鵠不知商山民愛爾身
上肉有鍤利其鋒有錐銛于鏃𨳩穴窘如囚洞胷聲似哭
膏血尚淋漓携来入市鬻竹也比賢良䑕兮類盲俗所食
既非冝所􁪽誠知速吁嗟狡小人乗時竊君禄貴依社樹
神俸盗太倉粟笙簧佞舌鳴薬石嘉言伏朝見秉大權夕
聞罹顯戮李斯具五刑趙髙夷三族信有司殺者在暗明
於燭彼狡勿􁀤賢彼䑕無食竹
　　　　觀鄰家園中種黍示嘉祐
比鄰有閑園瓦礫雜􁊬𣏌未嘗動耕牛但見牧群豕今夏
赤旱天斵琢誰家子播種甚莾鹵苗稼安能𧺫秋来連月
雨柴門晝不啓新晴一携杖出户聊徙倚重到田中立黍
稷何薿薿吐穂欲及肩鳥雀聲亦喜力穡乃有秋斯言不
虗矣向使嬾種植荒榛殊未已有書閑不讀為學還如此
　　　　𬞞食示舎弟禹圭并嘉祐
吾為士大夫汝為隷子弟身未列官常庶人亦何異無故
不食珍禮文明所記况非膏粱家左宦乏貲費商山水復
旱榖價方騰貴更恐到前春藜藿亦不継吾聞栁公綽近
代居貴位每逄水旱年所食唯一器豐稔即加籩列鼎又
何媿且吾官冗散適為時所棄汝家本寒賤自昔無生計
菜茹各須甘努力度凶歲

王黄州小畜集卷第三
王黄州小畜集卷第四
　　古調詩
　　　　　懐賢詩(三首)
　　　　　　　桑魏公(維翰)
　　　　　　　李兵部(濤)
　　　　　　　王樞宻(朴)
　　　　　五哀詩(五首)
　　　　　　　故尚書兵部侍郎琅琊王公(祐)
　　　　　　　故尚書虞部員外郎知制誥貶萊州司馬
　　　　　　　　渤海高公(錫)
　　　　　　　故殿中侍御史滎陽鄭公(𧺫)
　　　　　　　故國子博士郭公(忠恕)
　　　　　　　故太子中允知洛陽縣事頴公(贄)
　　　　　　太一宫祭廻馬上偶作寄韓德純道士
　　　　　　送笻竹杖與劉湛然道士
　　　　　　對雪
　　　　　　金吾
　　　　　　送戚維戚綸之閬州亳州
　　　　　　送陳矦之任同州
　　　　　　送朱九齡
　　　　　　暴冨送孫何入史舘
　　　　　　贈劉仲堪
　　　　　送馮尊師
　　　　懐賢詩(并序)
　　　　　僕直東觀時閱五代史見近朝名賢立功立
　　　　　事者聳慕不已思欲形於謌詠而未遑今待
　　　　　罪上洛不與郡政專以吟諷爲事業因賦懐
　　　　　賢詩三首仍以官氏列于篇首云
　　　　桑魏公(維翰)
魏公王佐才獨力造晉室揮手廓氛霾放出扶桑日感慨
㑹風雲周旋居宻勿下民得具瞻上帝賚良弼沉沉帷幄
謀落落政事筆品流遂甄别法令頗齊一䟦勑朝據案論
兵夜造膝多士若鴛鴦官材咸有秩諸矦如狼虎請謁盡
股栗秉鈞多事朝綽綽有紀律逺将留矦比近以賛皇匹
志在混車書誓将闡儒術皇天未厭亂運去何飈歘髙祖
猒寰區少帝無始卒老成既踈逺羣小相親昵瀆武兵漸
驕倒懸人不恤和親絶強虜謀帥用悍卒魏公在藩垣上
䟽論得失七事若丹青辭切痛入骨忠言殊不省直道果
見屈鐡馬從北来煙塵晝蓬勃穹廬易市朝左袵雜纓紱
主辱臣不死囚縛自安逸唯公獨遇害身殞名不沒惜乎
英偉才濟世功未畢一讀晉朝史遺恨空鬰鬰子孫亦不
振天道難致詰
　　　　李兵部(濤)
有唐張曲江盛名何暐曄請誅安祿山先覺不見納胡雛
有反相其事逺相接賢人何代無舊史聊可獵兵部事晉
朝文學科中甲强臣方䟦扈朝士多恇怯獨持上方劒願
斬犇鯨鬛堂堂張彦澤反勢凌閶闔拜章請顯戮直氣不
可壓三進叩玉墀植笏立蓂莢皇情彌慰撫清問屢應荅
終焉念小恩曾不頋大業高吟歸去詩潺湲淚承睫旋踵
即亂華有同虞不臘張公領鐡馬朝市胡塵合刺謁甚閑
詳辭氣殊不懾虎狼不敢害加禮爲下榻當年棄謇諤異
代居調燮相位席不煖帝澤安可洽斯人既淪亡此風亦
蕭䬃􁇨稽何足累大節世已乏安用學腐儒矻矻守禮法
　　　　王樞宻(朴)
西樞經緯才慷慨遇真主文學中甲斜風雲叅覇府直躬
在宻勿未始畏彊禦凭案讀古書箕踞視太祖澤欲浸生
民化将還邃古拆寺遇武宗排佛如韓愈盡髪羣苾蒭使
之藝禾黍兵威遂強盛人力不耗蠧世宗征淮甸委任當
留務馬前拜矦伯堦下列椹斧叱咤氣生風将校汗如雨
手築太平基胼胝不輟杵具瞻人有望衰運時不與修短
人難忱殱奪民何怙恩深與小斂撫椁甚悲沮云亡復殄
瘁前哲非虚語世豈乏賢良才難具文武暦象過羲和文
章敵燕許可能隨衆人冥寞歸塵土子孫雖衆多必復事
未覩誰銘遷客詩髙掲王公墓
　　　　五哀詩(有序)
　　　　　予讀杜工部八哀詩唯鄭廣文蘇司業名位
　　　　　僅不顯者餘多将相大臣立功垂裕無所哀
　　　　　矣噫子羙之詩盖取人之云亡邦國殄瘁而
　　　　　已非哀乎時也有未列于此者待同志而嗣
　　　　　之云
　　　　故尚書兵部侍郎琅琊王公(祐)
琅琊名父子少孤起徒歩贄謁桑魏公藻鑑非易與撫頂
久歎惜王楊許為伍諸矦取為官佐幕大名府主帥杜重
威功大心䟦扈天驥被縶維神龜罹䋄罟六師薄孤壘三
靣開生路主人既釋放賓筵因詿誤逼脅本非辜貶謫㝷
不赴折腰紆墨綬搨翼久未舉梁竦耻州縣長卿有辤賦
裏行旌邑政柱史豋朝序抨彈志不樂潤色才有素錦窠
應列宿星垣吟藥樹丹青生帝典金玉鏗王度東觀秉直
筆南宫司貢部時英萃門下藹藹騰嘉譽鵬掀六月風豹
蔚七日霧多才同列忌嫉惡姦人怒排斥屡專城織羅仍
典午名官頗流離衣食常貧窶文明𧺫代邸振㧞非不遇
紫微雖正拜白髪已遲暮史魚直有遺棖也剛不吐非才
占清列志欲投兕􁉒英俊在草莱力能生翅羽毁譽両無
私華衮間蕭斧掌選循故實尹京恥鉤距名位僅三事疾
瘵嬰二竪告滿拜貳卿君恩慰沉痼終見哲人萎蕭蕭空
壠墓鯉庭有令嗣鳯閣豋仙署両制列門生九原應自許
蒼蒼猶足信吾道似有訴餘慶在子孫明明深可據
　　　　故尚書虞部員外郎知制誥貶萊州司馬渤海
　　　　　髙公(錫)
文自咸通後流散不復雅因仍歴五代秉筆多艷冶髙公
在紫微濫觴誘學者自此遂彬彬不蕩亦不野惜哉傷躁
進忤旨出閣下吾君豋大寳兊澤連霶灑均陽又淮陽移
徙曽不暇遂無牽復命虚偶文明化何路得自新賫志入
長夜人謂責太深終于郡司馬
　　　　故殿中侍御史滎陽鄭公(𧺫)
柱史有名跡清才自天縱　思慶雲合落筆醴泉湧謌詩
與文賦錚錚人口諷揚袂入澤宫鵠心一箭中恃才善戲
謔負氣好侮弄大志有誰知細行乖自訟小諫事世宗惕
惕佩光寵太祖方厯試握兵權已重上書范魯公先見不
能用暦數不在周謳謠卒歸宋汗澷失屠龍接輿遂謌鳳
行荷伯倫鍤髙臥畢卓瓮神德不為嫌優待臺諫俸晚求
萬泉令吏隱官資冗一旦隨朝露識者彌哀痛無子嗣家
聲身世若一梦文編多散失人口時傳誦空持一器酒何
處澆孤冡
　　　　故國子博士郭公(忠恕)
汾陽飽經術賦性甚坦牽在昔舉神童廣埸推傑出尚書
誦在口何論落自筆(公應舉時口念/尚書手冩論語)總角取科名弱冠纓
紱早佐襄隂幕漢鼎入周室失志罷屠龍佯狂遂捫蝨周
行亦黽勉吏隱多放逸滑稽東方朔圖畫王摩詰古文識
科斗奥學辨萍實字窮蒼頡本篆證陽氷失王績醉為郷
伯倫居無匹俸錢乏一囊宦路從三黜朱衣多不着白髪
仍慵櫛漸老覊旅年方見昇平日忽以伎術召此意殊鬱
鬱放口忤無鬚何門求造膝遁逃終見捕譴逐道中卒遺
孤落閭閻荒塚鳴蟋蟀手澤漸難求誰家耀箱帙投弔焚
此詩九原應有物
　　　　故太子中允知洛陽縣潁公(贄)
洛陽富文彩峭拔四子流提筆入廣埸辭氣干斗牛擢第
在芸閣言事觸冕旒左降宰百里道勝心無憂才髙恥吏
役放蕩不檢脩起應賢良科下筆不見休青宫尚淹恤赤
縣且優㳺輕財糞土賤高義雲天浮懸磬任貧窶盈樽長
獻酬知已彼何人鳯閣與鼇頭推挽終不起壮志将焉收
晚年圯槗役關市良可羞忽然為異物寒封草一丘孀婺
應凍餓交友誰尋求遺孫方稚齒爽秀己遒遒皇天若有
慿必使光貽謀
　　　　太一宫祭廻馬上偶作寄韓德純道士
去年暨今夏承詔祠天神昔當搖落時宫葉紅紛紛此来
芳春暮宫草青蓁蓁三日奉齋㓗百骸袪垢氛御署致㳟
䖍天香何絪緼監祀黄門郎攝官紫微臣松枝拂劔佩樹
影光搢紳燈燭晃白晝香花藹青芬金殿禮神仙瑶壇蘸
星辰至誠不為已玄鍳當福仁質朙祀事畢復命趨紫宸
揚鞭入村落緩轡聊逡廵麥田少時雨蠶月無閒人自慙
懐禄仕蠧此力穡民又抛三洞趣來入九衢塵不如韓道
士長此養天眞
　　　　送笻杖與劉湛然道士
有客遺竹杖九節共一枝鶴脰老更長龍骨乾且竒我問
何所来来從􁌜南夷因思漢武帝求此民力疲明明聖天
子德教如四維蠻貊盡臣妾縣道皆覊縻𤏡僮與笮馬入
貢何纍纍此竹日已賤輕視如蒿藜我年三十七血氣未
全衰况在紫微垣動為簪笏覊倚壁如長物嵗月無所施
寸心空􁇾惜惜此來天涯忽承明主詔来謁太一祠再見
劉先生氣貌清且羸持此以為贈所謂得其宜少助橘童
力好引花鹿隨歩月莫離手看山聊搘頥微物懶致書故
作笻竹詩
　　　　對雪
帝郷歲云暮衡門晝長閉五日免常叅三舘無公事讀書
夜卧遲多成日髙睡睡起毛骨寒窓牗瓊花墜披衣出户
看飄飄滿天地豈敢患貧居聊将賀豐歲月俸雖無餘晨
炊且相繼薪芻未闕供酒肴亦能備數杯奉親老一酌均
兄弟妻子不飢寒相聚謌時瑞因思河朔民輸稅供邊鄙
車重數十斛路遙㡬百里羸蹄凍不行死轍氷難曵夜来
何處宿閴寂荒陂裏又思邊塞兵荷戈禦胡騎城上卓旌
旗樓中望𤇺燧弓勁添氣力甲寒侵骨髓今日何處行牢
落窮沙際自念亦何人偷安得如是深為蒼生蠧仍尸諫
官位謇諤無一言豈得為直士褒貶無一詞豈得為良史
不耕一畞田不持一隻矢多慙富人術且乏安邊議空作
對雪吟勤勤謝知己
　　　金吾
金吾河朔人事郡在賤列攀附周世宗龍飛起魚鼈委質
向聖朝積功取旄鉞所在肆貪殘乘時恃勲伐皇家平金
陵九江聚遺孽彌年城乃䧟不使鷄犬活老小數千人一
怒盡流血三惑無不具五福何嘗缺晚年得執金冨貴居
朝闕娯樂有清商康强無白髪享年六十九固不為夭折
考終北牗下手足全啓彂子孫十數人解珮就衰絰贈典
頗優崇視朝為之輟哀榮既如是報應何足說責簿李廣
死賜劒武安㓕僥倖過古人况無大功烈福善與禍淫斯
言僅虚設吁嗟爲儒者寒餯守名節五十朝大夫龍鍾頭
似雪無故不殺羊禮文安可越何况賔祀間貧苦無羊殺
　　　　送戚維戚綸之閬州亳州
古人貴道德豈以禄位拘有道不在位顔回舜之徒無德
殃且至商受爲獨夫以此固名節富貴安足圖睢陽戚先
生今世古之儒終身不求仕沒齒唯誦書孝愛睦姻族湻
謹化里閭文翁變蜀土尚以德位俱仲淹居汾水專用素
教敷青青子衿軰櫛比曵朝裾盛德茍無報吾道将焉如
鯉庭生二子驪頷委䨇珠朴厚有父風學業張皇謨各豋
進士科齊乘使者車閬中佐郡政亳社司㩁酤佐郡古半
刺可使惸婺蘇㩁酤今權道亦助軍國須牽車驥雖屈補
履刃有餘誰謂佐著作在上積薪芻誰謂光禄勲其中混
瓊琚我亦何為者先上青雲衢伐木空求友㧞茅未連茹
終待奮直筆㑹當伏青蒲請慎名與器願分賢與愚彚征
補皇極戮力張道樞巨魚方喣沫相忘在江湖冥鴻當順
風接翼摩太虚此志尚壹鬰此別良悲吁苦縣且宻邇劍
關多﨑嶇于役勿為歎加飰聊自娱尺素恵好音無惜雙
鯉魚
　　　　送陳矦之任同州
丈夫貴自奮何必恃貽謀當年功不立古人重為憂太師
忠順公沒世有餘休令子一何賢恥隨資䕃流碌碌奉朝
請帝恩何以酬鬱鬱不快意上章聞冕旒願為循良吏未
甘恩澤矦天子嘉乃誠錫命莅同州同州古三輔北望䧺
且優詔條得以布民瘼得以求勿謂綺紈子當有襦袴謳
詩云無沗爾禮云必為裘去去繼旄節免作将門羞
　　　　送朱九齡
吏隱不求貴親老不擇禄之子有俊才弱冠中正鵠弗墜
先人業何慚有道榖一命佐碭山枳棘聊容足再命宰嘉
興絲桐幾(平)易俗率身甘菜茹養母求粱肉承顔苟不虧
折腰未為辱解印無餘貲舟中只琴筑十口寄淮泗一身
来輦轂又說東南行秋風江水渌鄱陽古名郡赤金流山
谷每嵗鼓錢刀從来設官局還得便髙堂無辭縻逸躅颺
㠶江湖思木脫天地肅楓葉紫斕斒蓼花紅　􁶋津吏曉
来迎溪僧夜留宿至止事方簡優㳺從所欲江城豐稲粱
水市多魚蔌三載奉甘飴百錢飽家族自有綵衣華勿歎
藍袍綠行年未三十氣壮顔如玉行義日以聞焉能長碌
碌終列侍臣班耀我同年錄且賦白華詩唱作離筵曲
　　　　暴富送孫何入史舘
孟郊常貧苦忽吟不貧句為喜玉川子書船歸洛浦(孟郊/有忽)
(不貧喜盧仝/書舩歸洛詩)廼知君子心所樂在稽古漢公得髙科不足
唯墳素二年佐棠隂眼黒怕文簿躍身入三舘爛目閱四
庫孟貧昔不貧孫貧今暴富暴冨亦須防文髙被人妬
　　　　贈劉仲堪
劉生頗少秀為學識根柢丘軻有堂奥試脚到堦砌楊墨
恣荒榛揮手欲芟薙擕文訪謫居趣向非權勢對挹雛鳯
下交言孤鶴唳在璞認良玉行當為國器彼茁見靈芽佇
可供王祭豈止隨泉人區區一枝桂宜哉孫漢公妻之以
女弟吾家兄之子笄年未伉儷恨不早相逄取子為佳壻
　　　　送馮尊師(時再為拾遺)
前日訪潘閬下馬入窮巷忽見雙笋石卧向青苔上云是
馮尊師秋来留在兹今說東南行問我堅乞詩又見宋閣
老亦言師甚好欲去天台山即別長安道臺閣有群英贈
別瑰與瓊琤然滿懐䄂此事殊為榮安用徴吾句吾道方
齟齬老為八品官有山未能去束髮號男兒出處貴得冝
出則學臯䕫獨立稱帝師處則同喬松决起如冥鴻誰能
似蚯蚓蟠屈泥土中師行甚可羡雲鶴無覊絆為我持此
詩題于桐栢觀
王黄州小畜集卷第四　丨
王黄州小畜集卷第五
　　古調詩
　　　　　　八絶詩(八首并序)
　　　　　　東門送郎吏行寄承㫖宋侍郎
　　　　　　送林介
　　　　　　北樓感事(有序)
　　　　　　送劉職方
　　　　　　感興
　　　　　　老態
　　　　　　官醖
　　　　　　射弩
　　　　　黒裘
　　　　　聞鴞
　　　　　甘菊冷淘
　　　　　霪雨中偶書所見
　　　　　　唱山歌
　　　　　　訓楊遂
　　　　　　和楊遂賀雨
　　　　　八絶詩(有序)
　　　　　　唐大暦中隴西李㓜卿以宫相領滁州刺史
　　　　　　始㳺瑯邪山立寳應寺故泉有庶子之號李
　　　　　　陽氷篆其銘存諸石壁白龍泉又次焉繇是
　　　　　亭臺溪洞合垂藤盖謂之八絶云皇宋至道
　　　　　元年予自翰林學士出官滁上因作古詩八
　　　　　章刻石于寺寺開化者我朝改之也
　　　　庶子泉
物形固天造物景不自勝泉乎未遇人石罅徒流迸宫相
政多暇行樂躡巖磴發䝉漲為溪幽致兹焉盛唐賢大暦
後峭壁刻名姓我来一何暮今秋始乘興山勢環有缺山
門壺引柄乍挹清泚姿頗愜幽閑性味将春茗宜光與曉
嵐暝架竹落僧厨逺聲入情磬何當宿禪室欹枕終夜聼
飲多病骨換照乆塵襟逈銷盡謫居愁無心治歸艇
　　　　白龍泉
岸岸何鑿鑿渤潏湧山脚含虚光可鍳倒影壁如削濔漫
到前溪支脉通逺壑白龍乃神物胡此戀一勺勢能為霖
雨力可興雷雹上天未有命茲焉縮頭角應防困螻蟻泥
蟠詎敢躍𦵔醢曽是憂豢養殊非樂亦如君子道出處貴
先覺吾生苦遷謫未免郡政縛偶来泉畔坐感興題秋籜
斗藪纓上塵試就清漣濯聊将一掬水洗我靣慙怍日暮
不忍歸風埃滿城郭
　　　　眀月溪
漲溪者為誰人骨皆已朽我来㝷故跡溪荒亂泉吼惜哉
幽勝事盡落唐賢手唯餘舊時月團團照山口
　　　　清風亭
兹亭廢已乆厥趾猶在哉清風為我起疑有精靈来神交
念宫相臨砌傾一杯廻頭問黄菊寂寞與誰開
　　　　望日臺
荒臺隐層碧雲磴踰百尺攀蘿試一上依然有遺跡掌舒
舊砌平屏卓諸峯直慿高聊冩望孤懐念郷國長安不可
見但對金烏赤傾盡葵藿心庶免浮雲隔
　　　　歸雲洞
碧洞何耽耽呀然倚山根朝雲出如嘔暮雲歸如吞大塊
氣不死兹為玄牝門怪石擁左右勢若貙虎蹲旁行數十
歩漆墨不可捫安得鞭燭龍為吾前馳奔㝷盡神仙窟一
一知其源
　　　　陽氷篆
冷冷庶子泉落落陽冰茟雲氣勢崩垂龍蛇互蟠屈嶧山
嶧山旣劘滅石鼓又缺失唯兹數十字遒勁倚雲窟模印
徧華夷流傳耀緗帙書誠一藝爾小道詎可忽乃知出人
事千古名不滅
　　　　垂藤盖
古藤何樛蟠低䕃庶子泉童童若青盖挂在絶壁前月穿
波影碎露滴岸聲圎曉籠使君醉夜覆溪僧禪昔之好事
者為作出偶然人亡藤已朽猶得聲名傳我欲移青松植
向泉眼邊既圗歲月乆復取節操全所為或一時所期或
千年庶吾不朽名長與偃盖懸
　　　　東門送郎吏行承寄㫖宋侍郎
西門送僕射鞍馬照路光南門送貳卿冠盖遥相望東門
送郎吏艤舟隋堤傍(是歲六月十一日僕射吕相公赴西/京二十一日叅政蘇礼部赴南陽二)
(十三日予赴滁州/承/㫖侍郎皆為祖席之主)郎吏誠隔品同直白玉堂丈人况知
已振㧞在舉埸憐才惜我去深勸離别觴醉中不記事烟
水空茫茫醒来聞鳴櫓嘔乹揺斜陽猶疑在禁中殘漏寒
丁當廻望銀臺門五雲遮帝郷聚散本如此升沉庸何傷
丈人名位峻只欠豋巖廊平居􁒭朝請高論思退藏圃田
有别業古木羅修篁艸亭寒蕭蕭池波碧泱泱嘗云拂袖
去可以傲羲皇丈人果能爾識度非㝷常安車比踈廣辟
榖如張良再拜願丈人夀考仍康強自念山野士不觧隨
圎方官途多齟齬身計頗悲凉行将觧簮笏歸去事農桑
幸容操杖履洒掃近丘墻
　　　　送林介
八年困名埸萬里有慈親吟變閩越聲衣有京洛塵况復
乆相依知子文行淳不能致一第虚作金鑾臣昔予貶啇
洛相送逺渉溱今予謫滁上語别清淮濱途窮與道喪詎
免同沾巾
　　　　北樓感事(有序)
　　　　　唐朱崖李太尉衛公為滁州刺史作懐嵩樓
　　　　　取懐歸嵩洛之義也衛公自為之記其中𫐠
　　　　　在翰林時同僚存沒且有白雞黄犬之歎頗
　　　　露知退之心及自滁徴拜再秉鈞軸卒以怙
　　　　　權賈禍貶死海洲外則向之立言誠空文爾
　　　　皇宋至道元年夏五月僕自翰林學士尚書
　　　　　禮部貟外郎知制誥除工部郎中知滁州軍
　　　　　州事到郡之日訪衛公舊跡樓之與記皆莫
　　　　　知也而郡有北數樓通刺史公署登眺終日
　　　　　甚亦自得作北樓感事以見志
北樓出林杪豋覧開姿旁帶滁州城雉堞何逶迤下入刺
史宅却臨統軍池(孟統軍鑿小/池在樓下)伊予翰林客失職方在兹
两衙簿領外盡日吟望時晚䆫度急雨夏木交繁枝淮南
氣候殊經秋囀黄鸝簷前有山菓採掇亦甘滋樽中有官
醖傾酌任醇醨忘機得真趣懐古生逺思今昔李太尉落
落邦家基下筆到西漂料兵如六奇謫官来此郡鬰鬰持
一麾嘗作懐嵩樓記文悲盛衰甚得進退理深眀禍福機
未幾再入用斯言忽如遺君恩匪膠柱天殃若影隨六月
萬里行炎荒竟不歸功成又名遂不退将安之姑以人事
較忽慿天命推矧予草澤士𬒳褐復羮藜謬因弄文翰八
載侍且墀三入承眀廬古人期並馳玉堂百日罷所累非
文詞強仕未爲老望郎不爲卑淮邊永陽郡人物自熈熈
費用量所入豊約從其宜一妻本糟糠不識金翠施三男
無庶孽詎愛紈綺貲甘貧絶誅求退易無覊縻五十擬歸
耕何必懸車期且予望衛公雲龍與山麋唐賢昔際遇文
雅道光輝進士取将相易于俯拾碁自從五代来素風已
陵遲干戈為政事茅土輸健兒儒冠筮仕者僅免寒與飢
至今眀聖代此風猶未移自無經濟術烏用碌碌為歸欤
復歸欤無忘北樓詩
　　　　送劉職方
罷直出玉堂詔授尚書郎朝僉假郡印承乏来永陽喜開
黄𥿄書云替劉職方職方老状頭疇昔名擅場官㳺三十
載寸進鴛鷺行未出六品班鬚鬢已垂霜顧予新進生遭
時恣翺翔綸闈與内署掌誥侍玉皇夜召赴浴殿春逰醉
栢梁晚出銀臺門朝服含天香為儒能到此自道摩穹蒼
今年四十二典郡清淮旁卧錦郎位正腰金服色光見金
君深自媿撫已庸何傷古人重交代子孫不相忘西掖替
左司劉白形詩章(劉夢得贈白公詩云蘇州刺/史例能詩西掖今来替左司)况我沗翰
林而君列文昌待将官與氏山寺題修篁共保不朽名他
年比甘棠昇沉何足道聚散安有常且當唱此詩為君送
離腸
　　　　感興
吾嘗入㴱山谿谷寒且沍杉檜頗凌雲歲月自朽蠧般輸
目不見何由用斤斧東山大夫松中岳金雞樹秦政本獨
夫則天乃淫嫗名號被常材所幸因顧一為木豈有命偶
然生要路誰取澗底松立作眀堂柱
　　　　老態
白髪不相饒秋水生鬢邊黒花最相親終日在眼前老態
固具矣宦情信悠然唯當共心約収拾早歸田
　　　　官醖
為郡得官醖月給盈三斛地僻少使車時清罕留獄老大
復遷謫吾懐頗幽獨婵姢樓上月爛漫池邊菊東院與西
亭翛翛風弄竹對此不開樽騷人應慟哭獨酌入醉郷陶
然瞑雙目醒来成浩歎胡為事口腹彛酒書垂誡羣飲聖
所戮漢文亦禁酒患在糜人糓自從孝武来用度常不足
榷酤奪人利取錢入官屋古今事相倍帝皇道難復吾無
奈爾何更盡杯中渌
　　　　射弩
蹷張見舊史強弩亦古官如何壮夫事今作儒者歡罰郡
在僻左時清政多閑戎装命賓侶作此開愁顔吴弩號徤
㨗僕夫爲吾彎王侯廢已乆畫𥿄爲雕盤日暈生幾重挂
壁何團團記籌皷聲急中的酒量寛誠非軍旅事亦有堵
墻觀安得十萬枝長驅過桑乾射彼老上庭奪取燕脂山
不見一匈奴直抵瀚海還北方盡納欵獻夀天可汗吾徒
乆不武干祿爲飢寒所得纔升㪷齷齪在朝班不如執戈
士意氣豋韓壇笑擁白玉妓醉駝黄金鞍郎官一生俸供
爾數月間儒将古所重料兵如轉丸誰知戴章甫終老弄
辛酸偶因免戯爲痛念邊事艱臨風自慷慨素髪衝儒冠
　　　　黒裘
野𧖟自成繭繰絡為山紬此物産何許莱夷負海州一端
重數斤裁染為吾裘守異黒華楚示儉非輕柔燻香則無
取風雪曽何憂朝可奉朝冠帶衣以為衾禂晏嬰三十年
庶幾跡相侔季子苦貂弊吾服仍為優不恥狐貉者亦當
師仲由况我屢遷謫行将耕故丘映髯垂霜頂植枝昂鳩
頭䄂寛可以舞老農即為儔紫綬掛君門任爾争封矦
　　　　聞鴞(有序)
　　　　　滁楚地也郡堞之上鴟鴞巢焉秋冬永夕鳴
　　　　　嘯不已妻子驚咤或終夜不寐因作詩以喻
　　　　　之且徴前賢放逐而聞是鳥者揔而𫐠云以
　　　　　見吾志
元精育萬彚羽族何茫茫為怪有鴟鴞為瑞稱鳯皇鳯皇
不時出未識五色章吾生在鄒魯風土殊逺方鳴鳩隨乳
燕日夕巢我梁翩翾雜鳥雀穿屋率為常又從筮仕来五
年居帝郷更直入承眀侍宴趋未央上林聞鶯囀巧舌如
笙簧鴟鴞徒知名聞見實未嘗頃年謫啇山聽之己悲凉
今兹出内庭罰郡来永陽誰知爾鸋鴂營巢在城墻年加
睡漸少秋盡漏且長鳴嘯殊不已歴歴含微霜孺人泣我
右稚子啼我傍吾心非逹士詎免亦長長人生縱百歲忽
若石火光其間有窮通幽昧難可量我愛臯與䕫峩冠虞
舜堂簫韶聞九成丹穴来鏘鏘又愛閎與散陳力遇文王
鸑鷟聽岐山多士周道昌嗟嗟漢賈誼年少謫南荒故有
鵩鳥賦倚伏理甚詳郇公暨鄴矦放逐同一邦夜深聞此
鳥韋公涕霑裳李矦舉酒令斯音非不祥坐客如不聞罰
之以巨觴遂使惡鳥聲聽之靡所傷(天寳中韋郇公謫守/蘄州時李鄴矦亦以)
(䖏士放逐因夜飲聞鴟鴞韋公泣下李矦曰此鳥人以為/惡其聲可聼乃令坐客有不聞此聲者罰以太白由是聼)
(之不/厭)賛皇貶袁州懐鴞義亦臧(李太尉有/懐鴞賦)乃知昔賢哲未
免亦悽遑况予不肖者冐寵豋朝行報國惟直道謀身昧
周防四年两度黜鬢髪已蒼蒼雖得五品官銷盡百錬鋼
何當觧印綬歸田謝膏粱教兒勤稼穡與妻甘糟糠鳯来
非我慶鴞集非吾殃優㳺盡天年身世俱可忘
　　　　甘菊冷淘
經年厭粱肉頗覺道氣渾孟春奉齋戒敕厨唯素飱淮南
山泥濘不可出空庭唯蚯蚓得勢互蟠屈乘茲積隂氣小
六恣出沒山禽忽飛下長觜啄深窟倒曵方力爭強吞遽
全失食土與巢林上下非儔匹胡然罹此酷不能保微質
嗟嗟彼羣小傾奪事匪一儀鳯去九夷神龍入泉室如何
役吾眼瞻視此小物歸来因浩歎自悔成詩筆
　　　　唱山歌
滁民帶楚俗下俚同巴音歲稔又時安春来恣歌吟接臂
轉若環聚首叢如林男女互相調其詞非奔淫修教不易
俗吾亦弗之禁(叶/韵)夜䦨尚未闋其樂何愔愔用此散楚兵
子房謀計㴱乃知國家事成敗因人心
　　　　訓楊遂
楊君江左士文律何飄飄人言未冠時作賦凌洞簫甲科
中南國(江南状/元及第)通籍趋東朝(入中國/爲賛善)轗軻位不進陶潜還
折腰(𣸪爲/縣令)宰邑向蜀道萑蒲忽興祅官小力不支犇竄避
槍刀朝廷責守土黜入縣佐僚昨朝冩孤憤遺我有客謡
伊予亦在遷諷之心無憀人生一世間否泰安可逃姑問
道何如未必論卑高自古富貴者撩亂如藜蒿德業苟無
取未死名己消豈期顔子淵不朽在一瓢推此任窮逹其
樂方陶陶逹則爲鵾鵬窮則爲鷦鷯垂天與巢林識分皆
逍遥
　　　　和楊遂賀雨
我罷内庭職出臨永陽民雖永陽民雖庶未免多飢貧冨
之既無術齪齪為謹身可堪今夏旱如燎復如焚厥田本
塗泥坐見生埃氛稚老無所訴嗷嗷望穹旻食䘵憂人憂
蚤夜眉不伸促决獄中囚徧禱境内神楚辭有山鬼廟貌
羅水濱胡法有浮圗寺宇連城闉齋荘命寮寀供給抽俸
錢鼔笛迎秋水香花照金輪誠知非典故且慰旱熯人偶
與天雨㑹霶􁽞四郊匀挿秧復終堰野叟何欣欣可辦官
賦調亦免農艱辛爕調賴時相感應由聖君于吾復何有
敢望歌頌云清流楊水部德與我為隣仇香官位屈何遜
詩䅂新見投賀雨篇言自人口聞夫君盖私我過實豈相
親為霖非我事職業唯詞臣若有民謠起當歌帝澤春庶
使採詩官入奏助南薫(楊詩云願侯輯百/福長與民為霖)

王黄州小畜集卷第五
王黄州小畜集卷第六
　　古詩
　　　　　　揚州寒食贈屯田張貟外成均吴博士同年
　　　　　　　殿省柳丞
　　　　　揚州池亭即事
　　　　　　一品孫鄭昱
　　　　　鳯皇陂
　　　　　　月波樓詠懐(有序)
　　　　　　十月二十日作
　　　　　　雷
　　　　　　秋霖二首
　　　　　真娘墓
　　　　　逰虎丘
　　　　　吴王墓
　　　　　橄㰖
　　　　　為惡
　　　　揚州寒食贈屯田張貟外成均吴博士同年殿
　　　　　丞省柳丞
前年寒食節待詔直内庭休暇百官出獨掩深嚴扄近侍
不敢醉賜酒空滿缾閑就通中枕時聞索上鈴思入無何
郷兀然欲忘形去年寒食日滁上沗專城山歌喧里巷春
物媚池亭永陽溪水渌琅邪山色青謫宦自消遣不敢誇
獨醒徃徃取官醖時時對花傾醉来念身世翻使涙縱横
今年莅淮海時節又清眀堆案有㽜事聴歌無懽聲音徒
費簿領使客煩送迎狴牢未空歇堰埭勞修營病衰力不
支懶慢性已成虚花滿雙目素髪添幾莖酒肴略無味妓
樂固難聴誰言寒食下終日取茶烹屯田布素交屈此関
市征昔年同應舉典衣飛巨觥博士東觀客求官得歩兵
况且丹陛前同為出谷鶯殿丞尹我邑桑梓復弟兄吏隐
掌鹺茗終朝看道經三賢宴㑹少七夕什假并何不䇿我
馬廢苑㝷放螢何不蕩我丹樓基訪摘星三春景欲盡九
曲波始平居然逼吏役頓此阻交情老態厭春乖病身憂
身憂宿醒如水若不改藉糟亦胡寕觧印蓄素志吟詩露
丹誠維揚非所愛有便即歸耕
　　　　揚州池亭即事
冥心閱群動亦各趋所安胡為名利人戚戚常鮮歡吾生
四十四結佩呼郎官掌言入綸閣待詔直金鑾匪謂得䘵
少所嗟行道難前年謫滁上憂畏雙鬢殘賴有琅邪溪時
濯纓冠朝僉徙淮海任重力易殚君恩詎可報感激涕汍
瀾民瘼不能治惻隱情悲酸况復多病身名宦心已䦨歸
田未果决懐䘵尚盤桓公退何所適池亭一凭欄旭日媚
春卉微風生鳴湍呵僮勿挟弹留客不持竿用兾魚鳥馴
熈熈肆逰觀神仙未可學吏隱聊自寛孤吟刻幽石此義
非考槃
　　　　一品孫鄭昱
卜葬得假告南出安上門鞭馬六十里暮投中書村村翁
舘我宿茅屋欲黄昏有客忽投刺自稱一品孫氣貎不凢
俗因為開酒樽坐乆問家諜其族大且繁池州有清節濫
觴豋洪源(鄭羡天寳末擕家遁于嵩少不受䘵山偽命由/是有清名大暦中自尚書郎刺池州不任赴遂)
(隱居嵩洛生五子絪最知名羡累/贈司空絪自撰父碑事迹甚詳)大傳擅鴻茟入相又出
藩(絪元和中拜相又鎮嶺表終太子/太傳致仕年七十八王起撰碑)其家本開封改號一
何尊(絪為相時詔改宰輔/鄉鳳池里中書村)至昱始六代布衣老丘樊(絪生/祗德)
(祗德之子曰顥大中朝尚主顥弟頊乾寕中太子太保頊/子嶠太子少詹事嶠子藇用一品孫𥙷太廟齊郎顯德元)
(年終泌陽令藇子昱昱/一品曽孫至絪六世矣)跨驢入府縣驅犢耕郊原家廟固
已毁國史空具存盛德百世者功必格乾坤高太已不祀
羡絪何可論况復起章句乘時寵便蕃子孫雖替陵尚得
守田園我愛三代時法度有深根卿大夫稱家世世奉蘋
蘩四民有定分宦路無馳奔自從雜伯道傾奪日喧喧脫
耒秉金鉞吮茟乘朱軒朝榮又暮辱容易如掌翻古道不
可復頽波益以渾何况度木者倒置輪與轅我亦起白屋
两朝直紫垣䕃子有官常賞延弟與昆盡待食人䘵将何
報君恩農桑國之本孝義古所敦吾族不力穡終歳飽且
温雖非享冨貴亦以蠧黎无唐元尚消歇我軰奚足言呼
兒諷此詩播在篪與塤
　　　　鳯皇陂
次公治潁川仁政被一方神物不藏瑞兹焉集鳯皇在昔
奏簫韶舜庭来蹌蹌西伯有至化亦見鳴𡵨陽仲尼豈無
德已矣空悲傷夫何刀茟吏而能致殊祥我来過荒陂煙
草但蒼蒼緬懐漢循吏史茟恐未詳
　　　　月波樓咏懐(有序)
　　　　　月波之名不知得于誰氏圗經故老皆無聞
　　　　　焉因作古詩一章凡六百八十字䧟于樓壁
　　　　　庶使茲樓之名與詩不冺也
郡城無大小雉堞皆有樓其間著名者不過十數州吹簫
事遼夐仙跡難㝷求庾公在九州江締構何風流謝守鎮
宣城疊嶂名有由東陽敵八詠吾聞沈隱矦白雪架郢中
調髙難和詶黄鶴倚鶴渚仙去事悠悠賛皇謫滁上作賦
懐嵩丘樓居出俗態澤國多勝逰好景不遇人安得名存
㽜齊安古郡廢移此清江頭築城隨山勢屈曲復環周茲
樓最軒豁曠望西北陬武昌地如掌天末入雙眸平逺無
林木一望同離婁山形如八字㑹合勢相勾(東晉方士戴/洋言武昌有)
(山無林山形八字勢不及九故孫權/以黄武元年都武昌八年遷建業)三國事旣逺六朝名
亦休近從唐末来争奪互仇讎斯樓傋矢石此地控咽喉
終朝望𤇺燧連歳事戈矛可憐詩好景牢落無人収皇家
統萬國逺邇盡懐柔三聖四十年蕩蕩文德修淮甸爲内
地黄岡壓上游儒冠假郡印踐更若公郵况多辦職吏誰
肯恣吟謳伊余何爲者竊慕騷人儔两朝掌文翰十年侍
冕旒去歳出西掖謫居抱窮愁日日江樓上風物得冥搜
何人名月波此義頗為優西南新桂魄初上懸玉鈎曉瀨
清且淺漂蕩影沉浮三五金波滿夜光如暗投驪龍弄含
珠晃朗照汀洲澹臺㧞寳劔碎璧斬長虬氷輪曉入地推
下赤金毬䦨千四五星斜漢印清秋誰家上元燈兒戯刳
􁟡藪此景吟不出謾使聲􁈡􁈡千里畫圗闊四時詩興幽
野花媚宫纈芳草鋪碧油火雲照沙浦暴雨傾瓦溝白亂
蘆花散紅殷蓼穗稠簷氷垂若綆雪片大于鷗江籬煙漠
漠官栁雨颼颼舟子斜盪槳牧童倒騎牛水獺有時戯江
豚頗能泅山鳥奏竽籟落霞展衾裯魚網雪離離酒旗風
飂飂旅懐雖自適詩物奈相尤右頋徐邈洞精靈知在否
左瞰伍貟廟荒隙令人羞樓中何所有官醖湛蚍蜉棊枰
留客坐琴調待僧抽橘苞鄰藥鼎詩茟間茶甌平生幽獨
寂寞誰獻酬官常已三常黜懐抱罹百憂凭欄憶王粲望
闕同子牟自甘成潦倒無復事聲猷身世喻泡幻衣冠如
贅瘤放意無何郷誰分親與仇寓形朝籍中毁譽任啁啾
君恩無路報民瘼無術瘳唯慙戀䘵俸未去耕田疇題詩
郡樓上含毫思夷猶功名非范蠡何必泛扁舟
　　　　十月二十日作(是日甚寒/始有氷)
重衾又重茵盖覆衰孄身中夜忽涕泗無𣸪及吾親湏㬰
殘漏歇吏報國忌晨凌旦騎馬出溪溪薄潾潾路傍飢凍
者顔色頗悲辛飽暖我不覺羞見黄州民昔賢終䘵養徃
徃歸隱淪誰教為妻子頭白走風塵修身與行道多媿古
時人
　　　　雷
啇山春夏旱旱雷不降雨及秋又霖霪雷聲時一舉南山
復北山􁠻礚若贙虎君子容必變所以敬天怒無乃豊隆
鬼恣意撾雷皷此怒旣非天敬之亦奚取
　　　　秋霖二首
秋霖過百日歳望終何如嘉榖就穂生茁茁垂青鬚宿麥
未入土火麥田多泥塗河濶不辨馬原高恐生魚時政茍
云失生民亦何辜雨若是天淚天眼應己枯
　　　　其二
山雲百日雨山水十丈波田疇與道路一夕成江河巨石
大於瓮吹轉如蓬窠夏旱旣損麥秋源復無禾津梁盡傾
壞商販絶經過斗米二百金吾生将奈何安敢比夷齊愚
聖不同科應如元魯山餓死深山阿(元魯山山居阻/水絶食而死)
　　　　真娘墓
女命在于色士命在于才無色無才者未死如塵灰虎丘
真娘墓止是空土堆香魂與膩骨銷散隨黄埃何事千百
年一名長在哉吴越多婦人死即蔵山隈無色固無名丘
冢空崔嵬唯此真娘墓客到情徘徊我是好名士為爾傾
一杯我非好色者後人無相咍
　　　　逰虎丘
樂天曽守郡酷愛虎丘山一年十二度五馬来松関我今
方吏隱心在雲水間野性羣麋鹿忘機狎鷗鷴乘興即一
到興盡復自還不知使君貴何似長官閑
　　　　吴王墓
惜哉吴王墓秦帝嘗開破應笑埋金玉十年賈餘禍不待
虎迹銷已聞鮑車過又是驪山頭炎炎三月火
　　　　橄㰖
江東多果實橄㰖稱珍奇北人将就食酒之先顰眉皮核
苦且澁歴口復弃遺良乆有廻味始覺甘如飴我今何所
喻喻彼忠臣詞直道逆君耳斥逐投天涯世亂思其言噬
臍焉能追寄語採詩官無輕橄㰖詩
　　　　爲惡
眀時巧言士亂世佞倖即佞倖惟茍且巧言頗包藏為惡
雖不同同歸于覆亾
王黄州小畜集卷第六
王黄州小畜集卷第七
　　律詩
　　　　　成武縣作
　　　　　　寄碭山主簿朱九齡
　　　　　　寄金臺主簿傅翺
　　　　　　寄寕陵陳長官
　　　　　　寄金郷張賛善
　　　　　　赴長洲縣作二首
　　　　　　恵山寺㽜題
　　　　　　逰虎丘山寺
　　　　　　寄獻潤州趙舍人二首
　　　　　　　寄毗陵劉愽士
　　　　　　　謝柴侍御送鶴
　　　　　　　官舍書懐呈羅思純
　　　　　　　除夜寄羅評事同年三首
　　　　　　　陸羽泉茶
　　　　　　　投柴殿院三十韵
　　　　　　　東鄰竹
　　　　　　　南園偶題
　　　　　　　戯贈嘉興朱宰同年
　　　　　　　春日官舍偶題
　　　　　　　寄獻翰林宋舍人
　　　　　　吴江縣寺㽜題
　　　　　　獻轉運使雷諌議二首
　　　　　　羅思純鶴斃為四韵吊之
　　　　　　即席送許製之曺南省兄衮
　　　　　　中元夜宿餘杭仙泉寺㽜題
　　　　　　贈草庵禅師
　　　　　　言懐
　　　　　　題響􁮑廊壁
　　　　　　中秋月
　　　　　　贈採訪使閤門穆舍人
　　　　　　泛吴松江
　　　　　　　獻轉運副使太常李愽士
　　　　　　　蘓州寒食日送人歸覲
　　　　　　　春晚逰太和宫
　　　　　　　再泛吴江
　　　　　　　筍三首
　　　　　　　官舍書懐呈郡守
　　　　　　　贈毋中舍
　　　　　　　贈賛寕大師
　　　　　　　題錢塘縣羅江東手植海棠
　　　　　　　武平寺留題
　　　　　　　贈湖州張從事
　　　　　　送李中舍罷蕭山赴闕
　　　　　　寄主客安貟外十韵
　　　　　　和郡僚題李中舍公署
　　　　　　送奉常李丞赴闕
　　　　　　題張處士溪居
　　　　　　初拜拾遺逰瓊林苑
　　　　　　舘中春值偶題
　　　　　　寄賛寕上人
　　　　　　歲暮偶書寄蘇臺舊僚友
　　　　　　朝退偶題
　　　　　　送王司諌赴淮南轉運
　　　　　　送郝校書從事相州
　　　　　　獻僕射相公二首
　　　　　　賀李宗諤先輩除校書郎
　　　　　　送夏侯正言㐮陽迎親
　　　　　　送鞠評事宰蘭溪
　　　　　　送查校書從事彭門
　　　　　　送史舘趙寺丞出宰咸陽
　　　　　　送田舍人出牧淮陽
　　　　　　送羅著作奉使湖湘
　　　　　　送夏矦正言奉使江南
　　　　　　送舘中王正言使交趾
　　　　　　七夕應制
　　　　　　送柴郎使髙麗
　　　　　　送羅著作两浙按獄
　　　　　　賀温正言賜紫
　　　　　　送光祿王寺丞通判徐方
　　　　　　謝同年黄法曺送道服
　　　　　　送馮學士入蜀
　　　　　　和陳州田舍人留别(五首)
　　　　　　賀将作孔監致仕
　　　　　　送宻直温學士西京遷葬
　　　　　　寄田舍人
　　　　　　送趙令公西京㽜守
　　　　　　送同年劉司諌通判西都
　　　　　　賀范舍人再入西掖
　　　　　　閣下詠懐
　　　　　　閣下暮春
　　　　　　舍人院竹
　　　　　　省中苦雨(二首)
　　　　成武縣作
釋褐来成武初官且自強位卑松在澗俸薄葉經霜雨菌
生書案飢禽啄印床猶驚冩秋卷槐砌落花黄
　　　　寄碭山主簿朱九齡
閑思蓬島㑹羣仙二百同年最少年利市襴衫抛白紵風
流名紙冩紅牋歌樓夜晏停銀燭柳巷春泥汚錦韉今日
折腰塵土裏共君追想好凄然
　　　　寄金臺主簿傳翺
徤羡魚臺景最奇鮑參軍到語多時(時林法椽来自魚臺/因言烟水之興故有)
(此/句)波平綠野懸魚網木脫空城露酒旗錦擲鮮鱗紅撥刺
雪翹寒鷺白䙰褷仍誇縣尹風騷客應有秋来唱和詩
　　　　寄寕陵陳長官
吏隱寕陵縣琴堂枕古河家山隔江逺風雨過􁋆多假日
親㝷藥公庭自種莎相逢如舊識執手動勞歌
　　　　寄金郷張賛善
年少辤榮自古稀朝衣不着著斑衣北堂侍膳侵星起南
畆催雨耕冐雨歸種竹野塘春筍脆採蘭幽澗露牙肥伊
予自是徒勞者未得同㝷舊釣磯
　　　　赴長洲縣作(二首)
移任長洲縣扁舟興有餘蓬高時見月棹稳不妨書雨碧
蘆枝亞霜紅蓼穂踈此行紆墨綬不是爲鱸魚
　　　　其二
移任長洲縣辭親淚滿衣折腰雖未免搔首欲何歸曉白
霜華重晴紅栗葉飛江頭鷗鳥在應怪不忘機
　　　　恵山寺㽜題
吟入恵山山下寺古泉閑挹味何嘉好抛此日陶潜米學
煮當年陸羽茶猶負片心眠水石略開塵眼識烟霞勞生
未了還東去孤棹寒蓬宿浪花
　　　　逰虎丘寺
寺墻圍着碧孱顔曽是當年海湧山盡抱好峯藏院裏不
教幽景落人間劍池草色經冬在石座苔花自古斑珎重
晉朝吾祖宅一廻来此便忘還
　　　　寄獻潤州趙舍人(二首)
南徐城古樹蒼蒼衙府樓臺盡枕江甘露鍾聲清醉榻海
門山色滴吟䆫直廬乆負題紅藥出鎮何妨擁碧幢聞說
秋来自高尚道裝笻竹鶴成雙
記言彩茟罷摛華郡閣高閑似道家琴院坐聽江寺磬郡
樓吟見海山霞春園遺母親燒筍夜榻㽜僧自煮茶應笑
陶潜未歸去折腰奔赱在泥沙
　　　　寄毗陵劉愽士
毗陵古郡接江堧赴任琴書共一船下岸且㝷甘露寺到
城先問恵山泉秋蟾吐檻供吟興野鶴隈床伴醉眠官散
道孤詩格老筭應雙鬢更皤然
　　　　謝柴侍御送鶴
两朶春雲墮世間霜臺乞與縣僚看骨含仙氣生来痩羽
挿天風過處寒唳别繡衣聲寂寞舞隨藍綬意䦨珊今朝
䆫外頻相顧應怪頭無獬豸冠
　　　　官舍書懐呈羅思純
同年事分幾般同墨綬逶迤一郡中仙桂並枝攀月魄縣
花交影笑春風分莎種就㝷僧逕借竹編成養鶴籠公暇
不妨閑唱和免教来徃逓詩筒
　　　　除夜寄羅評事同年(三首)
歲暮洞庭山知君思浩然年侵曉色盡人枕夜濤眠移棹
燈揺浪開䆫雪滿天無因一乘興同醉太湖船
　　　　其二
除夜在天涯共君同憶歸夢中傾夀酒堂下着斑衣臘雪
通宵舞梅花到處飛更堪洞庭宿愁思倍依依
　　　　其三
郡僚方賀正獨宿太湖稜堦下羞為吏船中袛載僧折梅
和薄雪煮茗對孤燈應笑排衙早寒靴踏曉氷
　　　　陸羽泉茶
甃石封苔百尺深試茶嘗味少知音唯餘半夜泉中月㽜
得先生一片心
　　　　投柴殿院(三十韵)
南靣修文德東吴納土疆蒼生思撫育丹詔擇循良烏府
官新轉龍頭桂舊香渡江驄馬瘦地垂繡衣長綸閣材知
屈蘇臺俗必康恩流一車雨威凛栢臺霜休假㝷山寺行
春泊野塘白公是前政魯望有維桑求瘼心雖切頥神道
豈妨煎茶虎丘升搗藥木蘭堂筍蕨供家饌園林着道装
撃笻教鶴舞收橘待僧嘗迎使朝衣稳娱賓綺席張犬聲
銷巷陌鶯舌動笙簧冷句題秋葉孤琴貯夜嚢歌摟寒月
白飲舫晚波凉官業除苛法家風襲雅章(故兵部貟外郎/自牧之子兵部)
(以詩名/擢第)豸冠危肅物象簡醉横床熊軾寕淹乆鼇頭譽轉
芳南園休命侶北闕即徴黄清貴容誰見遭逢合自強字
人叨屬邑畏德每循墻多品知懸隔孤危俟薦揚折腰休
太息青眼異㝷常岱岳容拳石滄溟納濫觴扶揺如借便
羽翼必髙翔從事貟多闕徒勞跡可傷金臺雖載築珠履
未成行始隗前言在依劉後進光免教青史上徒羙一燕
王
　　　　東鄰竹
東鄰誰種竹偏趂稱長官心月上分清影風来恵好音低
枝疑見接迸筍似相㝷多謝此君意墻頭誘我吟
　　　　南園偶題
天子優賢是有唐鑑湖恩賜賀知章他年我若功成去乞
取南園作醉郷
　　　　戯贈嘉興朱宰同年
縣前蘓小舊荒墳應作行雲入夢頻猶勝白公尉盩屋庭
花剛喚作夫人(朱未婚)
　　　　春日官舍偶題
薄宦苦流離壮年心已衰鸎花愁不覺風雨病先知曉月
晃竹屋寒苔疊槿籬無人慰幽寂庭柳自低垂
　　　　寄獻翰林宋舍人
金鼎鹽梅偶未和位高猶說野情多宫墻月上開琴匣道
院風清響藥羅㽜客旋燒含露筍倩僧教種耐霜莎孤寒
知有為霖望未忍江頭釣淥波
　　　　吴江縣寺㽜題
松江江寺對峰巒檻外生池接野灘幽鷺静翹春草碧病
僧閑說夜濤寒晨齋施筍唯溪叟國忌行香祗縣官盡日
門前照流水塵纓渾疑濯汍瀾
　　　　獻轉運使雷諌議(二首)
當年辭氣壓朱雲老作皇家諌諍臣章䟽罷封無事日朝
廷猶指直言人題詩野舘光泉石講易秋堂動鬼神棘寺
下僚叨末路齋心唯碩秉陶鈞
　　　　其二
江南江北接王畿漕運㠶檣去似飛父子有才同富國君
王無事免宵衣屏除姦吏魂應喪養活疲民肉漸肥還有
文埸受恩客望塵情抱倍依依(時諌議子有終/為淮南轉運)
　　　　羅思純鶴斃為四韵吊之
雪乾朱澹殞仙姿千歳無徴事可悲埋瘞肯饒鸚鵡塚飛
鳴不到鳯凰池遺翎尚在飄松逕舊跡猶存傍槿籬應得
羽尸假術夜来何處啄靈芝
　　　　即席送許製之南曺省兄衮
梅爛荷圎六月天歸㠶髙背虎丘烟到時自是成行雁别
處休聽滿樹蝉賣劒為賖吴市酒擕家猶借洞庭船待㸔
春牓来江外名占蓬莱第幾仙
　　　　中元夜宿餘杭仙泉寺㽜題
祭廟廻来略問禅(時以歲旱山廟/祈雨退宿于寺)蘚檣莎逕碧山前風䟽
逺磬秋開講水響寒車夜救田藍綬有香花菡蓞竹䆫無
寐月婵姢自慙政術貽枯旱忍卧松隂漱石泉
　　　　贈草庵禅師
陽山山下草庵深(陽山一/名餘杭)寂寂香燈對逺岑莫怪相㸔揔
無語坐禅為政一般心
　　　　言懐
宦途日日與心違人事紛紛任是非却為逰山置行李漁
家船舫道家衣
　　　　題響􁮑廊壁
廊壊空㽜響􁮑名為因西子遶廊行可怜伍相終朝諌誰
記當時曳履聲
　　　　中秋月
何處見清輝豋樓正午時莫辤終夕看動是隔年期冷濕
流螢草光凝宿鶴枝不禁雞唱曉輕别下天涯
　　　　贈採訪使閤門穆舍人
經畧十三州東南帝不憂二年辤玉砌幾夜夢珠旒旌斾
雖遐適江山是勝逰風謡隨處採民瘼盡心求報國機鈐
宻供吟景象幽煮茶溪畔寺望月海邊樓歩武思龍尾琴
書在鷁舟聼泉調玉􁈓拂石試銀鈎古畫多收買新詩寡
和詶酒醒聞瀑響睡起見潮頭奉使時将乆歸朝禮必優
一麾先出守萬户待封矦遇主當宜貴遺材亦合收此身
居下位無路畫良籌已悔田園廢堪驚鬢髪秋慿誰念寒
苦秪自擬歸休僻甚陶元亮貧過魯仲由品題殊不濫清
濁肯同流復命期三接陳詩說四愁薦雄如有便還觧殺
身酬(穆好琴頗/善書札)
　　　　泛吴松江
葦篷踈薄漏斜陽半日孤吟未過江唯有鷺鶿知我意時
時翹足對䆫􁋆
　　　　獻轉運副使太常李愽士
邦計動宸衷時賢莅浙東量寛吞渤澥氣直禀崆峒(博士/燕人)
捧詔瑶池下辤班玉筍中饋粮蕭相國制禮叔孫通舉措
敦儒行談諧有古風兾方思舊政(博士前理冀/冀人懐之)江表佇成
功吏畏嚴霜白民歌爱日紅勤王雖運智修道豈妨公旋
種烟莎逕閑科雨竹叢養成丹頂鶴瘦盡雪花驄移石情
無􁒭抄書俸不充晨餐燒露筍秋句冩霜楓棊閣連花塢
書䆫映燭籠僧傳栽樹法客獻逓詩筒飲席螺為盞吟舟
葦作篷按琴苔院冷搗藥月堂空清白成家計操修逹聖
聰即徴歸象闕清秩冠鴛鴻
　　　　蘇州寒食日送人歸覲
江城寒食下花木慘離魂幾宿投山寺孤㠶過海門篷聲
潑火雨栁色禁烟村定省髙堂後斑衣减淚痕
　　　　春晚逰太和宫
數里新萍夹岸莎春来乘興宿烟蘿隨風蝴蝶顛狂甚當
路花枝採折多綘節參差抽苦筍翠鈿狼籍撤圎荷湖山
滿眼不休去空羡魚翁雨一簑
　　　　再泛吴江
二年為吏住江濱重到江頭照病身滿眼碧波輸野鳥一
簑踈雨屬漁人隨船曉月孤輪白入座晴山數點春張精
靈還笑我綠袍依舊惹埃塵
　　　　筍
數里春蹊獨自㝷迸犀抽錦亂森森田文死去賓朋散抛
擲三千玳瑁簮
　　　　其二
綠玉脩脩冷罩烟一溪春雨洗婵姢不知徐福歸何處丱
女童男泣海田
　　　　其三
一夜春雷起舊根亂披烟籜出溪門稚川龍過頻囘首認
得青青數代孫
　　　　官舍書懐呈郡守
年来潘令鬢初凋瘦馬青山恥下僚藥債漸多醫宿疾宦
情猶切戀眀朝空江梅雨添幽欝古縣槐花鏁寂寥賴有
郡矦知己在每憐憔悴貰金貂
　　　　贈毋中舍
嶺表榆關路嶮巘頒條持節两無辤四方自是男兒事萬
里歸来聖主知(中舍嘗奉使入番又連/收嶺外二郡由是知名)磧雪奮行閑入夢
貪泉曽飲别㽜詩如今己見功名立休憶當年一桂枝
　　　　贈賛寕大師
詔修僧史浙江濱萬卷書中老一身赴闕尚㽜支遁馬援
毫應待仲尼麟溟濛松雪影松窓曉狼籍苔花竹院春還
許幽齋暫相訪却慙陶令滿衣塵
　　　　題錢塘縣羅江東手植海棠
江東遺跡在錢塘手植庭花滿縣香若使當年居顯位海
棠今日是甘棠
　　　　武平寺㽜題
縣齋東靣是禅齋公退何妨引鶴来長愛座中如洞府却
慙衣上有塵埃竹聲冷撼秋窓雨山影青籠曉院苔最憶
去年飛雪裏煮茶煨栗夜深廻
　　　　贈湖州張從事
前年春牓亞龍頭詞賦曽推第一流上直未歸紅藥院供
吟先得白蘋洲酒醒野寺烹山蕨公退溪亭狎海鷗自是
吴門折腰吏滿衣塵上為君羞
　　　　送李中舍罷蕭山赴闕
吏歸江東五六年歸時猶戀好山川野僧送别擕詩句瘦
馬臨𡵨當酒錢吴苑醉逢梅弄雪隋堤吟見柳垂烟自言
更共秋濤約未捨西興一釣船
　　　　寄主客安貟外十韵
罷郡歸蘭省還愁到帝郷趂朝騎瘦馬賃宅住閑坊命服
紆春草吟髭鑷夜霜有心憶雲水無語狎班行藥債經年
欠文編滿箧藏教兒誦詩賦倩客賣嚢装㝷寺誰同歩㽜
僧自拂床舉公投卷軸時相覔文章窮逹君雖了沉淪我
亦傷何當昇大用吾道始輝光
　　　　和郡僚題李中舍公署
樹影池光映曉霞綠楊隂下吏排衙閑拖屐齒妨横筍静
拂琴床有落花地脉暗分吴苑水厨烟時煮洞庭茶青宫
詞客多閑暇按曲飛觴待歳華
　　　　送奉常李丞赴闕
江城方話舊捧詔去長安宦路相逄少郷情叙别難烟波
迷曉渡風雨動春寒初夏應囘首重期看牡丹
　　　　題張處士溪居
雲裏寒溪竹裏橋野人居處絶塵囂病来芳草坐漁艇睡
起殘花落酒瓢閑把道書㝷晚逕静移茶鼎洗春潮長洲
懶吏頻過此爲愛盤飱有藥苗
　　　　初拜拾遺逰瓊林苑
關宴曽逰此綴行五年爲吏别仙郷杏園鶯蝶如相識應
在重来蒨綬香
　　　　舘中春值偶題
御柳差差拂禁墻菲才何事直仙郷坐聞雞唱皇宫近睡
枕魚鬚白日長簾掛蘚庭微雨霽研添桐井落花香春風
老盡詩情淡翻卷青編獨繞廊
　　　　寄賛寕上人(時上人進新修高/僧傳有/詔赴闕)
支公兼有董狐才史傳修成乙夜開天子逺酬丹詔去高
不出白雲来眉毫乆别應垂雪心印休傳本似灰若念重
瞳欲相見未妨西上一浮杯
　　　　歲暮偶書寄蘇臺舊僚友
吴門吏隱過三年何事陶潜捧詔還歩武已趋龍尾道夢
魂猶憶虎丘山花開茂苑誰同醉雪滿梁園獨掩関㑹待
他年求郡印劔池重遶碧潺潺
　　　　朝退偶題
吏隱金門秪似閑退朝窮巷懶開関經年不到公卿宅五
日空隨侍從班禁漏出花寒歴歴御泉通市細潺潺功名
未名立年猶少争忍擕琴去舊山
　　　　送王司諌赴淮南轉運
白獸樽前侍玉除暫分邦計别宸居映淮風月供吟茟拱
極星辰伴使車别岸酒濃桑葉落野亭霜薄菊花踈東南
莫作三年調紅藥香繁在直廬
　　　　送郝校書從事相州
提茟從戎别帝郷官清兼領校書郎将軍幕下紅蓮媚詩
客袖中丹桂香吟倚旌旗春過雨醉聽刁斗夜含霜金臺
莫作多時計非乆應歸振鷺行
　　　　獻僕射相公(二首)
罷調金鼎道光輝聞說閑園自種薇書院日斜春睡覺沙
堤人静早朝歸吟穿竹逕僧同歩醉遶花庭蝶上衣却恐
優㳺未終歳台星依舊照黄扉
　　　　其二
五年黄閤掌陶甄憂國翻成两鬢斑初到廟堂温樹冷暫
收霖雨岳雲閑春園領鶴㝷芳草小閣㽜僧畫逺山惟有
門生苦求見竹齋院一開關
　　　　賀李宗諤先輩除校書郎
祕省官清住帝郷春来春牓探花郎未吟紅藥歸西掖且
着青衫侍北堂射䇿更期揮徤筆騎驢猶得醉閑坊同年
佐邑應相羡衣上芸香雜桂香
　　　　送夏矦正言㐮陽迎親
蘭省方讎乙夜書㐮陽迎侍蹔脂車揮毫偶未歸綸閣衣
錦何妨奉板輿峴首碑前㽜馬足鹿門山下宿僧居漢臯
逰女曽相識應觧鳴璫換佩魚
　　　　送鞠評事宰蘭溪
東下蘭溪數十程幾多山水入圗經科名舊㨗仙人桂縣
界遥看婺女星琴院静籠江樹綠敕樓髙對海峰青三年
吏隱無嗟嘆百里封疆似畫屏
　　　　送查校書從事彭門
佐幕徐方鬢未秋官升芸閣更風流姓名舊在鸎遷牓詩
什重題燕子樓漸有俸錢供藥債應無歸夢到漁舟公餘
時上臺頭寺珠履金貂共勝逰(曺侍中/為徐帥)
　　　　送史舘趙寺丞出宰咸陽
縣連秦漢舊離宫分付詩人勝武功帶職逺辤書殿去擕
家深入畫圗中庭莎曉潤終南雨檻竹寒揺渭水風百里
封疆三舘客折腰休歎似陶公
　　　　送田舍人出牧淮陽
藥樹吟多且握蘭藹然公議滿朝端西垣罷直蒼苔冷南
郡行春綠野寛蒨斾出過應曜墓棠隂潜上伏犧壇郷心
休夢峨眉雪㑹頋青蒲憶史丹
　　　　送羅著作奉使湖湘
使星纒次入長沙曉别延英去路賖數刻漏中承宻㫖幾
重湖外奉皇華山行馬拂湘川石寺宿僧供岳麓茶廻日
期君直西掖當階紅藥正開花
　　　　送夏侯正言奉使江南
百舌關關麥壠青逺山迎馬翠如屏禁中已誦相如賦江
外猶看使者星衣拂茶烟㝷水寺枕欹梅雨泊沙汀歸期
莫過中秋節侍宴甘泉月滿庭
　　　　送舘中王正言使交趾
乘軺南下興何長大半江山是故郷蠻府好迎天上使朝
賢不為槖中装犀牛出水挨銅柱颶母扶空缷海檣復命
丹墀莫經歲北門西掖待翺翔
　　　　七夕應制
斜漢横空瑞氣浮橋邊烏鵲待牽牛長生殿冷時無事乞
巧樓多歳有秋菡蓞晚花清露濕婵姢新月暮烟収華封
禱祝華胥夢誰道神仙不可求
　　　　送柴郎中使髙麗
初過清眀野色繁柳花榆莢撲軺軒中臺應宿郎官貴外
國占星使者尊海水無波分島㠘扶桑見日認藩垣東夷
休請蕭夫子好把詩書問状元
　　　　送羅著作两浙按獄(著作嘗宰/蘇州吴縣)
使印星車適舊逰陶潜今日在瀛洲科條盡曉三千罪囹
圄應空十二州蒨綬有香籠驛馬皇華無暇狎沙鷗歸来
重過姑蘓郡莫忘題名向虎丘
　　　　賀温正言賜紫
宻䟽封来乙夜看延英召對議安邊榮頒紫綬同三品舊
賜朱衣未一年白獸捧樽斟御酒金魚垂鬛惹爐烟從今
便有公卿望休夢天台瀑布泉
　　　　送光祿王寺丞通判徐方
通倅徐方蒨綬新老莱衣服暫離身家君蓮幕開􁰽事(少/儀)
(丈人頃年載茟徐方訪聞今通判􁰽/即翩翩𪠘宇也父子繼處士人榮之)府帥金貂耀縉紳戯
馬臺荒春寂寞斬虵郷古樹輪囷公餘應長吟滋味好寄
西垣寓直人
　　　　謝同年黄法曺送道服
鮑照貽我羽人衣下日何妨盡日披老来自堪将野鶴客
来休更佩金龜官供謾說青綾被(漢尚書郎更直建礼門/給青綾被今西掖之任)
私便全勝白接䍦未脫朝簮戀眀主耿懐空作謝君詩
　　　　送馮學士入蜀
錦川冝共少年期四十風情去未遲蠶市夜歌欹枕處峨
嵋春雪倚樓時休誇上直吟紅藥多羡乘軺聼子規莫學
當初杜工部因循不賦海棠詩
　　　　和陳州田舍人㽜别(五首)
宛丘分理籍賢眀暫輟詞臣撫百城職罷掖垣人共惜郡
連京輔自爲榮休吟紅藥堦前色且聽長淮枕上聲駐馬
都門相别處柳黄莎碧上林鶯
　　　　其二
東風初暖酒難銷五馬行春罷趂朝道畔棠畔同召伯堦
前蓂莢别唐堯下車正是嘗新筍得句何妨寄舊僚預想
郡齋公宴虎桃花凝露柳垂條
　　　　其三
演綸多暇每封章暫去頒條道更光郡吏好排紅粉妓史
君曽是紫微郎樓臺有月新出詩囹圄無人綠草長地接
清淮足佳致水村烟塢似魚郷
　　　　其四
淮陽氷綻栁條新風物暄妍土俗淳捧詔暫辤雙闕路勸
農深入四郊春茶烟静拂聽琴鶴榖輕籠鋤麥人贏淂褰
帷恣吟興落花飛絮滿車茵
　　　　其五
頒條京輔近吾君政術髙于召信臣道服日斜披鶴􁑵藥
畦春暖歩龍鱗歸朝莫指三年調化俗應蘓一郡人願作
淮陽去思頌與君刋石慰陳民
　　　　賀将作孔監致仕
泣辤眀主挂冠簮便約幽雲老舊林朝請罷来頻典笏田
園歸去只擕琴焚香静院當山色聮藥空庭避竹隂一子
得官三品䘵未饒踈傅有黄金
　　　　送宻直温學士西京遷葬
錦衣西去道何光卜築伊川舊釣郷㽜守開筵親舉白故
人垂淚看焚黄重㝷泉石應多感旋挿松楸未着行一月
歸程如有暇雲間時到讀書房
　　　　寄田舍人
出處昇沉不足悲羡君操履是男兒左遷郡印辤綸閣直
諌書嚢在殿帷未有僉諧徴賈誼可無章䟽雪微之朝行
孤立知音少閑歩蒼苔一淚垂
　　　　送趙令公西京㽜守
勲業與誰同蕭何第一功两朝行直道萬國變淳風微恙
妨三接辤榮動四聰白麻宣上閣清洛守離宫譲表廻宸
翰朝辤泣舜瞳對深移五刻官重帶三公鳯浴荀池暖龍
蟠洛邑雄位尊非借冦神爽近維嵩導騎香塵細肩輿曉
霧籠下車鶗鴂語開宴牡丹紅温樹深巖夢甘棠蔽芾叢
趨庭採蘭子投刺茹芝翁廣化如靈鷲天津似綵虹先皇
陵樹老白傳影堂空春饌思山蕨秋屏畫水葓御泉通𪠘
宇禁栁映簾籠元老優㳺盛眀君眷注隆更湏歸相府特
地代天工永佐千年運重頒九錫弓不同崔四入正在離
亂離中
　　　　送同年劉司諌通判西都
元老㽜司卧雒陽諌官通理輟鴛行仲宣舊佐紅蓮幕裴
度新開綠野堂幾處古碑停馬讀到時春筍約僧嘗香山
居士真容在為我公餘奠一觴
　　　　賀范舍人再入西掖
再入承眀舊直廬腰間仍得佩金魚(舍人前在綸/閣猶是朱紱)重批漢
武求賢詔曽上東方自薦書(舍人早歳自諌垣/上書/自比東/方朔送入閣下)紅藥編
章應感動紫泥封檢未生踈樊川杜曲休勞夢日日延英
侍玉除(舍人前自綸閣出知永/興故有樊川杜曲之句)
　　　　閣下咏懐
正向承眀戀直廬年来華髪已侵梳(予年三十八/始見白髪)官清自
比乘軒鶴心小還同畏網魚西掖永懐王閣老(故兵部王/侍郎/入)
(西掖三十餘年屬纊/之際方有貳卿之命)北門堪歎扈尚書(故承㫖扈公在两/制三十年不能引)
(退以至老病不任/宿/直始有正有正卿之命)㑹當辤䘵東陵去數畆瓜田一柄鋤
　　　　閣下暮春
詔書稀少日何長閑枕通中睡一埸院吏報来丞相出紫
微花影上東廊
　　　　舍人院竹
封了詞頭遶砌行此君相伴最多情西垣不宿還堪恨辜
負夜窻風雨聲
　　　　省中苦雨(二首)
霏霏連晝復連宵紅藥蒼苔也寂寥唯有御溝堤畔栁拂
簷遮檻不勝嬌
　　　　其二
醉魂吟魄共悽悽簷溜窓風冷切肌階下怒蛙休跳躍浮
雲遮日不多時

王黄州小畜集卷第七
王黄州小畜集卷第八
　律詩
　　　　　初出京過瓊林苑(已下謫商州作)
　　　　　　中牟縣旅舎喜同年高紳著作見訪
　　　　　鄭州與張秉監察聨句
　　　　　滎陽懐古
　　　　　過鴻溝
　　　　　　旅次新安
　　　　　硤石縣旅舍
　　　　　　稠桑坡車轍
　　　　　　閿郷旅夜
　　　　　　𥘉入山聞提壺鳥
　　　　　　聴泉
　　　　　　𥘉到商州舘于玅髙禪院佛屋壁上見草聖
　　　　　　　數行讀之乃數年前應制所作皇帝試貢
　　　　　　　士謌思追前事感而成章
　　　　　　謫居感事(一百六十韻)
　　　　　　弊帷詩
　　　　　　和馮中允仙娥峰
　　　　　　龍鳯茶
　　　　　　元日作
　　　　　　急就章
　　　　　　御書錢
　　　　　　上元夜作
　　　　　　仙娥峰
　　　　　　逰仙娥峰後戲題
　　　　　　上寺留題
　　　　　　對雪感懐呈翟使君馮中允同年
　　　　　　逰四皓廟
　　　　　　商山(十二韻)
　　　　　　丹水(十二韻)
　　　　　　歲暮感懐貽馮同年中允(三首)
　　　　　　畬田詞(有序)
　　　　　　雪後豋靈果寺閣
　　　　　　獨逰南静川
　　　　　　賀三舎人新入西掖(呂祐之/王/旦/錢若水)
　　　　　　送舎弟赴舉因寄両制諸大僚
　　　　　　商山海棠
　　　　　　翰林畢學士寄示醫癭藥方因題四韻兼簡
　　　　　　　兩制諸知
　　　　　　内翰畢學士(子安)外制柴舎人(成務)故兵部
　　　　　　閣老王公(祐)之門生又與第五􁰽舎人(旦)同
　　　　　　在两制追思餘慶因賦短章寄十三君子
　　　　　　賀柴舎人新入西掖(成務)
　　　　　　嵗除日同年馮中允擕觴見訪因而沉醉病
　　　　　　　酒二日醒而偶贈
　　　　　　得昭文李學士書報以二絶
　　　　　　南静川野桃花下獨酌因簡同年馮中允
　　　　　　放言
　　　　　　寄獻㒒射相公(二首)
　　　　　　寄馮舎人(起)
　　　　　　回㐮陽周奉禮同年因題紙尾
　　　　　　清眀日獨酌
　　　　　　寒食
　　　　　　春日豋樓
　　　　　　山僧雨中送牡丹
　　　　　　春居雜興(二首)
　　　　　　豋郡南樓望山感而有作
　　　　　　讀史記列傳
　　　　　　睡十二韻
　　　　　　送秦供奉自商州使鄂渚
　　　　　　聞進士孫何及第因寄
　　　　　　哭同年羅著作(三首)
　　　　　　西暉亭
　　　　　　謫居
　　　　　　道服
　　　　　寄題洛南秦供奉新樓
　　　　　獨酌自吟拙詩次吏報轉運使到郡戲而有
　　　　　　作
　　　　　春逰南静川
　　　　初出京過瓊林苑(已下謫商州作)
忽憶今春暮宫花照苑墻瓊林侍㳺宴金口獨襃揚立向
勾陳内宣来帝座傍丁寕問年紀委曲叙行藏屏息聞天
語􁊭顔醉御觴近臣多徤羡睿眷豈㝷常(已上並叙淳化/二年三月中實)
(事)盛事誰能及非才自不遑厚恩難負荷薄命果譸張得
罪縻山郡擕家出帝郷何時重到此駐馬涙浪浪
　　　　中牟縣旅舍喜同年髙紳著作見訪(是時紳将/命集津平)
(糴不期而㑹至/郊郊方分首)
古縣日初沉軺車忽見㝷不将遷客累方認故人心無酒
銷寒漏挑燈聽逺砧陕郊千里路並轡未妨吟
　　　　鄭州與張秉監察聮句(時秉知州来訪逆旅與/紳同飲因成一絶髙作)
(小序不/載于此)
凾關秋霽雁初廻六里啇於曉色開(秉)四皓有靈應笑我
謫官方始入山来(禹侢)
　　　　滎陽懐古
紀信生降為沛公草荒孤壘想英風漢家青史縁何事却
道蕭何第一功
　　　　過鴻溝
侯公緩頬太公歸項籍何曽㑹戰機只見鴻溝分两處不
知垓下有重圍危撟帶雨無人過敗葉隨風傍馬飛半日
垂鞭念前事露莎霜樹映斜暉
　　　　旅次新安
遷客乍離羣秋砧不忍聞廻頭戀紅藥失脚下青雲尚假
金假金貂冕猶殘柱國勲此身未敢死㑹擬報明君
　　　　硖石縣旅舍
霜乾紅葉飛遷客思凄凄處險人垂癭豋山馬跙蹄籬荒
蛬韻苦雲凍雁行低此夕應無寐何煩報曉雞
　　　　稠桑坡車覆
稠桑坡險忽摧車悔戴儒冠出弊廬已被文章相錯誤謫
官猶載一車書
　　　　閿郷旅夜
行盡兩京路将豋六里山全家空洒淚知是幾時還
　　　　初入山聞提壺鳥(時秋暖此鳥忽聞)
遷客由来長合醉不煩幽鳥道提壺啇州未是無人境一
路山村有酒沽
　　　　聼泉
平生詩句多山水謫宦誰知是勝逰南下閿郷三百里泉
聲相送到啇州
　　　　初到啇州舘于妙髙禪院佛屋壁上見草聖數
　　　　　行讀之乃數年前應制所作皇帝試貢士謌
　　　　　思追前事感而成章
應制詩篇對玉除是誰傳冩到啇於昔從蓂莢階前作今
向蓮花座畔書啇嶺未甘隨綺季漢庭曽添用相如山僧
莫怪頻垂淚乍别承眀舊直廬
　　　　謫居感事(一百六十韵)
遷謫獨熈熈襟懐自坦夷孤寒眀主信清直上天知消息
還依道生涯只在詩惟當諭山水詎敢咏江籬偶歎勞生
事因思志學時讀書方覩奥下茟便搜奇賦格欺鸚鵡儒
冠薄鵕䴊耕桑都不事園井未曽窺必欲縑緗冨寕教柕
軸紕光隂常矻矻交友盡偲偲歩驟依班馬根源去孔姬
收螢秋不􁒭刻鵠夜忘疲流輩多相許時賢亦見推叨榮
偕計吏濫吹謁春司僕瘦途中病驢寒雪裏騎空拳入場
屋拭目看京師技癢初調箭鋒銛欲試錐甲科豋漢制(太/平)
(興國五年/予首中甲科)内殿識堯眉數刻愁晡矣三題亦勉之先鳴
輸俊彦上第遂參差罷舉身何託還家命自奇唯慙親倚
户敢望娉婷炊竭力求甘旨終朝赱路岐貪希仲由米多
廢董生帷丹桂何時折孤蓬逐吹移知憐無國士志氣自
男兒季子貂裘敝狂生刺自隳廣場重考覆蹇歩載驅馳
明代寕甘退青雲暗有期禮闈冠多士(八年予沗/春官首薦)御試拜
丹墀澤霧寕慙豹搏風伏雌重瞳念孤跡一第沗鴻私得
告還郷貴除官佐邑卑折腰稱小吏矩歩慎初資(予觧褐/得主簿)
枳棘心何恨松筠操自持及親家有養事長禮無虧銅墨
官常改烟霄雨露垂縣花聊主管寺棘且覊縻(予九年授/大理評事)
(知蘇州/長洲縣)吴郡包山側長洲巨海湄萬家呼父母(民間多呼/縣令為父)
(母/官)百里撫惸婺敢起徒勞歎長憂竊䘵嗤宦途甘碌碌官
業亦孜孜政事還多暇優㳺甚不覊村尋魯望宅寺認館
娃基(甫里有陸望宅魯/靈岩寺館娃故宫)西子㽜香逕吴王有劔池(採香逕/在靈岩)
(寺劒池在/虎丘寺)狂歌殊不厭酒興最相宜草織豋山履蒲紉(平)
挽舫　果酸橄嘗㰖花好挿薔薇震澤相包火松江鱠縷
絲三年無異政一箧有新詞多戀南園卧(蘇州南園/最為勝景)俄從
北闕追(雍熈四年予/奉徴召赴闕)呈材真樸樕召對立茅茨載茟居三
舘登朝沗拾遺紫泥天上降朱紱御前披侍從殊為貴圗
書頗自怡史才媿班固諌茟謝辛毗擬把微軀殺慙将厚
祿尸安邊上章䟽(端拱三年詔百官各言邊事/因上封章極言為上容納)端拱獻箴
規(予𥘉拜拾遺即上/端拱箴頗有諷諭)精鍳逢英主知憐是首䕫(予論邊事/特為趙許)
(公所/許器)賡歌才不稱掌誥茟難摛(是歳䝉召上予殿上/作歌遂有西掖之拜)制暦
無多事(閣下有制暦富直舍人/如無除目署名而出)詞頭每怯遲繁隂温室樹
清吹萬年枝青瑣霞光透蒼苔露片萎御香飄硯席宫葉
落纓緌看浴池心鳯閑捫殿角螭上林花掩映仙掌露淋
漓對近瞻旒冕班清辟虎貔宫簾垂翡翠御水動漣漪紀
號年淳化朝元月建寅(音/移)攝官捧寳册(淳化元年立正仗/别上尊號予攝中)
(書侍郎捧玉/冊玉寳)祝夀執樽彛表案行低折(時予又押/諸方表案)宫懸聼
祗肅德音王澤深(是月德/音䧏)謙柄斗杓撝(時上省/尊號)貴接臯夔
歩深窺龍鳯姿䇿勲何烜赫賜紫更萎㽔(是歲加柱國謝/日靣賜金紫)
蚊力山難鵜梁翼易滋論功慙八柱受服欲三褫(音/遲)祗慮
殃将至曽無事可裨趂朝空俯傴退食自逶迤更直當春
好横行隔宿咨(每休假三日後謂之横行/于正衙㳟假院吏隔夜報)内朝長得對駕
幸每教隨瓊苑觀雲稼金眀閱水嬉賞花臨鳯沼侍釣立
魚坻拂靣黄金柳􁊭顔白玉巵分題宣險韵(每應制賦詩/上出難韵)
翻勢得仙棊(上嘗賜两制棊勢圗一曰對靣千里二曰獨/飛天蛾三曰海底取明珠四曰妙筭無窮人)
(莫能/曉)竟舉窺天管争燃煮豆萁恨無才應副空自表䖍祈
(每有製御詩䪨難并新碁勢/但上表免和訴不曉而已)睿睠偏稱賞天顔極撫綏中
官賜文字(两制每賜御詩皆/中官送至本院)院吏捧巾綦遭遇誠堪惜功
名竊自悲請纓無壮志視草亦何為未獻東封頌空鐫北
岳碑(淳元化年奉敕重/修北岳予撰碑)深慙專爼豆長欲議邊陲但可懐
驕子何湏斬谷蠡胸中貯兵甲堂上有熊羆成敗觀千古
施張在四維兼磨㫁佞劔擬樹直言旗(已上盖言予/平生之志也)遇事
難緘默平居疾喔咿無權逐鳥省俛首任狐狸廷尉專刑
煞(以制誥舍人/兼大理寺事)詞臣益等衰五花儀乆廢(故事舍人五花/判事今則廢之)
(乆/矣)三尺法聊施書命猶無謟(予在閣下草詞多不虚/飾以此亦爲人所怨)評刑
肯有欺厚誣凌近侍内亂疾妖尼(妖尼道安誣/告徐騎省)丹書當無
赦金科了不疑拜章期悟主引法更防誰萋斐終無已雷
霆遂赫斯如弦傷訐直投行覔瑕疵衆鑠金湏化羣排柱
不支佞權廻北斗讒舌簸南箕闕下羊腸險朝端虎尾危
道孤貽衆怒責薄賴宸慈西掖除三字南山佐一麾蒼黄
塵滿面揮洒涕交頥目㫁九重闕魂銷八逹逵尊親逺扶
侍兄弟盡流離秦嶺偏巉絶啇於更險巘吾廬何處是我
馬忽長辤六里山蒼翠丹河浪渺㳽分封思衛鞅割地憶
張儀懶讀三閭傳空㝷四皓祠畬烟濃似瘴松雪白如梨
壊舍床鋪月寒窓硯結澌振書杉作拂觧帶竹爲椸呼僕
泥茶竈從僧借藥篩鍾愁上寺起角怨水門吹(上寺在州/北子城有)
(水/門)舊友誰青眼新秋出白髭(予到啇州/始有白髭)烟嵐晴鬰鬰風雨
夜颸颸我過徒三省吾生自百罹初来聞旅雁不覺見黄
鸝市井採山菜房廊盖木皮(商州民多以/木皮苫屋)野花紅爛漫山
草碧攡　副使官資冷啇州酒味醨尾因求食掉角爲觸
籓羸有夢思紅藥無心採紫芝痩妻容慘戚稚子淚漣洏
暖怯虵穿壁昏憂虎入籬松根燃夜燭山蕨助朝飢豈獨
虧堂養還憂地乏醫跡飄萍渤澥親老日崦嵫閣下辭巢
鳯山中伴野䴢風欺秀林木雲隔向陽葵屈產遭駑馬丹
山因嚇鴟悔湏分黒白本合混妍媸自此韜餘刃終當學
鈍鎚窮通皆有數得喪又奚悲自頋才何者空憐道在兹
宣尼猶削伐大禹亦胼胝用去當如虎投来且禦魑避風
聊戢翼得水曽揚鬐琴酒圗三樂詩章効四雖(白公有/四雖詩)魚
湏從典賣貂尾任傾欹兀兀拖膓䑕悠悠曳尾龜北窓㝷
蛺蝶南岸看鸕鷀(州之南月/湖多水鳥)山翠樓頻上雲生杖獨搘簟
閑㽜曉魄簷暖負冬曦松栢寒仍翠瓊瑶湼不緇望誰分
曲直秪自仰神祗吾道寕窮矣斯文未已而狂吟何所益
孤憤洩黄陂
　　　　弊帷詩(到商州數日馬死)
謫宦那堪歎弊帷承眀寓直數年騎滿堦紅藥曽嘶䖏六
里青山忽斃時駿骨欲埋金價直的顱猶愛雪離披貳車
謾道貂冠貴此從徒行奉一麾
　　　　和馮中允仙娥峰
熊耳如當出檻熊仙姿孤秀壓諸峯採芝逋客憐貞質化
石佳人覩丽容身上霓衣慵整頓天邊華盖㑹裁縫嫦娥
月裏休相笑萬古應無竊藥蹤
　　　　龍鳯茶
様標龍鳯號題新賜得還因作近臣烹處豈期啇嶺外碾
時空想建溪春香於九畹芳蘭氣圎似三秋皓月輪愛惜
不嘗惟恐盡除将供養白頭親
　　　　元日作
獻歲在啇州依然想舊逰前年捧玉册此日對珠旒御酒
堯樽畔仙韶舜殿頭自慙非賈傅宣室詎重求
　　　　急就章
賜来三載錦􁂫盛今日重看倍覺榮元白當時皆謫宦不
聞将得御書行
　　　　御書錢
謫官無俸突無烟惟擁琴書盡日眠還有一般勝趙壹囊
中猶有御書錢
　　　　上元夜作
去年正月十五夜乾元門上奉乘輿今年正月十五夜啇
洛郡中爲貳車謫宦門欄偏冷落山城燈火苦蕭踈爐灰
畫盡不成寐賴有逍遥一帙書
　　　　仙娥峰
窈窕竒峰疊古苔望秦嶺外勢徘徊巨靈非疋休期刻毛
女爲隣合徃来傅粉微茫春雪在墮鬟浮動䁱雲開好邀
上雒王常侍時就巖前飲一盃
　　　　逰仙娥峰後戯題
爲愛一峰形窈窕豈辤十里路崎嶇誰知不似陽臺女别
後經宵夢也無
　　　　上寺㽜題(在啇州北山上)
喜氣浮催班臨秘殿稱賀拱凝旈漠漠籠天仗輕輕落御
溝瑶池同皎潔珠箔助颼飀民有豊年望君無旰食憂佩
垂延喜玉服曜吉光裘雞樹令開晏鴛行許命儔千鍾方
艷艷三爵未油油舉白朱顔凝飛文彩茟抽傳宣湏盡醉
御札遣㝠搜晚出蒼龍闕驕馳紫燕騮自慙生草澤人指
在篷丘薄命誠非據清途不乆留左遷来僻郡對景憶瀛
洲誰宦誰還徃貧来家自獻酬敢言無俸祿且喜潤田疇
鳯閣名雖黜貂冠命亦優山中甘散秩膝下奉晨羞默默
惟思過陶陶亦自由揺頭咏詩什合眼入衾裯秪恨方于
枘何嘗曲似鈎詎能悲鵩鳥早舍畏犧牛玉冷期三爇蘭
任一蕕夢中非蛱蝶世上本蜉蝣禍福如亾馬机關喻狎
鷗甘貧慕原憲齊物學荘周尚賴遷鶯侣旁依建隼侯碩
隨啇洛叟擊壌頌皇猷
　　　　逰四皓廟
脩篁瑟瑟石磷磷去謁荒祠不厭頻四皓古来無事客二
車今世最閑人紫芝欲採非仙骨紅藥曽題是近臣一奠
村醪還獨酌滿軒松雪照吟身
　　　　啇山(十二韵)
六百里巉巖嵐光霽後添經年吟未得(予到啇山已經/年方有比詩)盡
日看無厭僧舍青當檻人家翠滿園簷氣蒸丹水碧(丹水/在啇)
(州入/漢)脉潤紫芝甜嶺礙翻雲鶻(啇山鶻/領最高)峰遮落海蟾澗深
春有凍影濶夏無炎勢闘嵩并華名欺霍與灊石危蹲虎
　　　　歳暮感懐貽馮同年中允(三首)
謫宦啇於郡閑門車馬稀塵侵書命茟香散入朝衣燒盡
峰巒出霜晴木葉飛夜来天欲雪寒夢不成歸
　　　　其二
歲暮客啇山謫居多晝眠夢廻紅藥樹身落紫微天不得
親公事如何望俸錢荒城共誰語除却訪同年
　　　　其三
謫居京信斷歲暮更凄凉郡僻青山合官閑白日長燒烟
侵寺舍林雪照街坊爲有遷鶯侶詩情不敢忘
　　　　畬田詞(有序)
　　　　　上雒郡南六百里屬邑有豊陽上津皆深山
　　　　　窮谷不通轍迹其民力耕火種大底先斫山
　　　　　田雖懸崖絶嶺樹木盡仆俟其乾且燥乃行
　　　　　火焉火尚熾即以種播之然後釀黍稷烹雞
　　　　　豚先約曰某家某日有事于畬田雖數百里
　　　　　如期而集鋤斧隨焉至則行酒㗖炙鼓噪而
　　　　　作盖劚而掩其土也掩畢則生不復耘矣援
　　　　　桴有者勉勵督課之語若謌曲然且其俗更
　　　　　互力田人人自勉僕爱其有義作畬田詞五
　　　　　首以侑其氣亦欲採詩官聞之傳于執政者
　　　　　苟擇良二千石暨賢百里使化天下之民如
　　　　　斯民之義庶乎汚莱盡闢矣其詞俚欲山甿
　　　　　之易曉也
大家齊力劚孱顔耳聼田謌手莫閑各碩種成千百索(山/田)
(不知畎畆但以百尺䋲量之/曰某家今年種得若干索)豆萁禾穗滿青山
　　　　其二
殺盡雞豚喚劚畬由来逓互作生涯莫言火種無多利
樹眀年似亂麻(種榖之眀年自然/生/山民獲濟)
　　　　其三
鼓聲獵獵酒醺醺斫上髙山入亂雲自種自収還自足不
知堯舜是吾君
　　　　其四
北山種了種南山相助刀耕豈有偏碩得人間皆似我也
應四海少荒田
　　　　其五
畬田鼔笛樂熈熈空有謌聲未有詞從此啇於爲故事滿
山皆唱舍人詩
　　　　雪後豋靈果寺閣
雪引詩情不敢慵来豋髙閣犯晨鍾山僧莫怪多時望玉
立南山萬萬峰
　　　　獨逰南静川
髙車嶺上無人見南静川中信馬行多謝仙娥相管頋逺
擎松雪助詩情
　　　　賀畢翰林(新入)
聞歩花甎喜復悲所悲君較十年遲銀臺曉入批丹詔銅
鏡秋開鑷白髭宫錦細袍宣與着内閑驕馬賜来騎家門
記得咸通事莫忘論兵夜召時(咸通中畢相在翰林時懿/宗将復河湟夜召論邊事)
(敷陳方畧甚稱㫖上曰吾方謀帥不/意頗牧在吾禁苑遂有豋壇之命)
　　　　賀三舍人新入西掖(吕祐之/王/旦/錢若水)
紫微新命舊交逰報到啇於寂寞州天上共兮三字貴山
中全减二車愁抛離紅藥心無恨弹拂金貂舞不休最喜
吾家有餘慶鳯毛還直鳯池頭(第五㕔王舍人故/兵部閣老之子)
　　　　送舍弟赴舉因寄两制諸大僚
堂上尊親鶴髪垂十年䘵仕不相離何期膝下承顔日却
是山中謫宦時未有重茵如子路空披綵服學嬰兒全家
送爾隨郷薦試向朝端獻此詩
　　　　啇山海棠
錦里名雖盛啇山艶更繁别疑天與態不稱土生根淺着
紅蘭染深于絳雪噴待開先醸酒怕落預呼魂春裏無勍
敵花中是至尊桂湏辤月窟挑合避仙源浮動冠頻側霓
裳䄂忽翻望夫臨水石窺客出墻垣贈别難饒柳忘憂肯
譲萱䡖輕飛燕舞脉脉息媯言蕙陋虚侵徑梨凡浪占園
論心㽜蝶宿低靣厭鶯喧不沗神仙品(好事者作花品/以此為神仙)何
辜造化恩自期裁御苑誰使擲山村綺里荒祠畔仙娥古
洞門烟愁思舊夢雨泣怨新婚畫恐眀妃恨移同卓氏奔
秪見三月見不得四時存繡被堆籠勢臙脂浥淚痕二車
氣誰防笑裏刀黄閣不豋名甚屈紫垣終老道彌髙君看
身後榮多少两制門生伴鳯毛
　　　　賀柴舍人新入西掖(成務)
早折蟾宫第一枝綸闈恩命苦何如遲乆為俗吏殊無味
合掌王言亦有時好継忠州文最盛應嫌長慶格猶卑(舍/人)
(嘗与予評前賢詔誥以為陸相首出若/奉天罪已詔元白之徒可坐在廡下)他年莫忘中吴宰
六里山前謌紫芝(早歲予為長洲宰舍/人以殿院知蘓州)
　　　　歳除日同年馮中允擕觴見訪因而沉醉病酒
　　　　　三日醒而偶題
除夜渾疑便白頭擕壺相勸醉方休敢辤枕上三朝卧且
免燈前一夕愁薄命我甘離鳯閣多才君亦滯龍樓相逄
不盡杯中物何以支當寂寞州
　　　　得昭文李學士書報以二絶(来書云看書除荘/老外樂天詩最宜)
(枕/藉)
謫居不敢咏江蘺日永門閑何所為多謝昭文李學士勸
教枕藉樂天詩
　　　　其二
左宦寥寂惟上洛窮愁依約似長沙樂天詩什雖堪讀奈
有春深遷客家
　　　　南静川野桃花下獨酌因簡同年馮中允
野桃無主滿山隈遷客擕觴獨自来盡日馨香為我醉每
春顔色為誰開枝穿綠竹渾疑畵片落丹河去不廻待約
同年一攀折便如劉阮到天台
　　　　放言
誰信人間是與非進湏行道退忘機卦逄大壮羝羊困郷
入無何蛱蝶飛澤畔衣裳蘭作佩山中生計竹為扉飢腸
已共夷齊約一曲髙歌去採薇
　　　　寄獻僕射相公(二首)
三朝文匠百僚師再秉洪鈞七政齊一道白麻来玉署両
條紅燭上沙堤(故事/宰臣雙/燭餘官一而已)池波尚浴當時鳯省樹猶存
舊日雞鑪冶正開無棄物應怜折劔在塵泥
　　　　其二
聖君宵旰念民生重命甘盤秉國鈞引馬但傳三刻漏(近/制)
(午後三刻/宰相出)喘牛休問四時春羮和舊鼎黄金鉉雪壓新堤
白玉塵(相公再入後京/師屢降時雨)應念前年獻詩客謫官無俸不勝
貧(相公前年罷時予獻詩二首其卒章云/却恐優㳺未終歳台星依舊照黄扉)
　　　　寄馮舍人(起)
轉輸争合滯才華急詔重陳上漢查(舍人自西川/轉運入閣下)繼我已
吟紅藥樹勸君曽賦海棠花(前年舍人赴西川轉運予有/詩送云莫學當初杜工部因)
(循不賦/海棠詩)詞隨徤茟光綸誥詩落成都燦綺霞應笑同時東
觀客啇於憔悴似長沙(予与舍人早沗/同年直史舘)
　　　　廻㐮陽周奉禮同年因題紙尾
武關西畔路巉巖两月两勞君寄两緘鏡裏想添新白髪
箧中猶貯舊青山扶頭酒好無辤醉縮項魚多且放嚵譬
似元和張太祝十年不改舊官銜
　　　　清眀日獨酌
一郡官閑唯副使一年冷節是清眀春来春去何時盡閑
恨閑愁觸䖏生漆鷰黄鸝誇舌徤桞花榆荚闘身輕脫衣
換得啇山酒笑把離騷獨自傾
　　　　寒食
今年寒食在啇山山裏風光亦可怜稚子就花拈蛱蝶人
家依樹繋鞦韆郊原暁綠初經雨巷陌春隂乍禁烟副使
官閑莫惆悵酒錢猶有撰碑錢
　　　　春日登樓
紅桃飛盡緑楊深獨倚危樓半日吟六里山川多逐客(近/代)
(朝士左遷/多在此郡)貳車官職是籠禽蓬霑殘雪經秋鬂葵隔浮雲
向日心身世榮衰不能筭且傾村酒沃愁襟
　　　　山僧雨中送牡丹
數枝香帶雨霏霏雨裏擕来叩竹扉疑戴却休成悵望御
園曽挿滿頭歸
　　　　春居雜興(二首)
两株桃杏映籬斜粧點啇山副使家何事客春風容不得和
鶯吹折數枝花
　　　　其二
春雲如獸復如禽日照風吹淺又深誰道無心便容與亦
同翻覆小人心
　　　　豋郡南樓望山感而有作
西接藍田東武關有唐名郡數啇顔二千石盡非吾道一
百年来負此山(自唐末至今百餘/年無文臣為刺史)重疊曉嵐新雨後參差
春雪夕陽間唯供遷客風騷興醉望吟看不暫閑
　　　　讀史記列傳
西山薇蕨蜀山銅可見夷齊與鄧通佞倖聖賢俱餓死若
無史茟等頭空
　　　　睡十二韻
此境一何醇熈熈别得春有聲皆俗格無夢是天真壁上
豋山屐床頭漉酒巾輕輕龜喘息苒苒蝶精神滯寂通禪
理無何等道人曲肱髙勝枕藉草軟于茵吟苦魂初暝盃
酣味更珎覺知身是幻静與死爲鄰酷恨巢簷鷰生憎欵
户賓功成歸展轉先兆自嚬呻不入榮名客還宜放逐臣
東窓一丈日且作自由身
　　　　送秦供奉自啇州使鄂渚(供奉本/江左人)
擕家晝錦行山驛接江城使是皇華貴人還故國榮離筵
青杏小别来夜子規啼鸚鵡洲邊宿無忘吊禰衡
　　　　聞進士孫何及第因寄
昨朝邸吏報啇山聞道孫生得状元爲賀聖朝文物盛喜
于初入紫微垣
　　　　哭同年劉著作(名處約字思純三首)
宿草離披淚滿衫孤墳遥想帝城南(思純權厝東/京薫風門外)天生賈
誼成何事祗得人間三十三
　　　　其二
一枝丹桂謾成名一片緋衫未是榮賴有遺文在東觀直
應千載氣如生(著作殁後有文集十卷翰林蘇/舍人表進詔付史舘號東觀集)
　　　　其三
荒凉故宅何人住寂寞孀妻即日還一歳嬰兒安徤否巨
源雖在謫深山
　　　　西暉亭(仙娥峯下大中年/刺史崔黯所造)
孤亭疊嶂東宛是古屏風每到天将暮渾疑日再中餘霞
猶散綺新月已張弓一水漪漣媚千年木葉紅(丹水在/亭前)珴
筵何烜赫火宅忽牢籠隙晃歸巢鷰簷拖截澗虹果迷丹
橘􁅳洞訝赤城通(南有仙/娥洞)似燒連松塢如斑染竹叢近邀
青瑣客来伴紫芝翁望乆情無厭􁒭吟多興未窮陽烏看
黯黯歸馬恨怱怱㑹待長棲隱青冥逐去鴻
　　　　謫居
親老復嬰孩吾生自可哀無田得歸去有俸是嗟来直道
雖已矣壮心猶在哉端居寡儔似懐抱向誰開
　　　　道服
禇冠布褐皂紗巾曽沗西垣寓直人此際暫披因假日如
今長着見閑身濯纓未識三湘水漉酒空經六里春不為
行香着朝服貳車誰信舊詞臣
　　　　寄題洛陽秦供奉新樓
多羡新樓上公餘冩望閑數峯迷華岳一靣是啇山棊暗
幽雲過簷喧宿鳥還萬重蒼翠裏百尺泬寥間嵐破分樵
逕沙眀認釣湾望秦晴矗矗清洛夜潺潺平逺長安道微
茫函谷関吟哦生舌意圗畫寄朝班何日隨髙歩乘秋豁
病顔銷憂吾祖事㑹待共躋攀(望秦/嶺名)
　　　　獨酌自吟拙詩次吏報轉運使到郡戯而有作
日高睡足更何為數首新篇酒一巵郡吏謾勞相告報轉
輸應不管吟詩
　　　　春逰南静川
南過髙車嶺(一云膏車/嶺膏音告)川原似掌平峰巒開畫障畎畆列
棊枰帝女柔桑緑王孫草野生提壺催我醉戴勝勸人耕
啇嶺堪擕妓丹河好濯纓盖圎松影宻鞭亂竹根獰㪍㪍
畬田氣磷磷水磑聲野桃誰是主山鳥不知名欲舞寕無
蝶思謌亦有鶯官閑春日永擔酒此中行
王黄州小畜集卷第八
王黄州小畜集卷第九
　　律詩
　　　　　南郊大禮詩(十首)
　　　　　太師中書令魏國公冊贈尚書令追封真定
　　　　　　王趙(諱普)挽謌十首
　　　　　和仲咸詩六首(並用本韵)
　　　　　寄海州副使田舍人
　　　　　㳟聞种山人表謝急徴不違榮侍因成拙句
　　　　　　仰紀髙風
　　　　　再賦二章一以頌髙人之風一以伸俗吏之
　　　　　　意
　　　　　　五更睡
　　　　　　自咏
　　　　　　遣興
　　　　　　夏雲
　　　　　　丹河閑歩
　　　　　　新秋即事(三首)
　　　　　　秋居幽興(三首)
　　　　　　前賦春居雜興詩二首間半歳不復省視因
　　　　　　　長男嘉祐讀杜工部集見語意頗有相類
　　　　　　　者咨于予且意予竊之也予喜而作詩聊
　　　　　　　以自賀
　　　　　　翟使君挽歌(三首)
　　　　　　村行
　　　　　　淳化二年八月晦日夜夢子上前賦詩既寤
　　　　　　　唯省一句云九日山州見菊花間一日有
　　　　　　　啇於貳車之命實以十月三日到郡重陽
　　　　　　　已過殘菊尚多意夢已徴矣今忽然一歳
　　　　　　　又逼豋高追續前詩句因成四韵
　　　　　　仲咸就加郡印因以四韵賀而勉之
　　　　　　自嘲(二韵)
　　　　　　雪霽霜晴獨㝷山逕菊花猶盛感而賦詩
　　　　　　寄豐陽喻長官
　　　　　　　官舍竹
　　　　　　　雪夜看竹
　　　　　　　喜雪貽仲咸
　　　　　　　賦得臘雪連春雪
　　　　　　　立春日細雨
　　　　　　　霽後望山中春雪
　　　　　　　閑居
　　　　　　　有懐戚二仲言同年
　　　　　　　春郊寓目
　　　　　　　杏花(七首)
　　　　　　　寄陕府通判孫状元(何)兼簡令弟秀才(僅)
　　　　　　　日長簡仲咸
　　　　　　　春郊獨歩
　　　　　　　種菜了雨下
　　　　　　　偶置小園因題二首
　　　　　　　戯從豊陽喻長官覔筍
　　　　　　　三月廿七日偶作簡仲咸
　　　　　　　别啇山(量移觧州作)
　　　　　　　送廵撫侍讀吕司諌
　　　　　　　别丹水(已下量移觧州作)
　　　　　　　别四皓廟
　　　　　　　别仙娥峰
　　　　　　　别北窓竹
　　　　　　　别堂後海棠
　　　　　　　量移後自嘲
　　　　　　　量移自觧
　　　　　　　留别仲咸二首
　　　　　　　出啇州有感
　　　　　　　閿郷縣㽜題陶氏林亭
　　　　　　　寄潘處士
　　　　　　　将及陕郊先寄孫状元
　　　　　　　甘棠即事簡孫何
　　　　　　　觧梁官舍
　　　　　中條山(二十韵有序)
　　　　　五老峰(十六韵)
　　　　　書孫僅甘棠集後
　　　　　櫻桃(十六韵)
　　　　　贈朗上人
　　　　南郊大禮詩(十首)
聖君重卜祀南郊仗用黄麾間白旄仙吹冷翻蒼玉佩曉
霞晴透絳紗𫀆天開兠率齋宫静海湧蓬莱帳殿髙遷客
生還知有望啇山不敢讀離騷
　　　　其二
百僚冠劒互珊珊文物威㽔屬禮官清漏宿齋宣祖廟質
明行事昊天壇旌旗漠漠帷宫曉星斗依依綵内寒腸斷
啇於左遷客圎丘無分得榮觀
　　　　其三
嚴配郊丘展孝思質文叅酌禮無違大羮味薄牲牷潔至
樂聲和鳯鳥飛黄道月斜風細細紫壇天曉露霏霏可憐
此夜啇山客畫盡爐灰涙滿衣
　　　　其四
綵城殘月帶微霜版奏中嚴夜未央三獻欲終侵曙色百
神齊下散天香珠旒微亂塤箎韻柴燎輕籠劔佩光此夕
啇山對何物猿啼鳥哭樹蒼蒼
　　　　其五
嚴禋禮退一陽生抃賀歡呼動四溟聖夀乆長南至日寳
圗髙大北星辰九重城闕天将曙百萬人家户不扄知有
化工無弃物海波分納一浮萍
　　　　其六
乾元門上赭袍光雉扇初開散御香郊祀一千年運祚赦
書三萬里封疆人間草木霑皇澤天上咸韶送夀觴惆悵
昔年曽侍從而今翻似䑕㸱膓
　　　　其七
六街旌斾嚲虹蜺仙仗參差羽衛齊千歩廊前班振鷺百
㝷竿上掲金雞狴牢冷落停丹茟郡國􁁅呼拆紫泥鳯閣
舊臣期赦宥免教長似觸藩羝
　　　　其八
千官雲擁御樓時朝服紛紛換禮衣萬國稊航歸大國一
聲雷雨破圎扉青蝇傳去人人喜丹鳯銜来處處飛收盡
洛南遷客淚全家潜望日邊歸
　　　　其九
綵雲隨歩下乾天雨露新恩洽普天四輔首迎丹鳯詔六
師齊散廩犧錢熈熈品物瞻堯日習習薫風動舜絃啇洛
貳車當此際舊朝衣上涙潺湲
　　　　其十
年来不見祀圎丘謫宦擕親歎白頭作賦有時悲鵩鳥殺
身無路學犧牛非才豈合居臺閣歸夢徒勞近冕旒千載
遭逢如未替此身重見帝王州
　　　　太師中書令魏國公冊贈尚書令追封真定王
　　　　　趙(諱普)挽謌(十首)
玄象中台拆皇家上相薨大功銘玉鉉宻事在金縢無復
同魚水空嗟失股肱若言豊沛舊陪葬近長陵
　　　　其二
經緯千年業陶鎔萬物功藩垣龍節在禁掖鳯池空鹵簿
䝉寒雨銘旌颺曉風太常草儀注全似葬周公
　　　　其三
重位經三入髙年過七旬有言皆為國無日不憂民温樹
蕭蕭影甘棠漠漠春遥知神德廟配饗更何人
　　　　其四
國喪三台首家藏五廟尊紀功誰秉茟冊贈帝臨軒盛德
㽜千古貞魂閉九原皇情弥􁈓悼天柱折崑崙
　　　　其五
麟喪虚靈囿鳯衰空帝捂陶鎔存庶彚霖雨潤寰區舊䟽
同伊訓遺章入禹謨九原何所恨猶未滅匈奴
　　　　其六
空留遺像在凌烟誰繼堂堂命世賢将相位高三十載風
雲道合一千年霖収傅說巖前雨石隕媧皇補後天見說
吾君舉哀處重瞳揮洒淚潺湲
　　　　其七
君恩雖聼罷居㽜官拜維師命更優異物忽隨黄石葬晚
年終負赤松逰慿誰借筯論歸馬無復停車問喘牛唯有
功名書信史肯同塵土一時休
　　　　其八
曽拜四章辭相府又陳三表罷留司朝廷年德劉仁軌終
始功名郭子儀印鏁黄金塵暗澹堂閑綠野草離披吾君
若念先朝舊應似文貞御製碑
　　　　其九
忍聼鼕鼕窆鼓聲笳簫嗚咽暮雲凝勲勞自合同蕭相謚
法還湏比魏徴暁月暗垂丹旐露夜風輕觸繐帷燈三川
父老知何限盡逐靈輀涙滿膺

元老令終歸葬日有司重奏輟朝時駢羅鹵簿三公禮告
赴同􁇦五月期何處更求廊廟器是誰重作帝王師啇山
副使偏垂淚未報當年國士知
　　　　和仲咸詩六首(並用本韵)
　　　　　和與豊喻陽夜話(仲咸与喻令/同江左人)
澤國来朝積歲年啇山相遇話郷原郄詵重折月中桂(仲/咸)
(江南己及第入朝自左/馮户椽鏁􁰽又及第)陶令未歸江上村嵐氣滴空無限
翠泉聲通夕有何冤寒燈挑盡芳樽竭所得新奇盡雅言
　　　　　和廻喻令詩集(喻令名蟾/鳬之裔孫)
風稚荒凉信可悲家聲㽜得盡玄微且欣丹穴一毛在莫
道沅江九肋稀思苦也知関國政官卑應為洩天機他時
遷客歸朝去擬覓瓊瑶滿䄂歸
　　　　　和自詠
玉經炎火竹經霜却把剛腸變酒腸庾信悲哀休作賦接
輿歌曲且佯狂更諳喪亂災為福(仲咸㓜經/江左離亂)藴蓄才華有
若亡孤宦由来宜晚逹祝君霄漢路岐長
　　　　　和與盧氏宋氏少府話舊逰
舊逰前政一追㝷(仲咸十五前/任盧氏尉)宦路遷移敵古今黄綬位
卑曽歎命青宫官冷不妨吟(仲咸今/為中允)烟嵐不改當窓色桃
李應垂滿砌隂好寄新詩題舊壁為言梅福珥朝簮
　　　　　和題鳴馬廟(廟在豊陽古老傳云昔有人冠/盖乘馬隱于此山鄉人祠而祀)
(之至今時聞馬鳴其/靈異具仲咸詩序)
何人祠廟立空山四皓精靈合徃還疋馬不辭峰更險冥
鴻應爲世多艱雲生碧殿縈鴟尾風觸金鋪動獸環欲識
姓名無問處空聞靈異庇啇顔
　　　　　和送道服與喻宰
朝客吟詩送羽衣應知彭澤乆思歸三年官滿誰㽜得領
鶴擕琴賦式微
　　　　寄海州副使田舍人
繋即匏瓜轉即蓬可憐蹤跡与君同眼前有酒長湏醉身
外除詩盡是空閑採紫芝飢可療欲浮滄海道應窮聲名
官職相磨折休意西垣藥樹紅
　　　　㳟聞种山人表謝急徴不違榮侍因成拙句仰
　　　　　紀髙風
未赴吾君鳯詔徴蒲輪何似板輿榮自期物外長無事誰
覺人間已有名餌术肯嘗鍾鼎味紉蘭應笑珮環聲洛南
遷客堪羞死猶望量移近帝城
　　　　再賦二章一以頌髙人之風一以伸俗吏之意
表譲皇家買酒錢(上令京兆府賜山/人酒錢譲而不受)醉郷歸去便陶然吾
君若問徴君意自有東臯種黍田
　　　　其二
不應眀時鵠板書可能終老傲唐虞神仙見說湏隂德肯
為蒼生一出無
　　　　五更睡
數載直承眀寵深還若驚趂朝雞喚起殘夢馬䭾行左宦
離雙闕髙眠盡五更如将閑比貴此味敵公卿
　　　　自詠
華髪不稱老髙堂為有親寕同賈生恨自比老莱身官㪚
且無過俸微猶助貧誰能學屈蠖拳跼苦求伸
　　　　遣興
百年身世片時間况是多愁鬢早斑貧有琴書聊自樂貴
無功業未如閑波平南浦堪垂釣日滿東窓尚掩関祗為
慈親憶歸去啇山不隱隱何山
　　　　夏雲
嵯峨髙鎻夕陽紅斜入吟窓秀色濃六里青山長滿眼不
勞雲片學奇峰
　　　　丹河閑歩
誰愛潺湲到水濱春来唯有我来頻沙邊坐慣漁翁識岸
上行上白鳥馴髭髪照看添霰雪冠纓濯後少埃塵今秋
更擬營蓑笠冐雨衝風把釣輪
　　　　新秋即事(三首)
露莎烟竹冷凄凄秋吹無端入客衣鑑裏鬢毛衰䬃盡日
邊京國信音稀風蝉蝉歴歴和枝響雨鷰差差掠地飛繋
滯不如啇嶺葉觧隨流水向東歸
　　　　其二
宦途流落似長沙賴有詩情遣歲華吟弄淺波臨釣渚醉
披殘照入僧家石埃苦竹旁抽筍雨打戎葵卧放花安得
君恩許歸去東陵閑種一園瓜
　　　　其三
百歲浮生一夢中夢中何事有窮通姓名舊署黄麻𥿄顔
状今成白髪翁烟暝小窓螢火碧雨昏幽逕蓼花紅謫居
始信為儒苦生計兼無一畆宫
　　　　秋居幽興(三首)
秋光雖寂澹幽興入詩家籬暗螿啼菊園荒蟻上茄圍棋
知日影理髪見霜華向曉兒童喜溪僧遺晚瓜
　　　　其二
園林經積雨晚歩思悠哉宿鳥頭相並秋瓜頂自開藥田
荒野蔓屐齒沒蒼苔幽興将何遣燋琴貰酒杯
　　　　其三
謫居人事慵幽興與誰同僧到烹秋菌兒啼索草蟲掃苔
㽜嫩綠冩葉惜殘紅歳晏琴罇好籬邊有菊叢
　　　　前賦春居雜興詩二首間半歳不復省視因長
　　　　　男嘉祏讀杜工部集見語意頗有相類者咨
　　　　　于予且意予竊之也予喜而作詩聊以自賀
命屈由来道日新詩家權柄敵陶鈞任無功業調金鼎且
有篇章到古人本與樂天為後進(予自謫居多/看白公詩)敢期子羙
是前身從令莫厭閑官職主管風騷勝要津
　　　　翟使君挽歌(三首)
丹旐換紅旌蕭蕭五馬鳴今朝爲旅櫬昨日是專城愛子
方之蜀(時使君之子/奉使入蜀)遺書未到京貳車郊外送揮淚滿塵
纓
　　　　其二
國史書勲伐州民頌樂康豈唯存栢槨亦合葬桐郷黄壌
千年恨青山六里長空餘鈴閣畔寂寞菊花香
　　　　其三
未滿三年政何妨五月期理言歸葬速遺愛出山遲檣翣
穿雲過銘旌着雨垂洛陽多故吏號泣住靈轜(使君早年/知河南府)
　　　　村行
馬穿山逕菊初黄信馬悠悠野興長萬壑有聲含晚籟數
峰無語立斜陽棠梨落葉胭脂色喬麥花開白雪香何事
吟餘忽惆悵村橋原樹似吾郷
　　　　淳化二年八月晦日夜夢于上前賦詩既寤唯
　　　　　省一句云九日山州見菊花間一日有啇於
　　　　　貳車之命實以十月三日到郡重陽已過殘
　　　　　菊尚多意夢已徴矣今忽然一歳又逼豋髙
　　　　　追續前詩句因成四韵
節近豋髙忽歎嗟經年憔悴别京華貳車何處搔蓬鬢九
日山州見菊花夢裏榮衰安足道眼前盃酒且湏賖啇於
鄒魯雖迢逓大底擕家即是家
　　　　仲咸就加郡印因以四韵賀而勉之
如何小郡滯清賢未得徴歸振鷺班莫怕三年持漢詔猶
勝遷客卧啇山俱諳宦路湏推命同有詩情合好閑唯是
謫官無考限比君知向幾時還
　　　　自嘲
三月降霜花木死(今年三月/啇州有霜)九秋麥飛雪麥禾災䖝蝗水
旱霖霪雨盡逐啇山副使来(今秋洛南縣蝗又/大水夏旱秋雨雪)
　　　　雪霽霜晴獨㝷山逕菊花猶盛感而賦詩
狼藉金錢撤野塘幾叢無力卧斜陽爭偷暖律輸桃李獨
亞寒枝負雪霜誰惜晚芳同我折自憐孤艶襲人香幽懐
逺慕陶彭澤且擷殘英泛一觴(是歲啇州九月十/八日大雪後霜晴)
　　　　寄豊陽喻長官
七十年華鬢未霜道情偏稱宰豊陽早衙請印無仇覧(豊/陽)
(户不滿千/例首主簿)夜榻圍碁祗孟光(喻宰好碁又/与内子敵手)庭户萬重嵐氣
潤盤餐數飣藥苗香猶言彭澤終歸去門栁青青檻菊黄
　　　　官舍竹
誰種蕭蕭數百竿伴吟偏稱作閑官不隨天艶争春色獨
守孤貞待歳寒聲拂琴牀生雅趣影侵碁局助清歡眀年
縱便量移去猶得今冬雪裏看
　　　　雪夜看竹
夢㫁閑窓酒半醺月華薄薄雪紛紛莫言官散無拘束一
夜披衣見此君
　　　　喜雪貽仲咸
半冬無雪懶吟詩薄暮紛紛喜可知衣上惹来看不足竹
邊聼處立多時光迷曙色侵窓早片舞寒空到地遲今日
使君吟望好一車飛絮醉褰帷
　　　　賦得臘雪連春雪(啇州數年無雪)
臘雪連春雪啇民舞且歌數年求不得一尺未為多試法
烹茶鼎資吟落釣蓑豋樓應更好丹水是銀河
　　　　立春日細雨
澹于寒霧亂于絲無點無聲落不知輕助雪痕歸麥壠暗
隨春氣入梅枝踏苔立乆微霑屐遶竹吟餘漸着髭翻憶
滿身珠麗􁶋江頭閑把釣蓑披
　　　　霽後望山中春雪
誰種離離碎玉苗曉樓吟望興偏饒白雲作伴宜長在紅
日無情已半銷聚映早霞眀野寺散隨春水過溪橋世間
安得王摩詰醉展霜縑把茟描
　　　　閑居
何必問生涯幽閑度歲華有琴方是樂無竹不成家吟裏
銷春色眠中見曙霞今年如未去更擬種胡麻
　　　　有懐戚二仲言同年
聞說去官常悽悽返故郷與君同甲子似我有文章憔悴
衣衫綠蹉跎鬢髪蒼此身知幸處曽得紫微郎
　　　　春郊寓目
百舌嬌慵未苦啼雪隨春水下松溪何人樵樹和雲斫幾
處山田帶雨鋤犁蜀栁半開鸜鵒眼海棠深結麝香臍東
風似待閑人出一路青莎襯馬蹄
　　　　杏花(七首)
紅芳紫萼怯春寒蓓蕾粘枝宻作團記得觀燈鳯樓上百
條銀燭淚䦨干
　　　　其二
暖映垂楊曲檻邊一堆紅雪罩輕烟春来自得風流伴榆
荚休抛買笑錢
　　　　其三
桃紅李白莫爭春素態妖姿兩未匀日暮墻頭試廻首不
施朱粉是東鄰
　　　　其四
長愁風雨暗離披醉遶吟看得幾時唯有流鶯偏称意夜
来偷宿最繁枝
　　　　其五
豋龍曽入少年場錫宴瓊林醉御觴争戴滿頭紅爛熳至
今猶雜枝桂香
　　　　其六
長安廢弃遷都後曲沼荒凉一夢中見說舊園為茂草寂
寥無復萬枝紅
　　　　其七
陌上繽紛枝上稀多情猶觧撲人衣雙成洒道迎王母十
里濛𪷟絳雪飛
　　　　寄陕府通判孫状元(何)兼簡令弟秀才(僅)
啇山留滯再經年咫尺無由見状元㑹赦未教歸北闕高
歌應合遇東園寸心謾道如弦直兩鬢難禁似雪繁兄弟
相知情未改著書呼取屈原魂(東園/公)
　　　　日長簡仲咸
日長何計到黄昏郡僻官閑晝掩門子羙集開詩世界伯
陽書見道根源風飄北院花千片月上東樓酒一罇不是
同年来主郡此心牢落共誰論
　　　　春郊獨歩
襟袖飄飄晚吹輕孤吟何必共人行綠楊繋馬㝷芳逕春
草隨人上古城不憤黄鸝誇巧舌多慙戴勝勸歸耕慿高
朗咏沉湘賦自許吾生似賈生
　　　　種菜了雨下
菜助三餐急園愁五月枯廢畦添糞壌胼手捽荒蕪前日
種子下今朝雨點踈麤吟詩深自慰天似憫窮途
　　　　偶置小園因題二首
十畆春畦两眼泉置来應得弄潺湲三年謫宦供厨菜(此/園)
(典三/年)數月朝行賃宅錢(其價直/如此)空媿先師輕學圃未如平
子便歸田此身乆畜耕山計不敢抛官為左遷
　　　　其二
　　　　别啇山(量移觧州作)
欲辭蒼翠入塵囂把酒看山思寂寥莫動移文苦相責觧
梁聞說近中條
　　　　送廵撫侍讀吕司諌
三十軍城百萬家侍臣分命走軺車長春殿裏承丹詔乙
夜書邊别翠華駐馬秪教㸔壠麥憂民無暇醉溪花歸朝
舊友如相問為道山中學種畬
　　　　别丹水(已下量移觧州作)
曽經爛漫濯吾纓忍别潺湲月下聲便入紅塵染詩思吟
魂猶合數年清
　　　　别四皓廟
　明朝欲别採芝翁吟遶階前苦竹叢貶謫入山非羙退此
　中爭敢逐冥鴻
　　　　　别仙娥峯
　啇山留滯再經春吟爱仙娥最出群若有精靈念遷客暫
　来河北作行雲
　　　　　别北窓竹
　滿窓踈韵伴吟聲别夜猶憐枕簞清見說觧梁難種植此
　君相别若為情
　　　　　别堂後海棠
　一堆紅雪媚青春惜别湏教淚滿巾好在眀年莫憔悴校
　書兼是愛花人(此堂予去後是推/官王校書移入)
　　　　量移後自嘲
可憐蹤跡轉如蓬隨例量移陕東便似人家養鸚鵡舊籠
騰倒入新籠
　　　　量移自觧
啇山五百五十日若比昔賢非滯㽜試㸔江陵元相國四
年移得向通州(元稹自江陵士曺/四年移通州司馬)
　　　　留别仲咸(二首)
二年啇嶺頼知音惜别離蔵淚滿襟頭白忽抛攀桂半道
消休話㧞茅心科名偶得同年分交契都因謫宦深倡和
章詩収拾取两家㽜與子孫吟
　　　　其二
世網嬰纒不自由可憐匏繋又萍流忽從清洛南邊郡移
向黄河北岸州命薄我甘閑副使道孤君是假諸矦觧梁
去此無多地時寄新詩慰客愁
　　　　出啇州有感
圎丘恩例得量移笑領全家出翠微惟有来時的顱馬啇
山埋骨不同歸(初到啇/山馬斃)
　　　　閿郷縣㽜題陶氏林亭
年来恩例得量移秪合髙歌不合悲消長盈虚存大易東
南西北有先師未抛軒冕終妨道偶見林泉且賦詩何事
閿郷住三日吟情難捨竹邊池
　　　　寄潘處士
賣藥先生白布衣書来方信在京師减君爐裏燒丹術助
我山中買酒資(䖏士自京寄/白銀相贈)閑似野雲終不仕閉如籠鶴
已多時飄飄又去黄河北更負中條幾首詩
　　　　将及陕郊先寄孫状元
宦途漂蕩似浮萍又到棠隂邵伯城親老轉添衰鬢白妻
兒猶免智囊生状元舘榖如無􁒭副使量移豈繋程吾道
不拘官冷暖唯君應合出郊迎
　　　　甘棠即事簡孫何
坐棠風雅羙賢臣伐樹悽悽亦聖人因感得時㽜蔽芾更
嗟無位泣麒麟誰知素教長多難我向清眀自不辰聽訟
何如訟便無訟與君憂道合霑巾
　　　　　觧梁官舍
　郡在中條山脚下盬南風起晝昏昏舍人謫宦誰言命副
　使量移豈是恩月有俸錢堆長物日無公事掩閑門上天
　于我心還厚秪遣文章道更尊
　　　　　中條山(二十韵有序)
　　　　　　薛許昌賦中條山十四韵且自云両京之間
　　　　　　巨題不媿不負至今百年人亦無敢繼者禹
　　　　　　偁量移觧梁日與山接茍黙而無𫐠後之覧
　　　　　　吾集者謂宋無人因賦二十韵而起河盡海
　　　　　　之意不能不相渉也盖状山之形張詩之氣
　　　　　　使然爾又五老峰者兹山之特秀避而不言
　　　　　猶人無眉目矣過是皆許昌之所未道者以
　　　　　此易彼庶幾並行
崛起巨河邊犇騰欲上天逺臨滄海盡髙與太行連大塊
横為脊它山立似拳土膏經舜耒石險任秦鞭洞黒狂吹
雨峰青冷罩烟店荒壇道絶寺古栢梯懸崦漏微茫雪巖
垂淅瀝泉迸根通砥柱斜徑入閑田北笑恒蔵寳西輕華
聳蓮三門遥託跡五老􁀩差肩落實樵夫拾靈苗本草傳
拄空擎雁塔倒影盖漁船繪畵終無手封崇必有年鹽池
浮翠靄董澤媚漪漣隂壑乖龍蟄枯杉凍虺穿圗經標數
郡神異産群賢呼夀嵩何謟升中泰豈專斯文如已矣此
地可終焉暫看猶銷病頻豋合得仙許昌休自負吾什亦
銘鐫
　　　　五老峰(十六韵)
矗矗拂星榆峥嶸與衆殊精靈犇昴宿神異載河圗捧日
光先及參天禮不趣綠羅供組綬清籟獻笙竽洩雨遥霑
華堆嵐下照蒲僧窓分未足郡閣占應俱漠漠雲交袂霏
霏雪映鬚巨靈羞用壮玉女碩為奴(玉女岩/在中條)磊磊工難盡
參差德不孤兒孫溪石小几杖澗松枯洞鄙三茅隱山嫌
四皓逋分形皆自立倒影要誰扶将數慙同漢臣名合賛
虞嵩峰真樹黨天柱太無徒安得隨人意移将近帝都吾
君南靣處萬歳一齊呼
　　　　書孫僅甘棠集後
新集甘棠盡雅言獨疑陳杜指根源一飛事徃名雖屈六
義功成道更尊骨氣向人蹲獬豸波濤無敵㵼崑崙眀年
再就堯堦試應被人呼小状元
　　　　櫻桃(十六韵)
風寳落嶙峋蟠根出俗塵子多将盡夏花晚不争春上苑
空枝後荒巖滿樹新鳥含紅映觜猿飽滑流唇溪寺初供
佛山齋已待賓升筵參李柰入市附樵薪葉襯青舒槲籠
擎緑透筠㵼盤能宛轉就酒益甘辛致養侔懐橘投誠等
獻芹齒酸雖欲罷喉渴尚宜頻溉水應無主駈禽免廢人
栽培傷物性髠接失天真自笑羮梅沗誰知社票神用堪
登爼豆生合委荆榛差小同謙退饒先似屈伸叔孫如薦
廟朴野味弥純
　　　　贈朗上人(朗公少逰渚宫/與齊已相識)
净剃霜髭展舊真自疑容貌是前身僧中獨守三千界戒
詩裏閑銷七十春僻寺蘚深人少到故山雲好夢歸頻禪
齋近日誰還徃祗有西垣放逐臣
王黄州小畜集卷第九
王黄州小畜集卷第十
　　律詩
　　　　　再授小諌偶書所懐
　　　　　贈禮部宋貟外閣老(自汝州副使拜命/前年与予同貶)
　　　　　自寛
　　　　　贈衛尉宋卿二十二丈(二首前翰長侍郎)
　　　　　送融州任巽户曺
　　　　　寄啇州馮十八仲咸同年
　　　　　送史舘學士楊億閩中迎侍
　　　　　覧照
　　　　　送冦諌議赴青州
　　　　　　寕公新拜首座因贈
　　　　　　夀寕節祝聖夀(十首)
　　　　　　幕次閑吟(五首)
　　　　　　還韋度支韶程集
　　　　　　将赴單州和韋度支相送之什次韻
　　　　　　初上單州有作
　　　　　　送秘閣裴都監奉使两浙(已下再入/西掖作)
　　　　　　送戚殿丞之任括蒼
　　　　　　送馮中允之任婺州
　　　　　　寄題義門胡氏華林書院
　　　　　　送母殿丞赴任齊州
　　　　　　送張監察通判餘杭
　　　　　　送楊屯田通判永興
　　　　　　書齋
　　　　　　書懐簡孫何丁謂
　　　　　　送柴諌議之任河中
　　　　　　送僕射相公赴西京
　　　　　　送李著作
　　　　　　送禮部蘇侍郎赴南陽
　　　　　　制除工部郎中出内署(已下滁州作)
　　　　　　詔知滁州軍州事因題二首
　　　　　　滁州官舍(二首)
　　　　　　　堂前井
　　　　　　　荒亭晚坐
　　　　　　　身世
　　　　　　　瑯邪山
　　　　　　　為郡
　　　　　　　自笑
　　　　　　　自問
　　　　　　　夜長
　　　　　　　與嘉祐同逰寳應寺
　　　　　　　迂儒
　　　　　　　花鹿
　　　　　　今冬
　　　　　　滁上謫居(四首)
　　　　　　戯題二章𫐠滁州官况寄翰林舊同院
　　　　　　髙閑
　　　　　　臘月
　　　　　　雪中看梅花因書詩酒之興
　　　　　　朝簮
　　　　　　賀吕祐之諌議
　　　　　　賀馮起張秉二舍人
　　　　　　送都官梁貟外同年之江南轉運
　　　　　　有傷
　　　　　　寄杭州西湖昭慶寺華嚴社主省常上人
　　　　　　送鄭襃歸閩中
　　　　　　贈王巘
　　　　　　病假
　　　　　　偶題(三首)
　　　　　　詩酒
　　　　　　司空相公挽歌(三首)
　　　　　　和廬州通判李學士見寄(二首)
　　　　　　贈朱嚴
　　　　　　戯和夀州曽秘丞黄黄詩
　　　　　　又和曽秘丞見贈(三首)
　　　　　和朱嚴留别
　　　　　賦得𥿄送朱嚴
　　　　　饒州馬殿院頻寄異鬚藥服千丸
　　　　　　作詩以報之
　　　　　歲暮感懐
　　　　　送鄭南進士歸洪州
　　　　再授小諌偶書所懐
宦途滋味飽更諳命薄于人分亦甘兩鬢雪霜為小諌六
街泥雨趂常參便休祿仕飢寒累強逐班行靣目慙安得
去如种處士板輿榮侍卧終南(种放與母/偕隱終南)
　　　　贈禮部宋貟外閣老(自汝州副使拜命/前年與予同貶)
　　　棘舊詞臣且向南宫作舍人(禮部貟外號/南宫舍人)休歎貳
車如竹葦(貟外郎散副使/至三两貟)湏知百日掌絲綸(故事禮曺外/郎百日內知)
(制/誥)錦窠官重真殊拜玉筍班清秪一身(今朝中貟外甚多/禮曺一人而已)
堪笑白頭王小諌握蘭猶未得相親
　　　　自寛
身世龍鍾見自寛追量才分合饑寒朝中舊友休誇貴箧
裡新詩不博官曉髪静梳微霰落夜吟閑拂古風殘㑹湏
歸滄江上累石移莎擁釣灘
　　　　贈衛尉宋卿二十二丈(二首前翰長侍郎)
性情和雅得天真卿寺鼇頭任屈伸三品且隨前宰相(大/卿)
(班在尚書下与吏部/宋吕二相公相接)重瞳偏認舊詞臣宿齋院冷琴横膝
朝退門閑鶴伴身多少摳衣門弟子側聆還望秉陶鈞
　　　　其二
謫宦歸来髪更斑徊翔猶在寺卿間幾多僚吏三台上太
半生徒两制間舊賜錦袍多貰酒新裁紗㡌欲歸山東垣
小諌龍鍾甚空媿洪鑪早鑄顔
　　　　送融州任巽户曺(撰越王爱姬/墓誌得罪)
御前曽取好科名一椽如何萬里行身落蠻夷人共惜罪
因文學自爲榮吏供版籍多魚稅民種山田見象耕君看
咸通十司户投荒終乆是公卿
　　　　寄啇州馮十八仲咸同年
遷客秋来捧詔還故人多怪鬢毛斑重爲東掖垣中士猶
夢西暉亭下山静筭宦途皆是命老思身計不如閑何時
相約同歸約隱水竹蕭蕭並掩関
　　　　送史舘學士楊億閩中迎侍
迎侍閩川去路長才名官職過歐陽翰林貴族誇東榻(楊/近)
(爲副翰張/爲舍人)史舘清銜慶北堂别酒正逄寒菊綻歸舟應見
早梅香拾遺徤羡吟詩送莫笑蹉跎兩鬢霜
　　　　覧照
覧照笑浮生秋霜髪數數莖才髙空有氣官散即無榮貧
乆心還樂吟多骨亦清他年文苑傳應不漏吾名
　　　　送寇諌議赴青州
表海鎮崢嶸樞臣輟禁庭両蕃申族帳七縣造圗經宻勿
君恩異循良祖德馨旌旗驅驛路鼓角出郊坰歸萝㝷温
樹行塵動福星上儀三道判排設十間􁰽風静衙門㦸霜
寒郡閣鈴看山樓號白封社土分青花好詩難惜梨甘酒
易醒(牡丹水梨皆/青州所出)徴還都幾日莫愛妓娉婷
　　　　寕公新拜首座因贈
著書新奏御(亦詔承㫖蘇公道士韓德純与公集三/教聖賢事迹各五十卷故有首座之命)優詔
及禪扉首座名雖貴家山老未歸磬聲寒繞枕塔影静侵
衣終憶西湖上秋風白鳥飛
　　　　夀寕節祝聖夀(十首)
待漏齊趋聖節筵雲開金闕上青天平眀引入長生殿共
祝堯雲百萬年
　　　　其二
數聲飛電嚮鳴鞘香䮍金爐映赭袍王母親承玉皇詔年
年今日進蟠桃
　　　　其三
　有國土何時見兠率天宫底處開盡說今年夀寕節一
齊移入帝城来
　　　　其四
簾前何　冬日堦下新抽七葉蓂昨夜靈臺因預奏綵
雲髙捧老人星
　　　　其五
益筭真君南斗高還因聖節奏天曺扶桑枯盡靈椿老始
　　　出夀毫
　　　　其六
荘周浪說華封祝漢帝虚傳嵩岳聲争似夀寕嘉節日千
門萬户碩長生
　　　　其七
帝德由来動百神年年聖節絶纎塵萬家喜氣生和氣冬
日翻疑一日春
　　　　其八
秪為憂民感上玄玉京今日集羣仙更教添注吾君夀直
過人皇萬八千
　　　　其九
漢主夀山稱萬歳玄宗隹節號千秋吾皇别享無疆福百
姓歡呼動九州
　　　　其十
謫宦啇於又觧梁二年不見赭袍光重来班列雖踈逺祝
夀情深涙數行
　　　　幕次閑吟(五首)
二年憔悴咏江籬恩詔重教侍玉墀寓直掖垣休入夢常
叅幕次且吟詩新文自負山中集舊吏多驚鬢畔絲莫道
諌官無一事猶勝閑卧觧州時
　　　　其二
禁漏遲遲待玉班坐愁身計忽長歎時清偶直千載運頭
白重爲八品官烏㡌半欹殘月冷馬鞭慵執曉霜寒君恩
未　壮不敢思歸七里灘
　　　　其三
文章曽受帝襃称幕次孤吟冷似氷借馬趂朝長後到問
人求米盡難慿僮教罷藥朝無酒兒廢看書夜絶燈除却
金章在腰下其餘滋味一如僧
　　　　其四
六里山中謫宦身歸来無路掌絲綸堦前不見朱衣吏堂
上　白髪親月入可堪茶作俸雨多還怯桂爲薪懶求
郡印縁何事曽忝西垣侍從臣
　　　　其五
江籬吟盡鬢成絲霜謫宦歸来萝一埸每日秪窺丹鳯案
被人猶喚紫微郎齋宫獨坐風翻幕客舍閑吟葉滿床若
是承眀容再入未曽荒廢舊文章
　　　　還韋度支韶程集
嶺南為郡帶名曺萬里江山興詠饒皇宋聲詩歸雅正有
唐門地本逍遥雪霜思苦雖侵鬢金紫恩深已佩腰舊草
滿嚢勝薏苡幾聮乘醉冩芭蕉進来聖主廻天眷抄逐蠻
僧過海潮何事曺南得披覧韶程風什似聞韶
　　　　将赴單州和韋度支相送之什次韵
就養求官動聖知專城猶得近王畿郷人竟指曽題柱丘
嫂應慙不下機西掖罷批天子詔北堂榮着老莱衣鄰封
唱和如多暇三載湏成一集歸
　　　　初上單州有作
舊官休念直承眀就養誰能繋宦情藍綬昔年為短薄綵
衣今日是專城妓人半在豋樓看親老初来滿郡迎慢逐
板輿張皂盖平生唯有此時榮
　　　　送秘閣裴都監奉使两浙(已下再入西掖作)
霏霏梅雨灑船窓緑荇緑荇參差早稻黄捧詔暫辤圗籍
府揚㠶深入水雲郷皇華静讌江樓月御札閑開野寺香
若到蘇臺人問我長官重拜紫微郎
　　　　送戚殿之丞任括蒼
佐郡海西邊挂㠶離兎園逺經羅刹石去近鶺鴒原菊䁔
秋飛蝶霜晴夜呌猿老郎方吏隱應笑市朝喧(殿丞令弟/知温州永)
(嘉/縣)
　　　　送馮中允之任婺州
東南宦逰多勝逰婺女星下溪山溪幽嚴陵隱德七里瀨
沈約詩名入詠樓岸上黍離經故國湖邊木脫正高秋承
眀三入妨賢乆擬覔江郷小郡矦
　　　　寄題義門胡氏華林書院
水閣三齋架碧虚亭亭華表抰門閭力田歳取千箱稻好
事家藏萬卷書旋對杯盤燒野筍别開池沼飬溪魚吾生
未有林泉計空媿妨賢卧直廬
　　　　送母殿丞赴任齊州
三齊號難治民瘼待良醫勿謂人多詐湏教吏不欺魚鹽
多近海桑柘潤連淄御札新班頒暦無忘訓誡詞(上親選/良吏仍)
(賜御前/暦子)
　　　　送張監察通判餘杭
郡城瀟洒浙江濱慙輟乘驄慰逺民莫放霜威誇御史且
収風景屬詩人雪侵樓上迎潮眼花擁湖中泛月身盡是
公餘吟詠處好飛佳句寄詞臣
　　　　送楊屯田通判永興
長安弃廢比藩方通理猶宜占省即入洛才名齊二陸(屯/田)
(自浙入朝/鎻􁰽及第)有唐門户本三楊(屯田靖恭楊氏/唐未避地江南)袖中丹桂家
聲在道畔豐碑袓德光(関西夫子碑/在閿郷路上)莫向公餘㝷故第榛
蕪難認靖㳟坊
　　　　書齋
年年賃宅住閑坊也作幽齋着道装守静便為生白室著
書兼是草玄堂屏山獨卧千峯雪御札時開一炷香莫笑
未歸田里去宦途機巧盡能忘
　　　　書懐簡孫何丁謂
三入承眀已七年自慙蹤跡乆妨賢吾子幾時歸鳯閣病
夫方欲買漁船季路㫖甘知已矣潘安毛鬢更皤然舉人
自代何由得歸去東臯種黍田
　　　　送柴諌議之任河中
蒲津名郡得名公諌𥿄盈箱且罷封紅藥堦墀曽吐鳯緑
莎􁰽事舊鳴蛬(故事河府院有緑莎㕔唐来治平時好事/者常加澆漑兵興之後為不好事者剷去)
(之公好事者也/可復此景故云)下車首謁重華廟入境先經五老峰見說
丘門詩板在應教囘也継遺蹤(故兵部王侍郎嘗知/河府公之座主也)
　　　　送僕射相公赴西京
五十升端揆西郊保任釐偶抛三事重未失百僚師府縣
威儀引宫城管鑰隨麤官嫌出将劇位是留司櫻筍供筵
饌蜩蟬響路岐碧紗題壁處晝錦下車時請雨摩騰塔㝷
芳白傅祠維嵩過舊隱褉洛賦新詩禮絶應懸榻公餘尙
讀碑留臺咨拜表内殿列湏知易退甘龍卧難虚是鳯池
两京全咫尺三入不參差康濟荒年榖風標飣座梨(唐相/崔逺)
(文詞清麗風神峻/整時人謂云耳)弼諧終在我睠注更同誰温樹隂猶在
甘棠影暫垂常濡玉堂茟願草白麻詞
　　　　送李著作
芸閣新銜捧詔歸歴陽湖畔拜庭闈已聞愛子披朱紱(著/作)
(郎君已/賜服邑)猶學嬰免着綵衣飯饋海陵紅軟稻鱠擎淮水白
魚肥吾生自失榮親䘵謾踏花磚入北扉
　　　　送禮部蘓侍郎赴南陽
拜命辭台席扶親道更光風流在東閣優逸是南陽治箧
排宸翰行衣帶御香袴襦編户暖扇枕板輿凉鈴閣留僧
飯書齋着道装遺蹤㝷耿鄧善政法龔黄潭净秋收菊郊
平曉坐棠未應淹郡國即是復巖廊一息同盆鳥重来浴
鳯皇貳卿三十八羞殺老馮唐
　　　　制除工部郎中出内署(己下滁州作)
温樹隂中别玉堂應星猶得入文昌莫嫌工部官曹慢杜
甫才名是外郎
　　　　詔知滁州軍州事因題二首
曉直銀臺作侍臣暮為郎吏入埃塵一生大抵如春夢三
黜何妨似古人不稱禁中批紫詔猶教淮上擁朱輪時清
郡小應多暇感激君恩養病身
　　　　其二
罷直金鑾領一麾依前顦悴詠江籬所嗟吾道闗消長豈
為微軀繋盛衰尚媿臨民為父母終當養學稼養妻兒自
憐此度辤京闕猶勝啇山副使時
　　　　滁州官舍(二首)
忽從天上謫人間知向山州住幾年俸外不教收果實公
餘多愛入林泉朝簮未觧雖妨道宦路無機即是禪鈴閣
悄然私自問郡齋何異玉堂前
　　　　其二
失職金鑾假一麾瑯邪山色遶城池觧龜且作三年調下
馬先吟八絶詩勾檢簿書寕失俗逄迎使命亦隨時公餘
不敢妨吟詠異日聲名繼至之(獨孤及字至之/及為滁州刺史)
　　　　堂前井
公署在山上鑿泉深且清一杯水溜滿六月火雲生利物
誠堪拜投錢惡近名飲之何以報官况與詩情
　　　　荒亭晚坐
荒亭秋日沉獨坐白頭吟為郡殊無味歸田素有心鵲翻
楓葉亂蛬響菊叢深微物休相聒幽懐老不禁
　　　　身世
淮邊為小郡身世復何云妻病無醫藥免癡典墳簮裳看
似萝俸禄薄如雲不作歸耕計何階望致君
　　　　琅邪山(東晉元帝以瑯邪王渡江常駐此山故/溪山皆有瑯邪之號不知晉已前何名)
(也)
連袤復岧嶤峰巒架泬寥流名自東晉積翠滿南譙洞碧
通仙界溪眀潤藥苗古臺臨海日絶嵿見江潮杉影拏雲
暗泉聲出竹遥廟碑傳漢祖寺額認唐朝旱歲時霑稼靈
蹤合禁樵詩章因我盛(唐賢逰者多矣/無瑯邪山詩)屏障遣誰描近住
人多秀頻豋酒易銷圗經標八絶灊霍合相饒
　　　　為郡
為郎為郡意何䦨羞拂朝纓盖病顔賜茟任分雙管赤梳
頭已是二毛斑道孤自合先歸隱俸薄無由便買山出坐
两衙皆勉強此心長在水雲間(漢尚書郎月給/赤管大茟一雙)
　　　　自笑
年来失職别金鑾身世漂淪鬢殘髪貧藉俸錢猶典郡老
為郎吏是何官開樽暫喜愁腸破堆案仍勞病眼看自笑
不歸田里去謾将名姓掛朝端
　　　　自問
自問意何如身窮業有餘卷懐君子道耽味古人書月給
非無酒晨羞亦有魚山頭刺史宅未替是吾廬
　　　　夜長
後樓前閤互嚴更年鬢侵人睡漸輕病眼已甘書册廢愁
腸猶取酒杯傾風揺𥿄帳燈花碎月照銅壺漏水清吟盡
舊詩猶展轉百廻移枕未天眀(眼病黒花夜不/看書數年矣)
　　　　與嘉祐同㳺寳應寺
滁陽領郡經三月寳應逰山始一廻屐齒免憂巖下折簿
書長苦案頭堆潾潾泉石吟魂徤漠漠烟嵐病眼開盡日
引渠㝷勝境讀碑看篆埽蒼苔
　　　　迂儒
自笑是迂儒誠宜與世踈左遷猶上䟽薄俸亦抄書漠漠
花侵眼蕭蕭髪映梳唯當早休去幽處卜吾廬
　　　　花鹿
花鹿一何馴長隨病使君必教吾在野當與爾爲群静飲
清溪水眠閑碧洞雲猶勝市朝裏逐衆走紛紛
　　　　今冬
休思官職落青雲且筭今冬養病身白𥿄糊窓堪聼雪紅
爐着火别蔵春旋篘官醖漂浮蟻時取溪魚削白鱗况是
豐年公事少爲郎爲郡似閑人
　　　　滁上謫居(四首)
跡去金鑾殿宮移玉筍班才高寕免妬命薄不如閑曉鑑
悲華髪春醪慰病顔為郎身漸老自笑不歸山
　　　　其二
跡沗詞林舊官為郎署卑同羣甘鳥獸苟祿為妻兒未有
一事立空驚雙鬢衰唯憐文集裏添得謪官詩
　　　　其三
敢歎我命薄所嗟吾道消謫官淮上老京信日邉遥巧宦
或五鼎甘貧唯一瓢居然古人事名跡詎相饒
　　　　其四
一日復一日悠悠任此生所悲頻謪宦不是厭專城有悔
皆因禄無凶未若耕林泉何處好終卜挂吾纓
　　　　戲題二章述滁州官况寄翰林舊同院
要知滁上興如何養拙偷安幸亦多小郡既無衣襖使豐
年兼有袴襦歌公餘處處擕山屐官醖時時泛海螺病眼
白頭唯醉睡朝廷好事不聞他
　　　　其二
要見滁州謫宦情信縁隨俗且營營不誇两制詞多貴多
伴三班奉職行樓堞倚空乘月上樽罍有酒對山傾昇沉
得喪何湏問况是浮生已半生
　　　　髙閑
謫官滁上欲何為唯把髙閑度歲時費盡俸錢因合藥忙
於公事是吟詩京中吏去慵傳信江外僧来與撰碑更待
吾家婚嫁了觧龜休致未全遲
　　　　臘月
臘月滁州始覺寒年豐歲暮郡齋閑官供好酒何憂雪天
與新詩合看山日照野塘梅欲綻燒廻荒逕草猶斑吏人
散後無公事門㦸森森夕鳥還
　　　　雪中㸔梅花因書酒之興
冬來滁上興何長唯吟把情入醉郷雪片引詩勝玉帛梅
花勸酒似嬪嬙凝眸未厭頻頻落擁鼻還憐細細香謫宦
老郎無一物清貧猶且放懐狂
　　　　朝簮
一戴朝簮已十年半居謫宦半榮遷壮心無復思行道病
眼唯堪學禪醉謝陶公長欠酒俸慙吾祖不言錢白頭郎
署成何事見擬休官自種田(陶公云飲/酒常不足)
　　　　賀吕祐之諌議(自起居舍人拜命/不由貟外郎中)
鳯閣前年陪武麟歩臺昔日是交逰先歸内署身雖沗直
上髙坡命更優玉筍外郎全弃擲土山果毅免經由却應
廻笑滁陽守官似馮唐半白頭
　　　　賀馮起張秉二舍人
八年東觀知深屈(馮舍人雍熈丁亥/歲与予同直史舘)百日南床秪暫經(張/自)
(知雜入/閣下)春暖並吟紅藥樹雲開雙見紫微星繡衣脫後休
持斧珠履抛来免過廳(馮兼越/王翊善)應念出官淮水上被人還
笑屈原醒
　　　　送都官梁貟外同年之江南轉運
不得餘杭郡空寄髙僧結社篇
　　　　送鄭襃歸閩中
襃也甌閩士文髙行益修干名逄詔罷歸計逼親憂鷗鳥
終相狎公卿謾欲㽜刺桐花下宅蘭蕨奉晨羞
　　　　贈王巘
舉子竟文賦風騷委路塵吾宗多警句詩道未無人青眼
有誰是白頭空鑷頻賈生如再召為爾指迷津
　　　　病假
小郡雖無事常時亦有勞坐衙衫強着判案茟湏操病眼
因求假身閑更覺高何當長似此歸去老蓬蒿
　　　　偶題三首
賈誼因才逐桓譚以䜟踈古今常似此吾道竟何如
　　　　其二
鄭興親未葬張籍眼多昏何時觧印綬歸去卧山村
　　　　其三
白頭厭郎署病眼欲分司寸心猶未决所頋在妻免
　　　　詩酒
白頭郎吏合歸耕猶戀君恩典郡城已覺功名乖素志秪
慿詩酒送浮生剛腸减後微微諷病眼昏来細細傾樽杓
不空編集滿未能将此換公卿
　　　　司空相公挽歌(三首)
全德羣儒服清名信史書何人不調鼎唯我得懸車蕭相
文無害于公慶有餘三川歸葬地松檟自扶踈
　　　　其二
執禮身雖退思賢寵未衰垂行三入命遽逼九原期本末
皆書史功名别樹碑湏知文集裏全似白公詩
　　　　其三
去歳頻宣召觀燈復賞花徤嫌靈夀杖輕弃富人車列座
先台席温顔逼翠華而今宅前路雨破築堤沙
　　　　和廬州通判李學士見寄(二首)
北門西掖乆妨賢出入丹墀近八年且把一麾淮水上敢
思三接浴堂前将何政術稱循吏豈有文章號謫仙除却
清貧入詩詠山城坐客冷無氊(杜工部戲贈鄭廣文詩云/登科四十年坐客寒無氊)
　　　　其二
金鑾失職下蓬瀛也向淮邊領郡城堆案簿書爲俗吏滿
樓山邑負吟情廬江地近音塵絶㫁何遜詩来格調清未
得樽前一開口可憐心緒獨揺旌
　　　　贈朱嚴
未得科名鬢已衰年年顦悴在京師妻装秋卷停燈坐免
趂朝餐乞米多炊尚對交朋賖酒飲徧㸔卿相借驢騎誰
怜所好還同我韓栁文章李杜詩
　　　　戯和夀州曽秘丞黄黄詩
黄黄真是小巫娥買恐千金價不多母别語嬌空有淚對
人聲顫未成歌產從南國勝桃李擕去東山隱薜蘿滁上
老郎無妓女草玄讀易擬如何
　　　　又和曽秘丞見贈(三首)
非才誤受帝恩深報國空存一片心命薄任從官進退道
孤難與衆浮沉日邊信㫁無歸萝滁上公餘且醉吟劳寄
新詩逺相唁野雲何處望為霖(来詩云其如/夷憂待為霖)
　　　　其二
謬因文字立虚名寓直金鑾冐寵榮两度黜官誰是援二
毛侵鬢自堪驚宫花謾役春来夢山蕨聊供醉後羮身外
浮華盡閑物不将窮逹問君平
　　　　其三
箧中經歲鏁朝衣自覺心閑少萝思失馬叟言徒喻道牧
豬奴戯任送争碁且持使節安黔首莫爱恩波沃漏巵况
是無功頭已白此身長恐負眀時
　　　　和朱嚴留别(依十韻)
之子有文行常流竊比難援毫秋露下(生文學餘力/尤工篆隷)開卷
古風寒塲屋推􁇦主聲詩立将壇論儒輕五霸議舌嫉三
桓師仰唯韓愈才名壓李觀(生有師/韓說)固窮多短褐憂道即
忘餐見訪山圍郡相逄菊滿欄眼青怜造士頭白媿郎官
罷舉層霄逺監州勺水盤貧厨兼味少市醖數杯酸舊業
煩君勘新題為我刋(生為予勘小畜集/又書八絶詩石也)臨𡵨留雅什天馬
撼錫鑾
　　　　賦得𥿄送朱嚴(即席探題)
潔白方又正似君心坦平空隨文價貴未免刺毛生客被
侵霜薄山窓映雪眀前春懸作牓應見淡書名
　　　　饒州馬殿院頻寄黒髭藥服數千丸斑白未减
　　　　　作詩以報之
兩州迢逓隔長江寄藥知君念老郎妙術逺慙周柱史衰
容爭奈漢馮唐未除凢骨無仙分欲㫁愁根有醉郷多羡
繡衣鬚鬢黒滿身唯帶栢臺霜
　　　　歲暮感懐
歲暮山城放逐臣老從霄漢委泥塵公卿别後全無信兄
弟書来祗說貧眼㸔青山休未得鬢垂華髪摘空頻文章
氣㮣成何事霑惹虚名誤此身
　　　　送鄭南進士歸洪州
霜飃楓葉滿長郊家指西山舊結茅訪我謫居龍失水怜
君行路鳥焚巢仲尼未免遭儒戯楊子何煩觧客嘲歸去
䂊章泉好石不知徐孺與誰交
王黄州小畜集卷苐十
王黄州小畜集卷第十一
　　律詩
　　　　　茶園十二韻
　　　　　送董諌議之任湘潭
　　　　　送江州孫膳部歸闕兼寄承旨侍郎
　　　　　立春前二日雪
　　　　　送嚴判官(儒)歸滁州
　　　　　将廵堤堰先寄髙郵蔣知軍
　　　　　送閤門秦舍人
　　　　　　病起思歸(二首)
　　　　　寒食
　　　　　　酬太常趙丞見寄
　　　　　　張屯田弄璋三日略不㑹客戯題短什期以
　　　　　　　滿月開筵
　　　　　　寄秀才州馮十八禮丞同年
　　　　　　送丁謂之再奉使閩中
　　　　　　牡丹十六韵
　　　　　　朱紅牡丹
　　　　　　芍藥花開憶牡丹絶句
　　　　　　海仙花詩(三首并序)
　　　　　　后土廟瓊花詩(二首并序)
　　　　　　櫻桃漸熟牡丹已凋恨不同時輙題二韵
　　　　　　芍藥詩(并序/三首)
　　　　　　暮春
　　　　　　酬髙郵知軍蔣殿丞見寄(次韵)
　　　　　　又和寄藤箧絶句
　　　　　　先帝豋遐聖君嗣位追惟恩顧涕泣成章
　　　　　　豋夀寕寺閣
　　　　　　池上作
　　　　　　和國子栁博士喜晴見贈
　　　　　　公退言懐
　　　　　　公餘對竹
　　　　　　官舍偶題
　　　　　　贈吕通祕丞(楚州監倉)
　　　　　　贈虚已
　　　　　　贈省欽
　　　　　　贈王殿院同年
　　　　　　留别楊府池亭
　　　　　　池邊菊
　　　　　　楊州道中感事兼簡史舘丁學士
　　　　　　太宗皇帝挽歌(三首)
　　　　　　闕下言懐上執政(三首)
　　　　　　送邵察院知朗州
　　　　　　送直舘髙正言轉運荆湖
　　　　　　送宋澥處士之長安
　　　　　　送刑部韓貟外同年致仕歸華山
　　　　　　贈状元先輩孫僅
　　　　　　贈浚儀朱學士
　　　　　　書懐送田二舍人自吏部郎中出典泰州
　　　　　　寒食出城馬上偶作
　　　　　　病中書事上集賢錢侍郎(五首)
　　　　　　賃宅
　　　　　　青猿
　　　　　　寓直偶題
　　　　　　頃年謫宦觧梁収得令狐補闕毛詩音義其
　　　　　　　本乃㑹昌三年所冩數行殘缺後人添之
　　　　　　　其茟跡乃工部畢侍郎所補也昨因問之
　　　　　　　乃云亾失多年矣作四韵以還之
　　　　　　伏日偶作
　　　　　　和吏部薛貟外見寄
　　　　　　贈宻直張諌議
　　　　　　寄状元孫學士(何)
　　　　　　送譚殿院之任南陽
　　　　　　送河陽任長官
　　　　　　和屯田楊郎中同年㽜别之什
　　　　　　送臨清楊可主簿入蜀
　　　　　送淳于中舍懸車侍養
　　　　　送正言楊學士億之任縉雲
　　　　　送第三人朱嚴從事和州
　　　　　送南陽李太傅二首
　　　　　夀孫三日
　　　　茶園十二韵(揚州作)
勤王修歳貢晚駕過郊原蔽芾餘千本青䓤共一園芽新
撐老葉(新芽之上去/年舊葉尚在)土軟迸深根舌小侔黄雀毛獰摘綠
猿出䒱香更别入焙火微温採近桐華節生無榖雨痕緘
縢防逺道進獻趂頭畨待破華胥萝先經閶闔門汲泉鳴
玉甃開宴壓瑶罇茂育知天意甄收荷主恩沃心同直諌
苦言類嘉言未復金鑾召年年奉至尊
　　　　送董諌議之任湘潭
依依行色滿㠶檣又借仁風恵逺方暫去長沙非賈誼猶
虚計相待張蒼檻前波浪瀟湘濶雨後汀洲橘柚香翰苑
放臣知最幸碩聼民訟繼甘棠
　　　　送江州孫膳部歸闕兼寄承㫖侍郎
九江為郡鬢成霜淮海相逢共黯傷放逐翰林同李白蹉
跎郎署是馮唐才名各負詩千首離别無辤酒一觴歸見
鼇頭如借問為言棖也减剛腸(孫与承㫖/侍郎同年)
　　　　立春前二日雪
一夕滿淮海莎堦曉欲平寒氣如臘在勢猛共春争飄汨
殘梅妬龍鍾老檜擎隨風無定態入竹有繁聲倚檻吟忘
􁒭援毫畫不成南郷消瘴癘東作助農耕片颺鵝毛逺光
翻翅輕任貧添酒債慵掃慰詩情羣玉峰巒秀華胥世界
清老郎無政術沉酒卧江城
　　　　送嚴判官(儒)歸滁州
永陽謫宦鬢成華唯有賓從最可誇文學東堂進士第風
流南國相公家移官我未歸丹禁廻掉君今指白沙滁上
淹翔雖已乆寺樓山色對瑯邪
　　　　将廵堤堰先寄髙郵蔣知軍
二十年前在濮陽賓筵留我共飛觴當時進士衣如雪今
日郎官鬢有霜吏役可堪廵堰埭軍城猶喜接封疆能来
界首相期否堤上依依栁漸黄
　　　　送閤門秦舍人
郡印我未觧軺軒君不㽜相逄都幾日此别又經秋山雪
晴猶在河澌暖漸浮内庭連上閤早晚共優游
　　　　病起思歸(二首)
年来多病轉思山終日呻吟簿籍間叔夜養生休著論陶
潜難死只因閑(陶潜云人/生寔難死)又移郡印三年調未報君恩两
斑鬢安得便歸田里去松篁泉石掩柴門
　　　　其二
四十為郎非不偶况曽提茟直瀛州時眀遇主誰甘退白
髪侵人自合休萝得蹉跎因出郡(劉夢得貶謫為/郎四十餘年)薛能詩
什恥監州(薛許昌詩云/監州是戯儒)春来病起思歸甚未敢飛章逹冕
旒
　　　　寒食
寒食江都郡青旗買楚醪樓臺蔵綠柳籬落露紅桃妓女
穿輕屐笙歌泛小舠史君慵不出愁坐讀離騷
　　　　酬太常眺丞見寄
當年布素定交情恨不同為出谷鶯猶作三丞君最屈徧
㝷两制我知榮湮沉莫厭青衫在彼此俱嗟白髪生重入
玉堂非所望汶陽田好欲歸耕(晁詩祝予/再入翰苑)
　　　　張屯田弄璋三日略不㑹客戯題短什期以滿
　　　　　月開筵
布素相知二十年喜君新咏弄璋篇洗免已過三朝㑹屈
客應滿湏月筵桂子定為前進士蘭芽兼是小屯田至時
擔酒移厨去請辦笙歌與管絃
　　　　寄秀州馮十八禮丞同年
君從婺女典嘉興我自滁陽到廣陵同被雪霜侵两鬢獨
嗟官職是三丞郡齋新養華亭鶴郷信時逢建業僧碩作
入朝西道主只看黄覇詔書徴
　　　　送丁謂之再奉使閩中
繍衣直指東南夷入奏風謡受聖知持節又從三殿出演
綸還較一年遲朝中謬拜推賢表江畔空吟惜别詩郡印
喧卑文㑹少為君搔首落花時(予在西掖/嘗舉謂之)
　　　　牡丹十六韵
艷絶百花慙花中合靣南賦詩情莫􁒭中酒病先甘國色
渾無對天香亦不堪遮湏施錦帳障戴好上瑶簮苞拆深
擎露枝拖翠出藍半傾留粉蝶微亞摘冝男鄰妬臨粧妬
胡蜂得蘂貪忽行晴吹動濃睡晩烟含話别年經一相逢
月又三遣吾撏白髮為吾換新衫池舘邀賓看衙庭放吏
叅仙娥喧道院魔女逼禪庵(道院禅庵皆/公署内所有)亂折窠難惜分
題韻更探歌歡殊未厭零落痛曽諳榖雨供湯沐黄鸝助
笑談顔生如見此也未免醺酣(顔囘不/飲酒)
　　　　朱紅牡丹
渥丹容貌着霓裾何事僧軒秪一株應是吴宫歌舞罷西
施因醉誤施朱
　　　　芍藥花開憶牡丹絶句
風雨無情落牡丹翻階紅藥滿朱欄眀皇幸蜀楊妃死縱
有嬪嬙不喜看
　　　　海仙花詩(三首并序)
　　　　　海仙花者世謂之錦帶維揚人傳云初得于
　　　　　海州山谷間其枝長而花宻若錦帶然予視
　　　　　其花未開如海棠既開如文瓜而繁麗嫋弱
　　　　　過之或不一朶滿頭冠不克荷惜其不香而
　　　　　無子易絶苐可鉤壓其條移植他所因以釋
　　　　　草釋木騐之皆無有也近之好事者作花譜
　　　　　以海棠為花中神仙予謂此花不在海棠下
　　　　　冝以仙為號目之錦帶俚孰甚焉又耴始得
　　　　　之地命曰海仙且為賦詩三章題諸僧壁
一堆綘雪壓春叢嫋嫋長條弄曉風借問開時何所似似
将繡被覆薫籠
　　　　其二
春憎窈窕教無子天為妖嬈不與香盡日含毫難比興花
中應是衛荘姜
　　　　其三
何年移植在僧家一簇柔條綴彩霞錦帶為名卑且俗為
君呼在海仙花
　　　　后土廟瓊花詩(二首并序)
　　　　　揚州后土廟有花一枝潔白可愛且其樹大
　　　　　而花繁不知寔何木也俗謂之瓊花云因賦
　　　　　詩以状其態
誰移琪樹下仙郷二月輕氷八月霜若使夀陽公主在自
當羞見落梅粧
　　　　其二
春氷薄薄壓枝柯分與清香是月娥忽似暑天深澗底老
松擎雪白娑婆
　　　　櫻桃漸􁅳牡丹已凋恨不同時輙題二韵
紅芳落盡正無憀吟遶空枝首重搔最恨東君才思少不
留檀口待櫻桃
　　　　芍藥詩(三首并序)
　　　　　芍藥之義見毛鄭詩百花之中其名最古謝
　　　　　公直中書省詩云紅藥當階翻自後詞臣引
　　　　　為故事白少傅為主客郎中知制誥有草詞
　　　　　畢咏芍藥詩詞彩甚為該偹然自天后以来
　　　　　牡丹始盛而芍藥之豔衰矣考其實牡丹初
　　　　　號木芍藥盖本同而末異也予以端拱己丑
　　　　　歳由左司諌為制誥舍人後坐事黜弃淳化
　　　　　初甲午年又以禮部貟外郎牽復舊職㝷以
　　　　　本官充翰林學士則謝公白傅之任常蹂􁨓
　　　　　矣自出滁上移廣陵追念綸闈于今九載而
　　　　　編集之内未嘗有芍藥詩言于詞臣不得無
　　　　　過揚州僧舍植數千夲牡丹落時繁豔可愛
　　　　　因賦詩三章書于僧壁
牡丹落盡正凄凉紅藥開時醉一埸羽客暗傳尸觧術仙
家重爇返魂香蜂㝷檀口論前事露濕紅英試曉粧曽沗
掖垣真舊物多情應認紫微郎
　　　　其二
東君着意占殘春得得遲開亦有因曽與掖垣留故事又
来淮海伴詞臣日燒紅艶排千朶風逓清香滿四隣更爰
絲頭弄金縷異時相對掌絲綸
　　　　其三
滿院匀開似赤城帝郷齊點上元燈感傷綸閣多情客珍
重維揚好事僧酌處酒杯深蘸甲折来花朶細含稜老郎
爲郡辜朝寄除却吟詩百不能
　　　　暮春
索寞紅芳又一年老郎空觧惜春殘纔聞鶯囀誇楊栁已
被蝉聲哭牡丹壮志休磨三尺劍白頭誰藉两梁冠酒罇
何必勞人勸且折餘花更盡歡
　　　　詶髙郵知軍蔣殿丞見寄(次韵)
青雲豈望更翺翔覧照唯添鬢雪光爲郡自知無政術歸
田猶擬拜封章且眠錦帳趣蘭省終掩雲関卧草堂三入
承眀已過分有何詞茟敵常楊(予两知制誥/一入翰林)
　　　　又和寄恵䕨箧絶句
蠻藤編箧自番隅錦袋羅嚢盡不如乞與楊州貯詩草行
春誰怕雨隨車(䕨箧/耐雨)
　　　　先帝豋遐聖君嗣位追惟恩頋涕泣成章
鼎湖髯㫁去難攀九五飛龍已御天乾两制舊臣生白髪
一畨新貴上青天老為郎吏承縗絰假作諸矦哭几筵踈
賤無由撰哀冊夢中空負茟如椽
　　　　豋夀寕寺閣
乘興豋虚閣披襟一望間聖朝新日月(時上初/即位)亾國舊江
山柱隔晴虹㫁簷喧夕鳥還歸衙不辭晚吟思白雲閑
　　　　池上作
未遂滄州去池邊弄綠波醉浮船底兀吟遶履痕多静照
新華髪沉思舊釣蓑晚凉得幽趣魚戯上圎荷
　　　　和國子柳博士喜晴見贈
霖霪為害正憂農昨日隂雲散碧空潑刺退灘魚失水啁
啾髙樹鳥知風洗開霽月婵姢色放出秋花菡蓞紅勞寄
新詩曲相賀由来灾異繋三公
　　　　公退言懐
吏胥圍繞簿書堆病眼昏昏素髪垂已覺文章無用處不
歸田里待何時两衙决事官差我五日延英詔問誰賴有
古人蹤跡在只應蘧寗是吾師
　　　　公餘對竹
冠褐飄飄乍退公引吟留坐一叢叢買添幽景渾無價洗
却繁隂别有風曽任雪欺終古綠也從桃映暫時紅此君
合是吾廬物㑹種婵娟伴釣翁
　　　　官舍偶題
俸錢隨月盡公務逐時生白髪多悲感皇華􁒭送迎奉身
無寔事困我為虚名㑹向滄浪上秋風自濯纓
　　　　贈吕通祕丞(楚州監倉)
聞君公事苦喧卑紅粟堆邊獨歛眉已入朝行翻掌庾未
如畿尉且吟詩(君前任/畿尉)堰頭笑傲同張祐市裏優㳺比路
隨唯有才名蔵不得山陽留滯肯多時
　　　　贈虚已
谿邊幽樹好烟霞别後春風幾度花夢憶一岩紅薜荔心
輕三事紫袈裟禅機悟了身無着詩句髙来鬢有華不遇
蘇州韋應物晝公篇什向誰誇
　　　　贈省欽(師善八分太宗召于/殿上書數行賜紫)
舊隱何年别翠微瀑泉聲入鎻禅扉御前曽冩八分字天
上特宣三事衣燈照夜庵霜後冷鼎烹秋菌雨中肥終歸
五老峰邊去杯渡長江一錫飛
　　　　贈王殿院同年
幾年淮海歎驅馳羙拜初聞入奏時乍作臺官勞馬揖合
爲廵使近龍墀多從此地升三字莫向朝端說四推縱遇
省橋休拗項郎官班列甚喧卑(時郎中八十餘貟貟外/數百貟唯臺官稍少)
　　　　㽜别楊府池亭
竹遶亭臺柳拂池徘徊終戀郡齋西斜陽更上漁舟坐眀
日紅塵逐馬蹄
　　　　池邊菊
緑池遶逕幾千栽凖擬豋髙泛酒杯未到重陽歸闕去金
英寂寞為誰開
　　　　揚州道中感事兼簡史舘丁學士(時与丁/同赴京)
淮邊為郡再相聞又得同途赴九重頋我尚騎天廐馬共
君遥想鼎湖龍賈生比望朝文帝白傳何期哭憲宗擕手
驛橋殘照裏㫁魂空㫁隔江峯
　　　　太宗皇帝挽歌(三首)
卜世知無極上仙安可㝷祝尭違衆望傳啓合天心陵栢
蕭騷韵階茅寂寞隂何人開殿閤塵暗九絃琴
　　　　其二
舜化無偏黨堯年欠耄期世間人自哭天上事難知終譲
東封禮遂成南狩悲金戀舊學士頭白涕漣洏
　　　　其三
日到虞泉落天從杞國崩去年夀寕節令夕永熈陵薤露
悲風起松阡苦霧凝龍髯攀不及千古恨難勝
　　　　闕下言懐上執政(三首)
謬提文茟侍先皇謫宦歸来遇國喪仙駕只留焼藥鼎繐
帷猶認讀書囊北辰别見天垂象西内渾疑海變桑昨日
梓宮陪哭臨淚多唯老馮唐
　　　　其二
早有虚名逹九重宦途流落漸龍鍾㪚為郎吏同元稹羞
見都人看李邕舊日謬吟紅藥樹新朝曽獻皂囊封猶期
少報君恩了歸卧山村作老農
　　　　其三
誥詞黜責子孫羞欲雪前冤事已休浴殿失恩成一萝鼎
湖攀駕即千秋道邊任死心終直澤吟長吟淚暗流虞舜
五臣知此事戯儒已免更監州(薛能詩云監/州是戯儒)
　　　　送邵察院知朗州(察院有淮南轉運乞侍養因/有此除并拜母為縣太君)
郡齋全占五谿雲就養辤權以孝聞重戴舊稱秦御史髙
堂新授漢封君板輿為别經三載夀酒先斟滿十分我歎
今生無此事賦詩相送淚雰雰
　　　　送直舘髙正言轉運荆湖
象笏烏紗諌署榮運輸權重使蠻荆職分三舘圗書貴地
轄重湖水石清貪吏望風潜觧印逋民知恵自歸耕曺官
寂寞馮唐老多謝乘軺澤國行
　　　　送宋澥處士之長安(内翰舍人弟)
簮笏監門獨紉蘭卧龍潜在八龍間鴒原任說朝賢貴鶴
􁑵惟稱處士閑静按仙經焼大藥狂挨僧壁畫遥山老郎
見作歸休計分取圭峰並掩関
　　　　送刑部貟韓外同年致仕歸華山(自察院/求致仕)
抗表辤烏府歸山鬢未秋朝簮還獬豸塵世謝蜉蝣拂䄂
人生事縣車帝命優名光新日磨官占好詞頭應宿郎曺
羙㝷山物景幽繡衣移蕙帶騦馬換耕牛對枕蓮峰翠當
門瀑布流妻閑裁藥草免戯雜猿㺅買竹慿牙板䟽泉濕
鹿裘四推離督責三院肯淹㽜接武陶貞白差肩許逺逰
十洲如得侶萬户任封矦脫洒因君去龍鍾使我羞遷鶯
情最洽化鶴術難求掌誥無文彩謀身足悔尤紫垣頻沗
白髪合歸休應璉叨三入張衡志四愁亦期婚嫁畢攘袂
逐浮丘
　　　　贈状元先輩孫僅
病中何事忽開顔記得詩稱小状元(予淳化辛卯歳贈君/詩云明年再就堯堦)
(試應𬒳人/呼小状元)粉壁乍懸龍虎榜錦標終屬鶺鴒原青雲隨歩
豋花塔紅雪飄衣醉杏園還有一條遺恨處不教英俊在
吾門
　　　　贈浚儀朱學士(台符新知貢舉)
潘岳花隂覆杏壇門生叅謁綘紗寛西垣乆望神仙侶北
部休誇父母官雨屐送僧莎逕滑夜碁留客竹齋寒何時
儤直来相伴三入承眀興漸䦨
　　　　書懐送田二舍人自吏部郎中出典泰州
共歎蹉跎两鬢蒼立朝爲郡是㝷常重歸謝客中書省又
送山濤吏部郎三入承眀身最沗十年兄事分偏長喜聞
辤日留前席莫筭多時住水郷
　　　　寒食出城馬上偶作
欲報君親與碩違今年寒食任芳菲八音遏宻因山後雙
淚滂沱拜墓後歸艶冶桃花迎馬笑輕狂榆英撲人飛官
途時態更諳盡猶媿妨賢直紫微
　　　　病中書事上集賢錢侍郎(五首)
力疾奉朝謁歸来􁒭送迎老為儒術誤瘦愛道装輕羅藥
幽香散移琴細韵生晨餐漸有味筍蕨倍関情
　　　　其二
妻免慣蔬素僕馬任龍鍾一榻渾無物孤琴對病容風飜
簾影亂旱减井痕重幽寂誰為伴扶行賴瘦笻
　　　　其三
食貧當歲旱朝退只端憂典笏逢休假焚香碩有秋病飢
渾厭肉痩冷未更裘夢見山村興披蓑釣亂流
　　　　其四
郎署領制誥十年未上坡馮唐空潦倒衛綰是誰何猶賴
紫垣直聊遮白髪多歸田未有計村樹綠婆娑
　　　　其五
日月奉朝請病多仍食貧揶揄應有鬼夷俟豈無人鳳閣
十年茟烏紗九陌塵集仙知已在應爲指迷津
　　　　賃宅
老病形容日日衰十年賃宅住京師閣棲鳯鳥容三入巢
宿鷦鷯欠一枝壁挂圗書多不乆砌栽蘆葦亦頻移人生
榮賤湏知分㑹買茅庵映槿籬
　　　　青猿
小㒒如猿狖貧家偹指呼未堪隨馬足已慣典魚湏時洗
塵侵硯閑収雨滴圗歸田如有計留負酒胡盧
　　　　寓直偶題
两朝書命媿無才謾逐詞臣侍玉階病似相如多避事拙
于方朔少詼諧命奇只合先休退道在何妨更卷懐白首
猶期議封禅一隨鑾輅見燔柴
　　　　頃年謫宦觧梁収得令狐補闕毛詩音義其本
　　　　　乃㑹昌三年所冩數行殘缺後人添之其茟
　　　　　跡乃工部畢侍郎所補也昨因問之乃云亾
　　　　　失多年矣作四韵以還之
謫宦山州自訓童因求書籍有遭逢偶収毛鄭古詩義認
得歐虞舊茟踪南郡擕行心不足(比本自觧梁徵廻便合/納上㝷值侍郎入聖上)
(幕府不敢私謁遂/擕去滁揚二州)西齋送去手親封塵侵烟染尤堪重年
號標歴武宗
　　　　伏日偶作
移床拖簟就南軒門掩閑坊半樹蝉多病形容唯有骨食
貧生計旋無錢掖垣已沗年深直朝謁終妨日晏眠㑹觧
綸闈求郡印早収餘俸卜歸田
　　　　和吏部薛貟外見寄
棖也好剛多悔吝唯慿忠信自書紳嚴陵知退遺榮利只
擬滄浪把釣綸老去趂朝慵待旦病来求假動經旬西垣
興味更諳盡一片烏紗滿馬塵
　　　　贈宻直張諌議(与子結婚)
先皇憂蜀輟樞臣獨冐兵戈出劍門萬里辤家堪下淚四
年歸闕似還魂弟兄齒序元投分免女情親又結婚且喜
相逄開口笑甘陳功業不湏論
　　　　寄状元孫學士(何)
乆居臺閣多憂畏欲薦賢才渉比周灰死寸心甘不動雪
侵雙鬢未能休封章事寝空騰謗制誥詞荒益自羞唯愛
棣華君家棣華牓豋科記上並龍頭
　　　　送譚殿院之任南陽
大抵人生樂故居山川况復漢南都别来墳墓有宿草歸
去田園多綠蕪銀印莫羞雙鬢白錦衣兼照两􁜎朱西垣
衰病無憀客空羡此行謌袴襦
　　　　送河陽任長官
宰君行李苦蕭踈妻子龍鍾尚跨驢醉眼且看花滿縣愁
顔莫望果盈車頭銜新換呼眀府科第元高得校書誰觧
吟詩送行色茂陵多病老相如
　　　　和屯田楊郎中同年留别之什
科名長恐辱同年許國丹誠皎日懸謬掌斯文雖未喪欲
行吾道即無權謝公留滯蒼苔院潘岳征行落葉天引重
力輕深自媿強詶詩益凄然(予嘗舉奏屯/田未有恩㫖)
　　　　送臨清楊可主簿入蜀(楊父為諸司使祖有贈/官及第授官後以父命)
(歸拜祖墳/焚所贈告)
脫白去焚黄遥知祖德光墓墳喬木老襟袖桂枝香廻見
梅含雪歸逢橘飽霜子雲應有宅為奠草玄堂
　　　　送淳于中舍懸車侍養
懸車乘去謝眀朝擺脫簮纓似一毛望苑官清諧侍養督
郵名賤恥徒勞青宫位在他年起綵股身歸此日高我媿
無親尸厚䘵與君命書淚霑袍(君授莱州録/事乞致仕)
　　　　送正言楊學士(億)之任縉雲
弱冠珥朝簮才堪入翰林重違君厚遇聊奉母心􁁅茟削
留惇史囊装貯賜金㠶張淛河濶山對括蒼深暫歇趨朝
馬重聞故國禽幽蘭南澗採夀酒北堂斟務簡慵開閤家
豐不典琴彩衣方侍養紅藥即供吟我占掖坦乆自驚年
鬢侵妨賢兼㒺極相送涙盈襟
　　　　第送三人朱嚴先輩從事和州
乘船東下歴陽湖牓眼科名釋褐初賓職不憂無厚俸郡
齋唯喜有藏書(錢矦聚/院尤多)伴吟先買秋江鶴醒酒時烹晚市
魚亷使多情應問我為言衰病似相如
　　　　送南陽李太傅(二首)
两朝黄閣預彌綸又䇿春坊第一勳僧塔舊題前進士齋
壇新拜上将軍馬噴金勒衝微雪雁避紅旌入㫁雲還似
徐州張僕射御詩相送四方聞
　　　　其二
紅斾飄飄奪曉霞御筵相送出京華仲尼爼豆真儒者郤
縠詩書屬将家腰下如懸如斗印門前看見築堤沙先朝
學士期牽復待草南陽入相麻
　　　　夀孫三日
經年病不飲此日一開樽鑑裏休嫌老懐中已抱孫紅䙀
裁錦叚香水浴銀盆他日歸田相扶入蓽門
王黄州小畜集卷第十一
王黄州小畜集卷第十二
　謌行
　　　　　謝宣賜　御草書急就章并朱邸舊集謌
　　　　　應制　皇帝親試貢士謌
　　　　　謝政事王侍郎伏日送冰
　　　　　酬贈田舎人
　　　　　對雪示嘉祐
　　　　　送姚著作之任宣城
　　　　　送晁監丞赴婺州關市之役
　　　　　還楊州許書記家集
　　　　　酬處才上人
　　　　　和張校書吴縣㕔前冬日雙開牡丹
　　　　　和馮中允爐邊偶作
　　　　　賦得南山行送馮中允之辛谷冶按獄
　　　　　烏啄瘡驢謌
　　　　謝宣賜　御草書急就章并朱邸舊集謌
臣聞伏羲畫卦朴且淳蒼頡造字初有文大篆小篆八分
體楷隷章草何紛紜因兹八法各有要遂使六藝區以分
其中最難惟草聖玄妙功夫自天性又聞關雎夲王化四
始洋洋風化下比興賦頌六義分乃有變風兼變雅仲尼
刪後屈平作郢客李陵鬪名價古來詩道難得人其唱彌
髙和彌寡如今草聖與雅言盡在
吾皇萬機暇元年十月近乾明崇文院靜寒霜晴直廬日
午讎書罷閑曵朱衣遶砌行中使傳宣來上界忙把魚湏
下堦拜寳函鈿軸光陸離
御札文書御製詩折腰搢笏拭雙目汗流魄駭聊一窺急
就章何縱横藍田種玉苗初成雪花灑破煙嵐壁黒雲漏
岀天漢星乍似鮫人泣下珠無數錯落晶熒滿盤貯又似
大鯨吞盡滄海波查牙露岀珊瑚樹朱邸集何淸竒仙風
撼動瓊林枝漢皇休道白雲句穆滿虚吟黄竹詩乍似三
春直上伯陽臺熈熈物華當眼開又似十洲夜伴王母宴
鸞謌鳳吟次第來小臣再拜受一軸擣紙抄詩抄未足焚
香朝向天日看執簡夜對星辰讀臣見髙宗飛帛亦有名
筆跡往往頒公卿所得不過三五字當時臣子猶爲榮又
見玄宗詩什頗留意吟詠時時成御製屬和止于一兩篇
至今史冊猶爲貴若徴往事比明時萬分之一徒爾爲未
如我四十三紙聖人作一百二章天子詩永爲家寳藏書
篋豈讓西方具多葉且教世世傳子孫長與
皇家作臣妾
　　　　應制　皇帝親試貢士謌
天王岀震寰海淸奎星燦燦昭文明詔令郡國貢多士大
張珠網羅群英皇情孜孜終不倦日斜猶御金鑾殿宫柳
低籠三月煙爐香飛入千人硯麻衣皎皎光如雪二重瞳
親鑒别孤寒得路荷君恩聚首唯言盡臣節小臣蹤跡夲
塵泥登科曽賦御前題屈指方經五六載如今巳上靑雲
梯位列諫官無一語自問將何報明主應制非才但淚垂
強作豋謌謌舜禹
　　　　謝政事王侍郎伏日送冰
火雲如山暑雨歇天地爐烘三伏月玉皇教散閬苑冰斵
開北陸瓊瑰窟峨峨貯向瑶花合分命中官賜黄閤鳳皇
池上玉壷盛温樹風聲頓蕭䬃台恩分與西垣士綸誥稀
踈方假寐卞和抱璞入直廬從此驚忙不成睡怒蠅休向
筆端飛抵鵲渾疑山下墜寒生毛髪淸牙齒脆若玉芝甘
似醴炎風暑氣都不知空作狂謌謝知巳
　　　　酬贈田舎人
君不見天上星辰拱環極忽然隕地變成石又不見雲中
鷹隼撗髙秋有時榻翼化作鳩人生進退甚類此左遷右
轉誰自由憶昔逢君在鄒魯翰林文人東道主一言得意
便定交數日論文暗相許邇來倐忽十餘年共上赤霄連
歩武禁中更直承明廬深喜蒹葭依玉樹兩制惟君最淸
慎筆力辭鋒有餘刄方期夜直金鑾坡誰知共理淮陽郡
官銜新換版曹郎腰佩初懸列侯印西垣三字班列閑南
靣百城資望峻且應盡意頒詔條豈復廻頭顧文陣下車
果有謳謡生賣刀買犢民歸耕黄髪老農皷腹唱雪花雙
鹿挾輈行棠隂露濃滴朱紱麥秋風冷吹紅旌行春多暇
吟情發閑作長謌寄同列謌中首寫明君語指點神仙爲
舊侣嚴徐雖合在蓬瀛邵杜已聞爲父母重來便恐調金
鉉無復區區掌文翰直如經歲未徵黄道在何勞重嗟嘆
入則歩蒼苔詠紅藥了事舎人孫處約出則張皂蓋擁朱
輪賢明太守召信臣請君屈指數交友似此宦名能幾人
逢時誰不欲行道遇主我亦思庇民功名富貴皆待命出
處語黙聊衛身一車甘雨方建隼萬國淳風莫泣麟他時
宣室召賈誼賢人事業當併伸未間忍見烏兎走鑑裏星
星將白首休躭鈴閤家藏書且酌郡齋官給酒嬰兒稚女
滿眼前莫負時光笑開口
　　　　對雪示嘉祐
去年看雪在商州使君命我山寺頭峰巒草樹六百里飢
鼯凍鳥聲啾啾山城窮陋無妓樂何以銷得騷人愁抱缾
自瀉不待勸乗興一引連十甌晚歸上馬頗自適狂吟醉
舞夜不休今年看雪在帝里瑶臺瓊樹佳氣浮朝廻攬轡
聊四望移下五城十二樓樽中有酒翻不飲鬱鬱不快非
怨尤吾兒嬌騃未曉事問我胡不私獻酬因令把筆寫我
意爲渠吟作雪中謳昔爲副使不理事待罪且免憂人憂
今爲諫官非冗長拾遺三館俸入優秋來連澍百日雨禾
黍漂溺多不收如今行潦占南畒農夫失望無來麰爾看
門外飢餓者往往殭殕填渠溝峩冠旅進又旅退曽無一
事禆皇猷俸錢一月數家賦朝衣一襲幾人裘安邊不學
趙充國富民不作田千秋胡爲碌碌事文筆謌時頌聖如
俳優一家衣食仰在我縱得飽煖如狗偷况我眼昬頭漸
白安能隱几勤校讎何時提汝歸田去賣馬可易數隻牛
深耕淺種苟自給藜羮豆粥充飢喉黍畦鋤理學元亮瓜
田澆灌師秦侯素飱免作疲人蠹開卷免對古人羞未行
此志吾戚戚對酒不飲抑有由期言不敢向人道語爾小
子爲貽謀
　　　　送姚著作之任宣城
平生聞說宣城郡水石幽竒人物俊檻外澄江練不收䆫
中逺岫眉𥘉印六朝繁盛至隋唐才人名士遥相望謝公
向此憑熊軾白傅曽爲鹿鳴客江樓山寺多賦詩往往題
名在僧壁
皇家早歲平吴後翰林賈公爲太守至今淸話玉堂中夸
詫江山不離口
吾君御極初選藝東樞貳卿新擢第解褐曽縻佐郡官首
得宣城爲歷試紫微田郎次登科東樞受代傳㕔事第三
牓中第二人今在烏臺爲察視邇來通倅少名流雲泉竹
樹應包羞今春忽命桃著作學術縱撗才磊落當年雄揖
第三名宦路迍邅乆漂泊去歲獻文重召試新恩始上芸
香閣未教修史未演綸宣城奉使聊親民且忻彩服得就
養莫歎朱衣未即真舊遊應有交朋在此去仍言㛰宦新
下車布政民休休髙吟淺酌誰獻酬夜深紅燭在何處綺
霞閣通疊嶂樓公權書札燕許詞未免山僧乞撰碑撰碑
書碑即三載眼看徴詔在丹墀却愁未盡江南興閑坐蓬
瀛揮玉柄黄樞侍臣兩制官待君同說宣城景
　　　　送晁監丞赴婺州關市之役
關征市賦縻賢俊誰愛此官爲吏隱將作晁丞于役時婺
女星臨海邊郡黄絹辭髙位尚卑白華行㓗身猶困㑹待
時來即併伸也知道在終無悶君不見路隨含笑坐市中
屈身豈愧丹陽尹又不見張生狂醉戀楊州冬瓜堰下甘
肥遁此行况是奉皇華數丈輕舠載一家擕缾下岸買竹
葉挂席背風穿蓼花霜晴震澤初甞橘泉過惠山應試茶
虎谿曉雲靈隱雪錢塘夜潮照湖月宻排詩景在途中旋
吟新句教兒童漸近金華見隼旟五馬來迎使者車應知
驥足蹔拘絆八詠樓開頻啓宴醉中官妓乞謌詩剡谿紙
貴抄新詞他年誰獻子虚賦召入金門五雲路因思元白
在江東不似晁丞今獨歩
　　　　還楊州許書記家集(許渾孫進/家集得官)
君不見近代詩家流胡爲蹇滯多窮愁孟郊顦顇死逆旅
浪仙斥逐長江頭張生漂泊冬瓜堰徒云輕薄萬戸侯浩
然無成鹿門去李洞慟哭昭陵休生無風教興王化死無
勲爵貽孫謀可憐詩道日已替風騷委地何人收髙陽許
公精六義獨向
聖朝生後嗣因將先集進九重髙歩金臺曵珠履祖德光
輝
聖主知府尹賢明丞相子(時維揚權牧即故/中令薛相之子)廣陵郡大古
九州記室官淸外三字遂令天下學詩人徒羡君家窮四
始我來迎侍游江都玳筵往往陪歡娱遂求家集恣吟諷
海波乾處堆珊瑚因思賈孟數家一何苦詩鬼嗷嗷餒無
主子孫淪没誰及君閑倚紅蓮傾渌醑草檄餘閑好賦詩
莫放風情忝爾祖
　　　　酬處才上人
我聞三代淳且質華人熈熈誰信佛茹𬞞剃髮在西戎胡
法不敢干華風周家子孫何不肖奢滛惛亂墮王道秦皇
漢帝又雜霸只以威刑取天下蒼生哀苦不自知從此中
國思蠻夷無端更作金人夢萬里迎來萬民重爲君爲相
猶歸依嗤嗤聾俗誰敢非若教却似周公時生民豈肯湏
披緇可憐嗷嗷避征役半入金田不耕織君子之道動即
窮亦有賢逹藏其中上人來自九華山叩門遺我瓊瑶編
錚錚五軸餘百篇定交仍以書爲先書中不說經文中不
言佛有心直欲興文物感師自逺來相親爲師畫卦成同
人出門无咎非群分袈裟墨綬何足云(時爲長/洲令)
　　　　和張校書吴縣㕔前冬日雙開牡丹謌(依/韻)
君不見年年三月千叢媚紫爛紅繁誇勝異㝷常人戴滿
頭歸醉折狂分不爲貴枝閑葉盡根空培人情皆待明年
開化工自有呼魂術霜前喚下瓊瑶臺王母親將金粉傅
麻姑齊借霓裳來主人蓋是神仙才不然此物胡爲而來
哉二姬勸酒誰引滿長洲懶吏先舉杯多感同年與攀折
吟詩欲謝難輕發靑宫校書方遁跡代我作謌如錦拆他
年吾輩功業成與君共作騎鯨客
　　　　和馮中允爐邊偶作
誰爲東君掌靑律故將春日連人日春日雨絲暖融融人
日雪花寒慄慄雨雪寒暖苦不同可比交情去就中仲咸
擁爐發謌詠古風激破澆漓風人情離合古來有召公初
亦疑周公汾陽臨淮夲讎隙一旦分兵若親戚四公翻覆
人不譏各各操心爲邦國此外譸張多爲已反掌背靣如
千里張耳陳餘不忍言魏其武安何足齒我愛中庸君子
心心與人交淡如水别有人間勢利徒一去一就隨榮枯
西漢董賢方佞倖孔光迎拜卑如奴是時楊雄在東觀投
閣欲死無人扶有唐力士夫人死朝士執喪(平)如喪妣是
時李白放江邊憔悴無人供酒錢小人之性何所似真如
蜂蝶并螻蟻㝷春逐臭苟朝昏豈顧松篁與蘭茞重君誓
心一何極澗底松兮陵上栢澗松陵栢有朽時我約君心
無改易
　　　　賦得南山行送馮中允之辛谷冶按獄
商山三月花如火草樹靑葱雨𥘉過柳條漸軟蝶雙飛桑
葉尚多蠶一卧薄情野水流不廻無力春雲慵欲墮團團
榆莢是誰抛漠漠游絲向人嚲可憐花木間嵐光花前正
好飛觥觴馮君夙駕一何速捧檄銀坃按辛谷轉輸昨日
又移文小甿訴牒何紛紜見說南山六百里跙盡馬蹄摧
屐齒是何屈于不知已衝斗太阿教𥙷履龍無尺水且蟠
泥驥困鹽車但垂耳片言折獄亦胡爲必也無訟方君子
吾徒事業夲稽古得行其志當刑措畫衣畫地免煩苛抵
壁捐金返淳素未行此道且營營營營爲禄聊代耕殘春
小别不足念爲君髙唱南山行南山一月期廻首莫訴臨
歧數巵酒
　　　　烏啄瘡驢謌
商山老烏何慘酷喙長于釘利于鏃拾蟲啄卵從爾爲安
得殘吾負瘡畜我從去歲謫商於行李惟存一蹇驢來登
秦嶺又巉嶺爲我䭾背百卷書穿皮露脊痕連腹半年治
療將平復老烏昨日忽下來啄破舊瘡取新肉驢號僕叫
烏巳飛劘觜整毛坐吾屋我驢我僕奈爾何悔不挾彈更
張羅頼是商山多鷙鳥便問鄰家借秋鷂鐡爾拳兮鈎爾
爪折烏頸兮食烏腦豈唯取爾飢膓飽亦與瘡驢復讎了
王黄州小畜集卷第十二
　王黄州小畜集卷第十三
　　　謌行
　　　　　　　詶安祕丞謌詩集
　　　　　　　詶安祕丞見贈長謌
　　　　　　　拍板謡
　　　　　　　對酒吟
　　　　　　　戰城南
　　　　　　　苦熱行
　　　　　　　瑞蓮謌
　　　　　　　筵上狂謌送侍棊衣襖天使
　　　　　　　還楊遂蜀中集
　　　　　啄木謌
　　　　　秋鸎謌
　　　　　江豚謌
　　　　詶安祕丞謌詩集
我聞天有二十八箇星降生下界爲英靈東方曼倩蕭相
國至今留得終天名又聞地有三十六所洞洞中多聚神
仙衆神仙負過遭譴謫謫來人世爲辭客李白王維并杜
甫詩顛酒狂振寰宇今來相去千百年寥落乾坤閴無覩
皇天何不生竒人庸兒憃夫空紛紛夜眠朝走不覺老飯
囊酒甕奚足云陶丘忽見安祕書星精仙骨真有餘月中
曽折最髙桂趂出玉兎驚蟾蜍示我謌詩百餘首筆鋒閃
閃摩星斗乍似碧落長拖萬丈虹飲竭四海波瀾空又似
赤晴乾撒一陣雹打折瓊林枝倒卓夜來夢見李長吉叩
頭再拜湏來乞自言失却照海珠至今黒坐驪龍窟方知
安侯不是星辰類即是神仙輩不然又爭得標格峻邁文
辭顛恠有時醉起一長噫(叶/韻)八極風清鬼神駭他年却入
蓬萊宫休使麻姑更爬背
　　　　詶安祕丞見贈長謌
我聞進士豋科換凡骨信知不是風塵物貢籍有來數百
年直疑空却神仙窟其間最貴龍虎牓乗時得路爲卿相
一從巢冦犯闕來梁氏禮闈還草創莊宗明宗雖膺命晉
朝漢朝俱不永其中縱得神仙材太平不見哀之哉上玄
應恐天地閑安仙又謫來人寰二十把筆䟽辭源黄河傾
落崑崙山有周道衰猶歎鳳天公留得歸
皇宋天水夕郎掌貢時禹門萬仞連雲聳不是真龍不能
過嗔波怒浪澆雷火是歲北極七箇星一時下降爲門生
安仙堂堂冠其首六星煌煌願隨後騶虞賦就鏗金石丹
水詩成摛錦繡玉皇殿前受恩渥一時命入芙蓉幕獨得
歸州近巫峽十二晴峰長在睫郡齋狂醉復狂吟書盡巴
東一川葉邇來遊宦五六年吴山越水供新編還同白傅
蘇杭日謌詩落筆人爭傳去年始上芸香閣出典陶丘滯
鋒鍔阮籍營中浮蟻馨亞夫門外垂楊弱驥足雖知暫縻
絆樽前未始長嗟歎只應㑹得老耼言大器夲來成較晚
吾君正是興文教不日徴歸掌綸誥醉挨雉扇掃宫辭怒
上螭頭呈諫草筆下追還三代風祛盡澆漓成古道丈夫
方見兼濟才莫學西山採薇老我今自是蓬蒿身如何一
見如故人長謌謂我相翦飾便疑平地升靑雲文章難得
逢知已知已相逢貴終始伊我行止方悽悽老親稚子相
顧啼出門動足歧路迷得君引上豋天梯
　　　　拍板謡
麻姑親採扶桑木鏤脆排焦其數六雙成捧立王母前曽
按瑶池白雲曲幾時流落來人間梨園部中齊管絃管絃
才動我能應知音審樂功何全吴宫女兒手如筍執向玳
筵爲樂凖數聲慢仙人屐齒下雲棧老狐臘月渡黄河緩
歩輕輕踏冰片數聲急空江雹打漁翁笠鮫人泣對水精
盤滿把珠璣連瀉入劃然一聲送曲徹由基射透七重札
金罍冷落閴無聞隴頭凍把泉聲絶律吕與我數自齊絲
竹望我爲宗師緫驅節奏在術内歌舞之人無我欺所以
唐相牛僧孺爲文命之爲樂句
　　　對酒吟
勸君莫把靑銅照一瞬浮生何足道麻姑又採東海桑閬
苑宫中養蠶老任是唐虞與姬孔蕭蕭寒草埋孤塜我恐
自古賢愚骨疊過北邙髙突兀少年對酒且爲娱幾日樽
前垂白髪安得滄溟盡爲酒滔滔傾入愁人口從他一醉
千百年六轡蒼龍任犇走男兒得志升靑雲湏教利澤施
于民窮來髙枕卧白屋蕙帶䔧羮還自足功名富貴不由
人休學唐衢放聲哭
　　　　戰城南
邊城草樹春無花秦骸漢骨埋黄沙陣雲凝着不肯散胡
雛夜夜空吹笳我聞秦築萬里城疊屍壘土愁雲平又聞
漢發五道兵祁連澤北誇横行破除璽綬因胡亥始知禍
起蕭牆内耗蠹中原過太半黄金買酎諸侯叛直饒侵到
木葉山爭似垂衣施廟筭大漠由來生醜虜見日設拜尊
中土自古控御全在仁何必窮兵兼黷武戰城南年來春
草何纎纖窮荒近日恩信霑寒巖凍岫靑如藍方知中國有
聖人塞垣自爾除妖氛河湟父老何忻忻受降城外重耕耘
　　　　苦熱行
六龍銜火燒寰宇魏王冰井如湯煑松枝桂葉凝若癡喘
殺谿頭嘯風虎北溟鎔却萬丈冰千斤凍䑕忙如蒸我聞
胡土長飛雪此時日曬地皮裂仙芝瑶草不敢茁湘川竹
焦琅玕折西郊雲好雨不垂堆靑疊碧徒爾爲
　　　　瑞蓮謌(并序)
宴設都頭宋承武其先甞爲黄州刺史有别墅在關城東
南池生瑞蓮承武來告因與從事曽校書汎小舟以驗之
退而作謌以紀其事
江城五月江雨晴荷花到處紅交撗宋家池上瑞蓮生嫋
嫋岀叢抽一莖莖端菡蓞開兩朶忽似娥皇將女英九疑
望㫁蒼梧暮低頭並照湘波淸花落蓮成碧於卵瑟瑟塵
輕熨人眼蕭郎弄玉合卺時一齊覆下瑠璃盞草木效靈
載圖史守臣盡可聞天子
吾君有詔抑祥瑞異獸珍禽不爲貴瑞蓮無路逹冕旒也
隨衆卉老池頭吏民歸羙賀郡守敢貪天功爲已有古來
善政數杜詩桑無附枝麥兩歧瑞蓮信羙産兹土起予謾
作閑謌辭年年更願再熟稻倉箱免使吾民饑
　　　　筵上狂謌送侍棊衣襖天使
昔事
先皇叨近侍北門西掖淸華地
太宗多材復多藝萬機餘暇翻棊勢對靣千里爲第一獨
飛天蛾爲第二第三海底取明珠三陣堂堂皆御製中使
宣來示近臣天機祕宻通鬼神乃知棊法同軍法旣誡貪
心又嫌怯唯冝靜勝守封疆不樂窮兵用戈甲
先皇三勢有深旨豈獨一枰而巳矣當時受賜感君恩藏
於篋笥傳子孫至道年中岀滁上失脚靑雲空悵望移典
維楊日望還軒轅鼎成飛上天龍髯忽斷攀不得舊朝衣
上淚潺湲
吾皇曲念
先朝物徴歸再掌西垣筆悲涼忽見紅藥開哭臨空隨梓
宫岀去年領郡得齊安山州僻陋在江干黄民誰識舊學
士白頭猶作老郎官昨日江邊天使到隨例霑恩着衣襖
皇華夲是江南客乆侍
先皇對棊弈筵中偶說當年事三勢分明皆記得我從失
職别上臺御書深鏁不將來遥想棊圖在私室天香散盡
空塵埃今日因君聊話及翻作停杯向隅泣人生不易逢
聖朝君恩未報雙鬢凋金鑾殿花春灼灼永熈陵樹夜蕭
蕭空歎拖膓在泥土不如舐鼎升煙霄多病相如由未死
追思往事欲魂銷星使今辰廽馬首強對離筵滿傾酒悲
歌一曲從事書唱與朝中舊知友
　　　　還楊遂蜀中集
上玄茫昧胡爲乎施設吾道生吾徒否多泰少是天意生
有述作死不虚聖人憂患方演易賢者窮愁始著書盡令
富貴䧟逸樂蠢蠢戢戢如鷄豬泯然無物作時瑞誰識鳳
皇與騶虞經史子集燦今古粉繪帝道張皇謨一言可采
即不朽名姓長與日月俱乃知天心厚我輩窮辱不足形
悲吁夫君擢秀在江左國小而逼何區區科名始得值兵
火金陵坐見成丘墟歸朝纔得一賛善黜降重爲縣大夫
彰明僻逺在蜀道又遇妖賊攻成都徒行抱印入隴氐乞
食夷落何﨑嶇歸來朝責作主簿朱衣暗澹鬢毛踈昨朝
投我蜀中作錚然一集如瓊琚杜甫奔竄吟不輟庾信悲
哀情有餘我逢
聖代自多難謾誇三入承明廬近令編綴小畜集謫官詩
什何紛如才名官職不兩立真宰折刻分毫銖郎官踈逺
旣未貴縣吏禮數不足拘相逢且說文章樂爲君酌酒焚
枯魚
　　　　啄木謌
淮南啄木大如鵶頂似仙鶴堆丹砂觜長數寸勁如鐡丁
丁亂鑿乾枯查黄柑紅桃多有蠹受命鳳皇湏破柱何當
更與繡衣裳羽族撗飛作持斧
　　　　秋鸎謌
淮南八月尚有鸎關關無異來時聲東風擡舉如篁舌何
事經秋猶未絶飢鸞病鶴亦能鳴鳳鳥不聽何處說
　　　　江豚謌
江豚江豚爾何物吐浪噴波身突兀依憑風水恣豩豪吞
㗖魚鰕頗肥腯肉腥骨硬難登俎雖有網羅嫌不取江雲
漠漠江雨來天意爲霖不忓汝
王黄州小畜集卷第十三
王黄州小畜集卷第十四
　　雜文
　　　　　唐河店嫗傳
　　　　　　滁州五伯馬進傳
　　　　　有巢氏碑
　　　　　　記孝
　　　　　　記蜂
　　　　　記馬
　　　　　録海人書
　　　　　後序
　　　　　并誥
　　　　　譯對
　　　　　書蝗
　　　　　畫紀
　　　　唐河店嫗傳
唐河店南距常山郡七里因河爲名平時虜至店飲食遊
息不以爲恠兵興巳來始防捍之然亦未甚懼端拱中有
嫗獨止店上㑹一虜至繫馬于門持弓矢坐定呵嫗汲水
嫗持綆缶趨井懸而復止因胡語呼虜爲王且告虜曰綆
短不能及也嫗老力憊王可自取之虜因系綆弓杪俯而
汲焉嫗自後推虜墮井跨馬詣郡馬之介甲具焉鞍之後
復懸一彘首常山民吏觀而壯之噫國之備塞多用邉兵
蓋有以也以其習戰鬪而不畏懦矣一嫗尚爾其人可知
也近世邊郡騎兵之勇者在上谷曰靜塞在雄州曰驍捷
在常山曰㕔子是皆習干戈戰鬪而不畏懦者也聞虜之
至或父母轡馬妻子取弓矢至有不俟甲胄而進者頃年
胡馬南下不過上谷者乆之以靜塞騎兵之勇也㑹邊將
取靜塞馬分隷帳下以自衛故上谷不守今驍捷㕔子之
號尚存而兵不甚衆雖加召募邊人不應何也蓋選歸上
都離失郷土故也又月給微薄或不能充所賜介胄鞍馬
皆脆弱羸瘠不足禦胡其堅利壯徤者悉爲上軍所取及
其赴敵則此輩身先冝其不樂爲也誠能定其軍使有郷
土之戀厚其給使得衣食之足復賜以堅甲徤馬則何敵
不破如是得邊兵一萬可敵客軍五萬矣謀人之國者不
于此而留心吾未見其忠也故因一嫗之勇緫録邊事貽
于有位者云
　　　　滁州五伯馬進傳
進隷滁州軍籍又爲五伯三世矣進之子生而無左臂若
髠截然(句)人以爲世主杖笞多納財利而髙下其心輕重
其手天譴之爾嗚呼鞭作官刑扑作教刑則鞭扑者帝王
之典也可不慎乎今之杖刑非古也古者示恥而巳故有
蒲鞭而誡者有束杖而治者雖然上失其道民散乆矣非
刑不足以驅人之善也旣不得巳而用之其可以喜怒財
貨易其心乎彼五伯賤隷也刑不自口出但以重輕不平
而天譴若是况執天下之刑者邪吾見世禄之家子孫替
墜殘癃疾癈者有之爲人僕妾者有之飢寒道路者有之
豈止用刑之濫也其謟主忌賢剥民固寵斯天譴之大者
矣作馬進傳以自誡云
　　　　有巢氏碑
我承天命作民之帝生而不號死而無謚居民以巢因得
爲氏我先伏羲卦象未畫大壯之說我民不知憑髙就樹
作巢之基撗蒭蔽空啓扉向風踈不爲拙宻不爲工晨翔
暮棲與禽鳥同弗罟弗網壽其考終比(讀如比/屋之比)巢熈熈若
居天宫無何後主上棟下宇萌以堂奥漸其庭戸鳩繩聚
墨廻廊合廡痛乎我巢悄焉無覩猶頼伊耆儉于一時椽
不用斵堦無翦茨舜禹善嗣宮室孔卑不壯不麗民其歌
之至于周公攝政于姬明堂辟雍有威有儀亦克用乂人
罔知疲降及後世風俗澆漓窮奢極侈蔓延而滋瑶臺瓊
室夏商禍基章華壯楚忽焉空土姑蘇麗吴􁓊然荒墟阿
房侈秦以荆以蓁未央奢劉爲壠爲丘秦漢之下土木孔
修霜斧雪斤千雕萬鎪金凝碧融簷架甍鈎䆫綺暈透壁
椒氣浮民力欲死工程不休惟競壯觀熟知衆叛刑以三
夷賦收太半門門出租室室思亂一家百楹束手而散追
思巢居如捫天漢於戲太古之君居民以巢非君之巢惟
民之巢故民不勞後世之主宅民以宇非民之宇惟君之
宇故民罹苦何當仁君常念巢居上節宮觀下豐室廬縱
不及于有巢亦庶幾堯乎舜乎大禹乎周公乎
　　　　記孝
占城大食之民歲航海而來賈于中國者多矣有父子同
載至福州而喪其父者其子擗踊殞咽水漿不入于口者
三日過是始汲泉于江濆糠籺而食之廬于墓側三年徒
跣旣終喪行有日矣又遶墳號慕幾(平)絶者數四然後豋
舟而去嗚呼三年之喪天下之通制自天子至于庶人一
也是以髙宗諒闇三年不言又夫子曰何必髙宗古之王
者皆然也漢代以來始有以日易月之禮至于人臣亦用
金革之說皆非古也古者大臣有喪三年不呼其門故閔
子腰絰從公春秋謂君使之非也素冠之詩疾之巳甚近
代以來喪禮尤廢而蠻陬之人獨能盡禮豈教之也哉所
謂中國無禮樂則求之四夷非虚語也進士池文質閩人
也目覩其事爲予說云
　　　　記蜂
商於兎和寺多蜂寺僧爲予言之事甚具予因問蜂之有
王其狀何若曰其色靑蒼差大于常蜂耳問胡以服其衆
曰王無毒不識其它問王之所處曰窠之始營必造一臺
其大如栗俗謂之王臺王居其上且生子于中或三或五
不常其數王之子盡復爲王矣歲分其族而去山甿患蜂
之分也以棘刺關于王臺則王之子盡死而蜂不拆矣又
曰蜂之分也或團如罌或鋪如扇擁其王而去王之所在
蜂不敢螫失其王則潰亂不可嚮邇凡取其蜜不可多多
則蜂飢而不蕃又不可少少則蜂墮而不作予愛其王之
無毒似以德而王者又愛其王之子盡復爲王似一姓一
君上下有定分者也又愛其王之所在蜂不敢螫似法令
之明也又愛其取之得中似什一而稅也至于刺王之臺
使絶其息不仁之甚矣故緫而記云
　　　　記馬
今諫議大夫東莞臧公(丙)予之執友也其先人事故魏王
符公(彦卿)諌議亦頗熟王之家事爲予言王之在鄴也多
畜名馬其牝亦有良者爲之息種歲擇徤馬以配之往往
得駿骨居一歲有牝産子與他駒特異者旣壯圉人將以合
其母當孳尾之月出而示之見其所生卒無欣合之態將
強之則蹄齧不可嚮邇圉人復曰以是駒配是母幸而騮
(俚談以牡馬爲/騮牝馬爲騍)其駿必倍不幸而騍又獲其種明年將胥
靡之(腐刑也俚/言改馬也)不可失也乃以數牝馬誘之乗䘒作之勢
以巾羃其目間而進其母旣巳(句)徹巾然後曉其所生因
垂耳俛首若不欲活者旁顧適有永巷(但取其巷之長也/非謂宫中之名)
脩直百餘歩巷際有閈閎(閎巷門也春秋傳/曰輦而入于閎)扄鐍甚固蓋
常所不啓者遂哀鳴疾馳以首觸其鋪(平)如是者數踣而
死嗚呼禮稱禽獸無禮故父子聚麀夫馬夲獸也古聖人
調伏而御之故曰伏牛乗馬是也是馬也獸其身而人其
心乎圉人誘䧟知恥而死于小人之心也逺矣圉人之心望
于禽獸者又逺矣予甞恨不目覩其事具弊帷以葬之又
懼其事乆泯而不傳且欲警聲色狗馬之家與世之内亂
者故記
　　　　録海人書
秦末有海島夷人上書詣闕者曰月日東海島夷人臣某
謹昧死再拜上書皇帝闕下臣世居海上盗魚鹽之利以
自給今秋乗潮放舟下岸漸逺無何疾飈忽作怒浪四起
飄然不自知其何往也經信宿風恬浪平天色晴霽倚橈
而望似聞洲島間有語笑聲乃疊棹而趨之至則有居人
百餘家垣籬廬舎具體而微亦小有耕墾處有曝背而偃
者有濯足而坐者有男子網釣魚鼈者有婦人采擷藥草
者熈熈然殆非人世之所能及也臣因問之有前揖而對
臣者則曰吾族本中國之人世天子使徐福求仙載而至
此童男丱女即吾輩也夫徐福妖誕之人也知神仙之不
可求也蓬來之不可㝷也至是而作終焉之計舟中之粮
吾族播之歲亦得其利水中之物吾族捕之日亦充其腹
又取洲中葩卉以芼之由是吾族延命而未死焉死則葬
于此水矣生則育于此洲矣懷土之情亦巳斷矣且不聞
五嶺之戍長城之役阿房之勞也雖太半之賦三夷之刑
其若我何且出食以餉臣明日臣豋舟而廻復謂臣曰子
能以吾族之事聞于天子乎使薄天下之賦休天下之兵
息天下之役則萬民怡怡如吾族之所居也又何仙之求
何壽之禱邪臣因漂遐方得此異說弗敢隱匿謹録以聞
惟
陛下詳覽焉
　　　　後序
此書獻時蓋秦巳亂而不得上逹故史記闕焉余因收而
録之以示于後
　　　　并誥
惟四年王歸自剋并敷告并民作并誥王若曰惟天燾萬
物罔厥私惟君克肖上帝宅兆民罔厥暴天大惟其辰(句)
星罔不拱人大惟其君邦罔不順不拱之謂亂天作沴不
順之謂逆君行罰古先哲王奉承夫休時惟有唐討厥丹
浦時惟有虞征厥三苗在後世王克嗣二帝以征以討以
正厥位惟台凉德荷天之寳命在厥躬祗慄危厲若濟巨
海而弗庸舟惟其溺
我先王帝土建國十有八祀克用于賢克修于兵乃儉乃
勤乃慈乃仁德升于天天降祐
我有宋俾萬方奔我命惟巴蜀交廣湘潭吴越人罔敢弗
率非天私于
有宋惟天輔
我先帝之明德
我先帝負天休命若將不逮薦以太牢報功于天祀于圎
丘嚴配
我祖庶邦冢君罔不助祭時惟有并悖我命不供厥職
我先帝奉天行誅問并之罪大勲未集用弃厥世天之曆
數在予一人予一人奉承
先帝之令德以荷天永命乃繕予甲胄治予車徒用輯
我先帝之遺烈在并王元姦猾弗悛罪惡日稔毒流于下
民罔攸蘇國艱厥食督民先歲租至于牛馬羊豕犬雞莫
得蕃息民咨胥怨許于皇天天鑒并民俾予弔予曷敢咈
天以速台罪仗順取逆并人率服惟并王元台亦宥厥辜
俾即生獻俘太廟光我祖禰群后咸覲以稱台德嗚呼并
王元反道于天戾道于民非予咎汝汝實自喪于厥身凡
厥并民悉聽朕言闢乃田廬修乃耒耜復乃業無流蕩離
析無若并元時予其子育汝汝率我化從我教我其賞愎
我政違我道我其刑惟刑賞在台手勉從訓言罔或怠
宋旣尅并思偃武作休兵且將東廵狩于岱宗作告成(休/兵)
(吉成二/篇皆亡)
　　　　譯對
人有善道逺方之言可以合夷㑹戎交蠻接狄與中國之
人市易而能不亂者其名曰譯或從而學之對曰吾譯之
小者也又何學焉夫譯易也大則能易其心小則易其語
而已矣古者巢居穴處茹毛飲血無君臣父子夫婦長㓜
之制無道德仁義禮樂刑政之法蠢然而生仆然而斃當
是時天下之人皆戎狄爾是以伏羲神農黄帝氏始善譯
者也以皇道譯天下之人心故飲食衣服器械耒耜牛馬
之用作焉少昊顓頊髙辛唐虞又善譯者也以帝道譯天
下之人心故君臣父子夫婦長幼之制行焉夏商周又善
譯者也以王道譯天下之人心故道德仁義禮樂刑政之
法興焉三代之下譯天下者或非其人故諸矦之善譯者
以覇道譯之齊桓晉文譯覇之傑也秦不善譯者也天下
之人幾復爲戎狄矣漢復譯之猶雜覇焉自漢而下譯道
多亂吾不復述也已噫古之譯天下者非已能之必有師
焉力牧廣成皇之譯師也伊尹呂望王之譯師也管夷吾
舅犯覇之譯師也蕭曹子房漢之譯師也總而言之周公
孔子譯之㝡大者也天下之人師之矣子之學譯勿學譯
之小者不過合華夷之語取商販之利爾當學周孔之道
可以爲帝王師所謂譯之大者歟學者謝而退
　　　　書蝗
仲尼脩春秋設凢例物爲災則書之不爲炎則闕之盖物
之災祥繫君之善惡特取其爲災者以垂戒爾苟不爲災
者亦書之則慮後之爲君者謂災不由德而由于數也斯
聖人之微㫖在焉故傳曰有蜚不爲災亦不書噫去聖漸
逺詭誕争起隂陽家流得以蔓其說使君天下者視天災
時變不務德以禳之但委其數而巳吁可悲也然則君有
修德禦災轉禍爲福者苟㓕而不書曷以儆後代是以堯
水湯旱非不災也能以德禦之爾
皇宋嗣統之七載夏四月有飛蝗
上念粢盛稼穡之重則貶常膳避正寢徹宮懸眚災䘏刑
以赦天下曽未旬浹蝗死于野或曰
皇上以勤儉之德馴致太平無爲之風將有待也天其或
者慮怠于理故用蝗以爲戒果能修德以禦之則
我后之德唐堯之德也宋景之退熒惑太宗之去虫蝗得
爲比邪儒臣不佞敢作書蝗一篇附于國史之末非獨彰
我朝之善亦欲垂後世之戒也
　　　　畫紀
古者自天子至士皆有家廟祭祀其先以木爲神主示至
敬也唐季以來爲人臣者此禮盡廢雖將相諸侯多祭于
寢必圖其神影以事之淳化甲午歲某小子實罹大罰洛
陽處士楊丹寫我顯考中允府君神采盡妙禮曰思其居
處思其笑語思之不見則或形于夢夫夢者有時而神交
不可常得矧其恍惚冥昧不能審諦乎未若約形取貌宛
然如生歲時朔望拜起瞻仰以慰罔極之心祗肅視之第
不語爾嗚呼是丹有大造于吾家也復念吾家苦貧而無
厚幣以飽丹欲丹亦好事者也從吾乞言吾以秉筆不文
請俟服闋今大祥巳竟可以皷琴贈之斯文命曰畫紀
王黄州小畜集卷第十四
　王黄州小畜集卷第十五
　　　論
　　　　　　　霍光論
　　　　　　　用刑論
　　　　　　旣往不咎論
　　　　　　　死喪速貧朽論
　　　　　　　朋黨論
　　　　　　霍王元軌傳論
　　　　　　李君羡傳論
　　　　　　鄭善果非正人論
　　　　　　先君後臣論
　　　　　楊震論
　　　　霍光論
議者多以光受遺命輔少帝比之周公又以廢昌邑王立
宣帝比之伊尹此功徳相萬不待論辯而明矣又謂光之
族也光巳死罪在妻子不在于光愚獨以爲光自族其家
非顯禹之罪也何者當宣帝時光以定䇿之功負震主之
威人臣莫與爲比妻顯驕恣欲貴其女而酖許后事垂發
矣妻以告光光不能于此時明大義滅親之道收顯下獄
免冠請罪因上印綬還政事則所誅者唯顯一身而巳嗚
呼學不深心不明眷戀私恩猶豫不决奏免太醫以藏大
逆身死之後卒縁此而致禍非光自族其家而誰爲之邪
石碏一陪臣也殺其子而春秋義之吴起一將軍也劒其
妻而史記壯之况居伊周之位者乎故曰能正其心然後
能脩其身脩其身然後能齊其家齊其家然後能治其國
光之心于斯見矣衛太子之死也天下冤之故大福歸于
皇孫則宣帝之起天也當邴吉閇獄門拒使者武帝曰天
使之然也然則光貪天之功以爲巳有與夫曰磾之割愛
邴吉之讓位德不侔矣且貪天之功者鮮不及也愚故曰
光自族其家非顯禹之罪也
　　　　用刑論
予自㓜服儒教味經術甞不喜法家流少恩而深刻洎擢
第入官决斷民訟又㑹詔下爲吏者皆明法令考績之日
用是爲殿最乃留意焉後以制誥舎人領廷尉朝夕閱視
亦少詳矣然見其用刑與古相戾何者今法吏所禁之切
者曰故出入人罪而巳法皆以全罪論予讀家語始誅篇
見仲尼爲魯司寇戮亂法大夫少正夘于兩觀之前及數
其罪則曰心逆而險行僻而堅言僞而辯學非而博順非
而澤此五者有一于人則不免君子之誅以今之法治之
正夘之罪無正科其在不應得而爲乎罪當笞爾苟以聖
人之法誅之是故入人之罪者也又有子訟父者同狴執
之三月不别其父請止夫子赦之及季孫不恱乃歎之曰
上失其道而殺其下非理也不教以孝而聽其獄是殺其
不辜以今法論之子訟父者死苟以聖人之法赦之是故
岀人之罪者也嗚呼古今之不同也如是遂使聖人之言
爲空文爾欲望刑措其可得乎
　　　　旣徃不咎論
仲尼之教應機而設語于一時流于千載千載之下君子
學之乃可以爲事業小人學之亦可以資姦佞明聖得之
謂之稽古庸主得之因而飾非胡以言之所謂成事不說
遂事不諫旣往不咎是也原其斯言之始則魯君問社于
宰我對曰夏后氏以松殷人以栢周人以栗因曰使民戰
慄夫子疾其無稽故云欲其深慎之也後之人由儒術位
于朝覩國家昏亂政教缺失不能扶救者率曰事巳成矣
吾不說矣事巳遂矣吾不諫矣且旣往不咎聖人之旨也
萬一有匪躬之士奮命而言者庸主又引以爲拒亦如上
之云云以至上安其危下稔其禍事卒不言言卒不聽覆
亡而後已也嗚呼世之鄙夫駕大車實重物人又息其上
疾馳乎九折之坂旁觀者知其必覆也而不之告及輪摧
轅折人墜而傷物傾而壊然後曰向若下其人損其物輕
而進之無是苦也聞之者怒而笞之可也謂其無益于事
矣苟治其車升其人復其物又輦而馳復遇乎險如向之
所謂九折者人有疾呼曰不下其人損其物車必如前之
覆也聞之者謝而從之可也若又怒且笞曰子焉得言吾
旣往之事邪雖庸人不至是而爲君臣有國家者返若是
歟且聖人立教于君臣之道最大其爲誡誥固亦多矣不
可畢數將引其尤著者以明之夫訓于君者不曰能自得
師者王謂人莫已若者亡又不曰有言逆于汝心必求諸
道有言遜于汝志必求諸非道爲君者胡不奉而行之獨
曰旣往不咎哉訓于臣者不曰進思盡忠退思𥙷過又不
曰有犯無隱見危致命爲臣者胡不踐而行之獨曰旣往
不咎哉是知聖人能立言不能使人從其言施之明君則
爲政之師也施之庸主則飾非之資也用之君子則嘉言
之夲也用之小人則巧言之助也教之存亡在人而已予
見漢成帝師張禹拜于床下問以災異而對以罕言命不
語恠力是非盗聖人之語爲巧言之助邪王莾竊大位據
威斗南陽之師入矣猶曰天生德於予漢兵其如予何是
非盗聖人之語爲飾非之資耶班固謂莾誦六經以文姦
言權德輿謂亡西漢者張禹斯得之矣永惟成事不說遂
事不諫旣往不咎夫子誡宰我一時之言也爲君者爲臣
者深志之
　　　　死喪速貧朽論
喪欲速貧死欲速朽者曽子子游皆曰聞諸夫子有若曰
是非夫子之言也三子玄有援引而禮經兩存之予爲論
之所謂死欲速朽者夫子見宋桓魋自爲石椁三年不成
故曰若是之靡也死不如速朽之愈也而有子以爲仲尼
制中都四寸之棺五寸之椁以斯知不欲速朽也夫桓魋
僣侈爲石棺以勞人夫子疾之甚也故云死不如速朽之
愈也非謂死者皆欲其速朽爾故下文子游問喪具曰稱
家之有亡又問曰有亡惡乎齊曰有毋過禮苟亡矣歛首
足形還葬此可以明聖人之旨也及制中都四寸之棺五
寸之椁欲有者毋過乎斯矣亡者不及此而不之非也且
下載國髙之言曰生有益于人死不害于人又曰葬者藏
也藏也者欲人之弗得見也是故衣足以飾身棺周于槨
椁周于棺土周于椁是也今桓魋爲石椁三年不成可謂
害于人矣故夫子云云易曰上古不封不樹喪期無數後
代聖人易之棺椁夫子聖人也故中都有是者欲民之不
踰也奚速朽之足論哉所謂喪欲速貧者夫子見南宫敬
叔反必載寳而朝乃曰若是之貨也喪不如速貧之愈也
而有子以夫子失魯司冦將之荆先之以子夏又申之以
冉有以斯知不欲速貧也且仲孫閱(即敬/叔)之喪位蓋由乎
貪矣及其反也又載寳以朝夫子譏之故曰若是之貨也
喪不如速貧之愈也且欲誡在位之貪者非謂喪者皆欲
速貧爾及失魯司冦而將之荆蓋速于行道也非汲汲于
禄仕者也是以中牟畔費畔召子皆欲往且曰如有用我
者吾其爲東周乎夫中牟費附庸也尚欲往焉况楚之大
國乎苟能用夫子之道可以王矣苟至于王則民受其賜
矣非謂貪乎禄者也奚速貧之足論哉三子親受聖人之
教而各執聞見禮成于二戴又雜以漢之諸儒亦具存焉
蓋禮非褒貶之書也故予論而無譏
　　　　朋黨論
愚讀唐史見元和長慶之後至大和開成間賛皇竒章李
凉公輩互爲朋黨文宗甞謂近臣曰破河北賊甚易破此
朋黨甚難言之不思一至于此夫朋黨之來逺矣自堯舜
時有之八元八凱君子之黨也四凶族小人之黨也惟堯
以德充化臻使不害政故兩存之惟舜以彰善明惡慮其
亂教故兩辯之由兹而下君子常不勝于小人是以理少
而亂多也夫君子直小人䛕䛕則順旨直則逆耳人君惡
逆而好順故小人道長君子道消也書曰有言逆于汝心
必求諸道有言遜于汝志必求諸非道君天下者能踐斯
言而行之則朋黨辨矣又何難於破賊哉且竒章全德而
不免竄逐賛皇忌刻逢吉傾巧而終至大位又誰咎哉又
誰咎哉
　　　　霍王元軌傳論
髙祖二十一子建成元吉爲管蔡之行固不足徴也考其
行事霍爲稱首然而史官謂韓王元嘉當代諸王莫能及
者唯元軌抑其次焉予較其夲末知霍王岀元嘉之右故
爲論云魏徴唐之名臣也稱王之賢能文皇唐之英主也
服王之武藝且其居喪毁瘠有終身之戚奉先之孝也結
劉玄平爲布衣之交接士以禮也突厥來冦則開門偃旗
致胡兵宵遁智也李嘉運之叛誅其首而不罪其衆仁也
王文藻二子死父之難縣司抑而不申則遣使特行吊祭
上章乞加旌表義也閇閤讀書責成于長馬善任使也國
令徴封請收貿易之利則讓而不納識廉隅也噫向使登
元良之位守宗廟之器則周之成康漢之文景未足多也
惜哉天后之朝皇枝剪滅王雖罹竄黜卒以令終天之福
善詎無驗乎元嘉狂悖起兵機事不宻貽汚宫之禍取笑
後代望於元軌不亦逺乎
　　　　李君羡傳論
貞觀中太白頻晝見太史曰女主昌又謡言當有女主武
王者太宗深惡之時君羡巳封武連郡公又爲左武衛將
軍在玄武門上因武官内宴作酒令各言其小字君羡自
稱五娘太宗以其封邑皆有武字又名合女主之䜟愕然
忌之卒以謀反下詔誅焉噫太宗以聖文神武駕馭英雄
心腹推于人故人不疑矣賞罰當于人故人不怨矣至于
進㓛臣而詘宗室亦一代之真主爾且其侯君集之反也
太宗自按之洎盡得其狀復謂群臣曰往者國家未安君
集實展其力不忍致之于法吾將乞其性命公卿其許我
乎豈太宗厚君集而薄君羡邪蓋天文變于上人謡騰于
下雖聖人不能不疑懼矣懼而修德可也疑而行誅則有
䧟于非罪者必矣然君羡匹夫之命不足道也洎武氏出
則太宗之德得無累乎故書曰疑謀勿成者爲是也吾讀
唐史至是歎君羡之罹罪無狀而見誅惜文皇之用刑有
時而不中因論以志之亦以爲君臣之戒矣
　　　　鄭善果非正人論
史臣謂鄭善果㓜事賢母長爲正人予以善果行事驗之
見史筆之失故爲論云夫正人者臨難無茍免危邦不入
而已且善果之父隋朝大臣身死王事是以㓜襲先人之
爵驟登方伯之位所冝見危致命奮不顧身光肯(木)之孝
心礪盡忠之臣節揚沒後之𥙿立當世之功斯乃善果之
職然爾及隋祚陵夷江都弑逆受宇文化及之命苟民部
尚書之封辜負邦家汚辱祖考此豈見危致命之謂邪及
聊城之圍堅壁自守爲亂常之賊立却敵之功以至流矢
及身髮膚不保獻俘受執面目何爲此豈危邦不入之謂
邪雖復數布郡條悉稱良吏蓋崔氏之力也善果何功之
有焉予謂賢母之說則軻親孟母不足倫也正人之譽不
亦虚乎王琮責之斯爲當矣史官褒之無乃失直筆之謂
邪
　　　先君後臣論
衛鞅甞事公叔座(平)座知其賢而未能用㑹座病衛君親
視之疾且問國計座曰臣之家宰鞅可與謀國事臣死君
必用之衛君不然其請座曰卒不能用不如殺之無使逃
他國而爲衛之患旣而復語鞅曰吾薦子于君君不用子
必矣吾請殺子子其逃之吾方先君後臣故也於戯凡爲
社禝之臣計安危之事者在任賢去不肖而巳且鞅果賢
也可固請用之果不肖也可固請殺之用則爲國之寳殺
則去國之蠹烏有始請用中請殺而終使逃者得爲忠乎
且先君後臣之說非無稽之言乎司馬子長修史記至是
而不言之非豈史筆之有私邪將史才之未至邪予恐後
之爲人臣計國事者復履其跡因論以明之
　　　　楊震論
袁宏作後漢紀爲楊震立論且引紂之三仁以爲蘧寗恱
箕子之心叔孫通行微子之趣楊震守比干之志又謂三
者誠有異同亦各盡天人之理也雖是震而襃之不顯請
試論之夫人莫不樂生而惡死非篤于名教者不能殺身
以成仁是以趨生之易即死之難不待誘而然也立言垂
教者當勸其所難沮其所易猶懼人之不從也况混而爲
一哉箕子者所謂愛其生而有待者也故能演河圖洛書
之文陳九疇五行之義使天下彛倫攸叙人到于今頼之
蓋所存者大故不死而有爲也蘧寗者小國大夫位非見
危致命之地故有道則智無道則愚非箕子之儔也微子
義存宗社抱祭器而歸周使商之祀不絶于宗所慮者逺
非偷生者也叔孫通暴秦之博士爾苟脫虎口豈微子之
倫邪楊震之于比干異代同德就三仁而言之冝襃干以
起教蘧寗叔孫通楊震而言之冝顯震以勸人古之爲三
公輔萬乗當亡之時負天下之望慕箕微蘧寗叔孫之行
者可勝道哉效比干楊震之風者蓋亦鮮矣殺身成仁如
是之難也且震之將死顧諸子謂門生曰吾居上司疾樊
豐之狡猾而不能誅惡孽女王聖之傾亂而不能禁知帑
藏虚竭賞賜不節而不責何面目以見日月遂仰藥而死
斯無媿於比干矣然吾觀楊彪事獻帝爲三公浮沉亂世
全身逺害而巳及魏文授禪微蘧寗叔孫之風者乎其子脩
北靣事魏坐法伏誅祖風替矣嗚呼震殺身奉國以訓子
孫子孫猶不能守况悠悠世人哉而又混三仁之名跡開
去就之蹊術欲望教人行勸其可得乎吾故曰襃干顯震
而起教勸人也不其然歟
王黄州小畜集卷第十五
王黄州小畜集卷第十六
　　碑記
　　　　　重修北嶽廟碑奉　勑撰(并序)
　　　　　四皓廟碑
　　　　　單州成武縣主簿㕔記
　　　　　長洲縣令㕔記
　　　　　崑山縣新修文宣王廟記
　　　　　待漏院記
　　　　　李氏園亭記
　　　　　濟州衆等寺新修大殿碑(并序)
　　　　　濟州龍泉寺修三門記
　　　　　商州福壽寺天王殿碑
　　　　重修北嶽廟碑奉勑撰(并序)
臣聞元氣肧渾結而爲山嶽幽靈肸蠁降而爲神祇矧乎
地屬隂方位居水德于八卦在坎于四時爲冬固隂沍寒
萬物之所藏伏早生晚熟五榖之所蕃滋帝堯開唐侯之
封大禹奠冀州之域厥有巨鎮茲惟常山却鴈塞以標雄
壓龍荒而挺秀天官畫野勢當昴畢之星易象流形名繫
雷風之兆下斡坤軸髙摩斗魁土俗粹靈登神仙者七十
戸歲時祈禱置侍祝者九十人藏簡子之寳符産昌容之
蓬蔂足凍長城之窟影連天漢之墟積厚窮隂出靈見恠
雪霜風雨潜施及物之功泰華嵩衡共掲叅天之勢禀是
隂騭孰無主張洪惟嶽神受命上帝燕南趙北我實主之
福善禍淫人皆仰止名載乎祀典德加乎生民視秩于公
遵周制也列爵爲王肇唐室也旣奉時祀亦禳天災凡水
旱癘疫之祅舉玉帛牲牷之事必有昭報誕符至誠歴代
奉之其來尚矣
我法天崇道皇帝之撫運也天祚明德民懷有仁括禹畫
於無垠化堯封於比屋雕題儋耳駢羅入正㑹之圖傑佅
兠離沸渭雜宫懸之典文德麗星辰之象武功彰雷電之
威宋明帝之讀書則七行俱下周武王之振旅則一戎大
定然猶焦勞克巳宵旰臨民每戰戰兢兢念元元本夲師
虞舜之無怠法文王之猶勤至若掖廷椒房儉約中度離
宫别館行幸殊稀隆冬御裘則念髙年之無褐於是乎有
繒帛之賜當暑操扇則軫下獄之罹辜於是乎有縲紲之
恩非蒐苗獮狩之時無馳騁畋獵之事非朝㑹燕饗之日
無金石絲竹之音歲出御題親考貢籍拔造士之秀也日
坐便殿躬覽庶政逹窮民之情也向者星文告差御端門
而引咎故一夕而孛彗沉宋景之退熒惑也大旱作沴貶
常膳而責躬故崇朝而霖雨降湯王之禱桑林也哲后之
罪巳也旣如彼上玄之祐善也又如此易所謂聖人乆於
其道而天下化成語所謂如有王者必世而後仁其是之
謂乎不然何夤畏天命艱難王業若斯之甚邪于是庶政
交修百神蠲㓗嚴祭祀而爲人祈福行教令而先天弗違
菲飲食而厚牲牢天神地祇享至誠之薦卑宮室而崇廟
貌名山大川啓必葺之祠豈比夫禋于六宗未洽禮神之
義祀于五畤但萌徼福之心墜典無文我能具舉矧兹隂
嶽固有徽章華衮珠旒受王者之冊禮太牢秬鬯命守臣
而行事下邇玄冥之宅旁鄰黒帝之居因道武之基扄舊
推宏壯韞慕容之珪璧素彰神異祠祀之盛莫之與京然
而運有汚隆時有興廢雖無方之體奚往不通而有象之
軀未逃其數先是匈奴之犯塞也來詣祠宇卜其吉凶不
從猾夏之心遂縱燎原之火殊不知天惟輔德神實依人
乏祀虐民自作敗亡之計彼曲我直坐觀盪覆之期
聖上猶示含容更期柔服戢天威而自守蓋民力之是寛
單于之火照甘泉豈傷文帝頡利之兵陳渭水未累太宗
亟命有司惟新大壯烏臺御史持節而庀徒黄門貴人鳩
工而蕆事楩柟杞梓以雲集繩墨斧斤而子來五材寔䌓
百堵皆作乃復堂殿于以儼像設之睟容乃興廊廡于以
列徒御之繪事門闕有翼階陛斯隆繡栭雲楯互曜煙霞
之色璇題藻井交含日月之光旌旗衣服昭其文簠簋豆
籩陳其數能事畢矣神功煥然不愆揆日之期再聳凌雲
之勢于是戒尸祝命使臣我將落之神用至止厚享惟馨
之奠永安不測之靈三獻具而禮成八音和而神降谿雲
拂檻如絳節以翻空山溜垂簷誤鳴珂之振響介爾䌓祉
庇吾邊民况獷俗之未平冀隂兵而助順或示之禍福革
彼犲狼之心或皷以雷霆勦其犬羊之類然後雨我禾黍
潔爾粢盛鑄農器而毀戈鋋荐興多稼耕邊田而飽士卒
永樂豐年况今將相叶謀人神共忿豈使韓昌張猛刑白
馬而登東山將令去病衛青取金人而踰北海何往不利
何謀不臧尚思魏絳之言更鑒王悝之䇿安民和衆契天
地以爲心含垢匿瑕諒神明之降鑒佇靈臺之偃伯備法
駕以省方千年南面之尊永知髙枕十月北廵之禮盡舉
彛章輯五瑞於公侯問百年之耆艾燔柴奠玉如西岳之
禮容陳詩觀風察北方之哀樂聲明文物以咸備律度量
衡而必同升中于絶嶽之前肆覲于重巒之下起白雲而
表瑞何止岱宗呼萬歲以效靈豈惟嵩岳而巳哉夫如是
則封狼居而禪姑衍但恃窮兵臨瀚海而勒燕然未爲神
武者也臣沐浴皇澤優游紫垣請終軍之纓非無壯節投
班超之筆尚負明時慙非擲地之才有玷他山之石謹爲
銘曰
節彼常山　峻極于天　崛起萬仞　生乎一拳
摩穹戞漢　控趙排燕　人皆仰止　神或憑焉
明明嶽神　上帝所授　不騫不崩　可大可乆
其誰祭之　皇宋哲后　其誰尸之　中山郡守
祑視公兮爵爲王　金其几兮玉其牀
何以贈之兮赤紱斯皇　何以處之兮峻宇雕牆
諒聦明兮無得喪　維廟貌兮有興亡
嗟睟容兮盪毁　遇醜虜兮猖狂　物成敗兮有數
神杳冥兮無方　雖像設兮云壞　于精靈兮靡傷
詔新斯廟　表匈奴之不道　詔祠爾神
彰皇家之至仁　天輔德兮我有慶　鬼害盈兮胡無人
絶代馬之南牧　揚和鑾兮北廵　有效靈之雲物
無出塞之妖氛　齊泰山兮等梁甫　竝亭亭兮接云云
飛英聲兮騰茂實　握乾符兮闡坤珍　垂千齡兮萬祀
永昭德于　吾君
　　　　四皓廟碑
易稱知進退存亡而不失其正者其唯聖人乎先生避秦
知亡也安劉知存也應孝惠之聘知進也拒髙祖之命知
退也四者備矣而正在其中先生非聖而孰爲聖乎若其
秦亂而不避則焚書坑儒髙斯之流也漢危而不出則素
隠行恠巢由之徒也應髙祖之命則溺其冠而騎其項矣
拒孝恵之聘則功不立而名不稱矣引而伸之先生可謂
全德者矣甞試論之曰古稱周公聖人也鞭伯禽教孺子
居攝六年明辟未復而召公不說于内三叔流言于外盛
德大業幾墜于地吁扶㓜君秉大政之難也有如是哉觀
乎戚姬之嬖如意之寵以妾並后以孽代宗夲根一揺社
禝將墜咸謂扶蘇之賜死胡亥之亡國可翹足而待也何
止炎靈之不祀抑亦黔首之罹禍豈無留侯陳八難罷六
國則可議主鬯則以水而投石也豈無曲逆間強楚解長
平則可言立嫡則圎鑿而方枘也先生一出而助之一言
而定之漢庭公卿皆出其下而能錙銖鍾鼎桎梏衣冠安
萬乗而不有其功抗匹夫而不食其禄自非至人逹識孰
能與于此乎向使先生定漢嗣爲漢臣報德議功必在平
勃之右當以左輔右弼前疑後丞而處之居是時也以四
鉅賢事一少帝挾震主之威負不賞之功又何止流言不
說之事哉欲望其茹紫芝卧商嶺其可得乎是知先生之
出非獨謀漢也實將救時也先生之退非獨全身也亦將
矯世也危而護之不宴安于獨善可謂救乎時矣定而去
之不乗時以聚禄可謂矯乎世矣用是警民猶有建桓立
順之徒矣嗚呼世之爲人臣議廢立者可勝道哉或因定
䇿而專國或因援立而無吾戕弑兇殘何莫由此其後滔
天于莾卓盗國于曹馬移徙龜鼎易于弈棋纍纍簡編可
爲太息是以先生危則助之安則去之其來也至公于萬
民其往也無私于一身前所謂知進退存亡而不失其正
者千古四賢而巳或曰周公相成王攝天子功成治定制
禮作樂號爲先聖歴代仰之豈先生之道過于周公乎愚
曰周公乗文武之業知王化可興故輔之以行道焉先生
當暴秦之後知霸道終雜故去之以逺害焉周公聖人之
用者先生聖人之晦者但時異而迹殊耳非所謂過手周
公者也辛卯歲子坐事解制誥職翌日有商於貳使之命
下車拜廟西山之側退立廊廡古碑在焉自唐御史大夫
賛皇李公而下作者若干人因歴覽之羙則羙矣叙先生
之道似有未盡就館濡筆申之以碑斯文也豈直歌鴻飛
狀鶴髮而巳哉實欲使立朝廷爲臣子而挾㓜冲圖富貴
者聞而知懼亦春秋誅亂臣賊子之旨也其辭曰
猗歟先生　時行則行　髙眠商嶺　逃難秦坑
知秦之祚　亡于子嬰　知漢之祚　存于惠盈
一言悟主　萬邦以貞　不有其功　不食其禄
逺害全身　矯世勵俗　淸泉洗耳　紫芝充腹
獵犬自烹　冥鴻不復　矯矯髙節　悠悠後來
漢之戾園　晉之愍懷　江充厚誣　賈后雄猜
先生不生　孰爲來哉　昬亂之世　廢立不巳
操欺孤兒　莾抱孺子　成旣自我　權亦歸巳
先生不生　大事去矣　蒼野峩峩　祠荒薜蘿
遺像斯在　德音可歌　淸風凛凛　素髪皤皤
永懐貞遁　刻石山阿
　　　單州成武縣主簿㕔記
主簿之任在名品間最爲卑冗然臺府寺監洎郡縣皆署
焉緫而言之縣主簿又爲卑冗之魁者是以古人或耻之
噫士君子學古入官不以位之髙下身之貴賤在行乎道
利乎民而已矣故中都宰魯司寇聖人爲之者爲是也矧
百里之慘舒繫一邑之令長令長得其人主簿又禆賛之
則人受其賜也冝矣令長非其人主簿又阿䛕之則人罹
其苦也又冝矣苟能曲盡規正碑合于道則一邑之政有
由主簿而化者得輕其所任乎至于理簿書課農事供賦
調求考績者固主簿之職然爾其間有鬪訟相髙婚田未
决畜産交奪契劵不明者在乎察其情僞正其曲直助令
長詳而决之使刑罰得其中則百里之人手足知所措矣
有姦猾有惸獨有墮農有無頼有不孝有不悌在乎助令
長遏撫之誘導之懲激之則百里之人耻格而移其風矣
有力田有孝悌有義夫有節婦在乎助令長申舉之禮厚
之旌别之則百里之人知勸而易且俗矣引而伸之主簿
之能事畢矣然后可移之于郡用是道佐佑長吏則龔黄
循良之政可待也復可移之于國用是道弼諧帝皇則堯
舜雍熙之化可致也夫如是則爲主簿者姑能公于心而
執乎道足下千里毫未合拱豈爲難哉又何卑冗之有焉
其䇿名起家作吏斯邑到任之明年屬歲豐政簡因筆其
志于屋壁所謂知之非艱行之惟艱者也亦欲使後來居
是位升是㕔者勿以下位而自敗其道焉
　　　長洲縣令㕔記
天下語宰邑之賢者率以宓不齊爲稱首以其彈琴化民
民不忍欺謂得致理之要也殊不知行是道者不獨繫於
人亦將繫於時也當時王室雖微皇綱未絶有周禮在魯
則單父豈曰亂邦有聖人爲師則子賤冝乎行道居百里
之位得諸侯之權社稷民人自我而巳井田車賦得均其
輕重刑罰教今得濟其寛猛凶荒水旱得專其賦䘏農時
民力得聽其休息然則無私於心克儉於身辨田之腴瘠
定賦之上下強暴者刑之以法孝悌者旌之以禮寛其教
以誘人峻其令以約吏時豐則歛之歲饑則賑之農有力
而不奪役非時而不行闢之以庠序誨之以禮樂使父子
親兄弟友夫婦和然後教祭祀以事鬼神行慶吊以睦郷
黨自然懷土不散熈熈如春弗知其然而然也在上者不
鳴琴而何俟哉洎王道云亡霸圗孔熾大小相併強弱相
攻區區子男宗廟不保故傳曰漢南諸姬楚實盡之又曰
楚縣陳蓋縣之始也秦有天下畫三十六郡則小國皆爲
縣而􁒐於郡矣國之於郡猶身之有臂也郡之於縣猶臂
之有指也國取於郡郡取於縣縣取於民是以臂指捶民
而自奉也由是田有暴賦丁有常傭春役而夏不休朝令
而夕必具小則懲之以殿最大則懼之以刑法豈唯道不
能行亦將身受其辱遂使宰邑者苟禄食免笞罵而巳昔
人歎徒勞而歌歸去者爲是也向使子賤復生亦將捨琴
折腰奔走不暇况行道乎雖欲不顧其時不程其力亦猶
建一指而扶天柱不其艱哉時之然也長州之名見吴都
賦貞觀中分吴縣以建之垂二百年宰邑名氏縣誌闕焉
錢氏享國幾一百稔專建屬吏莫得而知
皇上嗣位之二載漢南王歸于我國家始設官以理焉袁
仁鐬首之王某次之其土汚瀦其俗輕浮地無柔桑野無
宿麥餁魚飯稻衣葛服卉人無廉隅户無儲畜好祀非鬼
好淫内典學校之風乆廢詩書之教未行兼并者僣而驕
貧窶者欺而墯田賦且重民力甚虚租調失期流亡繼踵
或歲一不稔則鞭楚盈庭而不能集事矣至有市男女以
塞責者甚可哀也是蓋隔中夏之政䆮列國之風使然也
今聖人求理於上庶官陳力於下斯民之泰其有漸乎某
非循良之才莅凋瘵之邑仍以舊貫民安仰哉㑹到任之
明年大有年也先是司漕運者轉民歲租更送他郡苦舟
檝之役縻堰埭之費者乆矣至是始聽民以夲屬郡輸之
從便冝也亦小康之有萌矣是歲獄訟靡䌓賦調中考因
鳩歛民瘼評議政體緫而刋之存諸㕔事待賢者以舉之
所謂能言而不能行者也
　　　崑山縣新修文宣王廟記
夫聖人之生必受天命有位者天使之化民爲一時也三
五帝皇之謂乎無位者天使之立教爲萬世也先師夫子
之謂乎是以窮於旅人終於陪臣非不幸也向使居帝王
之位行堯舜之風則顔閔之科猶元凱之舉也兩觀之誅
四凶之罪也自然道至而我無爲化行而人不知時之謌
者必曰何力之有後之羙者必曰無得而稱也雖流爲典
謨形乎簡冊亦不過濬哲文明温恭允塞而巳豈復有祖
述憲章之道流於後代乎故曰生人巳來未有如夫子者
也秉筆之士得輕議其德業歟吴之諸郡姑蘇稱其首郡
之屬邑崑山出其右雜以魚鹽之利漑乎朝夕之池昔在
皇唐是爲名邑降及錢氏茲惟上腴距海之田民斯阜矣
然而庠序或缺儒素弗興實倉廩而禮節未知旣富庶而
教化不至爲邑之長得無咎乎縣大夫邊公世爲儒流時
號甲族自起家之調歴宰邑之資所在播其能名錫類驚
其乆次
皇上嗣位之明年淮海王如京師且獻圖籍尊王室也
主上思㤗逺人精擇循吏銅墨之任尤難其才始得公以
宰吴吴民受賜降璽書以勞之旌善政也秩滿受代將選
於天官㑹兹邑有令尹之乏者二千石命公以承乏且狀
政績聞諸冕旒未幾有即真之命免常調也公因民所利
朞月而治以爲人者政之夲儒者教之先苟非師嚴而道
尊烏可移風而易俗哉先是文宣王廟但有基址盡爲蓁
蕪廢而不修六十年矣公乃出俸金以營之同僚恱隨群
吏弗違乃庀工徒度材用一畒之宮圖蔓以岀之數仞之
牆樹土而掲之殿堂旣嚴門闕斯備麗以丹􁈍飾以圬墁
制度合乎禮文力役當乎農隙乃像素王𬒳華衮垂珠旒
王者之制彰矣乃狀十哲冠章甫衣縫掖儒者之服備矣
廟之興也旣如彼像之設也又如此粤上丁之晨行釋奠
之禮所以列豆籩陳簠簋㓗牲牢具罍洗䞇幣有數尸祝
有辭八音作而人和三獻終而神恱禮無違者道不虚行
觀之如堵牆化之猶影響俎豆之事脩矣禮樂之道興矣
十室之邑期忠信以如丘一變之風闡詩書而及魯議者
曰吴地祼國也崑丘海嵎也舊梁霸俗未行儒風非明君
以文德敷萬邦非良宰以儒術化百里又安能遵先王之
教移小國之風者哉某幸忝德鄰熟聞善政爰旌茂績俾
述斯文難言雖在於聖門不朽願刋於貞石時
大宋雍熈三年月日記
　　　　待漏院記
天道不言而品物亨歲功成者何謂也四時之吏五行之
佐宣其氣矣聖人不言而百姓親萬邦寧者何謂也三公
論道六卿分職張其教矣是知君逸於上臣勞于下法乎
天也古之善相天下者自咎夔至房魏可數也是不獨有
其德亦皆務于勤爾况夙興夜寐以事一人卿大夫猶然
况宰相乎
朝廷自國初因舊制設宰臣待漏院于丹鳳門之右示勤
政也至若北闕向曙東方未明相君啓行煌煌火城相君
至止􁋋􁋋鑾聲金門未闢玉漏猶滴徹蓋下車于焉以息
待漏之際相君其有思乎其或兆民未安思所泰之四夷
未附思所來之兵革未息何以弭之田疇多蕪何以闢之
賢人在野我將進之佞臣立朝我將斥之六氣不和災眚
荐至願避位以禳之五刑未措欺詐日生請修德以釐之
憂心忡忡待旦而入九門旣啓四聦甚邇相君言焉時君
納焉皇風于是乎淸夷蒼生以之而富庶若然緫百官食
萬錢非幸也冝也其或私讎未復思所逐之舊恩未報思
所榮之子女玉帛何以致之車馬器玩何以取之姦人附
勢我将陟之直士抗言我将黜之三時告災上有憂色搆
巧詞以恱之群吏弄法君聞怨言進謟容以媚之私心慆
慆假寐而坐九門既開重瞳屢迴相君言焉時君惑焉政
柄于是乎隳哉帝位以之而危矣若然則死下獄投逺方
非不幸也亦冝也是知一國之政萬人之命懸于宰相可
不慎歟復有無毁無譽旅進旅退竊位而苟禄備員而全
身者亦無所取焉棘寺小吏王某為文請誌院壁用規于
執政者
　　　　李氏園亭記
重城之中䨇闕之下尺地寸土與金同價其來舊矣雖聖
人示儉宫室孔卑而郊廟市朝不可闕已有百司之局署
六師之營壁侯門主第釋宇玄宫緫而計之盖其半矣非
􁇋戚世家居無隙地設或有之則又牽于邸店之利其能
捨錐刀之末資耳目之娱者亦鮮矣故隰牧隴西李矦與
神德皇帝有布衣之舊在乾德𨳩寳中継刺邊郡時并汾
未下屢有軍功銘于旂常此不煩述侯幼讀春秋故戰必
尚計而不尚力晚好道術故䖏必務實而不務華居某坊
之後第在大内之東南實繁㑹之所也而能開一園構二
亭竹樹花卉少而且備㳺賞讌息近而不勞其始也患土
地之不廣則倍價以市之故善鄰獻其第病樹藝之不滋
則􁊫利以誘之故老圃效其力不議其物之貴賤不計乎
時之有無又掘舊地以及泉車野土而袤丈費數十萬人
以為難與夫謀衣食之源作子孫之計者逺矣洎侯之捐
舘也諸子尚幼為季父納質于富家其取直四百萬将稔
其利以奪之
上聞而駭其事遽命出内府錢購而還焉君子曰李矦之
好義忘利也既如彼諸子之謹身節用也又如此宜乎有
是之光也吾見乎為公矦廣第宅連坊㫁曲日侵月占死
而不已及乎墳土未乾則為子弟獄訟之具者亦足悲也
先是侯嘗牧于濟即予之故里也以是知其政又同舎紫
微郎畢公即矦之外姻也以是熟其事已丑歲與予逰其
園息其亭一則歎舊館之䘮一則思甘棠之政因目其亭
之中央者曰克家取象于易也謂之東南者曰肯構徴義
于書也又總述其始終之状爲李氏園亭記其幽致嘉况
則見群公之詩什
大宋湻化元年九月日記
　　　　濟州衆等寺新脩大殿碑(并序)
漢明以来像教熾于天下大都小邑暨名山勝境鮮不建
𣑽刹而聚緇流有以見大法之光揚末俗所歸仰也按地
志髙平鉅野縣乃斯郡之舊封周廣順中始剖符竹命二
千石以治之未改邑時粤有兹寺之額院宇弗葺垣墉半
傾待風雨避燥濕外則無觀焉是知地之興廢必因其時
法之盛衰必有所主我先大師斯郡人也世姓徐氏法名
玄應師號衍正幼而聦悟長而博逹始落髪于嵩陽㑹善
寺瑠璃院戒律既具精進自苦謂衆生貪着我則演法以
誘其俗謂佛性空寂我則修心以行其道加以辯若泉湧
捷如響荅有道安之理論藴支遁之神俊故當時釋種咸
所景附開運中天子崇信佛法廣延僧耆師以行望素髙
屢淂召見于是簾前賜紫
我宋開國加號演正大師兼内外臨壇文章表白旌宿德
也建隆初爰自上國来歸故鄊仍𥙷管内僧正師一心住
持戮力完葺且以斯郡地惟塗泥木不喬秀棟梁榱桷出
于西山由是徃来京師市易材植雲委山積桴川而東約
費用殆數千緡積歲月幾二十稔勞筋苦骨曽未知疲上
自國王大臣之捨施下及一毛一飯之供養我先師悉籍
録之冬裘夏葛盂食盤𬞞之外未始輕擲非積勤累儉則
曷能奮獨力而成勝縁者邪先是無鐘以警昏旭乃範金
以鳴之兹樓既成兹殿将構天不慭遺師之云亾徒弟五
人今院主大德無相克荷先碩用伸孝思居哀苦之中詎
廢經營之力因垂成之績竭肯構之心既成厥功思誌其
羙以某邑人也辱與先大師逰見托論譔申之以銘其辭
曰
郡之厥𥘉　草創改邑　寺雖有名　殿實未立
我師之來　志在必葺　寂㓕有期　大功未輯
天道悔禍　師門代及　弟子無相　孺慕號立
夕構朝營　歲捃月拾　資用益饒　工徒允緝
紅樓霞舒　紺殿山岌　榱桷棟梁　龍蟠虬蟄
丹雘螟塗　霜凝霧翕　是維莊嚴　豈慮燥濕
厥師經始　因果如彼　弟子善嗣　功力若此
紀事勒銘　永傳厥羙
　　　　濟州龍泉寺修三門記
古之官府通謂之寺故今九卿之署其名尚有存者浮圖
氏之教來于西國館于鴻臚斯得名之始也莊嚴宏敞歴
代増之得髙其堂掲以鴟尾得大其户軒如雉門中心闕
然蓋兩觀之遺制爾濟州龍泉寺者唐大暦四年建于鄆
州鉅野縣縣即春秋時西狩獲麟之地漢初時彭越聚盗
之所也東距任宿西接曹衛北走汶水南極芒碭皆百餘
里其中藪澤深陋民俗獷戾掲竿嘯聚率以爲常周廣順
中魯侯以曲阜叛六師薄伐七旬來格思欲屏萑蒲之盗
啓符竹之封乃詔有司改邑爲郡緇徒蘭若從而興焉雖
主者増修而日不暇給旣而前有殿儼像設也後有堂備
說法也雖廊廡未具固巳甲于佗寺矣唯茲三門基而弗
構蓋地苦洪水民無餘貲殆三十年編蓬而横木矣開寳
丙子歲功德主大德某矢謨締構勠力經營聚喜捨之財
節衣盂之費伐木輦石鳩工庀徒凡五年而有成即以太
平興國某年月日遷化弟子某嗣而葺之丹靑赭堊煥乎
有光又立二金剛以守焉望之巍巍足爲壯觀夫寺之有
門若人之有衣冠樹之有枝葉也不壯不麗民安仰哉某
生于周長于魯興廢始末皆得而知舉進士時見託譔述
游官靡定于兹十年待罪商於始畢前願得以事實緫而
書之僧之耆宿郡之檀越曁租庸至向請書于石隂時淳
化三年某月日記
　　　　啇州福壽寺天王殿碑
天王之名在三代時實人君也故見于春秋載于禮文秦
兼三五之號王爵歸于人臣由是儒教無之内典有之其
神異威力異于佛經此不䌓述今所序者廢興修建而巳
商州福壽寺天王殿者唐天祐三年所建也其塑繪金碧
皆當時良工于今百年相好無减唯殿堂朽蠹殆將不支
先院主清弁世姓席氏房陵人也後唐天成元年依寺僧
戒賢出家長興初落髮㝷受具戒于興元府王子寺清泰
中繼主寺事以太平興國四年遷化凡四十年間建大殿
立三門僧堂惟西僧庖惟左廊廡環合亭臺洞啓樹珍果
植名花佛事之莊嚴釋門之儀範靡不具矣然後墾山田
造水磑嘉𬞞有圃柔桑垂隂兹所以備紺宇之繕完給緇
徒之供養别建羅漢閣于西偏頗極宏麗唯天王殿未暇
改作蓋工用之大也臨終謂弟子懷省曰吾始居兹寺屬
兵亂之餘院宇圯毀驅其犲虎剪其荆棘勤苦無怠庶幾
有成而商土塉商民貧衣食唯艱檀施且鮮吾麤衣糲食
徃來竹山上庸間得尺布斗粟負荷而歸積毫累銖以至
百萬今僝功雖在示滅有期心不滿者惟天王殿爾汝能
嗣之吾願畢矣懷省泣授付囑勠力經營始于庚辰成于
辛卯伐木秦嶺徴工華隂宏壯瑰竒不可殫紀非先師之
理命弟子之肯(木)疇能與於此乎初懷省之伐殿材也在
深山窮谷之中常時度木者以僻險不取咸謂虚弃其功
必不能致矣㑹天大雨谿水暴作一夕吹積于山下欒櫨
榱桷以類而聚若人力之區别然而寺封尚逺河流頓耗
非復一雨不可至矣懷省乃晝夜環禮精心禱之果有風
雷吼駭山谷推蕩漂注集于郡南自非神功隂助曷能若
此之易也某左官商於見託譔述得以事迹刻于貞石寺
之原始舊記存焉銘曰
惟唐建都　崤函之右　惟商爲郡　京輔之首
山名兎和　寺曰福壽　有天王殿　基于天祐
載祀綿逺　棟欹甍漏　先師理言　弟子肯(木)
事雖人謀　材乃神授　基聳抃鼇　山蟠靈鷲
畫拱丹楹　紅欄靑甃　上方古木　南榮列岫
梵宇増輝　睟容益茂　善績可紀　良縁有後
刻兹貞石　用光不朽
王黄州小畜集卷第十六
王黄州小畜集卷第十七
　碑記
　　　　　楊州建隆寺碑
　　　　　滁州全椒縣寳林寺重脩大殿碑(後序)
　　　　　黄州齊安永興禪院記
　　　　　野興亭記
　　　　　江州廣寕監記
　　　　　潭州岳麓山書院記
　　　　　黄州重修文宣王廟壁記
　　　　　漣水軍王御史廟碑
　　　　　無愠齋記
　　　　　黄州新建小竹樓記
　　　　楊州建隆寺碑
唐貞觀中制以天下戰陣處為寺且命虞世南李百藥岑
文本之徒刋勒碑銘紀述功業傳諸簡册燦然可觀盖聖
人不欲無罪而殺一夫無名而荒寸土及乎諸矦阻兵百
姓徯后驅人以戰事不獲已矢石之下死傷則多狥義救
忠有足哀者雖復贈官爵禄子孫誠有勸于生懼無益于
死以為漢明之後釋教誕興謂冥寞之中有輪廻之數能
使精魄復生人天其道如何事佛誦經而已繇是交兵之
地捨為梵宫田不耕而有名也死事之人盡離鬼趣士捐
生而無恨也帝王所尚今古攸同雖有服儒冠而執名教
者又安知其果不然邪我太祖皇帝授禪于周啓封在宋
朱旗所指黔首乂安惟李重進作帥江都嬰城　逆時建
隆元年九月也乃命故中書令石公統王師以討之十有
二月傳于城下于是建行宫迎法駕是月十一日太祖至
大儀驛距廣陵六十里夜半而城䧟詔宣徽北院使李公
知軍府事尋以行在立為梵宫取僧之有德行者處焉是
時先寺主道暉本居孝先衆所推擇李公列状以聞即可
其奏仍改法名爲道堅以紀年爲寺額墾田四頃􁒐省一
荘咸以賜之供香積而飯緇流也道堅既没智速嗣之智
速又没義幽嗣之義幽超化大師也以淳化二年歸寂義
隆顥仁監而至焉皆超化大師之弟子也自國初至今凡
四十載日供僧不减六十人像設荘嚴經敎具備禮佛有
殿演法有堂齋庖在東僧寝在右奥有室供湯沐焉外有
亭給登眺焉廊廡翼舒門扉洞啓脩竹交映碧流縈回實
藩服之勝逰淮海之福地耳先是太祖将返鑾輿留其御
榻忌晨供帳于今尚存嗚呼戰伐所亾人骨已朽乘兹善
果皆出冥塗豈知不再事朝廷復爲臣子歟義隆䓁謂脩
建已來碑誌未立以某出從翰苑守爲郡條冝爲斯文理
不可讓是時大行晏駕聖主承祧至道三年四月也銘曰
神道設敎儒所崇佛法度人釋之宗王者草昧多屯蒙乃
有征伐揚武功野必死戦城必攻出入矢石豈梯衝殞首
䘮元爭效忠聖人念爾心所恫詔舎戦地爲𣑽宫逰魂精
氣或感通㧞爾出離冥塗中恩異文王枯骨葬事殊椘子
京觀封香燈鐘磬飄天風四十餘年僧憧憧止戈偃伯文
軌同三葉重光自建隆祐我聖祚垂無竆
　　　　滁州全椒縣寳林寺重修大殿碑
寺名花山縣牒所傳壊于㑹昌緇徒散亾興于大中層構
崇崇顯德沙汰兹名獨在聚併闔縣凡十六院我皇御極
始賜今額嘉號寳林用光布金有荘􁒐屬桑柔土沃歳取
稼穡以供香積靡夏靡冬僧来憧憧大殿歲乆基傾柱朽
有僧德縁革而脩焉録事張戭同兹大碩化于邑郭施及
村落得錢百萬吾事斯辦全椒林麓材推樸􁂶西走山陽
號大雲倉伐木編桴棟梁欒櫨蕩波而来厥惟良材其誰
運斧維曽維呂翬飛翼張望之堂堂既成棟宇綵繪無取
有曉貞師先師從依衣鉢遺留願捨而修乃備丹臒晶熒
交錯殿堂肯構佛事猶陋戭復化率能始能卒塑釋迦像
金容可仰菩薩善神各三其身對侍拱立金碧耀熠矢謨
雍熈蚤夜孜孜僝功湻化簷楹秺秺令佐經營曰殻曰禎
政平頌息兹出餘力有范百宗成名澤宮為賊曺掾舊識
吾面聿来詣郡再拜㳟懇曰公詞臣乆司帝綸兹殿之碑
非公而誰健毫不抽實寺之羞顧其勤勤敢恡斯文直書
事實辭句魯質庻幾勝縁垂乎億年
　　　　後序
雍熈中予為大理評事知長洲縣范以進士見予于姑蘇
今年予自翰林學士出守滁上范為屬邑吏碑之請也不
得而拒矣因效元相桐栢觀體韻而書之一揮而成不復
加㸃盖任其俊而不繫乎文也時至道二年十月日記
　　　　黄州齊安永興禪院記
齊安郡名也永興院額也盖僧耆故老通而呼之遂以為
常耳唐時舊州在齊安河上院録云因刺史杜僕射以白
雲觀建為斯院按唐史未嘗有官至端揆而刺黄者疑唐
末杜洪據有鄂渚北結梁人東抗楊氏黄鄂之屬郡或以
宗族典之于時皇綱弛紊官紀僣沗㒒射之稱不為異矣
其後隨郡遷徙立院于兹兵掠火燔曽無寕歳乾寜中楊
行宻盡有淮南之地天祐二年楊公卒其子渥稱嗣吳王
奉唐正朔以部将孫彦思為黄州刺史始造院宇崇佛像
彦思母王氏捨粧奩鑄鐘于今尚在主院之僧傳法之祖
䘮亂無紀莫得而知今所述者㫁自紫陵而下紫陵者郢
中名山也山僧曉禪世謂紫陵和尚其後捨兹院逰鳳翔
從清泰入洛賜號國師次曰同一次曰行忠次曰節運次
曰延真次曰自正此五僧者自前唐天祐止聖朝端拱初
有若蘄州三角山龍門禅院僧自南開堂演法自南者合
淝人世姓觧氏住持凡七年復歸蘄州四祖山淳化中有
若蘄州白雲山廣教院僧智雨嗣興院事智雨者漣水人
世姓朱氏以至道三年十一月一日寂㓕俗夀五十一夏
臘二十七臨終召院衆付囑今長老仁辯遂寕人得法于
智雨者也即以其月十二日用茶毗之法葬智雨𧺫塔于
長圻村二十八日仁辯㑹大衆陞法堂有僧玄資問曰如
何是齊安境荅云後靣青竹連道觀前頭緑水接武昌又
問如何是境中人答云大似不相見此之謂住持傳法院
舊有堂厨各五間湻化二年郡人王福捨錢二百萬造大
殿成再興捨錢一百五十萬造僧堂郡之衆户率錢二十
萬建老宿堂又率錢十萬立方丈室左都押衙丁文燧捨
錢五十萬建浴室蘄州人王真捨錢四十萬剏菩薩殿塑
彌勒像里人周遇捨菜圃此之謂檀越知院元吉掌申牒
公府維那法俊掌提轄堂司供養主文遇掌化募施利典
座道真掌庖厨直歲省慎掌墾種此之謂知事僧先是衆
僧請院前閑田一叚又請逋民麥荘一區由是來麰𬞞果
豊焉住持傳法僧無祖禰道髙衆伏則推之知事僧無資
級才堪心願則為之故上下熈熙而忿争不作矣夫禪者
儒之曠逹也律者士之名教也浮圖氏離而為二罕能兼
之其甚者互相矛盾過于仇讎唯長老仁辯禪其心以度
人律其行以㐲衆有來斯應虗徃實歸禪其心也一裘一
飯之外日誦法華經二部律其行也某筮仕以来治僧之
訟多关獨愛其無親踈無人我有賢智則尊而事之有才
力則信而使之去而不強推而無競渾然幾乎道矣故總
而為之記至于院宇之至嚮田園之廣袤道具經典租庸
什器請書石隂時大宋咸平二年八月十五日記
　　　　野興亭記
昔裴晉公作緑野堂負功名而務閑適也李衛公作精思
堂居宻勿而彰盡瘁也雖各有趣尚而不無豪華異乎兹
亭獨履中道參政尚書隴西公器業宏大識度清逺踐三
司論道之地奉两朝知已之主以為訏謨獻替君子所以
行道也消息盈虚逹人所以養神也行道必假于權我則
操鈞軸而無避養神必務乎静我則營林壑以潜逰帝城
之南郊壇之下闢小園以樹蓻敞幽亭以宴息雜以𬞞果
間以花卉緑野之色亂入四時之景互見至若假寕著令
休沐得告絳騶騑騑言適于野公之来思幾務多暇于是
察物性以驗政教觀民以考豊儉其或爾牛濕濕隂陽之
適叙也乳鳥喈喈飛走之蒙仁也禾麥芃芃汙萊之盡闢
也原田每每草木之被澤也公乃降邴車開曺樽金印𬗋
綬却而不御荷衣蕙帶服之無斁擷芳以侑酒賦詩以佐
懽心将道宜景與神遇窮幽殫樂不夕不歸又若祀昊天
之神攝上公之秩齋戒于清夜燔燎于未晞公之至止遂
及我私斯又勝逰之一趣耳謀野則獲固殊鄭國之卿乗
興而来或同山隂之士命曰野興厥義在兹夫崇髙冨貴
非全德不能常守憂勤逸豫非上智不能兼行故詩曰赫
赫師尹民具爾瞻言安危之所繫也又曰或燕燕居息或
盡瘁事國言勞逸之相逺也唯公以王佐之才處公台之
任得致君之要政行而不繁淂治心之方體和而自適觀
其奏議公直李興元之胸懐陸忠州之辭茟也則訏謨獻
替從可知矣襟靈介特牛竒章之進退鄭珣瑜之操履也
則消息盈虚又可見也冝其居崇髙冨貴之上在憂勤逸
豫之間優㳺廟堂永保無咎某辱在陶冶累塵掖垣命紀
芳亭因及盛德亦萬分之一爾時咸平元年二月日記
　　　　江州廣寕監記
夫百貨所聚必以一物主之金玉重寳也滯于流布粟帛
要用也濫于濕薄權輕重而利交易者其唯錢乎考諸歴
代漢五銖錢于民最便既壞于王莾又破于董卓故鮮有
存者唐武德中鑄開元通寳錢大行天下于今頼之唐之
鑄錢鑪冶非一今錢有益字者成都所鑄也有潤字者丹
陽所鑄也其餘分布郡國不可具述然自古銅鉛仰給饒
信故史記言吴王即山鑄錢誘聚亡命又濞云寡人金錢
編天下者是也自乾寜而後揚行宻父子兄弟據有江淮
晉天福𥘉李昇僣號傳子及孫至皇朝開寳末凡百歳餘
鑄錢之利不入中國故開元錢刓鈇銷毁時用漸稀太祖
平吴因舊制開監于鄱陽太宗即位淮海王錢俶入朝又
得杭州錢監尋以銅錫不充而廢至道二年某自翰林出
守淮甸調民輸炭自滁抵饒泝洄江濤人頗咨怨某即按
唐史具鑪冶數目郡國處所飛奏以聞請分監署章未報
㑹康州刺史楊允㳟亦言其事始分鑄于池州用减淮民
數千里汎舟之役聖上嗣統聿修先旨以為錢刀之利軍
國所先将使水衡廩犧貫朽而不可較瓊林大盈充牣而
無虚月咸平二年夏五月詔尚書郎馮某中貴人白某乗
驛而周視南土自番禺閩越呉㑹􁊬蠻相水土之冝度車
之便設局署吏大興鼔鑄于是建陽首焉潯陽次焉明年
勑江州廣寜監奏以秘書丞知吉州太和縣李某總領之
右班殿直鄭某佐佑之監地即搉務之舊址也湓江帶其
右廬阜居其前度木庀徒揆日蕆事肇四月癸亥終七月
已卯曰廳曰院若庫若埸役夫有營王人有宅總大小若
于間于是廣寕之大壮具矣歲鑄錢二十萬貫鑄錢之費
八萬八千三百六十貫四百五十得實錢一十萬一千六
百三十九貫五百四十五其為利也博哉與夫租庸賦調
之入鹽鐵搉酤之課相與為表裏資助國用亦重事也且
夫工徒無頼聚一州而非便散之則盗心不生矣錢幣益
多流四海而不匱用之則盗鑄息矣非吾皇順考古道留
心庶政興九府之圜法恢二聖之永圖孰能若斯之速邪
資以馮白之幹事李鄭之辦職上下恊力成兹僝功将見
開蜀郡銅山革公孫鐵弊復漢唐之舊法與五銖𨳩元流
于無窮也豈止江南而已哉咸平三年七月日記
　　　　潭州岳麓山書院記
三代而下両漢稱理次叙循吏彰示後人西京首𫐠文翁
東觀先書衛颯觀其理蜀郡教桂陽率以庠序為先夷落
自化是知學校政之本歟崇文廣武聖眀仁孝皇帝嗣位
之明年詔以供備庫副使隴西公知武安軍府事公自以
當不次之用臨至劇之郡思樹殊迹以荅竒遇下車布政
比屋允懐叅考吏能㝷繹民病獄訟紛紊决剔無留米鹽
靡宻推行不倦屬歲非大有人用阻饑减估發倉惸婺無
告者得安其業募兵置籍強梁亡頼者悉拘于軍千里耕
桑涸轍淂水七州兵甲走九在槃有廢必興無政不舉𥘉
開寳中尚書郎朱洞典長沙左拾遺孫逄吉通理郡事於
岳麓山抱黄洞下肇啓書院廣延學徒二公罷歸累政不
嗣諸生逃解六籍散亡弦歌絶音爼豆無覩公詢問黄髪
盡獲故書誘導青衿肯構舊址外敞門屋中開講堂掲以
書樓序以客次塑先師十哲之像畫七十二賢華衮珠旒
縫掖章甫畢按舊制儼然如生請闢水田供春秋之釋奠
奏頒文䟽備生徒之肄業使里人有必葺之志學者無将
落之憂誰謂瀟湘兹為洙泗誰謂􁊬蠻兹為鄒魯人存政
舉豈繫古今導德齊禮自知恥格先是公之先公好儒術
通春秋刺濟州日命郷之薦不减百人讌以嘉賔之詩遣
以計吏之禮舉進士者錢五萬襲衣以副之應學科者錢
三千綈𫀆以遺之咸出已俸人以為難故其子孫不忘儒
學某占籍濟上出職禁中直承明之廬已叨三入開緱氏
之學将談六經託以斯文拙于叙事聊書興廢用紀歳時
而已大宋咸平三年某月日記
　　　　黄州重脩文宣王廟壁記
世之有人以儒為戯者謂文宣王廟慎不可脩脩之必起
訟復有郡縣長吏奸贓自汙畏懦不治而獲罪者適以脩
廟時契由是中人以下謂信然也故廟貌益毁黄州文宣
王廟舊殿三間阽危不可入以十數柱扶持之猶懼其顛
覆以至遷像設于門廡之下拆之則瓦木朽解十不存一
前知州國子虞博士廉勤之吏也率同僚屬官洎郡之縫
掖者得數十千市木于山桴江而下屡為風濤漂泊材植
僅有至者未幾坐度僧過限又坐納鹽不如法連𬒳制劾
非時受代留郡聽命者百餘日窮窘不得去或以為修廟
𧺫訟不誣矣某自西掖謫守是郡覩其事歎曰先師若是
凶邪吾将試焉因其舊貲鳩工揆日命左都押衙丁文璲
督其役月餘而殿成素王十哲咸新其像綵繪金碧煥乎
有光又取上都國學賛文請從事曽碩書之刋石鏤板寘
于神座俾大春秋釋奠有所瞻仰塞戯儒之口刷先聖之
恥亦無愧孔門之徒也至述先師之道則孟軻所謂生人
以來未有如夫子者其功不在舜禹下韓吏部曰天下通
祀者三唯社稷與夫子廟某敢輕議哉故予書修建之由
而已時大宋咸平二年月日記
　　　　漣水軍王御史廟碑
儒家者流不語怪力亂神所以尊師而奉教也至于精誠
所感通于夢思即仲尼猶言之豈曰怪乎故曰吾不復夢
見周公又曰夢奠于両楹是也及述作六經其文甚著詩
曰吉夢維何維熊維羆書曰髙宗夢得說禮曰夢帝與我
九齡是皆經夫子之手而不之去盖有益于教不惑于民
焉謂之神且怪邪吾友渤海髙紳以著作佐郎領漣水軍
事㑹夏旱方祠禱請雨一夕夢神人服古衣冠而至者授
詩一章既寤記詩中數字云赤岸夫若神之自謂然明日
徧祭神之在境内者得唐御史王義方之祠郷人不知但
云東赤岸大夫廟爾髙君曉其夢因加禮而懇禱之是日
雨足乃新其廟立石為文按唐史而述其事迹焉髙君純
儒也不欲自言其夢入朝徃徃語乎公卿間執政蘓公聞
之曰是不可黙也宜擇能文者書其事刻于石隂某于髙
君進士同年生也以故見請嘗試議之曰子産云用物精
多則魂魄強以有精爽至于神明彼伯有尚爾况王御史
者乎且欲後人見斯文也知義方者知懼如義方者知勸
又胡戾于聖人之旨哉年月日述
　　　　無慍齋記
古人三仕無喜色三已之無慍色某在先朝自左司諫知
制誥左遷商州團練副使又自翰林學士出知滁上今天
子即位自尚書刑部郎中知制誥出守齊安到郡之眀年
作書齋于公署之西偏因徴古義以無慍為名後之人治
是郡者公退之暇當以琴書詩酒為娱賓之地有餘力則
召髙僧道士煑茶煉藥可关若易吾齋而為庖厨廐庫者
非吾徒也三年十月二十一日記
　　　　黄州新建小竹樓記
黄岡之地多竹大者如椽竹工破之刳去其節用代陶瓦
比屋皆然以其價亷而工省也子城西北隅雉堞圯毁蓁
莾　因作小樓二間與月波樓通逺吞山光平挹江瀨
幽閴遼夐不可具状夏冝急雨有瀑布聲冬冝宻雪有碎
玉聲宜鼓琴琴調虚畼宜詠詩詩韻清絶冝圍棊子聲丁
丁然宜投壺矢聲錚錚然皆竹樓之所助也公退之暇披
鶴氅戴華陽巾手執周易一卷焚香黙坐銷遣世慮江山
之外第見風㠶沙鳥煙雲竹樹而已待其酒力醒茶烟歇
送夕陽迎素月亦謫居之勝㮣也彼齊雲落星髙則髙矣
井幹麗譙華則華矣止于貯妓女蔵歌舞非騷人之事吾
所不取吾聞竹工云竹之爲瓦僅十稔若重覆之得二十
稔噫吾以至道乙未歳自翰林出滁上丙申移廣陵丁酉
又入西掖戊戍歲除日有齊安之命已亥閏三月到郡四
年之間奔赱不暇未知明年又在何䖏豈懼竹樓之易朽
乎幸後之人與我同志嗣而葺之庶斯樓之不朽也咸平
二年八月十五日記
王黄州小畜集卷第十七
王黄州小畜集卷第十八
　書
　　　　　　上太保侍中書
　　　　　　薦丁謂與薛太保書
　　　　　　上許殿丞論搉酒書
　　　　　　與馮伉書
　　　　　　與李宗諤書
　　　　　　答黄宗旦書(二首)
　　　　　　荅張知白書
　　　　　　荅鄭襃書
　　　　　　答張扶書
　　　　　再答
　　　　　答晁禮丞書
　　　　　上史館吕相公書
　　　　　荅丁謂書
　　　　上太保侍中書
右正言直史舘王(某)謹裁書再拜有言于太保侍中黄閣
之下某聞古者天子有諍臣七人雖無道不失其天下後
代帝王因而設諌官闢諫垣盖所以順考古道而樂聞已
過也舊制諌議大夫五品𥙷闕七品拾遺八品皆卑其秩
而薄其俸使無所頋惜而盡其謇諤也
國家又以諌官因循緘黙為事故詔改司諫正言之號循
其名而求其實也非才識兼茂眀于政體者豈冝居其位
乎某亦何人輙玷是命待罪三舘于今一年居則禄養庭
闈出則榮奉朝請上無益于國而下有蠧于民乃名教中
罪人耳但以聖君賢相共成大化群材品物茂育長養而
不有功力故假此而偷安矣昨奉
御札以邊事未寜許百官各上封事為諌官者得不内愧
于心乎某因詣上閤陳所見十事其五事言外任其人其
五事言内修其徳且引漢文帝時事迹以為比類所恨不
知兵事不逰邊土則外任其人之事皆臆說也適足資帷
幄之戲笑关且念少苦寒賤又嘗為州縣官人間利病亦
粗知之則内修其德之說皆實事也用之則朝行而夕効
矣然某道孤勢危辭理切直心甚懼焉非大丞相論思之
際救援開釋之以来天下言路則斥而逐之猶九牛之一
毛也敢露腹心以乞嗟閔某惶恐再拜
　　　　薦丁謂與薛太保書
三月一日左司諫知制誥王某謹致書于淮海薛矦(閤下)
先民有言曰貴視其所舉富視其所與貧視其所取今天
下貴而舉人者有大丞相在此不復議直以取與之道干
于閣下非為已也将為人也非止為人也又将為道也唯
閤下詳擇焉有進士丁謂者今之巨儒也其道師于六經
汎于群史而斥乎諸子其文類韓柳其詩類杜甫其性孤
特其行介㓗亦三賢之儔也先君嘗為涇原從事幼而侍
行故叅政竇公撫頂歎異以女妻之偉乎竇公能知人也
如是去年冬携文百篇逰輦轂下两制司言之臣覧之振
駭僉謂今之舉公未有出乎右者僕與之逰甚熟問其居
則曰家潁川問其業則曰衣食之具僅不給妻子斯亦
聖朝之遺賢吾道之深恥也且念世之服儒冠而得禄者
位至尚書則月俸五萬而給長幼者三分有二其下從可
知矣又安能哀王孫而知國士乎至于分茅土爲公侯者
僕又希識其靣矣唯閤下以名相之子得大将軍官而能
市義禮賢讀書好古知丁謂者非侯而誰是以裁書薦才
不逺千里至止之日幸解榻焉勿使郭代公于襄陽軰獨
稱義于前代也某白
　　　　上許殿丞論搉酒書
殿丞閤下某聞可言而不可行君子不言也可行而不可
言君子不行也今之所貢皆可言之事有可行之利故不
謀名位之相懸不虞樞機之見辱也望閤下留意焉某自
前歳䇿名𧺫家作吏于成武無功無過偶歷一考而國家
有長洲之命越江而来莅事亦未旬浹亦嘗聚簿書以閱
之則見長洲之民著版圖分地利者止七八千家歳出租
錢餘一萬七千緡秋輸賦米復不下十萬碩重以鹽法通
商又有加焉某以為賦輿之重出蘓臺五邑之右是閤下
舊治之地不待一小吏言而後知也今又聞
朝廷以浙江搉酤于民不便比歲多犯禁者是用擇能臣
以釐革之是行也閤下知天子不為利也為措刑而􁇾人
也某竊聴輿言以為閤下将取一郡搉酒之數分于編户
然後聴其自釀而沽諸是亦割赤子之肉飫幸民之腹也
某實惑焉且錢民據十三郡垂百餘年以琛賮為名而肆
煩苛之政邀勤王之譽而殘民自奉者乆矣屬中原多事
稔小利而忘大義故弔伐之不行也洎聖人有作錢氏不
得已而納其土焉均定以来無名之租息比諸江北其弊
猶多今若又以搉酒之數益編户之賦何異負重致逺者
未有息肩之地而更加石焉何以堪之諒閤下必不爾為
况閤下居士大夫之位讀古聖人之書赫乎大名暉映朝
右自當以興利除害為已任又非小吏之所及也然屋漏
在上知之者在下閤下試思之使江東之地百萬家以至
子孫受閤下之賜者在此時矣某縣吏也舉字人之職以
貢說是非得失固不自知惟閤下寛而勿罪
　　　　與馮伉書
某讀唐史見陸忠州之在相位也擯斥李吉甫不容于朝
及贄有南賔之貶而吉甫方為刺史贄之門人故吏亦皆
危之洎到貶所而吉甫待之頗􁊫有庶僚見宰相禮又賛
皇公之秉鈞也排逐牛僧孺有循州之責及德𥙿南遷竒
章公量移在汝賛皇路由此郡而僧孺接之情禮甚至為
道南方風土之冝殊不以向之嫌隙為意賢哉二君子之
操心也如是豈古之所謂以德報怨者邪某向以紫微郎
兼廷尉事亦嘗議閤下之過今有商於人之命而親友間
徃徃相唁誠以閤下通理是郡也某則獨以為不然且夫
以怨報怨皆私事也故雖睚眦必報矣今某于閤下議刑
公事也擢第同年也閤下豈以為怨乎雖某之名位才業
望忠州賛皇也逺矣而閤下讀書為文立身行事豈不知
吉甫僧孺之為人手望閤下觀古人之行敦同年之契窮
愁之中少假氣熖則遷客之幸也某頓首
　　　　與李宗諤書
月日商州副使王某謹遣家僮致書于學士(足下)日者痡
僕自京師來辱恵手翰敦勉過􁊫幸甚因竊自念某寒士
也足下相門也某在罪譴之中足下處嫌疑之地不當如
是之至也某自束髪以来與人逰且多矣能不以炎凉爲
去就者雖貧賤之交固亦鮮得况貴胄乎豈某之末學小
道能動足下之心邪将足下之秉仁執義不以某爲累邪
若两不然者何其愛我之深也因恃知已輙復云云惟足
下始終留意焉某讀唐史見元和中劉禹錫貶刺播州播
州非人所處而夢得有母時柳宗元同制貶栁州固欲以
柳易播㑹宰臣裴度亦爲啓奏其事憲宗遂移善地書諸
信史以爲羙談至今君子伏裴柳之義而嘉章武之仁也
區區之懐實望于此然其待罪来思未及滿歳固冝慎言
動而俟恩宥也今又妄動者誠以家君七十有五齒髪甚
衰生身以来未嘗暫去郷里頃年前某爲長洲縣令侍親
而行姑蘇名邦號爲繁冨魚酒甚羙俸禄甚優是時親年
方逾耳順子孫婦女聚在眼前尚念丘園忽忽不樂况今
愈衰家愈逺當非肉不飽之際旅食于商山中則其爲情
况不待具言而可知也脫不幸疾恙則地無醫藥何以慰
人子之心乎又父母之情惜其幼子家弟少失母愛敘婚
甚晚前年某沗職閤下始能爲娶一婦今年聞有孫矣而
家尊未及見此所以當食興歎永夕不寐悲咤而不能觧
者爲是也前時家弟自􁊬南乞丐以来數日而去臨岐聚
泣聞者淚下况昆仲三院妻女九人亡者未祔塟生者待
婚嫁散于彼者餬口于人繫于此者絶俸于官其爲窮人
亦無伍也某嘗自計之一歳則僕馬去矣再歳則囊橐竭
矣苟至是而量移其能行乎牽復果能𧺫乎静思熟慮未
免一訴然前亊是非不敢較辨直以窮苦聞于帝閽所望
者移近郷園少淂俸入樂病親聚窮族而已斯亦自便其
事未知上果從乎訴而不得則無所望也黙而不訴則有
所恨也今已􁐍懇再章附逓入奏惟足下極力振㧞之某
再拜
　　　　答黄宗旦書(二首)
秀才足下走僕枉書恵頋遷客幸甚幸甚且觀来書之旨
似求知于某者何其誤也又以某嘗位于朝與進士孫何
丁謂交二子皆得髙第謂某能知人矣復引人不易知知
人則哲之義非知言也夫知人之道惟帝時難敢輕議哉
某向之知二子之文業文者知之非某特知之也是二子
取髙第者命也某何力之有焉今足下之文二子之文也
天下将知之矣豈止某之一人哉必曰立朝廷司文翰者
能以心之公私輕重于後進間則非某之所聞也杜紫微
曰古之聖賢業大事鉅道行則不肖懼道不行則不肖喜
故有不公今進士者業㣲事細如其成名不肖未有所喜
懼何不公邪足下誠能知求名者文也成名者命也又何
求乎某之知邪又何後乎二子之名邪某白
　　　　同前
某白秀才黄生足下湻化𥘉某自西掖貶官商洛生走僕
齎書且引孫何丁謂之事求知于我後一年某徴拜右正
言直昭文館改禮部貟外郎知制誥召入翰林充學士留
闕下者二年生未嘗及吾門洎某黜守滁上生復辱書恵
文以尋前好是生不以位之髙下專以道求于我也甚善
甚善觀生之文辭理雅正讀之忘倦若與胡舎人論春秋
書述數千年事迹議數十家得失剖析明白若抵諸掌雖
古作者無以過此又顔子好學論援經而證事義盡而語
簡使薜邕生而自爲之未必至是生道日益而文日新也
某前書所謂生之文二子之文也天下人将知之不誣矣
然而謀道者貴乎有益求知者貴乎盡心生之于我也􁊫
矣我之于生也其有隱乎何者某讀生正漢臣䇿對一章
文義誠爲髙古其間責眺錯不言王道謂漢文幾于王矣
以史傳較之責錯太重襃文稍過耳語曰擬人必于其倫
又曰人之有過各于其黨觀過斯知人矣說者曰小人不
能行君子之行非小人之過也夫行王道者禹湯文武周
公而巳漢文何主哉言王道者孔子孟軻荀卿楊雄而巳
晁錯何人也故子長稱錯學申商刑名峭直刻深者也是
以錯之對䇿不根古道直指時事而亦有譏焉其對國之
大體引五帝者蓋言漢文不能行帝道也對人情之終始
引三王者蓋言漢文不能行王道也對直言極諫引五伯
者蓋言漢文止正師納諫如五伯焉志在削諸侯尊天子
亦霸臣之傑者也又其殺身奉國有足多者于王道則逺
矣故曰責錯太重者爲是也夫西漢諸帝孝文最賢節儉
愛人誠得之矣幾乎王道則恐未能孟子稱仁政必自經
界始而漢廢古井田用秦阡陌是夲巳去矣禹㑹塗山玉
帛萬國一防風後至而殺之不赦周公于三叔親可知也
流言一作伐而滅之吴王稱疾不朝文帝賜之几杖養成
大惡流患子孫行王道者果若是乎至于嬖鄧通爲弄臣
放賈生爲王傅惑辛垣平之袄而黷祀五帝忿馮唐之諫
而曰獨亡間處邪失德盈編不可悉數故曰襃文稍過者
爲是也雖然生以大儒之行專取王道亦無累於文也某
以朋友切瑳之道待生而有是說也生以爲何如某頓首
　　　荅張知白書
某白校書先輩(足下)辱示籍田賦汙樽銘律賦謌行凡五
章且以書先似有所質于僕者何過聽自損之若是邪豈
所謂敏而好學不耻下問者乎僕雖不敏得不爲足下少
陳梗槩以叶大易同聲之義哉夫賦之作夲乎詩者也自
兩漢以來文士若相如楊雄班固輩皆爲之蓋六義之一
也洎隋唐始以科試取進土而賦之名變而爲律則與古
戻矣然拘變聲病以難後學至使鴻藻碩儒有不能下筆
者雖壯夫不爲亦仕進之羽翼不可無也銘之義夲乎鍾
鼎孔悝之家廟詳矣謌又雜詩之倫也故書曰詩言志謌
永言又詩序云嗟歎之不足則永謌之此其始也吁哉後
人流蕩忘反蓋其得也薦宗廟播管絃其失也語淫奔事
詭怪而巳凡是數者足下盡知之矣僕又申明之者欲足
下深識之也僕甞隷東觀直綸閣者數年矣天下舉公以
文相售固亦衆焉如足下之文實亦鮮得况可畏之年日
新之業僕安敢測其涯涘乎來書勤拳聊以此報某白
　　　荅鄭褎書
某白秀才鄭生(月下)前年八月僕自長洲今徴拜右正言
直史館旣滿歲遷左司諫知制誥天下舉人日以文湊吾
門其中傑岀群萃者得冨春孫何濟陽丁謂而巳吾甞以
其文誇大于宰執公卿間有業荒而行悖者旣疾孫何丁
謂之才又忿吾之無曲譽也聚而造謗焉以吾平居議論
常道浮圖之蠹人者乃殆爲吾沙汰釋氏䟽盛于髠褐之
徒又云孫何著論以無佛京城鉅僧側目尤甚未幾吾坐
事貶官商洛謗者得志喉如響而舌益滑也明年孫丁俱
取髙第又明年吾𬒳召赴闕而謗𦦨稍衰今春吾自西掖
召拜翰林學士天子寵遇任委過于往時而僧之不樂吾
者復以前事啅吠(句)吾以爲無能爲也在内庭果百日而
罷然遷秩臨民恩也去近侍治小郡罪也將理裝之官有
進士林介者食于吾家七年矣私謂吾曰今兹詔罷貢舉
而足下出郡進士皆欲疾走滁上以文求知吾謂介曰爲
吾謝諸公慎勿來滁上吾不復議進士之臧否以賈謗矣
今擕文而來者吾悉曰韓柳也䞇賦而來者悉曰裴李也
齎詩而來者悉曰陳杜也復加禮焉謗則弭矣區區者皆
是何其韓柳裴李陳杜之多也且吾學聖人之道受明主
之知三掌制誥一入翰林以文章負天下之望何其多可
易與胷中混混乎無分别之若是邪不如絶之可也介亦
以爲然旣登舟中夕思之心又甚悔夫士君子立身行道
是是而非非造次㒹沛不易其心吾以一失職而不交賢
士斯自弃也下車以來有進士皆接焉數日前得生書讀
之因自賀曰向如前謀則失鄭矣洎與生語見生言訥而
貌莊氣和而心謹吾益自喜于得生也退而閱其文句辭
甚簡理甚正雖數千百言無一字冗長真得古人述作之
旨耳㑹吾瘍生頥頷中心無憀未遑與生欵生復貽書詆
吾覧其言可謂直而不肆者也且出孫氏昆仲在陜郊時
送生二序孫之爲人剛果公正未甞輕許可人序生之文
情至而義切非生不能致其然也是生之道與孫丁同而
命未偶矣吾又欲生謁滁之僚屬生固拒吾曰某數千里
來所求見者執事耳詣他人非夲志也又問生之抵滁舟
邪乗邪生曰徒歩而至豈非不隕穫于貧賤者歟又非謀
道不謀食者歟以生之文髙行修之如此而患無所立吾
不信矣生冝愛其生而有待也生之書首引孫丁之事故吾
述其始末文不覺䌓生持吾文而往道如孫丁者示之可
也苟非其人不獨厚吾之謗也又將窒生之進也生志之
七月三十日尚書工部郎中典滁陽郡王某頓首
　　　荅張扶書
秀才張生(足下)僕之登第也與子之兄爲同恩生故僕兄
事子之兄父事子之父子之于僕亦弟也子又擕文致書
問道于我雖他人冝有荅也况子之于我哉然僕頃甞爲
長洲令因病起抄書得目疾不喜視書書不讀數年矣雖
強之少頃必息其目不數日不能竟一卷用是見僕道益
荒而又益衰也又四年之中再爲謫吏頓挫摧辱殆無生
意以私家衣食之累未即引去黽勉于簿書間以度朝夕
尚有意講道而評文乎爲子力讀十數章茫然難得其句
昧然難見其義可謂好大而不同俗矣夫文傳道而明心
也古聖人不得巳而爲之也且人能一乎心至乎道修身
則無咎事君則有立及其無位也懼乎心之所有不得明
乎外道之所畜不得傳乎後于是乎有言焉又懼乎言之
易泯也于是乎有文焉信哉不得巳而爲之也旣不得已
而爲之又欲乎句之難道邪又欲乎義之難暁邪必不然
矣請以六經明之詩三百篇皆儷其句諧其音可以播管
絃薦宗廟子之所熟也書者上古之書二帝三王之世之
文也言古文者無出于此則曰惠迪吉從逆凶又曰德日
新萬邦惟懷志自滿九族乃離在禮儒行者夫子之文也
則曰衣冠中動作慎大讓如慢小讓如僞云云者在樂則
曰皷無當於五聲五聲不得不和水無當於五色五色不
得不彰在春秋則全以屬辭比事爲教不可備引焉在易
則曰乾道成男坤道成女日月運行一寒一暑夫豈句之
難道邪夫豈義之難曉邪今爲文而捨六經又何法焉若
弟取其書之所謂吊由靈易之所謂朋合簪者模其語而
謂之古亦文之弊也近世爲古文之主者韓吏部而巳吾
觀吏部之文未始句之難道也未始義之難暁也其間稱
樊宗師之文必出于巳不襲蹈前人一言一句又稱薛逢
爲文以不同俗爲主然樊薛之文不行于世吏部之文與
六籍共盡此蓋吏部誨人不倦進二子以勸學者故吏部
曰吾不師今不師古不師難不師易不師多不師少惟師
是爾今子年少志專雅識古道又其文不背經旨甚可嘉
也姑能逺師六經近師吏部使句之易道義之易暁又輔
之以學助之以氣吾將見子以文顯于時也某頓首
　　　　再荅
秀才張生(足下)僕之前書欲生之文句易道義易曉遂引
六經韓文以爲證生繼爲書啓謂楊雄以文比天地而下
云云者甚乎哉子之篤于道而好于古者也僕爲子條辨
之庶知僕之用心也子之所謂楊雄以文比天地不當使人
易度易測者僕以爲雄自大之辭也非格言也不可取而
爲法矣夫天地易簡者也測天者知剛徤不息而行四時
測地者知含弘光大而生萬物天地畢矣何難測度哉若
較其㝷尺廣袤而后謂之盡則天地一器也安得言其廣
大乎且雄之太玄凖易也易之道聖人演之賢人注之列
于六經懸爲學科其義甚明而可曉也雄之太玄旣不用
于當時又不行于後代謂雄死巳來世無文王周孔則信然
矣謂雄之文過于伏羲吾不信也僕謂雄之太玄乃空文
爾今子欲舉進士而以文比太玄僕未之聞也子又謂六經
之文語艱而義奥者十二三易道而易曉者十七八其艱奥
者非故爲之語當然矣今子之文則不然凡三十篇語皆迃
而艱也義皆昧而奥也豈子之文也過于六籍邪若猶未也
子其擇焉子謂韓吏部曰僕之爲文意中以爲好者人必
以爲惡焉或時應事作俗下筆令人慙及示人人即以爲
好者此蓋唐初之文有六朝淫風有四子豔格至貞元元和
間吏部首唱古道人未之從故吏部意中自是而人能是
之者百不一二下筆自慙而人是之者十有八九故吏部有
是歎也今吏部自是者著之于集矣自慙者弃之無遺矣
僕獨意祭裴少卿文在焉其略云儋石之儲不供于私室
方丈之食每盛于賔筵此必吏部自慙而當時人好之者
也今之世亦然也子著書立言師吏部之集可矣應事作俗
取祭裴文可矣夫何惑焉又謂漢朝人莫不能文獨司馬
相如劉向楊雄爲之最是謂功用深其文名逺者數子之
文班固取之列于漢書若相如上林賦喻蜀封禪文劉向
諫山陵楊雄議邊事皆子之所見也曷甞語艱而義奥乎
謂功用深者取其理之當爾非語迃義暗而謂之功用也
生其志之向有江翊黄者自謂好古僕見其文義尚淺故
荅之曰修之不巳則爲聞人今子希慕髙逺欲專以絶俗
爲主故僕欲子之文句易道義易暁也孔子曰由也兼人
故退之求也不及故進之亦僕之志也某頓首
　　　　荅晁禮丞書
禮丞晁君足下某始識足下時年未冠身未婚逮今四十
有四娶妻生子長子復納婦矣足下䇿名十八載官未岀
奉常丞青衫白髪司關市之稅某擢第後足下二年爲尚
書起曹郎典大邦𬒳金紫其間又再爲制誥舍人一爲翰
林學士以某之所得較足下之所屈用時態觀之某不爲
不多然道不行則一也某𥚹狷剛直爲衆所知雖強損之
未能盡去夫今之領藩服當衝要者必先豐厨傳以㗖人
口勤迎勞以恱人心無是二者雖龔黄無善譽矣某皆不
能也唯官謗是待又眼病虚花不欲乆視髭蒼髪白老相
見逼終日閱縲囚呵胥吏於刑名錢糓重輕欺詐間用機
械以决勝負其于文學無一點墨落紙豈吾道之所欲也
今得足下書曁東陽西楚文賦二編覽之無斁乃知足下
屈于官而大伸于道者也某缺于道而微得于官者也江
都彭門亭里連袤長淮芳草與春色俱緑把𬒮未期秉筆
無頼強食自愛以俟大來不宣某再拜
　　　　上史館吕相公書
月日右正言直史館王某謹齋戒拜書有言于相公(執事)
某累日前以乆不修謁求見相府相公以某館中諸生召
坐與語某竊不自料遂以書日歴爲請相公因及史氏廢
墜闕人編修且曰國子博士李覺屢以修撰干時政事某
雖對以梗槩曽未畢辭退食傍徨不自寧處何哉古者守
道不如守官故以弓招虞人而不進者不見皮冠之故也
某雖不才忝在史職至于記簡牘之事定褒貶之文不爲
僣也李覺位列國庠當教胄子以詩書禮樂講誦誨誘而
巳又安得授之史筆哉今館中之士先進者有若金部貟
外郎安德𥙿左司諫兼直祕閣宋泌皆砥礪名節老于文
學俾之修撰輿論歸焉其於後進十數輩不敢自衒慮有
朋黨之刺也在相公熟叅之相公且曰史筆之難有三焉
才也學也識也相公豈以館閣諸生才學識見皆不及覺
邪則捨此而取彼可矣若猶未也相公又何如哉况朝行
混雜也乆矣唯三館兩制非文士不居一旦又輕之蓋埽
名廢則教幾乎息矣且名惡可近邪惡可得邪苟無其實
雖欲近之逺矣雖欲得之失矣是以仲尼修春秋以名爲
主故曰求名而亡欲蓋而彰彼齊豹者欲得不畏強禦之
名而聖人不與三叛人者欲蓋其惡名而聖人固書之甚
哉仲尼之于名之急也今謂之第一進士得一中允而欲
與世浮沉自墮于名節竊爲謂之不取也又謂吾之去職
由髙亢剛直者夫剛直之名吾誠有之蓋嫉惡過當而賢
不肖太分亦天性然也而又齒少氣銳勇于立事今四十
有三矣五年之中再被斥弃頭白眼昏老態且具向之剛
直不抑而自衰矣孟子四十心不動養浩然之氣先師五
十而讀易可以無大過吾將從事于兹矣謂吾髙亢則無
有也何哉吾爲主簿一年奔走事縣令爲縣令三年奔走
事郡守郡守即柴諫議成務也縣令即崔著作惟寧也今
皆存焉可問而後如也在三館兩制時倍吾年者皆父事
之長吾十年五年者皆兄事之如是而謂之髙亢使吾如
何哉是蓋以成敗爲是非以炎凉爲去就者說之云當吾
在内庭掌宻命親我者不曰子髙亢剛直將不容于朝矣
又不當面折某人邪不當庭爭某事邪及吾退而有是說
非知我者也夫子曰天之未喪斯文也桓魋其如予何孟
軻曰予之不遇魯侯天也臧氏之子焉能使予不遇哉謂
之又謂韓吏部不當責陽城不諫小事不當與李紳爭臺
叅以爲不存逺大者吾曰退之皆是也夫守道不如守官
春秋之義也今不仕則巳仕則舉其職而巳矣舜作􁈍器
諫者不止君豈有明于舜乎事豈有小于􁈍器乎蓋塞其
漸也退之爲大京兆兼御史大夫不臺叅蓋唐有制也故
退之引桂管中丞得免臺叅以自解則曲在紳矣吾又見
退之爲袁州刺史故事觀察使牒部刺史皆曰故牒時王
弘中廉問江西以吏部鉅賢特自損曰謹牒而退之致書
懇請以爲冝如舊制夫如是退之可謂當官而行何強之
有者也謂之其少詳焉雖然謂之之親我昆弟不能及也
吾敢不多謝而自悔焉東閩風土與中土異善飯自愛是
吾心也月日某頓首
王黄州小畜集卷第十八
王黄州小畜集卷第十九
　序
　　　　　中書試詔臣僚和御製雪詩序
　　　　　三諫書序
　　　　　東觀集序
　　　　　送㓂宻直西京遷葬序
　　　　　送張詠序
　　　　　送鞠仲謀序
　　　　　送孫何序
　　　　　送丁謂序
　　　　　送王旦序
　　　　　送戚維序
　　　　　送譚堯叟序
　　　　　送牛冕序
　　　　　送李巽序
　　　　　諸朝賢寄題洪州義門胡氏華林書齋序
　　　　　周易彩戲圖序
　　　中書試詔臣僚和御製雪詩序
雍熈紀號之四年冬十有二月寳圖大昌歲律將暮日窮
次而月窮紀方及送寒車同軌而書同文咸歸大化五行
以之順序六氣以之和平䌓雲翳空宻雪飄野至誠攸感
爰當大蜡之期上瑞斯呈何止小康之兆其始也隂風淅
瀝㣲霰悠颺散五糓之精華潤三農之畎畒上林未暖而
花發禁柳不春而絮飛星榆之華下靑冥琪樹之蘂飄滄
海點綴於五城雙闕飛飜於三市九衢溟濛而逺蔽耕壇
凌亂而光生御坐天顔兊恱臨軒乍滿於重瞳民心乂安
在野惟聞於皷腹則有天禄石渠之士鴻筆麗藻之臣覩
是休祥聿陳謌詠風雅作矣見王化之興隆物情誘之動
詩人之藻思同稱聖感互逹天聦皇帝樂善忘疲誨人無
倦詔令向所進者咸可屬而和之塤篪之韻相諧黼黻之
華交映虞謌魯頌鏗鏘俱合於聲詩王後盧前頴脫各呈
於鋒銳賡謌旣罷睿覽尤嘉于是宸睠曲廻王言煥發示
天心之善誘降御製以作程稱賞良多激勸斯在遂使四
方文士不敢言詩五牓門生咸思閣筆夫如是則周穆之
詠黄竹秖因隂沴而興懷漢祖之謌大風但以壯士而爲
念未若我六出之瑞不愆伏於天時四始之興乃形容於
盛德而又賜以聖作耀乎人文足可以播大宋之樂章躋
攀三代表聖人之能事糠粃百王且夫其言七同七星之
垂象其句八同八音之治世其韻四若四時之成功有以
見睿哲文思不徒然矣冝乎編群彦之什附一人之詩煥
比昌期傳爲嘉集俾夫千古而下六義孔昭且知文物之
大興君臣之相合也不其盛哉臣稽古寡聞效官無績堯
庭擢第雖有玷於科名吴郡字人實乆抛於筆硯序兹盛
事頗媿非才亦猶淸廟有儀必覆之以茅屋錦𫀆在御或
尚之以褧衣幸獲紀於文明庶有光於賤吏臣謹序
　　　　三諫書序
臣聞前事者後事之元龜也是以讀二帝之典則首曰稽
古帝堯又曰稽古帝舜以唐虞之聖尚考古道而行况居
三代之末乗百王之弊者乎臣遭遇入明叨竊名器更直
多暇閉門讀書見前代理亂之源覧昔賢諫諍之語念空
文之未泯痛直道之難行放逐以終而詞氣不屈布在方
冊千古如生苟舉而行之則其道未墜因採掇古人章䟽
可救今時弊病者凡三篇其一以搢紳浮競風俗澆漓率
多躁進之徒鮮聞篤行之士不移舊轍漸紊彛倫臣故獻
劉寔崇讓論其二以齊民頗耗像教彌興蘭若過多緇徒
孔熾蠹人害政莫甚於斯臣故獻韓愈論佛骨表其三以
選舉因循官常隳紊署置不已俸禄難充但蠹疲民罕聞
良吏臣故獻杜佑併省官吏䟽斯皆事可遵行言非迃闊
亦欲使昔賢遺恨發自㣲臣前代遺文興于聖主者也毎
篇之末臣别有起請條目指陳時病稽合前文庶引古以
證今必朝行而暮復又自立問難綴于終篇斷在不疑以
絶浮議待罪之至引表具焉
　　　東觀集序
士君子者道也行道者位也道與位并則敷而爲業皐陶
益稷謨伊訓之類是也道髙位下則垂之於文章仲尼經
籍荀孟楊雄之書之類是也洎三王道喪五伯風行有位
之人以彊兵爲事業在野之士以小辯爲文章雖兩漢遏
其頽波而六朝蕩其餘燼天未猒德付於李唐然而三百
年間聖賢相㑹事業之大者正觀開元文章之盛者正元
長慶而巳咸通而下不足徵也企及三代其惟　聖朝我法
天崇道皇帝之宅天下也守堯之仁躬禹之勤奮成湯之
武闡姬昌之文仁以布政故兆民之心歸焉勤以開國故
九土之貢入焉武以定亂故姧雄䟦扈弭焉文以化俗故
詩書禮樂行焉是以儒教賢臣出事業昭于上文章燦于
下德生人而未有道與皇而比崇天下文明我弗多讓然
而漢文之代賈誼之道不行元和之時李賀之才自夭天
弗與命位不稱才豈曰無時亦將有數故著作郎直史館
羅君之謂乎君諱處約字思純其先京兆萬年人曽祖彖
長安令彖弟衮有文學大名歴事僖昭二帝入梁爲諫議
大夫有文集行于代祖僅萬年令父濟皇朝太常丞處約
九歲能賦詩十三通經義尤長于易故所爲文必臻乎道
二十六御前擢進士第解褐宿州臨渙簿再命蘇州吴縣
宰得大理評事雍熈中被召赴闕試文於相府制授大著
作直太史氏面賜銀章朱紱以榮之明年乗使車將帝命
按獄訟於江浙採風謡於湘潭舉善發姦不避權貴雖被
劾者側目而君子是之不幸以淳化元年十一月卧疾終
于家年三十三亦賈誼李賀之儔也友人翰林學士尚書
祠部郎中知制誥蘇易簡左司諌知制誥王某以布素之
分哭之慟收其遺文灑淚編次勒成十卷以其終于史職
目爲東觀集緫謌詩賦頌私試五題雜文碑記書啓序引
表狀祭文凡數百章十萬餘言其間有東皐子楚義帝碑
録希夷子言書野叟壁數篇極乎天人之際者也味其文
知其志矣噫國初巳來才有餘而位不至者若壽光李均
襄陽觀風從事郭昱太常博士董淳太子中允頴䞇斯皆
賷志沒地垂之空文異日國家詔史臣修文苑傳此數人
者不可遺也使處約之名與之同列文亦無愧行又過之
亦足彰好文之朝得賢之盛也故并序其官氏拜章進御
乞付三館亦所以備史筆之闕文也
　　　送冦宻直西京遷葬序
皇上省徽號之明年春正月尚書郎直宥宻上谷冦平仲
葬先正少卿于西雒君命也外姻同位飲而餞之咸以爲
哀榮之極矣初少卿之終也平仲尚㓜葬是以緩洎平仲
十九登進士第三遷得佐著作尹成安縣成安大名之屬
邑大名少卿佐幕之地也親友間有以葬事爲請者平仲
曰未也於禮子爲大夫父爲士祭則大夫葬則士吾先人
以懿文茂行中甲科遭時亂離終于下位今吾雖爲王官
尚未通籍苟贈典不及則吾先人陪臣矣若以士禮葬之
吾弗忍也且非所以顯吾親而成吾孝耳議者聞之曰冦
氏果有後于宋乎其志大也越明年遷殿中丞循恩例也
時夏師未復兵食頗艱乃詔平仲使西北邊歸上便冝因
得召見試禦戎論稱上旨制授右正言分直東觀且以邦
計之地吏縁爲姦輟史筆之才試奏刀之利君子不器斯
之謂歟㑹詔下百官各言邊事平仲慷慨拜章極陳利病
天子壯之不數日擢拜虞曹郎寘于宻地㝷以天官之職
委焉出領銓衡入備顧問揚清激濁物論多之旣而有司
以平仲貴爲侍臣當贈父母故少卿太君之並命行焉平
仲於是卜地開阡擇日請告上可其奏贈禮有加翌日别
堯階趍雒汭金印紫綬白馬素車且護先太君之神柩附
焉禮也君子曰少卿之積善餘慶也旣如彼平仲之遇主
榮親也又如此詩云詒厥孫謀以燕翼子少列有焉經曰
立身揚名以顯父母平仲有焉群公著位明庭弗克㑹葬
盍各賦詩取白華之義謌孝子之㓗白乎直鳳閣王某序
以冠其首云
　　　　送張詠序
今之縣尹古之諸侯自秦郡天下小國皆化爲縣縣有政
聽郡條而後行縣有長觀牧守而後動秩卑禄微弗足自
庇固不暇使風俗之移易逮乎炎漢隆興始有重外之旨
故命郎官岀宰百里之邑秩四百石尊其位厚其禄蓋欲
分君憂而求民瘼也由漢而下邑官益卑故梁竦有徒勞
之言淵明起折腰之歎儕胥伍吏區區于風塵間遂使抱
王佐者恥而不居黷貨利者稔而自處苟縣政有闕率曰
吾將罷兹邑而適他邑烏用革焉縣人有病亦曰吾將捨
比民而涖他民烏用易焉觀其視一邑之政臨一邑之民
若行客之宅邸舎也待旦而去固無所惜焉風行雷同䆮
而成俗良由國家小親民之任輕字人之官之致也將拯
其弊非聖人孰能制乎宋天王嗣位之五載親選貢士分
甲乙科中甲科者通理郡事乙科者專任縣政尊以廷評
之位重以使者之車縣政有闕得以擅革縣人有害得以
專易旣革且易不康何待詩所謂能官人者豈獨羙于文
王乎淸河張詠字復之本宅九河間少有竒節釣魚侍膳
外讀書無虚日秉筆爲文落落有三代風今春舉進士一
上中選將我王命莅乎崇陽分君之憂使帝心休休乎求
民之瘼使人心熈熈乎江流之南郡大惟鄂鄂人得賢亦
孔之樂波映鸚洲煙藏鶴樓白雲芳草思古悠悠堂有鳴
琴足以振穆若之風樽有醇醪足以養浩然之氣維江湯
湯鑑其襟䄂維山峩峩媚其户牖鱠得魴鱸菓多橘柚吏
隱于兹足保無咎且優且游勿爲江山羞復之勉旃云尔
　　　送鞠仲謀序
皇宋嗣位之五祀余始隨計吏識鞠生于場屋中是歲余
與生俱爲御試所詘胥别輦下邈無音塵王八年春余第
中乙科生以家艱不預于選閱同年之籍不下二百人無
生之名爲長太息矣洎余解褐掌簿書于成武(句)縣即隋
之戴州也庭有頑吏土無秀民或通刺而來者皆腐儒也
以是供吏職奉晨羞外經旬浹未甞與人語居一日生欵
扉而來余旣喜且媿蓋喜生之命駕而媿生之未禄也問
其行則曰哀瘵之中不敢事筆硯而事家産姑以卜葬爲
事耳曰某之祖考洎季父俱以游宦終于理所今悉扶護而
歸將祔于故里且出中諌蘇公(德祥)餞行文序以示余夫
蘇公天下之名士也非生之博雅篤行又烏肯序以襃之
且述生自申抵陜歴河陽下洛都由浚郊而東至于髙宻
迃行曲塗殆近萬里(事具蘇中/諌序中)非事父母能竭其力者孰
能與于此乎余因念家本寒素宅于澶淵梁季亂離舉族
分散叔父沒于兵而葬雷夏伯父沒于客而葬博關太夫
人又旅葬于濟當時未名以乞丐自給無立錐之地以息
㓜累況殯禮乎今兹起家位下俸薄接晨炊之不及況塋
域乎一旦覩生之行事良可慟哭噫堂有嚴君微得月俸
以奉甘旨則生之幸民也野有露骨無土地以厝窀穸則
生之罪人也誓將積餘俸市髙原捧土起墳負骨歸葬以繼
生之行事則所願畢矣辱生之來起余以不匱之志受惠
多矣生之門地文學巳備蘇公之筆故不書但感慨而序
云
　　　　送孫何序
天之文日月五星地之文百糓草木人之文六籍五常捨
是而稱文者吾未知其可也咸通以來斯文不競革弊復
古冝其有聞國家乗五代之末接千歲之統創業守文垂
三十載聖人之化成矣君子之儒興矣然而服勤古道鑚
仰經旨造次顚沛不違仁義拳拳然以立言爲巳任蓋亦
鮮矣冨春孫生有是夫先是余自東觀移直鳳閣同舎紫
微郎廣平宋公甞謂余曰子知進士孫何者耶今之擅埸
而獨歩者也余因徵其文未獲㑹有以生之編集惠余者
凡數十篇皆師戴六經排斥百氏落落然真韓柳之徒也
其間尊儒一篇指班固之失謂儒家者流非出于司徒之
職使孟堅復生亦當投扙而拜曰吾過矣又徐偃王論明
君之分窒僣之萌足使亂臣賊子聞而知懼夫易之所患
者辨之不早辨也斯可謂見霜而知冰矣樹教立訓他皆
類此且其數千萬言未始以名第爲意何其自待之多也
余是以喜識其靣而願交其心者有日矣今年冬生再到
闕下始過吾門博我新文且先將以書猶若㝷常貢舉人
恂恂然執先後禮何其待我之薄也觀其氣和而壯辭直
而温與夫向之著述相爲麦裏則五事之言貌四教之文
行生實具焉冝其在布衣爲聞人登仕宦爲循吏立朝爲
正臣載筆爲良史司典謨備顧問爲一代之名儒過此則
非吾所知也豈止一名一第哉告歸許田序以爲贈余非
多可而易與者也凡百君子冝賀聖朝得賢吾道之不墜
爾
　　　　送丁謂序
主上躬耕之歲僕始自長洲宰被召入見由大理評事得
右正言分直東觀旣歲滿入西掖掌誥且二年矣由是今
之舉進士者以文相售歲不下數百人朝請之餘歴覽忘
怠然有視其命題而罷者有讀數句而倦者有終一篇而
止者或詩可采其賦則無有也或賦可稱其文則無有也
能全之者百不四五况宗經樹教著書立言之士乎去年
得富春生孫何文數十篇格髙意逺大得六經旨趣僕因
聲于同列間或曰有濟陽丁謂者何之同志也其文與何
不相上下僕未之信也㑹有以生之文示僕者視之則前
言不誣矣是秋何來訪僕旣與之交又得生之履行甚熟
且渇其惠顧于我也今春生果來益以新文二編爲書以
投我其間有律詩今體賦文非向所號進士者能及也其
詩效杜子羙深入其間其文數章皆意不常而語不俗若
雜于韓柳集中使能文之士讀之不之辨也由是兩制間
咸願識其面而交其心矣翰林賈公尤加歎服是知道之
尊人也豈位也乎哉學之富人也豈貲也乎哉今之不勤
于道不力于學而望人之知者冝視丁氏子之道何如哉
告歸許田序以爲贈
　　　送王旦序
聖人籍千畒之歲元老膺三入之命王澤大賚廟謨惟新
有善必舉有惡必去廼放鄭侯以肅京輔有以見善人爲
邦而不善者逺矣言念圃田擇賢而治用禦暴横是資循
良先詔侍御史范陽盧公牧而撫之次命殿中丞郎邪王
公通而理之皆能哲也王公即故夏官貳卿之子也以雄
文直氣揚其父風以儒學吏才張爲國器是行也所任雖
小而所委重矣西門秋風北闕行色四牡夙駕五馬迎郊
朝僚知其得賢郡人歌其來暮右省諫官王某蹟鄭民之
旨爲詩以送焉辭曰昔我鄭邦厥守不良厥佐吐剛吾相
疾之吾君竄之我民用康今我鄭封其守惟公其佐惟通
吾相僉之吾君命之我民其豐滎澤之獸溱水之魚泳爾
淸流毓爾豐芻不弋不綱與民同蘇匪我聖君匪我相臣
暴曷去兮賢曷舉兮革我苦兮爲樂土兮
　　　　送戚維序
崇位厚禄人心弗欲者鮮矣然取之不以道昔人不貴焉
是知學古入官沉于下僚者非君子之恥也鹽官戚君始
以儒雅受訓于庭復以文學䇿名于國終以廉平莅事于
官下筆到古人誦書得聖理家門嗃嗃敦大易之象親族
熈熈有遂古之風士流之家仰爲模範用是而進雖位未
崇禄未厚固不爲恥耳自釋褐巳來縻郡曹沉邑佐㒹躓
窮苦者二十年晨夕芳鮮曽未快志況温飫妻子乎去年
叅常調選于天官始授郡主簿輦親挈子來即譙亳修吏
職外日得以俸給躬薦甘滑綵衣煌煌色若自得古之稱
孝子者殆將無及今年秋國家以蜀之令長闕而未𥙷用
是有遂寧之命公不以遐適爲念而以違養是患且曰退
耕無田則伏臘寅酉其可虞乎進而取禄則温凊喜懼得
無思乎藩羊其羸進退安據復自念曰與其千里負米孰
若五斗折腰者邪一旦捧天書禀親旨拜手北堂膏車西
下白華在詠心其揺揺劒關倚雲遐指天末名利之役其
若是歟噫導一人之澤楅百里之民亦足行乎道也食有
道之禄及髙堂之親亦足光乎孝也割慈去里無庸介懷
矧皇朝平蜀巳來宰邑相望于候館是以宋紫微由小著
往楊侍御自拾遺出是役也安知遂寧不爲大來之朕乎
行哉勉旃勿以銅墨爲媿耳
　　　　送譚堯叟序
古君子之爲學也不在乎禄位而在乎道義而已用之則
從政而惠民捨之則修身而垂教死而後巳弗知其他科
試已來此道甚替先文學而後政事故也然而文學夲乎
六經者其爲政也必仁且義議理之有體也文學雜乎百
氏者其爲政也非貪則察渉道之未深也是以取士衆而
得人鮮矣官謗多而政聲寢矣吾友殿丞譚公其近者歟
讀堯舜周孔之書師軻雄韓柳之作故其修身也譽聞于
郷里其從政也惠布于郡縣先是君解褐得廷尉評尹邵
陽縣湘民受其賜再命得通判犍爲郡蜀吏畏其能㑹天
子欲廣視逺聽黜幽陟明詔廷臣之親信者採風謡于蜀
部復命之日奏君爲理最亦旣受代丞相以名聞且將召
對有日矣丁太夫人憂公聞訃號絶見星而行泣血三年
不交人事君子以爲知禮服闋循常典除佐著作翌日有
司舉舊事以言制授殿中丞旌善政也議者謂君必直東
覲爲史臣立一家之言垂千古之誡斯當仁矣而襄陽大
郡通理歲滿執事者以君塞詔焉人以爲滯才君以爲得
所蓋將葬父母植松楸焉畢婚嫁備榛栗焉然後邵陽犍
爲之化復行江漢惠加于俗政聞于朝則排金門上玉堂
豈爲晚也同雲四合臘雪將下釃酒叙别得無言乎
　　　　送牛冕序
今天下之士由科試入仕者以第進士爲羙名􁒐京官者
以游三館兩制爲近職釐外務者以任刺史二千石爲親
民語名郡者以丹陽爲重地疇能兼之吾友隴西牛君有
是夫君甞倅二郡牧一州所在稱理有龔黄之政焉又甞
佐秋官詳庶獄事無枉撓有于張之風焉游館殿專筆削
襃善貶惡有班焉之辭焉好風什多吟詠寒苦淸麗有元
白之思焉求外官能得大郡向所謂羙名近職親民重地者
君兼而無媿矣君是行也上有垂白之親下有趨庭之子
家人嗃嗃而内職兄弟怡怡而外和含飴弄孫盡髙堂之
樂腰金拖紫居百城之長爲儒之榮至矣爲子之道光矣
其當報吾君而惠吾民乎勿使採詩者聽伐檀之刺也
　　　　送李巽序
古者設關所以禁末游爲市所以通貨殖後世因而有稅
焉亦以資國用而佐地征也歴代便之未甞或改舊制皆
委郡縣署胥徒以掌其務故侵漁自奉利入于下割剥公
行怨歸于上不有釐革孰爲經乆國初巳來始用儒臣以
莅之錫之皇華尊其任也委以利柄觀其器也是以周行
之士由此而進焉端拱元祀夏六月詔以光禄寺丞李公
督婺州關市之賦遵歴試也君建陽人少以文章干禄江
表神德平吴之六年皇上嗣統之三載始隨計偕求試于
大宗伯君尤善辭賦得貞元長慶時風格如土皷蜃樓數
篇皆辭理精妙出人意表故秉筆者許之僕時在埸屋與
之游者凡三年同登乙科交分益至是以君之文行可得
而熟矣冝乎立丹墀奮鴻筆作邦家之秀爲搢紳之光而
適海隅釐冗務者何哉蓋建谿婺女實隣境也君離邦去
里自閩之蜀官歴再命年將一紀堂有親老室有妻子是
行也道未暢於國孝可成于家也士君子聞而榮之噫行
道之要利不如義立事之幹義不如利昔君佐管城宰晉
原撫民人親稼穡非謂義乎今君奉朝命臨外司歛關征
助經費非謂利乎義以行之利以幹之政成歸朝何往而
不濟上國殘暑江天早秋涼風入懐舊物在目郡守迎勞
郷人詠謌徴四牡以讌使臣唱白華而延孝子柅軺車于
故里侍板輿于任所有道之禄得以及親無外之時得以
聚族綵衣奉養何樂如之至止之日爲我登八詠樓賦新
什以寄逺即嘉惠也懐安敗名樂不可極仲權其志之
　　　　諸朝賢寄題洪州義門胡氏華林書齋序
吾讀兩漢書見制誥一下未始不以舉孝悌力田爲急冝
其風俗淳厚宗社長乆矣今天子大孝如舜至仁如堯恥
言覇圖純用帝道然而乗五代之疵國化百年之汚俗以
爲非孝弟不足以敦本非旌表不足以勸民南昌舊都胡
氏大族一門守義四世不析乃降詔命旌其里閭聲聞于
天風化于下大哉聖人之于孝治若是之極也自爾胡氏
登進士第者二人授助教者一人今歳夀寜節胡氏子有
獻華封之祝者上益嘉之制授試秘書省挍書郎靣賜袍
笏勞而遣焉且頒御書以光私第由有其位于朝有名于
時者挍書皆刺謁之且盛言其別業有華林山齋聚書萬
卷大設厨廪以延生徒樹石林泉豫章之甲也碩得詩什
夸大其事自舊相司空而下作者三十有幾人詮次官紀
爛然成編再拜授予懇請爲序夫南陔白華古詩人之羙
孝子也有其義而亡其詞仲尼存其篇子夏序其意束晢
補其文况身被皇朝之化目覩孝門之事有是謌咏播于
聲詩而序引無聞文士之闕也且使後之採詩義觀國風
者将何取實焉時淳化五年十月十五日序
　　　　周易彩戯圖序
先師曰飽食終日無所用心難矣哉不有博奕者乎為之
猶賢乎已此言心無所據則淫慾生焉故雖博奕可也自
博而下戯之雅者有李郃彩選士子多為之復有參隂陽
家流列神仙之事為銷夜選仙圖者亦行其世盖為戲不
同同歸于無益也戯而有益者其周易彩戲圖之謂歟同
州節度推官試大理評事岐君賁登進士第尚竒好古獨
行寡合文學之外尤耽易象善戯善誘製爲此圖取大易
六十四卦三百八十四爻除乾六爻君象也人臣不敢爲
戲自餘毎爻當碁子一路爻有吉凶子有賞罸遇謙謙君
子者終局有賞而無罸遇以訟受服者終局有罰而無賞
周旋曲折至于大方此圖勢也以骰子二隻得陽九隂六
之數者先之此局例也又以黃裳元吉人道之具羙遇之
者不争而勝矣上至龍戰于野其血玄黃則贏輸未可知
也得陽九之彩者勝焉故𧺫于屯而終于坤也俾夫消息
盈虗之道吉凶悔吝之理談笑抵掌斯須不離易象不習
而自精人心雖戯而無蕩大哉岐君之用心也可與投壺
郷射掲而並行去雜戯逺矣好事君子得不家蔵而時習
乎
王黄州小畜集卷第十九
王黄州小畜集卷第二十
　序
　　　　　詔臣僚和　御製賞花詩序
　　　　　馮氏家集前序
　　　　　皇華集序
　　　　　商於驛記後序
　　　　　左街僧録通惠大師文集序
　　　　　送鄭襃序
　　　　　孟水部詩集序
　　　　　送薛昭序
　　　　　送上官知十序
　　　　　送廖及序
　　　　　送李蕤學士序
　　　　　送柳冝通判全州序
　　　　　送翟驤序
　　　　　送徐宗孟序
　　　　　送江翊黄序
　　　　詔臣僚和　御製賞花詩序
臣聞周文靈沼詩人著魚躍之詞漢武横汾史氏載鴈歸
之什義存小雅語煥靑編屬在昌朝繼兹盛事
我法天崇道皇帝誕膺駿命光啓鴻基當千年下武之期
爲一代好文之主皇墳帝典窮歩驟於宸機壁宿奎星煥
文章於御筆然而動循禮法志尚憂勤來燕來冝式叶鳬
鷖之詠弗灑弗掃恐招蟋蟀之譏于時淳化之年暮春之
月蓂莢初生於一葉牡丹乍拆於千苞乃召侍臣爰開曲
讌入内園而洞啓望綺席以霞舒風遞鳴梢乍見七香之
輦波揺水殿齊瞻八彩之眉懽呼方到於軒墀侍從共登
於欄檻親承睿旨競剪宫花露濕冠纓表君恩於湛露香
籠襟𬒮雜帝坐之天香次臨積翠之池咸舉不綱之釣忽
宣竒韻俾賦新詩旣奉詔以援毫各爭妍而構思天顔咫
尺強叩於蕪音聖語襃揚實同於華衮俄頒御製復見宸
蹤兼堯舜禹湯文武之才備鍾王歐虞禇陸之體詠謌無
斁傳翫爲榮怳若夢中入閬苑瑶池之景渾疑天上得金
簡玉字之書旣而尚輦更衣保章告刻觀乳魚而罷釣自
契深仁思中鵠以爲娱未忘習禮于是奏騶虞之節挽烏號
之弓振振盤右之子孫赳赳登壇之將帥心平體正發金
鏃以無虚目駭神驚捧金罍而獻壽堯罇㶑灔舜樂鏘洋
合經義於五豝自同往誥逞雄心於一豕堪誚前王不醉
無歸盡歡而罷越明日復出御製賞花之什十五章五章
章八句十章章四句首示輔臣次傳近位文含五緯韻叶
八風鏘乎治世之音大矣經天之作雅頌之道雖易俗而
移風元首之謌亦君唱而臣和讓章雖上宸旨弗移况兩
制三館之臣幸當文理羙千載一時之盛寧寢頌聲各進
數章共成一集雖群星向日更無嘒彼之光而衆草偃風
亦助穆如之勢其間有燃萁欲速旣醉成篇或體律未諧
或風騷無取上咸令甄録曽不弃捐亦猶朝百谷於滄溟
未甞辭露㑹九江於雲夢足得包荒臣叙事非工言詩鮮
妙五吏冩詔無王勮之雄才百僚和詩非太真之髙等乆
在育材之地躬承善誘之恩用紀文明輙爲序引書之國
史何慙天馬之歌垂作人文不愧景龍之集謹序
　　　　馮氏家集前序
仲尼以三百篇爲六經之首以其夲于人情而基于王化
故也然而刪其義次其章繫乎國風雅頌而巳不顯乎人
之氏族也洎卜商作序篇之首始或著焉若鴟鴞之什直
云周公救亂也成王未知周公之志公乃作詩以遺之蕩
之什又云召穆公傷周室大壊雲漢之什亦云仍叔羙宣
王之類是也其餘或稱國人怨而作是詩也或稱大夫刺
某王某公也故詩人名氏闕者多矣逮乎離騷則自云帝
髙陽之苗裔朕皇考曰伯庸後之人故知其屈平也且夫
刪詩無聖人序詩無子夏採詩無古官則作詩者得不以
家集自見乎蓋存其詩人可知矣察其人國可知矣詩之
集也豈徒然哉亦國風雅頌之遺制耳馮氏家集者故江
南常州觀察使始平馮公之詩也公諱謐字某其先彭城
人也唐末避地徙家壽春當李氏之建大號也公之長兄
某實爲國相公亦以文章器業歴踐清顯典掌誥命岀入
臺閣者十數年然以氣直道孤甞被放弃進退以道識者
是之周顯德中將平淮甸公以起部貳卿爲東都副留守
(江南以揚/州爲東都)王師之傳維揚也公督勵士卒堅守不下竟以
援兵不接城䧟而來世宗一代真主素聞公名見而竒之
曰忠于所事名節之士也擢拜太府卿留闕下三載公朝
請之暇與中朝卿大夫以詩酒自樂篇詠間發傳于人口
今首台李僕射方掌内制與公卜鄰投分頗厚故集中有
贈李學士詩云鄰居纔十歩交分巳三年旣而江南割地
内附願比藩臣世宗許之因授公尚書刑部侍郎且令持
節歸國南轅之日揆相賦詩一首書羅巾以贈之公荅云
羅巾揮逸翰送我出夷門保惜安懷䄂流傳與子孫其與
時賢相知也如此公旣歸故園慨然有挂冠之意李氏待
之益厚不得巳復授中書侍郎歴吏部尚書遂有毗陵之
拜實以某年某月日終于位
太祖平吴之歲金陵罹于兵火士流書史蓋煨燼矣隷公
府者僅有存焉初公甞以所業文集獻于夲國至是亦入
貢矣(爲下揆相賜得/公詩集張夲)俄而公之諸子歸于朝廷首台猶爲
翰林承旨見公之子弟憮然有故人之念且徴其家集焉
對以兵戈之中喪失殆盡相國歎息乆之且曰上甞以江表
圖籍賜于近臣(時太祖末/年故云上)某獲先君子詩一編凡百餘章
常耽味之混同巳來俟得全集今盡亡矣子孫何觀焉遂
岀而付之因得傳寫于昆仲間公之季子太子中允伉字
仲咸某之同年生也某去歲自西掖左宦來商於仲咸方
佐是郡居一日擕家集相示且具道其始末焉某再拜而
受之三復而閱之見其詞麗而不冶氣直而不訐意逺而
不䛏有諷諭有感傷有閑適落落焉鏗鏗焉真一家之作
也惜乎公之文不可得而見矣公之詩幸可得而傳矣公
之志從可得而知矣匪獨藏于家亦將行于世後之人有
如吴季札者國風可辨也有如韓宣子者周禮可見也豈
徒録遺文彰餘慶而已哉翟公曰一死一生乃見交情李相
之謂乎周太史曰不在其身在其子孫者馮氏之謂乎盛
乎哉公之長子僎今泰州海陵令次子偘國子博士並文
學筞名于江左次子儀岳州推官次子价渝州從事曁仲
咸皆登御前進士第與夫諸第諸孫奉箕裘服名教詵詵
濟濟馳驟于好文之代庸詎測其涯岸乎夫如是則公之
負偉才遇多難入爲王官終于陪臣位雖至而道不行矣
天其或者貽于後嗣而行于聖朝邪君子是以知馮氏有
後于宋矣某辱同年之顧覽文人之作敢序梗槩少揚休
羙庶垂于不朽焉先是公之孫玄度自序先集附于篇末
故某之所述特曰前序公時淳化三年正月五日序
　　　　皇華集序
古者天子五載一廵狩肆覲群后觀省風俗黜陟幽明而
巳後代沿革命使廵行兩漢巳來其任尤重非稽古有識
之士不得與焉
皇上黜霸道立民極襃拔秀茂輯寧黎元以爲四海之大
蠻夷殊於華夏非號令則教不𬒳兆民之衆惸嫠困於豪
右非詢問則情不逹百吏之廣循良雜於苛暴非考覈則
人不勸舉行幸之典慮供億之勞乃詔輔臣精擇邦彦按
郡國之政張朝廷之威召于延英授以宻旨膺是命者凡
若干人濟陽丁君實使閩越君始以文學髙第進復以政
事課最聞朝僉曰然帝命惟允君之出也名賢惜其去天
子重其任惜其去者以爲書典謨備顧問惟君稱其職矣
重其任者以爲八州之政萬里之俗非君孰可使矣于是
黄樞宻勿之臣青宫調護之客兩制三館造士名僧咸賦
詩以送緫若干首今春赴朝集之期奏風謠之事虚懷見
納前席移時黜者無怨言陞者無異議盡以民瘼逹于帝
聦上心豁如咸可其奏重慰逺俗勞而遣之都門祖行即
席探韻又得若干首合爲一集播于四方道出維揚以序
爲請敢徴古義命曰皇華年月日序
　　　　商於驛記後序
有唐都長安三百年商於爲近輔地望雄劇亞于同華其
擇用郡守皆尚書名郎曁諸寺少列入拜中丞諌議者往
往有之自大歴貞元之後王室㣲弱李希烈䧟大梁李錡
繼叛由是汴路或不通焉吴越江淮荆湘交廣郡吏上計
皇華宣風憧憧往來皆出是郡蓋半天下矣故郵傳之盛
甲于它州㑹昌中刺史吕公領是郡新是驛請翰林學士
承旨户部侍郎韋琮文其記太子賔客柳公權書其石祕
書郎李商隱篆其額皆一時之名士也觀其文不獨記斯
驛之盛大率頌吕公之政耳自唐風不竸鼎入于梁長安
廢爲列藩商於化爲小郡軺車罕至傳舎孔卑古驛無餘
遺文空在運歴五代時踰百稔痛乎吕公之政事三賢之
文翰世莫得而聞也
皇宋淳化三年詔太子中允始平馮公知斯郡才大務簡
居多閑暇一日讀商於驛記見數字刓缺慨然歎之且慮
碎于樵牧之手亟命移徙立于便㕔四賢之風想象在目
俾夫後之好事者摸印傳寫無翼而飛自馮公始也馮公
名伉字仲咸甞䇿名于江左歸朝由同州戸曹掾舉進士
得御前第某之同年也式序始末題于石隂吕公記不書
名蓋貴之也又惜其今之人弗遂知矣地僻無書未獲討
閱俟學唐史者𥙷其闕文某年十月十九日序
　　　　左街僧録通惠大師文集序
釋子謂佛書爲内典調儒書爲外學工詩則衆工文則鮮
并是四者其惟大師大師世姓髙氏法名賛寧其先渤海
人隋末徙居吴興郡之德淸縣祖㻆考審皆隱德不仕母
周氏以唐天祐十六年歲在已卯某月某日生大師于金
鵡山别墅時梁貞明七年也武肅王錢某專制江浙後唐
天成中岀家清泰初入天台山受具足戒習四分律通南
山律長興三年武肅薨文穆王諱嗣位大師聲望日隆文
學益茂時錢氏公族有若忠懿王諱宣德節度偡奉國節
度使億越州刺史儀金州觀察使儼故工部侍郎昱與大
師以文義切磋時浙中士大夫有若衛尉卿崔仁冀工部
侍郎慎知禮内侍致仕楊惲與大師以詩什唱和又得文
格于光文大師彚征授詩訣于前進士龔霖由是大爲流
輩所服時錢塘名僧有若契凝者通名數一支謂之論虎
常從義者文章俊㨗謂之文虎大師多毗尼著述謂之律
虎故時稱四虎焉署夲國監壇又爲兩浙僧統歴數十年
像法修明緇徒整戢太平興國三年忠懿王擕版圖歸國
大師奉真身舎利塔入朝
太宗素聞其名召對滋福殿延問彌日别賜紫方𫀆㝷改
師號曰通惠故相盧朱崖深加禮重叅知政事李穆儒學
之外善談名理事大師尤爲㳟謹八年詔修大宋髙僧傳
聽歸杭州舊寺成三十卷進御之日璽書襃羙居無何徴
歸京師住天壽寺叅知政事蘇易簡奉詔撰三教聖賢事
迹奏大師與太一宫道士韓德純分領其事大師著鷲嶺
聖賢録又集聖賢事跡凡一百卷制署左街講經首座至
道元年知西京教門事
今上咸平元年詔充右街僧録先是故相文貞公懸車之
明年年七十一思繼白少傳九老之㑹得舊相吏部尚書
宋琪年七十九左諌議大夫楊徽之年七十五郢州刺史
判金吾街仗事魏丕年七十六太常少卿致仕李運年八
十水部郎中直袐閣朱昻年七十一廬州節度副使武允
成年七十九太子中允致仕張好問年八十五大師時年
七十八凡九人焉文貞公將讌于家園形于繪事以聲詩
流詠播于無窮㑹蜀冦作亂朝廷出師不果而罷今九老
之中李宋楊魏張已先逝矣太師年八十二視聽不衰于
夲國歴武肅文穆廢王忠懿凡四世于朝歴梁兩帝後唐
莊宗應順淸泰晉髙祖少帝漢髙祖隱帝周太祖世宗梁王
我太祖英武聖文神德皇帝
我太宗神功聖德文武皇帝通
今上凡十五朝而能受洪範嚮用之福處浮圖具瞻之地
豈所謂必得其壽必得其位者乎大師以述作頗多叙引
未立猥蒙見託不克固辭緫其篇題具如别録凡内典集
一百五十二卷外學集四十九卷覽其文知其道矣因徴
其世家行事備而書之使後之傳髙僧銘塔廟者于兹取
信云
　　　　送鄭襃序
閩人鄭生成之舉進士來輦下㑹詔罷去枉趾滁上是歲
日官置暦閏在孟秋暑之煩酷于前一月爲甚某性不能
(音/耐)熱毎見生不表絺綌而出且慮生怒某之失禮生退則
卧凉軒更僕交扇而流汗不減因留生俟秋而行生曰襃
有母且老向之去數千里别數百日者欲千名而顯親故
雖逺且乆若襃之在母左右也今詔已下將及閩及閩則
郷人必以告(句)吾母必筭程數日以待襃也後一日即貽
母之憂用是不敢聞命矣某曰生有純孝歟昔潁考叔以
遺羮之意感鄭莊公丘明羙之某無怙恃不足以應生教
爲生泣而賦詩亦足以警世之爲人子者
　　　　孟水部詩集序
余緫角之歲就學于郷先生授經之外日諷律詩一章其
中有絶句云那堪雨後更聞蟬信絶重湖路七千憶昔故
園楊柳岸全家送上渡頭船余固未知誰氏之詩矣及長
聞此句大播人口詢于時輩則曰江南孟水部詩也游官
巳來求其全集卒不可得咸平巳亥歲余自西掖出領齊
安未幾詔除太子中舎孟唐爲黄州司馬訪其氏族即水
部之子也因捧其家集且請爲序水部諱賔于字某生于
連州其先太原人故其詩云吾祖并州隔萬山吾家多難
謫郴連㓜擅詩名吟味忘倦後唐長興末渡江赴舉歧帥
李㤗王曮館于門下晉相和魯公凝禮部王尚書易簡翰
林丞旨李學士慎儀刑部李侍郎詳咸推薦之由是詩名
籍甚游舉埸十年故有十載戀明主之什凡八章五上登
第故詩云兩京遊寺曽題牓五舉逢知始看花晉天福甲
辰歲禮部符侍郎蒙門人也㝷以拜慶就養歸于長沙當
馬氏專據湖湘大開幕府遂以賔席縻之俄岀爲永州軍
事判官歴陽山縣令漢乾祐末馬希廣兄弟䦧牆㝷戈不
巳江南李氏命邊鎬爲將以兵䧟湖南盡俘馬氏之族于
建康水部遇亂無依擕光啓年縣印歸于金陵李氏方僣
稱唐得之甚喜故有水曹朱􁀍之命頃之辭歸玉笥山着
道士衣吉州髙史君奏為郡倅不得巳用冠褐就職旋歸
舊隱是時江左士大夫若昌黎韓熈載東海徐鉉甚重之
㑹髙越以江南命使廽嶺表訪其所居同舟而岀強起爲
豐城令旣而引去嬉遊吟嘯者二十年老求致仕得本曹
郎中分司南都服章金紫(江南以洪/州爲南都)
太祖平吴以老病不任朝謁聽還故里後以令終有金鼇
集者應舉時詩也湘東集者馬氏幕府詩也金陵集者李
氏詩也玉笥集者吉州詩也劒池集者豐城詩也緫五百
五首今合爲一集以官爲名蓋古之詩人多求水部何遜
張籍是也唐之詩流多出孟氏浩然東野是也況姓氏官
紀萃于一家又其没後二十餘年得余爲序足以振令名
而雪遺恨也至于雅澹之體警筞之句知詩者開卷可見
矣此不復云
　　　　送薛昭序
今上即位之五年庚辰歲僕始隨計吏來舉埸中聞用晦
名籍甚有司考藝俱登甲科覆試殿庭不中上旨雖命未
遇而交愈親矣故僕送用晦下第詩有明年同醉杏園春
之句擢第之日卒如斯言𥙷吏以來于今八載洎僕歴東
觀踐西垣遷諌官掌書命殆三年矣而用晦尚以光禄丞
領維揚關市之賦靑衫瘦馬受代而來囊括其文未始衒
露何其自待之多也先是用晦之在淮海也雖屈其才亦
幹厥事故司漕運按風俗者奏課以聞至是或謂用晦曰
可移文相府請疇前勞則増秩之命可得矣用晦聞而拒
之曰非知言也吾學古聖賢之道以取禄位不幸而司管
庫又烏以羡財而爲功乎如有用我者則關譏而不征矣
豈終爲俗吏耶士君子聞而壯之内翰武功蘇君即薛氏
之出也視用晦爲外兄敦勉誘激俾獻文以自試不得已
而從之始以所業四十編拜章進御天子嘉之試于鳳閣
文不加點數刻而成燦乎千言聳動臺閣翌日循近制改
著作佐郎延英中謝上又譽之未幾有建陽通理之命是
行也位雖未充而名以大矣恩雖未渥而知則深矣詎非
歴試之漸大來之階乎且將慰慈母省元昆浮舟東下吟
嘯山水閩之才子得以師其道閩之逺俗得以觀其政又
何窮逹先後之足云乎于是兩制三館之士爲謌詩以餞
行且命不才序冠其首
　　　　送上官知十序
古者大夫三月而葬戰國巳來禮文殘缺葬祔之制動或
踰年筮仕者復貪功好名率曰忠臣不得爲孝子甚無謂
也故吏部著式祖考未葬者不與調選亦救弊之一端耳
今聖人以禮示萬方以孝治百姓陳力就列上得忠于國
生事死葬下得孝子家臣子之道煥乎有光中吴通理奉
常丞上官公起家倅于洋再命莅于蘇丁先明府憂喪問
旣至奪情詔來銜哀在公綽有勤政越明年國家展圎丘
之禮灑漏泉之澤幽明存沒靡不霑浹贈先明府太子洗
馬亦旣受代飛章帝閽請改葬于髙宻詔許之先明府爲
宰字之官有循良之譽貞遯田里郷人法之又見其子擢
進士第歴廷尉評遷大匠丞登朝爲賛善大夫令終之日
鍾是賁飾非積善有後疇能與于此乎是行也郡縣郊迎
父老改觀禠朱紱具纕裳號窀穸之前火絲綸之命外姻
同位得無羡歟蘇臺郡守士庶榮而餞之長洲長王某屬
邑也序以志云
　　　　送廖及序
澤𬒳天下者天下人戴之爲帝皇化行一國者一國人望
之如父母故五等諸侯南面而治皆人君也但隆殺有異
耳仲尼不恥中都之小者行乎道也宓子賤巫馬期盡心
殫力一邑者爲乎人也豈以位之髙下爲意乎今之宰邑
者異乎是哉不顧已之道不䘏民之病率曰吾恥折腰也
歎徒勞也曽不知十室之邑必有忠信况百里乎彼百里
之民尊其宰而望其惠矣苟施澤于下盡禮于上固邑宰
之職然也矧未能愛下而欲慢上耶是則天子利及百姓
教流萬國不當父天母地修圎丘方澤之禮矣所以然者
不自大而示有所尊也况臣下哉宰邑者其志之鉅鹿古
之名郡也今之邊邑也戎車未息民賦且繁慘舒之權雖
制于郡國字育之道亦繫于令長廖君由文學之科探政
事之要是行也當行道而惠人矣肯以下僚爲念哉
　　　　送李􁼝學士序
唐韋處厚由考㓛貟外郎出刺盛山爲詩十二章當時名
士自元白而下皆和之韓文公爲之序以爲考功顯曹盛
山僻郡非處厚道勝自遣不能樂於詩什流播編簡以爲
羙談司封李學士常以文行筞名江左
上即位之二祀鏁㕔舉進士中甲科在館殿十餘年其間
司外計典大郡亦多矣又以名曹史職出佐廬江而怡然
自得何道勝之若是耶將見乎吟咏江山傳聞輦轂俾朝
之名士若元白者屬和成集某希韓者也願爲序以繼其
羙告行有期聊以爲送
　　　　送栁宜通判全州序
河東栁無疑江左之聞人也在霸國時褐衣上䟽言時政
得失李國主器之累遷監察御史多所彈射不避權貴故
秉政者尤忌之繼出爲縣宰所在有理聲
皇家平吴之明年隨僞官得雷澤令雷澤僕之故里也始
與之交逮今幾十五載連尹三邑州縣之職困于徒勞居
低摧窮辱之中有死喪疾病之事旅鬢生雪朱衣有塵知
其氣業者共惜之淳化元祀始以任城宰來抵闕下擕文
三十卷叫閽上書且請以文筆自試天子壯之下章丞相
府翌日召試且舉漢時以粟爲賞罰事使析而論之無疑
援引剖判燦然成文
吾君吾相皆以爲識理體而合經義也故改官芸閣通倅
湘源其官尚卑其郡亦小然由文藝而取故有識者榮之
與夫謟權媚勢奴顔婢色因採風謠司漕運者言而得之
者逺矣于是沿汴逹淮浮江湖入湘潭是時也可以吏隱
未可以行道況江山猿鳥雲泉竹樹爲天下甲民訟甚簡
兵賦甚鮮固可卧而理也姑能致身于不才之間放意于
無何之域則又不知縣令爲著作耶著作爲縣令耶或過
故國動黍離之情傷逺行有于役之念歎下位起山苗之
刺則于道逺矣于生勞矣勉哉無疑善飯自愛
　　　　送翟驤序
士君子謂不由進士第者爲終身之恥貴而不歸者有夜
行之刺禄不及親者立不仕之戒兼此三者士龍是行之
謂乎士龍甞䇿名江表有年矣
皇朝平吴之明年始歸于我兵革之後旅食于京師懸于
養親不暇擇禄因隨僞官署一簿于雷夏考滿改一尉于
彭城折腰作吏六七年矣混無名之徒食有道之禄士龍
恥之八年復舉進士科中第遷從事于廣陵廣陵即其里
也故廬半空喬木斯拱物華人事依然舊情飄飄綵衣奉
版輿而東下昆弟妻子羅列目前手調蓴鱸躬掃墳墓孝
子之願畢矣噫大丈夫得其時而行其道者必能師表一
人利澤百姓匪獨善人之謂也然立大功居顯位必由乎
命士龍豈無志乎姑見其䇿羙名歸故里侍偏親亦旅人
之小亨也行乎哉士龍冝自愛
　　　　送徐宗孟序
余去年出内庭臨滁上境與合淝接聞其郡大獄煩號爲
難治而使車游客往往道從事徐宗孟者能佽助長吏咸
得其中未幾以書遺我見其文好竒而尚氣者今年果被
召赴闕路岀吾郡與之言又見其孜孜不忘于仁義也冝
乎慕孟軻而名焉且從余乞言因書以爲送
　　　　送江翊黄序
僕直翰林時進士錢易數以文相售其中往往有贈江翊
黄詩恠其名異於常所謂進士者今京西轉運太常姚丞
(鉉)赴職時來與余别盛言生之才用是於生之名甚熟不
知果如何人也夏六月自内庭謫官滁上下車數日生縫
掖而見觀其風骨秀朗言論和雅則錢之交姚之薦斯得
之矣又繼之以文好古近道趣向不俗修之不巳可爲聞
人况一第哉遽來告行書此爲送
王黄州小畜集卷第二十
王黄州小畜集卷第二十一
　表
　　　　　爲宰臣上尊號表
　　　　　爲宰臣謝御書錢様表
　　　　　謝賜御製逍遥詠祕藏詮表
　　　　　爲宰臣謝賜御製謌詩表
　　　　　爲宰臣謝新雕三史表
　　　　　謝賜御草書詩表
　　　　　謝御製重午詩表
　　　　　陳情表
　　　　　謝免和御製元日除夜詩表
　　　　　　賀正表
　　　　　　謝暦日表
　　　　　　進端拱箴表
　　　　　　謝賜御製月詩表
　　　　　　謝賜御書字様錢表
　　　　　　單州謝上表
　　　　　　進乾明節祝聖詩表
　　　　　　謝衣襖表
　　　　　　滁州謝上表
　　　　　　謝加朝散大夫表
　　　　　　謝賜聖惠方表
　　　　爲宰臣上尊號表
内外文武臣寮具官趙某等言今月二十一日共干天聽
别上尊名奉宸翰以未俞慮精誠而不至戴天就日猶懸
億兆之心伏閤叫閽寧避再三之黷(中/謝)臣等聞運行四時
者惟天之大照臨萬國者惟日之明天不宰其玄功而有
蒼旻之號日不耀於陽德而有畏愛之名是以居廣大而
罔辭處貞明而弗讓蓋功德著乎上而名號隨于下矣前
王後聖茂實英聲取譬于茲其則不逺伏惟
皇帝陛下繼天而王如日之升靜則垂堯舜之衣裳動則仗
武湯之旄鉞明堂制禮走玉帛於萬方宣室崇儒煥文章
於三代候氣而八風從律陳詩而萬物由庚旣理定以功
成尚宵衣而旴食早以兆民愛戴群后推崇率由舊章共
上徽號
陛下讓不得已俯而從之雖百姓同懽方諧歸羙而一人
善下終恐近名昨者法天道以流謙敷王言而如綍謂大
道不器何假先天之言謂聖人無名豈湏惟睿之說盡除
尊號頗駭群情臣等奉詔靡遑再章請復
陛下過防滿假終未允俞守謙卦之六爻動而無悔去湯
書之七號卑不可踰遂使中外包羞軍民沮色旣難移於
成命乃别獻於嘉猷共傾天誘之衷用紀日新之德蓍龜
叶吉蠻貊同文咸願聽卑以期得請
陛下特迃鳳藻猶避鴻名固愈振於謙光奈重違於人欲
而况皇王顯號今古彛章上則尊列聖之貽謀光輝七廟
下則稱庶邦之係望威服八荒凡在含生共觀休烈豈可
執勞謙之小節廢立極之大名居軒昊之至尊慕巢由之
獨行此臣等之所未諭也
陛下之所不取也臣等不勝大願敢固請上尊號曰
法天崇道文武皇帝庶得將順謙冲之旨惟新徽懿之名
免使聖朝有兹闕典跼天蹐地罔敢自安碎首糜軀期于
必遂臣等無任區區懇迫之至
　　　　爲宰臣謝御書錢様表
臣等伏蒙聖慈賜御書三體字様錢各一貫文者五銖新
様貨泉將布於人間三體成文筆札互彰於天縱岀爐冶
而首蒙頒賜望冕旒而共積兢榮伏惟
尊號皇帝陛下道極至玄學探衆妙宸居多暇書九府之
錢刀御筆摛華奪三辰之文彩盡真草歐行之法在方圎
肉好之中通流將遍於溥天固殊當百錫賚先霑於近位
其數且千臣等傳翫爲榮収藏至寳荷天光而悚惕對聖
作以兢慙臣無任
　　　　謝賜御製逍遥詠祕藏詮表
臣等言伏蒙聖慈賜臣等御製袐藏詮逍遥詠共四十一
卷者伏以笁乾之教所以祛色相而示真如老氏之書所
以去滋章而務淸淨大不過四句偈多不岀五千言始則
殊途而同歸終則枝分而派别洎乎演三乗於貝葉文字
漸多編三洞於瑶函筌蹄逾逺縱人十而已百奈暮四以
朝三自非上聖之才孰立不刋之典發揮教法允屬文明
伏惟　尊號皇帝陛下思妙玄沙心遊赤水因民設教與
天比崇知幾其神建皇王之有極恭黙思道念釋老之多
歧于是詮註微言詠謌至道撮其樞要闢户牖於法門搴
其菁英芟蕭稂於玄圃示萬機之多暇表三教之精通足
可以指迷悮於群生扇穆清於四海豈比夫劉莊蕭衍但
多佞佛之心漢武秦皇空作求僊之術自合鐫諸玉簡藏
在名山將日月以同懸與鬼神而爭奥傳于不朽垂之無
窮臣等謬列詞臣躬承聖教披堯天之雲霧巳覺濡身聽
舜殿之絃歌共知忘味謹當授持讀誦抃舞懽呼少遵善
誘之心庶助無爲之化臣無任
　　　　爲宰臣謝賜御製謌詩表
臣等伏蒙聖慈宣賜喜雨謌詩共三首者天時旱暵聖慮
焦勞玄穹忽降於霶􁽞睿藻遂形於謌詠首蒙宣示共極
懽榮伏惟　尊號皇帝陛下􁈓念三農精心六義自春徂
夏稍致愆陽以日繫時不忘善禱詔近臣而遍走群望御
便殿而親録縲囚聖感玄通天心昭荅潜驅屏翳舒張東
岱之雲暗使豐隆檛撃南山之皷連宵泛灑率土昭蘇旱
稼勃興豐年可望縁聖情而有作奮御筆以成篇帝庸作
謌髙視康哉之詠上以風化逺追皇矣之詩燦然三章誕
敷四海深形教誨特有宣傳台衡宸扆之銘彼何膚淺白
雪陽春之句空衒清新臣等救旱功微賡謌調下鏤于肌
骨敢忘作誡之詞播在管絃願導移風之德臣無任
　　　　爲宰臣謝新雕三史表
臣某等言伏蒙聖慈賜臣等新印夲三史書各一部者伏
以先帝好文校讎三史諸儒㑹議緜歴兩朝摸印方行頒
宣首及(中/謝)㐲惟
尊號皇帝陛下心存稽古志在奉先念五帝三王之書具
存道德思列國兩漢之事可鑒興亡覩真夲之初成先近
臣而受賜欲俾詳觀理亂起發昏蒙臣等素匪知書仰承
善誘敢不服勤舊史少副聖懷庶竊慕於格言或有禆於
大政臣等無任感天荷聖激切屏營之至
　　　　謝賜御草書詩表
臣某言今月五日伏蒙聖慈賜臣紅綾上御草書趙嘏南
亭絶句詩一首絳綃半幅霞舒舞鵠之紋宸翰三行雲遶
廻鸞之勢天恩曲被凡目榮觀佩服戰兢神魂飛越(中謝)
伏惟　尊號皇帝陛下書窮八法學洞九流英斷睿謨運
玄功而多暇飛文染翰縱草聖以爲娱閑裁浙水之綾爰
冩渭南之句宫中刀尺剪雲霧於赤城筆下風雷走龍虵
於碧落遍令中使宣賜近臣豈期瑣材亦預宸眷捧持失
次傳翫増輝忻千載之遭逢極一時之榮遇讀盡二十八
字列宿韜光宣來三十六宫天香尚在豈止藏於篋笥亦
將傳付子孫堪笑二王非墨妙筆精之作如逢伯禹得金
簡玉字之書感恩空效於涕洟受賜更銘於肌骨臣無任
戴天荷聖激切屏營之至
　　　　謝御製重午詩表
臣某等言伏蒙聖慈宣賜御製七言四韻重午詩一首者
天有四時成聖功也八節所以宣其氣詩有六義繫王化
也二南所以變其風至若運隂陽亭毒之功逹雅頌盛衰
之理不失其正斯惟聖人(中謝)伏惟
尊號皇帝陛下運應一千啓昇平之嘉㑹節當重午樂長
養之玄功形于詠謌播作詩什特令中使宣示詞臣降鳳
閣以光輝搢魚湏而抃舞仰窺首句如當帝舜之薰風載
味卒章仍念屈原之貞魄教化以被忠邪以分又何止述
浴蘭懸艾之文逞白雪陽春之麗而巳哉臣等職叨掌誥
才謝言詩獻尚書而諷諫無聞徒經嘉節學離騷而淵深
罕䆒但拜宸章願揚治世之音永作傳家之寳無任戴天
荷聖懽呼抃蹈之至
　　　　陳情表
臣某言臣聞改過自新人臣之晚節弃瑕責效王者之舊
章(中/謝)伏念臣近自冗貟再叨諫署秋蘭解佩重呼澤畔之
魂紅藥裁詩不望禁中之樹固當老於小諫日赴常叅其
如親寄解梁身趣魏闕四海無立錐之地一家有懸磬之
憂以至僕馬龍鐘雜于工祝弟兄分散迫于飢寒若非内
受職名賜之實俸外求差使以救食貧則曷以養髙堂垂
白之親備上國燃金之費望雲就日非無戀闕之心玉粒
桂薪未有住京之計伏望
尊號皇帝陛下念臣過而能改進不因人或西垣再命於
演綸或東魯且令於承乏唯中外之二任繫君親之一言
干冒宸嚴臣無任僣越兢憂悃愊待罪之至
　　　　謝免和御製元日除夜詩表
臣等言伏蒙聖慈特降御製元日除夜詩四首仍令和來
臣等㝷時連狀奏謝兼乞免和今月七日伏奉恩旨特賜俞
允者聖文絶唱天道聽卑雖違善誘之心幸獲知難之請
伏惟
尊號皇帝陛下五行爲質六義游心樂天地之玄功奮皇
王之睿藻筆無停綴夜乃未央煥乎四章降於三館耀日
月星辰之彩發金石絲竹之音思入杳冥乾坤無以逃其
數辭包造化鬼神不能隱乎情其元日之句也藻繪王春
恱萬物之資始其除夜之句也發揮天吏述四序之成功
固冝隨歴數而頒於華夷與法令而懸於象魏俾夫薫絃
播奏散爲化下之風蒼玉雕鐫袐作升中之典至若周滿
黄竹之詠漢髙大風之歌唐太宗守歲之詩陳叔逹𥘉年
之作義皆無取事不足徴又若除夜藏釣正朝放雀真爲
兒戲豈近皇猷遍數前王實多慙德臣等文館待罪朝行
具貟幸觀四始之根源徒荷于年之際遇然而對燭龍之
銜耀難炫螢光當鳳彩之來儀湏藏雉尾共思閣筆同樹
降旗方傾窘蹙之誠果降矜容之命豐隆門下免爲聚響
之蚊莊叟山中甘作不鳴之鴈臣等無任感天荷聖激切
屏營之至
　　　　賀正表
臣某言伏以元正首祚景福惟新數蓂莢於堯堦初生一
葉獻椒花於漢殿齊列千官式彰負扆之尊大祝如山之
壽伏惟
尊號皇帝陛下業隆三代道冠百王和玉燭以授時玄功
克著振金鈴而徇路春令爰行當三元資始之期見萬國
㑹同之盛方物充庭而麏至上公獻壽以鳬趣日照冕旒
覩垂衣之肅穆風和象魏陳懸法之威儀詎遺率土之濵
同樂履端之候膺乾納祐與天齊休臣濫奉朝恩叨權郡
印思預華封之祝方逺彤庭新頒羲氏之書空驚素髮但
荷發生之德莫酬煦育之私臣無任祝聖戴天抃蹈懽呼
之至
　　　　謝暦日表
臣某言今月四日進奏院遞到宣頭一道伏蒙聖慈賜臣
至道二年新暦日一道者王春肇啓日官爰舉於舊章帝
命遐宣守土各頒於新暦臣某(中/謝)臣聞天道無私所以運
行寒暑聖人有作所以恭授民時聿令率土之濵共樂同
文之化伏惟
尊號皇帝陛下五行爲質萬國咸寧星辰即序於堯天風
雨弗迷於舜麓御明堂之一十二位克正隂陽運璿璣而
三百六旬無差晷刻煥乎正朔𬒳于華夷臣謬典魚符欣
開鳳暦以時以日敢忘匪懈之心卜世卜年更仰無疆之祚
伏限郡政不獲奔詣闕庭無任感天荷聖激切屏營之至
　　　　進端拱箴表
臣某言臣聞宣尼立教陳五諫以訓民天子設官命七人
而庭諍欲嘉言之罔伏致盛德之日新(中謝)伏惟
尊號皇帝陛下志在任賢動必師古大開言路精擇諫臣
改拾遺𥙷闕之名設司諫正言之位必湏端士方稱羙官
臣且何人亦當此任三月中伏奉明詔用訓庶僚於中兩省
之班行有異百官之督責必容謇諤無取因循是時臣方
議迎親已諧告假
陛下矜其貧乏錫以緍錢恩庥曲被於一家用度有充於
千里况臣曽爲縣吏每督民租爲尺布斗粟之逋行滅耳
鞭刑之法因知府庫皆出生靈空有淚以感恩慙無功而
受賜洎再趨象魏時見冕旒猥塵書殿之資乆蠹太宫之
膳曽無績効空玷清華且官在諌垣未甞有一言禆𥙷職
當史筆未甞有一字刋修語所謂飽食終日無所用心者
臣之謂矣思欲舉諌諍之職言朝廷之事則
陛下聖德昭被神功著明四輔無私而秉大鈞百姓不知
而歸至化君何事哉臣何言哉然而安不忘危理不忘亂
靡不有初鮮克有終古聖賢之深旨也故夏后有盤盂之
銘周王有几杖之誡敢徴斯義用導愚衷臣又甞讀唐史
見貞觀中張藴古上大寳箴辭理切直太宗深加稱賞焉
臣雖不才願繼其羙謹昧死撰端拱箴一首固不足禆益
明聖萬分之一亦臣之舉職也隨表詣東上閤門跪進以
聞干冒宸嚴臣無任僣越待罪之至
　　　　謝賜御製月詩表
臣某等言今月十六日伏蒙聖慈宣示中秋月五七言詩
各一首仍令依韻和來者月盈三五明天道之無差運偶
一千見聖人之有作雖聽賡歌之命終降寡和之詞傳翫
爲榮捧持失次伏惟
尊號皇帝陛下精心六義思若湧泉銳意萬機居多暇日
當中秋之届候翫素月之流空罷觀乙夜之書乃吟清夜
載覩如圭之狀思繼白圭燦乎二章大哉四始頒于近位
得遂榮觀雖酌海窺天罔知涯涘而君唱臣和親奉德音
強率謏聞䖍遵睿旨効星辰之北拱徒竭丹心誦烏鵲之
南飛終慙雅詠顧瑕玼之難掩諒尤悔以何逃臣等無任
謌時樂聖榮懼激切之至
　　　　謝賜御書字様錢表
臣某等今月二十三日於學士院分賜得御書三般字様
淳化元寳錢者洪鑪新様通行將遍於萬方御筆摛華神妙
互分於八體頒宣非次傳翫知榮(中謝)伏惟
尊號皇帝陛下留意貨泉精心筆札書紀年之大號用煥
錢神逞上聖之多才爰彰墨妙盡返鵲㢠鸞之法掩天龍
地馬之名莊山歴山之金可齊重寳開元乾元之字莫比
神蹤將大濟於兆民仍分霑於兩制臣等名慙夷甫才謝
魯襃實趙囊而空荷君恩探禹穴而難窮聖作周太公之
圜法自合包羞歐率更之筆精從兹掃地永言感遇空極
兢榮臣等無任
　　　　單州謝上表
臣某言今月九日曹州進奏院遞到勑一道伏蒙聖慈就
差知單州軍州事兼賜錢三百貫文祗荷寵榮不任感懼
臣巳於今月十七日到夲州上訖乍别天庭初臨郡印錫賚
頗厚恩榮實多(中/謝)伏念臣夲乏才名素無門地徒偶文明
之運濫登俊造之科升朝便忝於諫垣効職仍叨於綸閣
常罹罪譴永合弃捐仰穹旻而方類戴盆遇慶赦而遽收
墜履官復兩省之列職居三館之先俸厚於他司班清於
庶品固合優游仙館耽翫群書常依日月之光時貢蒭蕘
之說詎唯卒歲亦可終身昨以臣父將作監丞致仕某足
疾嬰纏年光遲暮向因謫宦深入窮山常恐此生不歸故
里自叨赴闕頗更思郷蓋爲衰羸動多悲感有孫兒不識
靣目有子壻未接笑言分俸則桂玉不充聚族則京師難
住近聞館殿亦有遣差頻發家書令求外任遂瀝事親之
懇以干孝治之朝伏蒙
尊號皇帝陛下義在從人恩推養老假之符竹惠以緍錢
居二千石之權巳爲望外受三十萬之賜實自宸衷感深
而涙濕詔書戀極而魂飛帝闕即時赴郡不日迎親夲州
以臣叨奉新恩言承舊例亦將歌樂逺岀郊坰臣先以文
書並令止絶蓋以壟麥未秀村民尚飢當帝王旰食之時
非長吏自娱之日庶幾率下不是近名况臣早忝掖垣每
親旒扆備熟憂勤之旨飽聞淳儉之風足以宣揚聖猷訓
導屬吏此外則詳評案牘精究簿書雖管庫以必親庶狴
牢而無枉幸逃官謗用報聖知且念親民之官自古所重
凡今共理亦曰難才張齊賢罷自台司止知京兆辛仲甫
出從叅政方莅宛丘雖小大之不同在郡國而無異唯臣
此任最是殊恩十一年前始爲成武主簿九重天上曽是
制誥舎人望舊官而雖隔雲泥過故邑而亦爲榮遇所恨
者忽離侍從莫遂朝辭實非臣心輕去輦轂但以臣父苦
念丘樊慰懷土之心晨昏有遂望拱辰之列涕泗無從伏惟
陛下少減焦勞俯加頥養至于堯水湯旱曆數之常文丹
浦青丘征伐之彛事佇見斬繼遷於獨柳送蜀寇於檻車
示天下不用干戈驅域中咸歸冨壽然後鳴鑾日觀降禪
云亭追蹤於七十二君探䇿而萬八千歲此際臣之夲郡
實有行宫儻得導引皇輿掃除御路撰禮天之書冊雖匪
職司對盛德之形容敢忘歌頌臣無任
　　　　進乾明節祝聖詩表
臣某言聞天道化成分八節而運行元氣聖人降慶膺千
年而開闡洪圖誕靈旣偶於嘉辰祝壽乃名於聖節照臨
之下禱願攸同臣某(中/謝)竊以漢感赤龍晦雲雷於大澤周
因玄鷰帶弓矢於髙禖符瑞之來今古相望伏惟
尊號皇帝陛下二儀叶德九廟儲祥于時而里社方鳴是
夕而常星不見孟冬建亥愛日在房紫電繞樞式表自天
之命青雲如蓋爰標出震之期當睿聖之繼天以乾明而
命節千官上壽萬國來庭僸佅兠離鏗越樂懸之下鬼侯
梅伯歡呼文陛之前駿奔競効於祝堯宴樂且殊於在鎬
臣職叨三館位列丹墀聽九奏之簫韶欣同鳥獸獻千鍾
於堯舜幸接夔龍舞蹈之餘詠謌斯發謹上乾明節祝聖
壽古詩三篇合七章章無定句篇有小序稍殊俗態似近
古風雖播在樂章慙非風雅或謌於壽酒可代俳優冒黷
冕旒臣無任
　　　　謝衣襖表
臣某言今月十七日供奉官閤門祇候景元到州伏奉聖
恩賜臣勑書一道紫欹正綿旋襴一領者臣當時與官吏
軍貟將校等望闕謝恩訖逺降王人遍頒時服捧如綸而
増懼對挾纊以知榮(中/謝)伏念臣素乏藝文猥塵清近雖罷
金鑾之職尚分銅虎之符而自移理藩宣始踰旬浹莫著
袴𥜗之詠空慙凋瘵之民此者伏遇
尊號皇帝陛下政在宵衣恩加露冕特有祁寒之賜俾無
卒歲之虞開緘併集於榮光宣詔更増於和氣飾之瑞獸
空傾率舞之心徴乃維鵜難免彼己之刺伏限權司郡事
不獲躬拜闕庭臣無任
　　　　滁州謝上表
臣某言奉五月九日制命伏蒙聖慈特授臣守尚書工部
郎中知滁州軍州事巳於六月三日到夲州上訖罷直禁
中臨民淮上雖離近侍猶忝正郎省巳戴恩旣榮且懼臣
某(中/謝)伏念臣早將賤跡誤受聖知進身不自於他人立節
惟遵於直道優游兩制出處八年今春召自西垣入叨内署
旣在深嚴之地仍當䌓劇之權雖積兢虞終無𥙷報所冝
逺貶以肅具寮伏蒙
尊號皇帝陛下曲念遭逢俯存終始止罷玉堂之職仍遷
粉署之資委以專城置于近地沿流數日登陸三程諸縣
豐登苦無公事一家飽煖共荷君恩處之一生實爲萬足
然而翰林學士朝廷近臣
陛下登位已來御前放人之後從吕蒙正而下拜此職者
止有八人臣最孤寒亦預其數言於聖選不爲不精數月
之間忽然罷去衆情尚或驚駭微臣豈不憂惶且臣在内
庭一百日間五十夜次當宿直白日又在銀臺通進司審
官院封駮司勾當公事與宋湜吕祐之閱視天下奏章審
省國家詔命凡干利害知無不爲三日一到私家歸來已
是薄暮先臣靈筵在寢骨肉衰絰滿身縱有交朋無暇接
見不知謗議自何而興臣拜命巳來通宵自省恐是臣所
賃官屋在髙懐德宅中一昨開寳皇后權厝之時便欲移
岀未有去處甚不遑寧㝷曽指約公人不令呵喝切恐貴
僧岀入中使往還相逢之間難爲顧揖按舊制自左右正
言已上謂之供奉官街衢之間除宰相外無所廻避此蓋
賈誼所謂人君如堂人臣如陛陛髙則堂髙者也况臣頭
有重戴身被朝章所守者國之禮容即不是臣之氣勢因
兹謝表敢逹危誠况臣粗有操修素非輕易心常知於止
足性每疾於回邪位非其人誘之以利而不往事匪合道
逼之以死而不隨唯有上天鑒臣此志伏望
陛下思直木先伐之義者衆惡必察之言曲與保全俾伸
誠節則孤寒幸甚儒墨知歸在於小臣有何不足今則隋
岸千里堯天九重微軀或遂於生還勁節尚期於死所臣
無任
　　　　謝加朝散大夫表
臣某言今月十八日進奏院遞到勑牒一道伏蒙聖慈加
臣朝散大夫者禮成大祀澤霈百僚豈期郎吏之卑亦從
大夫之後臣某(中/謝)伏念臣猥因薄技獲偶昌辰自忝文科
累叨華貫數年綸閣徒勤潤色之功百日玉堂詎有論思
之効而自身離近侍官帶責詞旣别白以無門但憂危而
度日此者伏遇
尊號皇帝陛下圎丘展禮率土推恩特加五品之資俾壯
一麾之任况臣早叨書命備見舊章毎當行慶之時必考
授官之限未滿二載例増五階率以爲常行之自乆臣去
年五月岀職今年二月加恩承奉郎陛級未崇朝散階遷
陞不次必是上由睿聖旁出僉諧以其曽作近臣不欲便
同常例永言感遇空極涕洟遂使死灰之心稍生於寒𦦨
戴盆之首亦見於天光誓捐微軀以荅鴻造無任
　　　　謝賜聖惠方表
臣某等言今月二十五日進奏院遞到太平聖惠方并目
録共一百一冊臣等當時望闕謝恩仍依勑命施行訖臣
等謹按洪範嚮用五福其三曰康寧威用六極其二曰疾
然則疾病之作蓋天之威沮邪康寜之集蓋天之勸嚮邪
此特立教而言姑欲驅人爲善苟或飮食嗜慾之不節隂
陽寒暑之不時爲札瘥爲沉痼爲疣贅爲疕瘍若此之類
縱而弗攻委之于極非聖哲之所用心也故醫術由是而
生焉自黄帝歧伯以還作者衆矣以至叢乎無條貫浩乎
無津涯思欲囊括古今派分類例叅驗百疾稽合群方惠
于兆民敷乃萬國非偶大聖孰能興之臣某(中/謝)伏惟
尊號皇帝陛下惟睿作聖有孚惠心包天地之大德群生
罔不遂盡皇王之能事墜典罔不修謂人之未庶也制婚
姻以育之謂人之未富也薄賦斂以足之謂人之未教也
施道德以化之又欲使五福之康寧徧流比屋六極之疾
病不加蒸民于是召良醫考異術集自朱邸逮于紫宸幾
三十年成一百軸洞乎天人之際探諸鬼神之奥製序引
以述其事爲摸印以行于時大頒四方夐岀萬古昔
玄宗之廣濟德宗之廣利皆叢剉眇末不足稱道尚具載
史籍垂于後昆以爲莫巳若也况
陛下之述作功叅化源天下之惸婺身躋壽域雖復造書
畫卦鑚燧播時不可同年而語矣宜乎與日月同懸與經
籍共永豈區區小郡碌碌下臣能謌頌于聖德歟當州地
居僻左路逺京師授勑數年引頸以日累使郡吏請于有
司始蒙頒宣蓋有次苐而又今冬以來天氣稍旱過始冰
之候河無薄澌踰小雪之期野無微霰頗慮瘴癘害于民
人俗罕名醫病則祀鬼分憂之任求瘼是專方虞後艱獲
此大賚謹當抽俸金以市藥給官夲以救人資聖祚于無
疆流聖惠于不朽盡納淮甸歸于華胥慺慺之誠如此而
已臣等無任(云云)遭時樂聖抃躍之至
王黄州小畜集卷第二十一
王黄州小畜集卷第二十二
　表
　　　　　賀南郊大赦表
　　　　　賀冊皇太子表
　　　　　謝落起復麦
　　　　　賀皇帝嗣位表
　　　　　謝轉刑部郎中表
　　　　　賀冊皇太后表
　　　　　賀冊皇后表
　　　　　慰上大行皇帝謚號廟號表
　　　　　乞賜終南山人种放孝贈表
　　　　　　黄州謝上表
　　　　　　謝加上柱國表
　　　　　　謝宣賜表
　　　　　　起居表
　　　　　　賀收復益州表
　　　　　　賀勝㨗表
　　　　　　楊州謝上表
　　　　　　請撰大行皇帝實録表
　　　　　　謝弟禹圭授試銜表
　　　　　　賀聖駕還京表
　　　　　　謝加朝請大夫表
　　　　賀南郊大赦表
臣某言今月二十日降到赦書一道南郊禮畢大赦天下
者臣當時集軍州官吏百姓僧道宣讀施行訖嚴父配天
王者之逹孝眚災肆赦有國之大猷凡在群生罔不同慶
臣聞有虞尚乎德祖顓頊而宗堯周人重其先禘帝嚳而
郊禝沿革之文則異祠祀之義斯同率由舊章茲曰大事
雖天子必有尊也非聖人孰能行之伏惟
尊號皇帝陛下司牧黎元敦崇孝治言有父也
宣祖昭武皇帝積德而累功言有兄也
太祖神德皇帝開基而創業而自下武繼志守文則難化
成而日用不知寅畏而夕惕若厲故得昆蟲咸遂戎狄允
懷文物聲明損益乎三代道德仁義䆮染乎萬民有是聖
功推功於天地有是聖德讓德於祖宗乃備嚴禋聿伸大
報禮樂具舉豈三年之不爲玉帛載馳見四海之助祭列
聖至止上帝格思錫鴻休於無疆明大孝之不匱禮成而
退天且不違自非吉蠲之誠逹于上下孝悌之至通于神
明孰能若斯其盛歟由是因純嘏之休覃雷雨之澤謂萬
方有罪于是乎釋縲紲之人謂百姓不足于是乎免逋逃
之賦照燭幽壤滌蕩瑕疵順天推恩與物更始詩不云乎
一人有慶經不云乎萬國懽心自可追三王而比崇非止
黜五霸而不用者矣臣岀官内署承乏專城旣不得陪冠
劒之班行爼豆之事舞抃於黄道登降於紫壇又不得湧
非煙之詞濡甘露之筆藻繪於玉冊發揮於皇謀亦臣之
不幸也然而當求治之朝居分憂之任得不導揚兊澤訓
戒齊民瘳其瘡痍浸入骨髓亦臣之大幸也伏限郡事不
獲奔詣闕庭臣無任
　　　　賀冊皇太子表
臣某言今月二十八日降到赦書一道皇太子正位儲宫大
赦天下者臣當時集軍州官吏僧道百姓宣讀施行訖禮
崇儲副澤被華夷凡在含生罔不同慶臣聞帝王之道歩
驟殊途夏后所以傳家垂諸古典姫昌之爲世子載于禮
經皆所以定人心而固國夲矣由三代而下實百王不刋洎
乎唐室豆分梁朝草創莊宗則席未遑暖明宗則日不暇
給聮綿五姓戰伐百年重念春坊遂成闕典我
太祖神德皇帝揖讓神器司牧黎元擇上聖之才副下民
之望人神允屬獄訟攸歸伏惟
尊號皇帝陛下傳自日兄升爲天子德化威伏垂二十年
文物聲明盡合經義禮樂征伐不自諸侯始求主鬯之親
用正副君之位斯孟軻所謂天與賢則與賢天與子則與
子者也伏以皇太子生知忠孝性禀温文允符當璧之祥
冝正撫軍之重筮龜叶吉簡冊増輝而又舉洊雷之聲因
而作解導少海之潤用以滌瑕必由舊章降此大賚綸綍
四出狴牢一空率土普天不勝慶幸臣出官禁署承乏方
州目不覩朝廷之儀手不當文翰之職雖違素望實偶昌
朝㐲限郡政不獲奔詣天闕臣無任
　　　　謝落起復表
臣某言今月五日進奏院遞到勑牒官告各一道蒙恩落
起復授臣依前尚書工部郎中知揚州軍州事仍放朝謝
者喪紀爰終朝恩遽至泣血罔極悼心失圖伏以三年之
喪百王不易墨縗急用本因將帥之臣腰絰從公罔叶春
秋之義臣頃居近職方執通喪斷恩勉副於鴻私逹禮重
違於素志㳙埃無効空増􁂦冒之顔日月有期俄卒􁇡祥
之制此者伏蒙
尊號皇帝陛下舉其舊典推以新恩俾除抑奪之名曲盡
哀榮之禮援琴切切痛豈忘於終天佩玉鏘鏘班尚遥於
就日伏限權司藩服不獲奔詣闕庭臣無任
　　　　賀皇帝嗣位表
臣某言伏奉四月一日赦書
皇帝陛下䖍膺顧命嗣守鴻圖人神有依華夏同慶伏惟
陛下奉先思孝克巳歸仁承列聖之貽謀作兆民之司牧
重輪繼大明之照光被遐陬少海升百谷之王澤流品彚
肆赦渙汗萬邦底寧臣逮事先朝甞叨内署荐逢聖日權
守外藩不獲蹈舞玉堦無任抃躍屏營之至
　　　　謝轉刑部郎中表
臣某言今月六日進奏院遞到勑牒一道官告一通伏蒙
聖慈特授臣尚書刑部郎中散官勲賜如故仍放朝謝者
聖澤大賚郎曹序遷聞命若驚省躬知幸伏念臣頃因薄
技逮事先朝誤記姓名過有奬擢兩知制誥一入翰林報
國之功雖無績効事君之道粗守貞方虚名旣髙忌才者
衆直道難進黜官亦多始貶商於實因執法後岀滁上莫
知罪名
大行皇帝漸察非辜移領大郡方且精求民瘼少報皇恩
期牽復于詞臣再發揮于王命不圖上玄降禍
先帝登遐奉諱之辰號天罔極不得趨朝夕之臨無以爲
臣子之心淚如綆縻悲入骨髓伏遇
皇帝陛下祗奉顧命欽承慶基荼蓼之情旣遵于易月蓼
蕭之澤遂洽於溥天爰自起曹陞于憲部望金鑾之殿誠
隔煙霄入白雲之司亦非冗散得不恪居官次䖍奉詔條
諭淮海之遺民識朝廷之新命無汲黯積薪之歎有子牟
戀闕之心感慨舊恩追惟往事西陵目斷泣血難收東海
日昇傾心更切伏限權司藩服不獲拜賜玉堦臣無任感
天荷聖激切屏營之至
　　　　賀冊皇太后表
臣某言伏覩四月一日制書冊皇太后禮畢者子道大備
母儀有光伏以皇太后德配先朝功存内治遇坤之泰叶
易象之休徴在河之洲動詩人之雅詠克昌聖嗣纉服寳
圖爰旌十亂之功乃正萬邦之母祗膺玉冊誕受尊稱舜
孝蒸蒸漢儀穆穆問安侍膳載趨長樂之宫含飴弄孫永
鎮顯親之殿臣限拘官守不獲蹈舞玉堦無任抃躍屏營
之至
　　　　賀冊皇后表
臣某言得進奏院狀報五月二十四日制書秦國夫人立
爲皇后者中宫正位率土同歡臣聞軒轅四星上明于玄
象虞舜二女内助於皇風永惟王化之基實繫人倫之夲
伏惟
皇帝陛下誕膺駿命嗣守鴻圖安上定民動循於禮法自
家形國先正於宫闈符沙麓之禎祥取塗山之正嫡蒸甞
是奉旣逮事於先朝車服有儀更承顔於長樂典冊大備
邦家有光臣以任假列藩獲聞盛禮伏限恪居官次不獲
蹈舞玉堦無任抃躍屏營之至
　　　　慰上大行皇帝謚號廟號表
臣某言得進奏院狀報今月六日勑下大行皇帝謚號神
功聖德文武皇帝廟號太宗七日文武百竂詣西上閤門
拜表陳慰者典章大備宗廟永安臣謹按周禮太師帥瞽
而廞所以作匶謚又按禮記大臣素服而郊所以明天誄
蓋子不得私其父臣不得私其君爰兹考實之文用正易
名之法洪惟盛典屬在聖朝
太宗皇帝知幾其神惟睿作聖功濟萬物德流八方有經
緯天地之文有剋定禍亂之武録其行也旣如彼定其謚
也冝如此又以爲極大曰太有德稱宗懋建鴻名永光清
廟禮官愽士討論而無異辭公卿大夫僉諧而合舊典爲
百代不祧之主享萬世無疆之休伏惟
皇帝陛下以大孝顯親以至公立法率由茂實誕上尊稱
太史之紀國書有光直筆上公之讀謚冊曽無愧辭終哀
且榮愛禮逹孝秩秩之容旣肅穰穰之福無窮臣逮事
先皇累叨近侍流落郡政哀號國喪執㦸之官旣傷於踈
賤如椽之筆空入于夢魂伏限官守不獲奔赴闕庭
　　　　乞賜終南山人种放孝贈表
臣某言臣等聞陳蕃之薦五處士名動邦家田歆之舉六
孝廉事光簡冊惟兩漢之制理於三代而同風復有聘以
安車賜之束帛聽其不仕姑務優賢八月奉羊酒之儀四
時致宗廟之胙史之所記代不乏人爰屬昌期冝興墜典
伏見終南山處士种放山林養素孝友脩身旣聚學以誨
人亦躬耕而事母龎公守道不入襄陽之城康伯避名永
絶長安之市
太宗皇帝知其髙尚曽示徵求恐違鶴髮之親未應鵠書
之命讓賜錢而不受懸好爵以難縻今聞放執親之喪貧
不能葬棺衾未具宅兆無歸臣等或忝彼交遊或慕其名
節傷哉貧也覩兹窀穸之憂聞斯行諸豈恡匍匐之救雖
共謀分俸而未若推恩况襃巖穴之賢敢掠朝廷之羙伏
冀皇帝陛下特旌素履曲示鴻私少加粟帛之恩俾諧
喪葬之禮上則成先皇之雅意下則揚隱士之清規亦足
以激浮競之風勸孝悌之俗所繫者甚大所費者至微比
考叔之遺羮一時小惠較鄭均之義糓千古同塗干冒宸
嚴臣等無任僣越之至
　　　　黄州謝上表
臣某言伏奉去年十二月二十九日勑落知制誥差知黄
州軍州事者逼于日限㝷即朝辭自後以改葬先臣蒙恩
給假幸獲親於逺日免積恨於終天墳杵未停征輪靡盬
巳於今月二十七日到州上訖乍離近侍猶忝專城循省
尤違彌深感泣伏以黄州地連雲夢城倚大江唐時版籍
二萬家稅錢三萬貫今人户不滿一萬稅錢止及六千雖
乆樂昇平尚未臻富庶永言養活亦藉循良如臣庸愚曷
副憂寄謹當勤求人瘼遵奉詔條窒塞嚚訟之民束縛憸
猾之吏敢言課最庶免曠遺况當求理之朝必爲無害之
政伏念臣叨司帝誥又歴周星旣不曽上殿求見天顔又
不曽拜章論列時事入直則閉閤待制退朝則杜門讀書
雖毎日起居實經年抱疾不敢求假恐煩醫官自後忝預
史臣同修實録晝夜不捨寢食殆忘巳盡建隆四年見成
一十七卷雖然未經進御自謂小有可觀忽坐流言不容
絶筆夫讒謗之口聖賢難逃周公作鴟鴞之詩仲尼有桓
魋之歎蓋行髙於人則人所忌名岀於衆則衆所排自古
及今鮮不如此伏望
皇帝陛下雷霆霽怒日月逥光鑒曽參之殺人稍寛投杼
察顔回之盗飯或出如簧未令君子之道消惟頼聖人之
在上况臣孤平無援文雅脩身不省附離權臣秖是遭逢
先帝但以心無茍合性昧隨時出一言不愧於神明議一
事必歸於正直愠於群小誠有謗詞謀及卿士豈無公論
以至兩朝掌誥四任詞臣紫垣最忝於舊人白首不離於
郎署以微臣之行巳遇
陛下之至公乆當辯明未敢伸理今則上國千里長淮一
隅雖叨守土之榮未免謫居之歎霜摧風敗芝蘭之性終
香日逺天髙葵藿之心未死仰望旒扆不勝涕洟臣無任
瞻天戀聖省已激切屏營之至
　　　　謝加上柱國表
臣某言今月二十日進奏院遞到官誥一通勑牒一道伏
蒙聖慈特授臣上柱國餘如故仍放朝謝者禮成大祀澤
霈具寮豈期謫宦之臣亦預䇿勲之數伏念臣因縁薄技
遭遇昌辰承明四入於直廬才非潤色淮甸三移於郡印
政昧循良方俟黜幽敢期受寵今者伏遇
皇帝陛下躬修禋祀嚴配祖宗率由舊章大賚群后遂令
郎吏亦厠勲官八柱之名實叨於茂渥一麾之任有耀於
專城誓將冰蘗之心上荅雲天之施無任感天荷聖(云云)
　　　　謝宣賜表
臣某言今月八日進奏院遞到宣頭一道伏蒙聖慈以臣
先撰元德皇太后謚冊文特賜臣衣着五十疋銀器五十
兩禮畢園陵恩霑論譔伏念臣學慙稽古才不兼人際㑹
先朝忝塵近侍東里子産累居潤色之司南面仲弓繼荷
分憂之任洎逢纉嗣復竊掖垣適當議雲陽之陵定昭成
之謚猥承詔命恭草冊文深虞孤陋寡聞難當大手筆事
雖經御覽未息兢惶今者謚冊入陵神主祔廟伏惟
皇帝陛下孝思罔極兊澤下流頒厥篚之綵繒錫中金之
器皿捧承靡措蹈舞失容儒冠之榮無以加此孝治之化
足能感人惟覺冒榮曷知報効臣無任瞻天荷聖激切屏
營之至
　　　　起居表
臣某言今月二十五日進奏院遞到御札一道
皇帝陛下取今月五日暫幸河北者黠虜猖狂聖人順動
佇殱兇醜永息祅氛伏惟
皇帝陛下纉嗣鴻圖憂勤庶政戢神武以不殺用人文而
化成蠢爾契丹敢干天紀陵越堡障驚搔吏民王師巳振
於捷音帝命尚勞於廵幸契百姓來蘇之望是六師賈勇
之時以鎰秤銖移山壓卵即日蕩平蕃部更無南牧之人
守吠塞垣願作北門之狗在兹一舉永服四夷方屬祁寒
暫勞天歩臣以任居僻郡地逺行朝捍牧圉以無由仰雲
天而積戀臣無任瞻天望聖激切屏營之至
　　　　賀收復益州表
臣某言今月日進奏院狀報雷有終奏收復益州者臣當
時集官吏望闕稱賀并告諭諸縣訖守臣不武戍卒弄兵
暫岀偏師果平孤壘(中謝)臣伏觀益部乆樂皇風蕞爾王
均敢萌逆節蓋災流於分野致盗據於城池伏惟
尊號皇帝陛下斷在睿謨擢兹儒將雖依九伐之法特開
三面之羅尚敢嬰城斯爲迷復懼困獸猶鬪之義徴圍兵
必闕之文縱以遁逃自今糜潰盡由聖略永淨坤維臣任
忝頒條欣聞捷奏無任歌時樂聖懽呼蹈舞之至
　　　　賀勝㨗表
臣某言今月三十日得進奏院狀報今月十二日據夏州
路馬歩軍都部署王超延州路馬歩軍都部署范廷召等
各差入内殿頭髙品岑保正入内髙品賈繼隆等走馬齎
狀到闕奏兩路大軍入賊界到烏白池㑹合前後一十六
度掩殺著蕃賊殺下米慕軍主一十一人吃囉指揮等二
十餘人及殺下蕃賊五千活捉到蕃賊二千餘人并收到
馬二千餘疋奪到衣甲器械二萬餘事件傷殺却蕃賊不
知數目打奪到牛羊老小不少收到糧料草窖􁏋極多並
已散與一行諸軍其蕃賊帳族舎屋並燒毀蕩盡所有蕃
賊田苗禾榖並緫收刈及踐踏淨盡其李繼遷與蕃賊並
已潰散逃遁其諸路大軍并百姓巳於今月二日並平安
却迴各歸逐處駐泊訖皇太子宰臣文武百官於今月十
三日入賀者臣當時集軍州官吏等宣讀告諭望闕拜舞
稱賀訖黠虜窺邊王師出塞大殱兇醜永息祅氛凡在照
臨畢同慶快(中謝)臣聞姬周備塞來則擊之炎漢用兵事
不獲巳蓋爲民之除害亦有國之常刑言念夏臺古之白
翟雖居沙漠實近崤函蕞爾繼遷乆稽天討養成巢穴召
集逋逃逼脅戎人驚搔王土伏惟
尊號皇帝陛下外其夷狄念在生靈戢堂上之竒兵惜關
中之民力以至賜之國姓改以令名位重察廉官兼保傅
而獸心反側犬性猖狂刼掠我吏民侵陵我疆境皇威赫
怒禁旅奔馳兩路齊攻三軍合力鏖兵神速突騎龍驤疾
雷無掩耳之期烈火動燎原之勢大小十六陣斬獲萬餘
人積甲如丘陵殭屍滿沙磧發其積聚燔其室廬俘牛馬
以谷量蹂稼穡而掃地足使五千深入笑李陵之無功十
萬横行輕樊噲之虚語而况偏禆斬劓罔有孑遺渠魁遁
逃僅以身免賊氣大沮人心巳離係于雙闕之前誅乎獨
柳之下止應剋日别聽吉音此皆斷自宸衷出于睿筭遏
其撗議授以聖謨故得帷幄之邊陣圖猶展沙埸之上捷
書巳來歴考自古帝王料兵之速未有如
陛下者也臣去年叨書宻命併直内庭批逆竪之封章屈
王言而姑息未甞不援毫切齒怒髪衝冠慙無將帥之材
實忍大夫之恥今則身居郎署目覩神功感涕忻懽倍萬
常品伏限權司郡印不獲拜舞闕庭臣無任
　　　　楊州謝上表
臣某言十一月二十四日樞宻院馬遞勑牒一道至滁州伏
蒙聖慈就差臣知揚州軍州兼管内隄堰橋道事替
仍放朝謝取便路乗遞馬發赴移任所者臣巳於十二月
四日到揚州上訖祗奉朝僉初權藩服分憂任重謫官心
寛感恩而涕泗無從省已而兢惶失次(中謝)伏以禹别九
州斯爲奥壌唐分十道是曰大邦控淮海之津梁㑹東南
之漕運當聖主求賢之日親王領鎮之初冝擇才能俾乂
繁劇豈臣愚昧而所克堪伏念臣頃以藝文獲塵科第三
館兩制遍歴清華千載一時别無媒援由是上惟奉主旁
不忌人比因直言頻至左官去年自禁中出職滁上臨民
黽勉在公憂虞度歲鬢髮漸白眼目巳昏但以行年未高
不敢求退明代難遇猶思報恩顧惟善政之蔑聞豈望鴻
私之曲被今者伏蒙
尊號皇帝陛下擢從小郡權莅大藩雖放弃之臣君恩未
替而要衝之地使命孔多微臣素乏家財本州元無公用
恐因供億別掇悔尤冀聖心之察微免衆口之騰謗此外
粗當勵力豈敢曠官况揚州雖號藩方無多戸口凡干埸
務皆有使臣臣在其中提振而巳至于决斷詞訟督責賦
租持以無私必期集事今縁奉詔急速所以不敢稽留庶
于歲時之間别求散慢之地舉頭見日空知京闕之遥白
首爲郎甘老江湖之上伏限權臨郡政不獲躬拜天庭無任
　　　　請撰大行皇帝實録表
臣某言聞二帝三王之道無尚書則泯而不見戰國秦漢
之事無史記則滅而不傳能使後之視今猶今之視古者
書史是頼(中謝)伏以
大行皇帝功濟萬物道髙百王誕敷皇謨勤恤黔首憲章
軍國之務經制郡縣之權故得百萬之師如臂使指億兆
之衆推心致腹而又禮樂刑政之盛聲明文物之光煥乎
爛然有足稱述附于二十一年行事而王道備矣伏惟
皇帝陛下以奉先之孝副知子之明紹膺丕圖惟克永世
柩前即位天下宅心社禝人神罔不依附華夏蠻貊罔不
駿奔斯乃先帝之貽謀得
陛下之聖嗣乾坤交㤗日月重光歴考近古立儲闈承帝
位未有如我朝之盛者也臣愚以爲冝撰大行皇帝實録
垂之不朽况盛德大業簡冊具存鴻儒碩生臺閣皆是豈
臣孤陋敢有覬覦然念臣太平興國五年徒歩應舉再就
御試遂登文科服勤州縣揚歴四考先帝採搢紳虚譽自
長洲令徴爲左正言帖直史館明年轉左司諫知制誥岀
入中外十有三年進不因人退無顯過永惟知巳之至未
得殺身之地今陵寢有日論譔是資儻得措一辭于帝典
之中署一名于國史之後臣雖死之日如生之時至于襃
善貶惡之文編年紀傳之例備甞探討粗見指歸况端拱
元年春季日暦是臣編修如蒙帝俞不辱君命臣無任懇
悃之至
　　　　謝弟禹圭授試銜表
臣某言臣禹圭昨差押夲州賀登寳位進奉伏蒙聖慈特
授將仕郎試祕書省校書郎者千年遭遇九族輝榮(中謝)
伏念臣岀自孤平猥叨班列雖累居近侍而未免食貧言
念禹圭臣之母弟素無文性早使專經重以先臣惜其㓜
子夲期擢第以慰慈顔自後住舉六年丁憂三載漸及強
仕未有岀身今者伏遇
皇帝陛下纉嗣寳圖誕敷文德凡居守土之任義合駿奔
因命在原之親入修職貢伏蒙
陛下舉先朝之故事推出震之殊恩俾列官常仍居讎校
起家之調曲荷於生成報國之心同期於死所伏限郡印
不獲蹈舞玉堦臣無任感天荷聖激切屏營之至謹奉表
陳謝以聞
　　　　賀聖駕還京表
臣某言今月十六日進奏院狀報正月二十三日大駕還
京者犬戎逃遁鑾輅凱旋(中謝)伏惟
尊號皇帝陛下奉承祖宗威懷戎狄但懋守文之德靡矜
神武之功蕞爾林胡無名内侮蜂屯烏合䑕竊狗偷必想
邊民奪梃以毆攘亭長持繩而縶縳豈勞車駕逺渉山川
陛下念二聖臨朝毎經營於河朔屬三時不害乃廵幸於
沙場存問耆年勞來疆吏有征無戰陳詩觀風邊人識龍
鳯之姿胡馬避虎貔之衆昔周宣薄伐獫狁深入太原漢
武斥逐兇奴遐臨瀚海頗爲勞弊尚著聲時曽未若
陛下仰順天時俯從人欲岀狩適當於冬隙班師未廢於
農祥端居紫宸飲至清廟榖雨方霈春華正䌓捧觴長樂
之宫錫宴上林之苑皇懽大洽天歩永安易曰聖人以順
動則刑罰淸而民服孫子曰不戰而屈人之師善之善者
也其是之謂乎臣方在謫官無由扈從旣不得草頡利可
汗之露布又不得荅冒頓單于之慢書當文士有爲之時
處山州無用之地迎鑾莫遂望闕彌深無任歌時樂聖
　　　　謝加朝請大夫表
臣某言今月十三日進奏院遞到勑牒一道中書劄子一
封伏蒙聖慈以臣預修
太祖實録特授臣朝請大夫仍賜絹五十疋銀五十兩者
陛級清崇錫賚優厚恩生望外事繫宸衷仰戴寵光伏増
戰越臣(中謝)伏念臣素無望實乆玷清華訓誥典謨罔知
體要春秋檮杌豈識指歸去歲伏遇
尊號皇帝陛下詳觀國書追念始祖顧復不祧之廟光揚
納麓之勲以爲自昔編修或多漏略永懷丕烈深軫孝思
謂漢祖元功立紀于武帝之世神堯實録重定于髙宗之
朝爰詔近臣再編荗實臣叨膺是選尤愧非才尚頼宰臣
李沆監修錢若水緫領其職臣則討論遺事潤色舊文始
則合秦趙世家得國姓之根夲考唐杜氏族見太后之源
流凡所改更皆有按據庶彰帝業以副天心方施汗簡之
勞遽有分符之命無由别白但積憂危加以年鬢漸髙郡
封甚僻野鳥閑暇潜窺賈誼之容江魚噞喁欲噬靈均之骨
未知何日再覩天光豈謂大典初成群賢進御
陛下以臣曽施翰墨曲記姓名俾進階資復援恩例絲綸
渙汗金帛輝華州民改觀謫官増氣領郡城而兼史氏何
異唐賢奉朝請以爲大夫榮同漢制非小臣稽古之力乃
陛下好文之心涕泗縱横亂於縻綆神魂飛越若在煙霄
唯知遭逢曷可報効然念臣業文之外蔑有器能知命之
年别無嗜好才思未減筆力尚雄馳于文翰之埸猶能識
路責以循良之政恐悮分憂儻用所長期不辱命臣無任
王黄州小畜集卷第二十二
王黄州小畜集卷第二十三
　　表
　　　　　賀冊尊號表(巳下皆代趙侍中作)
　　　　　謝降御札表
　　　　　賀雨表
　　　　　賀雪表
　　　　　賀罷謁廟大禮表
　　　　　賀御樓肆赦表
　　　　　慰公主薨表
　　　　　乞歸私第養疾表
　　　　　爲乾明節不任拜起陳情表
　　　　　乞差官通攝謁廟大禮使表
　　　　　求致仕表(四首)
　　　　　讓西京留守表(四首)
　　　　　謝降御札并宰臣就第傳宣不允陳讓留守
　　　　　　乞候病愈日赴任表
　　　　　謝許肩輿入内表
　　　　　謝宣差長男送赴西京表
　　　　　謝宣旨令次男西京侍疾表
　　　　賀冊尊號表(巳下皆代趙侍中作)
臣某言伏奉去年十二月二十四日批荅允百寮所上尊
號内四字今年正月一日御朝元殿受冊禮畢者日新盛
德讓茂實而不居天啓群心上尊名而得請事光簡冊慶
洽華夷(中謝)伏惟
尊號皇帝陛下受天靈符作民司牧元元本本咸臻冨壽
之郷戰戰兢兢未减焦勞之念一昨特頒鳳詔盡省鴻名
謙冲之道彌光推戴之心安仰百辟請仍於舊貫睿眷不
㢠三章别上於新名宸聦見納尚以爲法天之義可以體剛
徤而奉髙明崇道之名可以守虚無而務清淨見帝皇之
自下却文武之大功俯順萬邦作程百代粤兹元日誕受
徽章冊鏤乾文愈見流謙之道禮成帝籙更隆卜世之基
臣權列上台得觀盛事伏限未任拜起不獲稱慶朝堂
　　　　謝降御札表
臣某言今月二十二日夜伏蒙聖慈特降御札(云云)者驕
陽作沴乃相臣調爕之愆乙夜飛文見聖主焦勞之旨引
過咎以歸已教刑政以留心捧讀驚慙不遑啓處(中/謝)伏惟
尊號皇帝陛下爲民父母受天聦明覃恩而已滅祅星轉
禍而尚憂時雨側身修行自符雲漢之詩旰食宵夜莫有
華胥之夢特形宸翰備見天心恨不自作犧牲何止靡愛
珪璧諒至誠之所感致甘澤以非遥臣備位台司親承睿
旨若歲大旱多慙傅說之才謂天蓋髙必聽湯王之禱未
蒙冊免尤愧搢紳而又誨以政刑敢不勤于夙夜少助憂
心之意庶成澍雨之期伏限脚膝未痊不獲拜謝闕庭
　　　　賀雨表
臣某言伏覩今月日甘雨大降宰臣吕某等便殿稱賀者
自秋以來時雨不降遇災而懼至誠爰禱於上玄有感則
通甘澤忽霑於下土豐登有望朝野同懽(中謝)伏惟
尊號皇帝陛下七政咸齊五行爲質夤畏昊穹之命焦勞
刑政之源一昨祅彗告災豐年失望宿麥播而未茁旱雲
垂而不霑　陛下靡愛斯牲徧走群望降廷臣而决獄御
便殿以録囚御筆摛文乙夜引萬方之罪清詞瀝懇經旬
祈五福之宫惟德動天而天不違至誠感神而神授職向
夕而月離于畢崇朝而雲上于天散絲徧灑於燋枯比屋
重興於耒耜豈止小康之兆將書大有之年堯眉舒八彩
之顰免貽臣辱舜樂復九成之韻大恱民心凡在含生同
知大賚臣爲霖寡術和鼎備貟方期冊免之文以塞爕調
之咎處台司而愈愧荷聖感以彌深伏限未任拜起不獲
稱慶朝堂
　　　　賀雪表
臣某言伏覩今月九日臘雪應時宰臣吕某等便殿稱賀
者伏以臘者四時之暮所以成歲功雪者五榖之精所以
滋農畒實上玄之垂祐表聖主之憂民凡在昌朝共欣嘉
瑞(中謝)伏惟
尊號皇帝陛下勤勞庶政欽順天時因百姓以爲心思躋
壽域慮一夫之不獲常若納隍而自秋徂冬宻雲不雨
陛下念兆民之稼穡憂七廟之粢盛徹金石於堯軒减葷
羶於舜甑而又京師之内鰥寡之徒大頒金帛之資用拯
飢寒之累靡神不舉有感則通遂令六出之祥大副三農
之望連宵委積徧野霑濡彰聖德以彌光書有年而無愧
臣方居假告忽覩休祥雖慙調爕之功但樂豐登之望
　　　　賀罷謁廟大禮表
臣某言伏覩御札示諭内外文武百寮以彗孛之祅特罷
八月二十四日謁廟大禮仍擇日御丹鳳樓肆赦者清廟陳
儀玄穹示誡引萬方之罪皆在聖躬退三舎之祅佇光帝
德凡居覆燾盡仰休昭(中謝)伏惟
尊號皇帝陛下夤畏上玄祗嚴列聖垂象忽呈於恠異惟
馨罷薦於祖宗灑宸翰以飛文岀綸言而引咎仍行赦宥
用荅穹旻九土編甿盡聞哀痛之詔三邊戍卒頓减謌唫
之聲佇見玄德升聞至誠感應五緯變連珠之狀載耀乾
文萬邦傾執玉之誠同扶帝業臣乆叨輔弼備熟憂勤慙
非伊吕之致君但仰禹湯之罪已歡呼抃蹈倍萬常情
　　　　賀御樓肆赦表
臣某言伏覩今月某日　皇帝御丹鳳樓大赦天下者謫
見上玄乃降責躬之詔澤流率土仍推作解之恩凡在照
臨同深慶頼(中謝)伏惟
尊號皇帝陛下順考古道觀乎天文有年將謝於祖宗玄
象忽垂於躔次遂停吉禮用慰咎徴慮庶政之闕修欲普
天而流惠樓開丹鳳大昭引咎之誠竿掲金鷄咸與自新
之路幽明靡間囹圄皆空人心巳作於頌聲天道頓廻於
和氣佇觀符瑞用荅憂勤臣年在衰殘功虧爕理冊免尚
稽於舊典禦災但仰於新恩愧畏兢虞罔知所措
　　　　慰公主薨表
臣某言今月某日得進奏院狀二十一日某國公主薨者
雲愁魯館風咽秦簫驂鸞轡以飈馳慘龍頭而雪泣(中謝)
伏以某國公主自天鍾秀禀聖含華聲詩早詠於肅雍選
尚遂從於釐降行舅姑之禮克表人倫冝公侯之家誕彰
婦道豈謂瑶臺促召玉樹先摧星沉而婺女難留月晦而
常娥不見伏惟
尊號皇帝陛下悲深天性痛極皇枝歎嬀汭之逝波空驚
長往望沁園之荒土無復歸寧凡在人臣共増悲悼臣限
拘留務不獲陳慰闕庭
　　　　乞歸私第養疾表
臣伏念臣乆廢常朝將臨聖節紫宸咫尺難獻壽以捧觴
黄閤優閑但備貟而調鼎不歸私第實玷公朝是以輙述
懇誠形于章奏伏蒙
尊號皇帝陛下曲垂敦諭未賜聽從念疇昔之遭逢存始
終之寵遇聖慈雖厚公議難安況廊廟具瞻台衡重務固
當夙夜匪懈朝夕論思豈有半年之間殊無一拜之禮外
論恐傷於冒寵私心未免於懷憂伏望
皇帝陛下俯察衰殘更容假告庶藥石之有効俟筋骸之
稍康盡瘁匪躬尚更期於晩節懸車告老敢輕議於明時
儻遂允俞不勝懇願
　　　　爲乾明節不任拜起陳情表
臣伏念臣向嬰羸疾乆免起居顧聖節以將臨候天顔而
尚阻在百辟具瞻之地合展禮容當千官獻壽之時未任
拜起載循衰朽但積兢憂(中謝)伏惟
尊號皇帝陛下甲觀儲祥華封祝聖萬邦玉帛俱傾就日
之誠五等公侯共樂後天之壽凡居覆燾熟不禱祈况臣
首冠台司曲承天睠曵履方艱於歩武捧觴實阻於懽呼
有禮則安考格言而是懼無德而禄召厥疾以攸冝空存
善禱之心願恕不良之足筋力爲禮雖臨几杖之年股肱
惟良深愧搢紳之論臣無任
　　　　乞差官通攝謁廟大禮使表
臣䖍傾丹懇仰逹紫宸載三雖黷於聖聦萬一冀廽於天
睠伏念臣遭逢昌運忝竊台司三十年將相之權周旋備
位一千載君臣之分終始無渝而自秋夏以來脚膝無力
免常叅於紫殿預大政於黄扉伏遇
尊號皇帝陛下告謝豐登祗嚴宗廟旣列三台之首合居
五使之先顧筋力之不支慮趨蹌之失度輙伸悃愊冀免
遣差豈謂　陛下雖念暮年猶敦後事猥將大禮責在老
臣加以中使太醫旁午於道路王言御札稠沓於門庭認
睿旨之丁寧豈自圖於安逸受巳行之命焉敢固違在臨
事制儀尚期通攝是敢預陳危懇上禱宸嚴庶於行事之
晨免致乖儀之咎
　　　　求致仕第一表
臣某言臣聞知進知退賢逹之格言有始有終君臣之大
義將染乞骸之䟽猶馳就日之魂冀仁主之憫嗟遂老臣
之休退(中謝)伏念臣比乏宏材且非世胄鄧仲華之素望
不過功曹岑文本之初心止于縣令偶以遭逢景運攀附
先皇擢自賔從驟居相輔捐軀誓命不後他人任重才輕
終無成績洎盟津之岀將遇代邸之興王駿奔北闕之前
備位東宫之列臣此際巳能知止便誓終焉豈期
陛下軫念青氊重升黄閤但奉文明之教令曽無啓沃之
謀猷邇後　陛下察以兢持均其勞逸連鎮襄鄧暫逺唐
虞節旄乆竊於寵榮寒暑漸成於衰䬃前歲幸遇
陛下躬事上帝親耕千畒之田老臣位忝諸侯合預五推
之禮請朝天闕㝷奉帝俞得伸助祭之誠實有分司之望
陛下過私天眷復列上台旣責重以位髙果積憂而成病
今春始于微恙遂至沉痾　陛下終賜哀憐多方治療痊
平未幾歩履猶艱自兹特免常朝仍司大政無一言以禆
聖聽無一拜以覲天顔在中書則省吏扶行羞看朝士歸
私第則鳴騶前導恥見都人巳爲廢疾之身曷稱具瞻之
地近因歲暮轉覺形羸雖云告假之中仍列鈞台之上存
問頻勞於聖慮優容寔玷於公朝况宰臣一月之俸金乃
下位數年之禄食君恩雖厚斁有國之彛倫内府雖豐耗
生靈之膏血苟不思止但冒寵光豈惟辜負聖知直恐招
延鬼瞰伏望　陛下聽其告老惠以歸全庶于瞑目之前
少遂安身之計示君恩之有卒使賢路之無妨必也辭榮
許歸西洛幸而未死獲見東封免令就木之年更取伐檀
之刺尚慮　陛下過存念舊便斷來章雖犯嚴誅當期必
遂限以尚艱歩武不獲躬拜朝堂謹遣次男六宅使承煦
詣東上閤門拜表陳乞以聞
　　　　第二表
臣某言今月日拜章上閤告老懸車優詔未俞雖増寵遇
殘年無幾湏至哀鳴縱獲戾於違天冀退身而得地(中謝)
臣聞葛亮蜀之名相以二十罰而傷神裴度唐之鉅賢始
四十歲而髮白或成衰促蓋積憂虞况臣非武侯之才能
無晉公之智略然以遭逢先帝際㑹聖君塵重位者三十
年處浮生者七十載雖無功名報國常以畏慎周身衰老
若兹死亡無日未解弼諧之任頗傷公共之朝但冒寵於
三台終取笑於千古是以懇求致仕適合舊章
陛下曲存始終過有敦諭聽自天之成命雖沒地以知榮
其如老病彌加死期非逺况廟堂三入貴極生人尸素萬
錢罪招隂譴與其速之以斃曷若優之以生伏望
陛下惠以考終致之散地冀延餘息尚見明時感聖主於
生前從先臣於泉下幽魂無愧朽骨有光區區之誠實望
于此
　　　　第三表
臣某言臣屢上封章請還朝政繼蒙批荅未賜帝俞七十
懸車于禮文而非逺載三則黷考易象以懷憂念老病之
日加冀皇慈之見憫(中謝)臣聞老氏玄言誡于知足箕子
洪範福尚考終臣雖至愚竊慕兹義况才非王佐位極人
臣岀則擁上將軍之皷旗貴居方面入則佩大丞相之印
綬首冠台司三代有贈官諸子居貴仕俸禄錫賚聚之則
何啻萬金官爵階勲數之則無非一品日有秩酒月有飱
錢奉此一身巳踰二紀外不能岀竒畫䇿廓氛祲而偃干
戈内不能阜俗安人救惸􁁪而躋富壽玷聖朝之公道爲
陛下之私人齒髮衰殘形骸病弱此而不退是謂無猒向
者祅彗忽生亢陽斯乆天怨神怒實爲老臣引咎責躬飜
勞聖主今幸時雪大降豐年有期多慙爕理之功全頼文
明之感　陛下復頒詔旨盡去尊名臣則兼八字之功臣
處三台之上列當萬乗焦勞之日爲一生尸素之人縱免
國刑必招隂責臣所以號泣求退朝夕不安者正爲此也
伏望　陛下察由衷之危懇行冊免之時文庶延風燭之
年獲盡雲龍之分若一旦溘先朝露尚秉洪鈞則埋骨泉
臺幽魂負愧書名國史後嗣何觀瀝懇披肝期于得請
　　　　第四表
臣某言自今月五日至十四日三上封章懇陳致仕伏奉
十七日批荅不允令斷來章者伸告老之誠實當暮齒拒
巳行之命合受常刑與其冒寵以招殃不若違天而獲戾
(中謝)臣聞上天之育萬物各使得其時是以春則發生秋
則肅殺示有成也明君之馭百官各使得其所是以壯而
入仕老而懸車明有終也敢徴斯義以導危誠伏念臣遘
疾彌深殘年非永聖主不能載造神醫不能有瘳自料此
生必難報國惟當明代早遂退身繼有哀鳴固非飾詐况
去年十二月二十三日
陛下幸臣私第見臣病容以至金口憫嗟重瞳霑泣臣此
際潜忻得退志在不疑始望一表見俞豈謂三章未允曲
形敦諭過念遭逢雖戀聖明其如病廢臣今日暮途逺居
常待終氣羸則藥劑無功手顫則粥杯難把謂出納惟允
臣則蹇澁于言詞謂股肱惟良臣又艱難於歩履衰殘之
狀備對天顔尸禄之愆累煩聖聽實謀歸骨詎敢要君鄙
志不移有死而巳
　　　　讓西京留守表
臣某言自今月五日至十五日四上表章懇求致仕伏覩
二十一日内降白麻伏蒙聖恩授臣守夲官兼中書令行
河南尹兼功德使充西京留守者繼上封章乞歸骸骨未
行冊免忽用保釐顧殘年而氣若尸居聽成命而魄疑天
奪微軀殞越舉族憂虞(中謝)臣聞掌王八柄是爲生殺之
權分務兩都實緫居留之地顧惟老朽曷稱崇髙伏念臣
岀自孤寒夲非俊傑乆處秉鈞之任止因開國之期常依
託諸侯三十五未諧釋褐洎遭逢明主六十九尚占台司
固無經國之謀猷但享逼身之富貴上辜聖德果有天殃
自遘沉痾已踰新歲啓手足而能餘幾日爲股肱而深負
明時是以泣血濡毫呼天抗表願罷萬錢之俸預營五尺
之墳盡是哀鳴固非飾詐豈謂　陛下過私天眷復降徽
章别開荀令之池俾守周公之宅荷君親終始之分近古
殊無守宫闕宗廟之司非才莫可况臣手不能運足艱于
行苟聞命以不辭是捨輕而即重前求罷相皆是欺天不
惟受君子之誅兼恐取樵夫之笑有死而巳臣不敢當伏望
陛下憫念桑榆寢停綸綍放歸私第明告公朝則老臣知
止之榮殁而不朽
陛下有終之惠于義何如伏表叩頭淚血俱下
　　　　第二表
臣某言今月某日蒙恩授臣某官臣當日上表陳讓伏奉
批荅未允者留司重任垂死殘年聞命不遑拜章陳讓未
廻宸眷恐速天殃夙夜以來神魂飛越(中謝)伏念臣去年
春季即染沉痾今歲正初方求致仕非不眷戀明代蓋憂
逼近死期述度德量力之心减尸禄素餐之咎所望盡停
厚俸髙謝台司隨太平之老農作皇家之舊相是爲大願
夫復何求豈期　陛下特委居留仍加官秩改功臣之懿
號付大尹之劇權雖荷皇恩實乖素望且念臣之富貴天
下共知臣之衰羸　陛下具見肯因休退復取寵榮况西
都事䌓中分邦政留守禄厚十倍宰臣臣若受之是無猒也
豈止冒榮於當世亦將取笑於後人平生無致主之功臨
死有要君之罪此臣之所必不爲也若以拒違成命冒犯
嚴誅視死如歸期不奉詔伏望
陛下存退人之大體割念舊之小慈賜以安車期于就木
雖死之日猶生之年
　　　　第三表
臣某言臣自聽宣麻載陳讓表伏奉荅詔令斷來章顧老
疾之嬰纏荷聖恩之稠沓因辭榮而受禄是冒寵以沽名
泣血慙魂下遑啓處(中謝)伏念臣去年抱病乆在中書上
有萬乗聦明下有三臣輔弼臣安則署勑困則髙眠尚多
虚羸不任來往而况兩京分務百職具存七世之廟甚嚴
萬夫之政斯在旣非卧理之地尚增尸禄之尢旦三千貫
之俸金數百家之賦調奪其膏血奉此衰殘雖曰優臣以
恩乃是速臣之死興言及此茍活何爲臣又見前代退人
自有常禮或以師事之舊或以定䇿之勲亦不過賜以千
金與之駟馬而已臣之富貴止是遭逢有位無功旣老且
病放歸私第何負于臣豈煩朝廷過作禮數伏望
陛下容其告老察以由衷俾諧知足之心盡寢巳行之命
朝退夕死臣無恨焉
　　　　第四表
臣某言臣伏奉今月某日第三道批荅不許臣陳讓恩命
令斷來章者上言則是拒命受寵則是要君憂惶失圖進
退無據(中謝)伏念臣累陳危懇未動宸衷實慙老病之身
不稱保釐之任萬端憂悸三表哀鳴
陛下累降綸言兼貽御札且云開國勲舊惟卿一人又云
頥養洛陽事光青史伏讀　聖語泣顧殘骸恨不能追巳
往之年華換巳廢之筋力奔走上道應副天心其餘歩履
艱難言辭蹇澁不求致政是謂貪榮安有始則讓三百貫
料錢終則受三千貫月俸必若均于庶吏可給數百貟分
于六師可養數千輩或使安民布政或令禦冦備邊割老
臣之私恩成　陛下之公道亦恐增臣微福减臣餘殃因
之剰活數年必得載見萬乗若湏令赴任不許罷官尸素
轉多憂勞速死恐無益也適足苦之伏望
陛下思一物失所之言察匹夫不奪之志寢兹成命俾遂
初心則長往九原免有冒榮之恥更生一日亦蒙載造之
恩
　　　　謝降御札并宰臣就第傳宣不允陳讓留守乞
　　　　候病愈日赴任表
臣某言今月日伏蒙聖慈特降入内小底押班韓守英載
賜御札當日晚宰臣吕某巳下至臣私第奉宣聖旨重疊
示諭兼再賜批荅不允臣陳讓恩命令斷來章者宰臣諭
旨中使傳宣宸翰丁寧雖難封執殘骸衰憊實不支持若
伏枕堅拒於君恩飛章更煩於聖聽爲臣之道實不自安
稍俟有瘳以膺成命謹當徧求良藥精療沉痾懇願未間
憂惶失次
　　　　謝許肩輿入内表
臣某言二月日准樞宻院劄子奉聖旨許臣過清明節選
日朝辭仍令乗檐子於崇政殿入見者老病衰羸聖慈憫
惻察其足疾聽以肩輿實君父之殊私非人臣之常禮昔
蔡義授經於宣帝則兩吏扶以趨朝裴寂納命於太宗則
三衛舁之入覲臣無此勲舊有此寵榮自知殺身無以報
主兢惶涕泗不知所裁
　　　　謝宣差長男送赴西京表
臣伏奉宣命差臣長男左羽林軍大將軍承宗送臣赴西
京者自天有命舉族知榮慰其父子之情益見君臣之分
伏念臣比慙衰老未遂歸休明君重委於保釐方憂曠位
長子幸叨於環衛合預常叅
陛下輟自班行許隨行李岀于聖念實耀私門歧路有光
室家感泣獨親獨子旣有玷於公朝盡孝盡忠豈敢忘於
家訓永言感遇空極涕洟
　　　　謝宣旨令次男西京侍疾表
臣某言今月日樞宻院送到宣頭一道付臣次男某令隨
臣赴任西京侍疾仍不落請受者君親厚遇父子偕行祗
荷寵榮彌増感泣臣近以將之洛邑入覲堯堦少傾戀闕
之心併寫感恩之抱沐聖君之發問許㓜子之侍行不落
班行仍支俸給實非常例並岀特恩想暮齒以知榮顧私
門而積耀此蓋
陛下義敦天性恩厚孝思念黄髪之衰羸俾彩衣而侍養
老夫耄矣罷相輔而忝居留童子何知奉晨昏而兼内職
唯於忠孝以誓子孫過此以還不知所措
王黄州小畜集卷第二十三
王黄州小畜集卷第二十四
　表
　　　　　西京謝上表
　　　　　謝聖惠方表
　　　　　謝手詔别録賜生辰國信表
　　　　　謝傳宣撫問表
　　　　　爲壽寧節不任朝覲奏事狀
　　　　　奏姪男表
　　　　　謝賜姪男大理評事表
　　　　　繳連壽寧節功德䟽表
　　　　　代吕相公讓起復第二表
　　　　　代王侍郎讓官表
　　　　　代吕相公讓右僕射表
　　　　　爲宰臣以彗星見求退表
　　　　　又謝恩表
　　　　　爲兵部向侍郎謝恩表
　　　　　爲温侍郎謝除禮部尚書表
　　　　　爲兵部張相公謝官表
　　　　　爲史館李相公讓官表(二首)
　　　　西京謝上表
臣某言伏奉恩制授臣西京留守巳於今月日到任上訖
乍逺龍庭初臨龜洛望冕旒而積戀對宫闕以知榮伏念
臣素乏宏才偶逢開國歴兩朝而竊禄叨三入以無功去
歲因染沉痾懇辭重位抗表止期於致仕出綸復委於留
司四上讓章願罷已行之命載蒙荅詔未諧往訴之誠慮
堅卧以要君遂力疾而受命此蓋
陛下情深念舊禮極退人遂令衰朽之年享此殊常之事
入則榮提相印冠四輔以調元岀則分務神皐守三公而
在外仍啓荀池之貴彌彰洛宅之雄増老臣無德之殃實
近古未行之典永言寵遇無與比倫而自感泣朝辭扶力
上道乍臨理所彌耀殘年奉列聖之宗祧覩百司之典故
對兩觀而寧忘戀闕俯三川而更切朝宗謁
太祖之園陵魂銷弓劒掃先臣之墳墓淚滴松楸念往追
思旣榮且懼惟慙潦倒不稱居留亦當䖍奉朝經旁詢屬
吏卧治上憑於聖化求醫庶便於微軀固無禆𥙷之功但
感始終之道
　　　　謝聖惠方表
臣某言今月日得進奏院狀報十日准御書院劄子奉聖
旨降太平聖惠方第五十一卷至一百卷并排門目録一
卷共五十一冊並用紫綾裝褫黄絹作簽仰進奏院遞到
西京賜臣者宸眷曲廽上方新製聖惠本霑於黎庶天慈
續賜於老臣欲令病廢之軀再獲康寧之福(中謝)伏惟
尊號皇帝陛下與世作範視民如傷窮百病之根源選十
全之方術爰自朱邸逮于紫宸垂十五年成一百卷救疾
病疕瘍之理盡金石草木之情莫不歧伯秦和獻其伎術
倉公扁鵲奏其方書辨五聲五色之微察九竅九藏之動
御製别加於序引生靈咸識於指歸笑玄宗廣濟之方一
何太簡繼黄帝親甞之理千古同輝頃以模印未全施行
不廣臣方居黄閤首被鴻恩常恐此生不見全集豈謂
陛下曲存終始再有頒宣窺天愈覺於髙明觀海莫知其
涯涘惠過反魂之藥功深起蹷之鍼進奉謝恩恐自殊於
方鎮拜章叙感猶竊比於台司更延遲暮之年寔自生成
之德臣無任感天荷聖激切屏營之至
　　　　謝手詔别録賜生辰國信表
臣某言今月日伏蒙聖慈差臣男某官押賜臣生辰者天
眷廻光私門積耀方動劬勞之感忽承睿聖之知舉族爲
榮百身何報伏念臣才非兼濟運偶重熈一言無𥙷於宸
聦三入徒塵於相位向以虚羸遘疾筋力不支優容猶列
於上台拜謁不拘於常禮死難塞責方期伏枕以上章疾
旣有瘳亦合懸車而告老尚戀文明之德冀伸𥙷報之心
豈謂　陛下特記生辰曲廻睿眷衣襲六宫之製器分三
品之珍岀鞍馬於内閑分綵繒於天府惟慙老朽不稱鮮
華無褐無衣益負下民之媿有始有卒空知上聖之恩惟
思苦口之言以盡致君之節過此以往莫知所爲
　　　　謝傳宣撫問表
臣某言臣男某押生辰國信至伏蒙聖慈召赴崇政殿面
傳宣示撫問者俯聽聖語如對天顔涕泣感恩兢惶失次
伏念臣遭逢有素功業無聞亦甞潜數昔賢略徴近代劉
仁軌處保釐之任功著征遼裴晉公兼將相之權勲髙伐
蔡稱爲國老不愧後人臣無此勤勞有此名位未諧休退常
負憂虞豈意生辰尚關聖念特垂寵錫俾耀衰殘詞臣草
詔於玉堂巳循往例家子授宣於金口事則非常萬死百
身終難𥙷報無任涕咽感恩之至
　　　　爲壽寧節不任朝覲奏事狀
臣伏念沉痾未愈聖節將臨顧筋力以不支望雲天而積
恨旣乖脩覲莫敢寧居竊以臣自偶昌朝乆叨貴仕入則
位崇於三事累玷台司出則名冠於諸侯謬塵居守凡關
慶賀皆合率先而况壽寧嘉辰節名新改當百辟稱觴之
日是二年伏枕之餘歴夏經秋有増無减莫預懽呼之㑹
僅成病癈之身天邊空仰於流虹牀下尚迷於鬪蟻傾堯
日而雖同葵藿通虞泉而自念桑榆遐瞻北極之光恨無
迅翼善禱南山之壽但有精誠臣無任祈天祝聖激切憂
惶之至
　　　奏姪男表
臣前件姪男某早慕通修比求科試旣未精於舉業難輕
入於文埸㝷以奏授朝恩𥙷充衙内隨從巳經於三任蹉
跎遂滯於一名况四房昆弟之間唯有此姪念千載君臣
之分恐失良時儻蒙甄録之恩粗有公勤之誡干犯宸扆
無任兢惶激切之至
　　　　謝賜姪男大理評事表
右臣伏蒙聖慈授臣姪男某大理評事者祗荷寵光不任
榮懼伏以法寺羙官聖朝好爵凡云選授必擇器能豈期
不調之材遽忝起家之命伏念臣姪男某禀訓雖乆知書
未深但以𥙷署職名侍行藩鎮旣蹉跎而有素恐仕進以
無階爰因誕聖之晨輙有量材之請伏蒙
尊號皇帝陛下不循常例特降殊恩賜猶子之官常念老
臣之衰暮諒殺身而何報空舉族以知榮臣無任
　　　　繳連壽寧節功德䟽表
右伏以河清社鳴千載啓興王之道天長地乆萬邦傾祝
聖之心居㽞旣冠於台司䖍禱寧同於庶位是以集祗園
之開士啓祕藏之真經仰讃雲天不捨晝夜鐘𣑽鏘洋於
四水香花煥耀於六街預期華渚之星巳滿周天之月仗
西方之聖教祝南面之至尊庶使星望帝車與金輪而永
固山齊聖壽歴沙刼以長存臣無任
　　　　代吕相公辭起復第二表
草土臣某言臣方處哀摧忽聞恩命泣血負罪號天自陳
詔旨未從荒迷殆絶(中謝)伏念臣爕調無狀侍養乖方於
國於家非忠非孝不自殞滅招此鞠㓙敢期苫塊之間更
被絲綸之命伏蒙
尊號皇帝陛下曲行恩例過念遭逢雖荷寵榮恐傷風教
况古人重及親之禄君子有終身之喪臣雖不才粗聞斯
義必將負一杯之土封五尺之墳慰泉下之幽魂赴天下
之逹禮固非飾詐乃是常情伏望
陛下少抑私恩姑全大體寢兹成命俾執通喪免令不孝
之名有辱具瞻之地臣無任叫天叩地哀號殞絶之至
　　　　代王侍郎讓官表
臣某言今月日伏蒙聖慈賜臣官告一通勑牒一道特授
臣戸部侍郎叅知政事兼加階勲爵邑者位列貳卿職叅
四輔雖聽成命實懼曠官叫天閽而自卜逺圗讓帝澤而
誠非飾詐(中謝)伏念臣才非命世學謝通儒雕䖝強繼於
家門射鵠敢希於科第不謂䇿名之日適當出震之期垂
衣方霈於殊恩釋褐不循於常調未經歴試便立班行不
出數年俄居近宻佐乃聖乃神之主爲旅進旅退之人有
何謨猷禆益政化至于斷决機務無非禀聽聦明尸禄居
多黜幽有待雖聖情之未咎在物議而可驚豈謂
尊號皇帝陛下猥以謏才入叅大政在青壇之行慶雖舉
彛章佐黄閤之持衡是爲非據而又階勲並進爵邑兼榮
茍或不辭豈爲度德且陳力就列有不能則止之言惟器
與名有不可假人之議願改巳行之命免貽將至之殃伏望
陛下特寢新恩令居舊位靡厚素餐之罪庶無覆餗之虞
臣則老在諌垣終於宻地永知止足敢有覬覦獲避斯權
是爲多福
　　　　代吕相公讓右僕射表
臣某言今月日伏奉制命授臣守尚書右僕射仍改賜功
臣者平章三事績効無聞師長百僚恩榮不次雖聽巳行
之命實懷非據之憂伏念臣猥以常才驟逢昌運擢第偶
叨於殊級効官徧歴於清華皆自聖知實無公望頃者入
叅大政遂正中樞雖堅報主之心且昧化民之術炎涼屢
換尸素彌多洎免鼎司猶居冡宰六卿分職旣首冠於班
行五日延英但祗奉於朝請省躬知忝沒齒爲榮豈意謬
荷聖恩復登台席避讓不獲兢惶失容自再秉鈞衡遽罹
寒暑雖身非土木粗欲荅於鴻私而職昧經綸終無禆於
至化有辜重任罔稱具瞻固合黜自廟堂放歸田里揚于
著位以勵事君伏蒙
尊號皇帝陛下曲念遭逢俯存終始特加端揆仍賜功臣
矜其不逮之心所謂退人以禮然而中臺峻秩右相古官
若台司無狀之人處㑹府彌髙之位則具僚安仰後代何
觀伏望
陛下少抑私恩顯從公議特追前詔别授散官庶使好進
之流詎敢妄動不才之士得以小懲區區懇誠實非飾讓
于犯宸嚴無任感天荷聖激切
　　　　爲宰臣以彗星見求退表
臣某言臣聞平章百姓任繫於安危冊免三公必因於災
異覩上玄之示譴居大位以何顔伏念臣等俱乏宏才濫
司庶政昧爕調之至理乖啓沃之嘉謨徒以先帝誤知驟
加擢用聖君嗣統曲示優容歲月屢更弼諧無狀旣失具
瞻之望果貽覆餗之懲數日以來祅星忽見謀人之國蓋
皇化之未孚代天之工致乾文之告變此而不責何以致
君伏惟
尊號皇帝陛下舜孝奉先堯心稽古勵克勤之至德推好
問之虚懷循列聖之丕基守而勿失委大臣之政柄用之
弗疑無一事不賜詢求無一言不蒙聽納上下之情靡間
小大之政可行所冝臻福慶於黔黎召休祥於蒼昊而星
緯若此廟謨可知是乃元首至明股肱不稱之明驗也伏
以君臣同體非人不居隂陽未和擢士爲相乃邦家之令
典今古之彛章伏望
陛下思宗社之逺圖惜廟堂之重任旁求巖穴博採搢紳
俯順人心上荅天誠必生良弼用恊聖猷克致和平坐銷
變咎臣等不勝鼎足恥對朝行明降絲綸放歸田里免玷
秉鈞之地甘爲擊壤之民用此終身實爲多幸臣等無任
叨榮竊禄戰汗待罪之至
　　　　又謝恩表
臣等言近以變生乾象罪在鼎司再上封章懇避廊廟伏
奉批荅未賜允俞(中謝)竊以休咎之徴繋于政教宰輔之
任職在爕調得人則降祥非人則示譴惟天降鑒若影隨
形伏念臣等備位三台歴事二聖旣不能内安百姓使盡
闢於汙萊又不能外撫四夷俾載􁃅於弓矢但妨賢路莫
報國恩遂致和氣未融星文失度易曰又誰咎也語曰于
汝安乎是以願罷鈞衡請求輔弼庶銷天誡克致時雍伏
蒙陛下荐降絲綸曲形敦諭雖未加放逐而實不遑寧
復况避正殿於宸居减太官之常膳引萬方之罪皆在聖
躬退三舎之祅必廽天意臣等尚容待罪彌積厚顔當主
憂臣辱之時抱尸禄素餐之過免冠伏閤再三慮黷於天
聦碎首縻軀萬一冀伸於臣節敢不精求理本廣察物情
討論國經勤恤人隱議邊防之措置評刑政之㢮張庶幾
上减焦勞旁銷氛祲稍逃官謗免辱聖知區區之誠實在
于此臣等無任感天荷聖激切屏營之至
　　　爲兵部向侍郎謝恩表
臣某言伏奉制書入叅朝政拜章陳讓荅詔不從兢憂失
圖黽勉就位伏念臣出于寒素偶玷科名先帝誤知驟加
擢用聖君嗣統未忍弃遺在臣心而自知聽物論之難處
豈謂　尊號皇帝陛下特頒綸命俾佐鼎司職在弼諧事
關理亂自非抱訏謨之業有變通之才上可以啓沃四聦
下可以賛成三事則何以副搢紳之佇望塞宵旰之虚懷
是敢具述懇誠願罷光寵　陛下不移前詔終辱大恩再
三慮黷於天心萬一冀傾於臣節又念兩朝近侍五稔叨
榮雖覆載之恩終無𥙷報幸犬馬之力未甚衰殘謹當知
無不爲退思𥙷過調四時於玉燭誠愧昔賢誓一命於鴻
毛寧忘死地臣無任感天荷恩激切屏營之至
　　　　爲温侍郎謝除禮部尚書表
臣某言伏奉聖慈授臣禮部尚書者罷賛鼎司羙遷宗伯
推恩掩過省巳慙魂伏念臣跡本孤平才非秀茂當先朝
之踐祚遇丹陛之較文自忝科名動踰涯分驟登宻勿罔
効㳙埃雖竭精誠略無獻替洎罷歸諫署出領藩條奔走
五年遷移四郡徇公之志中外不渝戀闕之心朝昏在望
先皇帝召從荆渚俾佐台司未伸致主之誠遽逼上僊之
數薄命雖在孤魂巳銷伏遇
尊號皇帝陛下統嗣丕基遵承先旨特遷官秩曲示優容
又換炎凉卒無禆𥙷引退難輕於去就戀恩遂涉於因循
一事蔑聞兩朝冒寵冝從逺貶用戒將來伏蒙
陛下曲念遭逢特存終始峻陟六卿之列罷叅三事之權
塵兹顯官未塞公議古人所謂進則負天下之望退不失
六曹尚書者臣今是也南官踈逺北極崇髙欲報鴻恩未
知死所臣無任
　　　　爲兵部張相公謝官表
臣某言臣仰遵帝命再踐鼎司無非常之才負天下之望
任重德薄以榮爲憂(中謝)伏念臣猥以庸材驟登貴仕前
忝三事行將二年憂畏則多輔弼無効罷歸左轄㝷改正
卿遷移數州奔走萬里屬先朝猒代方泣血於終天洎聖
主承祧幸常叅而就日甘在散地以終此生豈謂
皇帝陛下過求舊臣曲奉先旨委以萬務冠于三台聖眷
則隆物論未允懇䟽陳譲宸慈弗俞勉就巖廊若墜淵谷
方今皇澤雖廣黔黎未康西北邊防不無屯戍東南土俗
亦有災傷當
陛下宵衣旰食之時責微臣冨國安人之術将何智略以
副倚毗但念生逄聖朝年過知命不敢愛死或期報恩苟
捨短以從長庶以勞而𥙷過涕淚兢惕不知所為臣無任
　　　　為史館李相公讓官表
臣某言伏覩制命授臣守本官平章事監修國史者台輔
正名䇿書重職載循非據曷稱具瞻夙夜以来神魂飛越
(中謝)伏以承天之序王者所以闡鴻猷秉國之鈞宰相所
以熈庻績代天理物負重位髙苟非英賢必見壅敗㐲念
臣才非㧞俗世乏顯官爰自䇿名適逄昌運繼箕裘之業
位以過于先臣踐臺閣之資身乆妨于賢路
太宗皇帝擢參大政莫著微功冐榮則多無状罷去
皇帝陛下𥘉昇望苑慎擇官僚竊賔䕶之重名佐元良之
茂德蔑聞輔導空積歳時伏遇
陛下纂嗣皇圖復陪相府送徃事居之節但極哀榮庇民
尊主之方實無措置聽于物議有玷聖猷豈謂
陛下過念遭逄時加倚注命之爲相恐累知人况吕端以
黄髪重名退居保傳李至乃青宫同列出守藩維獨臣瑣
材當此重任乍聞綸命實駭朝端将何以踐三事之崇髙
居両朝之通顯苟昧知難之旨必貽覆餗之憂伏望
陛下博採搢紳旁求巖穴必有經綸之器出膺宵旰之心
惟廟堂之任得宜則祖宗之業不墜由衷斯在得請為期
臣無任
　　　　第二表
臣某言自承制命尋拜封章未賜允俞不遑啓處(中謝)伏
以知人安民謂之聖主度德量力謂之通賢茍冐寵榮必
乖倚注豈獨失具瞻之望亦恐傷則喆之明伏惟
皇帝陛下負荷
二聖之基勤求萬機之務必欲化人成俗與古為徒所冝
擇間傑之才輔文思之德然後内安百姓外撫四夷使社
稷永康揚
太祖太宗之業聖賢相遇成可久可大之功物論人心所
望若此如臣斗筲小器章句諸生但以邅逄遂居通顯
先皇帝擢從内署俾賛中樞莫効㳙埃空更歳月洎退居
散地自誓終身豈期際㑹儲宫列漢皇之四皓踐揚相府
預虞舜之五臣當
陛下鋪張政教時是㣲臣傾竭謨猷之日徒有致君之志
實微經國之才行将二年未立一事乆妨賢路又正台司
時来而身不自知詔下而人應失色伏望
陛下特廻成命别付鉅賢俾伸䕫契之材用助唐虞之化
庻陳力就列遂不能則止之心惟器與名得不可假人之
道言非飾讓情逼知難伏閤拜章期于得請臣無任
王黄州小畜集卷第二十四
王黄州小畜集卷第二十五
　　牋啓
　　　　　賀皇太子牋
　　　　　皇太子賀正牋
　　　　　　皇太子賀冬牋
　　　　　　謝除右拾遺直史舘啓
　　　　　　謝除左司諌知制誥啓
　　　　　　謝除禮部貟外郎知制誥啓
　　　　　　謝除翰林學士啓
　　　　　　謝除刑部郎中知制誥啓
　　　　　　上宰相謝免判吏部南曺啓
　　　　　廻寇宻直謝官啓
　　　　　謝僕射相公求致仕啓
　　　　　廻司空相公謝官啓
　　　　　廻孫何謝祕書丞直史舘京西轉運副使啓
　　　　　薦戚綸上翰林學士錢若水啓
　　　　　廻尹黄裳啓
　　　　賀皇太子牋
某言今月日降到赦書一道皇太子殿下光膺册命正位
諸宫凢在普天不勝大幸伏以三代舊章百年墜典舉兹
盛禮允屬昌朝伏惟殿下禀氣塗山誕祥甲觀藴間平之
茂德早冠親賢邁啓誦之多才式當儲副既恊人神之望
永隆邦國之基某謬忝專城嘗叨内署正衙宣册陪鴛序
以無階僻郡効官拜龍樓而尚逺無任抃躍
　　　　皇太子賀正牋
某言伏以元正首祚萬物咸新趨北闕以朝天啓東宫而
應律伏惟皇太子殿下重輪發彩少海澄波藴克勤克儉
之風著惟孝惟忠之節王畿千里隨木鐸以行春君門九
重捧金罍而上夀應時納祐與國同休某權佩魚符遥瞻
雞㦸無任
　　　　皇太子賀冬牋
某言伏以晷運推移日南長至啓東朝而受賀爰舉舊章
指北闕以稱觴率先群后伏惟皇太子殿下日躋盛德天
縱多才忠孝克奉于君親謙讓動詢于師友寝門侍膳誕
彰三至之勤望苑禮賢永作萬作之本應時納祐與國同
休某叨列通班爰當亞歳無任抃蹈
　　　　謝除右拾遺直史舘啓
右某啓䝉恩特授前件官充職者位列諌垣職兼史氏雖
聼已行之命難逃非據之言祇荷寵榮不任感懼㳟以獻
箴規於諌署必待正人彰善惡于史書宜歸直茟矧兹庸
賤遽有沗塵伏念某門第本寒才華不秀郷庠里塾從師
而纔識姓名畫地書空力學而稍通經史眀代方求于翹
楚髙堂漸逼于垂榆因持濫吹之竽來示藏家之箒雖春
官與進荐叨隗始之名而眀主求人果失盧前之望然而
紫庭擢第白屋知榮衡茆惹丹桂之香布素曵出藍之色
里閭改觀親族生光洎邑佐絃歌任移銅墨廷評乃士官
之屬不謂冗僚縣事則諸矦之權豈言下位甘隨常調敢
歎徒勞固無易俗之能惟待黜幽之典豈期賤吏誤逹宸
聰把籬畔之菊花方多憔悴近階前之蓂莢頓覺光輝而
又召詣黄扉顯加眀試深虞固負有負品題序賀雪之詩
因多膚淺賦履氷之什愈見荒唐既有黷于宸嚴詎敢期
于天奨方在端憂之際忽驚非次之恩芝凾乍䧏于人寰
棘寺驟歸于諌署職兼舘殿地極清華通宵未息于征忪
詰旦遽諧于告謝緑𫀆禠處休貽碧鸛之譏朱􁀍紆來但
負維鵜之刺備忽忘而簡横象齒耀搢紳而帶飾犀文荷
王澤之霑濡空驚浃背對天顔之咫尺惟誓殺身夫何寒
賤之人有此邅逄之事此皆相公尼丘借峻文曲生光數
仭墻邊暗展鑄顔之力如椽筆下潜施與點之恩遂令清
切之資光𬒳孤平之士亦猶洴澼爲事遽邀列地之封鶢
鶋呈炎誤享鈞天之樂頋藝行之無取荷生成之有歸得
不慎守當官恪供其職况無遺之可𫐠拾幸有瑞而必書
編修出綍之言垂于信史撰著得賢之頌播在樂章少施
染削之勞上答受知之地過此已徃未知所裁
　　　　謝除左司諌知制誥啓
右某啓䝉恩特授前件官充職者位遷中諌職列西垣祇
荷寵光不任感懼竊以伏青蒲而獻可合求𥙷衮之才吟
紅藥以摛詞尤重演論之地豈期庸賤玷此清華伏念某
才非秀民世本寒族適㑹文眀之運濫肩仕進之流叅常
調以起家永甘縣吏寘周行而通籍俄在諌垣加以叨舘
殿之清資預校讎之羙職以日繫月方期讀天下之書自
邇陟遐不意禁掌中之誥載循所自必有攸歸此皆相公
文曲分光才江借潤遂使自天之命詎求批鳯之才列地
而封翻及不龜之手得不更精文翰上答品題恪事一人
少贖素餐之咎䖍遵四禁用醻黄閤之知過此以還未知
所措卑情不任感恩榮懼終始知歸之至
　　　　謝除禮部貟外郎知制誥啓
右啓某䝉恩特授前件官充職者卧錦握蘭忝名曺于南
省含香視草復舊職于西垣祇荷寵光不任感懼伏念某
性惟拙直族本單平逹逢天下之文眀遂掇御前之科第
雍熈中自百里被召拾遺立朝伏蒲昧五諌之名汗簡之
三長之譽方虞官謗遽掌綸言書尭舜之典謨文非逮意
厠淵雲之侍從路實妨賢歸田園而盖戀盛時踐臺閣而
頗為非據邇後以執法無状䝉恩黜官八六里之窮山得
二車之散秩去歲量移善地甄叙通班貼文舘以讎書奉
皇華而按獄屬以高堂垂老懸罄屢空懇求郡國之權以
就庭闈之養阮宣無食故拜官而不辤毛義有親方捧檄
而私喜未遑布政忽忝歸朝十五日之專城焉知民瘼一
千年之昌運荐辱君恩歴數前賢鮮兹盛事昔憲宗覧表
移韓愈于潮陽文帝經年負賈生于湘浦比斯邅遇可謂
殊尤况帳爛錦窠堦翻藥樹爰循故事無此兼榮逺則和
魯公已歴儀曺退居主客近則趙給事拜從起部改授小
禋是何繼王兵部之清塵舉太祖朝之近例更直紫薇之
署已覺忝塵絶曺玉筍之班併居清切感極而空成涕泗
寵兢而在如夢魂青瑣窓開再見壺中之日月朱衣吏引
猶疑澤畔之形容謬恩雖自于聖知公議終騰于衆口此
盖相公洪鈞造物青律廻春用材而木屑無遺念舊而蓍
簮靡弃遂使蒼苔入詠復預于詞臣死灰再燃無慚于獄
吏敢不慎修儒行演暢皇猷庶慿翰墨之功少答陶鎔之
力卑情
　　　　謝除翰林學士啓
右某啓伏奉制命特授守本官知制誥召入翰林充學士
者祗荷寵光不任感懼伏以漢朝故事待詔甘泉之宫唐
室舊儀召對浴堂之殿自非枚馬淵雲之述作常楊元白
之才名則何以塞清問于論思潤皇猷于典誥豈宜孤陋
遽此忝塵伏念某植學非深屬文無取濫中懸科之選㝷
叨通藉之班諌署拾遺謇諤無禆于聖主承眀三入清華
空類于昔賢頃因坐事以左遷固亦息心于榮路洎得歸
朝之命遂求典郡之官去年召自琴臺再陞綸閣驟荷一
人之寵遇果罹三歳之㓙喪雖勉就于奪情實重違于素
志顧潘安之毛髪已有雪霜念季路之㫖甘不如藜藿臨
文翰而方寸亂矣對搢紳而面目何為想石祁子之執喪
空慚至行比歐陽通之起復尚欠禮文止期卜兆于松楸
再請効官于符竹豈意未諧私願俄辱殊恩翻令朽退之
身亦預深嚴之地綸言乍降俾離紅薬之階宸翰髙懸已
踐玉堂之地哀榮交集寵辱堪驚副重華好問之心先憂
學寡草武帝求賢之詔更愧才難通宵未息于戰兢舉歩
猶疑于魂夢此皆相公洪鈞造物青律廻春徴賈誼于謫
官終成前席薦相如之視草幸得同時敢不四禁是遵三
緘是誡况艱難備歴齒髪始衰用直道以事君雖無改變
肆剛腸而疾惡漸亦銷磨庶寡悔尤少酬知已下情無任
感戴兢榮始終知歸之至
　　　　謝除刑部郎中知制誥啓
右某啓伏䝉聖恩特授前件職者一麾出守左遷方類于
阮咸三入承眀寓直忽同于應璉祗膺寵命伏積兢榮竊
念某猥以腐儒受知先帝踐揚两制出處九年自知賦命
之多奇每愧浮口之過實軍容捧硯敢望輝荣力士抹靴
遽騰于謗議而自臨民滁上移任淮南飾厨傳以屢空勾
簿書而弗逮受釐宣室重求前席之期燒藥鼎湖忽起攀
髯之念心灰自死淚血無從屬當眀主之承乾尚代藩臣
而守土㝷以拜章言事觧印歸京覩七月之園陵魂銷弓
劔隨百官而朝謁目㫁雲天放懐書史之間結舌搢紳之
内皂囊無取慚越職于伏蒲白首為郎甘息心于執㦸雖
知止足猶阻歸休欲耕季子之田園曽無二頃謀葬劉鍾
之親屬何啻十喪終為懐禄之人盖逼有身之患豈謂内
庭論薦黄閤僉諧廻天眷之新恩復王言之舊任堦前藥
樹重吟謝客之詩觀裏桃花免動劉郎之慕詠此皆某官
激揚公議啓廸宸聰洪鈞豈有于弃材化茟潜徴于故事
謂李杓直翰林退職復踐掖垣白居易禁署出官終知制
誥享兹殊事實越昔賢驅瓜上之青蝇雖非由徑乏夢中
之白鳯深愧演綸敢不考三代两漢之典章取貞元長慶
之風格或少窺于邊徼庶上答于陶鎔卑情無任感恩荷
德激切知歸之至
　　　　上宰相謝免判吏部南曺啓
右某啓奉今月日敕差判吏部南曹尋䝉抽取元敕者伏
以演綸西掖乃王者之詞臣按吏南曺本天官之下士遽
䝉改易深荷陶鎔伏念某比乏時才濫塵清列蒼苔紅藥
但遵四禁之文理劇剸繁乆絶五花之判便于散拙樂在
清閑忽奉遣差頗増憂畏固非耻于卑賤盖亦事有彛倫
且念判曺之名起于總章之後罷貟外轉㕔之事為尚書
役屬之司勾群吏之稽違奉三銓之指頋顯為統攝自有
禮容豈可職銜帶制誥之文公状具尊卑之數雖知不便
未敢固辭豈謂相公曲為敷揚俾諧停寢全臺閣之故事
實亦公行荷廟廊之殊知且非私謁永懐感遇空極兢荣
　　　　廻寇宻直謝官啓
右某啓伏以應星辰而虞山澤華省名郎直宥宻而預機
宜黄樞近職兼兹重柄允屬鉅賢學士學植凌雲詞源沃
日澤宫中的科名先繼于箕裘諌署曵𥚑章䟽獨推于謇
諤縱横時務輝映士林佐理計司觧九牛而刄頴直言便
殿折五鹿以詞雄故得峻陟中臺榮升宻地稱天心之則
哲動時論于得人而又南面聼朝特頒金紫東銓求理專
委品題佇從三節之榮便叙九功之業某幸叨知奨方切
依棲自草芝泥最先栢葉恱豈謂學士曲廻謙柄俯賜華
牋目窺星斗之文章身負刺芒之怵惕欽隆感戴藂集所
懐卑情不任
　　　　謝僕射相公求致仕啓
右某啓伏以懸車告老大夫七十之期名遂退身老氏五
千之說其或當尚齒尊賢之代有經邦鎮俗之才雖在期
頥式存倚注縱止足之心自許執禮無違奈弼諧之任惟
艱非賢不乂伏惟僕射相公受天和氣為國善人三朝文
翰之司丹青帝典再領爕調之任提振皇綱昨以乆處台
司重煩耆德事均勞逸輟萬務之憂勤位保崇髙為百僚
之師長永言端揆之任舊稱廊廟之官垂行三入之恩求
賛千年之運豈謂浮雲冨貴脫屐簮𥚑拜章旣逹于冕旒
洒翰徧貽于臺閣是何末品亦辱台凾初謂誤傳終知殊
賜兢惶無措拜受失容見大儒之用心循先聖之彛訓不
獨辤于世䘵亦将激彼時風然而上揣宸心旁狥公議咸
謂老成之德宜居輔弼之先捕虎逐麋雖鬻熊之已暮為
霖作礪非傳說以何歸况鍾洪範之康寕冝念蒼生之窮
困竚覩白麻天降促追振鷺之班黄閤開洞重見棲雞之
樹社稷之謀是展君臣之分弥隆與邦國以同休書簡編
而増耀斯為善頌且匪虚談下情無任
　　　　廻司空相公謝官啓
右某啓伏以引年納禄逹人知進退之宜養老優賢王者
得始終之道君臣之義今古同風伏惟司空相公受天至
知為國重器皇墳帝墳咸歸潤色之功禹畫尭封盡𬒳陶
鎔之力位崇百揆年俯七旬宸心方倚于老成逹識遽辤
于榮禄聖人上遂其頥養峻以階資鳯皇之池暫虚于舊
位鳲鳩之秩聊示以新恩觧簮􁀍以如遺指林泉而自樂
功成名遂早知身退之机漏盡鍾鳴堪笑夜行之者然而
四海有具瞻之任三公非致政之官激浮躁之風式旌素
節委弼諧之任終復黄扉凡在搢紳皆傾禱頌猥䝉鈞造
先賜台凾仰欽止足之規弥荷謙尊之德卑情無任
　　　　廻孫何謝祕書丞直史舘京西轉運副使啓
右某啓伏以列中祕圗書之府貳外司漕運之權惟是才
難允歸公議學士文同三代名冠四科擅埸早逹于天聰
獨行不隨于時態輕㽜矦之雜伯浪取帝師慕孟子之著
書力談王道暫倅坐棠之政㝷升汗簡之資閨籍通班式
耀獲麟之筆轉輸劇務更觀流馬之功方切欣怡忽承緘
翰備認謙冲之㫖彌増銘荷之誠衣錦畫行雖劳于按部
演綸夜直願効于前驅謹奉啓
　　　　薦戚綸上翰林學士錢若水啓
右某啓某有進士同年戚綸者負文章器識純謹君子也
其先君通五經教授于濉陽終身不求聞逹兄維國初登
進士上第有文有行守道不拘㳺宦三十餘年今爲殿中
丞綸擢第亦一紀矣歴主簿縣尹得大理評事光禄丞司
榷酤于譙郡非其樂也向因讞獄宛丘坐繋烏府廷尉議
罪聼以贖論既釋之矣或以前罰未塞又奪其官今㑹赦
文合從叙用寓止佛寺出無車馬冐犯風雪䄂文相過有
理道評十二篇味之非空言也然而辤直意切急于救時
若無知心亦恐騰口以為失路而造謗也尊道之士其将
捨諸恭惟學士才與位并道与時㑹力開賢路之梗手築
聖域之基搢紳顒顒有所仰賴某罪在擯弃恩出推挽未
能報德尚復言人盖非學士之門不敢失綸之言賈綸之
毁也語曰善人在患飯不及餐區區之心實愧斯義謹修
啓事并封綸所著凡若干凡閣視草之暇賜觀覧則綸也
幸甚謹
　　　　廻尹黄裳啓
右某啓伏以諌垣清秩綴螭頭侍從之班史氏設官修麟
茟不刋之典享兹清切允屬英翹正言學士學冨百家文
窮三變挂籍先鳴而擅譽栢臺持憲以生風近者金闕獻
書召試王褒之頌石渠載筆更伸班固之才凡在立朝共
欣得儁猥䝉殊念特示長牋載窺彪炳之文益認謙冲之
㫖欽隆佩服併集所懐謹修啓事陳謝
王黄州小畜集卷第二十五
王黄州小畜集卷第二十六
　　擬試内制五題(凡四副)
　　　　　郷老獻賢能書賦
　　　　　宫漏出花遲詩
　　　　　雲州節度使加使相麻
　　　　　搜訪唐末已来忠臣子孫詔
　　　　　　正郎告老可太常少卿致仕制
　　　　　黄屋非尭心賦
　　　　　春晩緑野秀詩
　　　　　　放五坊鷹犬詔
　　　　　　批答䖏士陳搏乞還舊山
　　　　　　日月光天德賦
　　　　　　四時和爲玉燭詩
　　　　　　授節度使兼中書令西京留守麻
　　　　　　除右拾遺諸王府記室叅軍
　　　　　　允邉上節度使入覲批答
　　　　　　崆峒山問道賦
　　　　　　五老化流星詩
　　　　　　授節度使左金吾衛上将軍制
　　　　　　誡諸王詔
　　　　　　賜漢南國王生辰金銀器
　　　　　郷老獻能書賦(郷老之薦/登彼天府)
古者選于里舉于郷考德行而賓之以禮典賢能而獻之
于王是故郷老之薦不濫貢士之道有光豈不以敦至教
合要道察之于郷黨升之乎俊造合議于衆寡㝎謀于耉
老非賢不舉在百行之孔修唯善是從非一郷之皆好區
以别矣尊而寵之察道藝而斯茂表公共而滅私于以振
郷大夫之職于以行郷飲酒之儀厥時徹讌拜書以薦遂
使乎賢者能者靡至乎自媒自衒自才見舉固于我以何
求在邦必詢所欲人之知勸既而有禄斯膺有位斯豋嘉
黄髪之上獻匪玄纁之下徴拜而受所以知樂善尊老義
而舉所以見推賢譲能其進也若石之投水其類用也類
木之從䋲然後佞倖之風不起激勸之道自彼咸謂乎爾
公爾侯亦在乎我郷我里學優則仕豈患人之弗知沒世
不稱唯曰士之深恥故得朝有多士野無遺賢以此取人
道合于邃古以此治世功侔乎上天乃郷舉里選之謂信
朝行夕斆者焉我國家茂育羣材躋攀太古任賢克舉二
八闡化自齊于三五小臣待詔向金門碩詣公車之府
　　　　宫漏出花遲詩
丹禁遲遲漏深宫灼灼花繁枝開正滿清韵出何賖静拂
紅英宻㣲穿翠葉斜依稀驚宿蝶冷落動晨鵶細逐香離
檻輕翻露滴沙碩當直仙署鈴索共交加
　　　　雲州節度使加使相麻
門下臨戎閫外伏金鉞以專征定䇿幄中升玉堂而論道
眷惟重柄實在全才向匪得人固無虚授其有威稜却敵
勇毅安邉式旌善戰之功别舉疇庸之典乃求吉日特舉
徽章具官某劒恥一人城長里禀氣而全鍾太白論兵而
自著金韜爰自作翰雲中威行塞外倬彼亷頗之勇略居
然魏尚之英風念劳而閣列丹青己圗奇表効節而門開
朱白屢奏邉功宜升調鼎之資俾耀築臺之貴雖匃奴畏
憚已知域外之雷霆而黔首燋熬更作人間之霖雨詎云
優異姑示甄酬於戯位極人臣荣兼将相勿期驕而伐善
宜盡瘁于匪躬永保崇髙何煩訓勵可依前件
　　　　搜訪唐末己來忠臣子孫詔
敕皇王之典道在賞延公侯之家義聞必復漢帝想二臣
之壠爰求近親元和念五代之孫詔還故宅朕祗膺駿命
景慕前王慮忠孝之臣僚有替陵之苗裔将行激勸宜示
甄収應唐末已来梁朝而下或直言于昏主奮不頋身或
立事于亂邦見危致命名姓雖存于青史子孫己混于白
丁流落閭閻湮沉門閱量器能之可用委長吏以上言庶
遵有後之文更勵為臣之節人或㒺冐國有刑章凡在守
臣副台深㫖
　　　　正郎告老可太常少卿致仕制
敕具官某卧錦為郎懸車告老特舉賢優之典用旌知止
之心清資俾貳于奉常白首免嗟于郎署恩榮所及汝其
佩之可依前件
　　　　黄屋非堯心賦(黄屋車貴/非帝堯意)
惟彼陶唐憂民道光處黄屋之非貴慮黔黎之弗康忘彼
乘輿示一人之勤儉思乎稼穯見百姓之平章不然又安
能禅位于大舜比崇于軒黄者哉豈不以天生蒸民樹之
司牧方誕敷于文德匪㽜心于華轂善行無迹我則期同
軌于萬方覆轍在前我則致可封于比屋盖以樂為御德
為車欲躋民于仁夀将納國于華胥苟兆民之困矣雖萬
乘以焉如憂勞于四海九州未臻富庶頋盻而鸞旗鳯盖
終類蘧蒢有以見上德為心下民可畏唯惸獨以是念匪
崇髙兮自貴遂使轔轔之響莫逹于四聰慄慄之心常咨
于庶彚自然我躬以瘠我民以肥但慮一夫而惕惕焉知
四牡之騑騑足可使域中之御朽乘乾因兹而取則天下
之車轍馬迹由是而知非所以道冠百王功齊五帝焦勞
之德㒺怠濬哲之風靡替耕田鑿井固何有於萬民神智
天仁自流芳于百世今我后功邁伯禹心侔十堯處越蓆
而古風斯振設土堦而儉德弥昭御六馬以兢兢常思罪
已通八蠻而穆穆尚戒宣驕故得洪業弥芳玄穹䧏瑞念
蒼生而唯恐無告乘金輅而未嘗介意小臣待詔于公車
碩比伊耆之故事
　　　　春晩緑野秀詩
雨過川原上凝眸送晩春韶光銷欲盡野色望来新天末
迷藍嶂江湄亂麴塵垂揚難認影幽鷺莫藏身逺接天邉
幕晴和草展茵眀時四郊静凌亂踏青人
　　　　授六尚書節度使麻
門下國之喉舌尚書實緫于六曺王之爪牙連帥出叅于
十乘在昔唯求于藩屏我朝復藉于循良自非文武之全
才莫預邦家之慎選其有本由儒雅兼著韜鈐郤縠之禮
樂詩書義之府也仲尼之爼豆軍旅兼而有之宜分經國
之材各受殿邦之寄爰頒寵命式表殊恩具官某等或天
賦器能或時推謇諤揚歴盡試難之任周旋居求理之朝
騰􁑼而龍駕乾綱俱呈歩驟雍穆而鳯吹律本共洽和平
暫㽜調鼎之恩先授豋壇之柄進賢冠而納言幘已峻朝
端仗黄鉞而擁白旄更光儒道仍加食菜式重分茅於戯
名器不可以假人是予所慎富貴弗期而驕至在爾􁅳思
勉承出将之榮勿辱知臣之鍳徃踐厥位欽哉朂哉可依
前件
　　　　放五坊鷹犬詔
敕王者狩必以時除災害於黎庶射而豋爼表孝薦于祖
宗過此以還盡爲非禮朕祇膺大寳弗敢盤逰爰自國初
因其舊制五坊設畋獵之備四海貢鷹犬之儔雖則存而
勿論未如不作無益况又青骹黄耳耗民用以居多雨血
風毛匪朕心之所欲宜從式釋放式表憂勤應五坊鷹鶻
等並委本坊使即時放散所有狗犬人願収養爲警備者
亦聼仍敕天下今後不得更進鷹犬庶使發狂之言遐遵
于老氏外荒之戒無愧于古書亦所以見朕惠及于飛走
也告布中外稱朕意焉
　　　批答處士陳搏乞還舊山表
所上表事具悉昔者帝堯臨于大寳許由稱之外臣雖居
萬乘之尊不屈匹夫之志想彼貞節朕常嘉焉卿不仕王
公多歴年歳雅有神仙之態蔚為高尚之人爰自近年屢
云請見雖玉堂金闕暫喜于来朝岫幌雲關遽求于歸隱
可認不覊之行用全獨善之心披閱奏章良多嘉尚所請
冝依
　　　　日月光天賦德(陽景隂魄/光彼天德)
日月焜煌麗乎天兮秉陽既垂光于率土實耀德于穹蒼
配行健之功功深煦育叶無私之道道契皇王是何鑿混
沌之精挂羲舒之影循環分晝夜之度盈縮逓歲時之景
重輪重珥為當代之休祥行疾行遅是何人之馳騁但見
乎来徃天心舒陽慘隂浴咸池而杲杲逗斜漢以沉沉仰
之弥髙自可侔于聖德無幽不燭固取象于君臨藹藹晨
曦亭亭夜魄覆㿽雖隔于照燭圎盖實資于輝赫運行不
息四時于是乎成功遐邇具瞻九土以之而光宅觀其日
之始也升若木拂扶桑光天德兮臨八荒龍吐熖而氛霾
蕩盡烏騰晶而魑魅潜藏于以瑞呈五色于以眀列三光
月之始也出金天突瑶水光天德兮照千里兎奔而挂影
時揺蟾躍而露華輕委于以輾碧落而皎兮于以掩繁星
而嘒彼厥象昭然斯為得天附高眀而能乆蘓物彚以無
偏行中道而瞳曨幾彰聖代逐左旋而出沒暗送流年我
國家道契貞眀功齊剛克修五紀以叶用照萬邦而取則
夫如是叔寳之徒冝咏歌于帝德
　　　　四時和為玉燭詩
尭舜欽天日羲和正暦時銅渾列辰象玉燭照華夷真宰
潜能秉飛亷詎可吹祥光長赫矣佳號得温其㘅處非龍
首燃来豈鳯脂皇眀方比盛鑑物自無私
　　　　授節度使兼中書令西京㽜守麻
門下周官重八柄之權掌之者方為崇顯洛食啓二都之
地分之者必在勲賢其有族茂山西功高天下畫像早圗
于麟閣分茅繼擁于龍旌将酬征伐之劳冝委居㽜之地
具官某名標鐡劵勇號翅人英雄而夜拜長星力扶興運
慷慨而自稱大将誓立殊功爰膺推轂之荣累荷殿邦之
寄開白門而効死已静邉烽按黒矟以揚威克申戎律加
以師貞之外理本尤精得士心而料敵無遺求民瘼而所
在稱理輯瑞而無違覲禮獻琛而頗見勤王尊周之大業
弥隆分陕之重權斯委仍相加右相式重大臣於戯舜號
納言周稱內史極爾人臣之位表予京邑之雄勉伸夹輔
之勞無忝崇高之命可依前件
　　　　除右拾遺諸王府記室叅軍
敕朕藩屏家邦封崇子弟凡于王府必擇時才以爾具官
某文行素高才識兼茂俾爲記室仍列諌垣庶令謇謇之
臣體我親親之㫖曵𥚑載茟爾其勉之可依前件
　　　　允邉上節度使入覲批答
敕某所上表事具悉卿心懸就日役在防秋屢拜封章堅
求朝謁載叙雲龍之㑹請離雞鹿之関况聞刁斗無聲烽
煙罷警足可别雲中之巨鎮歸日下之長安慰予鷰頷之
思遂爾雁門之懇覧奏嘉尚再三不忘所請冝依
　　　　崆峒山問道賦(黄帝之道/天下清净)
愚嘗歴覧皇王嘉崆峒之所請見軒轅之道光咨有德之
人所謂乎不耻下問求無爲之理寕辤乎陟彼高崗故得
化臻于冲寂功格于玄黄者也原其雲紀設官弦弧立制
蚩尤脩伏以聼命風后周旋而佐帝尚慮其至化未敷群
生未濟乃訪道于名山欲坐忘于浮世既而金根玉輅鳯
盖鸞旗萬乘以之順動千官以之恱隨謁帝者之師吾将
學矣庶聖人之道可得聞之于是陳稽首之儀揖龎眉之
老方初筮以則告俄一言而悟道何思何慮靡煩手以乘
乾不識不知自垂衣于大寳䘮天下于忽焉得環中于自
然旣絶聖以棄智但牧民而御天姑射神山只在廟堂之
上華胥舊國不離樽爼之前徒觀其御彼六龍齊乎一馬
尚恭黙之至道闡希夷之大化國風穆若克清夀域之中
物態熈然盡到春臺之下故得黜彼聰眀端居穆清㒺象
之珠有耀出虚之樂無聲豈比夫舜舉八元方為求理堯
咨四子而後化成者哉我國家尚黄老之虚無削申啇之
法令坐黄屋以無事降玄纁而外聘有以見萬國之風咸
歸乎清浄
　　　　五老化流星詩
五老知符命皤然共効靈逰河方告瑞入昴忽為星接武
傳歌詠翻身上杳冥来同聚井數去作種榆形鶴髪光難
認龍圗兆可聽至今依列宿高印逺天青
　　　　授節度使左金吾衛上将軍制
門下王者建侯行師取諸易象體國經野法彼天文外則
藩垣有仗鉞之權内則羽衛重執金之柄向非勲舊㒺與
僉諧其有盡節皇家䇿功清廟陟師壇而且乆提禁旅以
攸宜亦既得人乃頒成命具官某将門襲慶武曲儲精曺
景宗箭發餓鴟百里嵩世稱連虎當年誓志一萬户之侯
封絶塞立功五十營之兵事考勲庸而進律分茅土以殿
邦克彰作翰之劳靡怠獻琛之禮一昨傾心象魏𫐠職京
師載成魚水之􁁅宜授瓜牙之任爾其戒嚴黄道警肅紫
垣致高枕于宸居是予繄賴法鈎陳于環衛在汝恪恭於
獻戯以上将之雄兼仕宦之重世祖微時而徤羡趙才沒
世以垂名勉繼前賢勿替休命可依前件
　　　　誡諸王詔
敕朕聞五帝官天下而禪譲于賢三王家天下而封樹其
子德已薄矣可不慎乎爾等生帝王之家承祖宗之慶各
踐王位且無軍功不知稼穡之艱難但受崇高之冨貴宜
循禮法勿紊典彛凢爾所為必思有益朝謁之暇友悌為
娱以德以年雍雍穆穆汝或不子予敢獨親勉行忠孝之
風勿貽家國之念佩服丕訓無或忽諸
　　　　賜漢南國王生辰金銀器鞍馬詔
敕漢南國王星辰垂慶邦國有光咎陶感雲虎之祥克符
帝舜仲甫䧏嶽神之質爰佐姬周誕靈既在于兹晨錫命
宜遵于異數盖松栢後凋之筭表君臣道合之恩與國同
休予所碩也可賜卿金銀器物鞍馬等具如别錄
王黄州小畜集卷第二十六
王黄州小畜集卷第二十七
　擬試內制五題(凡四副)
　　　　　射宫選士賦
　　　　　東風觧凍詩
　　　　　授御史大夫可司徒門下侍郎平章事制
　　　　　恩賜宰臣一子可尚書水部貟外制
　　　　　除左拾遺直史舘可開封府判官制
　　　　　歸馬華山賦(王者無事/歸獸西岳)
　　　　　笙磬同音詩
　　　　　節度使起復加雲麾将軍制
　　　　　允淮海國王乞落大元帥批答
　　　　　　右諌議大夫可御史中丞制
　　　　　　賢人不家食賦(賢國之寳/家食生吝)
　　　　　　乾眀節觀羣臣上夀觴詩
　　　　　　授翰林學士承㫖可依前工部尚書平章事
　　　　　　制
　　　　　　奠故節度使文
　　　　　　宣示宰相臣已下復百官轉對御札
　　　　　　大合樂賦(天地之禮/張樂雍羙)
　　　　　　甘露降太一宫詩
　　　　　　賜天下酺五日詔
　　　　　　批答南詔國王請東封表
　　　　　授藍田縣尉可右拾遺
　　　射宫選士賦
稽夫古之射也觀容體試賢能建澤宫而洞啓萃貢士以
雲蒸選千里舉于郷待時而動張其弓挟其矢揖譲而升
正鵠既設聲詩乃豋有以知君臣之義洽有以見禮樂之
道興起不以行高于人藝推於衆與郷老之薦充諸侯之
貢試其射也當仁而雖有所争考以德焉合德而奚資偶
中徒觀其射法有程射樂有聲采繁之詩既作翹楚之技
斯呈非取其十發而九中在合于二節而五正必也射乎
盖觀德而飾禮不失職矣由體正而心平是以大射之儀
既弦弧而剡木選士之義乃張侯而設鵠九賓既序二耦
為屬于以定隆殺于以分榮辱與於祭者所以昭乎寵光
削其地者所以行乎誡朂是故五等相叅㒺遺之子男多
士至止必命之郷里其中也得為主賔其争也是謂君子
取于德而不尚力非蹲甲而射之求諸已而不反于身乃
審固而中矣是謂繹志孰云主皮煥乎得矍相之義洋然
有闕里之儀所謂禮無違者故得人皆仰之士有逰六藝
之埸抱四方之志雖中鵠而有立尚屠龍而為事将射䇿
于金門别取穿楊之利
　　　　東風觧凍詩
習習氣初通峨峨勢自融渌波歸舊水寒片漾和風暖想
千溪綻吹疑一夜空鷺翹休映白魚躍乍翻紅繒裂方塘
上瓊流巨壑中漪漣還浩渺湏賴濟川功
　　　　授御史大夫可司徒門下侍郎平章事制
門下坐霜臺而司臺憲振肅王綱踐黄閣以持衡緝熈帝
載眷惟重柄允屬純臣其有首冠鴛行位崇烏府弄印之
名已著和羹之命爰行具官某堯殿神羊舜庭威鳯五色
燦偹補天之石四方觀測景之圭􁄂威容而青女司霜薦
祥瑞而黄人守曰爰自位尊亞相道切致君挺屈軼以當
軒雖能指佞艤艅艎而在岸宜命濟川趙堯已振于威稜
邴吉佇觀于調爕式耀三台之位仍加五教之資㒺敢汝
私盖從師錫於戯君之命相唯過失之是求相之愛君唯
公忠是舉勿咈人欲勿依予違躋冨夀而和隂陽寔有望
于汝也徃欽哉可依前件
　　　　恩賜宰臣一子可尚書水部貟外郎制
敕公共無獨親之義帝皇有延世之恩爰舉舊章時覃慶
澤惟爾嚴父為予大臣嘉其調鼎之功命及趨庭之子俾
升華省仍列清曹乃含雞舌之香式耀鳯毛之貴嘻古人
有垂白郎署者爾起家居之榮亦至矣慎守太君之命免
譏世禄之家負薪　堂勿忘古訓可依前件
　　　　除左拾遺直史館可開封府判官制
敕朕命大臣尹兹京輔厥惟佐職必慎其人以爾具官某
位列諌官職兼史氏俾就難試之任式彰不器之才乃自
諌垣倅于天府禆賛之道爾其朂哉可依前件
　　　　歸馬華山賦(王者無事/歸獸西岳)
聖人以文德昭彰放戎馬兮功齊武王望三峰而縱逸見
萬騎以騰􁑼噴雪眠沙罷飲長城之窟嘶風齕草咸歸華
嶽之陽當其鎔鑄五兵蕩平九野舞朱干以在上振木鐸
而化下于以来逺人于以却走馬塞垣旣静何為夙駕之
虞國歩方清莫有生郊之者所以散屈産之乘觧渥洼之
駒嘶北風而何益患南牧以應無朔吹生時免聼隴頭之
水秋霜落處寕㘅關上之榆已而汗血休墜蘭筋不匱出
皂棧以弄影入青山而觧轡芙蓉峰畔爭翻歴塊之蹤邏
逤城邉詎見防秋之事是何驌驌騑騑星分電飛十二就
之華纓不御五千仭之翠嶺如歸過岫幌以長鳴乍来天
廐出雲關而互躍似突兵圍永别戎車長隨野獸玄黄之
病何有赭白之紋自痩既無取于代勞亦奚資于禦宼空
疑旌斾映片片之朝霞更誤錫鑾響冷冷之山溜寕載驅
而載馳任自東而自西散亂浮雲之景奔騰逐日之蹄詔
巨靈于按轡想石皷于聞􁃜免隨棹鞅之人揚塵紫塞非
有敝帷之費朽骨青溪羙矣夫帝道方行王師既鑠取威
㒺在于㐫器耀德唯矜于朽索有以見太平之業兮邁前
王可登封于泰岳
　　　　笙磬同音詩
皷簧名本異拊石意何同吹撃雖殊致聲音忽暗通誰将
嶰谷韻潜合泗濱風莫問𥙷天王休尋入海工鳯鳴應不
辨獸舞自難窮古樂何人㑹湏知政在中
　　　　節度使起復加雲麾将軍制
門下三年之喪萬古通制雖人子盡苴麻之禮而将軍有
金革之文方資禦侮之功爰舉奪情之典其有土茅作翰
風樹成悲舊章雖聼于終喪優詔冝從于順變具官某垂
天迅翼躍冶祥金當時命未来鴻鵠曽嗟于壠上洎風雲
得便蛟龍不在于池中勇爵素高𢡟官斯至築韓壇而嶽
立持漢節以風行旌旄方慶于趨庭荼蓼俄悲于陟屺已
過絶漿之日難終泣血之期是宜䧏丹詔以推恩許墨縗
而從事仍加爵秩式表哀榮於戯執戈衛社者惟臣之忠
立身揚名孝惟子之孝将顯父母勿忘君親勉樹勲庸無
沗光寵可依前件
　　　　允淮海國王乞落大元帥批答
敕淮海國王所上表事具悉惟王奄有全吴世尊中夏齊
封吕尚得專諸矦之尊征魯祭周公冝用天王之禮一心
奉上五世其昌爰歸京師且獻圗籍乃䟽王爵兼領元戎
匪示等威盖旌夹輔王知止不殆謙尊而光既避位以拜
章可優賢而下詔旌乃賢眀之德均其勞逸之心聼觧重
權表台深㫖所請冝依
　　　　右諌議大夫可御史中丞制
敕漢制大司空之下有中執法之臣盖周官少宰之任也
弹奏弗法賢不居以爾具官某昌言有聞直道自任宜從
諌署擢在憲臺且命爾專道而行專席而坐舉劾紏禁無
曠厥官可依前件
　　　　賢人不家食賦(賢國之寳/家食生吝)
聖人以好爵斯懸養萬物兮法上天朝有代耕之䘵世無
家食之賢含糗羹藜休隱文衡門之下重茵列鼎争趨魏
闕之前豈不以養正豊財求賢輔國既審像于傳築亦眀
掦于舜側馳束帛以雲委揭干旄而杓直寂寂而永辭顔
巷誰復曲肱憧憧而盡赴堯庭自期陳力遂得四門穆穆
百僚師師盖知乎觀所養也匪謂乎飢者食之考其才而
受其禄象于豐而取于熈㒺敢素餐盡謇謇而無隱厥惟
退食必逶逶而有儀是知食乃人天賢為國寳克勤乎待
士之禮允叶乎養民之道法吐哺以興周笑飲酒之在鎬
當年漢殿猶聞索米之言今日啇山不見採薇之老自然
人爵無君庖有加借筯競陳于籌畫漱流休卧于烟霞不
儧不奢豈効何曽之室載飢載渴免同原憲之家得非畆
有餘粮人無艱食君以禄兮御下賢以才兮舉職則知進
之人欲鑿杯而莫得向使民起菜色時沉頌聲君築臺兮
避債臣採櫓兮偷生則識時之士雖竊䘵以非榮方今三
時不害百度惟貞夢到華胥髙枕而寕勞旰食民躋富壽
還淳而盡飫和羮士有併食儒宫成功文陣入官未免于
五斗探學徒窺于數仭将期食乎鼎食鳴鍾寕虞徃吝
　　　　乾眀節觀群臣上夀觴詩
甲觀正儲祥羣臣獻夀觴捧豋金殿稳深照赭袍光環佩
和仙樂衣冠惹御香玄天共悠乆碧海比靈長葵藿心無
異鴛鴻翅有行何當隨近侍同此祝無疆
　　　　授翰林學士承㫖可依前工部尚書平章事制
門下天道無為運五行而亨品物聖人有作設四輔以泰
蒸民方隆大寳之基宜擇具瞻之位其有老于文學乆事
絲綸貢昌言于顧問之間變古道于典謨之際宜從禁苑
擢在台司庶符命說之篇致展致堯之術具官某尼丘孕
質昴宿垂精驥有徳而可稱鳯非時而不下爰自優㳺丹
禁輝映皇家驅三代之文章雲蒸筆下慎一人之禁宻鶚
立朝端諌畋獵以上書請登封而作頌歩鼇頭而且乆歴
雞樹以攸宜未離喉舌之資更受腹心之寄沙堤金印别
光東閤之榮鈴索花磚罷赴北門之召極人臣之位資王
佐之才勉思啓沃之謨勿忝崇髙之任於戯予為元首汝
乃股肱推公共以為心弗私名器事弼諧之茂業用乂邦
家誡之朂之期太平之可致也可依前件
　　　　奠故節度使文
故某鎮節度使權重分茅功深衛社塞垣無患累朝而恃
彼長城天道難忱一朝而㫁乎右臂収淚對丹青之像含
酸聼􁃜鼓之聲特命中牢徃羞烈魄表君臣之大義俾存
沒以知恩魂且有知察台深意
　　　　宣示宰臣已下復百官轉對御札
朕聞古之王者樹謗木懸諌鼙所以求已之過失也季代
以還斯道云廢七人諌諍之位徒有其名百官轉對之儀
稍為近于古誠為有益是謂彛章亦旣寝之甚無謂也盖
以因縁兵革頺靡紀綱在下者希㫖而依違莫陳利病居
上者飾非而拒諌空歎覆亾朕嗣守鴻圗躬親庶政将欲
立無過之地行不諱之風凡爾立朝宜遵舊典俾嘉言之
㒺伏仍擇善而是從仍付有司悉依故事宰臣庶位申朕
意焉
　　　　大合樂賦(天地之禮/張樂雍羙)
王者作樂崇德因高事天固大合之奏也陽至音于自然
本乎人心風俗以之而變矣考諸古道神祗于是而䧏焉
豈不以大樂之制聖人能事于以導淳和之氣于以窒嗜
欲之志必使律吕克諧宫啇有次絶靡靡之邪聲表愔愔
于大義以此感人而人恱以此薦神而神至其用也非八
蜡以六宗其大也必父天而母地見德音之孔昭信同和
而有自又何止百獸率舞丹鳯來儀亦将動孝思于嚴配
揚和樂于華夷繳如繹如所謂樂之大者載考載拊神其
聼之徒觀其儀濟濟大合之樂兮發而中禮于以用之兮
配至誠于祖禰其聲洋洋大合之樂兮發而有章于以用
之兮表至德干皇王匪但崇牙設猛􁽣張金石間作干戚
成行然後稱為稚樂哉議夫樂之設也非管非籥樂之用
也唯淳朴若非審音以知政安能制禮而作樂聼之忘味
侫邪之道弗興和而不淫亷正之風有覺是以大合之樂
其樂雍雍用之于圓丘方澤施之于除禅豋封豈鐘皷云
乎姑恱人之耳目異鏗鏘而已失盛德之形容我國家韶
濩豋歌咸英盡羙復䕫樂于雅正黜鄭聲于惉懑自然天
地効靈耿休光于大祀
　　　　甘露䧏太一宫詩
甘露靄長空垂休太一宫瑞光經日在聖德與天通如醴
沾衣白凝脂間紅葉淋漓滴層漢頋盻駭重瞳五色名難
比三危味莫同祗應書信史千古仰玄功
　　　　賜天下酺五日詔
敕古者禁諸羣飲所以節用而豊財賜以大酺所以布德
而施惠禁之或慢則糜糓滋多賜之不行則屯膏是歎稽
乎歴代寔曰彛章自唐室亂罹中原多事廢兹恩惠積有
歲年朕負荷丕圗躬親庶政唯思旰食弗敢酒荒幸以宗
廟降靈乾坤垂祐屬方隅之無事思黎庶以同􁁅特隆五
日之酺式表一人之意可賜天下大酺五日仍令所在官
給酒食
　　　　批答南詔國王請東封表
敕南詔國王某所上表事具悉卿勤王歲乆望闕情深特
推北拱之心逺有東封之請嘉賞之外愧恥良多朕聞封
禅之儀皇王大禮苟非功格天地澤𬒳昆䖝雖力行于一
時終取笑于千古矧在凉德敢誣介丘况燕土未平河流
屢决中夏之俗罹于羗戎多稼之田墊于水潦一念至此
恫癏乃心而又鄗黍江茅東鶼西　未之有也泰山梁甫
匪予意焉卿當善育民人謹奉正朔登封之請以俟治平
誕布朕心固宜知悉所請冝不允
　　　　授藍田縣尉可右拾遺
敕王畿釋褐諌署曵𥚑清要之資非才不授以爾具官某
以文學登第以亷平効官特從侍從之班副我窺規之意
望朝有遺政爾其拾焉勿虚諌垣以沗休命可依前件
王黄州小畜集卷第二十七
王黄州小畜集卷第二十八
　　碑誌
　　　　　右衛上将軍贈侍中宋公神道碑奉敕撰
　　　　　前普州刺史康公預神道碑
　　　　　宣徽南院使鎮州都部署郭公墓誌銘
　　　　　諌議大夫臧公墓誌銘
　　　　　故侍御史累贈太子少師李公墓誌銘
　　　　右衛上将軍贈侍中宋公神道碑奉撰敕(并序)
皇帝冕而躬耕之眀年端揆紀號之二祀夏五月戊戌上
将軍邢國公薨開寳皇后之父也于後唐為外孫于漢室
為駙馬上聞之震悼有詔輟視朝一日贈侍中崇戚里也
嗣子銜恤上章請刻石于神道事下相府俾西掖掌誥之
臣考其實而文之于是詳求家諜叅用國史論次功行直
而叙云臣聞仲尼修春秋載王姫之築舘于長𫐠史記列
外戚之世家詩稱下嫁于諸矦傳云納女于天子内所以
敦睦九族外所以恊和萬邦因副馬以紀官著濯龍之通
籍其来尚矣可得言焉然而或禍敗自貽或賤微為累張
敖漢祖之子壻孝惠之后父親則親矣而貫高之釁生焉
衛青平陽之所天子夫之愛弟貴則貴矣而鄭季之出恥
焉加以器盈則覆位不期驕吕禄以后族而封王北軍共
撃班勇以父功而尚主東市𬒳刑簡册具在驕矜可誡則
有世開魯舘家襲韓壇享必復之公矦荷必大之門户長
守冨貴無沗祖宗兼将相之崇髙居后妃之親族殊勲懿
行溢羙于青編善始令終騰勞于眀代惟我故廣平宋公
之謂乎公諱偓字仲儉世居廣平號為著姓公以生于西
都今為洛陽人也其先微子啓以帝乙長子啇受庶兄言
不用以歸周國既亾而封宋盛德不冺列于三仁垂𥙿下
延遂叅五伯緜緜瓜瓞世有其人逺則昌居代邸對周勃
以責公言近則璟立唐朝並姚崇而行直道至公家族門
閥益光累贈太子太師追封莒國公諱􁄂道追封莒國太
夫人李氏大王父母也天德軍節度使開府儀同三司檢
校太師兼中書令贈尚書令追封衛國公諱瑶追封衛國
太夫人朱氏王父母也光祿太夫檢校司徒房州刺史累
贈太師諱延浩後唐義寕長公主追封楚國太夫人考妣
也皆積功累行克致高門翼子謀孫遂鍾餘慶先是晋天
福初房州太師用二千石為汜水関使張從賓之叛也力
戦死之公即房州太師之長子也方居㓜學爰喪父天晋
髙祖以公死政之孤貴主之子存恤撫養俟其成人乃補
殿直俾奉朝謁尋遷供奉官時天福三年也重以晉祖常
事荘宗有舊君之禮毎貴主入見聼其不拜時兵戎方熾
經費不充惟公之家賜與甚厚盡而復取亦無􁒭色一旦
晉祖從容謂貴主曰朕于主家無所愛惜但朝廷多事府
庫甚盈虗主所知矣今輦轂之下桂玉為憂可命偓分司
西京以豐就養因厚遣之且敕㽜司具晨昏伏臘之用至
於醯醢率有偹焉既而漢髙祖為侍衛軍朝望攸重以公
名家子又後唐之出也且風骨俊秀異乎諸孤欲以女妻
之乃命長子承訓奉書于貴主且先以襲衣名馬遺焉承
訓即漢之開封尹魏王也公與貴主拒而弗納漢祖又敕
其子曰宋氏不諧勿復見我矣貴主知志不可奪遂許之
及漢祖出為北京留守表公偕行因𥙷衙内都虞候七年
漢祖使公修朝貢之禮禮成而退恩寵有加特授銀青光
䘵大夫檢校右散騎常侍兼御史大夫上騎都尉充北京
武德副使少主嗣位改北京皇城使尋遷檢校刑部尚書
輕車都尉時開運元年也三檢校尚書右僕射上輕車都
尉俄屬疆埸失守戎虜亂華漢祖首建義旗遂成大業睦
姻行慶公實首焉授金紫光䘵大夫檢校司徒守右金吾
衛大将軍兼御史大夫上柱國廣平縣開國男食邑三百
户駙馬都尉世祖微時常羡執金之仕魏朝納壻但求傳
粉之容兼而有之斯足貴矣時漢氏雖建大號猶用晉祖
之正朔即天福十二年四月也九月加光祿大夫檢校太
傅行右金吾衛大将軍充街使進封開國伯増食邑四百
户賜開國奉聖功臣既而改紀年之號覃在宥之恩矧兹
勲戚之家固𬒳便藩之澤乾祐元年加特進開國矦増食
邑三百户少主之嗣統也在諒闇之中念藩垣之重乃以
斧鉞授于親賢授檢挍太尉使持節利州諸軍事行利州
刺史充昭武軍節度使利巴集等州觀察處置等使進封
開國公増食邑五百户實封二百户改賜開國奉聖保定
功臣嘉州異俗綿谷舊封素推設險之邦遥仗建矦之利
位兼掌武不亦優乎二年十月出鎮滑州増食五百户實
封二百户外韋舊都虚昌古郡貞荘師律初豋南鄭之壇
藩翰王畿實主北門之管年猶未冠議者榮之無何将相
分權君臣道失周祖出潜淵而或躍知寳命之在躬勘黎
之功已謌于西伯升陑之衆遂指于南巢公動識幾微深
眀禍福以為不周已折建一指以難扶大寳有歸順三靈
之改卜周室肇基慶澤首𬒳徽章廣順元年増食邑一千
户實封三百户改賜推誠奉義翊戴功臣三年春丁楚國
太夫人憂哀毁過禮親族憫之服闋授左監門衛上将軍
増食邑五百户實封二百户禮卒通喪恩隆近侍周廬有
次環閶闔以無虞羽衛載嚴致華胥之甘寝世宗之伐淮
夷也公實從焉授右武軍統軍夀州行營副部署兼右廂
排陣使屬王師漸老戎輅再征江南大率舟師次于東㳍
洲下㫁我蘇杭之路也世宗遣公率戰艦數百艘以襲之
且命㐮帥慕容延釗領輕騎豋陸而進與賊遇于江中合
勢大戰盡破之時世宗蒙犯矢石䟦履山川多為野廬以
駐行闕忽有猛虎近于乘輿公引滿注之一發而斃叛命
之邦旣摧枯而拉朽咥人之獸復食肉而寝皮豈比乎樓
船将軍徒驚矜水獸射聲校尉但署虚名而已哉既而劉
瞻委城納欵李景割地稱臣班師旌淮甸之功議賞復滑
臺之命五年五月授義成軍節度使其制略曰長驅下瀨
之師若渉無人之境夷兇戡難爾既立于殊庸礪岳盟河
予豈忘于豐報云南燕舊邦北闕孔邇河壖作翰遥臨白
馬之津穣下統戎即鎮卧龍之地十二月移鄧州武勝軍
節度使六年世宗以焦勞厭代㳟帝以冲㓜承祧方賴勲
臣爰崇異數授開府儀同三儀司増食邑五百户實封二
百户我太祖神德皇帝象叶太階功高大麓顧命雖同于
伊霍謳謡不在於丹啇樂推而逼乃民心揖譲而授兹神
器惟新布德命方隆萬世之基念舊推恩乃冠三師之秩
建隆元年授檢校太師増食邑五百户實封二百户于時
李重進㐫狡無厭䟦扈有状公眀惟先見志在奪謀飛章
述其包藏宻㫖委以經畧故有通州廵警之役焉既絶南
奔之路遂下東平之詔重進奸謀果發王命不行太祖親
御六師直抵孤壘以公為楊州行營排陣使列牧野之車
徒法常山之首尾師方因壘城以復隍格苗不待于七旬
圍蔡止勞于九日蕩乎兇豎公有力焉飲至之晨首膺茂
渥七月授廬州保信軍節度使増食邑五百户寔封二百
户旌戰功也合淝重鎮巢國古墟雖張遼守藩克清淮國
海而子牟戀闕終捨江湖四年夏十乘来朝三峰改鎮授
華州鎮國軍節度使鄭桓咸林之地素號豐饒晉侯河外
之田舊推形勝三輔旣資于鎮撫雙旌更遂于優㳺國家
展禮圜丘推恩羣后錫之懿號疇以井田乾德元年増食
邑五百户實封二百户改賜推忠宣力保義功臣是歲
太祖以坤道闕儀中宫虚位以公之世有行義可以合禮
文以后之天資法相可以當人主初求輔佐遂上宫闈沙
麓休徴果叶母儀之貴雎鳩雅興聿興王化之基亦何必
射孔雀以設奇鑄金人而語怪然後稱其神異哉既列外
姻乃移近甸五年授許州忠武軍節使度開寳元年増食
邑一千户實封四百户改賜推誠宣力同德保義功臣假
鄭伯之田時惟重地加紀矦之爵盖有前聞授邠州静難
軍節度加押蕃落等使指公劉之舊壌位重十連異魏冉
之出關從車千乘四年冬以郊禮霈澤加食邑一千户實
封四百户八年冬平東吴之列國九年夏幸西洛以告成
乃睠庶邦咸均井賦増食邑一千户實封四百户俄而
太祖以南廵狩蒼梧奄逼上仙之數東園畵梓遂纒同軌
之哀我應運統天􁱝文英武大聖至眀廣孝皇帝飛龍在
御元龜告符大横庚庚叶重熈于棠棣小心翼翼賚兊澤
于蓼蕭公奕世将門先朝内戚專征授命已持閫外之節
旄爰立豋庸更作人間之霖雨授同中書門下平章事公
既荷寵章乃修覲禮輯瑞有光于文陛建牙復命于名藩
二年冬授同州㝎國軍節度使内史舊甸長春古宫澤湧
若泉昔謂豐年之地草連沙苑斯為牧馬之郊殿我大邦
實惟舊德三年冬皇上初陟泰壇大崇方岳増食邑一千
户實封四百户洎我后太平并冦親御戎衣公以扈從之
勞享疇庸之典四年冬増井賦真食如三年之數越眀年
胡人犯塞法駕親征隨行在于鄴都委邉事于國都横海
以公知滄州軍州事擁左馮之旌斾臨滄水之封陲委注
方隆威望愈重尋以邉封罷警朝命就藩六年冬上祀昊
穹再陳柴燎爵邑之等率有異焉封邢國公并賦真食如
乾德元年之數九年六月奉詔歸朝豋于禁衛居中制外
爰陞拱極之班以逸代勞亦示優賢之禮出入之重又何
加焉授右衛上将軍雍熈元年冬増食邑五百户郊天之
澤也三年詔以本官知覇州軍州事未幾徴歸荐居環衛
皇上方耕春藉復益邑田加食邑如雍熈元年之數是歲
公再受命兼判左右金吾街仗事緹綺二百尅静神州金
門九重遂成髙枕徼廵無怠儀位有光方将起灞陵夜獵
之娱赴翰海防秋之役而後宫親屬終乆次于閻章絶塞
功名遂不侔于竇憲齒髪尚暮寒暄薦瘥中使御醫旁午
于道寝于北牖欲二豎之為祓升自東呼遂三呼而不呼
復享年六十有四即以其年冬十有一月二十五日葬于
河南縣龍門鄉宫南里從房州太師之塋禮也詔以中使
䕶其喪事先夫人劉氏晉天福中封彭城縣君開運中進
封郡君皆從夫人之貴也漢祖開國封永寕公主少主乾
祐中進封秦國長公主周顯德中改封彭城郡夫人尋進
封京兆郡夫人公之将葬也開寳皇后泣血上言請加褒
贈特詔追封曹國夫人非常典也惟夫人素禀肅雍早從
釐降雖穠華已謝而蕙問長存天䕃本高不繋夫而命爵
母道克偹寕為子以求郎用能符夢月之嘉祥誕配乾之
隂教新野封君之號雖漏典彛文靈園邑之儀更光泉壌
繼室以隴西李氏故保大軍節度使洪義之女也開寳中
封隴西郡夫人先公而亡象服是宜永歸同穴今夫人彭
城劉氏故左省常侍恱之女也大平興國中封莒國夫人
栢舟自誓常欲未士有子十人長曰元吉終于西頭供奉
官次曰元振終于豳州節院使次曰元靖西京作坊副使
次曰元規前同州子城使次曰元度前同州親事都頭次
曰元方終于同州山河使次曰元載元翰俱未仕一子㓜
而未名皆早聞詩禮不墮箕裘萬石君之子孫世推朴謹
竇太后之兄弟人言退譲承家幹蠱未易可量女十五人
開寳皇后即其長也次適崇儀使韓崇訓封廣平縣君其
次未嫁而亡次適西頭供奉官郭守能次二女皆早亾次
適孟隆諗即右龍武衛統軍玄喆之子也次適曺守譲即
左驍衛上将軍判金吾街仗事翰之子也次適西頭供奉
官髙處榮即故渤海王懐德之子也次適董嗣顯即故通
逺軍遵誨之子也次為比丘尼法名惠圎餘皆㓜夭母弟
三人故宫苑使延業即其仲也今荘宅使益州内外都廵
檢煦即其叔也叔氏有子元輿進士第𥙷袐書省著作郎
直史舘秀而不實今也則亡故許州衙内都虞候延積即
其季也其于女兄女弟猶子令孫殆三十餘人譜牒偹存
此不復載或鶚立周行或蝉聮甲族畢萬之家既盛固有
本根陳完之後其昌可知光大惟益部廵檢出自将家雅
好儒術雄材偉度朝論多之惟公生積德之華宗居累朝
之懿戚富而好禮貴而不驕始以勲德之家特膺選尚終
兼廟堂之位遂極人臣功臣享八字之襃封食䟽萬家之
賦至于姬公太師之任黄權開府之資上柱國漢之寵官
上将軍漢之重柄位列亞相爵為國公再居金吾再處環
尹家出帝后室惟貴主藩籬八鎮周旋四紀有戰功以書
史有世䘵以傳家列振振之子孫啓渠渠之夏屋出則建
崇牙開大幕有琱戈玄甲之徒奔走于戲下有彯纓結佩
之士羅列于初筵入則挺介圭峨武弁有彤弓湛露之樂
讌饗于公朝有乘車文馬之賜勞来子私等家祭五廟陳
樽彛分器之數食具萬錢得鳴鍾列鼎之盛而年将耳順
命以考終人無間然可謂逹矣昔人云躍馬肉食者四十
三歳器何小哉前史稱朱輪華轂者二十三人禍亦大矣
始終無悔公實有焉宜乎刋勒豐碑光表幽宅俾我休烈
與宋無疆者矣臣掖垣傋位論譔非工受眀命之已行率
謏聞而塞職五月而葬素車方㑹于同􁇦百代可知樂石
願垂于不朽銘曰
天地之道曰剛與柔后妃之德在河之洲媯汭釐降塗山
好逑乃睦九族乃親諸矦大國之援外戚之助史不云乎
列矦尚主詩不云乎大邦有女夫婦以正國家以固日中
則移月滿則虧富䘵后族人得詠之梁冀外家鬼其餒而
簡册具載居髙必危休哉宋公勲戚累世唐之外孫漢之
主壻乃生聖后作配先帝冨貴崇髙光華譜系維公之始
生于紈綺晉主撫之同乎已子漢皇妻之實為知已曽未
弱冠剖符千里維公之中深用變通歇冠環衛虎帳臨戎
夀春維揚寔有軍功連移巨鎮克振英風維公之終我朝
懿戚為将為相以年以德罷殿侯邦乃尹環極能執干戈
以衛社稷嗚呼勲賢弗豋大年薨于路寝像列甘泉恩隆
賵贈寵閟貂蝉邉功未輯遺恨依然其誰祔之永寕園邑
昔也築舘秦樓岳立王姬之車星繁霧集今也同穴沁園
雨泣貴主之墳烟愁露濕其誰哭之開寳宫中昔也歸寕
車服有容爛其盈門姪娣以從今也哀㐫怙恃弗終號天
㒺極鞠育何功乃㑹同􁇦乃先逺日丹旐悠悠佳城鬰鬰
薤露凄咽松阡蕭瑟萬古蕭瑟萬古龍門豐碑屹屹
　　　　前普州刺史康公預撰神道碑
立功名之謂賢齊淂失之謂道悟生死之謂逹三者有一
則可爲聞人矣况兼之乎其誰則然吾見于康公矣公諱
延澤字潤之代北人也其先盖夏后氏之苗裔曰淳維世
有北土自立君長其别處康居者即始祖也西漢時康居
國王納質于大單于其後單于内附遂有雲中以國爲姓
曽祖嗣皇任蔚州蕃漢部知兵馬使累贈太子太師祖諱
公政皇任代州都知兵馬使累贈大傅考諱某皇任河中
節度使檢校太尉兼侍中贈太師謚曰武安公其世䘵世
功載在武安碑此不復書公即太師之次子母衛國夫人
高氏晋氏晉天福中起家𥙷東頭供奉官歴漢逮周垂二
十載艱難險阻靡不偹嘗以功轉染院副使我太祖神德
皇帝之開國也以荆湘未下詔宣徽南院使李處筠㐮帥
慕容延釗出偏師南討而公實從焉時江陵髙保融死朝
議以其子繼冲權領軍府因命公齎璽書乘馹騎以吊撫
焉且觀便宜二帥㽜㐮陽以待之公宣諭而廻盡得機事
前導師旅長驅而南平定荆湘易于拾芥㝷轉染院使監
䕶荆南軍賞功也乾德中受代歸朝㑹國家有平蜀之役
詔公爲北路前軍都監至固鎮主将王全斌請公領前軍
先入以張萬友佐焉尋撃白水閣子二寨破之勒兵㑹乾
渠渡下蜀人恃險出萬仭寨以待王師以公與萬友選死
士百人先豋水西寨以兵繼之縱火燔焼柵木俱盡遂取
之眀日全斌中軍方至乃合逼置口赱之遂下興州與䕫
峡兵合進撃西縣三泉生獲偽興元節度使韓保負公皆
有力焉由是乘勝討逐越大小漫天累戰皆獲赴利州夜
半㧞之蜀人由桔栢江以遁乃焼浮橋保劔門恃天險也
諸将方議進撃㑹有蜀卒来降自言知山川道路且告曰
自益光江東有路曰來蘓直抵劔門南二十里蜀人設寨
以阨之此㨗徑也于是全斌欲自來蘓路入諸将莫有言
者公曰來蘇小路無煩主将可使偏裨以副大将親叩劍
門劔門精兵所聚也且蜀人聞来蘇軍入必分兵以禦我
此必克之勢也乃命公與史延德徃焉公曰書稱徯我后
后來其蘓今路名來蘓天啓吊伐之義也遂捨車馬披榛
梗而蜀帥王昭逺趙崇韜果㽜小将守劍門引軍于青強
店下由是全斌克劔門獲趙王二帥席卷而西矣時蜀世
子玄喆統銳兵守綿州聞劔関不守乃棄城而去蜀主遂
令伊審微奉表歸順全斌因請公以一百騎先入成都安
撫軍民且伺必降之意是時蜀國餘兵尚有七萬公徃也
人情危之公既至以二十騎自衛入見蜀主諭以禍福示
以恩信蜀之君臣舞蹈感恱㽜三日盡封府庫齎魚鑰而
還全斌等遂平蜀國遣蜀主歸于京師詔公為成都府兵
馬都監而蜀軍復亂且以全師雄為首所在殺知州通判
以應普州劉澤遂州王可寮果州宋德並授師雄偽署朝
廷以公為普州刺史公詣全斌請衛兵赴理所與公四十
人公發成都至簡州招敗亾之士得刀手一千人取器甲
以給之乃教戰陣立部伍擁之而去至郡境有賊甲雕領
衆五千来犯公一戰敗之擒七百人授偽命者立斬一百
輩餘皆釋之乃懸榜示人諭以逆順招集團結淂刀手三
千人敗劉澤三萬人自是賊勢稍沮公雖至普州廨宇盡
為煨燼乃依山設屋權駐師徒而兵亂之餘無食可守公
披攘群盗且戰且行直至遂州輦運儲蓄以至成城畚挿
靡不具焉旣而王可寮等數郡賊兵合勢来戰公又敗之
遂至合州赴江溺死者不可勝紀未半年普遂資簡昌合
等六州飛奏以聞優詔襃羙且命與曺璨充東川七州招
安廵檢使仍賜錢帛委公䓁隨軍賞給自全師雄亂後東
路艱難賊害使臣抄掠琛贐者多矣時師雄雖死賊衆尚
有萬人立謝行本爲主以羅七君等佐佑之聞公警廵望
風而遁遂以賊衆保于金堂非公所部也公及越境以討
之賊衆又遁因駐師以待焉卒平狂宼先是金堂新都洛
縣等民爲賊逼脅皆餉饋資給之公則出令招誘許以自
新約旬不来無少長皆殺民歸者萬餘户咸得安堵輸稅
縣官故民心有懐賊黨自潰加以全斌等同心經畧兩川
悉平及奉詔班師主将獲罪皆以殺降民兵受蜀賂故也
黜公為唐州教練使天下人為公惋歎公處之自若不出
怨言惟築室墾田聚書訓子而已十年間闢草菜植桑柘
居泌水之上遂為富家家到于今賴之開寳末太祖幸西
洛祀南郊始起公為供奉官㽜監左蔵庫今上即位就除
左蔵庫副使兼水北皇城大内廵檢又召公為東京畿内
都廵檢使俄而公之猶子六人皆恣用家財不事生産公
以禮義朂之反生怨懟乃撾豋聞鼔願析祖業以自給詔
公以理處割事未定㑹靈昌河决公受詔塞之諸子復訴
公違詔遂罷使職退居洛陽不數年向之猶子已飢寒于
道路矣上躬耕之歲公㑹恩例當起權河南尹許仲宣頗
相勸激公曰三代為将道家所忌吾自蔚州太師而下世
傳将帥今幸功名以繼祖禰年享壽考運逢理平使子孫
去櫜鞬襲縫掖熈熈自樂以終天年吾碩足矣吾嘗讀李
廣傳見其兵敗削為庶人幸匈奴犯邉𬒳召而起及軍吏
責簿自刎帳下欲望㶚陵夜獵其可得乎古人成敗取則
不逺以老疾為辤而奏其二子焉淳化三年公七十六矣
一旦謂其子懐珪曰吾衰耄若此死在朝夕苟以先太師
之靈得保首領以沒于地吾無恨然吾有平蜀微功思預
刻吾墓其誰能之吾聞啇山王副使舊直紫薇有文稱于
代又嘗任長洲宰時汝為姑蘓從事亦同僚也試為我請
焉懐珪曰預㓙事非禮也且心所不忍公曰此人子之大
情名教之舊制也吾則不然且古之逹者以生為寄以死
為歸今吾官歴二千石年踰七十六吾不死而安歸吾欲
生前自視其文知詞無愧而功不誣也懐珪不得已命其
子齎書而来某據事状次而書之大率平蜀之功公居苐
一離而辯之其功有五若先入蜀境撃白水閣子二寨開
王師破竹之勢其功一也徑赴来蘓分蜀人青強之力使
劔門勢觧其功二也以二十騎入見蜀主其功三也以四
十人定普州其功四也越所部擒羅七君其功五也至于
謨議機權賞罰威戮所不盡者有公之自著平蜀實録在
焉初全師雄之亂也諸将議殺降兵二萬七千人恐為内
應公獨請擇老㓜疾病者七千人釋之然後起二萬人以
十人為率皆反接之若連雞貫魚桴江而下以兵衛之比
賊衆知之可二百里矣若冦来刼奪殺之于江如此則殺
有名矣雖不見用可謂仁乎後國家議罪果以殺䧏為名
有先見之眀不免于戾者命矣夫公形貌魁傑知謀宏逺
剛而有變勇而能仁負将材喜兵法雖為王公之子恥以
恩澤封矦故能立功于當年齊得失以知命悟生死而無
懼雖古之名将世之逹人何以過此與夫伏劔而悔降兵
仰藥而罪地脉者不亦賢乎公始娶安氏蔚州别駕某之
女也先公而亾男五人長懐玉進士不第早亾次懐珪前
平江軍節度推官試大理司直次懐理以侍親幹家未聼
入仕次懐璟懐璉並𥙷三班奉職孫二人賛華舉進士賛
臣尚㓜公再娶李氏封隴西縣君秦王􁄂之第七女也以
某年某月某日終于西京私第某年某月某日葬于某郷
某里禮也銘曰
神德皇帝駕馭英雄始即南面乃平西戎孰爲前蒐時維
我公白水寨碎来蘓路通劔門天險一旦憧憧蜀既送欵
衆尚七萬其誰先之公膺是選擁二十騎揚鞭入見諭以
禍福蜀民舞抃事訖而還王師席卷全蜀雖㝎群兇未敗
命帝我公歐攘懐柔刺舉一郡警廵七州盗死原野人服
田疇㝎功議賞理當封矦孰爲㺥狡唁唁吠呌謫去泌陽
前勲弗較三月不仕古人相吊矧我公十年不調不調何
熈熈而笑太祖起之厥官尚㣲我后増秩暮年有輝徼廵
西洛按察東畿竟坐家事終成罷歸君子知命逹人息機
先人敝廬可庇風雨知止知足何思何慮慶見曽孫名揚
先祖謂死爲歸預銘厥墓不朽之功永光壠樹
　　　　宣徽南院使鎮州都部署郭公墓誌銘(并序)
郭氏之先虢叔之後也虢郭聲近因而改焉婚閥軒裳代
爲著姓自两漢两晉而下其間立大功居顯位者不可偹
書有唐已来孝恪爲佐命之将汾陽王子儀代公元振皆
人傑也本大枝茂侍中公當之公諱守文字國華并州太
原人也曽王父諱湛贈太子少保曽祖母劉氏追封彭城
郡夫人大父諱秉贈太子少傳祖母郝氏追封太原郡夫
人皇考諱暉贈太子少師妣趙氏追封天水郡太夫人皆
從公之貴也公即少師之長子少師在漢爲䕶聖軍使從
征蒲帥李守貞先豋而殁時公尚㓜周高祖見而奇之召
置帳下旌死事之孤也洎授禅元年補左班殿直且以銀
印青綬崇其階級用國子祭酒司憲大夫紀其官氏上騎
都尉䇿其勲伐起家之命有足優者時廣順二年也世宗
嗣位檢校冬官卿加上柱國時内職東西两班各置押班
之名又署都知之職公皆任焉顯德中徧歴禮部刑部二
尚書待之雖優用之未至公韜晦而已但以謹愿聞我太
祖神德皇帝之開國也素知其名建隆初遷地官之長充
西頭供奉官三年改大司馬開寳中授大冡宰是時太祖
經營四方有澄清天下之志勵兵謀帥之外所難者乘使
車傳宻命之人矣始得公以用之公既以知已之主難逢
亦以使者之才自許徃復萬里不逾浃辰敷奏閑詳動中
上㫖西蜀平以公知簡州軍事夷落未化冦攘孔多公治
盗以威撫人以惠人安盗息公之力焉開寳四年問罪嶺
表公與其行逺馳㨗音數日而至授右僕射翰林副使八
年下金陵虜偽主是役也公亦徃焉太祖以李煜恃險累
世勞師踰年慮其懼罪自圗有傷國體詔公監送之公待
以周旋加之開釋嘗謂曰國家止吊苗民之頑不責防風
之後也以至俘于端門獻之清廟公之智也太祖嘉之賞
賜殊厚九年二月遷左揆改西京作坊使翰林職司如故
四月封南陽開國男食邑三百户是歲從曺州節度使党
公禦胡騎于團栢谷大破赱之降璽書慰勞今皇帝即位
之始乃作司空太平興國三年以西羗弗寕秦隴搔動詔
公安撫和輯之丁内艱而歸哀毀過禮未幾授起復西上
閤門使上行郊祀之禮霈雷雨之恩俾遷司徒以敷五教
四年上載木主御戎衣討汾晉之邦除腹心之疾以公爲
河東行營馬軍都監兼先鋒使時多爲地洞以穴其城且
命公提舉經畧之渠魁面縳戎輅凱旋公寔展其力先是
王師之未至也劉繼元以其弟繼文軍于鴈門以張掎角
至是尚守孤壘以招大戎詔公赴之棄城而遁車駕還以
公爲定州駐泊兵馬都監冬十月胡馬南下公出禦之遇
于蒲城一鼔而潰遷東上閤門使澶州刺史旌戰功也五
年冬十月復有常山之命㑹戎人攻我雄州公承急詔領
輕騎以援之狂虜望風而退六年冬上再郊圜丘大賚羣
后加金紫階進開國子増食邑五百户七年奉詔歸朝眀
年遷内客省使仍以郡印處之雍熈元年進封開國矦加
食邑一千户卜郊之澤也二年春二月有并州駐泊之命
三月就遷武州團練使内省之職不觧五月夏州白狄之
戎叛公徃招誘之至則張以軍威諭以朝㫖誅逆撫順蕃
部便之三年春大舉平燕之役以公為幽州道行營前軍
馬歩軍水陸戦棹都監其初也繼上㨗書累賜優詔公以
暑雨将䧏師老為憂力戰方酣忽中流矢公聲色不變人
莫知之俄而我師不利朝議左遷授右屯衛大将軍斯盖
馮異廻溪之敗仁貴大非之失也四年春特拜宣徽北院
使充鎮州駐泊北面排陣使端拱元年上修帝籍祀先農
恩例之行乃遷太保加食邑一千五百户改宣徽南院使
夏五月詔許入覲聼其休沭秋八月召詣便殿付以宻㫖
授鎮州行營部署二年五月兼領鎮定髙陽関两路排陣
使百萬之師四七之将萃于是矣公以威爱撫下以謙和
御衆有譽無毁時論多之方将伸威大漠刷恥蹛林焚老
上之庭横行域外係單于之頸牽致闕下公之志也人之
望也天不憗遺忽焉薨殂以十一月九日捐舘于鎮陽公
署享年五十有五上聞之泣下特詔輟朝两日贈侍中皆
非常例也遣黄門護其喪柩䘮事之費給于縣官以淳化
元年某月某日葬于東京某縣某郷某禮里也公娶梁氏
封安㝎郡夫人有子四人孟曰崇德承奉郎守太常寺太
祝仲曰崇信叔曰崇􁄂皆為西頭供奉官季曰崇仁㓜而
未仕有後之義其在兹乎女二人長適殿直張永福左千
牛衛将軍再興之子也次許忠武軍節度使太師潘公之
孫未行而卒公學軍旅之事負将帥之才綿歴两朝遭逢
四主閫外之政多識便宜禁中之言未嘗漏露守封疆則
盡命援桴鼓則忘身家無餘財軍有遺愛降年不永大勲
未立可痛惜哉嘗試論之曰自古畫䇿安邉銘功絶域者
趙充國班定逺稱為名将然皆年餘七十垂老窮荒而後
能著其効非一朝一夕之故也向使公天假之年如二賢
之夀則醜虜不足平也見托銘勒直書無愧其銘曰
天難諶兮命靡常國不幸兮人之亾公之生兮威加北荒
何以貴之兮駟驖彭彭公之沒兮魂逰東岱何以贈之兮
珥貂煌煌遺英風兮傳雁塞閟貞魄兮啓牛岡銘真宅兮
昭茂績隨地乆兮天長
　　　　諌議大夫臧公墓誌銘(并序)
淳化二年春三月詔以右諌議大夫臧公知江陵府事四
月至理所八月得微恙猶視事不輟眀年春疾亟不能出
外屏飛奏以聞上命中貴人領御醫乘馹視其病禮之如
将相既而餌藥皆不効肩輿歸京師以五月某日終于私
第年五十三上聞之軫悼且問其嗣或奏曰有子待用未
冠乃授國子四門助教以某年某月某日葬于某州某縣
某郷某里執友太原王某哭而銘其墓公本諱愚字仲囘
因夢先洗馬導從入其第呼公立堦下且命仰視曰老人
星見矣公夢中如教見黄眀潤大若圗諜所載者再拜而
寤私喜曰吉祥也以夀星出丙入丁乃名丙字夢夀公年
十七八始執茟為四六文字甚有風彩故兵部侍郎王公
祜以監察御史裏行宰大名之屬邑先洗馬事魏王符公
彦卿為要職每王公詣府必厚為供帳館王于第且出公
拜而以所業師焉王公覧之歎異曰此子可教若進修不
已當為聞人後變格慕韓柳文頗近閫閾既冠丁父母喪
哀毁成疾伏枕者彌年家財鉅萬悉以散朋友親戚視之
糞土如也産将竭而病亦愈遇日者于太行山下言公四
十當成名公信之因落魄于杯酒間又雅善音律章程之
伎為時輩所推服嬉逰任侠者十五餘年上即位之歳一
舉登進士第觧褐大理評事通判大寕監監之所職煮井
為鹽先時主事者悉多逋負械繋不减百人公問其故咸
曰鹽之要在積薪于夏秋煮井于冬春則輯事矣向者官
給柴本錢主事者恣為私用薪既不豋鹽将安出公因取
其質而給其價故薪聚如山迄公一政亡𬒳責者受代之
日人為之泣下是歳上親征太原見于行闕授太子右賛
善大夫并㓂平以公知遼州軍州事有偽署衙校刼盗于
民者公械送朝廷時以舊染之俗務從寛貸因赦其罪復
補衙職公禮待之且約無再犯不踰月刼盗如故公捕獲
之皆磔裂而徇然後以聞有祕書丞馬汝士者公進士同
年也以本官知石州為政嚴急軍民苦之且與監軍不恊
一夕于公署中剚刄在腹而斃遂以自盡奏之公上䟽理
其理事其略曰倘眀其負罪自裁屍宜更戮苟雪其非辜
致斃魂亦無冤上覧之駭異遽命按其事且召公還便殿
與對上問公曰馬汝士遇害爾知其人乎公曰人則臣不
知言自盡則厚誣也凢人罪非殊死未有棄其生者臣觀
汝士所為略無私過盖盗憎民怨爾然汝士一夫之命不
足挂聖慮但祕書丞是陛下五品朝官今死既不眀宿衛者
亦不加罪臣恐今後書生不能治邉郡上為沉思乆之勉
勞使罷㽜監在京茶庫繼賜錢五十萬遇郊禋加著作郎
大平興國八年拜右拾遺直史舘賜銀章朱􁀍尋知許州
在許三年急吏緩民而已遷河東轉運使積粟餉軍邉用
稱足上籍田之歳以恩例加尚書工部貟外郎直史職轉
輸如故歸朝授户部郎中面賜金紫且詔知審官院事上
重四品官轉司農少卿未幾有大諌荆南之命辤日賜錢
千萬之任多病卧治而已公為人亷直剛决仁義忠信知
止足不苟且與人交禮簡而情至故乆而彌篤凢妻之昆
弟姊妹之私壻接之甚謹雖竟月踰年語不及于私䙝人
此為難監茶庫時今少府少監雷有終以殿中丞與公同
年事故真定王再入中書權貴德望燻灼天下朝臣得一
見與語者自以為榮公朔望投刺未嘗求見真定使人召
公公未至使愛子羽林大将軍承宗逹其意是時某以舉
進士舘于公家嘗勸公速徃乃修謝啓緘封訖復遷延數
日某問其故公曰趙侍中不樂雷氏衆所知矣今某與雷
同職不告而去恐招物議因白于雷雷果曰此無他欲使
著作伺吾罪舋矣公乃焚其啟終不詣真定其不趋權勢
也如此惜哉不享上夀不豋大用命矣夫惜哉不享公之
世䘵世功洎昭穆郷里詳洗馬誌中公即洗馬長子娶張
氏封清河縣君子二人助教長也次曰某女一人適進士
楊雲卿銘曰
胡為乎有生去來兮靡恒吉夢惟星兮竟亦無徴浮生一
夢兮營營薨薨夢中之夢夫何慿嗚呼丙父名令圗洛陽
人
　　　　故侍御史累贈太子少師李公墓誌銘(并序)
給事中判河南府兼㽜守司事李公将葬先少師赱僕求
誌其墓行状云公諱某字某趙郡人廣武君之後也亳州
團練使太清宫副使諱幹曽祖也㤗陵令贈太子少保諱
豐祖也洺州團練判官贈太子少傅諱滔父也公㓜孤事
母以孝聞有文行爲郷里所稱方将决科名取貴仕邢帥
薛懐譲知其名奏觀察支使公以廹于就養不暇擇䘵帥
移左馮復授記室得五品服色丁母憂護䘮歸洛舉先少
傅合葬焉制終得盩屋令秩滿歴邠州觀察鳯翔節度使
判官尋爲朝士推薦入拜殿中侍御史掌梓州榷鹽院歸
朝奉詔知舒州軍州事時太祖問罪金陵彌年未下沿淮
諸郡供億百端勤王之功舒寔為最公以恱使民以樂輸
未嘗鞭一人呵一吏而餉饋之用集矣朝廷議其功就加
侍御史以太平興國元年八月二十二日寝疾終于治所
享年若干給事之始登朝也贈某官入西掖又贈某官在
中書超贈太子少師夫人周氏故邢州節度判官琪之女
也以孝謹事先姑以慈嚴訓諸子賢眀之行宗族稱之始
封汝南臨頴二縣太君又進封汝南郡太夫人淳化四年
閠十月二十二日終于東京私第四子長曰沆給事是也
次曰贄著作佐郎次曰源太常寺奉禮郎次曰維官與贄
同三女長適武功蘓昌嗣麟逰縣令次適太原王永孚宻
州録事叅軍次適沛國朱貽孫皆良壻也以某年某月某
日祔葬于西京某縣某郷某里從先塋禮也公自從事至
臺端率以寛簡為政所在吏民愛而思之儒學之外雅好
易象老荘之書復能踐其言而行其道外累不入中心晏
如居官清不近名直不忤物得俸禄隨手而盡未嘗有意
于治生惟教誨諸子蚤夜無􁒭餘慶鬰積給事當之用是
為近臣參大政文章器度時稱巨賢而立朝之士有識少
師者必曰給事履行實得父風及罷政事丁外艱而執喪
食貧殆不能為禮上聞之歎異賻贈有加維也文學亦如
其兄自餘俱成令士三代贈典皆從子貴積善之道豈誣
也哉今以二品之禮葬少師之服歛不亦哀且榮乎初給
事直殿舘知制誥入内署佐中樞而太夫人尚無恙朝請
之暇兄弟舉觴為夀慈顔旣和綵衣起舞盡歡而罷率以
為常每正至入宫夀寕祝聖婦姑相望肩輿煌煌人臣及
母之榮無以過此非父嚴母慈兄良弟悌疇能若斯其盛
歟銘曰
李氏之先廣武稱賢子孫緜緜少師燕翼位不充德餘慶
鬰積給事堂堂邦家之光庸詎可量既贈其父又封其母
積善之報孝子顯親納石于墳刻為斯文
王黄州小畜集卷第二十八
王黄州小畜集卷第二十九
　　碑誌
　　　　　故啇州團練使翟公墓誌銘
　　　　　殿中丞贈太常少卿桑公神道碑
　　　　　右衛将軍秦公墓誌銘
　　　　　殿中丞贈户部貟外郎孫府君墓誌銘
　　　　　累贈太子洗馬王府君墓誌銘
　　　　故啇州團練使翟公墓誌銘(并序)
公諱守素守昭儉濟州任城人也其先盖漢丞相方進之
裔也曽祖諱某皇任某官祖諱某皇任太子少保致仕考
某皇任率府率公即率府之次子也天福初以䕃入仕補
左班殿直轉供奉官自晉至漢時亂位卑祗役不暇故勤
雖至而功未立矣洎周髙祖以来奉皇華将宻命號為稱
職者屈指比數公首與之世宗初平淮甸詔公為蘄州兵
馬監押兼沿江廵槏善修其職改承天軍使自是聲績聞
于時矣我太祖神德皇帝乾德中始議平蜀用許帥王全
斌為主将且擇使臣恭謹者隨軍任使而公實從焉蜀既
平公奉㨗書馳馹騎入奏太祖嘉之擢授引進副使時故
中書令石公以佐命元勲始拜平章事鎮汶陽乃詔公為
鄆州生辰國信使賞勞也尋加判四方舘事且以全蜀雖
下羣盗未息再命公分屯士卒經畧郡縣乘傳徃復頗得
機宜由是益親信矣開寳中麟府二州畨族搔動以争地
不决聞于朝廷公承詔和戎部落恱服扈從輦輅薄伐并
門轉引進使出為成都管内十州都廵檢使賜錢五百萬
謝日復受宣充鳯翔府魏王符公官吿使公以錫賚優厚
懇譲不已太祖曰汝十州廵警煩費亦多不足讓也當時
寵任在同列間鮮有其比及受代歸朝㑹淮海王入覲命
公迎勞頗得禮容并寇稽誅大勲未集輯公與洺州防禦
使郭進領偏師侵掠深入敵境至五臺縣界取禾蹂稼實
有力焉今上嗣寳圗行兊澤授客省使憲州刺史㑹梅山
洞蠻恃險叛亂受詔為都部署招懐討撃五谿悉平淮海
王納版圗奉朝請公為两浙十三州安撫使尋知杭州軍
州事勞来安輯浙民便之政成召歸為西京都廵檢使因
權知河南府兼留守司事浩穣之政雅亞上都簡事勤公
月餘自理加以修宫闕奉軺轉貴倖旁午終無間言加啇
州團練使上念延安戎夏雜處以公麟府之役深識畨情
知延州軍州事端拱初邉鄙未寕胡羯南牧議者或請堅
壁以待之公以河北諸州繕修城壘遂充天雄軍兵馬鈐
轄知大名府復以上黨近邉素稱難治知潞州軍州事咸
有課最逹于朝端上方考古道興方田俾封疆之臣修耕
戰之偹公為代北方田都部署事畢改并州兵馬鈐轄移
夏州駐泊未幾知鳯翔府事朝議以趙保忠歸國鎮夏臺
可息經費求其監䕶無易公者遂再徃焉承公上戢下頗
叶便宜改石州駐泊上以公馳驅且乆齒髪漸高俾歸郡
封以均勞逸在郡周歲方将拜章乞骸歸老田里以淳化
三年八月五日　疾終于官舍享年七十一娶張氏封清
河郡君先公而終子二人長某早亾次繼恩右班殿直孫
若干人長惟德啇州衙内都指揮使四年四月某日葬于
開封府某縣某郷某里禮也公歴四朝事八主檢校官自
常侍至大保兼官自監察至大夫階自銀青至光䘵勲自
武騎尉至上柱國爵自縣男至郡矦食邑自三百户至一
千户惟公謙和畏慎慈恵恭謹積此八者終身不衰嘗莅
大都臨劇務無㽜事無敗獄以矜嚴訓軍旅以持重守邉
防出疆有專對之才行師無失律之咎世之稱諳練時務
者公寔首焉及治啇於郡事尤簡盖國家優賢養老且休
息之而早夜孜孜未始懈怠若初筮仕者每㫁一大辟雖
罪状眀白了無所疑亦必委細諮詢徧乎僚吏以至再三
而後用法復能不忤物不近名奉詔條外不求赫赫之譽
知屬吏過失未嘗面言必因公宴引數十年前事曰某人
嘗為某過得某罪旁指曲諭微警誡之周旋慎宻率多比
類故能四十年間無纎芥之過始全身于亂世終立事于
清朝語侯伯間未易可得考牖終下不亦休哉某左官啇
山實公之副􁋑聞履行淂以直書銘曰
官二千石世禄之厚公能守兮齒七十一人生之夀公能
有兮委質眀代保無咎兮歸全幽宅光有後兮
　　　　殿中丞贈太常少卿桑公神道碑銘(并序)
按喪葬令五品已上立碑螭首龜趺髙不得過九尺又云
文武五品已上致仕官薨卒者其吊祭􁏉物依見任殿中
丞品第五太常少卿品第四今雲中留後桑侯葬先少卿
樹碑于神道用舊制也公諱光輔字魯卿其先弘羊以心
計得幸于漢武世居東郡之黎陽徙家于高平鉅野縣周
顯德中以縣為濟州今為郡人焉曽祖某祖某並隱晦不
仕考諱某宻莒州縣主簿公即莒縣府君之長子以唐天
祐甲戌歳生于鉅野既冠長七尺風貌峻整襟懐豁如治
三禮窮其淵奥隨郷舉累上為權勢所軋退耕肄業一不
屑意太平興國初太宗皇帝親試舉人㧞孤貧湮厄之士
公始以本科擢第于御前觧褐許州郾城主簿㑹太宗視
征并壘詔郡縣督民飛輓以餉六師郾城令當行令畏懦
有憂色公曰古人辭易不難辤急病譲夷吾之志也今天
子䝉犯霜露吊伐叛逆臣下宴安之時耶遂詣郡請代令
行事畢賞勞改濰州團練推官祕書省校書郎俄遷大理
評事兼監察御史充泰寕軍節度推官時㽜後已掌禁軍
號御龍直以宿衛忠謹恩顧彌渥從容侍立奏曰臣父年
齒甚高為藩郡從事非所樂也臣坐享厚䘵不得奉朝夕
之膳心所未足因制授太子左賛善大夫致仕眀年轉殿
中丞賜五品服色優㳺輦下時議榮之以淳化二年六月
十二日寝疾終于上都之官舍享年七十八以㽜後貴賻
贈有加是月權窀于法寳寺自淳化四年太宗郊祀至咸
平元年今上嗣位由成均博士累贈奉常亞列大夫張氏
先公而亡追封南陽郡太君子四人長曰賛即㽜後太傅
次曰某次曰某次曰某女一人適某官以某年某月某日
葬于本縣獲麟郷休祥里以清和郡太君祔焉禮也公讀
周公孔子之書而道屈于埸屋負冉有季路之政而命厄
于州縣積善餘慶㽜後得之用能㑹風雲于代邸執干戈
以衛社安邉却敵勢若長城尊主庇民精貫白日善訓之
道有自來矣某鉅野人也為兒童時少卿數来吾家先人
命拜少卿踞受曰童子荅某常記之見託勒銘詞實無媿
銘曰
冨貴無種善惡有源不在其身在其子孫少卿儒雅㽜後
藩垣文武之道在公一門公来懸車享茲眉夀何以饋之
肥羜㫖酒公去賓職處茲髙堂何以貴之赤􁀍銀章令終
帝里歸葬吾郷樂卿襃贈壠樹増光刻銘真宅千古流芳
　　　　右衛将軍秦公墓誌銘(并序)
栢翳之盛享國于秦其後子孫或以為姓公諱某字某廬
江人也曽祖某唐末事吴以功為武昌軍節度使事見本
國史祖太岳州刺史父進逺宣州節度副使贈右監門衛
率府率公即率府之長子當李氏建大號也弱冠起家補
殿前承㫖仍令禁中侍從先主殁中主嗣位以公為行從
副使益加親信恩寵莫貳公謹儉愓厲卒以無咎中主幸
南昌而終公寔扈從受遺命冊後主于建康禮畢議功将
加不次公三上章願守陵寝情不可奪優詔許之授陵臺
令朝夕洒埽朔望涕泣積十餘歳其志不衰後主聞之頗
為悲慟詔書三下強起公為尚衣使澄心堂袛候澄心堂
後主讌私之所也非親宻未嘗至此凢關機務公必與焉
王師吊伐之歳以公為撫州兵馬都監擇才而捍難也師
環金陵城中堅壁時朝廷命浙兵攻其東以公為夀昌殿
使充建州監軍使知軍州事昇州不守亾将盧綘率潰亂
之兵屠歙州殺郡牧逺近為之震駭頓兵富沙逼我城壘
公堅守力戰郡人獲全後主降詔于郡縣曰天命有歸無
復頋望且命封府庫以聼朝㫖公奉詔哭訖緘符印使次
子羲表納焉太祖嘉其為臣有節完郡有功璽書襃羙錫
賚有加以羲爲右班殿直公歸京師便殿淂對恩禮越等
授西京作坊使金紫光禄大夫檢校司空兼御史大夫上
柱國初江表之平也諸郡守長于蒼黄中侵取官財用以
封植後皆自敗並伏其辜惟公束身而歸毫釐無取太宗
嗣位素聞其事非時召見慰勞乆之賜錢三十萬以本官
監白波軍居三年授西京廵檢使賜錢如白波之數歳滿
充廣英等十二州廵檢使又賜錢五十萬歸朝改右監門
衛将軍爵爲開國矦食邑一千五百户淮南六州廵檢使
轉右領軍衛将軍實封二百户淳化五年歸朝以五月某
日寝疾終于私第享年七十八夫人陳氏封頴川縣君以
令淑聞于宗族先公而亾三子長曰著舉進士不第而卒
次即羲也今為西頭供奉官閤門袛候以才幹為時所推
有後之慶其在兹乎季曰㳟亦早夭二女並適人而逝以
某年某月日葬于某州某縣某郷某里以頴川縣君祔禮
也某與羲交甚熟託為銘曰
李氏割據百官備具去就終始公淂其所人皆冐榮我守
臺陵銜哀十稔寵詔三徴人去危邦我守孤壘郡民是完
國亾乃已人幸喪亂侵取公財我無一毫空手而来我公
来思二聖念之内職環尹便蕃寵錫人患凶夭我獨眉夀
人憂子孫我獨有後天之報施在公匪謬誌墓刻銘水光
世胄
　　　　殿中丞贈户部貟外郎孫府君墓誌銘(并序)
端拱元年正月朔殿中丞冨春孫公自龍州受代終于岐
山諸孤䕶喪㩲窆于許服闋長子何舉進士中甲科聲名
振天下俄拜右正言直史舘賜三品服進階為朝奉郎䇿
䇿為騎都尉且命副漕運使于畿甸之西按行數十郡屬
吏故人負弩望塵之不暇今春上郊祀畢以何貴制贈殿
丞府君為尚書户部貟外郎将改葬請進士王巘齎書来
滁上乞銘于工部郎中王某公諱庸字鼎臣其先出于姬
姓春秋時事衛為卿三國時據吴稱伯五代祖植始渡江
為頴川長史髙祖簡徙居于蔡曽祖中祖真皆隱德不仕
考諱鎰贈大理評事先妣劉氏追封彭城縣太君皆從公
之貴也公即評事之次子少孤力學舉進士不第退而修
經世之務欲以布衣干天子取顯位而行道此其志也周
顯德中徒詣招諌匭上賛聖䇿凡二十有四條多引貞觀
觀時文貞公事以自比世宗覧而奇之命試䇿于西掖觧
褐除開封府兵曺叅軍㑹省吏員再考而罷建隆初授河
南府河南縣主簿月餘丁彭城太君憂服竟留守向公從
民之從以前銜署攝又權司法叅軍乾德中調于天官得
開封尉以親王出尹而公實事之秩滿考績議當羙遷㑹
上言令錄多缺有詔趍吏部亟行補注且曰無限品第因
折六資為豋州錄事叅軍居十載不得代太平興國五年
徙宫巴蜀㑹朝逹表公之才且稱其滯上亦記公之名始
授太子左賛善大夫尋以本官知荆門軍事眀年賜緋衣
銀章旌善政而酬乆次也移典龍州軍州事雍熈初遷殿
中丞在郡四年得疾肩輿而歸享年六十有七夫人張氏
故國子博士潤之女也先公一年而亾生以夫貴封清河
縣君殁以子貴追封河内縣太君次子僅舉進士文學如
其兄次子侑少秀爲詩長女適鄂州錄事叅軍王道隆夫
亾守志次女適進士劉仲堪俊而有文某年某月某日葬
于河南府某縣某郷某里從廷評府君之塋以河内太君
祔馬禮也昔西漢選用經術眺錯董仲舒以對䇿髙第顯
太宗㐮㧞王佐劉洎馬周以上書稱㫖逹户部其斯人之
徒歟盖士君子得其時則功成事立大位及于身無其時
則卷道藏器餘慶發于後報若影響曷嘗有差始世宗淂
公之䇿即欲擢升諌垣有沂水人趙守微以草澤上章拜
右拾遺未幾坐家行不修貶啇州户曺掾丞相范魯公謂
公誠有奇才歴試而後用時移事去沉于州縣此一不遇
也故事尉两畿四赤者滿歳則拜諌官御史由是而為大
寮公獨折資紏郡陸沉者十稔此二不遇也上乆在藩邸
僚吏數多即位以来鮮不超擢其間才如孔維者亦至祭
酒而公守道退黙未嘗自陳竟以列庶僚典逺郡而終身
焉此三不遇也嗚呼天其或者屈公之位而大公之嗣乎
至于業官之績可以為吏師修身之道可以為人範亷財
慎言出于天性好學博古老而不衰又今人之所不及也
具于家状此不復書有文集二卷十行于代味其言知其
道矣初廷評府君以通五經隨計于僖宗朝屬巢寇覆二
京而罷干戈之中講誦不輟秦宗權欲引為賓介以疾拒
之夫如是則户部之賢三英之秀有自来矣先是某為左
司諌知制誥有以何之文相售者見其文有韓栁風格因
夸于同列薦于宰執間居數月何始来候吾又得僅之文
一編時給事中兼右庶子畢公與吾同典誥命適来吾家
因僅出文以示之讀未竟乃大呼曰嚇死老夫矣其為名
賢推服也如此僅之就舉也以兄中状元抑之未第方今
搢紳中言掌誥之才者咸曰朝廷不命其人則已命之則
必何也埸屋中語科第之殊級者亦曰國家罷舉則已舉
不罷則首冠者必僅也吾是以知廷評之積德户部之道
屈在夫三子矣豈止文學之出人矣又将富貴之逼人身
也銘曰
賢人有位止于身貴無時子孫得之廷評素履家食而已
户部偉才朝班而止貽謀遺志付與三子三子堂堂天實
祐爾賦爾懿文錫爾繁祉翰飛聖朝何啻萬里君子曰孫
氏之諸孤其光顯于宋乎
　　　　累贈太子洗馬王府君墓誌銘(并序)
在昔唐鼎入梁諸矦各專其地就齊魯而言則王師範㨿
淄青時溥據徐宿朱瑾據兖鄆皆南結吴人以張聲援西
向而拒梁梁太祖通和討伐智力殆盡僅能平四州之地
而吴軍北侵益急自清口之敗梁兵縮首不出當時沂宻
之民𬒳亂尤甚不死于餒即死于兵非豪傑不能活妻子
况庇其郷黨乎于是民相保聚離為八寨以捍南寇府君
之祖諱某以負勇敢知禮義為郷人所推朝廷就署為沿
邉八寨都揮使却敵完民聲入賊境雖吴弩之勁不敢北
射一矢使人得耕桑嫁如治平時後以老病而終府君之
顯考諱某襲父職無懈屬晉氏有平陽之辱中原無主賊
帥趙重将掠髙宻南奔顯考府君以父子繼職䕶邉窮廹
不已竟殁于賊衆推府君嗣其事府君諱某字某時年十
八雪泣枕戈期以盡敵不墜世業邑人賴焉既而世宗以
一代英主削平淮夷府君始去兵即農厚自封植僮奴數
百指奔赱供事樹桑墾土衣食以豐馬牛豚羊蕃息蔽野
槌鮮釀黍以享賓客聚書講學以教子弟任侠自許弋獵
為娱逰人歸之如公郵里人服之如官府至于縣大夫郡
刺史咸禮重焉嘗歎曰自祖考及吾生在亂世庇民禦寇
其勤寔多未嘗授一官食㪷粟報施之道吾有後乎以開
寳六年十月十二日終于家享年四十八始贈大理評事
再贈本寺丞今上即位贈某官夫人劉氏封彭城縣太君
淳化五年以疾終楚州官舍至道二年追封南陽縣太君
婦德母道有史舘朱台符為之誌二男長曰子輿字希孟
擢進士第長于辭賦典麗可愛今為殿中侍御史賜五品
章服先是國家以鹺茗漕運之務付于希孟東極温福西
盡荆湖南距畨禺北止淮甸凢半天下悉以委焉希孟裁
量經制咸得中其宿弊舊訛一皆剔削去繁存要公私便
之每一艤舟一就舘則郡縣申牒委積如阜待報而返間
不容時加以舊無規䋲事有利害希孟閱視剖判遣之如
流施于有司靡不中理所謂幹國之蠱魚人之才者也次
曰未冠而卒五女既嫁而死在室而夭者凡四人焉今存
者潤州司户叅軍劉貞固之妻也以某年某月某日葬于
宻州莒縣某郷某里以南陽太君祔禮也王氏皆帝王之
後居太原者爲姬姓隋末大儒號曰文中子府君之先也
六代祖因官宻上愛岱嶽東嶽蒙之秀又其俗𬒳周公太
公孔子之化遂家人焉至今宻人呼忻代王家以别瑯邪
之族夫如是府君其周之苗裔乎某與希孟既爲布衣交
又為同恩生重以宗盟情分欵宻丈人之墓所宜為銘曰
姬姓王氏居于太原隋文中子即其裔孫宻上因官其後
家焉遇亂習武三世百年府君禦宼無禄無夀隂德所施
宜其有後乃生殿中少豋秀茂立朝顯親襃贈禮厚掦名
以道克家惟孝誌墓刻銘永光祖考
王黄州小畜集卷第二十九
王黄州小畜集卷第三十
　誌碣
　　　　　著作佐郎贈國子博士鞠君墓碣銘(并序)
　　　　　故泉州錄事叅軍贈太子洗馬陳君墓碣銘
　　　　　監察御史朱府君墓誌銘
　　　　　建谿處士贈大理評事柳府君墓碣銘
　　　　著作佐郎贈國子博士鞠君墓碣銘(并序)
鞠氏之先伯禽之裔也世爲東菜著姓徙居髙宻公諱與
今上御名同字可乆曽祖某孝悌力田不求聞逹祖直豋
州黄縣令父慶孫申州團練判官母王氏故太子少師延
之次女左𥙷闕史舘修撰贈太師伸之從父妹户部侍郎
叅知政事贈工部尚書沔之姑也申州府君始娶某氏生
子曰恂公即申州次子與弟愉皆王氏出也㓜聰悟善屬
文漢乾祐中一上豋進士第年二十一榜中推為探花先
輩觧褐秘書校書郎宰相范魯公奏為集賢校理頃之求
外官得鄆州觀察支使歴永興軍節度掌書記伊陽猗氏
令蔡州防禦判官繼宰介休魏縣開寳五年故相國趙韓
王取為著作佐郎與今兵部侍郎兼祕書監揚公徽之兵
部郎中知制誥李公若拙故左補闕知制誥趙公隣幾同
列東觀當時天下得佐著作局者唯公䓁四人而已才名
地望輝映搢紳居無何授河清令以七年某月某日寝疾
終于官舍年四十七夫人于氏太常少卿鵬之次女也太
平興國七年某月某日終于私第年四十七二子長曰仲
謀擢進士第任太常博士次曰仲淵長女適太子中舍聶
巨川次適故太常丞王禹錫次適聶巨容初公長兄恂早
亾無嗣弟愉周廣順二年豋進士第歴某官倉部貟外郎
知制誥張澹以女妻之生子曰孟容季昌女適周氏並早
亾惟季女適靳氏在焉仲容丁母憂時徒歩詣申陕河洛
扶䕶祖考暨叔父母兄孟容五喪東歸致書于我且曰叔
父府君傳父兄之業敦孝友之行顯位未至賦命不融我
先妣太君貞淑慈愛和平均一兩院兒女凡有九人訓撫
提擕並如已子于今郷人不知有從父兄弟嗟予小子罪
逆不孝䘵不及親官忝通籍今奉天子命得封贈父母未
立片石以表墳墓大懼我祖考之遺烈将墜于地幸與足
下布衣之舊豈惜一言不慰㒺極之心乎某謝而許之左
宦掖垣憂畏奔廹閏三月九日晨及光州加祿驛晝寝既
酣初夕無寐因命家僮秉燭據行實而書之公舉進士時
著四時成歲賦萬餘言聲振埸屋與弟愉並有文集行于
代嗚呼士之䖏世患才無所取名無所聞才名既立患無
知己惟公負天才得髙第復見范魯公趙相國為之引掖
而不豋朝籍終于畿令豈非命歟在其子孫必有逹者銘
曰
鞠氏姬姓本出于魯世居東萊縫掖章甫明經神童里選
郷舉擢第業官不可勝數䇿進士名考登科記大鞠之門
自公而始申州府君文學茂異命屈于時終于從事謀孫
翼子在公昆弟猗嗟我公髙才下位伯倫酒德披文見意
王績醉郷含章遁世殁後二紀贈典方至猶限彛章成均
博士孝子不匱永錫爾類
　　　　故泉州錄事叅軍贈太子洗馬陳君墓碣銘(并/序)
两漢公卿多補郡吏由督郵功曺而用者十有四五故其
治道鄰于三代盖考行于郷試才州于而后登于朝也斯
得郷里舉選之遺制歟其道雖廢其人或存陳府君近之
矣唐末大亂天下分列東南曰閩有王審知者據之自立
繼以李留張陳凢五帥七十年雖附庸于江南稱藩于中
原其屬吏皆自署也至今郷人以先輩呼其家君即先輩
府君之子以文行稱于州里閩帥重而辟之君曰吾先人
䇿名中夏遭時不幸介在偽土義不受䘵者全其節也雖
專地悍帥不敢加害名高而行著故也吾小子負荷世未
聞于朝一旦又将拒之禍且至矣人曰吾嘗被天子命無
辱于先人也今時雖可惜而年已過矣吾其樂山水守松
楸而終天年乎乃辤以老而命次子靖入于　朝其後終
于家享年七十初靖之歸國也補許州司法叅軍時冨春
孫何濟陽丁謂皆當世之文豪也靖與之交用是詞格日
進端拱中拜䟽議邉上奇其節授将作監丞主利國監後
隷御史府專以制劾為職皆非所樂也繼上章言時事上
益重之超拜秘書丞直史舘四年郊祀畢以靖貴贈府君
洗馬眀年秋靖得告南歸且将以漏澤賁其墓墓有誌孫
何為文又請尚書禮部貟外郎知制誥王某書墓表某因
謂曰墓之有表古也然近世有德行無䘵位者多表而旌
之據禮子為大夫父為士祭則大夫葬則士今洗馬祕書
俱為五品官而欲表之與無位者同矣何以示貴按令五
品已上立碑七品已上立碣誌其墓宜矣靖乃拜而謝之
君之行已業官理家訓子暨偽署之官職卒葬之年月宅
兆之原里五男三女為令子女得嘉壻凡是數者孫之誌
具焉夫人李氏封隴西縣太君亦從子之貴也銘曰
媯姓後頴川陳永嘉亂徙于閩德不墜世有人為從事登
王賓拒偽命名益振生膳部行恂恂事連帥姑全身修覲
禮趨紫宸振有蘭佩有銀郡督郵始即真生祕丞文彬彬
遇聖主文彬爲史臣漏斯澤顯斯親時孝子時孝孫碣其
墳垂後昆
　　　　監察御史朱府君墓誌銘(并序)
公諱遵式字咸則𥘉州無極人其先高辛氏有才子八人
朱虎其一也事舜爲卿舜命伯益作虞官益譲于虎則盛
德之後從可知矣曽祖􁄂祖公政皆隱德不仕考思瓊贈
大理司直妣董氏追封隴西縣太君公即司直府君之第
二子也㓜而聰悟不爲嬉戯始能言即好誦書将舉神童
内艱而罷服闋業文不捨晝夜二十四爲權勢所抑周顯
德初翰林承㫖兵部侍郎徐公典貢舉褒㧞寒俊精覈藝
實公始成名世宗平夀春戎帥楊信奏公為節度推官得
袐書省校書郎兵革之餘瘡痍未復佽助軍政公實盡瘁
太祖開國以恩例試大理評事仍進階一級是歲帥移蒲
津縻以舊職巨才屈乎幕府清議聞諸朝廷于時陕郊有
逋民本府鹹務左馮有旱災皆别敕委公按覆其事操刄
决滯根節迎觧乾德三年楊公薨僚佐並隨府罷新帥汾
郭公從義素聞公名㽜佐戎政辤避僶俛就位汾陽一幕
公為未至奉上率下人無間言㑹詔下督藩臣舉幕吏堪
為升朝官者同舍郎皆從装俟命汾陽諸矦之賢者也以
為非公不可塞詔第以賓佐故舊之情重難其重事因重
午節請公修詔貢乃宻以状聞左右無能知者拜監察御
史制書先署舉主中書令名銜搢紳以為羙事鹽鐡奏秦
州銀坑比多逋負未入之數不减萬計請擇朝臣以主之
相府以公前佐河中有亷幹之譽遂命監焉乘馹之任復
經舊府汾陽迎于逺郊具藩見臺憲禮輟執御者對控公
馬馬首小却即按轡懇揖並驅而行蒲人榮之觀者如堵
監銀冶凢八月宿弊盡去羡利居多巴蜀初平吕翰嘯聚
國家憂三峡諸郡以公為涪州通判忠信篤信蠻貊化之
遂知軍州事歳滿相率守闕乞㽜優詔許之仍降璽書襃
羙開寳五年始受代入憲府掌内彈左補闕宗維忠以本
官知濠梁家冨于財輕齎自奉觧印之日有白金數千金
两時輦下用中黄門典関市之稅以為朝官䘵薄疑有奸
利即以事聞太祖方責亷吏養疲民乃下御史府公親劾
之其實家財無贓汚状惟忠請自誣以脫繋獄公不許刺
問履歴未嘗有凟貨事乃請原其罪太祖召公詰譲曰囊
􁃅如此非盗于官即取于民書生相黨耶公曰惟忠始下
獄即請服罪臣不忍希㫖致人于法亂陛下邦憲因抱欵
占羅列指摘詞氣不撓太祖怒曰吾将自决此獄安用御
史爲遂坐惟忠徒罪叱公使去公執簡而出時無懼色時
太宗皇帝尹京覩公所守甚奇之使人慰勉曰爲御史執
法當如是然中外恐懼憂在不測未幾以公監開寳監畏
避雷霆韜戢鋒鍔公餘與賓友縱飲而已八年郊祀畢䇿
勲柱國太宗嗣位加朝散大夫太興平國二年歸闕屬軍
國事繁未暇進用公微得風恙求判西京㽜臺遂兼啇稅
事非所樂也明年得病告歸東京終于私第享年五十五
某年贈某官夫人杜氏宿州刺史儁之女也從夫封京兆
縣君從子追封某縣太君有婦道母德傳于親族府君以
清白捐舘家無餘貲二男未冠五女未笄居于京師嘗苦
桂玉夫人一切儉約以身率下求師友以訓其子内修工
容以教其女衣服飲食皆有樽節唯買則不問其價以至
抽輟簮珥畧無􁒭色雅好内典逹其㫖趣又多智善觧夢
言未来事徃徃符騐晝哭之後微有足疾杖而能行及聞
長子豋第因投杖而起朱氏之門不墜矣吾為人婦為人
母無負也足疾由是遂瘳見其子昇通籍板輿就養者十
三年以某年某月某日終于舒州年六十九二子長曰九
齡祕書省著作佐郎文學政事不墜家法次曰延齡舉進
士不第而終五女長嫁殿中丞直集賢院程宿次嫁岳州
司理叅軍郭夷簡次嫁張士亷次嫁張士宗並舉進士儒
林之秀者也季女未出室以某年某月某日葬于某郷某
里以某縣太君祔焉禮也公負典誥之文止于牋檄有愷
悌之政流乎夷落練臺閣之儀老于錢糓時使然也有郭
令之慰薦受大宗之殊遇而不及顯位命使然也夫位不
充德者其後必大豈誣也哉某與大著作爲進士同年請
以詞臣之茟誌于丈人之墓誌曰
人恤乎無德不恤乎無位德位俱充恵于困窮匪吾之通
位卑德崇繫于汙隆匪吾之窮展矣朱公抑揚古風䇿名
筮仕二十五年一入烏府終身不遷餘慶昌繁施及後昆
賢子令孫必大其門刻此清芬銘于九原
　　　　建谿處士贈大理評事桞府君墓碣銘(并序)
有唐以武勘亂以文化人自宰輔公卿至方伯連帥皆用
儒者為之而桞氏最稱顯族故子厚自言其家同時為尚
書郎者三十餘人其盛可知也于時宦逰之士率以東南
為善地每刺一郡殿一邦必㽜其宗屬子孫占籍于治所
盖以江山泉石之秀異也至今吴越士人多唐之舊族耳
公諱崇字子高五代祖奥從季父冕亷問閩川因奏署福
州司馬改建州長史遂家焉奥生誕誕生瓊瓊生祚祚生
瞪于公為顯考公十歳而孤母夫人丁氏養誨成人既冠
屬王審知據福建以公補沙縣丞時審知殘民自奉人多
衣𥿄公曰此豈有道之榖耶即以就養引去因自誓終身
御市衣稱處士而已洎李氏奄有江左其長子宜為太子
校書郎江寕尉宰貴谿崇仁建陽三邑拜監察御史次子
宣試大理評事迎公于建康時以宜貴當得致仕官切誡
宜曰不可奏請以卒吾志太祖平吴宜為費宰宣以校書
郎為濟州團練推官公始渡江省諸子自沂至濟自濟至
京師得疾肩輿以歸以太平興國五年十一月某日終于
濟之官舍享年六十三嫡夫人丁氏先公而亾追封某縣
太君宜宣之母也冝今為國子博士宣終大理司直天平
軍節度推官今夫人虞氏封范陽縣太君生子四人寘宏
舉進士宷察並以辤學自立有後之慶為可知也女五人
皆得嘉壻初公之捐舘也博士方按獄于沂聞訃號絶徒
跣冐雪而行以至于濟時有詔不聼吏守三年喪博士負
縗絰詣豋聞院三上章乞䕶喪終制寝而不報又叩丞相
馬泣訴其事雖不得請君子是之既而諸弟扶柩以歸權
窆于所居之右以某年某月某日卜葬于某縣某里以先
太君祔焉禮也公以行義著于州里以兢嚴治于閨門郷
人有小忿爭不詣官府决其曲直取公一言諸子諸婦動
修禮法雖從宦千里若公在旁其修身訓子有如此者栁
之姓自展禽始執卷者知之矣今略而不書博士之歸朝
也得雷澤令雷澤某之故里也始以邑中進士見(句)博士
厚以於我司直之從事于濟也某寓家焉司直善于我又
嘗拜廷評府君于堂上其爲交也可謂乆矣乞銘公墓義
不可辤銘曰
處士之名兮象著于天廷評之贈兮澤漏于泉子孫文雅
兮後嗣綿綿刻銘墓石兮以永千年
王黄州小畜集卷第三十
内翰王公以文章道義被遇太宗皇帝視草北門代言西
掖眷接優隆聲望最重咸謂咫尺黄閣矣偶坐事左遷咸
平初来守齊安在郡政化孚洽容與暇景作竹樓無愠齋
睡足軒以玩意邦人沐浴恩惠為繪像立祠東坡居士嘗
親拜其下歴歲滋乆經渉兵盗無一存者風範歇絶音徽
眇然良可太息平生撰著極冨有手編文集三十卷名曰
小畜集其文簡易醇質得古作者之體好徃徃好事者得
之珎祕不傳以故人多未見虞卿假守于此追訪舊址躊
躇増慨想見其人思欲以次興葺而鈍拙無能救過不贍
輙且先其大者因以家笥所蔵小畜集善本更加點勘鳩
工鏤板以廣其傳庶與四方學者共之紹興丁邜皇上祀
紫壇之眀年六月􁂞申歴陽沈虞卿書
黄州契勘諸路州軍間有印書籍去處竊見王黄州小畜
集文章典雅有益後學所在未曽開板今得舊本計一十
六萬三千八伯四十八字檢准紹興令諸私雕印文書先
納所屬申轉運司選官詳定有益學者聼印行除依上條
申眀施行今具雕造小畜集一部共八册計四伯三十二
板合用𥿄墨工價下項
　甲書𥿄并副板四伯四十八張表背碧青𥿄一十一張
　大𥿄八張共錢二伯六文足賃板㯶墨錢五伯文足装
　印工食錢四伯三十文足除印書𥿄外共計錢一貫一
　伯三十六文足見成出賣每部價錢五貫文省
右具如前
　紹興十七年七月　日校正承節郎光黄州廵轄馬逓鋪周郁
　　　　　　　　　　　校正左從政郎司理叅軍李　􁄂
　　　　　　　　　　　校正右政從郎錄事叅軍李　彬
　　　　　　　　　　　校正左從政郎州學教授梅守卓
　　　　　　　　　　　監雕造右文林郎軍事推官宗亞昌
　　　　　　　　　　　監雕造右文林郎軍事判官王　傑
　　　　　　　　　　右朝奉郎通判軍州事胡　兟
　　　　　　　　　左朝散大夫權知軍州事沈虞卿
予少時得元之詩文數篇讀而善之銳欲見其全集遍覔
不可得既知有板梓于黄州託其州人覔之又不得去歳
入長安從相國葉進卿先生借得内府宋本疾讀數過甚
快因鈔而蔵之今學為詩者未能窺此老藩籬而動弹射
宋人至不遺餘力此與以耳食者何以異悲夫
萬暦􁂞戌三月望日晉安後學謝肇淛敬䟦
