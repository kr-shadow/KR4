#+TITLE: 景迂生集-宋-晁說之
#+DATE: 2016-06-11 12:24:43
#+SOURCE: github.com/kanripo/KR4d0104 master 1909ea5e                
文集卷第一
　　　嵩山景迃生晁說之字以道一字伯以
　奏議
　　　　元符三年應　詔封事
四月十九日宣德郎知磁州武安縣事兼兵馬
監押臣晁説之謹昧死再拜上書于　皇帝陛
下臣伏聞春秋正始之義莫大于即位之始恭
惟　陛下即位之始　德音寛大民心說豫一
日四方萬國莫知其肰而同聲驩呼相慶盛矣
哉天命之所授者人心之所歸也竊以　陛下
始初清明黜閹宦之詭隨者一二人斥侍衞之
不正者數十人散後苑之竒工數百人天下之
士莫不知　陛下之尚　祖宗之恭儉也前日
海巡親事官星散民間專以防民之口伺民疑
似之過使道路惴惴肰不敢以目者一切罷去
天下之民至于指天吐氣覺身有宇宙之寛沛
肰游泳之適皆曰復得　祖宗之京師以居矣
昔唐褚遂良當髙宗時貶死愛州其後更明皇
憲宗之盛不得㱕塟何幸　陛下一日即位錫
鴻恩俾劉摯梁燾范祖禹等塟自嶺南聽子孫
叙用實度越前王有漏泉之澤也甲子　詔書
褒揚趙普殊勲官職其子孫于是乎又有以見
　陛下思念　祖宗創業之艱難使天下咸知
　國家太平之基有自也恭惟　陛下積是數
者之甚盛德宜乎日月光明五星有度乃四月
朔日有蝕之者五行災異之説隂陽勝復之論
臣不敢為　陛下道也天意若曰　陛下方崇
明徳其適見以左右　陛下乎古之明君以無
災而懼曰天其忘予良有以也　陛下惻然發
德音赦宥四京　詔中外臣庶實封直言　聖
躳之闕失若左右之忠邪政令之否臧風俗之
美惡　朝廷之德澤不下究者閭閻之疾苦不
上聞者悉心毋有忌諱誠得其所以戒懼而仰
足以奉天意也臣雖至愚賤不覺感極以泣曰
何幸今日復覩　國家之有此詔也第五倫坐
長安市中每讀建武詔書而歎息曰此聖主也
臣意今日復有倫輩者多也如臣之愚賤輒敢
罄芹日之誠獻芻蕘之言凡十事以奉　明詔
之萬一惟　陛下赦其狂瞽財幸其一曰祇徳
其二曰法　祖宗其三曰辨國疑其四曰歸利
于民其五曰復民之職其六曰不用兵其七曰
士得自致于學其八曰廣言路其九曰貴多士
其十曰無欲速無好名髙何謂祇德臣聞帝王
居天下之崇髙因天下之利勢不患乎力之不
足以治而患乎不以德為治也如其檢身積思
夙夜勉勉以祇厥德則有才而不自用内聰明
而不自肆雖學而若無所知雖文而若無所能
雖辯智而虚已恭黙既與人而不猜忌好謀而
莫之蔽任賢而名實稱享治隆而克永終動必
稽古為必畏天與天下四海同其安樂而為法
使世世可繼傳之子孫帝王無窮也此堯舜禹
湯文武成康之躅也茍其德之不祇而力之為
尚如漢武帝之雄才大略適足以罷中國唐明
皇之聰明無不及而不免禄山之叛梁武帝内
外之學俱博且善而身辱國危梁元帝之文足
以著書而身執國分隋煬帝博辯多智而招江
都之禍隋文帝驅駕豪傑平一天下而猜忌殺
戮國不再傳唐徳宗強明文藻陽尊賢士而以
猜忌隂親小人出居奉天晉武帝好謀善斷逺
平敵國而近蔽于妻子社稷用傾晉元帝人材
衆多無任賢之實竟不能興晉之統而致石頭
之辱宋文帝元嘉之治獨隆于數百年間而元
兇之酷亦以云甚嗚呼德之為治可不勉哉昔
自三代而降帝王之德莫盛于漢文居明光宫
天下斷獄三人後世莫之及已議者皆患漢文
不能盡賈誼之材使其功烈猶有可愧焉者臣
愚獨以謂不然蓋誼之言不純于德化實未與
文帝之意相當文帝非不知用而實不欲用也
夫聞賈誼之言而不輕于作為不誘于功名挺
然不改其清浄無為之操此漢文之所以致盛
德者也蓋自古願治之君溺于名人可喜之論
而不憚變更祖宗法度輕于作為自欲暴功名
于百王之上而卒貽天下後世之大患者不一
也臣是以知漢文之為盛德也景帝之材業皆
非文帝比而後世之稱治君必曰文景以配成
康何也蓋景帝之繼文帝不必創有所能而能
不改文帝之恭儉不失文帝之德化是亦文帝
也逮夫武帝興而文景之風墜矣君子謂漢道
于是乎始衰矣不待元成間也武帝之材業實
視景帝為優有尊詩書之名有修禮樂之觀豈
不美哉而兵窮絶域刑及反唇利悉秋毫天下
騷然不勝其聲使斯民不覩詩書禮樂之有益
云者無它焉不如文景之有德也武帝嘗從容
問東方朔曰吾欲化民豈有道乎朔對曰堯舜
禹湯文武成康上世之事經歴數千載尚難言
也臣不敢陳願近述孝文皇帝之時當世耆老
皆聞見之貴為天子富有四海身衣弋綈足履
革舄以韋帶劒莞蒲為席兵木無刄衣縕無文
集上書囊以為殿帷以道德為麗以仁義為準
以是天下望風成俗昭然化之武帝淫侈如此
而欲使民獨不奢侈失農事之難者也武帝誠
能推甲乙之帳燔之于四通之衢却走馬示不
復用則堯舜之隆宜可與比治矣善乎朔之此
對直以孝文為堯舜謂唯孝文之恭儉可以救
當世之弊也使朔之對不知出于此而迎意䛕
悦陋文帝之恭儉髙引闊鶩増武帝之盛氣則
朔者漢家之罪人也然朔之言豈獨為漢之利
哉臣願　陛下視今日宫中有可推者推之不
必甲乙帳也有可却者却之不必走馬也不役
耳目而不期正百度百度自正天下自治也何
謂法　祖宗臣聞人君之于國猶人臣之于門
户北稱崔盧南稱王謝文質風流之不同有祖
考之舊存焉繼世守文之君何必厭百年之積
累而欲新一日之耳目哉昔仲康昆弟之于太
康述大禹之戒也伊尹之于大甲明言湯之成
德也周公之于成王罔非文武之誥教也漢宣
帝稱漢家自有制度是也天下固非一道如其
近求諸祖宗而不合則逺考之古王未為晚也
周公之誥康叔先之以祗遹乃文考而後使往
敷求于商先哲王乃卒使之别求聞由古先哲
王是其序也夫　祖宗之德孰可得而私哉皇
矣言文王之德而本之于大王王季大明言武
王之德而本之于王季文王所以致其盛也自
古以來未有如　本朝　太祖　太宗　真宗
　仁宗　英宗　神宗聖聖相繼之盛者也後
世繼成守文之君宜其憲章發揚之不暇而陋
彼皇矣大明之詩乃者　朝廷命令之辭臣下
敷奏之言掩不發揚重光之赫奕徒誇嵗月之
新美不知何説邪臣竊覩周公作無逸戒成王
歴序太王王季文王之德而不及武王召公作
公劉戒成王尊道公劉之業而不及文王武王
古之人寧舍近取逺探其原而致其盛未有簡
祖宗而自翦伐者也祖已言于高宗曰典祀無
豐于眤良可念哉臣不知乃者其文不足以發
揚歟其實未足取法歟惟我　祖宗之德澤宿
于民心而耆老尚多能道之謳歌不忘也施設
舉措之詳則國史存焉臣願　陛下俯察民心
仰鑒國史祗承　祖宗之典刑其恭儉勤勞宜
于今日乎而受諫納言好于今日乎尊賢貴士
誠于今日乎用兵用刑深于今日乎取于民者
多寡于今日乎躬自允迪以福斯民實在　陛
下臣不勝天下之願也昔在　仁宗時嘗詔學
淑為　三朝訓鑒圖既又詔富弼為　祖宗故
事石介作　三朝聖政録之上　仁宗嘉納焉
　神宗因衆書詔近臣作　寶訓則夫　祖宗
之典刑宜乎光明盛大不可掩也　神宗因馬
法之弊為王珪等言　朕于是愧見文彦博珪
言當時改舊法自是王安石主議　神宗為之
歎息或欲更館虜使之食饌者　神宗言故知
日不變饌為不堪是　太祖之所定著不欲更
也新作　原廟世王　太祖後之類又皆　神
宗奉　祖宗之意也臣載惟　祖宗舊章有若
費而省若可廢而不可以已者務以美意示天
下其待天下忠且厚也臣固不能悉疏之輒敢
言其一二近而易復者如科場有　詔申重求
士之意盛夏恤刑有　詔丁寧欽恤之意守令
　朝辭　賜以七條皆足以感人心而使自格
正不專設徒隷之刑左右阱以待之也天下之
士以故貴禮義尚亷恥方以犯義不及其鄉人
為愧何必有司刑戮之云哉惜乎曠數十年來
未聞　朝廷下一詔書勸厲風俗或求賢賞善
或勸農復租乃使斯民戰戰以茍免朝夕為幸
可不惜哉其害近而方熾者河北鹽法也　仁
宗嘗因王拱辰欲榷河北鹽已而聞張方平之
言亟罷　神宗又嘗因章惇欲榷河北鹽復聞
文彦博之言而罷今卒榷之使河北商旅失業
兵民食味不調税入不足其不法　宗祖之過
也何謂辨國疑臣竊觀世之姦宄嫉害忠良冰
炭不相生若有不共戴天之讎無以決其私忿
必假君父以藉口使聞之心知其非而語不敢
辯當其責者義有所不得辭于是乎羣小人意
得競進以一言而殺百君子矣不幸不祥其如
是也隂貽天下之禍莫甚于此也然彼不祥之
言曰擅議宗廟或曰非毁先帝類皆見于末世
弱君强臣更相傾奪之際而盛時無有也紹聖
羣臣指元祐為黨其猶可也至于其流及　上
以元祐之黨非毁　我神考不知　國家隆盛
如此　神宗之盛德如此何為亦得此耶真不
幸哉天下有識之士不喪忠義之心者無不痛
心疾首欲辯之厥路無由幸　陛下一日清明
得以昭陳因以曉于無窮之來世實天下之幸
也彼紹聖之臣徒知快其私忿曽不顧　我神
考在位十九年間焦心勞思百度修舉皆以固
社稷而惠百姓何所負于天下何所慊而非謗
可起哉天下之愚夫愚婦尚未之有萌此心者
二三大臣獨何事而乃為此乎蓋甚非人情也
如司馬光之進退唯　我神考為能全其髙製
序以寵其書且命侍讀以其書聞于邇英閣如
文彦博之耆舊唯　我神考為能發其不言之
功賜筵賦詩以寵其㱕恩禮莫與比者如蘓軾
之獻言唯　我神考許以國士奪之于衆人必
殺之地而再生之臣竊以謂此三人者恨不能
死以徇　我神考于地下耳尚何自而非毁之
乎所謂元祐之黨人之心葢皆此三人之心也
德之不報毁之何端耶如以謂　元祐垂簾之
際二三大臣言辭有抑揚政事有異同可指以
爲言則亦不諒之甚也昔成王之時召公宅洛
邑周公營成周而舍文武之豐鎬是周召不忠
于文武也陳平周勃謂髙后王昆弟諸吕無所
不可是平勃不忠于髙祖也霍光輔昭帝不循
武帝之舊乃罷榷酤輕徭薄賦是霍光不忠于
武帝也堯舜之相繼宜無可議者舜于五禮五
玉三帛二生一死贄尚何苦而修之耶　神宗
熙寧之初鑒嘉祐治平之末士忸于安樂而或
失之因循頹墮可更張振起之適足以崇　祖
宗之丕謨為　神宗之丕烈也由是觀之政事
之異同非所宜言而姦宄之害忠良假　君父
以藉口不傳之死地則不已其亦明矣伏惟
陛下聰明博達必有以超然燭此無疑將見
陛下發德音復死者之官爵還生者之禄食因
以發揚　神宗巍巍之烈成　我神考前日在
御之意不損　我神考知人之明使天下後世
于　神宗無間然矣所謂二三臣者有所不足
道也天下之士固已日夜顒顒伏望　明詔之
下幸　陛下留意加察無徘徊也臣愚竊又有
私憂過計以謂　陛下聰明無所牽制灼見此
一日之疑以詔天下後世固善矣抑亦末也奈
何紹聖大臣肆其私意欲表裏遷就其説謂前
日　神武之史為誣謗之書率然委一二新進
末學重修國史特起後世之疑也後世學士大
夫耳目不相接見新史之美而疑舊史之惡謂
新史之公而指舊史之私不知其初固自公且
美也其害又豈不大哉臣雖未嘗見舊史而敢
謂舊史必不敢為之誣謗何則實無自而誣謗
之故也蓋史也者不可得而私不可得而不實
史官茍非許敬宗輩則莫之敢侮于斯也其為
重修之議者不過大臣自為之地也如　神宗
謂吕惠卿矯蹂輕誣鄧綰操心頗僻賦性姦囬
曽布惠卿自陷不義章惇之得罪黜湖州王安
石才吕嘉問屢進除目而屢却之卒黜嘉問安
石約王韶不以熙河實費奏聞而卒不能欺安
石之退八年而禮遇日薄富弼之死則　自製
祭文以哀之天下之人皆歎仰　神宗之明聖
共所聞見如此者不知新史官為　神宗而書
之乎其與大臣為地而諱不書乎臣願　陛下
獨運不惑之智詔　神考舊史並行不毁以祛
後世之疑不特當今之幸也　太宗患國初承
學之士所撰　太祖實録不足以盡創業之大
美詔張泊等重修　太祖實録與今之好問者
猶多求舊史以考同異是舊史之不可掩如此
不若因之以公天下而不措意于其間也且夫
初欲増美者猶不能塞後世異同之辯而初謂
辯謗者能免後世二三之議乎昔司馬遷作史
記在漢武帝時所載漢髙祖惠帝吕后文帝景
帝武帝之得失無所畏忌至今言者曰漢髙祖
吕后惠文景武帝之得失其如是止耳班固作
前漢書在後漢明帝時所載前漢二百三十年
間君臣之得失皆無畏忌至今言者曰前漢二
百三十年間君臣之得失其如是止耳陳夀作
三國志在晉武帝時所載晉宣帝景帝文帝之
于魏蜀呉事雖不得如遷固之肆然㣲而顯婉
而可觀至今言者曰晉之取魏并呉漢其如是
也豈不與天下為公乎未聞漢晉之君以謗前
烈罪遷固夀輩也幸　陛下更以徃事加察然
謂歸利于民臣觀春秋宣公十九年冬書初税
畝君子曰譏井田之法壊而税什二自宣公始
也哀公十有二年春書用田賦君子曰譏其既
什二而税田又什二而斂財其惡則不自哀公
始因有以用之也嗚呼聖人之逺利辨惡如是
其嚴哉然自後世視之宣公之税畝猶為至公
至薄之税也哀公之田賦猶為至良至平之賦
也董仲舒稱漢屯戍力役三十倍于古田租口
賦塩鉄之利三十倍于古是也不知聖人復出
于今當如何其書耶今之賦役又㡬十倍于漢
耶　本朝因唐楊炎并租庸調之二税以為税
矣近又納義倉是再租也五等之民嵗納役錢
是再庸也嵗有常役則調春夫非春時則調急
夫否則納夫錢是或再或三以調也其征于民
者固已悉矣又復為舉放利息之術曰常平錢
曰預買錢曰蠶塩錢又復廣設名目悉籠遺利
曰課利錢曰淨利錢曰過月錢曰施利錢其㣲
尚多有司且難于條對也不知斯民嗷嗷然何
以勝其責乎有一身而叢此數責者將何以久
乎以故　廟堂之上命令之先務公卿大臣之
謀謨者錢也刑罰之所重雖殺人可赦而錢不
可赦也使者旁午文移急于星火譴訶無所不
至惟錢是恤也凡百執事能催科斂散者為賢
不能催科斂散者為不賢又從而譴黜之其欲
民之知亷恥逺刑罰足以飬生送死備水旱之
災無流離死亡之患不亦難乎比年文儒日盛
而亷耻不興刑罰日峻而盜賊不息空倉廩以
賑濟而民不得飽其原蓋在于此也自古固亦
有為富國之術者皆有謂而為之也齊桓公因
山澤之利盛兵車欲以霸天下也秦孝公因闗
中之饒開阡陌欲以幷天下也諸葛亮因巴蜀
之産欲滅魏吞呉復漢天下也是三者富國之
術止如是而其名甚大也如漢武帝之初承文
景恭儉積累之後太倉之粟紅腐而不可食都
内之錢貫朽而不可較百姓家給人足不啻富
矣其後日尋干戈無嵗不大舉府庫俱空造塩
鐵酒榷之利猶不能足而利孔百出民不聊生
置搜粟都尉拜丞相為民侯以此而富國為何
名也彼暴君昏主以宫室園籞之費耳目聲色
之蠧宦官女子無貲之賞而務富國者末也臣
所不忍言也　國家受命于兹百四十有一年
寸紙之出旦晝之移威信萬里禮樂法度粲然
具備而　聖聖相繼其上非區區新造之小國
欲利也其次非窮兵黷武之欲利也其下又非
縱度敗禮之欲利也不知財利之臣何事而進
乎臣竊聞　太祖躬見五代重歛斯民之困嘗
語近臣曰更一二年倉庫有儲當放天下三年
税賦嗚呼大矣哉開闢以來未之有也固不忍
税賦外有取于民也　太宗時通事舍人焦守
節監榷易院増課利　太宗曰通事舍人改官
須爲閤門副使若以財利羨餘而進此職則守
邊宣力之臣曷以勸守節乃遷内副使嗚呼
太宗之不植貨利又如此名器之(御名/今上)也而近日
進羨餘者視多少而得官有髙下或望輕資淺
而為待制或不讀書而為館職恐非　太宗之
意也夫　祖宗之裕于民者既如此逮夫景德
祥符間斯民富且庶矣當是之時人人樂業廬
里之中鼓樂之㫖逺近相聞熙熙然殆不知帝
力也然是時亦嘗乏兵食矣有司請下轉運經
度　真宗未之許也其喻有司曰下轉運司經
度則不免役民其出　帑以給之斯民又安得
不如是其裕如也以故雖有旱乾水溢之時而
無流離死亡之民比年以來一穀不登千里受
弊失時不語豈但狼狽而使有溝中之憂也河
北荐饑一大郡有流民至十餘萬人處其小郡
亦無慮萬人雖小邑亦數千人母棄嬰兒父食
壯子荼毒萬狀頗駭聞見賴　祖宗含養之久
天地社稷之靈而無它也其為賑濟之方雖勤
日夜無所愛惜然馭既奔者難為力拯已沈者
難為功也　朝廷何不循其本與其厚散于凶
年寧若寡取于平嵗無置官以專利而歸利于
民也　神宗一日手詔王安石曰訪聞市易務
日近買賣大段苛細市井之人頗藉藉怨謗以
為　朝廷將浸淫盡收天下物貨自作經營可
子細察訪速與戒約止絶止令依魏宗元擘劃
施行奈何賤有司不能遵奉　神宗美意卒盡
收天下物貨　神宗因張方平之對不鬻閼伯
㣲子之廟批出曰慢神辱國無甚于斯宜夫言
利者永絶意于祠廟而賤有司不能遵奉　神
宗美意卒鬻天下祠廟又復奈何　神宗後因
王安禮之言盡蠲市易累年之息萬萬計一日
之中出囹圄脱桎梏者不可勝數天下欣欣然
　神宗即有意罷市易法蔡確撓之不果司馬
光移王安石書言光乞罷制置司追還諸路常
平使者　主上以安石未肎是歸利于民者
神宗之意也大抵後之善其先者當推其意
而必固守其跡斟酌于時不必曲狥于文堯舜
異德文武不同業斷可識矣唯　陛下幸察詔
有司歸利于民使民得自利不勞置使者以為
徳不待開府庫以為恵不必發倉廩以哺其饑
上逸而下安也或曰常平錢二分之息耳亦可
罷乎臣竊以謂常平二分之息實　朝廷大惠
也而患有司不能推行其法貪黷之民不足以
行法使　朝廷之大惠為大害也蓋名則二分
之息而實有八分之息何則農民之用不足不
免稱利于富家者事之常而無足議者也而近
舉于鄰疃逺舉于聚落為力甚易其請常平錢
于縣司則有往來道路居止舍屋之費又出息
一分也甲頭紙筆之費又出息一分也設法雖
嚴人情㝷常不免之費又出息一分也請納之
費同之是謂八分之息其父兄之訓嚴者妻孥
之累篤者乃能以八分之息畢一嵗之事如或
不嚴不篤則遨遊廛市之間顧盻之際所請之
錢空手矣使民至于父子相夷風俗滋弊其利
害輕重可勝計哉今夫嚴父母之厲㓜子使手
不得執錢恐移其志也人君之視民猶父母之
視其子矣不處就田野逺城市而以耒耜鋤芟
為職而納之于邪使見異物而遷其心非所以
迪民也古之人論知人之術猶要之貨財而
其仁其不茍得者賢之今乃與此無知貪黷之
小民而共財不亦難乎方其請給之時不知所
害也如此及夫彼納之時賣田毁屋棄妻鬻子
鞭朴是加其害百端理無足怪也弱者由是轉
而為奴僕強者由是起而為盜賊姦黠者由是
肆其欲為隣里之害循良者由是受侵陵而不
得申雖無足怪亦足憐也彼如稱利于富家固
酷于常平二分之息而其害不至是也蓋彼無
連甲保識之累可與者斯與之縣司則無由盡
識其人之面目況審其人之虚實不得不嚴于
連甲保識之令而令雖嚴其浮偽相保卒亦奈
何或一人逃亡則累一甲或一甲逃亡則累一
鄉矣彼又無税户之限可與者斯與之縣司非
税户則不可與而與之者或非所欲欲之者或
不可與難乎為法也夫民之吉凶喪祭意外有
欲朝暮叩富家之門可得者斯得之又不必以
孟春之給也及其納息不一而足或多或寡或
錢或貨一錢已上左右手受之矣不如縣司必
責子母之錢一日俱至執鈔旁立庭下以待勾
稽也其所與之期可先可後又不如縣司必以
二限而刑且隨之也由是言之輸官二分之息
實有所害而民間子母相侔得其利也夫其害
之因縁而生者又有三焉一曰刑不可省二曰
兼并不可抑三曰商旅不可行何則今之民力
大屈為盜賊猶不耻況于一日縣司開府庫而
名欲恵之乎方且勞勞然患不得既得之患不
多寧暇恤後日之害乎求前日抑勒不欲之弊
蓋已不復有也前日民力猶從容與亷恥之心
猶存似或知畏而逺後患故有不之欲者今惟
逞欲而務得及其輸納之時下不爭則不已上
不刑則不足遇有司如是乎不知有它術唯刑
之為術也葢一人或可寛假而千百人不可滋
千百人可寛假而縣令甘以身受刑乎刑其可
省乎縣令守文不肎取新納舊或許之而新不
足數退有同保之累進有刑禁之嚴使民盡四
支之敏無以爲一錢之地如不叩急于富家則
何以塞責始求塞責茍免寧論私家之利今日
厚薄耶兼并之人乘斯時而意得矣以故兼并
之人唯患縣司散常平錢之不急而甚至樂歲
年之不登也兼并其可抑乎商旅與農貿易不
勞質劑皆指秋成以爲期今秋成之時一人在
門一人在野征常平錢不足何暇商旅之恤乎
商旅其可行乎嗚呼風俗之弊一至于此可謂
甚矣不生于民之自致而上之人有以致之可
不惜哉何時而已耶且夫天有常時地有常産
民有常力其間相去不能千萬也今常平之利
取于民者嵗復一嵗不顧其弊卒使何以堪之
乎試以一邑為之言小邑嵗俵常平錢二萬貫
而納息錢二千貫十年之後復有母錢二萬貫
三十年後積有母錢六十萬貫矣夫三十年之
後民力凋瘵將如之何也果使何以堪之乎為
國家計者寧顧目前一日之利而已乎此有重
可惜也上重則下覆首大則尾蹷其可忽諸且
斯民者　國家之民也非有齊晉不相輸之患
或藏于民或藏于府庫其地異耳其實一也唯
藏于民則民富而國亦富將不勝其利也唯藏
利于府庫則國富而民貧將不勝其害也子曰
百姓足君孰與不足尚復何言耶然此百姓之
至願而在位者或未之欲也何則　朝廷開財
利之塗為富國之術則彼茍進汚媢之輩得以
民為貨有顯績以受美官應髙格當以重賞非
若富民而無赫赫之功此又　陛下之不可不
察者也伏惟　陛下在龍德宫時行有乞丐必
以濟之逮夫一日臨蒞天下推是心蠲天下之
利㱕之于民臣不勝天下之願也易乾之九二
見龍在田德博而化九五飛龍在天則雲風從
而萬物各得其類也臣願　陛下速詔有司悉
歸利于民無曰初即位謙遜未遑而觀周公七
月萬夀無疆之慶鄙子産乘輿溱洧之患逺榮
夷公專利之徒察芮良夫王室將卑之戒既罷
常平法即以提舉官職事歸之轉運司俾出利
于一孔賦用取其于一官農民官吏各得其職
將見　陛下從欲以治也今轉運司所在空乏
軍儲不支可為寒心者提舉司攘其利閉其用
也何謂復民之職臣竊以謂有君臣則有官府
有官府則有府吏胥役有府吏胥徒則差役于
民百王不易之典未有知其始者譬如耕問奴
織問婢職當然也　國家差役之法行之久而
弊乃初變免役法以救其弊實大惠也然其弊
則去矣利亦未興而又有弊焉者正今日之急
務也蓋作免役法將三十年矣曽無一定之論
而耳目變改朝夕紛紛何勞而難功耶如其易
則易知簡則易從不如是也譬之人有瘍手足
者或曰我能藥之砭之而愈是謂良醫或曰我
能截其手足而無患惡在其為智耶夫去差役
之弊則誠善矣立差役之法而改為之則未知
其說也是二者事體雖大節雖多要可以一言
而定差役之法為民免役之法為利差役之法
若勞民而實逸之免役之法若利民而實病之
不可不察也何則　國家之有倉塲庫務非以
自利所以利斯民而民以之相生養者也官為
擇民之物力最髙者為衙前以處之民之鬬訟
侵枉不能自直者來赴愬于官官為擇民之次
有物力者為吏以聽上之指蹤而左右之其就
田野之民黍稷禾麥之利病錢鎛鎡基之好惡
官不能盡治為擇民之物力最高者為户　長
以主張之不幸盜賊為民之害官為擇民之次
有物力者為弓手以警捕之其它各以是為率
顧不曰為民乎免役之法則不然以民嵗所輸
之錢十用其八而雇募游手之有心力者以為
衙前委以不貲之府庫姑因衙前而得利也雇
募游手之有閑書筭者以為吏人責以不容奸
偽之簿書姑因吏人而得利也并團省管以為
保雇募保正以代耆長而地里之逺所責之不
一則有所不恤姑因保正而得利也今盜賊既
多于昔時雇募游手之强悍者以為弓手而使
之必得盜賊姑因弓手而得利也其它各以是
為利顧不曰為利乎差役之法使民躬役於官
若勞矣而為衙前者自以應門户保産業少常
學以待役一日役之不致漁獵于府庫為吏人
者少時之學尤力甚且知自愛惜而不敢巧記
于簿書為耆長者少知其俗長任其責不雜以
它鄉而任之專不雜以教閲而事之又專不敢
于攘于鄉管為弓手者視鄉黨隣里之害而疾
之不惜身于盜賊而勤察非常固不敢借賊而
資盜凡其役滿而㱕息于田里優游無所復輸
顧不曰若勞民而逸之乎免役之法則不然既
皆任游手不土著之輩而衙前以府庫爲市吏
人以簿書獄訟爲市保正之于其保初以能新
法射而得之其于巡稼穡之大利平爭訟之細
事非所習弓手之視盜賊可則前不可則身自
亡去凡其役無時幸其奸贓不敗露則終身尸
其禄若城狐社鼠然顧不曰若利民而實病之
乎若差役之法行使民既有職而又有大利者
五焉則非俗吏之所知也何者大以貲豪于鄉
里者方且趦䞡頡頏僕役其鄉人之父兄而使
之躬為僕役之事隂消其奸逼之心其利一也
今之以貲自强者田宅擬公卿僕隷如官府縱
舍自若未之有比也彼既役于官而因之識禮
度之所設覩刑戮之所加善者勸而惡者畏其
利二也今之民逺于上不閑教化未之有比也
昔人欲謂濟世務猶同舟涉海一事不勞則俱
受其敗彼其役于官者有父母妻子之懷桑梓
墳墓之累倉卒之間其視利病賤與貴同憂下
與上同力必以死守其利三也今之州縣稍有
一事横決待期左右環視無一人可以腹心委
者民之視其長吏若胡越然未之有比也自常
平之法行而兼并之家置田無限小民日以困
匱若其視田産而出力役則雖不限田而細民
免兼并之厄其利四也今之兼并方且得意未
之有比也所謂游手之民者古樂也禁而逺之
今也禄而親之使民去本蕩然無及若差役而
尚土著則雖不設土著之法而游手自將復業
其利五也今之游手方且得意未之有比也賈
誼謂移風易俗使天下囬心而鄉道類非俗吏
之所能為俗吏之所務在于刀筆箱篋而不知
大體魏鄭公謂俗吏既無逺慮不達大體唯奉
三尺律以繩四海之人臣願　陛下不恤俗吏
之　言自　聖衷詔有司度當今之宜依熙寧
元年之前行差役法而嚴衙前散從官陪備之
禁實天下幸甚夫天下之民既有常職而三路
保甲教閲亦可罷去蓋三路之民力役視它路
固已重矣何可仍之此役哉其使斯民舍南畞
之耒耜而尚西戎之弓矢鄙襏襫之衣而服兵
戎不逞之服厭菽豆之飽而甘市井之腴又非
所以厚斯民也或曰三時務農一時講武古之
制也其可已乎臣不知今之講武其古之講武
乎今可廢郡縣而封建棄杖笞而劓刖悉倣古
乎教閲之書　祖宗之所著令則今可舉而行
之也臣敢以為獻或曰是可以去兵而合兵民
為一古之制也臣又知此亦踈矣臣竊聞　太
祖既得天下使趙普等二三大臣陳當今之大
事可以為百代利者普等屢為言　太祖俾更
思其上者普等畢思慮無以言乃請于　太祖
太祖為言可以利百代者唯養兵也方凶年饑
嵗有叛民而無叛兵不幸樂嵗而變生則有叛
兵而無叛民普等頓首曰此　聖畧非臣下所
能及行之至今百四十有一年矣天下有㤗山
之安而無一日飛塵之警何勞措意于其間耶
乃者王安石晚年自知其法之弊爲逃責餙非
之辭曰免後保甲市易三者有大利害焉得其
人而行之則爲大利非其人而行之則爲大害
緩而圖之則爲大利急而成之則爲大害嗚呼
利害之相軋如此何其危哉真畏途險轍也耶
孰爲利不百不變業耶孰謂帝王之道出于萬
全耶孰謂王道易易天下可運于掌耶如成湯
之不競不絿不剛不柔敷政優優敷奏其勇不
震不動不戁不悚則法之所施得其人利固博
非其人而利亦存緩之則緩得其利急之則亦
急得其利是謂大中至正無弊之道者乃可舉
而措之天下也且作法于厚其弊猶涼作法于
涼弊將奈何臣恐其初利害之雜則卒莫能純
于利也蓋利不勝害亦久矣奚獨此為不然耶
　祖宗之法百年乂安天下本無事何苦試此
危道也哉譬如有人言我藥能起疾一劑而愈
不然一劑而斃誰敢試之哉昔樊噲願得十萬
衆横行匈奴中豈不壯哉季布謂噲面謾可斬
魏延從諸葛亮假精兵五千負糧五千從褒斜
出循秦嶺而東當子午而北不過十日可到長
安亮從斜谷來一擧而咸陽以西可定又豈不
審且壯哉亮謂此懸危不如安從坦道可以平
取隴右十全必克而無虞抑延不用孰謂經營
天下百世之大法反危于季布諸葛亮之用兵
哉唐太宗言李勣用兵毎大勝江夏王道恭不
能大勝亦未常大敗薛萬徹之兵也唯　陛下
幸察何謂不用兵臣聞平亂禍創業之君不可
不勤于用兵繼世守成之君方且敬德以奉宗
廟急賢以崇禮樂勤政以厚風俗孜孜唯日不
足何暇兵之議也于斯之時萬邦咸乂四夷屈
服罔有内外小大無不臣妾又不必兵之議也
不幸而夷狄無知來内侮古今異勢或文德之
不來而以我之順攻彼之逆兵不接刄而彼自
授首矣又不幸而盜賊竊發則縛豚搏犬一夫
是力皆無勞于兵也夫繼世守成之君尚德不
尚兵亦已明矣臣請以唐為之言明皇沈蠱衽
蓆自銷其前志禄山乘昏一舉而覆兩京當是
之時天下之兵爭先甲胄不謂不衆其將則郭
子儀李光弼髙仙芝哥舒翰不謂不武其守成
則張巡許逺顔杲卿不謂不忠而成臯不爲之
固潼闗不爲之險河北不爲之守者非用兵之
罪也河北自是世爲唐患而餘風被于齊魯梁
蔡皆效尤而爲邦盜乍臣乍叛朝廷姑息之不
暇殆將百年武宗興而用李徳裕因高祖太宗
之靈威不假天寶之兵不用天寶之將不勞天
寶之守臣不出一矢而申之以文命諭之以順
逆即位之四年崔嘏來歸我邢州王釗來我㱕
洺州安王來歸磁州郭誼殺劉積而澤潞平天
下方鎮一日聳然易慮奔走朝貢回鶻于是乎
破膽請和者非用兵之功也夫明皇之亡非用
兵之罪而武宗之興非用兵之功則兵也者以
之繼世守成果何有哉雖然武宗固武矣又得
李德裕以為之相宜其功烈巍巍如此而求其
所以致此勢順而力易者實本于髙祖太宗德
澤之舊而朝廷之素尊也德裕每諭河北三鎮
之使者曰河朔兵力雖強不能自立須藉朝廷
官爵威命以安軍情槩可見也臣故曰武宗興
而用李德裕因髙祖太宗之威靈云不然恐亦
未易致此也是繼世守成之君易于為德而屏
兵不必兵之用也又如此然其所以為用兵之
説者何自而發哉臣知其人也蓋大臣持禄固
位之術莫如勸人主用兵功若成則謀臣賞第
一他人草敢先其寵功若不成則上方以邊事
責之他人不敢繼其後身死于廟堂可也姚崇
勸明皇不幸邊功而相明皇四年罷宋璟責明
皇兵甲不瀆軍不輕進而相明皇五年罷再相
亦五年罷至于李林甫導明皇封藩將而在相
位十有九年以卒矣又彼行險徼幸之小人欲
身富貴而無以為資乃為國生事獻開邊之謀
其人本囚虜之材也事若成則富貴得其所欲
事若不成而誅竄擒馘亦其所分是在彼得喪
實無所繫而生民之膏血朝廷之威福彼漠然
不知恤也由是邊埸之臣阿廟堂之好廟堂之
臣侈人君之欲誇大張皇隠亡諱敗至于日賀
其得而不知其亡日賞其勝而不知其敗可不
惜哉如前日將官魏釗死焉初無一人聲之者
至釗之妻泣訴釗存亡于待漏院大臣乃言既
是多日不知消息必是陣亡不知此為何等語
也一將官之亡尚不以聞則卒伍之没者可勝
歎哉今夫人孰肎鬬狗彘金玉孰肎易瓦礫奈
何以中國之尊而較夷狄之勝負棄金帛粟米
之巨萬而爭不毛之尺寸哉其勝猶不足道而
況于敗乎其得猶不足道而況于亡乎誠勝且
得矣邊境愈逺而屯戍愈多饋運愈勞中國愈
困恐非　朝廷之福也或曰　祖宗之土宇未
復奈何臣以謂靈武者　太宗之所棄也代州
之地延袤千里者　神宗之所棄也當時豈卒
然無説哉姑侍其歸順無柔之可也且邊埸之
地適彼適此亦其常事何必深讎而血戰以疆
之耶設如一日盡得幽薊靈武之故地不過添
數十亭鄣列七八郡縣増職方之一二圖籍耳
其于九鼎之輕重百姓之利病了無所預也且
夷狄自有盛衰未必與中國盛衰相當果于中
國何所重輕哉如匈奴常圍漢髙祖于平城其
後數為漢患而至袁帝時乃上書願朝吐畨以
二十萬衆寇松州唐太宗患之卒妻以宗女其
後盡盜河湟薄王畿而室宣宗時自以三州七
闗歸有司議者其以哀帝宣宗盛于髙祖太宗
時耶彼幽薊之役在晉開運時殆今且二百年
矣數十年之前猶聞彼左衽之民嚬蹙思漢邊
人多能道其語可傷也殆今寂無所聞焉者其
久而忘異鄉之悲其聞中國賦歛之重征戰之
苦而不知慕耶虜主今年八十餘矣每對使者
語及　仁宗必重歎息為　仁宗作忌則　祖
宗之德懐于夷狄者不能忘也　陛下崇德以
綏之何事于兵乎闗中兵不解甲今又七八年
矣饑饉相仍米斗千錢不可得古人所歎父戰
于前子鬬于後女子乘亭鄣孤兒號于道老母
寡婦飲泣巷哭遥設虚祭想魂萬里之外者不
意今日復見之也唯　陛下仁慈天授念蒼生
介胄之苦早下罷兵之詔實天下幸甚何謂士
得自致于學臣竊以謂欲善教者宐莫如法孔
子孔子之使羣弟子盍各言爾志不必其志之
一也閔子之誾誾子路之行行冉有子貢之侃
侃夫子皆樂之豈好侃侃而惡行行哉譬如大
匠之誨人欲圓授之規欲方授之矩其所以爲
方圓之大小則不必授而大　之樸斵又豈一
斧斤之力哉漢興立五經博士易有施孟梁丘
京氏四家書有歐陽大小夏侯氏三家詩有申
公轅固生韓生三家禮有戴德戴聖慶普三家
春秋有公羊榖梁左氏三家未為不得人也如
董仲舒受公羊春秋劉向受榖梁春秋皆足以
為漢之儒宗顯忠于漢庭也今則不然義理必
為一説辭章必為一體曰是為一道德不知道
德之一如其是多忌乎臣常謂今之學者三經
義外無義理扇對外無文章老成者信之古人
謂草野生專自許不能博究擇從其善徒欲父
康成兄子(御名/今上)寧道孔聖誤諱言鄭服非鄭服之
外皆讎者矣正今日之患也其患臣得言其所
自　國家之初尚詩賦而士各精于詩賦如宋
祁楊真范鎮各擅體制至于夷狄猶誦之自嘉
祐以來尚論策而士各力于論策乃得蘓軾曾
鞏輩至今識者各仰之自更經義以來授以成
書謂之新經義唯善其説者乃中程上第茍為
參差出入于其間即不中程式雖善必黜之士
方為禄學無少長賢愚靡然從之唯恐不相勝
雖有長才者不得騁雖有知其牴牾非正者諱
之不敢言塗人耳目窒人聰明溺于傅㑹穿鑿
之論因使人材闒葺器識卑下聞見單陋不復
可得前月瓌竒卓絶之士矣仍之援釋老誕謾
之説以為髙挾申韓刻覈之説以為理又使斯
士浮偽慘薄不誠不忠厚其患豈不大哉議者
皆爲科場者風俗之所繫公卿將相之塗今科
之壊如此　何所賴而公卿將相何所選乎
古人謂王衍清言之害甚于桀紂臣恐致今日
之害者其罪又甚于王衍也此　陛下之所不
可不省者也臣愚少常業于所謂新經義者元
豐中以出身入仕非不知而妄作也所以中道
而改路者誠以其學求之古人之書稽之老成
之論而不合故也臣愚敢為　陛下申其本夫
詩書皆本于竹簡科斗古文不幸出于秦灰燼
之餘漢儒固有殘經之歎而魚魯豕亥至于今
日滋為殘舛今之説者因陋就寡曽不省察不
亦末乎其為義説因益回舛不可一二指也而
書之失為甚蓋今尚書又出于唐明皇時學士
衞包之所定者矣新經義之説如敢于殄戮而
刑足以服人心股肱不喜而有刑以俟之威不
可訖老不可敬禍不足畏凶德不足忌之類誣
經害教固足以病學者矣而講筵之官將以是
説進于　斧扆之前無乃為　聖聰之惑而隂
貽天下之禍乎臣前所謂唱此説者其罪甚于
王衍又以此之故也伏惟　陛下之聰明略賜
省覽則其書之邪正無從而逃也昔虞翻䟽奏
鄭康成五經違義尤甚者百六十七事謂呉武
烈不可不正行乎學校傳乎將來臣翻切耻之
夫以巍巍大宋而無一虞翻乎臣頃為蔡州學
官王安禮為臣言　神宗皇帝天度髙逺常患
三經義未副其意宣諭異日當别刋修則今之
承學之士于三經義兢兢唯謹不敢低昻一語
者未必當　神宗之意也況三經義行之數年
後王安石乃自列其説之非是者奏請刋去不
知古人設諸日月不刋之書其如是乎如其嵗
嵗改易不已則學者無乃徒費年月乎若夫
神宗患當時文章不足用至于再三而思得人
則又中外之所著聞也如其所字説者　神宗
留中不以列學官近乃列在學官使學者紛紛
然異端其書古文大小篆之不倫正俗之無别
從篆從隷臨時遷就其私意破律亂常果何等
書也蓋前日三經行而出之于經皆棄大旨而
事句語有昔人年頭月尾之弊今又舍句語而
爭以字不愈弊乎字説之列學官甚非　神宗
意也其此不當置而置者乃有不可罷而罷者
春秋孔子筆削以懼萬世亂臣賊子者也有國
者不知春秋前有䜛而弗見後有賊而不知為
為人臣者不知其　人倫之大教也元祐之
初常列于學官矣　恐非所以尊經術
也昔孟子欲言周禮而患無其籍今之周禮最
出漢末雜之以六國之制多漢儒之所倫次者
或謂六國隂謀之書則過也大要斂財多貨黷
祀煩民冗猝可施于文而不可措于事者也猶
以王制之所存得列于學官而春秋法　王之
制反可黜乎臣願　陛下博延耆儒宿學左右
勸講復春秋之科詔學士大夫不為專家之學
人得自竭其聰明必有異人為　聖時而出以
副　明詔何謂廣言路臣觀商髙宗夢帝賚良
弼而相説於傅巖版築之間可謂非常之舉也
意説之于髙宗有絶世非常之謀宜如何説乃
首為之言曰木從繩則正后從諌則聖真老夫
常談哉蓋説之意以為人君之德莫大于從諌
從諌之言當先天下之言而發也人君既從諌
則無所善之不從無弊之不知而他無所復患
也説再為之言曰王人求多聞時惟建事夫王
人者恭黙無為之為尚而何所事于多聞哉蓋
説所謂王人之多聞異乎儒生博士之多聞也
要在一堂之上聞前古君臣治亂成敗之言聞
忠臣直士犯顔逆耳不遜志之言聞閭里細民
愁苦歎息之言有言職者固得以言而小臣賤
吏工商庶人奴隷女子之輩皆得言而聞之也
如是而事之不建天下不治者未之有也夫髙
宗卒為商之盛王者其本在是也雖然何獨髙
宗為然哉古之治隆之君亦然也唐太宗三日
不聞諌則切責侍臣矣況乎好諌納言者自是
宋家家法哉　祖宗好諌納言之實載于圖牒
布諸聞見者不勝擧也勉而崇之又在　陛下
陛下甲子詔書方言開讜正之路消壅蔽之風
天下之士于是欣然知　陛下有意于　祖宗
之盛德也夫　祖宗故事固不勝舉而其大德
則至誠不厭者是也夫唯至誠不厭是以不獨
好其言而又好其人上盡其公下恤其私跡若
與之有間而心實愛之不異終身信其人而不
疑卒至于大用其人而後已也如　仁宗貶唐
介嶺南將行遣中使賜介黄金既又畫介像置
之便殿潭州買珠子獄聞而謂唐介必不買介
卒顯于　仁宗之朝是也由是士氣大振人人
恨不能見　上為之言而　朝廷之上日聞謇
諤之進矣比年以來乃幸而有一人言事其一
蹶則終身不復用古人所謂榮華于順旨枯槁
于逆違者是也是時大臣自謂當時有順從而
無諌爭小臣方且救過逺罪而不暇其敢言大
臣或以同異相濟者謂之異議而黜之小臣或
以下情上聞者謂之犯上而誅戮放逐之其好
同惡異好譽惡諌必人之順從至于立法以禁
之使必不得言或興大役或起大獄或講大事
或天文變見人無愚智逺近必聞見而必言説
者乃下令曰言説某事者出賞若干其能來嘉
謨嘉猷而起幽隠之言乎且夫太平之人仁仁
則失之弱弱則禁之易令行于一狂夫而失天
下忠良之心事滋于一日而使後生者不復知
有忠義之事士氣沮喪人人以言為諱其視
朝廷利病如秦人之視越人之肥瘠然真可懼
哉嗚呼壅蔽之風如此宜　陛下下明詔欲消
去之也臣願　陛下驗諸事體大而宜必有言
者猶不聞言則閭閻之愁苦　朝廷將何自而
聞之乎如前日黜后大事也中外臣寮未有一人
叩閽而獻言者何耶近如范仲淹逺如褚遂良
長孫無忌既不可得如欲陳元達輩又亦不可
得耶孰謂　國家聲教如此久大而乏人乃至
此耶夫劉聰蕞爾偽國而有臣如此者豈偶然
哉蓋當是之時有王彰之骨鯁切直任顗之叩
頭流血陳休之奮不顧身劉士通之言不行而
恚終使元達之鳴有朋也劉士通既死陳元達
歸而祝死曰吾不能言矣安用此黙黙而生乎
已而元達果亦忿終槩可知也嗚呼言路之通
塞豈一夫獨鳴之力哉臣願　陛下詢諸廷之
臣其由諌諍而進者㡬人其以面折庭諍稱者
㡬人其博古今達治體善議論者㡬人其骨鯁
諒直不反覆变改者又㡬人大臣之中其無納
交于妃嬪者乎其無締(御名/太上)于閹宦者乎其無
奸險快使讎以害忠良者乎其無懷二以沮天
下之大謀者乎今日之忠言聞與不聞宜無足
怪也　陛下即位首詔還鄒浩復置諌列又増
諌員猶不自足而下明詔于天下開讜正路臣
將見天下之士願獻言于　朝者如　祖宗之
盛也臣愚更願　陛下至誠不厭賞諌爭之臣
振忠義之氣除謗言之禁復賢良方正之科不
獨使諌官御史得進其忠而布衣韋帶之士亦
得竭丹誠以佐　聖治也其復賢良方正之科
奈何臣切以謂科目之設能極天下之材誘天
下之忠表著人君願治之意者惟賢良方正之
科也葢　朝廷待之尊而大臣荐之重天下之
人責之㴱士之自好欲不負其名者忍不以忠
直之言獻之于吾君乎由是人君數得聞其過
大臣不懼其不稱職則恥其不能言更相厲翼
匹夫匹婦得因之以申其情實一舉而衆利隨
之也故　朝廷得人此塗最盛　仁宗時富弼
張方平相繼而出唯　陛下幸察何謂貴多士
臣切以西漢之時蕭曹平勃丙魏之属相先後
為相而西漢之享國最隆盛葢漢相既如此其
得人則漢之百執事其才可知也蜀漢之時諸
葛亮死而蔣琬相蔣琬死而姜維相姜維乃以
蜀漢為墟矣蓋蜀漢之相既如此其不肖則蜀
漢之乏人可知也使蜀漢世世得人姑如琬輩
則垂亡之魏何有于全盛之蜀哉況其如亮者
乎唐太宗明斷而宣宗亦明斷太宗從諌如流
而宣宗亦從諌如流太宗節儉惠愛民物而宣
宗亦節儉惠愛民物當時切謂之小太宗而治
亂隆替如此其甚不同者太宗朝多士而房杜
王魏之属上下相與之誠心無貳宣宗之時無
多士之稱而白敏中令狐綯之輩畏威防嫌之
不暇是其分也然則國之多士可不貴乎仰惟
祖宗之時相二人或三人又有參知政事四三
人樞宻宣徽使四五人使相節度使五六人學
士舍人七八人内外兩制數十人舘職又數十
人如西京河陽鄭許陳蔡襄鄧之類節度使使
相旌斾相望其盛哉如是尊　朝廷鎮萬邦威
四夷長君子之道真得多士之寧也大臣出鎮
多開　御筵或賜之　御詩使相過闕有司供
帳中使問勞相繼下至刺史縣令有以優異之
于是乎卿大夫雍雍相賢耻言人過唯患不得
士以報國而大臣敢有其尊小臣不憚其力而
忌疾之嫌朋黨之論告訐之風刑憲之設未之
聞也仁宗已患近嵗大臣體輕議者以當時兩
制不滿五十人為陋不知今日視　仁宗時大
臣又孰輕重而兩制又孰多少耶乃者要官劇
職闕而不補者動踰一二年兩府柄臣之闕猶
四五年無大臣判州府者㡬三十年如青鄆之
類或以館職領之何為自弱乃如此耶意者大
臣持禄固位欲死于富貴不肯與人同升于
人主之前謂已不敢分權攘柄是忌嫉之嫌以
致此也雖有賢才衆所許者當路之人亦不敢
沒公議而稱之曰賢且才不幸身名一落朋黨
中則言之曰進某人則某人之黨進矣是　天
子之所忌者也是又得罪于　先帝者也其可
進乎是朋黨之論以致此也夫人之生各有氣
類孰非朋黨幸而一人身名不落朋黨中曰可
用矣而或指其隂過摘其往行上之人不為愛
惜而賞其言者是告訐之風以致此也　國家
之法日以益密使人難避而易犯士如一犯吏
議則數十年不得調至有廢終身者是刑憲之
設以致此也由是上之人欲用人而無可選下
之人欲進而道無由一切以格律從事應其格
者上下無異論不應格雖曠官敗事曰其如格
律何如閤門祗候擧有邊功之人州學教授使
之就程試尚書侍卽于行守試三等之外又有
權入一等及第髙科者為文章能斷獄斂財者
為政事　朝廷安得而不乏材乎李林甫常進
野無遺賢頌矣當是之時豈真無遺賢也哉于
是數日之外又有一大弊是所以為衆弊之源
者曰專用一相臣敢為　陛下言之蓋　國家
既有宰相執政官之異數則門下中書侍郎左
右丞雖皆為　陛下之股肱而勢之相逺甚不
同也如二相則其謀參其勢分其善不居其惡
不可容　人主之聰明日開而人材因之而進
非一門也如一相則其謀決而不參其勢專而
不分善則居之而至于上亢下忽惡則無自而
暴　人主之聰明日壅而人材必由一門出也
其弊豈不大而為衆弊之源乎夫自召公為保
周公為師相成王為左右而來二相之制尚矣
其後曰左右相左右僕射之類名號雖不同大
要皆二相也或者妄以荀卿人君論一相為之
言不知荀卿所謂論一相陳一法明一指者正
以其數之一乎如其不世之業資于一相者古
亦有之則必有不世之人而后可也此又　陛
下之所宜加察者也或曰　方今正官冗弊之
矣何必亡之多乎臣切以謂官冗之弊者流外
所入之不澄邊功所賞之不(御名/今上)官資格之不
次　内降所命之不已閹官任子之不禁使臣
換文之不實紛然蠧我器名非謂要官名流之
多也　陛下即位之初灼見侍從之闕員　詔
舉可入選者二十人天下聞之莫不為　陛下
喜也唐趙憬號稱精治道常以國本在選賢宜
補闕員以育人材沈既濟良史也亦曰廣聰明
以收淹滯先補其闕　陛下誠得之也肰久未
聞用之耶(御名/今上)不輕授歟人之不足授歟則臣願
　陛下博于求賢而優用之無累于四者之弊
復賢良之科盛儒館之選詢　祖宗用人者㡬
塗按　神考官制所立之員㡬人則天下之材
不可勝用而　朝廷多士矣何謂無欲速無好
名髙臣常觀自古帝王用心既美為政既善治
具畢張其名足以配盛王而實有所不足澤足
以周宇内而義有所屈焉者無他故也欲達好
名二者累之也又是古今之大弊可為痛惜者
也如漢明帝時講禮明度斷獄得情號居前代
十二後之言事者莫不先建武永平之政而乃
察察好以耳目隠發為明内外悚慄爭為嚴切
孰敢諫者一鍾離意雖能言升平之世難以急
化宐少寛假幸不誅辱而亦何補毫末哉欲速
之累如此也後魏文帝屈然擅中國之統禮樂
風聲蔚乎可觀而史臣稱其刻意尚名飾情干
譽自講喪服何如孝理于民親問百年何如鑾
輿不動設食于道何如水旱不愆賜杖于家何
如子孫侍側其又好名之累如此也至唐文宗
之急近功隋煬帝之自許如堯舜則乃無足惜
者也彼願治之君無欲速則能逸天下不獨一
身之優逸也無好名髙則能安天下不獨一身
之無憂虞也何則無欲速之累則詔令寛大政
事簡易崇尚平康老成進而頑童逺忠厚行而
浮躁息不得已而兵則無速戰不可寢而役則
無貪功田野無事民人各得其業不其逸天下
乎無好名髙之累則奉先王之常憲遊天下之
夷路狂生迂儒變常亂古之謀不得施愚夫妖
人慶雲甘露之玩不為瑞冐義　詬之輩聖德
頌不敢以前　朝廷之上若無所施而閭里之
間實有所患不其安天下乎茍如不然其累于
欲速規規自困雖有日月為之縮朒雖有衣裳
為之顛倒而智者不暇為謀勇者不及陳力茍
且誕謾之弊紛然以起威之不足而刑之刑之
不足而殄戮之使民將無所措手足矣其累于
名髙惟恐其言之不大而行之難則弗顧也惟
恐其行之不勤而塗之逺則弗恤也事既可而
又恐其能踰也功既成　又恐其能勝也寧受
欺于閹官小人而不欲見規于忠良輔弼過舉
失德非不知而憚改為以遂非恐下之議已而
機阱網羅無不設也嗚呼二者之累有至于此
者可不惜哉恭惟　陛下富有春秋建德于不
可傾之地玩言于無所弊之場則不疾而速欲
避名而名且歸之也真宗澶淵之役諸將請因
契丹既北之勢扼其歸路一掩手而使片馬隻
輪之不及　真宗獨不欲之也言者謂　仁宗
宜自行威斷　仁宗曰朕在位久于天下事誠
諳之若事事出自　朕躬或小過失使言者不
敢力爭或憚于改過未之可也嗚呼其累于斯
二者乎此　祖宗之盛德無可議全功無所虧
者也唯　陛下嚴恭畏天當災变下　明詔求
直言以輔成初政實天下幸甚臣愚且賤何足
以奉　明詔之萬一徒知可言之朝不易達而
忘其身之不能言狂瞽不識忌諱唯　陛下赦
其萬死然天下大事或有因一人之為變改者
自古已然三代肉刑實緹縈去之也臣之所陳
或有取于萬一而皆輿人已誦之言　斧扆已
決之議如鷄第二鳴雖不足以起衆亦未為不
知時也萬一無取不足以為　埃之助　陛下
幸赦而容之然後之能言者為　陛下言之亦
未為晚也漢文帝初即位或言事者輒停輿與
之語是非皆稱善後乃卒得賈誼豈曰無補之
乎臣愚干冒　天威不識忌諱不勝惶恐戰慄
待死之至臣説之昧死再拜面貼黄云奏為應
詔實封言事　别貼黄云臣愚所陳皆　當今
之急務天下之大利害仰惟　陛下明聖願治
輒敢干冒上　進以奉　明詔之萬一　别貼
黄云臣狂瞽獻言不識忌諱徒知　聖君臨不
諱之朝盡言而忘私伏望　陛下特賜
睿覽畱中不付外

文集卷一
文集卷第二
　　　嵩山景迃生晁說之字以道一字伯以
　奏議
　　　　靖康元年應　詔封事
二月十六日朝請大夫賜紫金魚袋臣晁説之
謹昧死再拜上書　皇帝陛下此者皇天眷命
　陛下即位之七日　下詔求直言天下幸甚
㣲臣居山邑距京師越百里而近踰月乃得随
士庻垂涙以伏讀干戈風塵阻絶如此不謂
國家遭陽九之厄也女眞小醜矜棘入塞擁馬
渡河曽不淹時勢如壊山直抵　王城之下嗚
呼天乎忘我　祖宗配天澤民二百年之基業
乃一日有斯酷耶在昔春秋之時周室衰㣲天
下無王諸侯相侵莫酷于城下之師莫辱于國
中之盟孔子春秋用是作也孰謂　國家　聖
聖相繼重光洽熈天下太平自結䋲而來未知
或有　天子坐廣内朝四夷而牧萬國曽不足
以為輕重威至廣也乃于女眞小醜平昔僕役
髙麗臣事契丹者逡巡偃蹇乃有城下之師國
中之盟何其甚耶義士痛心壯夫瀝血孰甚于
斯時邪臣至愚且老敢齒于義士壯夫而逖視
樵牧思謀妾婦思勇之際寧無一言以自効哉
況臣一門七世食禄髙祖迴咸平景徳之際極
禮樂文章之譽曽祖宗慤寶元康定之時專任
西鄙之役遂参大政罷兵息民自爾以來海内
推臣族為文學之家㣲臣之言亦其職也雖然
臣在元符末上皇即位之初嘗應　詔有封事
䝉有司第臣為邪等著籍刑部初禁入京城漸
許仕宧而擯斥卑竄二十餘年矣其所言皆天
下大利害今莫能悉記唯是二事不能忘也一
曰　國家　累聖功德巍巍無所與二而近日
諂諛大奸獨推尊　考廟是觀德不在七世之
廟而下同庶士祭行于寢乎二曰自古衰世暗
君乃有誹謗先烈之言以鉗天下之口唯我
神宗皇帝何所負于天下天下内外罔有一人
不足于恩德者尚何謗毁之有彼諂䛕大奸濟
以凶暴徒以資一身之欲而不知上累　先帝
之明也臣愚欲因此二事申言當今之急務豈
顧卞和之玉再刖其足邪竊惟城下之師　明
主夙夜焦勞憂慮之時狂夫之言未暇擇也伏
覩戊申　大赦封豕逋遁齊民乂安凡有血氣
之屬咸以更生相賀又不必自言也含哺鼓腹
以沐太平之澤不知其已雖死猶生也然　赦
文有新邊之語讀者疑焉識者則歎妄以謂涿
州易州之地竟不能保而復弃之為新邊也既
而乃知所謂新邊者河間府中山府太原府三
大鎮無慮二十餘州五六十縣自州升之為府
而未㡬乃自中國弃之為新邊也耶嗟夫斯地
可弃也斯民其可弃乎斯民可弃也吾　祖宗
艱難之業其可弃乎嗟乎誰為　陛下而為此
䇿乎昔賈誼不忍以文帝之明承天下之資而
乆為戎人欺傲乃歎曰可謂中國無人矣臣竊
考之當是之時髙祖之舊臣猶有在者如陳平
周勃灌嬰季布之徒其後進者議論有袁盎晁
錯賈山馮唐守正有宋昌申屠嘉司刑有張釋
之司兵有周亞夫柴武誼尚何恨哉使誼尚在
謂今之日有人無人乎臣于是乎忘其至愚且
老不能黙已謂專以割地為言未暇及天下事
也唯　陛下幸察臣元符中知磁州武安縣嘗
作朔問二篇因杜牧之論而發也牧之意則勤
矣其論失之迂而不宻蓋山東不足以兼河北
而河北能爲制山東牧安得以天下之勢專之
于山東也哉凡君天下者得河北則得天下失
河北則失天下凡有國者得河北則其國興失
河北則其國弱又有其國雖不正而得河北則
强其國雖正而失河北則弱其國雖無道而得
河北則强其國雖不至無道而失河北則弱秦
漢晉隋唐之有天下宋武帝之不能有天下符
堅之秦托䟦之魏朱氏之梁李氏之後唐石氏
之晉劉氏之漢其國之所以强弱之勢與夫曹
氏之魏强于劉氏巴蜀之漢髙氏之齊强于宇
文氏崤咸之周其迹昭然在方䇿可考不誣是
謂河北之形勢臣敢　陛下略言之　陛下幸
察臣既言河北重于天下矣乃敢復言三鎮之
重于河北者不必繁引逺古唯事與　國家造
邦相因者則不得畧而昔周世宗之英武雄毅
實光武唐太宗之流承石晉父事契丹之後劉
漢禍亂于契丹之餘即位僅踰兩月黄鉞親征
而師出之日四壘奔北為我　有宋驅除晚以
數千之師伐契丹不血刃而取益津闗繼取瓦
橋闗又繼取髙陽闗是三闗者晉人弃之以為
契丹之元首非特為其右臂也何則契丹之所
盜據者六國時燕地也唐方鎮中盧龍也六國
之燕最弱非韓魏趙之比河北方鎮中盧龍亦
最弱朱滔朱克融輩非魏博田承嗣鎭冀王武
俊之比而其人堅忍竒倔藏禍心蓄凶謀前有
太子丹荆軻之風後習安禄山史思明之態易
以興亂而難與圖治也以故雖曰弱燕而常重
于趙魏雖曰隂燕而常動揺乎魏博鎭冀之上
弃之以奉契丹固非所宜況以奉契丹之叛臣
女眞小醜者譬之黠鼠得幽薊則潛窟壤得三
闗則逰粟積其勢倍萬也然克是三闗者雖曰
周世宗之英武而我　太祖　太宗實在師間
也世宗嘗以千人之軍溺于亂流叢葦之中而
契丹不敢以一鏃來加者以　三天子之威靈
在是也其克瓦橋闗者又專在　太祖之功也
夫以　三天子之威靈而得之者乃一日無名
而弃之于一荒　小醜豈勝慟哭之痛哉又如
晉開運之末出帝之醜先自梁漢璋覆師于髙
陽闗遂使契丹侵鎮定入京師縛晉帝而北其
在咸平中康保裔敗于髙陽闗契丹遂得犯澶
淵倘如康保裔無髙陽之則不勞　真宗皇帝
為澶淵之役矣髙陽闗之勝敗猶繫中國之輕
重如此忍論髙陽闗之存亡邪　廊廟之上肉
食者宜為　陛下念之中山府唐義武軍也此
軍甲兵雄于天下城壁堅髙自昔有揖客三年
不得上之語況又其帥獨知臣節昔號河北四
叛之時義武不與後稱河北二寇之時義武亦
不與也逮黄巢之亂中原四方諸鎮孰為勤王
之師獨義武王處存擁兵渡河以解闗中之急
不幸石晉之梁漢璋敗于髙陽契丹遂得犯鎭
定攻中山然契丹之兵亦豈能必勝而全為入
京師之擧哉亦且屢危矣唯是張彦澤杜重威
以禁旅重兵至中渡橋降于契丹而中山李商
者納契丹于中山使契丹遂得入京師成晉出
帝之禍為中國之醜向使髙陽完師中山堅壁
寧至是邪咸平中康保裔既敗于髙陽而定州
之望都且復失守遂勞　真宗皇帝革輅親征
而傅潛擁數十萬精兵屯中山不出一騎當斯
之時逺近智愚無不憤疾潛者取與之俱生無
㡬何革輅班師之後潛議罪當斬　真宗特賜
其首領竄斥之衆議甚鬱也至今聞者擊指奮
袂而起孰知　真宗意自有在也豈臣下所易
窺哉蓋潜實白首老將耳目親晉接開運之禍
变今坐擁十萬精兵以完中山示怯于契丹勿
擊堂堂之陣勿當得意之鋭脱彼豈能至澶淵
必不能渡河待其將成渡河之役我出中山十
萬畜鋭請戰之師一舉而蹙之彼契丹雖衆豈
堪填我洪流而代吾洒掃也哉彼或不克渡河
我以此師覆其歸路片馬隻輪定不返矣恭惟
　祖宗無失刑　真宗豈特私一傅潛也哉
真宗清浄垂拱之君不惑于羣策而决意親征
不以王超石普楊延斷契丹之歸路不斬傅潛
之不濟師巍巍然振乎千古之上矣中山之形
勢其何如哉唯我　祖宗為能用中山之形勢
也何則在戰國介于魏趙之間屹然自成一國
其地雖狹而謀至廣其人雖寡而材最武西足
以抗秦北足以制燕無論趙魏也所謂中山君
者是已　太祖太宗時每時防秋之兵全師聚
于定州夾唐河為大陣量蕃冦逺近出軍建柵
　仁宗謹是　祖宗之制積粟則中山為多畜
兵則中山為重命帥則韓琦焉至今廟而祀之
嵗時嚴也太原府劉氏盜有之　太祖皇帝親
徃而未之克留以待　太宗皇帝特封　太
宗為晉王逮夫　晉王即皇帝位之曰年親征
克之于是　有宋受天明命平一天下萬國罔
不臣妾逮今將二百年重惟　太祖皇帝號令
之所加鼓鼙之所及一日削平唐末暨五代百
年之僭亂曽不足以摧枯拉朽諭之乃于太原
獨艱難如此何邪劉繼元雖孺子也有郭無為
之謀俱霸榮之勇其兵嗜戰不怯死其民樂土
不輕去且復念曰太原吾父兄之世有也吾家
所以革晉為漢者自太原基之也彼石氏有天
下者亦自晉而得之遂以晉自命也晉篡李氏
之唐而李氏所以為唐奪朱氏之梁者初實起
諸晉也其上則髙祖太宗所以為唐者晉奉之
也楊氏所以為隋者晉肇之也髙氏所以為齊
者晉大之也司馬氏以晉自命者實謂受命于
晉也其在成周宣王承厲王之亂號為中興者
伐玁狁于太原也其後王師敗績于羌氏之戎
王乃料民于太原為成周之盛衰者又如此也
嗚呼太原之為鎮可輕付畀哉重以　太宗皇
帝之神武念太原乆未下顧視羣臣誰可與議
者首詢之張暉暉曰戢兵育民待富庶而後為
謀繼詢之張永德永德曰太原兵少而悍加以
北虜為援未可倉猝取也莫若先離其戎心又
詢之薛居正居正曰太原自古難克之國周世
宗之伐至于師老　太祖破北虜于雁門闗南
盡驅其人民居虎牢以西雖巢穴尚存而危困
已甚卒得曹彬而謀之問曰顯德開寶兩征太
原以當時兵力不能克何也　帝意豈不深哉
彬能身任其役帝遂決意親征躬貫介胄曹彬
潘美郭進等為之將先以進守石嶺闗禦北狄
乃降繼元平太原保全其人民而毁築其城郭
將貽萬世之安也嗟夫　兩朝三帝二十餘年
而得之者一日甘心而弃之邪或為唐自安史
之後河北遂非朝廷所有亦何害乎為唐也哉
臣應之曰唐之河北固重而失之然其據太行
津大河以制河北太原猶在朝廷也此李徳裕
相武宗毅然以身許國不赦澤潞卒能號令鎭
魏以誅劉稹成一代偉績也以兵論河北之鋭
師固為三鎮而飛揚然太原青州各有兵十萬
邠寧宣武各有兵六萬自足以制彼三鎮矣今
又并太原而弃之古未之有也太原唐重兵之
地今弃之矣而青州賊盜乆熾又未必有如唐
之重兵也邠寧之兵凋殘于近嵗未易並言唐
之宣武是謂今之汴都　祖宗以重兵威天下
千百倍于唐宣武之兵也　太宗時張洎為能
言京師之兵制固于唐之兵制　仁宗時尹洙
又能言京師兵制出于秦漢上非特與唐室論
也後來者宜不復措意開口于斯也奈何初變
更于王安石卒殱盡于童貫天下之勢墊矣惟
　陛下念之天下萬方臣妾不勝至願而三鎮
之形勢臣愚略陳之矣臣前謂　國家無名而
賜之者敢復言之大凡王者(今上御名)一嚬一
笑不易以假人不知此三鎮于一嚬一笑孰輕
重哉謂此小醜為有功則隋唐因突厥之兵以
有天下唐郭子儀嘗以囬紇南蛮大食之兵而
興復中國矣安得人人賜之土田也哉唯石瑭
父事契丹假其兵力以即帝位割燕以委契丹
而魏趙之地猶不與也謂其能戰則彼荒絶遐
陬疆埸不易接未嘗一日當中國仁義之師也
亦未嘗一日聞中國雷霆之音也果孰怯而孰
勇哉但聞渤海者髙麗之别種也女眞者渤海
之别種也髙麗臣事契丹而女眞因髙麗以臣
事契丹者也在　祖宗時嘗因髙麗以入貢而
昔困于契丹之三柵求救于淳化之初也其後
國家絶髙麗而不與之通女眞遂亦自絶于中
國逮熙寧初　國家復與髙麗通而女眞方狃
于契丹不得與也奈何一旦凶謀傾奪契丹之
國出其故君空其寶貨而豺狼之號不能自已
遂欲陸梁于中國哉在　祖宗時嘗來寇我白
沙寨路略官馬三疋民一百二十八口適其貢
馬之使在京師遂執之不得還無㡬何渤海入
貢而渤海之酋爲謝女眞之過遂　詔還女眞
之使不知今日女眞之暴逆不恭自干天誅孰
與三馬百人多少在　祖宗之令當如何哉議
者曰乃其頓兵城下何請責之曰唐廣德初突
厥自涇州犯長安至于代宗幸陜而郭子儀帥
師則吐蕃望風遯去越二年僕固懐恩以吐蕃
回紇羌渾二十萬寇京畿郭子儀以回紇伐吐
蕃而難平皆未有割土田以奉之者也恭惟
陛下始初清明之時天以小醜警懼　陛下増
修盛德巖廟之上肉食者必有長駕逺御之術
三鎮已復歸于職方氏矣顧惟踈逺小臣必待
百官班賀之後乃得與昆虫共慶也雖然臣猶
將有所陳者唐杜牧最善論兵謂上策莫如自
治漢皇甫規善用兵而先零諸種羌慕其威信
相勸降者十餘萬則以威信為干櫓也規之言
曰力求猛敵不如清明勤明孫呉未若奉法皆
自治之道也又如程苞于板楯蛮但選明能牧
守自然安集不煩征伐亦知自治者也　陛下
誠得如皇甫規之有威信者為帥師苞程之明
能者為州郡則三鎮之復為王土可指日而期
也肰而此則邊埸之臣自治之道也若夫人君
之自治者無時而不肰猶見于变亂之後猶之
治兵也漢路溫舒嘗為宣帝言之曰齊有無知
之禍而小白以興晉有驪姬之難而重耳用霸
近趙王不終諸吕作亂而孝文為太宗禍亂之
作將以開聖人也文帝永思至德以承天心崇
仁義省刑罰通闗梁一逺近禮賢如大賓愛民
如赤子内恕情之所安而施于海内是以囹圄
空虛天下太平夫継变亂之後必有異舊之恩
此聖賢所以昭天命也溫舒于是逺不及髙祖
近不及武帝可謂知務矣其視東方朔對武帝
之化民不言堯舜而言文景尤著明也今　陛
下繼變亂之後思所以昭天命者其不在　仁
宗乎凡溫舒之稱文帝者實爲吾　仁宗而云
爾也核而論之　仁宗于斯大德加以嚴恭寅
畏翼翼而純矣漢文未必無愧色也且文帝二
十三年逮其嵗晚頗惑異端孰如　仁宗在位
四十二年日(今上御名)一日圖治愈切求言愈
急用賢愈勤正徳愈勵使漢文加之二十年之
後不知果又何如也語曰不知其君視其臣漢
文之臣略如前之所陳者矣孰如　仁宗初相
王曽李迪吕夷簡晚得杜衍文彦博韓琦富弼
其在内外大小華國命世之臣蔚乎不可稱數
也其用之未盡留以遺子孫者吕誨范鎮司馬
光吕公著皆社稷之衛也　陛下今日繼變亂
之後誠能得臣如　仁宗時不開邊以玩兵不
專利以殘民不急刑以殺士不禁言拒諌以自
蔽則何慮乎女眞小醜是謂大有上九自天祐
之吉无不利之時也是謂洪範九疇彛倫攸叙
之時也倘或不然使梟鳴嘉木之工蛭毒清池
之中如漢幸而有皇甫規張奐為將而不幸胡
廣趙戒為相其中則張遜段珪曹節輩兇閹為
之虎狼唐幸而有郭子儀李光弼為將而不幸
元戴盧杞為相而其中則李輔國程元振魚朝
恩輩兇閹為之虎狼則天下之事去矣是謂困
之六三困于石據于蒺藜入于其宫不見其妻
凶之時也是謂洪範九疇彛倫攸斁之時也嗚
呼天下治亂興亡之迹出一轍也如此其在治
世既有明君則必有賢相而將臣自出矣臣雖
至愚不願　國家獨以將稱而無相也昔者賈
誼慟哭于明時不勝其忠也阮籍慟哭于衰世
不勝其憂也當今執政大臣必有撥亂之才幹
國之器請為　陛下念之臣前所謂大有上九
自天祐之吉无不利者乃自乎六五之君厥孚
交如吉也六五有信以交乎天下終以威乎天
下是謂德威故能以一柔用五剛使上九受天
人信順之助吉无不利也大有之君于是乎得
以遏惡揚善順天休命如其惡者不遏則善亦
無自而揚何以為大有之休命也大有一變而
為乾乾之德首在剛健而後曰中曰正曰純曰
粹曰精也人君之德固宜先之以剛健而繼之
以中正歸之于純粹精而天下何難乎為治哉
臣愚言不識忌諱　陛下赦其死幸甚臣前所
謂朔問二篇者今輒隨封事上　進以備乙夜
之　覽重増死罪　陛下赦之幸甚臣説之昧
死再拜
　　　朔問上
或問唐杜牧言山東王者不得不王霸者不得
不霸其説果是非曰牧之意勤矣其論失之迃
而不宻蓋山東不足以兼河北河北為能制山
東牧安得以天下之勢專之于山東也哉至于
牧言河北視天下猶珠璣天下視河北猶四肢
則是也牧曷不曰河北者天下之脊也有大伾
為地喉有大陸為地腹其勢足以吞天下而容
納之也況有天下者得河北則得天下失河北
則失天下凡有國者得河北則立失河北則亡
其國雖不正而得河北則强其國雖正而失河
北則弱其國雖無道而得河北則強其國雖不
至無道而失河北則弱是何也自周不王而天
下分裂六七其敵國三曰秦曰齊曰楚其與國
三曰韓曰魏曰趙其附國一曰燕燕趙魏三者
皆在河北而趙為約長與秦則秦重與齊則齊
重與楚則楚重彼狼虎之秦欲搏噬諸侯一擅
天下者累數世而未得志也逮夫始皇二十五
年滅燕滅趙乃明年滅齊降魏遂兼天下改諸
侯為郡縣銘金人以視得意矣二世之立盜賊
相隨而起陳勝雖首兵于楚而張耳陳餘立歇
于趙天下之心始爭王矣當是時所謂河北軍
者為最可畏也項羽渡河與秦軍遇九戰絶甬
道大破之于是乎楚兵冠諸侯秦之失天下自
此其決矣是河北為秦如此也漢髙祖之興非
勝廣之勢且無餘耳之交未嘗一日申于楚雖
先入闗而不得王其危甚及乎命韓信曹参張
耳帥師伐代獲夏説遂伐趙獲歇殺陳餘以張
耳王趙由是信得以襲齊殺楚龍且越明年五
諸圍羽垓下而滅之漢于是一祖三宗燁其盛
矣不幸中間盜于新室更始庸孱不足以奉君
天下光武﨑嶇北渡河其窮自稱邯鄲使者而
屬爲北道主人者不知凡㡬人也不意漁陽上
谷之突騎精兵良爲已來乃取邯鄲殺王良敗
銅馬于鄔(在康城)敗青犢于犬射(在武徳)敗謝
躬于鄴由是鄧禹克河東冦恂克河内遂即位
于鎬(在高邑)光武既以幽冀兵中興漢室乃立
營黎陽以畜河北精鋭謂之黎陽營其視河北
未嘗不少在意也其後子孫不知祖宗王業之
本河北為袁紹之室矣曹操雖自視英雄而切
齒不與俱生者唯紹也紹死譚軍黎陽與尚争
冀州是二孺子者實自屠剪以為操之奉操得
黎陽取邯鄲取鄴牧冀州卒以冀州之河東河
内魏郡趙國中山常山鉅鹿安平甘陵平原十
郡封魏而亡漢矣是河北為漢又如此也晉因
魏以一天下才二十年趙王倫内閧成都王潁
外潰潁軍次于朝歌惠帝以十萬之師次于安
陽潁以石超來戰王師敗績于蕩隂惠帝裹瘡
流血僅以居于鄴而王浚劉元海石勒汲桑輩
皆為潁而飛揚于河北潁初利羣胡以為一身
之爪牙而不知其後卒移天下之荼毒豕塗鬼
車人人自王視中原如無人境晉才阻江而有
之是河北為晉又如此也隋文帝以后家之勢
竊有移周宗之謀而忘尉遲迥在相州據趙魏
之土未敢發也及以韋孝寛取迥殺之資相州
之勝其取周如拉朽遂滅陳一天下煬帝忘滅
陳之師遊溺不返楊玄感李宻肇亂于黎陽王
須㧞歴山飛輩潰于燕趙以蹙揚州之禍曽不
得一抔土以自覆寧論隋室之存亡乎是河北
為隋又如此也唐興楊玄感輩驅除河北其定
中原甚易既殺劉黒闥平河北遂一天下明皇
以聲色喪其神志相牛仙客而將安禄山招河
北之禍虎牢失其固潼闗失其險兩京七廟一
日丘墟帝僅以身還自蜀而河北卒不復歸于
朝廷蓋往時安史之禍猶太陽病者勢雖危而
湯液亦易為功也唯是僕固懐恩飬冦自資留
賊遺君父以禄山之黨李懐仙李寶臣田承嗣
薛嵩輩分帥河北天下謂之四冦者其病猶殗
殜人雖亡而厲氣不已也其後朱滔主盟以冀
王田悦以魏王王武俊以趙王又以建興王李
希烈天下謂之四叛雖有馬燧為將將百萬之
師而竟無尺寸之功益堅悖亂之志又其後朱
克融囚張弘靖王庭湊殺田弘正天下謂之二
冦雖有李光顔為將將百萬之師而竟無尺寸
之功徒使姑息之風益熾又其後城堅社老風
雨自神不復知有朝廷朝廷益弱而馬燧無子
李光顔無孫彼狼子納孫夥且健也百餘年間
朝廷固無一失渡河而河北三鎮按重兵視本
朝烟塵之警播遷之虞亦未嘗有一人勤王者
卒以佐朱溫亡唐焉當時諸鎮跋扈者倚河北
為城社要之即節旄者竊援河北以自張大不
與河北締(太上御名)者不足以取重于朝廷朝
廷或増一城浚一池而河北怨怒上聞即日為
之罷役或興師問罪他鎮而河北必來撓王師
朝廷于是聲河北之異禮而示諱執政謂為當
然而恬不怪議者惜焉馬燧勢可以破田悦而
逸之蓋燧自知其有所不可者憲宗能誅元濟
而不能不救王承宗武宗欲伐澤潞而先姑息
魏鎮則河北為唐又如此其甚也故曰凡有天
下者得河北則得天下失河北則失天下庸不
然乎又如桓溫劉牢之劉裕經營中原傾國之
力有將有兵驅海島而來勢若壊山人皆樂聲
教而厭腥臊為日已久也奈何溫敗于石門牢
之敗鄴裕不守闗中竟不能成天下之功皆以
不得河北而失天下也所謂凡有國者得河北
則立失河北則亡者苻堅之秦取燕慕容暐而
立拒于燕慕容垂而亡托跋之魏取慕容寶而
立分于髙驩而亡朱氏之梁婚魏先梁而立失
魏失相而亡李氏之後唐得魏滅梁而立契丹
入自河北而亡石氏之晉以河北奉契丹而立
李殷納契丹于定州張彦澤以契丹犯京師而
亡劉氏之漢委河北父事契丹而立郭威起于
鄴而亡也所謂其國雖不正而得河北則强其
國雖正而失河北則弱者曹氏之魏强于劉氏
之漢是也所謂其國雖無道而失河北則弱者
髙氏之齊强于宇文氏之周是也嗚呼河北為
天下之勢重輕如此君天下者(今上御名)之哉
共惟我藝祖亦自北征不戰而受天丕命
　　　朔問下
或問河北重于天下如此宜夫　本朝待河北
之尊其命帥遣使凡百非他道比其優河北之
民者所以厚天下之本也奈何近日事勢舛牾
大河為患頻嵗而未知導之之方曰河北有大
患二而河不與焉或問大患二何曰一曰外患
將起二曰根本方蹶何謂外患將起大凡君子
相與則能始能終君子而與小人交則小人卒
以君子為可欺而殘之況以中國之尊交于契
丹而謂可以久而敬乎契丹自澶淵之盟到今
凡十有八年矣可謂久矣古未有也　宗廟社
稷之威靈于是乎在然今虜主鴻基者與有力
焉塗路之人皆知虜主雖生羯犬之鄉為人仁
柔諱言兵不喜刑殺慕　仁宗之德而學之每
語及　仁宗必以手加額為　仁宗忌日齋不
忘嘗以白金數百兩鑄兩佛像銘其背曰願後
世生中國其用心葢可知也虜主今年八十有
餘矣不幸無子監徃時其叔宗元竊發之禍約
束其孫燕王者甚至唯恐其不類已也燕王少
時亦有令譽雄傑可畏今其為人殘忍好殺眞
　黠之性也日夜唯田獵是好挾弓為戲自視
年齒既壯而志不得逞益復恣睢猖狂動多不
義日者無名頻㸃集吠馬是有器也彼有永豐
庫者儲中國百年之金幣不知其㡬多也虜主
未嘗輕用一毫如燕王一日發之以資南入之
計是有財也加之上下同欲天性能辛苦喜兵
戰雖兒童婦女亦武而善騎不勞部伍不擇器
械可謂有操刀必割之勢也彼徃時所謂劉六
符者有古燕男子之風嘗為其故虜主謂曰大
遼雖與中國通和要當十年二十年必以事撓
之使中國知吾非怯而忘戰者中國常惴惴不
自徳于嵗幣則大遼常有中國為之奉矣今彼
二十年間必遣泛使有要于　朝廷者六符之
謀行也嘉祐初蕭扈來請河東地界王原叔折
扈扈不能對以封疆條目示之使扈歸熙寧間
蕭禧復以河東地界來而竟得地袤延十里又
徃時泛使請　朝廷無納元昊之和而　朝廷
卒與元昊和近日蕭儼請　朝廷罷兵無西討
　朝廷乃為之罷兵其動如所欲日復加深至
于間者斫栁敗鹽刺義勇三字近日燒榷場一
事牙蘖不制謂中國柔可侮而不足憚宜彼有
動如所欲之利也比年泛使嵗使馬足相及至
于市井細民或指一胡兒曰是姓名某者嘗客
于吾某州某所雖未必可信蓋不可不信彼既
徃來之數其視北州如其族帳中出入凡我地
里之險易曲折人情之好惡休戚擧無不知若
夫北京無重臣如韓魏公致彼改常禮而以名
奉書安撫使無名卿如歐陽公使彼知慕而不
敢犯守邊無宿將如王允則何承矩折衝談笑
之間奉使不擇人動則失辭坐刑之恥兵雖分
將専教而益驕且弱其數至寡有司以闕額錢
爲之利府庫倉廩俱空而有坐倉之糴及時闕
月秩之錢入夏未賜春衣之歎置官專糴而髙
價與細民爭利　而以度牒射利市井
蕭條屋廬閑閴道途闢而民多饑饉流離死填
溝壑又皆彼坦然身所見聞者其熟知中國虛
實不誣也是謂外患將起何謂根本方蹶國之
根本在民今河北之民實古趙魏之俗也悲歌
慷慨起則椎剽掘冡趙俗然也剛强多豪傑侵
奪薄恩禮好生分者魏俗然也二者至今皆然
在唐一陷于四冦其畔援不義卒與囬鶻土蕃
俱唯以禮義感之則其自力亦復勁正不可奪
唯恐其過厚所謂國藉十世之基家承百年之
業士食舊德之名氏農服先疇之畎畝商修族
世之所鬻工用髙曽之規矩者唯河北為然也
今　國家禮義之所感深且久矣其民乃輕于
轉徙若甘心溝壑者何也不幸天灾流行水旱
之不時甚或頻年曽不間三年否則五年斯民
何力以勝此灾耶嗚呼天歟抑亦人之自致乎
前年兩河俱灾流民處處而居如北京十餘萬
人通利軍有不下三四萬人今年邊陲之人復
罹灾繹繹而來未可以數不知河北之根本果
何寄耶蓋又有以誘之者矣人情舍害就利為
不可强況或誘之使前哉前日河北流民多得
新田于唐鄧許汝之間者物賤役輕非河北比
今日灾歉之民其心動揺每遇無年一人投袂
而起負老襁㓜隨之者百十為伍渡河而南惴
若不及安得根本之不蹶耶夫河北之所以重
于天下者非謂太行常山之險河漳滹沱之阻
也謂有吾民十世之基百年之業武于山河也
今嵗嵗蹙之去北而南舍畎畝而就溝壑則雖
有天險孰為之守耶言之及此可為寒心萬一
胡塵之起吾民如盛且强則荷戈彎弓而戰者
皆兵也我之太行常山于是乎為險而河漳滹
沱于是乎于阻矣民之衞室廬保墳墓有不待
號令而奮者頋何所不克哉今日之事勢如此
奈何彼天灾流行水旱之不時亦有固之常也
其患何不見于異時而特出于今日乎蓋有以
致之然者矣漢鮑宣言當彼之時民有七亡七
死以今日事勞論之亦有七亡七死甚于宣所
陳者吾民安得不舍此而逝乎請試言之常平
錢散之上户雖多初非所乏散之下户二千或
一千無補于嵗費名為二分之息而又有頭子
之息聨甲之息鈔旁之息人情不免之息不知
其息竟為㡬分責之于夏則請以冬為期及冬
則已晚而不勝其責貧者以累富强者以累弱
一人以累一甲一甲以累十數平人辭訟鬬争
桎梧鞭撻多常時者數倍賣田易牛撤屋鬻子
一亡也異時單丁女户無役第四等役户所不
及今皆責之輸錢以弱佐强以下補上上户易
于輸錢而樂于自恣于是快其蚕食無厭之心
而侯田侯宅且自若下户易于效力而艱于輸
錢平嵗猶勉强而足不幸凶年惡嵗雖有力而
不得效必責之以平嵗之錢而募游手之民由
是民皆樂去南畝而事游手游手恣于下兼并
恣于上二亡也異時義勇取其藝而不䋲之以
文安于鄉疃而不徙之州縣今保甲諷誦教法
殆如兒戲使之捨中國之法度而學羌戎之跳
梁既已蕩動其心志而又集之州縣不恤所費
如一中縣嵗教保甲三千人其偹弓矢供飯食
一月之中人費五千則凡亡萬五千緡人費三
十則凡亡九千緡如集之州則其費又倍之絲
毫無所補而嵗亡萬千之緡其何以繼三亡也
河北之鹽異于他處非觧州之地可巡禦非江
淮之務費煎煉或河水所淤之地不生寸草而
白鹻是生或天生鹽地百種不生而亘野皆鹽
鹵或生鹽草而火之而水之鹽立成矣　祖宗
因其俗而順其欲税之而不榷河北之民以為
　祖宗甚盛徳也　仁宗時王宣徽
神宗時章潭相議㩁之不可及潭相當國卒申
前日之謀而榷之一旦使營生之民為刑戮之
隷行商失業居民失食掩恨咨嗟四亡也
宗時或欲以河渡之利歸有司議者謂河渡本
以利民不可及以病民而止今有司卒以河渡
為利又兼利乎坊場使河渡少于異時而坊場
多于異時坊場之多是有司利于買名課利錢
之入也方其輸買名錢時有實封投狀之法自
謂盡善矣不知此乃投骨鬬狗之術角勝負得
者固小人之常態而河北之民為甚椎剽侵奪
之風非一日故也方實封投狀時不頋嵗入之
實于已如何唯恐買名錢之不多于其儕輩及
其得之或破産不足以為約而奸欺抵詐上下
相䝉紛然並出唯使不逞嘯集之有地盜賊之
易于淵藪五亡也河北之民既多泛溢之苦辛
而一嵗之稼不敗于波濤則起夫以完堤防如
一中縣嵗輸夫錢六千緡猶大惠也若必責之
為役則其費又數倍六亡也牧野之在河北尚
矣今一切委之使編户飬馬不但損國威虧軍
容而民秣摧之外又有視効之勞不敢出入之
弊自漢已患一馬伏櫪當中家六口之食亡丁
男一人之事今何獨不然七亡也七亡尚可又
有七死凡民利入之源有司專之而日斵其資
一死也郡縣以文具逃責之官任游手不土著
之吏役鄉村者狼虎鄉村居府庫者螟螣府庫
斯民束手就斃二死也刑罰加嚴告訐之門日
多使民出陷機穽三死也貧窮則生盜賊武事
不戢則生盜賊田野桴鼓不少休息四死也天
灾流行　上恩雖厚而錢榖吏艱于蠲放閣
上恩不得下州縣怯畏不敢以民命為請寧就
流移之大費不肎捨租税之小費凡民與其伏
田疇而被所責于鄉縣不若流移而仰哺于他
州卒于溝壑之歸五死也　上之恩澤既不下
惠而下之疾苦又不得上聞諱害而言利欲詢
謀而不得議成法縣令不以户口多少為殿最
而以斂財足否為賢愚當其水旱方至之時視
民之没溺不敢發倉廩必待報于使者當其榖
賤可糴之時又亦不敢開倉廩以收糴而必待
報于使者使者之命來而無所及矣州縣得治
民不得救民得刑民不得飬民六死也凡下之
效甚于上之所好今民見　朝廷使者州縣長
言一切以財利為事靡然爭相封殖饕餮無紀
不知禮義至于父子訟財夫婦異貨所謂諸侯
好利則大夫鄙大夫鄙則士貪士貪則庶人盜
今見之矣俗皆曰何以孝弟為財多而光榮何
以禮義為史書而仕宦亦可以信矣彼嘉祐中
愿實之老今皆逝矣後生耳目慣習不復知世
間廉恥事七死也民有七亡而無一得有七死
而無一生是謂根本方蹶然則奈何請厚本以
弭外患于未然

文集卷二
文集巻第三
　　　嵩山景迃生晁説之字以道一字伯
　奏議
　　　負薪對
負薪有廊廟之憂固善矣其如廊廟之恥何曰
廊廟顧豈無憂哉特與負薪異耳且天下之患
草大于同樂而異憂作負薪對
今上即位元年正月初金賊以我疆埸之臣無
狀斥候不明遂豕突河北蛇結河東直抵京師
城下金賊非漢老上單于之比也其兵亦無老
上單于十四萬之衆也彼時烽火照甘泉宫望
長安猶踰百里而逺今何爲使我直有城下之
師犯孔子春秋之大禁天其或者警懼漢文帝
者猶淺與負薪憂其九失而有三策　皇帝陛
下初下親征之詔逺近聞之靡不思奮咸曰是
我　太祖皇帝之舊章也　今皇上真似之也
　太祖皇帝受天眷命即位之四月昭義軍節
度使李筠叛習五代之餘釁自恃其兵爲之勇
可稱其山河之壯　太祖親征倍道兼行其勞
至于　聖躬負石馬上使太行不得以為險即
日城破筠投火以死葢是舉也樞臣廷祚為
太祖獻䇿曰宐出師擊之西京向拱曰　陛下
宐速濟大河歴太行稍緩之則使賊熾矣控鶴
左廂都校馬全義亦于澤州城下進言曰緩之
適足以資其奸便全義中矢拔去被血以先士
卒筠不得不與火俱滅之速也是嵗九月揚州
李重進自謂周室之勲舊継以叛聞　太祖親
征復如李筠與火灰燼筠則北結劉旻重進亦
南通李景其禍心不淺而不及掩耳于迅雷則
奈何嗟夫金賊之勢逼于前日而鑾輿之出異
于他日者　陛下無謀臣如廷祚如拱而將無
如全義者乎如其有能成　陛下之初志者天
地為之威怒風雷為之震擊跛者起而喑者呼
寧論女子童稚奮袂之勇哉或曰如　陛下即
位之初何曰　陛下即位之初孰如　太祖當
宋之為宋方四月之初哉或曰論兵則我寡彼
衆曰戰之勝負不在兵之衆寡而在將之能否
有古以來不可勝言也莫若以今事著明之
太祖在周時以百騎却虜梟將髙模翰之兵數
萬于瓦橋闗之北開寶初　太祖命田欽祚以
兵三千于定州背城以破虜六萬于時軍中有
三千打六萬之謡至今塞上兒童猶以此語為
戲不忘也借曰兵寡豈無三千背京師城而陣
當見人人如田將軍也闗北百騎則待　陛下
之臨戎復如　真宗皇帝改元之二年乘六龍
幸大名北虜不及望天戈而大敗遯去越五年
御龍轡幸澶淵北虜纔及望天戈不及戰自敗
而請和是我不速于和而既利則能久者也于
時上相畢士安開其謀次相冦凖堅其行殿前
髙瓊効控馬渡河之力皆賴　上意先定于前
年之征也　太祖再出征　真宗亦再出征若
其問罪河東則　太祖　太宗皆一出征　陛
下不一出征乎其失之一也圖功以威克愛者
政典也政典者軍政之典也治國之常道則威
與愛均也方有事時漢景能誅晁錯則天子之
威令不申而晉室亾六胡之亂已肇也唐肅宗
之威令不申而有郭子儀李光弼為將不能平
幽薊武宗之威令申以石雄張仲武為將而足
以討澤潞近者周世宗即位之三月親征劉旻
及契丹于上黨其愛將樊愛能何㣲敗績世宗
立取而斬之將校股慄思用命而劉旻在太原
亦為之破胆失據世宗之師由是出無不勝而
四方僣判相顧失色中國之威一日而振實為
我　有宋之驅除也　國家不幸有敗國徼亂
之臣為萬世之羞非戰將一日失律之比者曰
京曰貫曰黼曰攸曰　方金賊在城下時宐
梟以視之又醢以賜之因有詔勑曰此醢非他
物也為人臣而不忠者不度事之利害不慮國
之安危天命予一人戮之凡食者誡焉無怠彼
金賊雖非人類而犬豕亦有掉瓦怖恐之號頋
弗之懼哉捨此而不為其失之二也兵出無名
事故不成明其為賊敵乃可服古兵法之言也
唐髙宗時薛仁貴為蘇定方討賀魯而言之遂
克成功　今國家于金賊曽不遣一介之使問
其所以來者何名也彼素臣事契丹乃一日滅
契丹之國自建隆以來臣事我　有宋復一日
舉烏合之衆頓于堅城之下果何名哉設如我
與國也玉帛初陳車傳未息相與之新當如是
乎無乃疆埸相侵乎請責之疆埸之臣否則將
帥失信乎請責之將帥之臣今日果何名也邪
執事者既不責金賊之無名又不名其所以為
賊者重可惜也何則自古兵之大禁乗車㴱入
則敗猖狂不制則亾貪人金幣則滅有所恃而
驕則衆相殘淹時而兵老則下必圖其主帥金
賊俱犯此五者我取而殱焉可也執事者似未
之明也茍不明乎此則敗亾反在中國矣可不
念乎金賊之君不知何人恐非冒頓之暴勇頡
利之狡謀可與為比也其謀臣郭藥師者唯能
與我閹貫為謀而貪墨無恥如　中輩借以資
其身取富貴耳恐亦不可比禄東贊之辭婚可
以動唐太宗尚結贊之狂謀幾能擒渾瑊如俾
郭藥師就一粗曉邊情部隊將議之不過一二
言而唾叱之矣刑餘而又責之貫實在部隊將
之下者也大抵不知其君則視其將不知其衆
則視其國不知貧富則視其器械不知其所為
則視其所好金賊之將如郭藥師則其君可知
也其國之東西㡬何南北又㡬何朝臣高麗暮
臣契丹介于奚霫室韋靼達之間實彼群族帳
之所賤者今亟乞師奪馬而南則其衆可知也
器械必資銅鉄竹箭膠漆之上品舉非彼之所
産宐其窳頓不剛惟中國之器是求則其貧富
可知也金賊之嗜好大在金幣子女細及耳目
玩物則其所為可知也凡百亾國滅身之具何
其僃邪昔侯景所與同惡無非駑才其黨自嘆
曰乖僻至是安得不敗金賊似景皆暴起而滅
必速也茍明乎此則何憚而不取以殱焉旣此
之不明其失之三也金賊不避利求割地以河
為界執事者不盡河以賜之姑賜髙陽府中山
府太原府曁其郡縣無慮名城將百數自以為
有謀也不知今天下者　太祖之天下也孰敢
以寸土不在王㑹圖哉髙陽中山者我　太祖
　太宗暨周世宗躬冒矢石艱難而得之者乃
一日談話而弃之邪太原則　太祖　太宗相
継親征冒矢石甚于河北其艱難則久于河北
　真宗自謂　先帝竭四海之力以得太原頋
弗重邪又忍如墮甑而弃之邪執事不可重諭
之曰彼初稱女真時在我　太祖朝嘗盜我白
沙塞三馬適爾貢馬之使在　闕下　太祖命
執之不遣僉年渤海之使為女真以表謝過則
釋之其在　太宗時女真困于契丹之三柵控
告乞援亦卑恭甚矣不謂敢䀝睨中國之地于
今日也此其失之四也金賊其何厭敢肆永黄
金重幣不知其㡬何但聞　國家府庫空竭下
捃于公卿大夫士家細不遺乎閭里民庶其上
逮宫幃供奉之器則苟有人心者不忍言也方
唐吐蕃縱横凌轢時入京城刼掠黄金則必有
之亦不聞明言求金于王城也其在鹽州夏州
者則嘗求金矣是吐蕃施于鹽州夏州者金賊
傲侮于京城也不已甚乎執事者何不諭之曰
府庫者　祖宗之府庫也　國家于經費之外
未嘗敢以一毫賞無功也且　國家初未嘗相
聚歛之臣亦無事于府庫之富也安得有金以
滿谿壑之欲哉在我　國家之初女真嵗以市
馬于中國而資富其後女真服事契丹則中國
但知有契丹之馬而不知有女真之馬也女真
之名馬遂亦絶種得非天以其馬畀中國而不
畀契丹乎女真又安得而私邪以故不逞而南
唯以無馬為恨塗路剽掠而未知已也彼窮餓
不得吾市　之金乃無名之求邪夷狄皆貪而
多詐唯女眞之貪而多詐髙䴡猶賤之雍熙間
嘗為吾使者訴之也以黄金弃之溪壑此其失
之五也春秋重信盟生于不信春秋是以誅盟
中國諸侯之盟固在所誅况以中國盟夷狄乎
又况以王人與盟乎隱二年唐之盟魯與戎盟
盟也此春秋始隱之一端也僖八年洮之盟二
十九年翟泉之盟王人與盟也此春秋責齊晋
之重者也兵而不已至于盟盟而不已至于質
子則又春秋之所不誅也在漢唐時但聞夷狄
有質子于中國不聞中國有質子于夷狄禮則
肰也金賊一日于　王城下盟誓而質子茍有
明春秋之大臣則其責當如何無乃失中國之
所以尊者乎彼如有求質子而及親王也何不
諭之曰親王者　上皇之子也　陛下方如堯
親九族忍弃　上皇之子于胡虜乎如質　陛
下之子則方就外傳未任武部之事邪彼雖犬
羊亦未必忘父子兄弟之親也聞此言恐亦聳
肰自失矣又如求質宰相則當諭之曰宰相者
　陛下之股肱也何可一日不相與以成一體
乎邦昌者雖不知為何等人旣命之為宰相則
當待之以宰相也彼亦號有君臣則宐知宰相
之重矣亦聞此言而得安乎雖然貭固何有哉
曹公因韓浩私吕布不頋夏矦敦之被貭著令
有持貭者皆并擊弗顧由是刧貭者遂絶此曹
公所以能振威于中國也中國不得其所以為
尊者其失之六也肰金賊一日得吾瀛定并門
重鎮未必能為其强其得吾金幣無慮數十萬
未必能為其富何則夷狄喜相吞併鬬爭是其
犬羊狺吠咋嚙之性也唯其冨者最先亾古今
夷狄族帳大小見于史冊者百十今其存者一
二皆以其財富而自底滅亾者也今此小醜不
指日而滅亾是無天道也唯有一事大可懼者
又特遺之以謀臣也遂將使此小醜得以其强
者為强富者為富可不懼乎　國家以契丹㱕
朝官悉遣㱕于此小醜無乃執事者未之思乎
葢此色人布滿州郡無慮萬數逺者十數年近
者三四年且嘗預官聮臨局務亦有喜讀書通
吏事者其便弓馬多膂力喜戰鬬則又其性習
肰也且其中國之事体人物靡有不知其孰强
孰弱孰能孰否與夫道理而逺而近而險而易
皆得以為此賊之謀其害一也此色人在中州
初頗喜自陳其髙曽之家世曰此大家者吾之
同祖也曰此郡縣者吾墳墓猶存也幸今復為
王民亦頗買田種藝與人家婚姻其意不淺矣
亦頗有惜中國不用賢多遺才為司馬公而歎
息者今一旦阻其慕　王風之心投之于犬羊
猪彘之群則以其苦心為彼蘖謀其害工也且
彼與金賊亦有平日怨嫌不相能者或當南北
戰鬬時兵刃相殘之酷者今又一旦快彼賊心
其害三也彼携老糼慟哭駕胡車弯弓露刃而
行籍籍道路間言曰投彼死爾孰若死在此以
故所過之處閉户避之旣宿而去則居者相賀
如其為彼用也亦可慮哉其害四也金賊陸梁
于城下時此輩亦有請貭妻孥願與之格鬬者
　廟堂之謀曽不知出此而州縣固不敢上聞
矣此一大便而資以為彼小醜之用其害五也
彼㱕自契丹而乃復㱕之于金賊不知為何名
也無乃示怯于金賊者過甚乎其害六也使彼
頋盼之間褫中國之衣冠復夷狄之態度弱者
羞恧强者怨恨道路為之咨嗟非王者無外之
度非天無不覆之美其害七也明有此七害而
議者不過曰　廟堂有徙戎之論為日久矣適
此時而徙之不貽中國他日之害也復請之曰
如可徙也豈無異日執事者幸少待之徙之金
賊孰若待我　國家廟堂之議成復疆理幽薊
之舊土使彼復有仕于彼乎且諸葛亮于南蛮
四郡皆因其土人而任之矣借此萬餘人皆無
所知解直以増彼馳突之數固亦不可彼小族
實難得生齒所以汲汲是求也昔朱克融輩方
飢寒于京師時從宰相乞一飽之日而不可得
安知復有幽㷼故巢不沗其祖滔之風終為唐
室之　哉如不用宣和七年以前　詔書復存
之于中國其失之七也此賊蟻聚于城下時大
臣不知畫謀不知一日縱敵百世為害戰士不
肎盡力留賊以累　君父圉人養虎自貽害不
勝責也傳曰無伏節死難之臣孔子傷焉可不
信乎設不能有鍾鼓舉而殱之尚可震而逼之
什而圍之使鳥不得渡馬不得嘶此賊不忿而
相搏以死則無食而餓死矣奈何旣不得攻又
不得圍縱其逰騎散卒或百或十朝出而殘一
邑又明日出而殘一邑　王畿根本之地富室
最多適足以資其流血成溝也　王畿蕩滅將
盡遂及輔郡諸縣鎮走官吏如雞犬取故相家
孫女姊妹縳馬上而去執侍帳中逺近胆落不
暇寒心肰非金賊殘之也實官軍殘之也方賊
入一邑時未聞官軍一人襲而來救咸謂彼出
不意而我適不為之僃也以故知閹貫前日臧
底河之敗士卒死者十萬不減永洛之酷　朝
廷莫得而聞也貫蹙熙河經畧使劉法出師為
西賊掩而殺之如携童稚　朝廷受百官班賀
西師之㨗也近而劉延慶于雄州北殭尸百餘
里而弃金帛軍實于亂尸之中不可稱數并取
雄州弓手天下稱為梟勇而契丹素所畏者貫
悉殺之　朝廷旣不正典刑于延慶而貫尋封
王矣法制之兵當如是乎其失之八也或曰國
家征兵于方鎮而未至也前與之和矣曰城下
之盟有以國敗不能從也是春秋之法也敢不
守而行之韓信之伐齊先有酈食其與齊和矣
李靖之滅頡利唐儉㴱入虜庭而和矣薛仁貴
之取九姓先受其降而知降者偽則不若悉坑
之之威也是皆春秋之法也何獨古人以
　則失之無乃天下之士惡言孔子春秋之弊
乎雖然征兵于方鎮而不急奔命者其故何也
漢陳豨反于代髙祖以羽檄征天下兵未有至
者髙祖乃躬選壯士于邯鄲葢豨之罪未白于
天下也唐太宗有吐蕃党項京師之危詔諸道
兵四十日無一人入闗者吐蕃党項雖為天下
所嫉而程元振李輔國凶閹之不君復為天下
之所忌也天下豈不曰元振輔國者吾家之吐
蕃党項也塞上之吐蕃党項吾力可及而吾家
之吐蕃党項吾力之不可及也今閹貫之凶燄
出元振輔國上既未梟而醢之尢為天下之所
忌也肰實因兵制驅之而肰者何則兵在州郡
則兵馴而州郡重兵專命將則兵驕而州郡輕
葢將重則州郡不得不輕將驕則兵不得不驕
惟州郡輕則帥府輕帥府輕則京師輕此天下
之勢也　祖宗之兵寓于州郡命其守臣曰知
州軍以某軍重某州也其將則州都監是也州
郡都監平日事其守臣卑且謹則其兵無自肆
也此　祖宗之兵制也開宝之兵三十七萬是
謂必勝之兵至道之兵六十六萬是謂威武之
兵天禧之兵九十一萬是謂太平之世保大之
兵慶曆之兵一百二十五萬是謂昊賊之後應
变之兵皆以根抵京師而枝幹四方宐其百世
莫得而加損于一日也乃有大臣喜变更祖宗
之法度兵制亦不得而在合數州之兵以為一
將將重而州郡輕矣州雖有兵之營幕而窘于
月食時衣其號令之所加進退之所繫則在將
而不在守臣以都監而領剰員廂軍之外不知
將司一事也將兵視州民如胡越將官待守臣
如冦讎又有大可懼者幸　宗廟社稷之靈無
回戈吞噬之变則昧者未之諭也唯司馬温公
熙寧中在洛下見留守前宰相韓絳以數十老
弱之卒奉㫖禱雨中嶽而將兵有出城之禁奏
疏論之曾布師太原躬自不勝將司之無礼而
終不以將法為非也此者不幸有金賊之役如
征舊制之兵則　詔至一州之日則一州之兵
奔命而東上不必待于他州切恐他州之我先
也州兵之急于用也今征新法之將兵而將兵
分隷數州必合而起之又各仰其州之錢粮以
資之是州兵一日之事為將兵累日之事也將
兵之不可急用也如此國家承平日久人材不
甚相逺都監之材武不知視將官果何如唯閹
孺之役商旅之族乃得超授將官而都監孤寒
以考第平進者不敢與之比也此州郡兵制之
失使其赴援不時之弊也若其京師兵制之失
使其寡弱不足以為京師之重而威乎天下者
亦其自变更　祖宗之舊制也　祖宗知漢唐
都雍與洛以山河為險人可更而有也今都汴
陽無山河為險而唯以人為固乃屯重兵于京
城之下或分粮于京畿之邑他人莫得而輕重
之唯我以之為用是　本朝以兵設險險于雍
洛之河山也奈何喜变更之大臣銷去　祖宗
傅城之兵營曰坐縻太倉無用也曰闕額之金
因得以為利也閑地可以利室廬也大臣而淺
且陋一至于此安知百世之安危哉宋守約自
以併營為功聞于一時矣使我翊衞京城之兵
營十無一存者矣今之貴臣强宗則為别館園
囿與夫道宫釋宇者皆昔之營地也後生但誇
今日遊地之雄孰知昔日宿兵之雄哉倘如
祖宗之舊制城外之兵營棊布相望而謦欬之
音日夜徹乎數百里之間使四夷來朝貢者逺
而望之于鬱葱佳氣之外有森肰不敢仰首之
威光則被金賊雖欲喘息于城下而無以留旦
暮也　祖宗以兵為險而城不必髙池不必濬
也吾之京師是謂天邑是謂神臯其守唯在四
夷也由是觀之　祖宗京師之兵制優于唐之
時府衞多矣唐之府衞逺而不若我之近也唐
之府衞勤于命將而我初不命將以私之也内
外兵制繫國家安危其失之九也幸而有三策
焉曰命威望之大臣以守魏而髙陽可保也命
威望之近臣以守鎮而中山可保也在唐則魏
博重于鎭冀鎭冀重于幽燕魏博鎭冀合而制
幽燕者也　祖宗于河北建四郡而河東唯太
原一鎮其旨㣲矣今不得已于晉于潞或擇建
一鎮或各建一鎮則太原可保也此重鎮之策
也于河北河東(今上御名)擇守臣文武並用待
之則厚委之則專于轉運使提㸃刑獄之外無
繁破旁午之使者以蹂踐之搏嚙之則金賊雖
得吾州縣而無得乎人者安能一日而居哉大
要如　太祖時郭進于邢州李漢超于闗南何
継筠于鎭定賀惟忠于易州李謙溥于隰州姚
内斌于慶州董遵誨于通逺王昇于原州不減
唐李抱真于澤潞馬燧于太原雖曰﨑嶇于劇
賊之中而威震于華戎之上吾民既安矣何恤
乎小醜夫然後于民給復者五年末之猶三年
明　詔曰山澤之利與爾共之吾不禁也鹽食
之貨爾專有之吾不與也爾無種粮則吾給之
爾無牛耕則吾畀之爾無農器則吾鑄之于是
乎十數年流轉四方之民不約而無逺邇來㱕
矣唐宣宗何德以復累世所亾河湟之地哉而
能以恩惠頋于旣㱕之後猶不失春秋重民之
道也此内治之策也逺交而近攻者范睢之謀
唐太宗為能用之也王者之師不必出而以夷
狄攻夷狄則王者之師不戰也　國家之制遷
賊命于藩羅支其制元昊亦命乎唃厮羅是世
効忠順以報　朝廷者一旦滅之為郡縣今熙
河是也自是夷狄怨中國多矣德之不以為恩
也疆埸之上無日無烽火之警今因金賊陸梁
之後丕肰大变其政得重使如唐賈林　本朝
曹利用之類以告室韋奚霫靼達諸蕃鳴金賊
之罪而四攻之金賊何地以苟活哉若髙䴡則
金賊素所臣事者我之厚髙䴡者如何其為我
緩急之役當如何將見金賊雖苟活不可得也
春秋之功莫大乎存亾國孔子猶書衞人立晉
不與齊矦之專封而大天子之命也今　天子
為能命韓昉輩訪耶律之後礼而立之則九夷
八蛮罔不仰中國之至仁服　陛下之丕德非
特為耶律氏再生骨肉之恩也仁之所施者㴱
則誠之所㱕者廣于是乎耶律氏為我藩籬蚤
虱金賊而湯擳之凡厥涿薊諸郡恐却之而必
以㱕也漢光武不肎從藏宫馬武之謀因匈奴
衰亂而取之乃立南單于以制化單于唐太宗
雖曰滅頡利而立突利可汗使率其故部示不
滅人之國也故曰兵所以存亾継絶救亂除害
也今何憚而不為此外交之䇿也唐太宗有郭
子儀為將吐蕃内侵相継五年德宗有李晟為
將而吐蕃内侵相継三年則今日之憂未易以
一冬一春必也　廟堂之上可遽緩帯乎借如
三鎮之地已無及而三鎮之餘猶可及也今日
之師已無補而明年之師或尚可補也皮膚之
疾愈而却醫可也心腹之疾猶存而醫未易却
也
　　　達言
君子終老而困窮不見于事業猶見于言言者
君子之事業也天下無道君子既不得位又不
得言天下有道君子雖不得位猶得于言言者
有道之世也作達言
唐虞之世豈有蛮夷猾夏之事乃以蛮夷猾夏
命臯陶作士何也曰是事之有無典策久矣孰
詰也盖有猾夏之蛮夷不害為唐虞之至治而
或命官于無事之時以為天下萬世之戒是所
以稱唐虞之聖者也雖然又言冦賊奸宄何也
曰天下治亂必原其所自彼蛮夷猾夏實自乎
冦賊奸宄也以故古昔天下禍亂之机與夫存
亾之㣲折猶與而果决存百世于一朝者皆自
吾内以餉乎外也項羽之勇范増之智不能執
沛公于座上者項伯舞劎以身衞沛公也曹公
袁紹相厄官渡無異雨虎額吼果誰勇怯而曹
公卒走袁紹坑其衆八萬者紹將髙覽張洽輩
率衆來降而曹公知紹虚實得以奮擊也苻堅
以百勝之威百倍東晉之衆有姚萇慕容垂為
將視晉君若浮苴孤鶩肰乃絶肥水未半而潰
于謝石五千之兵秦帝僅以身免者萇垂懐亾
國之禍心其尚書朱序降晉而為之謀曰大兵
未集而擊之易也魏叛臣矦景狐兎犬狼之衆
何足以當梁氏江海富庶太平之久乃一旦入
石頭據金陵如戯劇者梁臨賀王正德導之景
而丞相朱异先與景交通也唐代宗朝雖有郭
子儀在朝而吐蕃回紇頻年入長安踐京畿者
李輔國程元振二閹無君于内而㒒固懐恩于
外為蕃冦之盟主也昭宗時李克用朱全忠相
噬不減袁曹而唐室之危甚于官渡未知二孽
誰先得之一旦全忠先滅唐為梁也唐宰相崔
淄即隂為梁之佐命也嗚呼蛮夷寇賊奸宄實
同机並杼而敏也今河東河北之人十餘年來
不辨蕃漢之兵皆曰童家之兵也不辨蕃漢之
旌旂甲馬皆曰童家之旌旂甲馬也至于金榖
貨幣不知為　朝廷之有皆曰童家之金榖貨
幣也故金賊一日大軍入河北分軍入河東遠
而石嶺闗不得以為固近而大河不得以為險
談笑以抵京師城下者官吏之疲弱人民之愚
惷以金賊之兵甲旌旂久無辨于華戎也㡬何
而不開門洒道以迎之也哉金賊于京師城下
有得色肆言曰童王招我來聞者冤之閹方平
旣以大河之橋延金賊又欲以京師城門納金
賊益可懼乎京師百姓于是上念社稷　宗廟
之危下頋父母子孫之酷不勝其忿不約而起
大呼于道取閹孺數十人于馬上拉而碎之則
人情大可見已天其或者必以閹貫待司冦藁
街之誅未使戕于市人之手與執事者其可忽
乎或者不敢没輿論而私懷群閹之悲則假之
于市人指詬宰相以髙歡憤張彝為言何其不
知類也東魏征西將軍張彝子仲瑀乞銓削武
人品秩羽林千餘人乃殺彝父子甚惨于是德
朔鎮使髙歡在洛見之㱕而傾産結客得司馬
子如孫騰侯景輩逞其樂禍之心豈今日比也
魏羽林千人實雜以羌渾之醜報其一身之事
爾今京師巨萬齊民世世荷　皇家亭毒鞠育
之恩相與念虜寇無名一日蟻結于嚴城之下
　天子將不得一日之尊京師將不得一日之
大㴱宄禍亂之原實在群閹則取殘之以我之
公憤諭彼之私讎相去萬里而逺也彼髙歡異
類久以胡后臨朝淫亂元乂劉勝輩寵任驕恣
流毒國中魏室將亾驩先有心則因彝事而作
耳　國家累聖洽光四海澄清　陛下尊養青
宫者十年其傳祚之數日皇天以此狂虜警惧
增德豈齊魏之妖可並世而言耶乃若宰相為
都人指詬毁辱者昔亦有之唐憲宗明君也相
皇甫鎛之日殿廷班列相與驚駭街衢市肆相
與大呼裴度率衆情而上疏曰忽取微人列于
重地逺近流聞與京師無異度之言可信不誣
也未聞當時責驚駭者何士刑笑呼者何民豈
不謂此邦家之羞也唯當自治于上而一切無
怒于下也或者不以皇甫鎛為言而言髙驩以
垢聖世何也孰知天地之隂陽消息見于君子
小人之進退君子小人迭為進退而各從其類
不可須㬰至列也其為宫嬪為財賂為閹官為
兵革為盜賊為夷狄皆隂也從小人而類進者
也若夫朝廷有道絶女謁薄官爵不私財賂不
翫兵革盜賊不起夷狄賓服者皆陽也君子以
類進者也唯小人盛于廷則夷狄盛于邊在廷
無一小人則在邊無一夷狄錙銖低昻不欺也
小人方盛而盜軒冕則夷狄亦盛而寇疆埸小
人熾盛而僭公卿則夷狄亦大盛而害王矦一
日小人退則夷狄退不勞干戈鼓鼙之武也若
小人與君子雜進則夷狄與華夏亦雜居小人
未盡退而夷狄未盡退也今日之事可觀也已
　　　重地
有國家者重地而不得已于征伐作重地
春秋重地何也曰王者得民而安斯民得地而
安有人焉雖㣲矣以地而重也邾庶其莒牟夷
邾黒躬皆賤不當書者邾庶其以漆閭丘之地
而重也莒牟夷以防兹之地而重也邾黒肱以
鹽之地而重也下國小邑之㣲人以地叛而何
能為重所以重其誅也茍不以地叛則一身之
罪一時之禍也其以地叛則不特一身之罪貽
百世之禍也春秋之重地者所以愛民也正天
下國家之本也邾莒之君孰與天下之君大漆
閭丘之地孰與中國形勢之地重屬者黄頭女
眞猖狂京師城下執政大臣遽以髙陽中山太
原三鎮賜之竊恐非春秋之㫖也兩國(太上御)
(名)兵如火不戢者焚而其戢者亦焚火不焚則
不已也兵之為禍甚大如此而不得不用者豈
不為疆埸之野尺寸之地哉疆埸之野尺寸之
地殺人流血非王者之本心干天地之和氣而
必爭之乃以中國數千里形勢之重鎮未嘗接
戰而棄之乎言之及此孰不寒心論失中國之
形勝則禍福之㡬有不可勝言者中國以中控
制夷狄者也乃委此地于夷狄使以控制中國
乎契丹因石晉而盗據一飛狐嶺之隂議者每
不勝其憤為之切齒扼腕今乃以十百飛狐嶺
使彼據之乎其禍不特有吐蕃囬紇之侵唐將
有劉聦石勒之継晉乎請以三國之事著明者
借論之漢室不綱有曹操孫權劉備雖皆天生
之英雄也使其終無分地而浪戰于中原則必
有吞并滅亾不支者若前日劉項是也曹公身
與袁紹之興亾是也而以一天下分裂而三者
實自乎荆州之所隷也嗚呼荆州實能分裂天
下而三者也曹公不急于得闗中而急于得荆
州盖以韓遂馬超必不能保闗中而闗中非我
有而誰有哉荆州雖蹔為劉璋之物而亦未必
為我物也陸攻則逺水攻則險彼孫權劉備其
遂得之乎無㡬何孫權雖可以得荆州自以居
京口而遠有所不給則以資劉備備得荆州則
得巴蜀孫權以劉備禦曹操于荆州而保江東
三分之勢定于此一州矣曹操于宇宙間有鞭
撻之威尚何所懼者及聞劉備得荆州則大懼
矣方作書不覺墜筆于地也惟曹操能懼其可
懼者也昔之一荆州今之瀛定并門三荆州也
又可不大懼乎曹操其後囘軍濡須恐江濱郡
縣為權所掠乃詔其民内徙彼久業南方而不
安一旦北土之民相與驚惶渡江而逝廬江九
江蘄春度陵諸郡皆無民矣北人乃得居其屋
廬耕其田野江濱之郡于是乎有民為魏死守
矣如曹公之志則未易以吾三鎮之重地齊民
悉棄之也古今識者皆恨唐不能有河北而委
之于三叛不知唐失河北于三叛之後継失秦
隴河湟于吐蕃自鳳翔西門之外即為吐蕃之
境頋無自而逺制大河之北也今京師視瀛定
并門猶唐長安之視秦隴河湟其利害不亦逼
乎嗟夫唐失隴右西而不能制河北今失河北
而寧無西師之憂乎又將何以制之乎言及此
則三鎮之利害又急于漢之荆州也且唐之失
河北為害也緩唐之長安視河北而遠也今之
失河北為害也急今之京師視河北而近也邇
逺之間緩急之勢不得而同也亦已明矣今之
京師是謂大梁與古昔帝王之都自亦不同何
則西漢之都雍因秦之舊保河山而制諸矦婁
㳟建言于前賈誼重陳于後實因一國而為都
也東漢之都洛謂先朝為未盡善乃逺奉周公
之志以洛陽者天下之湊也因天下而為都也
隋則初盛而都雍其後衰而都洛唐則以雍為
京都以洛為别都皆未有及今都大梁因天下
而為都又平坦顯著于洛陽之都也其諸帝王
之舊則夏都翟陽商都景亳我介于二者之間
也其引湖海舳艫于枕席之上而走山嶽騠駃
于俎豆之間役夷狄萬國琛幣于郊坻之邇者
實以冀趙魏晉之重為天下四方之犍也令冀
趙分而魏晉毁則其憂不在河北而在京師頋
執事可不念之乎中山之地則保㴱祁廣信安
肅順安永寧八州軍兵則五十八指揮三萬八
千三百四十八人髙陽則莫雄霸恩兾倉永靜
保寧乾寧信安十一州軍兵則七十七指揮四
萬二千五百八十人太原則忻代二州寧化岢
嵐二軍控契丹之朔雲麟府二州守河外嵐石
隰三州火山保德二軍阻河扞夏國之綏州凡
十有二州軍兵則一百六十六指揮七萬二千
九百人嗚呼可謂重矣故曰瀛州者有瀛海之
富于天下也定州者可以大定天下也并州者
可以并兼天下也名不虚得亦未可忽也若不
得保比之重鎮而弃之竊恐江介之民魚蝦之
俗先叛而後服者足揺而心生矣且曰非我敢
弃　朝廷而必行恐　朝廷之我弃也故曰所
憂不在河北而在京師也今日　陛下赫然明
詔俾三鎮無弃其守如故且命四擊狂虜實天
下幸甚右兵法有之示弱者剛勝示怯者勇勝
示緩者速勝彼㴱入者我以主勝彼兵老者我
以壯勝甘言厚幣以餌之者我以逸勝縱敵于
㱕路者我可以大得志而無不勝今黄頭女眞
皆干此七者之誅也頋　詔急擊之無怠且今
日狂虜之逋逃與契丹澶淵之逝事体不同
章聖皇帝不以殺爲武者也今　皇帝陛下必
行天誅則武矣
　　　繳進出狩議狀
臣伏念能言之士不能有言于危難之時逆耳
以謀犯顔以諌者烏在乎能言也哉司馬相如
王褒楊雄之言迃于事而近䛕董仲舒賈誼劉
向之言切于時而盡忠君子寧忠死而不䛕生
也臣至愚且老嘗應元符　詔上書坐邪籍罪
廢者二十餘年今兹幸遇　陛下卽位復應
詔上書䝉　明恩擢自冗散所命之官皆極士
林言語之選未㡬自取罪斥流離寒飢辛苦道
路如聞金賊陸梁口言和而力攻戰動輙得意
知太平之人仁則益恐怖不支矣志士于是日
益可憤而實不以為懼也臣因自計曰與其死
俘亾之中寧若死忠讜之言輙有出狩議一篇
謹繕冩以聞唯　陛下聰明赦其死而憐其意
以來天下能言之士不勝幸甚
　　　出狩議
議曰居其所而衆星拱之者北辰也乃一日不
居其所隨衆星以流焉天將無四時也商詩不
云乎邦畿千里惟民所止肇彼四海非邦畿以
止民也實止民以為邦畿也其能止千里而近
者斯能域彼四海之逺也若夫千里不為我畿
則四海將為他人域矣周詩亦曰价人維蕃大
師維垣大邦維屏大宗維翰懷德維寧宗子維
城無俾城壞無獨斯畏傷厲王失是道也民不
懷德而城壞矣烏覩文武成康之績哉是故國
君死社稷者礼也後世有以身保一州勇捍一
城者為希世偉烈無他焉不學礼之過也聞之
國君死社稷矣而太王去邠詩人不刺焉何也
曰大王去邠以興周也時則商人衰世也紀矦
大去其國春秋又不貶焉何也曰紀矦去其國
以存其祀也時則周之衰世也若使當商周之
治君盛世則紀矦者玉帛朝貢之不暇寧論其
國去不去耶春秋于紀矦信不貶矣而于周王
則有譏焉書曰天王狩于河陽葢天王無出
則自絶于天下也天子之孝在天下諸矦之孝
在一國所任不同所責異也漢文帝時老上單
于自將十四萬騎入蕭闗燒回中宫矦騎至雍
烽火通甘泉宫可謂危矣帝乃躬擐甲胄思親
征焉其後匈奴復大入帝親勞軍至霸上及棘
門而在細柳則黄輿屈而不得驅矣未聞其輕
出狩也旣而景帝立一日中七國同反帝命周
亞夫竇嬰將三十六軍以伐之有張羽之力戰
韓安國之持重韓頺當之功冠諸矦而趙涉劇
孟鄧都尉輩為之謀畫七國王矦之首可指而
旌之也惟帝之断足以誅御史大夫晁錯其勢
足以使太常袁盎使呉其明足以容周亞夫之
不奉詔以梁委呉亦未聞其輕出狩也唐明皇
有始無卒昬淫不道固非文景之比而國家之
盛不減文景時也一旦安禄山以范陽平盧河
東之師率同羅奚契丹室韋十五萬衆反范陽
取河北䧟東京克桃林而潼闗失守則不告宗
廟不頋九族不諭百官身與宫宦數十人揭衣
而奔才行四十里而無食飲與征徒並飢寒越
明日軍士不肎行則斬宰相縊妃子僅行中道
散亾者衆頼劎南騾綱至以甘言强之而前不
敢言騎騾之疲也受辱于饋食之田父訴誠于
獻酒之微臣悲歌酸鼻　而不悔唐室自是
傾矣其後肅宗幸岐代宗幸陜德宗幸奉天皆
脩明皇故事也未有僖昭之出則春秋之不貶
也昔禄山之初叛也四方郡縣不從賊者皆倚
東平太守嗣呉王祗以起兵其終賴太子即位
于武靈以固天下之基業則民心于帝豈不願
其留而出哉梁武帝區區好無益之名窺無術
之利專以登叛人為謀末納矦景十有四州之
地自謂坐獲非常之大功也不知其相朱异納
景之賂其子王德通景之謀長江不足以為險
而朱雀航石頭城與浮苴等也景逼帝坐白刄
交前而景徒能焚宫室辱妃主殺百官曾不自
保其首領也梁室不碎于矦景之手者武帝坐
朝如故而未嘗議及奔亾苻堅之秦軍声國勢
據中原以威百戎非江左可擬也鋭氣以攻衰
㣲之晉戎卒六十萬介馬二十七萬下蜀漢之
舟師擁幽冀之陸騎軍實萬里齊声並進晉謝
石之師不足以當其十二之一而石琰㓜度伊
輩風流清談之師不足以當苻融張蚝慕容暐
垂姚萇輩熊虎百戰之將而融陣逼肥水從㓜
度之誘一動而奔潰不可制止融擒而堅僅以
身遁姑得道洛陽而入長安魯不安静而復出
五將山姚萇執之幽于新平别室而縊死靳傳
國寶以陳義問伊緯以憐才于是垂與子寶中
道叛而燕復以興乞伏父子継以隴右叛而秦
以立句町王以河南叛姚萇以萬年叛慕容沖
起兵于帳下慕容暐变發于㑹中誠可懼矣向
使堅収散卒不去長安任權翼苻越之忠謀督
張蚝石越毛當苻飛龍之力戰則遽有五將之
辱新平之禍使秦遂亾乎執事者鍳漢文景不
出而隆盛唐明皇出而衰亾梁武不出而存苻
宣昭出而亾則一反覆手間天下之利害断可
知矣又有往古實迹可按而為執事言者燕太
祖文明帝以新造之邦出師小勝而激石虎之
趙大陣以臨之一日亾其二十餘城于趙趙兵
將逼所都之棘城皝懼欲出亾其帳下將慕輿
根諌曰王一舉足則成彼趙之王業中趙之計
矣今國家固守堅城其勢百倍事之不濟不失
于走奈何望風委去為必亾之理乎元莵太守
劉佩曰事之安危係于一人大王當自强以厚
將亾不宐自弱也其謀臣封奕曰虎凶惡已甚
鬼神共嫉禍敗之至何日之有今空固遠來攻
守異勢戎馬雖强無能為也頓兵積日釁隙自
生但堅守以竢之耳燕乃以劉佩之力戰大敗
趙師終為大國視石虎不義以死也是尤宐今
日之當知者也所謂黏罕斡離不者非石虎之
儔也其凶淫不道則過之我不可一舉足以自
弱而成賊計惟堅守以成百倍之勢而視其明
神誅殛可也况我　祖宗基業之固　宗廟社
稷之靈　今天子之勤儉图治固非新造之燕
可同日語也亦竊有可懼者今之謀臣視封奕
如何其戰將視劉佩又如何執事者未宐忽于
斯也又如燕幽帝慕容暐屢敗于晉大司馬温
之師矣温乘勝至枋頭暐俱焉與太傅評謀奔
龍城賴呉王垂請出戰曰若其不㨗走未晚也
果大敗温于襄邑而得晉之夀春焉此則危甚
矣無足爲執事者陳之也今之謀臣必不爲慕
容評而戰將視慕容垂又如何執事者復宐念
之也是二者葢有前比矣光武初在河北得邯
鄲信都二郡之助而兵衆未合議者多言可因
信都兵自送西還長安獨邳形曰若明公無征
伐之意則雖信都之兵猶難㑹也明公既西則
邯鄲城民不肎捐父母背城主而千里送公其
離散　逃可必也光武不復西而卒困二郡以
一天下也方光武創業之初猶不肎散亾二郡
之衆而固守河北執事者謂今　累聖重光之
基業可不恤京師之衆散亾而固守天下乎嗟
夫皝去棘城暐奔龍城則燕雖興而復亾也光
武輕去河北則不能中興而漢不得復有天下
也執事者幸少念之也或曰晉元帝之亾也保
江東而興王業胡為而不可曰元帝以琅邪王
渡江而即帝位非驅黄屋以東巡也其所以即
帝位者又豈藉江山之固哉中原名德之士王
導周顗之屬不忘中原之故國相與慷慨垂涕
而立宗廟于荆棘之中耳是時東晉之地南抵
夀春北極彭城東至洛陽如使元帝居洛陽之
舊都収中原之遺英則彼劉淵石勒輩果何有
哉請以二事明之東晉之初興也弱矣劉琨遙
奉朝廷之威命無日不戰于劉石間㡬興而敗
且使琨不死則滅劉以興晉陽殺石勒以固河
北而洛陽長安皆晉之㱕也祖逖志在中原琨
之所畏也其在豫州百姓襁負而至將士樂為
致死力胡寇不敢窺兵石勒遣吏護其母墓黄
河以南復為晉有略地千里復戶萬計惜逖不
能自成其渡江之志而卒也晉之末尤衰矣大
司馬温之師猶足以至霸上劉裕之師又足以
入長安况在元帝初興乎其初則未有定分争
先破竹之勢也其後則强箭之末飲羽之勢也
琨逖二人者元帝可用而不能用之以一天下
者也温裕二人者不生于元帝之時使之効忠
佐王者也執事者當念琅邪王渡江失計如此
况以　天子之尊為江東之舉乎豈不惜哉昔
人所謂目前可騐天下共知之事區區所陳往
事是也其在　本朝則　章聖皇帝因契丹再
入河北不西狩蜀不南狩金陵上有畢士安之
㴱謀下有髙瓊之竭忠而成之于寇準之决策
不復徘徊而徑幸澶淵其流福天下至今賴之
也是則不待説之之言而執事者宿知之矣謹
議
　　　録出狩議呈中丞狀
右説之放逐道塗飢寒曳杖不能忘　王室而
作也伏惟中丞特以天下安危利害為念不以
老者之言為昏悖下同田叟巷童之謡頌一為
省覧幸甚
　　　靖康初上　殿劄子
臣伏覩　陛下即位之初發　明詔修　祖宗
故事天下幸甚臣竊以　祖宗制度宏遠未易
究觀必先得其要以盡其徵恭惟　太祖皇帝
受天丕命削平僭亂混一區宇基業太平夐出
百主之上宐世世守之罔或差忒儻少变易則
禍亂隨之周人謹文武之績漢家必曰天下者
髙祖之天下又曰此髙皇之家法也　有宋之
𥘉　太祖實曰同符継而　太宗皇帝躬甲胄
從　太祖不自以為能常視若不足惟　太祖
之法令是守恐少失之設如　太宗時即得好
竒務新之士变更　太祖之規模竊恐五代之
变未必不復出也重惟　太祖　太宗一德同
功古未之有宐乎　真宗皇帝肇建南郊並配
之儀　國家之盛曰咸平景德　仁宗恭儉在
位四十二年日(今上御名)一日未嘗一言自大
未嘗一言自矜惟畏民愛士今四夷猶聞其風
而歎息焉　國家聖聖重熙率由此道也臣愚
願　陛下無忘　太祖之創業　太宗之善守
　真宗之清淨　仁宗之恭儉以増　七廟之
德天下幸甚取　進止
　　　二
臣聞王制司徒之職曰一道德以同俗傳曰剛
柔緩急声音不同繫水土之風氣謂之風好惡
取捨動静無常隨君上之情欲謂之俗是俗可
同也風莫之能同也五十年來學士大夫不約
而同稱焉曰一道德以同風俗同其所不可同
者遂至設重賞以禁民之口逞虐刑以奪士之
職人無强弱必責之以隨順便辟士無大小皆
待以諸矦之享與不享專利不遺纎介黷兵無
有寧嵗使小人得志君子失措熾為尚同惡異
之政貽天下後世之害實自乎顛倒六經餙六
萟以文奸言之故也臣愚望　陛下㴱留神加
察取　進止
　　　三
臣竊以　國家受命市不改肆遠迩晏肰文明
之化一日而洽于四海其號令即先王之詩書
也其制度卽先王之礼樂也所謂人文化成天
下者古未之或有若其得人之盛文章則王禹
偁揚億劉筠晏殊歐陽修蘇軾經術則胡旦王
軫王建中髙弁孫復石介史學則趙師民孫之
翰王洙劉敞劉恕小學則徐鉉郭忠恕李建中
賈昌朝曆數則孫思恭劉羲叟蔚肰名家矣古
之作者未易加諸後之來者亦難以継或者乃
有士久弊俗學之歎身作新之誘之以勢而劫
之以利其勞亦至矣無乃　國家之文明声教
乎臣愚願　陛下㴱有察于此也取　進止
　　　論　神廟配享劄子
臣竊以為善觀聖帝明君成天下之業者不觀
其迹而觀其志恭惟　神宗皇帝巍肰之功在
天下者孰不覩矣其末年所以為天下後世慮
者未易為單見淺聞道也　神宗皇帝即位之
初却韓琦論新法之疏至于再三逮琦之薨與
兩宫震悼躬製神道碑念之不已每對臣寮稱
琦為社稷之臣方　即位初時㴱欲相富弼弼
辭以疾退居洛陽弼在洛陽多以手疏論天下
大利害皆大臣之所不敢言者
神宗欣然開納賜以手札曰義忠言親理正文
直茍非意在愛君志存王室何以臻此敢不置
之枕席銘諸肺腑終老是戒更願不替今日之
志則天灾不難弭太平可立俟也嘗因王安石
有所建明而却之曰若如此則富弼手䟽稱老
臣無處告訴但仰屋竊歎者即當至矣弼之薨
　神宗躬製祭文有言曰言人所難議定大策
謀施廊廟澤被四方他人莫得而預也又其
即位之初也獨以潁邸舊書賜司馬光逮光不
願拜樞臣之命而㱕洛陽修資治通鑑隨其所
進命經筵讀之其讀將盡而所進未至即詔趣
之熙寧中初尚淄石硯乃躬擇其尢者賜光書
成賜帶乃如輔臣品數賜之嘗因蒲宗孟論人
材乃及光曰未論别只辭樞密一節自　朕即
位來唯見此一人在元豐末靈武失利　神宗
當宁慟哭大臣不敢仰視已而歎曰誰為　朕
言有此者乃復自發言曰唯吕公著數為　朕
言云用兵不是好事豈咎公著嘗爭新法不便
于熙寧初哉元豐之末將建太子(今上御名)求
宫寮　神宗皇帝宣諭輔弼獨得司馬光吕公
著二人葢于是時王安石吕惠卿何有哉至于
厭薄代言之臣謂一時文章不足用思復辭賦
章惇猶能為蘇軾道　上德音者也經筵蔡卞
愈為恍惚蕩漾之説上意殊不在逮趙彦若以
經侍則皆忠實純朴之言也　上聼之喜因問
曰安得此説彦若對曰先儒傳注臣得以發
上益喜其在政事因韓絳自請前日謬于敷奏
之罪乞㫖改正　上欣肰歎曰卿不遂非甚好
若是王安石則言害臣之道矣元豐未不得已
創為戶馬之説　神宗俯首歎曰朕于是乎
愧于文彦博矣王珪等請宣德音復曰文彦博
頃年爭國馬不勝乃奏曰　陛下十年必思臣
言珪因奏曰罷去　祖宗馬監是王安石堅請
行之者本非　陛下意也　上復歎曰安石相
誤豈獨此一事安石在金陵見元豐官制行变
色自言曰許大事安石略不得預聞安石漸有
畏懼　上意則作前後元豐行以諂䛕求保全
也先是安石作詩義序極于謟䛕　上却之令
别撰今所施行者是也　神宗聞安石之貧命
中使甘師顔賜安石金五十兩安石好為詭激
矯厲之行即以金施之定林僧舍師顔因不敢
受常例囬具奏之　上諭御藥院牒江寧府于
安　家取甘師顔常例安石約吕惠卿無令
上知一帖惠卿既與安石分黨乃以其帖上之
　上問熙河嵗費之實于王安石安石喻王韶
不必盡數以對韶旣叛安石亦以安石言上之
不知自昔配享大臣嘗有形迹如此之類乎安
石不學孔子春秋而配享孔子晚見薄于　神
宗無乃為　國家政事之累乎　神宗一日盡
釋市易務禁錮保人在京師者無慮千人逺近
聞之㒺不手足舞蹈驩喜　神宗嘗恨市易法
曰百姓家大富者猶不肎图小利　國家何必
屑屑如此邪嗚呼上天若賜眷祐
神宗更在位數年則市易法之類躬自掃除之
不使後日議者紛紛知自為謀而不知為聖君
之累乎有志之士痛心疾首不能已者政為是
也　陛下图治之初近當奉　上皇求言之詔
逺當成　神宗晚嵗之志則天下幸甚取　進
止
　　　奏審覆　皇太子所讀孝經論語爾雅
　　　　劄子
臣聞春秋尊一王之法以正天下之本與礼之
尊無二上其旨實同葢國之于君家之于父學
者之于孔子皆當一而不可二者也是以明王
罷斥百家表章六經大儒推明孔氏抑黜百家
今　國家五十年來于孔子之道二而不一矣
其義説旣㱕之于老莊而設科以孟子配六經
其視古之黜百家而專明孔氏六經不亦異乎
前者學官罷黜孔子春秋而表章偽雜之周礼
以孟子配孔子而學者發言折中于孟子而畧
乎論語固可歎矣今　皇太子初就外傅之時
命宫寮講孝經而讀孟子蓋孟子不當先諸論
語者也如以孟子先諸論語豈所以輔導
皇太子天資邁世之令貭而視之以一德于臣
愚切以為宐講孝經而讀論語恭俟講説孝經
畢日復講其已讀之論語則其入德亦以易矣
或間日讀爾雅以視文字訓詁之本源而明天
地百物之名實先儒謂爾雅本是周公訓成王
之書信不誣也臣愚流落衰暮之餘荷
　聖君一日非常之眷自　太子左諭德授以
詹事茍有所志不敢無犯而有隠臣愚自度此
言一出必遭世俗侮謗不淺矣其所恃以安者
　陛下聖度㫄燭萬化之㣲而不為世俗所惑
也重惟　太子天下之本而一本于孔子之經
則　宗廟社稷之流光不亦偉乎臣以狂瞽獨
見之言千冒黼扆不勝惶懼屏營待罪之至
　　　舉邵伯溫自代狀
右臣伏覩某官邵伯溫其父洛陽康節先生雍
國史有傳伯溫束髪謹父庭之訓皓首推　王
度之恭况乃早客司馬光之門能教子弟以礼
法若使晚與　中興之偉績必復士夫之廉隅
臣所不如舉以自代
　　　謝罷中書舍人表
伏奉　誥命罷中書舍人兼　太子詹事依前
朝議大夫提舉西京崇福宫者進退甚遽而難
知行藏有素而易曉託大明于日月保至德于
乾坤欲訴言辞横流涕泗伏念臣受才極拙適
用孔艱但知平進于終身豈敢妄求于他徑方
元豐之唱第　神宗喜其家世之姓名逮元祐
以効官群公薦以文章之科目未嘗露才以投
剌而乃應　詔以上書有司第于奸邪之中仕
路困于飢寒之久豈期春雷之震發悉俾敗穀
以懷生人謂當肰自期亦爾果䝉甄録荐辱寵
靈世紅藥以代言仍青宫之端尹難逃譏于巧
匠漫自竭于拙工昧辭頭當繳而例行失職守
負慚而引退不敢以故事為請恐相軛而搉轅
况嘗衰老以思閑甘屈心而抑志干冒　黼扆
辜負　睿知未報德于丘山欲圖安乎螻蟻雖
嗟無補于辤掖頗却盡瘁于儲坊負愧噬臍初
無嫌于纎芥銜恩没齒終有賴于涵容此葢伏
遇　皇帝陛下光宅堯仁克勤禹儉振淹起廢
而施惠兼収並用以求賢盡消朋黨之私大復
風俗之厚而臣首為誥戒自取棄捐不忍終疑
于餘生尚許復叨乎㣲禄察其易退于一語憐
其恋闕于九懐過夏首而西浮凝望長安之日
夢上帝而南面永懐至治之朝
　　　辭免徽猷閣待制兼侍讀狀
右臣准尚書省劄子除臣如前臣伏念寓直之
班　國朝之華選　進讀之職儒者之至榮而
臣仕宦數竒經術素淺壯年不能自致白首亦
復可憐但貪日月之新輝不省桑榆之草境敢
忽輿論負此　誤恩伏望　睿慈察臣區區寢
罷　成命庶得亷恥之士少裨　清明之光
文集巻第四
　　　嵩山景迃生晁説之字以道一字
　古詩
　　對月偶成(掾考試歴城与劉跂斯立李㴱/元祐丁卯年二十四為兖州法)
(首内六首見律詩卷/資道唱和凡二十六)
我屋天之東月從海西來不解傳消息起舞興
悠哉千里玉繩斷萬頃金波開為我清皮骨憐
我兀塵埃座有玉山人映照共徘徊談笑喜復
喜詎必蝦頭杯
　　還資道斯立詩巻
秋風吹一葉送我過東山山髙日出遲露重衣
裳單爰到濟南郡端士茝与蘭扁舟八月水唱
酬清且閒憐非郭李客便了取詩看(立童名/便了乃斯)
馥馨蘭茝語令人有愧顔未見半豹書安敢道
一班分在婢子科何以能追攀
　　和斯立見還詩巻
神仙劉子夏不愧許逺逰今日秋風客襟度更
為優如何琅玕紙亦作李相投釋之還在手愛
涎隨不収霜渚正可恨鳬鵠逺嘯儔金箆識清
揚玉麈見風流新知雖云喜果作新故不相期
不用名散盡人間憂
　　和資道讀王績傳
飛廉有醜馬卒嵗得肥遊先生用自况散髮汾
水頭時時到醉鄉萬彚如蝸牛板築杜康廟配
饗酒家流此意誰能解空令兒女羞為問闗夫
子若何為獻酬
　　和資道讀賀知章傳
少陵愛賀公爽氣不可致寧向水底眠不作塵
中士謫仙見長安狂言隨意至換酒解金龜安
知天王賜二子少可人欣肰得朋類我實異世
客遺編勞補綴念昔逰稽山頗愛石上字再拜
式畫像物來見真意翰林有諸孫能与我同契
　　馬上睡
前驛得駑馬據鞍可天隠青山隨我行夢寐亦
清省此樂世所無蝶化猶未甚須信忘机者在
在得安穩
　　宿㑹眞宫靈休㕔
我雖飬佛胎未必有仙骨如何羽衣人而亦容
我宿岱岳若宗社徂徠隱敵國沈沈兩山間眞
㑹駕白鹿仙子嘯清風玉女佩金籙擾擾人間
人悠悠欲五欲
　　送斯立入京
我見劉潁川昏困不暇寐忽遇便娟兒白日思
寢被此頭各未白相逢當有地詎惜艸艸别但
嗟言負意是時菊正花迸散青鈆淚揺策如騎
電到國何容易萊衣媚家府芳樽延國士相知
問阿儂為言只爾耳
　　贈别蓬萊簿林希孟子醇
吾友陳無已文㑹班生廬是時与林候有若同
隊魚相見元無約相别詎有謨那知數嵗後聚
首如當初眷言二三子今來安穩無意氣充睂
宇比昔姣且都乃見松与柏不似柳与蒲憐我
守枯禪談笑便甘腴何姬又為别淚下青霜俱
男兒志四海不辱黄金軀試看習主簿窮悴能
著書
　　擬古与韓集叙别
燕雀常相隨鴻鵠中路迷豈無岳与海不如瓜
与葛食梅令人酸食冰令人寒一聞布帛語結
髮得儔侣黄蘗染素絲苦浸為别離别離近不
逺後㑹猶未期
　　資道俾予賦試劍山詩馬上承命作
青山群若好此山何清特如見孫登輩高聳不
可及山神亦喜我輕風鳴馬勒馬上欲髙哦才
窘開口澀城墉半夜㴱摟闕中天闢六曲屏風
張五兩布帆屹蓮柄生旱陸松角自空植偏將
斥候中軍羅矛㦸道冠不着簪女鬟未勞櫛碧
衣翼而趍青童拱以立風雨若可揺日月去無
迹出此摹冩語敢謂得百一亦欲縱筆書南山
詩見嫉
　　和資道故山驛早行
欲識混沌初請君觀曉山浩蕩有而無雲烟往
復還流水意更新四顧復聮攀日馭(御名/今上)草出
我要常蕭閒
　　和資道山路見菊雜言
桃李不如菊露下花開意自足菊亦謝桃李妖
葩豓萼能入俗把菊比君君更清愛菊肎教陶
令獨君今漸作富貴家平頭奴子紅腰束人誰
敢號髯叅軍見者面柔辭氣曲唯有禪翁向晚
秋東籬細步想風流
　　逰靈巖山寺
昔愛屏作山今愛山作屏還曲不可數兩目徒
熒熒須㬰背負巘恍惝面對陘屯聚陣脚馬羅
列仙女軿秀色非有無　氣自芳馨翠麓下靡
靡危峰上亭亭借問㴱㡬何飛鳥中暫停衆異
者明孔白畫觀辰星霜令殊未酷黄蘂間青青
連岫鏁寶符重壁藏修靈世俗那得見見形不
識形言念朗法師于此老禪扄應化今何到空
餘虎上經我如夢中逰夢夢入杳冥爾來塵滓
醉不覺一朝醒下山如夢斷獨疑在茅㕔朝雲
到人世飄飄細雨零
　　和資道巖巖亭二首
我來逰此亭豈羨髙陽里形神旣生生吉祥斯
止止我無古人愁古人無我喜頗恨桑苧翁不
來嘗此水昔年蜀武矦泣下蕩隂里何如無事
人一亭欣所止悠肰太山岑相對真可喜不須
樽中物且酌巖下水
　　奉高道中作
雲埋樹林逺雨添山色重我馬自知行秋風更
相送悠悠鄒魯間此意將誰共明朝是别離想
此如殘夢
　　望山作
望山山在背不覺首屢囬䇿馬欲倒行道路良
艱哉白雲尚相寄為帶山色來昨日登臨處今
日誰徘徊安得玉女水為我洗塵埃不解伴松
老寧忍被鷗猜日与物為遘此眼向誰開
　　晚日
晚日勸我行我欲留晚日長途行不近㒒馬有
倦色人生為客多誰解老一室果有桃源人應
遭渠笑叱
　　贈江子和兄弟(時在蔡州/壬申二月)
聞道去年大雨雪今年園林着花遲梅已寂寞
桃淺深膠序閉門那得知故人南來將二季屋
裡衣香生春姿黄蜂紫蝶自顛倒從容却話初
别時二季未㡬能許大我曹諱老寧非癡酥酪
醍醐俱可口何但療我渴與饑本朝亦有江金
紫誰道陳留人物衰(夫今舍人亦贈此官/江淹為金紫光禄大)
　　有客從伯父大夫問説之者伯父報之曰
　　吾侄家中焚香讀楚辭耳因得詩一首拜
　　呈
蘭菊不易糗孔鸞難與儀春事漫嬋媛焚香讀
楚辭北斗仰𣣔援南征俯自悲胡為不痛飲未
肯歠其醨君之門九重舉世莫余知世父誤見
賞中情自有竒更願媒芙蓉逺舉叅白螭
　　元符二年十一月十六日趙德麟檢校諸
　　邑李方叔自鄼来㑹中廬㳺靈溪寺觀飛
　　泉窮水所出涉龍潭遂至上洞尋火而入
　　路窮乃囬歸息巖下巖洞泉潭前此未名
　　嘗見襄沔記郭璞㳺仙詩謂青溪道士鬼
　　谷子所隱在義清縣義清今其地也巖勢
　　天巧如觀音大士所居潭抱石而曲泉懸
　　級掛空若衝牙珩璜垂而有聲遂名洞曰
　　清溪巖曰補陁潭曰玉玦泉曰珠珮説之
　　寄題四絶句
不到清溪路人間千過春青溪人不老應憐郭
景純
　　右青溪洞
𥙷陁風月在䖏䖏得真居一六同妙湛三千皆
宴如
　　右𥙷陁巖
大夫既授玦捐之湘江中彼波到此潭寂寂睡
蛟龍
　　右玉玦潭
佳人諒誠素嗚佩若可取王孫忘情事不學鄭
交甫
　　右珠佩泉
　　客有傳黄戎州三絶句者因次韻
朝歎烏皮几暮歎木樨床勞我情不堪念君罪
不涼驢技已過目戎衣方駭心文章端自誤痛
悔空在今名大不忍殺罪大不以赦茘子紅滿
山身落鄉人社
　　喜魯直還用前韻再作
𣑽志問故鄰木蘭坐舊床去恨已斷絶歸意更
凄涼鷓鴣不入饌松栢有常心歸來應未老但
道古猶今君有非常罪幸此非常赦收身黒水
西重入白蓮社
　　又再作
多情楊畔兒芙蓉生繞床舊屋君未歸蒲池已
凄凉世人不我與自契黄龍心竟復何逺近一
瞬萬古今負罪臣宗元移書數問赦僅如鴈徃
來羡君還里社
　　君莫惡行(山囬聞韓相公拜/四月十四日禱雨紫)
寂寂山城已過春黄鸝紫椹意相親天公柰何
不肯雨小麥含秀安得吐聞道天公大仁聖風
伯何能囬雨令恐是風伯老兒兇長塗未許騁
群龍前年流草有餘胔誰言今朝尚憂此内降
白麻出上閤新相為霖君莫惡
　　縣樓對山作
山色日夕改我樂豈獨今相羊非一意開簟枕
遥岑楞伽懶焚香離騷幸可吟吏隠兩已適虎
䑕都不任詩酒客亦惡樓下那足尋可憐謝玄
暉惝恍論此心
　　趋府馬上悠然思陳無已三兄成詩寄之
瓦釡毁未棄黄鍾幸且存扵焉正律吕誰為到
崑崙相思出苦淚東漢太丘孫聞之在徐州無
衣出柴門亦賦乞食詩飢瘡故拙言靖節非此
夫如似校静喧顑頷不悲傷自知羙蘭蓀龍伸
能虵屈土不蝕璵璠魴鱮書懶寄天公牋可論
名不入葦笥𣣔報天地㤙明光出湏臾一破萬
古昬蒼生訖康濟坐覺君子尊浄盡城上烏變
化北溟鯤豈但喜囚冠故亦慰纍魂我既美子
志為子盡嬋媛吾曹寧餓死終肎傍祭墦孔明
与荀賈豈不共中原﨑嶇入巴蜀雅志正本根
栁子一失此羅池為鬼冤問訊寄此辭飽腹何
時捫
　　欲自邯鄲趋府復從中山行覺風異常馬
　　上作
山行豈不惡清音興自長風從􁊢􁬃來不比人
間涼浮涼誇湛露屈子自悲傷披襟青蘋末玉
也媚君王驩見西王母笑酌白玉漿當今苐㡬
人此樂可共當車馬邯鄲道側身一相望為謝
南亭女世方賤鈆黄
　　秋來庭下雜花盛開對之感懐作
春花擢翠榦秋花披芳叢叢花都且閒天質不
為容寧謝兒女賞本自能凄風持之奉君子令
德晚更崇
　　秋來
秋來頗自適撫此清收時不假絶交論聊吟招
隱詩山阿新橡栗朝廷舊臯夔早晚罷給散恩
偕雨露垂
　　十月十三日自郡㱕山中寄周秀實昆仲
隂雲識陽月怪樹知窮谷路轉山迎人崢嶸失
南北囘首人間士緫緫今何役嗟子此行李志
尚亦云獨世事兼漳　温涼俱所欲耿介自小
人大匠死繩墨伯仁莫妄評阿奴不碌碌
　　忽䝉秀實内黄賢尉寄書期許稠至有經
　　世之語輙代書為謝
嵗宴慕群侣魚鳥各知息故人音書來憐我此
時憶忠言開靡靡豈但問寢食我有山耕願久
矣君已得中道忽獻書明時思自立一官雖漫
与頗知民苦疾豺狼不當路雨露發天秩植杖
聽班詔去暴看甲乙閭閻心欲速廊廟慮匪棘
恨不死褚淵嘆嗟起安石固云小人鄙未易君
子識悠悠定誰堪世事兒女劇君才雄且鋭欲
振排雲翮但恨張公子蹶蹶難與適功名良可
圖燕肰銘謾勒
　　趙德麟書来言黄九聞移命後徑逰峨􁪽
　　慨肰有作
蹇産久無賴相年忽有期野馬脱羈日逐客賜
環時鄉國眼中見申肘猶云遲夫子獨不尔西
復到峨􁪽初非身世謀無淚竹枝辭豈是軒冕
人要路莫相疑㱕來舊䑓閣風霜嘗路岐曰予
有末契斯焉定何之興懷白象士復自話别離
萬行端難渝短軸賞新詩(平生得意詩見贈/魯直久許以短軸冩)
　　無已初除正字以詩寄之
平生阮步兵口不道臧否每笑謝著作自是雌
黄口閉門秋草多金風揺白晝忽傳黄紙書校
藝郡公後執鴈有楚越佩劎無左右畫渾沌睂
遽識齊宿瘤彭城陳夫子笑我顔何厚為語陳
夫子人生無不有
　　寄陳叔易
春色今似我已老不足愛花隨浮雲空只有蜂
蝶在問春㱕處無踵跡腸斷江南与江北青春
不似青山常有情處處相逢好顔色山中故人
頭亦白何敢勞渠坐相憶願得春風一夜萬丈
髙乘之㱕去舊巖谷
　　荅趙徳麟見招之作
王孫囚冠安穩無骨清肉健今更癯學似東山
何所　才如北海莫言疎㡬年漢上狂歌散今
日山前幽夢餘消息逺來知有意碧巖却要子
來居
　　和十二弟見降羌過洛
百代興亾土谷渾聖主神謨不世恩解縛再生
有孫子無勞倚笑上東門
　　君莫惡行(五月十四日聞右相出作)
今年蠶母連萬箔屋邊桑葉渾不着彷徨何計
救戢戢出棄陌頭空涕泣前日初眠不敢語今
日賤之如糞土不容身老吐一縷回首室中殊
樂苦何敢願天不我與亦太無情彼蠶母芙容
錦帳醉新粧那知有恨如許長相公日戀北門
樂迎候馬前君莫惡
　　夜行自戯六五言
觸熱褦襶㡬許我生何艱哉九天星斗初轉汲
井意徘徊不解鳴珂帝所踉蹡没塵埃為問晚
嫁盧姬一笑為誰開
　　題卲武軍㤗寧縣葉恪循道清風樓
葉公賢父子清風何奕奕愛彼清風好危樓髙
百尺來從玉宇逺照衣光可擲桂葉尚飄飄蕙
艸下襲襲平生眼豁開脱肰凌羽翼對飲伴明
月故人念疇昔詠歌何穆如援琴更幽寂慈烏
遶難老霅溪非其匹華陽三層上松韻亦蕭瑟
　　始到無極作
徂嵗若飛羽去矣不可招諒積寒暑多我髮覺
翛翛是身一枯木引憂自焚燒河山再逰宦鄉
國夢魂勞友朋不敢思得意在本朝弟妺天一
方披衣泣中宵介拙取如此罪侮肎相饒眷言
此邦人不与我逍遥五日無羊爼十日無魚庖
懶我蔬菜慣妻兒嗔呶呶亦有寢食地肘申瓦
歎揺政自不容膝如彼風後巢當此仲夏時何
以謝炎歊前聞嚴君平氣和生凉颷但恐此語
欺古道久可嘲平生鄙潘岳懷縣復鬱陶靖節
真吾師一去何超超終期不自墮賦詩畔牢騷
　　送杜通直乞罷無極南㱕祁公之族孫
青堂帳下白題歌王師城外横天戈白首國母
契丹女泣問王師來謂何將軍突騎擅府庫羌
兒逃死獨峯駝軍中即日拜太守兠鍪未脱羣
冠峨杜侯别乘不願行自言壯志今消磨頋豈
不知金幣饒家有清風誓不頗㱕來南北信所
之無極陋壤留則難却巻前志隨征雁囘首三
呉風景和憐君骨法可學道此生肎与樹婆娑
嗟予投幘亦不晚君好訪我嵩山阿
　　趙君年十六作雨詩極竒騐可畏説之輙
　　次韻和之
天地綿綿寄一水上有浮羽下累塊時時出溢
不自持或濛或䨟物有底人間妄見得雨名穴
居那解知其際旣久天地如卵􁍄漏下涌上濳
相継日雞月蟾喜瀦汚力歛光明慳不費兹復
何時霖未休萬牛髙木同茅刈朽屋欹傾嗟莫
支好逐苴浮連一穗何處紅藥媚芳妍但見土
花爭㸃翠被濕出門意憀慄刺舟庭下却車騎
茫肰誰與散此愁文定諸孫森葆翳青青稚齒
口皐哽滂沱苦語天工棄趙生十四識嵇康諒
知前言非我戯
　　黄河多淘河之属有曰漫畫者常以觜畫
　　水求魚有曰信天縁者常開口待魚感之
　　賦三詩
淘河復淘河后土激浪沙分波大石羽轉雜龍
鼉汝欲澄清力㡬多官家費盡水衡錢萬夫政
待汝漪漣天上有河鵲以填可增汝漫髠其顚
虚名覈何嘗休譏汝在梁
　　右淘河
漫畫復漫畫河尾沙軟喙一尺天生剛喙不解
禿倦魚薄淺幸有得謀拙力百費何處有金翅
飢膓倚暮烟慚愧信天縁
　　右漫畫
信天縁何為者非達亦非賢終朝開咮不敢仰
待魚落咮急下咽大魚變化小魚黠誰肎効命
于爾前皇天日月高無心憐爾曹㡬欲强求索
豈不鑑漫畫
　　右信天縁
　　比日風雨甚異山下人云此六月龍㑹時
　　也中頂有㑹龍洞予嘗逰焉賦詩記其事
　　今感之有作寄趙德麟
西峰掩　東峰明倐忽起滅令人驚九野雨足
龍上征六月正乃㑹瑲珩雷電斷絶風來輕鼓
倡鼙和鈴簫笙虹霓舒斾雲揺旌萬龍夭矯宿
崢嶸天門大開仙子迎不比它邦時雨行中天
有洞遺珠纓我昔酌泉探幽清尚疑不肰今信
誠安得問訊叅騎鯨脱去禁令朝玉京相羊容
與俯四瀛下呼我友何營營寒飢暑渴亦已更
胡不同我此長生
　　和澗上丈人石淙作依元韻
岷江將入海金山中斥攫近樵得雁盪平地風
落落獰兒一稱絶如䕫埋舜樂那知嵩石淙視
彼削則削兩處　壞俊一日得磅礴水從嵩隂
來到此㡬谿壑勢盡劃縱横天地自開鑿腹背
􁁃叢峰星斗俱漠漠波揺下嶔崯雲度上岞崿
為山無麓趾突兀便可樂北首揖三頂鴈行共
遼寞睥睨萬培塿飄然風中籜莫言聚石耳乍
如五隂剥試觀㷑霞生如蓮敷青臒非山亦非
石水亦非激躍癡龍有路寢醉蜃不收閣因得
為人戯(平)何䖏顔色怍或疑上帝宫盆山映叢
薄盲風吹下將塵世蹔斟酌又疑涿野戰行陣
龍虎作過怒禁不散結此空黝噩寧論八陣圖
水来俄而却惜哉逰者稀元老情不惡
　　偶得雙頭蓮花戯作
君子不見昭儀飛燕姉妹在漢宮同妍共䴡媚
赤鳳赤鳳一日與俱逝長空又不見大舅小舅
兄弟專晉亦何有兄招千里兵弟殞一杯酒嗟
爾芙蓉芬芳姿出水無染稱瓌竒亭亭各映清
漣漪髙下淺深何不宜嘗逰鏡湖五月時目極
萬疊青羅衣一花獨出擅朝暉譬如神情散朗
王夫人不爭鈆黄桃李春又如君子立朝廷朋
而不倚自修正何乃反常為異失故態比之人
事那足愛只恐横塘知我有恨䖏故教絶艷相
並語莫言才氣世無雙並蒂何如君看取不然
戲我坎壈此世每不偶逢人好匹開笑口
　　正月六日七日書所見
扶光嵗首當何辰荐視變異紛無垠既驚馬日
不為馬况復人日不成人咸疑白晝懸月魄譁
言日月相鬭格如負如空天風愁似食不食自
毒螫空裏黄埃下百重日心黒氣交四磔不知
何地嵗陽烏人間百鳥競號呼可憐海氣使如
此杏梁瑞彩想中都
　　送許同年赴江寧知録
風稜索索許子伯軺車督郵聲赫赫裔孫德似
官亦同獨乗瑞霧開羽翮金陵城裏春色多疑
是六朝舊金碧只宜細看後庭花(御名/今上)莫垂淚
江家宅吳醥那觧醉離腸嗟余自是思歸客荷
葉開時楊梅熟江南江北遥相憶
　　送壇守赴闕
昔時江南士人輕呉㑹正如長安洛陽論賔主
自從九州花開一日来欣欣不復聞此語明州
太守江南英信美之鄉是吾土莫言只飲甬水
便無情黄鵠排赤霄垂翅一再舉御㕑賜食紫
駝峰情多猶憶馬夾柱依然夢斷四明山花信
風裏憐梅雨(花信風/京師有)潮平驩喜浪婆兒莫錯舉
櫂新城江上去(廬州/公乞)
　　顧彌邵以其尊内翰所有歐陽公集遺侄
　　季澈賦詩篇末見及輙次韻作
昭陵人物一朝盛晚有醉公為擬倫譬如群鳳
粲羽翰来下千里儀九成鳳歸樂絶天寥寥人
閒墜簡空垂精可但光華開日月要識忠憤聳
幽神虎頭本是當時客教子傳孫無粟亭晝呤
夜誦翁文耳池蛙何容聒正聲得之不待金錯
贈好守門律如時令君家此叔㝎不癡莫厭家
雞外勤請
　　送公望
竊獨悲秋霖江湖難為客短髮思歸時柰此西
行色念君諸王孫風骨秀而整衣冠舊諸生不
羞見狹領邂逅託末契君室獻可孫豈但姻婭
舊有感風義敦君知前輩好寧用文墨期潁麟
陳留言為君愛吾詩
　　新作竹軒
齋壁值墨竹文蘇兩先生移根今何殊初度風
雨聲妙識前日意歡見此時情家山㡬千里客
恨倐以傾㱕期恨今晚像此葺茅楹故知江海
夢常共月華清
　　感懐
甬東爲客久心期日自昧秋風滄海潮尚餘桂
江泪形影悵已老頗識前人意栁子與沈侯超
邁萬人外終日常戚戚不知果何是我亦負罪
臣視彼才藻愧(揮泪何時到甬東先是沈休文/栁子厚詩云桂江日夜流千里)
(里因之平生懷/有詩云桂水日千)
　　感興
越山無黄葉客子自悲秋朝來風雨惡白浪翻
山頭㱕雁不敢度何事此淹留少時笑古人恥
為闗外侯老識古人意首山復首丘
　　秋晚
居恨日不過復此秋云草一嵗餘㡬何挽之安
得住老矣且勉學髙談非所與貧賤茍不慙勢
力則不懼涼颷幸已多寧煩賦不遇
　　題琦公讃光堂
山川固髙㴱不掩珠玉光道人覺物者明明豈
自藏奈何一世中瞑醉不我藏収歛萬古志風
雨一茅堂問之黙不語詩成蘭蕙香山中多卉
木有待而芬芳自憐年少時徹令晝公行虛空
流水逺天外有鸞凰白髮此種種紅塵誰茫茫
嵩少令卜築因之㱕興長
　　風
一雨一月强天地同翳如大風半夜起上下痛
掃除彼蒼不自壓人力端奈渠不肰何特異揺
蕩此寰區癡兒怖拒起無衣凍不蘓尚恐山岳
仆寧暇小物謀人生所托㣲造化仁有餘明朝
木杪静晏晏看天衢
　　夜雨
夜雨聼沉寂頗似嵩少時但怪越江上非此嚴
冬宜重崗迷積霰故山今付誰潮頭斯更徤魚
尾適自嬉獨如客子何耿耿問心期
　　寒江
寒江不可望怖爾舡中客波濤已無時風雨又
㡬日人多冐險艱我獨幸沉寂蛟鼉得意豪鴻
鴈歸期急吾孫解蠻語政可一戲劇
　　夜大風
夜半江頭清客耳髣髴鍾聲風雨裏雨收風冷
獨嚴威鼉號龍戰江徙政是夫差破吳時鼙鼓
百萬當者靡白頭嵩客柰此何他年慣聼山之
阿唯彼天地之中央岫塤箎谷寧厭多吾土信
羙小人哉何不䖏䖏作好懷
　　和胡少汲逰山
峭直漢大夫伊余忝末胄出不遇良　生本值
惡宿髙曽耀圖牒辠戾辱堂(御名/太上)十飢付群児
萬恨閣孤咮耻爭市井日䧽願農田夀感㮣觸
目新忠憤平生舊𣣔論國中樞誰識不下輳偶
為江湖逰喜見園林茂但恨老子迃難復䖏士
秀懷我故時人識彼徃嵗綬故人多零落髙義
或邂逅有羙中庸胡願息金蘭臭家住灊岳雲
賦此小山狖纔顯便官豸蹔䖏得僧鷲大篇旣
錦舒小章亦玉鏤本期古人知豈急今朝售又
如五色丹必待九轉就不近戀洛陽何逺憚句
漏神智此既澄世網不待透明珠雀能㘅黄金
鳥解潄遺骨一國珍死鬢百草鬬果誰真美惡
亦曷㝎先后食栢莫分甘種漆要自守無思粱
肉肥忽厭藜藿痩德義難沃懷情𣣔為穿溜小
人窘咫尺君子狹宇宙清音可相羊畏途肯宿
留原憲不知貧季氏徒誇富既皆白髮侵宜各
素心究内不識織紝外嗜飽飣餖一言可酣醉
八月非醇酎茍適年少場或落春花囿武思揮
日功文𣣔凌雲奏懶出櫪馬嘶惜笑閨女侑巧
意難幸得枯脛或遭叩君如此攘臂我此甘縮
袖歸見魯衞士未覺風宜陋每増輸心偽矧非
見面驟猿笑識巖穴雞鳴知旦晝吾語雖不媚
厥意或可後
　　謝周同年通叟詩巻
周卽旣老曲不頋自作呉音歌白苧二三名勝
能知音傖翁得之嗟已暮玩之在手不載讀愈
見佳處心愈妒君乎瘖休無復鳴我宐如許他
宐慮鄉曲豫章皆竒才直上千尺已摧去
　　還琦公詩巻
孤山教體外賦詩湯休上后來數參寥接手得
宗匠東逰四明山懷人増惻愴何言遇老琦二
公論輩行但欠主盟人汲古自清唱明年已七
十句法何蕩漾兹山近蓬萊展巻到絶曠島子
敢賡酬我正恨難傍(夫為島子/明人稱村)
　　次韻和法琦
野寺木魚午不響老僧乞米樵松根志幽思苦
作詩戯處身不忌如窪罇大軸視我正其欲尚
恨近體意虚辱報以五字陶謝家要看素絲難
純束江頭梅雨滅槐火我正思公慙飯顆復我
苦淡來惱予嘆息有能無不可枉是晝公出前
溪猥效蘇州失故捿蘇州風流今不見公乎老
矣誰提携
　　書事
越天梅雨短長思嵩陽客子問㱕期幽夢遠近
徒猶夷細字老眼厭紛披身將隱矣又何為且
舒縈滯為客時故自平平欲語誰
　　連日酷暑異常攄悶而作
寒暑平分東南之徼何多暍哉逺望炎洲近觀
火井相與朝燼而夕灰名曰冰紈霜練服之一
縷如十襲而信衣冠之不能敢疑夏祖之居㑹
稽短髪文身自蔽以艸萊浪婆兒身世世共道
常年不如是誰復憐北客此日真憔悴㴱山乳
虎想騰倚清風不來空嘯死安得人如葛稚川
脱身直下坐井底奈何滄海濁沸日不敢浴金
波自爛玉兔熟四方上下濁氛滿何許層冰映
彫玉苦熱何不可濁氛端惱我
　　大熱戱作
仕板三十年罪籍乃十嵗妻児歎朝夕𣣔免飢
寒累爾来官南陬長夏苦炎熾自疑吾其魚釡
鬵方盡沸金石方流爍况此病而悴却頋妻児
笑聊取一嬉戲飢膓雖自鳴寒凍非吾事
　　謝仲長通判朝議兄恵頋渚茶
天子不甞陽羡茶二百年餘吾儂咨嗟可是吾
儂咨嗟休濤江春色逺含羞趙卿老矣剌史半
緘題寄我甬水頭故知不敢西争去貴嗜最宜
東来同覉愁人生趣尚有窮逹草木還亦如人
不誰家棄婦泪未乾忍對孤鴻暮影寒趙卿蝦
菜且良食莫教歸夢到長安
　　𥘉秋思舊山
秋江未澄瀾秋聲已先到頗謝凉風吹客愁何
須落葉驚人老古来此興㝎何如自愁不愁自
傾倒直爾相羊好逺逰何不命駕歸嵩丘君乎
不上三十六峯頂只恐君家未是秋
　　送范八西上
江頭楓樹秋東吴王孫愁誰復憐北客夢不到
中州子能中州去獨我不自聊心事豈如期来
歲同歸舟子今未二十志氣長者流勤讀未勤
問有待再見不
　　秋日江上作
秋色千里来潮波八月壮起㠶増江勢勁風滋
頡頏海道當如何燕羽去雲上人生自窘束有
情宜騁望両眼幸未盲莫謾讀易象
　　題明發所畫訪戴圖渠自有詩
扁舟雪夜興千載風流存詩畫能幽絶不似諸
王孫興多却易盡一世復何待傖父莫罵予猶
且不見戴
　　嵐露雨
越山八月時颺颺嵐露雨却疑梅再黄柰何燕
已去平生始知名要来愁覉旅前愁豈不多紛
紛新代故誰為司愁者特扵予不負寄言宦逰
子行李莫怱遽
　　㝢興
秋風来偏戦萬葉倐奔亡客子江海間是時多
慨慷何事新来鴈矯翼過吾鄉吾鄉多霜雪豈
不坂路長思覧萬物表試豋千仭岡徜徉未終
樂急景歎扶光
　　古人
古人愁已極今我不用愁去日已忽忽来日諒
悠悠便能如此志終恐慚白頭經月不讀書閉
目得自求不如懸車好更復外言不
　　風雨縱横至
風雨縱横至此非渊眀廬勉哉風雨操人品有
賢愚彼方適雲旗我切畏泥塗凄凄向深夜何
䖏識斗樞
　　乗小艇戯作
知章騎馬似乗舡我今乗舩若騎馬舳鳴艫噴
索莫馭左磬右控手不把稍稍風恬可騁望忽
忽波駭難逰冶既信河流怒頰豪不疑瞿唐不
可下婆児未用傖児恠赤馬能戦馳馬敗傖児
自哂亦以屢愧爾㑹稽夏仲御(馳馬是吴舡名/赤馬是晋舡名)
　　憶江南贈通叟年兄
北客而南征蹇産非所志問津人尚絶後来狂
避世流離竄斥者其數非一二風流稱南朝文
物始佳䴡要途在荆揚僻左䖏吴㑹吴㑹興國
来乃以丹漆貴若其大才豪終是江南最君家
住江南豫章生次苐非但吾言逼正爾百憂似
易見巖下電難識斗間氣結綬三十年膽策未
一試譬如瑚與璉詎落日中市飄然渡浙江式
慰此憔悴我屋梁園乆近卜嵩峯䆳海蟲難下
筯粟漿有賤嗜不讀非聖書忍更増疣贅又不
求甚觧未肯争破碎排悶亦吟哦清潦誰滋味
自從住囚籍一語不敢謂豈惟要絶言自憎生
此喙因君發吾狂明當保嚴誓
　　桃
江南桃葉齊江北桃根低各自擅風流人情千
載迷桃花竟誰比風雨日凄凄
　　園中戯作白紵
人間春色不湏臾芳草妬華不縈紆楊花不分
上空虚宓妃一去百代無不如雲外萬樂俱南
斗鼓瑟北斗竽與酬酢者非君徒
　　題冲弟詩卷
阿冲五字来江山千里餘能爾䴡金碧㝎是勤
詩書文章與神明動作本自俱古人既云已令
公有規模五世以文稱故家誰復如
　　昨日之日
昨日之日夢可追今日之日愁能遲日之授謝
亦何有但莫令吾忠信虧但莫令吾忠信虧家
山北斗身海湄膾鯨斮蛟旣不得蝦虫腥鹹安
用之難將短髮留長恨山中好在雞黍期有舡
載書復歸去髙誼觧釋幽林思
　　贈然公　界方
西方石為簡東山人可與不用量三江聊以壓
四虎
　　偶見陳誠之一詩不勝欽歎輙紀贈求其
　　巨篇深愧蕪累
四明唐中葉䖏士有陳深書旣殫萬象詩想瑶
華音惜哉不並傳裔孫自苦吟豈易識此孫海
底珊瑚沉邂逅我見之昔恨阻冲襟念我理歸
棹旅夢㫁遥岑願乞十九首䧏盡河外心
　　贈琴照
㑹稽城畔不見海㑹稽城裏海有聲此海之聲
三尺桐渺如渤澥含太清惜哉寂寥三十載月
出愁空不肯明邂逅彼孫曰沖照燕坐之餘秋
色撗揺手照乎休可已悲風河水客心驚我少
學此今白髮念昔知音塜草生亦復何人能子
知空問世身不得輕庭鶴待此朝入饌子食有
禁寧無情
　　缺門遇王三兄師文
生民本覉旅何以娯今朝風雨崤澠道離别秋
冬交忽復有好懷故人道旁招如狂語錯亂疑
夢情飄飄君鬚何盡白我志則全消憂患君恐
可圖書興尚豪玷珪冝委土良驥乃繫匏但願
不再辱敢慕無久勞(乞官觀/師文𣣔)馬蹄分異縣朔吹
結同𫀆三年以為期嵩少理居巢
　　河中府古興寄劉壮輿
肘腋患難禦垣墻傾莫制兹者論戦國破秦必
在魏𥘉疑此語漫身到識真是河山既設險信
食以自治秦雖百虎狼得進不得退㐮王昧逺
圖蘓秦嗜近利惜哉計畫踈為此山河愧我懐
誰與語劉子長論議方為十二史吾言不可廢
眺聼常思君夢魂先朔吹
　　至河中首訪鬼拔河圖有畫人云因陸學
　　士移其璧　毁寸盡令人感慨終日有作
坎坎分明拔河戯盛在北朝唐尚爾畫手何人
展子䖍妙不戲人惟戲鬼更無獰厲可嚴怖旣
曰依人人是擬家家賈勇負勝餘見之心寧不
知恥最是隋宫窈窕春汗粧蓬髮羞相比故宜
落筆在蒲州門外河来三萬里隣幾舎人有搨
本詩翁賦詩名更起詠詩想畫二十年客舎此
邦心自喜攬眞永絶偽物欺顧影豈盡形儀羙
嗟予㫁絶百事心癡䖏留情獨在此魑魅魍魎
好奔迸文彩風流終棄圯出門訪之無䖏所惜
哉史君陸子履但𣣔便坐易瞻玩不知璧古難
移徙豈無剥落一寸餘我願寳之若瓊蘂不然
當學𥙷亡詩收拾粉本細綱紀或謂前年九鼎
成時無雜糅清如水雖有髙室誰瞰之亦莫捓
􁤆毛手指帖璧不祥宜遁迯綵門抛梭方靡靡
　　𥘉至鄜州感事
罪斥云一紀常亦守官箴置身江海畔放言麋
鹿岑大吏不訶譴小吏自堪任蝦菜日異饌著
書敵南金豈無二三子善叩響不沈更逢四髙
士(立然/杲恂)語妙何愔愔俯攬塵土影仰攄氷玉心
苦辛雖在昔菑穫實扵今歸榜不忍速故廬尚
可尋金閨朝轇轕荃璧夢蕭森領闊貽爾誚新
貴使我瘖飢寒一丈室(師大雪/去年京)奔走九秋砧(秋/今)
(遂為西行/數徃来鄭蔡)長坂馬難健敗絮虱易侵池西别
故舊税駕雕山隂白翟無曩迹赫連有脱鐔幸
哉廊廟術勇不誇縱擒誓表前日来父子㤙更
深戰士老腐粟癯儒適懦襟羊肥臥沙種酒羙
西凉斟農武自先烈五律勒窺臨(甲今年初教/予專察視保)
(陣/五)禮樂𬒳逺俗三嘆斥哇滛(邑新樂/予按外)勉旃不再
辱聊爾容華簪歛迹有餘愧難聞弦誦音(名在/予以)
(干与學事/邪籍不得)尚喜屋山阿雙泉如鳴琴逺明桑苧
翁品茶疑未諶洞中有仙者得度人駸駸長生
非敢望却粒實所欽膓空不貯愁慮絶發竒祲
何勞東臯計即日返幽林難忘平昔興一為梁
甫吟
　　趋延安過野猪嶺
壍峭十月寒一步不得整如何騎鯨客來度野
猪嶺遥語謝康樂爾輩易清省
　　題楊如晦二畫
　　　蜀道圖
山鈎樹白何年歳流瀑可聽下無地行人愁絶
却無愁始信宐歌蜀道易
　　邊鵉雉
駭雉丹青人姓邊無花無石自瞿肰已能倚壁
音聲絶何用蹲飛欲上天
　　三川言十數年前甞有一短帽騎驢之士
　　半醉徘徊原上久之曰三川非昔時比矣
　　恍愡失其人所在有收杜老醉逰圖者物
　　色之知為杜之再耒也予獨鄙之作詩(首/二)
君不見少陵有客字子羙三賦獻罷胡塵起招
魂收淚謁行在寧論家室三川裏雲零日淡剱
閣深翠華望斷塵埃底狼虎食人大道傍囬首
妻孥湏怖此亦甞寄書問訊之鯉魚何在滄溟
徙晚年雖卜浣花居心折秦雲恨有餘茯苓不
御丹砂就仙去還来縱目𥘉乾坤宿醉參横醒
且䇿東家舊蹇驢隣里一人安可得亦無墳冡
可蓁蕪人間偪仄何偪仄却自騎鯨追李白
君不見杜老死去傲九天肯顧帑臭下三川問
予何事知其然此世此老無姻縁平生志願得
酒眠暫時去作酒中仙况今仙侣瓊琚連瑤池
醉倒阿母前一瞬人間億萬年泰山為塵海作
田何䖏更復有三川鳯凰五色歌雲煙三川何
人莫浪傳汝曹虱腦真可憐華清有夢亦狂顛
夜䦨秉燭仍悁悁君不見狄郎志尚氷玉堅獨
聞此老近作佳城篇
　　萱草
山中萱草三赤長山中髙人萬事忘𣣔借忘憂
汝輩力世間兒女徒顛狂汝亦忘憂非世憂臨
風恐汝亦分将願爾忘憂忘終始莫教老大空
悲凉
　　鄜州張路鈐䖏見東坡所書漁父四首感
　　嘆之餘因思諸王孫伯言善歌此辭每以
　　為樂作寄伯言視張
庾郎㡬尺大腰圍江北江南有好詩今日王孫
渾得似仍知漁父醉醒時為我髙歌掩明鏡上
方凉簟鬼神悲我曹早有江湖興風雨輕鷗細
細随君朝明光我圁洛愁腸只有醉為期海外
騎鯨消息斷無窮飛絮觧相思孤舟本要載西
子𣣔付此聲知有誰安西将軍元好事紙背題
来十襲之
　　宿洛川嘉槐驛其槐眞可愛因思李承之
　　待制甞為此縣令有所建退省堂存焉
昔為扁舟客益覺此生浮逮今郵亭役重膇仍
百憂嗟予何所可㱕去無田疇慚愧庭下槐百
年霜霰秋上苑誰移根免目自山丘曽見李長
官矯矯増風流欲登退省堂秀句吟白頭天上
問風月還似當年不(月好人間今夕是中秋予/李白有詩云天上不知風)
(之/每誦)
　　三川誦杜老觀水漲詩
平生少陵詩佳處豈盡識何敢窺意韻尚且昧
形迹身到三川來瞀瞀迷咫尺連天穹谷句忘
飢三歎息高高方若懸下下仍如績扶上而削
下乃在吾行役炎肰念此老鎔冩不可極意中
無遺境象外有餘力後來群偷兒蠧魚姿口食
安知九鼎珍宐爾終身瘠此行敢告勞頋影若
有得不見水漲時兩眼猶歴歴(公曰興則扶上/古人論是非不)
(削下/衰則)
文集卷第四
文集卷第五
　　嵩山景迃生晁説之字以道一字總以
　古詩
　　感事
十年三冬時櫃火簾小室讀書似少疲坐睡塵
兩膝飛雪封我窗號風過我壁時有可語人對
之亦黙黙當時不知樂興言在今夕今夕何為
者荒山事行役僕馭同飢寒惝恍若有失旅舍
既凄凉臺牒更狼藉始信栁栁州幸此南夷謫
㱕去亦何難清時惟所適
　　平昔于王褒贈周處士八絶中喜誦其龍
　　尾禅室一首今連日行荒山中頗増幽居
　　之興以其句爲一詩寄楊中立謝顯道劉
　　壯輿陳　易同趣㱕期也有好事者亦不
　　予鄙
　　　井汲纔通徑
山頭百尺井有徑看如失唯有參横時山人起
自汲
　　　蓬蒿自杜門
藜牀坐來久前年曽到門聞道蓬蒿滿秋風著
舊根
　　　人還虚室静
何許人到來得藥尋㱕徑吾廬月不落象外獨
常静
　　　鳥宿暮林喧
朱晩鳥㱕宿倦飛憎世樊綸巾久接狎訴語不
嫌喧
　　貧賤
貧賤不可惡白首不敢辭聖人為我戒敢不周
旋之山王亦何事五君詎見遺柰彼後世何論
評相瑕疵雖有解嘲人正自漫爾為寄言宦達
子努力向金閨
　　送知府張路鈐還闕
槖戈未肎下靈州白馬將軍今白頭將軍父子
重儒術坐有緑衣人則休六年謡頌流圁落臥
使雕山添岞崿看山飲水無一事日俸嵗飢欣
自若匹馬飘飘朝九天晩交送别亦潸然煩君
去路望嵩少猿鶴相思端可憐(常云坐上有著/公之先徳太尉)
(懐太尉名守約/緑書生便釋然忘)
　　思四明所居與桃紅渡相對
今朝旅恨到何處軒窗直對桃花渡桃花渡上
風吹雨道人芒屩誰来去
　　凉州女
凉州女紫塞春輕黄濃黛君莫謳漢宫曽此選
才人鹿角角魚鱗鱗有山有水無此珍我强寛
愁亦怒嗔逢著澄江海不詠功曹豈自誇詩聖
　　楊班湫神恩加廣應公以其誥祭之
平生笑殺詛楚文今朝鄜畤祭湫神嗟爾湫神
何為者上公袞冕皇恩新日出輝輝收霰雪仿
彿拜命若可親湫神傳云是楊班墳墓突兀自
姚秦當時功閥今不著崔蕭之史討無因將軍
得名宐勇哉里俗所頌疑未眞黄蜂往媒康氏
女親迎波間不敢嚬至今七夕後二日康家送
女紛紅巾神視可已胡不已清明之徳先諸身
湫初來徙雷霆夜鬼借百車載淵􁬋宐囚厲鬼
縛惡虎螟腃何足煩怒嗔邦人不困亦不飢山
可夜入耕陽春初無稉稻勞灌溉黄􁌿黒黍易
與仁敢言此水淺于舊滂沱雨起雲輪囷千人
一日酌不竭神物所寓誰敢塵豈但蕭鼓十州
逺祭秩已入四瀆倫異時香火故允㑹品極勢
重力益振位浮于人神所殛神忝厥職亦愧人
我勞再拜不私禱上佐邦國下斯民敢學韓子
炭谷湫嘲慳侮怪徒踆踆
　　　寄琦公(住小溪)
窮塞嵗暮懐琦公實眞侣恨此長城風不送小
溪雨夢斷七十强心留五字苦斯世何寂寥無
人稱支許
　　寄光公
湖上石楠花出屋待久老僧來黙黙徐言經嵗
不出門偶向今朝移苦竹有琴掛壁積塵埃强
之使弹響山谷至今兩耳猶泠泠邊風日夜相
思曲
　　洛川驛中夢與一故人作詩十餘韻既覺
　　惟記其兩句南山絡條華四顧吃所哀因
　　識之
西征豈不樂夢中詩佳哉南山絡條華四顧吃
所哀山川今可夢小謝恨能裁無令辜此夕羸
馬空徘徊
　　君子有所恨
君子有所恨擊指血不躁相望已千古欲語安
得到荆卿無劒術商君弃霸道二子茍不然功
烈迴穹昊嗟哉淺丈夫不自極懐抱
　　洗山
公事豈不猥吾性自有適驩言春風物洗山出
怪石何幸此土壤頑驁壓空碧嶄巖有天姿畚
鍤不待力横如劒出泥縱若月退蝕乃知凶讒
輩蹔為忠良賊后皇徳清明萬類各有職吾非
兹世人因之聊嘆息嘗聞道人語無垢法第一
多謝讀易者洗心如玉璧
　　二月初山上作
與春相别云一嵗遼鶴有恨不足加意韻寂寥
莫我適起逐春風山逕斜春風自與時窈窕豈
為来開桃李花不然春来已㡬日何䖏桃李不
枯槎乃知桃李善卑陬逺交深託待紛葩政如
世間嫵媚子巡牆倚户漸齒牙公卿初豈以爾
故腰金佩玉牢聲華區區更憐蜂蝶輩草根花
底為生涯此理前人未見之我今獨得頻咨嗟
生無京國名園分况此邊城萬里沙
　　夜雨
夜雨豈不好欠竹與芭蕉可想春意足不聞聲
蕭蕭清夢江之南雲霓正逍遥舊遊二三子為
我吹笙簫覺来耳餘清明日是何朝
　　久留帳下日夕思歸輙作長言一首告别
　　經略安撫侍郎
亂山急雨佐吾愁春去已逺人淹留誰能一飲
一車酒縱談醉膽下凉州元戎髙韻撫鸞凰舊
有沙堤㡬步長眼底不堪論徃事且誇羯鼓似
邠娘(娘羯鼔/唐称邠)應憐逋客羞澁餘思歸欲自駕柴
車月邉風冷不得住凡骨従耒有曼都(既仙去/頃曼都)
(寒思人間/月邉多風)
　　聼唱秦少㳺溪路雨添花詞感舊作
秦郎不知我我豈知秦郎相逢每戲劇此狷而
彼狂坐有今輔弼正色屢低昂逮今白髮垂悔
昔少年場一聞溪路雨淚與雨争行黄鸝千百
在斯人今則亡如其並老去娛樂豈遽央况復
有諸生遺頌滿汝陽(州教授交代/予與少㳺蔡)瘴霧殺君時
龍門曽慟傷今雖苟生活蒼蠅待我傍誰家有
歌喉此曲冝斷腸攄我一夕恨與世同悲凉
　　書事學謝康樂
南北夐綿絡同名圁與鄞嵗月老羈旅何事勤
所勤情勝古今契身以邪正分清音幸先後曠
懐得朝曛山腰轉嘉樹風袖落閒雲盤磴去来
迷飛泉髙下聞龍栢肯予媾上苑侍吾君(後苑/章聖)
(中有龍栢/雜花詩十首)三花論繾綣丹丘舊絪緼中抱既
兀兀外騖徒紛紛映䆫有翰墨滿架亦典墳攄
虹宮棟宇流汗程斧斤少時喜詭俗老境思迨
羣不復夢江湖賦詩心自欣
　　書觸目
山以石得名土惟山之賊如何云此山土石相
充斥土上而石下無良躋有徳土實最下底位
髙忝厥職或云三千年此土化為石頑隂不堅
陽如寄蹔容迹因知造化功不出纎毫力君子
自苦辛小人多羽翼念從開闢来久矣莫變革
吾其柰此何唧唧復唧唧
　　題鄜州牡丹
牡丹憎我眞惡客不解飲酒不吟詩欣持一尊
勸花飲那知不醉但淋漓爾花既醉應似我耿
耿一世㡬傷悲緑珠樓下香猶在西子舟中意
尚遲三尺晏嬰頻欲殺爾何夭矯尋常為沅湘
草木共憔悴幽蘭何足九畹滋昔人妙語不爾
發頋我安得有好辭晚来亦解意自足秀色直
可飡待肥
　　寄陳留江子我(丁酉)
江家宅在嚴家瀬亦有商聲歌半夜不煩死魚
逺吐墨誰識天馬早流赭嗟予久已烏角巾愧
爾當年白蓮社唯昔灊山見老禪枉嘆門人才
下下
　　庚子初伏前一夕大雨
雨來夜早晚斷夢驚所向鼓鼙聲後先龍蛇勢
下上柰此老屋何詩書果何當幸矣托皇州髙
枕得無恙瑞物日紛紜豈我獨飄蕩興言及山
楹羸思輙以張䟽泉到雲根松竹青益放胡不
返柴車於焉事鬱怏平生知頋行短髮増惆悵
明朝入初伏金火両無恙
　　次韻和江子我臥病謝予相過之作
棄婦不言貧孤兒不知病美疹亦何有衰蓮披
緑浄大昜疾無妄要且觀情性我来自山中非
征亦非聘但恨清風薄安識皇都盛况聞藥艾
攻之子駭觀聼䇿羸七里灣憂醉豈易醒今兹
早常饌髙人能自勝不廢五字吟久與金石稱
我老言亦衰同鳴不相應
　　數䝉楊澤民秀才惠佳篇謝以長句
嘉陵江聲不到耳嘉州清音得之子豪英磅礴
狎鷗鷺金錢棄擲等泥滓青樓不使白髮生萬
恨都歸一杯裏三蘇死後三川愁君輩人才誰
所喜
　　以李約交遊晩嵗重為韻作五絶句别韓
　　二十七
紅塵嵗月晩白社煙霞交相思得相見作底不
逍遥幾嵗不出門一朝事逺遊長安初豈逺孤
客難淹留菡蓞露不遲蒹葭霜豈晚我生寜免
愁别離無近逺敝廬無良辰荒田多荒嵗貧賤
重離别君乎休富貴少貴别離輕老賤别離重
後日君亦老我髪亦種種
　　京居秋歎
京居少蟋蟀失我田園秋何用外物感不勝中
心愁少多王覇略老窘衣食謀神臯既絶分蠻
徼亦願遊鵲飛徒繞樹坎止信乗流頋惟爾青
簡能令人白頭當年魏公子今日無遺丘出門
何所從垂淚且復收
　　送周秀實知新昌
尊公文律自瓌竒雖持使節未相宜子敝青袍
哦五字州家不喜縣家嗤十年主簿今遷陟縣
衙簿尉来趨揖越絶山川舒嘯時莫歎鑑湖今
㡬尺鑑湖㡬尺吾其那聞道新昌佛仍大昔賢
墨妙誰識之一日清風千嶂破人間月色過中
秋天際風光稱逺遊陽闗本是西州曲鷺舞蘭
橈不解愁(宋宣獻公書/新昌西朋寺碑)
　　謝髙四十子昂詩巻
我有瀟湘淚還供閶闔愁故人過我䆫燈下謂
言客子宜悲秋徃體格律乍相視久矣揉練㡬
百過不然何以解能云是中不放客愁破文字
能自達何䖏有富貴莫愛離騷亡國音學乎大
雅則知未
　　送邵大兄知果州
先生之子征聘日自當􁨝舍稱先生即今白頭
青眼絶空持短䇿長安城漢宫雨露一朝到劍
閣山川五馬行既成詩書鄒魯俗難忘家世伊
洛情穰橙鄧橘饒渠勝魏紫姚黄如我盟約束
南充謝家女飛空倦矣復齊氓鴈逺難羣聲不
斷　頋我寧無意逺逰羸病不
得俱徂征長亭無酒酌君别獨将此恨西南傾
　　送顧彌邵朝奉知錢塘
錢塘宰是㑹稽客一身見盡元與白元白風流
且置之是家尊翁勇金石早受申公國士知誰
任東坡邦人責之子敢嗟官不達惟慙家世無
踵迹大才小試亦丹青衆前獨却自朝夕童稚
欣欣新有謡湖山藹藹舊相識㝎知不用酒遣
閑流行舉要百代厯(未出弥邵欲刊于錢塘/温公有資治通鑑舉要歷)
　　謝程致道監丞以秋夜直舍二詩相視并
　　簡蘇在廷少監
秋風雖云髙不到建章宫巨䴡發妙思翰墨争
豪雄移子范舟興入此潘廬中　成到誰手蠒
面絲髮翁豈不憐此老氣􁒜志亦窮聊以壮觀
之行潦落長虹低頭謾　北攘臂徒遼東自娛
蓬蒿興敢傍珪璧叢　時難但已有感如霜鍾
(御名/今上)莫視蘓子是更得家風
　　謝邵三十五郎博詩巻
我嘗為厯學上元要極逺上元有逺邇踈宻出
早晩顧惟爾大父皇極探其本唐堯上百代日
月来衮衮因之知百索孰可妄憎噂子前視我
詩與子論詩壼子詩既煥爛我言得安穏為子
極源流無難如瓴建風雅闢大田騷些助鋤墾
曹劉鮑謝輩風雨得藨蓘閑居既識陶詠懐宜
知阮不有鮑與謝白也胡婉娩茍無阮與陶蘓
州曷息偃上下曹劉来少陵自益損豈易少陵
學浪走徒多踠况復爾来人不竈而市飯大兒
誇蘓豪小兒争黄謇詎知韓栁先學大忘赫烜
餘事五七言朝鸞叅暮鶠又如萬仞姿松巖絶
蘭畹念彼形似徒澁舌吞枯菌何人分詩文両
隊有魴鱒子早知此病我語出復返何以謝子
勤王道不可緩凛凛易春秋南面儼龍衮禮書
朝萬邦寳輅粲朱幰顔曽侍珪璋荀孟陳干盾
老謾憐驥櫪壮當勇虎圏明朝役髙興蜀道横
碧巘我實愛子才語長情繾綣
　　庚子冬至祭鼎閣差充太祝致齋扵内西
　　廊待漏院以近法物庫有火禁甚嚴不勝
　　晝夜寒苦輙成長言
至日為客昔人歎况乃客次在齋宮齋宮所寓
有火禁氷食霜寝多凄風豐屋髙懸日不到未
信一陽生是中嘗聞鼎以大祭祀未聞祭鼎陳
笙鏞兹焉祭鼎戒羣吏古也拜竈勞皇躬森森
鼎閣祚厥西矗矗眀堂配自東　天子萬歳調
元象歳歳年年為祝工(象徽調/閣名圓)
　　髙藤州六觀堂
曽子三省予未能夫君六觀何自入天台敖我
三觀妙君又三之彌有得露下聚散俱已空電
出有無仍不實一世假夢暫踟蹰萬縁托幻聊
戲劇澄淵泡起不離中端形影見無差忒茲惟
一心之所發邈乎此心近不識更須止之艮為
山隨其觀䖏離非日與君相遇紫陌邉不謂我
言無不急君方度嶺駕朱軒我言之外何所識
　　詠老
脚踏浮雲身已老訪道修行恨不早曽見商周
全盛時不及唐虞古風好
　　同表甥趙康㳺种范李園
百態范氏石千尋种氏木灌以邠李水禽鳥識
故國使我從今去魂夢常不足
　　蓬萊仙
我是蓬萊山上客暫到人間管春色謝家池館
縱吟魂卓氏酒爐迷醉魄人間春色将柰何㶑
㶑灧灧濃如波歸来説與秦王女麻姑偷去唱
為歌
　　十二弟寄所和邵子文病中感懐之作復
　　次韻寄子文
先生窮著書寧比近術赦天故使之貧赤手唯
書藉或者窺殘篇律吕起韶夏㣲意有子傳光
燭不隣借大臣薦曰才留守勸征駕講席出正
塗肯以眇跛訝生平畎畆心願被草木化臥龍
終佐漢捫虱聊倚華二君獨何居耿耿心中夜
不悟伊吕間安容管葛亞璞玉詎連城祗堪雙
刖價何事揶􁤆鬼疾病尋舋鏬井臼每苦煩藥
食則不暇不藥得中醫黙符覆器　哦詩便無
恙乞酒宴茅舍彌荷天地恩性命永其貰飢鷹
侍中輩死矣一飽乍頋我與君侯更愧東山謝
　　迎赦一首
燈頭異花垂永夜占云明日當有赦咄哉無煩
汝報我三年郊恩遍天下知人所知豈神聖偷
歡送喜眞便佞犠卦箕疇汝詎知氷凍火炎予
不問曈曨日出迎赦来沸渭頌聲何休哉　陛
下萬嵗御九垓王母獻夀滄海杯更㸔正仗單
于陪
　　伸謝經略安撫待制送酒之什
眞茶竊所貪薄酒亦云嗜况此両乗壺㫖哉出
㕔事歌美秦州半樽罍更㡬倍(古曲名/秦州半)元戎眷
非一於焉則有二癃老欲扶持牢愁使破碎風
雪客嵗殫無殞故園淚我實不能飲自有愁常
醉頋彼昔之人何必陶阮䫫槌劔劇孟俠文武
衛公貴(饒/李文)宜飲不飲者我言尚何費頋分玉
帳春逺以金壺致舊都新奏功如花方髙㑹(人/唐)
(不獻貴勝而及衰賤耳想同韓陽二公一笑/詩云漁陽宴舊都美人花不如今鄙意謂公)
　　隂山女歌
劉原甫侍讀嘉祐中使虜聞隂山下有女子漢
服弹琵琶傳意甚異作隂山女歌說之感而(作/復)
隂山女漢服初裁淚如雨自㸔顏色宜漢裝琵
琶豈復傳胡譜赤車使者傳琵琶翩然雌鳳隨
凰去豈不憐此女兒心父母生身逺有祖平生
父母九原恨得幸一朝收拾取使者髙義重咨
嗟衣裳盟㑹其敢許漢装漢曲隂山墳七十年
来愁暮雲即今山川還漢家泉下女兒聞不聞
誰将一樽内庫酒招此芳魂亦何有崔盧舊族
自豪英頋此女兒慙色否巍巍之功惟　陛下
萬嵗百男固宗社赫赫雷電暫出車陶陶韶濩
詠歸馬墨荘侍讀如尚在應有好辭獻夀斚
　　月下作
今夜隴頭月徃嵗沃洲山短髮添盡白遐觀彌
多閑遥憐大㝎僧注彩衲畦間塵冠何可久曳
杖吾當還胡不忘言休自箴兹厚顔
　　恨契詩
坎壈愚無計慟哭老無淚居䖏近何適隠遁逺
何暨爰来未嘗恨始恨金石契何朝鎔而泥亦
暮泐以滓有美者伊人平昔嘗自謂此身敢自
輕實與劉向類孰如同姓憂斧扆况忠對與我
盛蘇門何人忍棄背頋彼蒼蠅姿湏臾来附驥
附驥只湏臾沒身有臭嗜國中起四顧誰門復
擅勢前日既居貨今日宜入市市王誠何知多
賤而少貴懦劣既先奔强梁亦晩至俄然欣解
榻倐爾勇投袂烈烈參貔貅堂堂得英衛雲朔
土即復單于頸當繫如或騎豬歸鐵甲遮羞愧
功成麒麟閣丹青更何視莫能為爾言擊指血
迸潰况我本小人西京仍已亟所得果㡬何作
詩深自勵
　　記夢
山上多曲木澗底有勁草乃知窮達性多隨勢
所到此語自夢中景物殊
息老非少獨不偶貴勝昔見非吾好語　紫
歌敢不勉蹈道孰能憔悴予著之視同袍
　　謀歸寄陽翟李九吕十四兄
著身到雍隙故人在陽翟白髮何冉冉清夢徒
厯厯有美李将軍詩是萬人敵家封異姓王身
老二千石吕侯㡬世昁蟬冕必踵跡如何此孫
賢早飢而晏食門前潁水流屋上嵩山色天以
延二老世人何用識秪應爾日来為我長歎息
我嘗從之逰何難此投幘籬下菊黄時鴈背俯
可即嶽寺講時鍾婆娑且連屐
　　聞圓機累日病酒戲作存問之
善人有怒而無嗔美酒何曽病著人夫君自是
愁鬼著愁鬼一勺百氣振夫君何以致愁鬼十
年一官冷於水况令復似未苐時酩酊長編痛
料理君言不覺身無聊西家醪勝東家醪是中
有米亦可飽枉費東坡歌小槽(原長編疑事/圓机正看劉道)
　　屈原石板上見圓機題因和之
門掩自閑閑樽空寧薄薄妙語知杜美剛腸識
雷惡饒花人豈貧多竹地不薄最道長官難只
愁里胥惡
　　次韻邵子文書夢
先生有道無寸田長歌擊壤醉伊川今式玄冢
髙嵩巒嗣子詩禮老益端少從父友學其難一
書百讀口角涎父友寸步簡䇿邉聲名九州四
海寛時有狂瀾匯怒湍百媸安肯一著妍獨樂
園中徃復還蝴蝶沼上青草煙書成硯穴氣桓
桓蒼生属望十九年聖時未肯誤儒冠倐見佩
玉朝珊珊汴洛迎送路接連急急政如渴赴泉
跛者釋杖瘠肥膻兵偃不用盧重環貨利去若
風中幡抉蔀一發天下言白髮舊徳殿中間經
行求士趍傳飡先生之子難鬱盤緑衣春色行
度闗羣賢並進讓後先山摧棟折何茫然人間
此夢白日前况乃枕簟夜穩眠仙山塵絶逺囂
煎雲樓㷑閣白鶴閑若嚬若笑玉女顔我欲並
之無因縁傍意若謂堪憫憐是間有汝世之賢
此公不死神常全王僑偓佺不及肩汝曹蟻輩
徒攻堅欲子見之駭衆仙子色不平羞青山我
為子徃問彼天誰敢少弄天公權蘧蘧夢斷目
鰥鰥但覺毛骨輕且便賦詩不怕衆險艱
　　月
眞月夜夜滿妄見有盈虧譬如匣中鏡一成豈
合離腥蟇與狡兔謬及丹桂枝我今盡掃蕩庶
識眞月為
　　送曹資深受代還京兼簡劉養正(頤)
韓王孫子何楚楚不用根源論魏武讀書射獵
固自如劇談大笑能爾汝為君相遇在東州與
我中分萬斛愁我歸未得君歸去風流應復屬
曹劉
　　和二十二弟不相遇之作
秋雲𣣔搆雨惱此山河凉柴門試一出矯目歎
林光孔鸞勢自逺鴻鴈意亦長先後日雲間俗
眼安得常
　　秋吟
友生吾所畏言皃凛秋威崔子稻畦晩楊公王
田飢階除昨夜霜鍾鳴尚依稀吾友豈憔悴西
山空崔巍(中立提舉明道官/崔徳符監稻田務楊)
　　説之方憂韓公表大夫疾遽致仕乃䝉傳
　　視送陳州王樞宻(襄)詩十首意典辭䴡忻
　　喜輙次韻和呈以公若登台輔臨危莫愛
　　身為韻
布種無多寡收穫㡬豐凶老農知嵗異逺賈務
日同孰是勉無德莫非矜有功君何謝事早両
世有四公念公多疾病使我頻驚愕可恃膽氣
大何憂腠理薄九丹詎凌空八石聊扶弱無煩
問安否冘冘亦自若潁川美鳯凰淮陽盛股肱
皇㤙既布護清羸亦作興自知同涇渭孰覺異
鷃鵬巍巍君子堂而我得先登人間陳五鼎天
上應三台顧我幽居人卒嵗事田莱首種既已
薄時雨又復乖身事尚如此與世宜不諧衮冕
有人妖鍾鼓成國蠧可憐凌霜榦不作濟川具
三易朝吾車六詩暮吾輔豈亦不自娯菊徑而
蘭畆末官從逺投沈痾得此心願言麯神降何
用官鬼臨幽興落醴浦清夢繞崧岑使我既慙
昔柰何復愧今迷行常坎壈守道自熙怡伐蛟
不恃力刺虎寜用機華屋非所尚茅楹豈不宜
未覺覆盂安詎知累卵危渡江(御名/今上)且無登樓
戒亦莫有如鶴乗軒便類燕巢幕此君如寳玉
百火不一爍又復如衢樽醉不謝所酌君少我
十嵗憐我空老大期君到雲霄遺我餘謦欬忽
先辭漢禄孰從仰周賫頋惟神所勞何論心乎
愛能老彼形骸孰疲此精神繄其抱病客只是
苦吟身少出便十首髙興感五辰嗟予强屬和
汲思如井輪
　　南門
今上元年九月初正南門鏁澁闗樞城上日出
三丈餘城下戢戢人嗟吁最憐縱横荷菜夫欲
殺青蒨成蔫菸驢它(去)嚙膝聚不驅群鷄孤鵞
鳴相呼邈然不數半與猪客子四散别門趨逐
臣過焉問何如知者不告色不舒或言　上皇
帝有符北門不開留翠輿金賊忽屯城北隅方
今明目達聦俱司門郎官上奏無未幾金賊耒
坦塗城南鐵騎柴(去)奚車焚蕩輔郡陵别都衣
冠南下滿江湖白頭辭臣思獻書洪範災異信
豈誣
　　送蘇季升出守明州
四眀白髮舡司空喘息使君如不容自爾怕道
四眀守問今何人休嚇儂丹陽丞相蘇公子氣
和体正如家公坐令山水生清思雲南雲北揮
毫中江瑶海扇不入筯肯以腥醎水驛供百家
之産歸一器詔下掃除勤耕農皇威海外讋蛟
蜃䴡人大舶安得通元年新政見此守丞相蘇
公真有後過家上冡問阿兄四海澄清眼眀否
　　送陜西運使陸郎中
二十年来闗内客眼眀太華髙太白今日前驅
使者旌雞舌香餘新日月春初胡騎逼王城公
在城頭佐天䇿将兹膽略撫西戎蕭闗逺爾無
堅敵便使秦人不告飢軺車與爾同休戚唯應
拂拭舊題名㡬人身在空相憶為我寄謝錢都
統鬂間不許霜雪積
　　今年暑氣甚劇六月二十八日初伏之末
　　風雨甚横既而便晴有感作(不記作䖏)
庚暑既云初甲運将復浃正當相火行如持溽
土　炎熾及雲霄煩燠况僕妾皇天不勝毒一
日思自愜箕畢靡遑舍巢穴徒更讋雨脚壓嶙
峋風威振􁊢嶫滂沲驅鬼神庭除覔舟楫扶揺
百年木斬馘一瞬捷豈容壺蟻蠧諒搜芥龍厭
我屋茅何支彼田禾已躐簡編恨枯槁縱横恣
涾浥泉酌便無情湯餅誰為饁亟𣣔撝絺綌從
此正經蹀矯首凌鶴翔奮身脱鳶跕寧知不亹
亹俄覺復燁燁强隂難節制衰陽易威脅藴隆
増㡬倍怫鬱起重疊蝗陣蹔侜張榖根自安貼
蜩狂噪百尺鳩慚勞両頰我亦悶賦詩𣣔語而
膽怯
　　栁集亡食蝦蟇詩因有作(不記作䖏)
我讀㧕侯詩不見蝦蟇篇所亡諒非一撫卷為
慨然不應流落人吟咏亦不傳問爾匈中竒何
以能棄捐湯湯栁之水漁無魴與鱣背脊得蝦
蟇樽俎薦春鮮莫言形皃惡素蛾與嬋娟栁侯
比豢豹頼以韓詩傳如聞大吕方乃無黄鍾圓
問之州鳩氏政令恐不宣我嘗求元唱其深在
九淵侯詩蝦蟇美人人垂饞涎蝦蟇竊自懼子
孫将不延柰此文字何偷攘付蜿蜒蜿蜒與蝦
蟇腥介每相憐遂令連璧孤不知今㡬年念我
少年日未識侯詩妍晚見海上老口誦盡殘編
因之得揚㩁今古共周旋此老可補亡已矣淚
潺湲
　　舟子語
晁子被放逐四方何所止隨衆到淮口脱身亂
兵裏長淮嵗暮風舟楫不得􁑾因之狂雨来青
山白浪底風雨與波浪三者酷鬪靡北客怖未
嘗波神得自喜舟子言勿怖此是衝(去)風爾前
風衝後風縱神雜横鬼吼怒夜潮落倐忽熱風
起衝風如小人熟風若君子明日復衝風又非
前之比舟子言可賀此風即當死盛大不死者
從何覩神理京貫黼攸輩萬貨他手委官知其
然歟㡬年干天紀神降與人言化酒幻桃李上
真怒中華實錫羯胡祉破我諸州鎮胡陣風從
指漢兵遂喜北不走即降矣風伯不祐我豈獨
在兹水舟子語可書聊以視知已
　　十二月十六日立春
今年立春常年殊要乗生氣克胡錐鐵騎一嵗
再渡河青帝寧不行天誅相公廟略託諸天亞
輔割地甘丘墟天窮地蹙否極泰　王城門開
陽光舒　天子當陽朝萬國不擊土牛擊群狐
青青原野無横歛四民安樂　祖宗初
　　旅次大風
臘尾春頭難作客借書數帙(将書帙/一作且)共徘徊洛
陽東風逺尋我水波參折馮陵来可憐難問洛
陽事念我邑墓有餘哀漢兒辮髮益胡軍望望
都門何日開勤　王之師未肯發怒飈激起無
摧頺黄河髙浪大岯山金賊𣣔遁不得回吳檣
楚柂日千里太府有粟寧待催　朝廷號令必
偃物我得歸到孝王臺(催綱皆散去/近遣郎官數輩)
　　曹仁熙髙水壁
夫子在川上悠然歎所逝見逝不見水身與水
不二天維及地軸去矣不可制日月徒勞勞出
入丈赤地莫言此身㣲乆圍待經濟或指波濤
觀姑在蹄涔内後人不及門有口安足議劣得
䝉荘周動與呂梁㑹肈公識前波不共後波繫
龐公橋柱流奔湍是誰事熟誇觀濤者八月吳
儂戲瞪目不敢瞬睫軟蛟鼉噬多謝曹仁熙筆
端落妙意𣣔採甓社珠於此觀粲翠
　　張平叔家絲糕
君家絲餻何䖏絲三月晴天蕩漾時繭頭越女
繰不得却煩素手與晨炊客子千頭萬緒苦方
寸五紽誰得知
　　次韻謝人惠詩
東郊久不開春風宜斷絶梅信豈得芳何䖏香
芬烈徒令湖海士借論古人傑柰我貧病何蕭
寺多積雪終天不出門圖史欣羅列𣣔上　皇
帝書廟堂誰稷卨遊魚清且(自/一作)直飛鷺逺更
㓗頋彼四輪車禦侮難結轍一朝叩旅舍問我
来何説再拜謝之子我正如子拙
　　謁嶽廟
吳楚江淮接海濤百龍有職驅黿鰲空中甍桷
森然見天上雲霓不得髙穆穆冕旒嚴帝制紛
紛牲幣自神臯不知嶽帝從何帝要是天曹各
有曹南極祝融炎劔㦸東方太皥却旌旄若容
羲仲篡羲叔亦許帝舜囚帝堯牛斗吾鄉如失
位奎婁魯野豈専朝人間職分已顛倒願正天
紀尊嶤嶤
　　淮南王
淮南王解燒金胡為黄葉落故林神仙鼎氣覆
千里草木姿媚鍾磬音誇誕之語恐難儻然安
得我登臨即今巨盗䖏䖏起　天子不貪淮南
地
　　贈陸逺大夫
顧陸筆墨森威儀身後猶為道子師𣣔觀道子
觀顧陸陸孫㝎自有天資或言苦學龍眠者不
頌世徳誇義兒肯為俗人落吾筆玉許支公實
我知儻非從容接笑語安得生氣今如兹湖光
萬丈明珠滿對此佳客申愁眉
　　又題陸大夫畫逸少逺遊道林
㑹稽内史勤筆墨逺逰中坐無一物何事支公
愛神駿團揭鼻齒映頂足拄杖圓笠如意負蓬
髪着巾俱肅肅相向忘言在何許望斷髙山空
翠麓
　　再題王許支圖
海嶽登臨許逺逰上乗雲氣下扁舟可憐畢竟
不聞道妙翰神騅却得留右軍憤世猶懐古何
事一朝得支許馬足不動羣奴癡感深絶俗俱
無語
　　積善堂
我家得姓自衛史文王之昭鍾厥美西京御史
府大夫父慈子忠不惜死至今墓上無曲棘潁
川嵗時䖍廟祀中原䘮亂厭風塵南渡不及渡
遼水晚惟道武攬英雄遼東之晁同興起世封
潁川刺濟州子孫嬋媛冠劔偉唐有賢良如漢
初名動集賢爲學士是時海内圖書家一晁未
議張與李(平泉李/三相張)忠實文華入本朝三祖百孫
同一體中祖潁川襲逺封東祖西祖復於濟自
漎決䇿罷兵来(帥罷西師遂參大政/文荘公㑹韓范等五)平進不厭
百寮底即今門户益衰㣲攬古懐今情曷已
上恩坱圠播無垠宿莽心存春靃靡漳州有母
行百齡䟽封鈿服明光裏夫人眼力尚針(婁)拜
恩不易從稚齒初惟夫人有子賢曰此布濩敢
不俾何勞夢帝血面論直以㣲誠動旒扆華堂
白髮喜更新即看青袍子髙苐夀犖千場日未
央膝下曽玄扶且倚中眷有孫不能鳴東眷孫
文刋燁煒
　　送懶散先生東歸
先生身幹若浮查舌響霜鍾激水車平生樂逐
胡(鴻/一作)鴈起倐逰吳㑹忽京華公卿到門問窮
達未易可置吾齒牙今我何事亦青衫掉頭棄
擲如泥沙數術因之為道術浄居與世不交加
一醉十日醒五日雙環粧罷覔新花胡塵滿眼
獨不怕此非净居之勝耶
　　題兩馬圖
前馬去駸駸年少意有餘後馬追馳驟喘殺肥
髯奴
　　二十二弟自常州寄翦刀及筆来作長句
弟書毗陵来有同股分刃之刀緑管白毫之筆
刀是寶公錫上之所懸筆亦江淹夢中之所得
江南刀筆有如此不比豐沛吏蕭曹而興鋒鏑
顧惟二物大有恨不䝉獨孤府君一言之飾使
君惠山延陸羽文章不落翰墨迹扵今有用則
勞勞破賊露布征兵檄小楷帖黄奏北闕念弟
未歸空歎息
　　錢徳載以臨江朱玠筆見贈以詩謝之徳
　　載與李先之亦相善
清江長官空書来朱玠妙筆空悠哉恐是怕上
萬言書惡嫌並命憎不才(同除著作/説之與先之)
　　實紀二十韻
雙廟之前扁舟􁑾太原失守胡塵起鐵馬渡河
京城閉堤上奔亡如磨螘不是清河早腹兵千
艫萬舳去何已百家相逢不相識同聲嘆言有
如此閹貫梟顱一日間地下未應有餒鬼董卓
燈臍照傕泥禄山腸流盛安使(梟而用范訥輩/此二句謂貫雖)
京不及刑家自全黼弗顯誅恩尚委楊炎終報
元載讎㣲之實同宗閔恥(輩/與猶衆/此二句謂京黼)政刑
既棄胡虜盛中國不尊招訕毁尊名重器假狗
彘公卿何人是知理嗟予老病豈樂生實抱忠
謀難湏死亦嘗奏對明光殿寒飢徒步荆棘裏
面風背日若有待前有戎車後妻子戎車不斷
頓都城元戎一言左右以遥有人家投宿無骨
肉夜飯無鈍齒不嗟五日不頮面但憐一夜燈
花喜庶㡬明發脱盜手復見皇威振遐邇廟堂
再見謝太傅奕棋未罷風塵弭前夜客投佛寺
晚全家凍泣木魚底我今朝夕幸已多聞見紛
紛聊實紀
　　靈璧石有未上供者狼藉両岸
鳯凰山石與石殊敕使督貢傾舳艫擎空不數
碧菡蓞媚日寕顧女珊瑚但識天囿簫韶底豈
期汴岸沙礫餘煬帝錦㠶㡬来徃曽不得汝恨
何如
　　枕上聞蛩忽久不鳴
促織復促織爾實借我職語我以詩書覺我以
道徳胡然久不鳴似知不如黙黙而如見容實
惟已失則不見容而疑豈不云大惑智哉神於
蓍夢有不待卜秋風日已髙太白光如植予豈
黙黙時殺身循吾國
　　連日與性之王君談遽来告别因作
許州秀才周若䝉星官占罷淚無從歐陽公死
不過夏天上文星已告㓙常秩王囬暨姚闢排
斥先儒不少容囬苐曰向竊笑之學問文章衆
所同識此二事王氏孫酸棗先生稱祖翁先生
易老净肇樂晩奏象繫明光中清净之化浃百
年寡𣣔愛民自　祖宗(於九五之説上喜甚既/先生為/大祖講易至)
(身無如寡𣣔上嘉納之/而言治國莫若愛民養)潜仁畜徳流必逺譬如
喬嶽生寒松天之生材弗浪與不世其羙安得
雄君之積學萬石簴茟力仍闗千石鐘遑遑𣣔
談誰聼此(汝/一作)秋江好渡多柔風
　　舟中倦甚
櫓聲出入如謳發晝長夜短睡虵絶舡䆫跼蹐
天地隘出向舡頭望寒月月寒不照孤征人自
與紅鑪得意親何日有田吾意得躬耕壠首待
陽春
　　曉霽
沈痾春夜客風雨送愁来曉雲收風雨一瞬静
九垓東皇太一人盜賊何有哉上使四門闢豈
但桃李開下使小人退即日大輅囬昭昭負帝
徳汲汲掞天才白頭見太平酒醒豁所懐
　　説之有庭珪真墨一為儀真賊所焚伏䝉
　　二十二叔特以真墨見惠喜出意表輙賦
　　詩申謝
黄瓜忌三摘吾臂醫九折有如老商胡何言問
折閲兒藏廷珪墨賊火出烈烈是時干戈起髑
髏積不血寧復有此物硯北伴白髮叔父曰乞
汝可憂百如結矧此㣲物者戲劇論巧拙拜吾
叔父賜理亂聞一轍再拜叔父賢世珍視不屑
百拜叔父意兒學安得輟
　　謝藴文水仙花
飄零塵俗客再見水仙花清芬二十載饒殺蘭
杜家
　　王性之自揚州迁路相訪于海陵荷其意
　　厚非平日比贈詩以别
九死性命存乃到海陵倉海陵何所有麋鹿晝
成行多倉多麋鹿今也恨難忘爰從　本朝来
人物上國光容我迹其間性之因翺翔性之篤
忠信又復能文章一世所趣附在眼獨不忙困
於州縣吏歛翼弗許張蹉跎誰識之心膽空堂
堂我不自揆者薦之三府傍相公意似順衆口
極雌黄我斥不得容為子増慨慷子行羣賊中
妻孥道路長掛㠶揚州灣聞我病在床不尋枉
陼来或謂子不剛活我以簡䇿飽我非稻粱告
别閩嶺去波浪春風狂既𣣔殺風母又欲射天
狼四海俱已震何䖏一身蔵揮淚與之子闗雎
哀不傷禄山傾社稷朱泚侮君王于今無此孽
但可正皇綱文章出號令忠信被農桑之子抱
此器用之斯民康吳酸宜勉强無煩憶粟漿
　　陳情(作氛字/氣字可)
春風到来久今日令得行蛙聲曲池滿栁色深
巷明負痾老客子徜徉難為情豈不懐故隱盜
賊間徂征近得望　行在氣祲夜峥嶸諒待賢
者出一偃天下兵四夷堡障静三農田野耕鷄
豚飽故老廉恥責後生我雖素飡者自謂能頌
聲此情誰與同有公仍有卿
　　次韻和馬子虗學士感事見贈
與君中山時心樂得樂土未始厭耳聞寧或刺
眼覩風雨喜分散樂事亡難補㸔君青雲編翅
墮不得舉榮滯正相半田園餘㡬許前年白馬
亂不保使君詛去從竟陵謫竟陵人何慕妻兒
思北歸耕桑失寒暑邂逅恠我存魂招来奚數
强𣣔布露之愧君健能賦
　　流寓海陵半年忽得周元仲分寧書欣慰
　　與常日不同輙有作代書
海陵士子江東客我到海陵無主人蒼波知君
到何䖏直待書来消息真與君相去嵗月久世
事茫茫誰出手桑田𣣔變仙人去鶴駕雲軿安
得取愁腸出淚付滄波江上秋風奈我何何䖏
雲山君待我更煩先寄綵雲歌
　　秋感
鄰鷄鳴已過吾鷄一何懶要穩土人眠髙視清
秋晏惜哉清秋時留客久異縣莫謂兹荒陬干
令洿畿甸黄屋在揚州江山被㤙幸肥羜飜吳
羮宫粧驚楚練雖云胡馬陣敢敵水龍鑑有事
郊三年神降樂六變萬國走玉帛両京鎻宫殿
眀發迎歸路兹夕淚如霰孤旅愁思絶一身㡬
憂患
　　秋適
今日秋光逺吾意亦己閑致此清羸身茄菼薏
苡間一别嵩陽縣二紀不得還㡬䖏逢新秋幽
夢著舊山木落淮南舊水流日柴闗
　　閑極
閑極忘覉旅秋色為我深牛臥樹外影雞鳴堂
中心自言身已隱人道尚官箴明趍傍海郡適
我梁甫吟
　　謝季左司筆墨
韓揚州簫劒州相忘終日夢悠悠何如㣲季掾
三府國譽鄉評坐以收不忘筆墨髙人興為道
明珠無昧不
　　且遽告行求題其父所作夢記之後
前身嵩陽老道士今日京東蔡秀才杜門蔵書
萬餘卷不知何身得之哉
　　雪中懐水雲舘
六出花頭萬疊波水雲館前不肯過玉鸞素面
如相語人間清興今如何
　　無客
嗟予少好客今老客棄予忽忽飄流來不知嵗
又除良愧彼黄鵠千里無修塗江東賊强臣(敦/王)
(輩)淮南盜(輩/楊行)鍾阜彼朔雪蹔與我何娛
明當雲夢去已　又何如
　　将為枝江之行
北斗垂幾尺東京路㡬千大江復㡬湥臘尾難
放船豈無彫胡飯疾病相後先波濤日夜起髙
枕相與眠春風明日來為我添華顚沅湘盛春
風蘭茝為人妍沅湘無故人耕釣異雲煙沅湘
有故人避地于我前彼美媚學子共講中庸篇
　　呈華藏宻印
華藏有主人百界轉纎埃主人順喚客低頭不
敢來
文集巻第五
文集巻第六
　　嵩山景迃生晁説之字以道一字伯以
　律詩
　　秋隂
漠漠秋隂好遥空見故鄉可堪高葉病無頼燒
花香枕静泉聲細簾踈風影長肯教容易雨呤
興動何郎
　　和斯立夜校試卷呈同舍十二韻
校藝来從魯聞韶昔在齊幸容葭倚樹驩會食
甘藜禮數延文士雄豪動武奎嚴擬池上雪燦
爛谷中霓喜見雙頭錦争求獨角犀化金思㸃
竈畫酒願分箆氣壮如觀海言危擬去梯且思
竭馬力焉敢效牛蹊蕭統聞香臭劉郎善品題
鈆黄方宴集風雨惜分携永遣愁城破休教眉
宇低户鄉吾自樂歸去逐群鷄
　　再和資道
佳山陪四絶名士出三齊芬馥生蘭茞荒蕪去
菉藜光華深北斗氣象到西奎静思如含露揮
毫若吐霓美求鮮鯉鱠珎訪辟塵犀出衆青錢
士飜經白玉箆高張射鵰手穏歩上天梯吾友
由斯道狂生不識蹊淮南書有作(工/謂斯)商隱賦
無題(道/謂資)慷慨簮頻擊吟哦手屢携寒㕔簾帟
淺深夜笑言低(御名/今上)莫嘲雕虎從来學木雞
　　再和
何事謝玄暉臨巒且悵齊想非逢錦綉應秪見
蒿藜今日三千牘昭天十六奎煌煌鳴佩璐燦
燦動旌霓服衆稱擒虎超羣許㧞犀品輕龍尾
硯時様鳳頭箆葉若文公席危如墨子梯只宜
馳大路爭可訪幽蹊我亦慙强韻君能出巨題
笑言容委曲良宴幸招携黄菊開應滿清霜厭
莫低誰人傾魯酒更復噉韓雞
　　和斯立重賦
是非真未㝎楚客莫咻齊侈美珍炰鼈麤䟽鄙
飯藜評文歸藻鍳得寶應參奎蕭洒裛塵雨清
明避日霓露華鳴老鶴月魄射靈犀儒雅元簮
筆風流且帶箆辛勤無黒突騰躍有丹梯自顧
迷轅駕焉能識路蹊從容金谷集酧唱漢江題
好是頻徴䇿相㸔便解携塵埃隨日起窮悴使
人低桀犬驚堯犬家雞笑野鷄
　　和資道登岱頂囬
藹藹天孫作曉嵐為嫌俗骨遣教還仙兒墮䖏
眞堪惜只在含眸一笑間
　　近作小池頗有野意日晚臨流吟栁渾獨
　　不見慨然有作
無波枉陼若堪凭白露青蘋更可陵過盡秋風
獨不見此時腸斷栁吳興
　　十月初七日入郡塗中作
棄臣悠悠宋墨筆彫年忽忽道塗衣慱崔趙李
乆寂寞乙馬甲班誰是非
　　覧冀亭榴花
長夏清江倚碧岑人間塵土莫相侵榴花不得
春工力顔色何如桃杏深
　　寄侍講吕原明七丈
悠悠客子京華逺只把清秋淚濯纓黄葉風前
身亦老白雲影外世還輕書来舊德知無恙夢
斷踈鐘恨有情昔日諸生今在不丈人因為話
平生(生丈人曾寄寓彼/説之昔教符離諸)
　　讀韓退之詩有作
萬樹殘英委泥滓栁花成絮獨高飛自憐纎質
無人賞宛轉還從洛浦歸
　　贈吳僧
驅馳疲朔馬邂逅見吳僧便覺秋容浄彌憐客
恨澄青山尋舊賞白社語新燈他日扁舟去儂
家一笑能
　　狂風
十日狂風不偶然未教桃李鬪婵娟闗西將士
曾如此直入齊宫斬小憐
　　次韻荅澗上丈人見寄
丈人一别今何闊菊雨蘭風自嵗年茅屋歸来
思叙舊䋲床老去不談禪世無孔子徒為爾今
媿孫登重惘然幸有陽城山水在更留佳䖏待
夤縁
　　和陳叔易見寄
終日焚香卻袢暑只此於君媿典刑莫怪慇勤
問元朗此心要自渴滄溟
　　次韻澗上丈人見寄
有懷南澗老月冷夢魂賖㷑閉金丹竈雲迷玉
斧家高雲嗟縹緲醉墨喜傾斜明日秋風起愁
㸔菊蘂花
　　再和班字三首
丈人在何許箕外潁中間明映波心月清餘雨
面山短衣非舊寗陋巷是今顔不解湟州去平
超十八班(官十八班/梁武帝分百)
公来前有約更望少㣲間爛醉新醅酒能忘舊
隱山瓊瑶雖並質塵土會彫顔永夜陶陶語令
人愧尹班(云尹班陶陶扵永夜/尹敏班彪廣絶交論)
高躅人難觧當求古哲間韓康多在市陶令懶
逰山念我可憎面無兄得解顔公乎来早晚荆
坐要湏班
　　次韻乆雨甲子日喜晴之作
愁霖開霽忽今朝摩撫為魚鱗甲消竈下黽蛙
歸枉陼簷邉雲霧起叢霄已驚病眼能明朗更
喜新詩慰寂寥莫把隂晴論甲子請從根本問
黎苖
　　聞叔易隱居被召二首(亡一)
䖏士何人為作牙盡携猿鶴到京華故山巖壑
應惆悵六六峰前只一家
　　雨霽聞溪流作
山前霖雨霽流水興何長曲澗通蘭若餘音到
草堂龍鱗應已偹魚尾得令狂奏凱入闗陣尋
仙泛海航月添波蕩漾風共影㳽茫不作覉臣
淚明朝涸復常
　　峻極上院
山下青青春已歸百花山上正芳菲人間顔色
昜零落百萬千年雲錦衣
　　節孝䖏士徐先生(積字仲車)
莫怪先生身上貧眼㸔外物似浮雲房中除却
琴棋後更有門前鶴一羣
　　政和元年正月一日作
元年元日日甲子從自漢厯来有三總把皇恩
調玉燭今朝獨更覺春酣(一日甲子與今凡三/東漢元魏皆是正月)
　　癸未嵗余與開封解安行同知定州外縣
　　赴二帥上元之集今辛卯眀州燈夕公㑹
　　上見邸報觧以大夫知嘉州感舊作寄
伊昔中山勝事賖初當三五便開花君能選色
沉醉倒我自傷心深感嗟聚散十年逢節序窮
通百態各天涯使君綺席誰同樂莫遣燈花照
鬢華(同嵗/予與解)
　　早春
日日江頭騁望頻東風去嵗舊相親庾郎𣣔作
披香賦未有花開未是春
　　聞四眀人不喜鞦韆因作
思歸未得恨深年時節清明最可憐越女腰支
勝趙女生平不敢賽鞦韆
　　愁
雲暗花寒春在否煙波漠漠不禁愁此愁肯逐
楊花散常與幽人種白頭
無奈愁來欲解携春光何事亦如迷只應自有
人行樂枉是多情王會稽
　　寒食書事
冷官不易逢寒食海角風霜剰作寒杏粥榆羮
渾不見蓬池春色夢中看
　　戲作
終日一杯終日醉看潮初上看潮囬自疑前世
陶貞白乗興閑逰鄮縣来
　　昏昏
昏昏非所志忽忽是何時客恨潮聲起春愁栁
色知何煩連日雨要劇故鄉思自頋囊中術黄
金未可為
　　有感
日日蒼黄出畏塗自憐何事得虚除天教豺虎
露齒爪好是哥奴不讀書
　　西渡
西渡幾囬送客春風今日思家我亦歸期可數
休言此是天涯
　　予今春多入城戱作村裏来絶句村裡来
　　是蛱蝶名滕王所畫者
蝴蝶催花一夜開却愁春盡重徘徊我身亦使
滕王恨日日随渠春裏来
　　依韻和蔡天啓任四明絶句三首時暫来
　　四明便還丹陽頗不樂此後篇為四明觧嘲
行盡三江失所誇便教信美豈吾家却囬楊子
江頭去㸔種瓜洲子母瓜
眞隱閑從鄮縣来三山仙蘂眼中開此身自有
華陽洞肯學東陽歎老槐
未識凉風寶殿西寧驚海角有遺黎玉筝無日
嘗瑶柱金馬何人賞木犀(州之珍/二物明)
　　見諸公唱和暮春詩軸次韻作九首(是鄧/唱首)
(平/掾子)
何䖏留春意欹殘燭半紅栁斜雙舞破花落獨
書空𣣔作經年别先驚昨夜風烏衣多勝㮣此
際恨難窮那識春將暮山頭躑躅紅潮生芳草
逺鳥㓕夕陽空烏賊家家飯槽舡面面風三吳
窮海地客恨極難窮歎惜芳菲盡香腮越女紅
簾垂啼鳥散鏡掩舞鸞空梅豆嬌含雨蓴絲懶
倚風高歌君輩在老子柰途窮留春留不得怯
去舞衣紅那惜河陽暮唯驚洛浦空丹成人奔
月金就鶴乗風此恨何能已盧郎百計窮五字
留春句如開蜀錦紅幽香知不滅宿恨望来空
婉娩能揮日綢繆擬割風江淹方思苦(御名/今上)莫
道才窮春殘留幾日越女笑蚕紅江盡愁何盡
牀空夢不空鷰多知近海蝶少為饒風底事吟
詩健吟詩正待窮芳草揺輕碧薔薇著小紅肯
嫌桃葉薄(事/王家)只恨栁枝空夢斷三千里愁生
五両風四時顧家好作底却言窮上苑群芳外
娑羅二月紅妖饒秦女妬淡蕩越江空敢夢鵷
鸞侣徒披草木風傳家緗帙在百巧愧千窮令
公頭皓白執拂妓殷紅綺席千觴醉芳塵一夕
空顚狂援北斗飄蕩怨東風得意傷春甚癯儒
况路窮
　　秋日有感因誦王元之送文元公詩云追
　　思元白在江東不似晁丞今獨歩之句戱
　　作
三吳山水喜秋風白蟹青蝦甬水東獨歩晁丞
孫子到誰憐憔悴衆人中
　　引伴宣事惠詩六首過有襃稱且及其叔
　　子文之舊輙次韻為詩
白髪蕭條到海濵秋風邂逅故園人三千紅錦
巧為帳百萬黄金肯買隣漢節陸離驚逺俗商
歌窈窕會相親男兒躍馬横戈志收入詩壇更
絶塵
一世凄凉朋友恨九原涕泪嵗時深逢君苦自
傳家法頋我寧堪話此心却喜雞鳴藏䴡句遥
㸔鳳閣散層隂幾多故舊問衰悴説似羸師不
足擒
　　九日戲作
無高可登無節序無菊與泛無酒罇歸計知時
凌海岳傷心成醉迷乾坤冥冥煙雨飜愁思急
急風霜若苦言安得北人来見我會湏莫出水
東門
　　偶見司馬公休陳無已書簡感舊作絶句
卓行高文司馬陳當年簡牘拂埃塵身名蹔振
乆青冡見在凄凉海畔身
　　書事呈中令長老
憶昔中華年少壮相逢海角意何如驚人老境
便如此還解同嘗橄㰖無(多凍死結實最遲自/師云去嵗大寒花木)
(之因效張司業体作/此三十年後始恐有)
　　枕上作
年華又已暮客恨更難裁寒鴈背潮去鐘聲隨
雨来離騷今我讀時命昔人哀但喜歸期近寧
論白髪催
　　有感
天邉鴻鴈會高飛白髪婆娑敢庶幾哭子泪乾
心尚折還山計就事仍非交逰幾䖏聞捐玦嵓
阜何人自採薇海角再逢殘嵗雨懶將梅葉洗
征衣
　　書懷二絶句
老境才来便輙留龍門勝韻去悠悠此懷京洛
愁無限更對滄江煙雨愁
古木江亭懶不開書空自笑興悠哉蒼苔一徑
淺深遍知道無人向此来
　　疊後
病眼終朝更懶開難輸心曲語悠哉從教苔徑
無人到日日潮聲自上来
　　年年至日常為客
年年至日常為客只此凄凉似古人忍傍寒江
望京國難將旅鴈與心親天涯誰觧觀雲物弟
輩遥憐面玉宸自料眀年猶俗駕南京不到到
西秦(東秦/一作)
　　無那
無那客愁飜作樂尋常閉目暫時開沉沉月向
波心出渺渺人從天際来莫道一山無積雪誰
家千樹落寒梅洛陽故舊吾憐汝愁絶終朝泥
酒杯
　　次韻和周大書事絶句
終日寒齋咏小招故人軒檻俯谿橋可憐不得
宣城郡白日消来恨未消
　　無題
身世何如薦福碑浮沉聊學弄潮兒清風一日
令心盡黄卷三冬謾手披夢寐無煩征錦段笑
談誰敢犯湯池周侯鳳德寧减少所謂春陽或
减之
　　鄧掾知言再和暮春詩見視過形推奬有
　　意論詩報作三首
駘蕩殘春恨霞餘散綺紅逰絲能四塞落葉劇
三空思苦𣣔留夜愁多却喜風叅軍眞俊逸好
是念文窮君侯哦苦淡雅不愛深紅冷眼㸔春
盡愁腸𣣔海空近尋山谷體逺到建安風只恐
妨高歩令君似我窮江左多才士君詩醉玉紅
幾篇愁客恨九畹任春空便𣣔傾家釀誰知出
谷風劉楊名一代可惜義山窮(梨園伶人作一/西崑體方盛時)
(縷甚云近日為人偷盡/窮士云是李商隱襤)
　　荅恂闍黎乞漿
白頭破褐恂闍梨硬白高談豈昜知却喜粟漿
如北客從教薄相笑無竒
　　謝錢掾
論思獻納方自代海舶鮹人豈識渠長嘯清風
含雪語憐儂不解讀新書
　　江暮
何能浣客愁長夏暮江頭嵐逺疑無象潮平似
不流湏臾雲送雨蕩颺鳥隨舟明年北歸去談
話未應休
　　江上獨坐
少時曾識京華樂老得江山懷抱開風月不談
辜此夕恨隨潮去與潮囬
　　偶書
京華可望無髙樓聞道故人多白頭此身却似
城東桺惜别傷離不自愁
　　秋
長年何事不悲秋今日天涯愁復愁故國老槐
空寂寂半天歸鴈自悠悠故知庾信多清泪何
事陶潜亦白頭前日家人帶楸葉求身强健更
何求
　　西風
秋風幾日過秋闗直訪畸孤海上山為報故山
都是舊可憐留滯不知還
　　因誦張司業無事焚香坐有時尋竹行之
　　句擬其體作
寂寞江邊舍欹斜架上書焚香一童子尋竹衆
雞雛更甚昔人懶寧論今世踈但慚為吏在不
得跨鯨魚
　　自詠
㯶籬蕉落貯秋隂睡足蕭然學越吟懶似嵇康
初不鍛閑於陶令更無琴兒童亦習南朝事風
月應憐北客心五世圖書幸相逐鬢毛未許雪
霜侵(習南朝事自煑蓴羮學取魚/陸龜䝉憶嵩山詩云如今却)
　　江亭晚望
秋色日駸駸江亭敞宿隂殘霞沉浦口新月出
波心客恨此時薄㱕懷晚嵗湥鄰僧數來往未
肎愧南金
　　興盡
興盡未㱕增寂寞却嗟初興到江城春愁不逐
楊花散秋恨還同桂影生孤學敢期人晤語危
檣何事日崢嶸弟兄逰宦俱還舍朝馬驂驔禁
漏聲(朝奉俱還昭德/十弟通直三弟)
　　偶作二首
病目書滛歇江干絶往来不才寧嫁樹有意尚
移山玉府書名乆南山種豆閑只應終夜氣不
共鬂毛斑聞道花都發狂風故作讎春心先自
薄客恨更難収不免飢寒甚永同埋璸休何須
問詹尹雅意在丹丘
　　有感
吏隱兩非空百感塗窮浪跡亦何哉波濤逺引
月華去風雨常將月色來孤學有誰同慷慨獨
愁無地重徘徊謾談景德祥符際幾許辭源賦
八哀
　　戲呈通叟年兄索其近詩
歸期若可數何事此時情春色雨中盡客愁天
際生離騷煩爾傳月旦莫余評早韭周妻厭因
因不肯鳴
　　落花學義山
春来脉脉去輪囷滿地飛英委玉塵荀令香殘
端有意石家錦碎更堪珎目成霄漢星前石膓
斷驪駒掌上人我乆飄零本憔悴為君今日恨
輪巾
　　花開未幾忽已盡落戲作
天涯花信誤心期狼藉紅殘只徃時怪底小憐
渾不睡夜深惆悵夢周師
　　通叟年兄視以栁侯廟詩三首輙亦有作
　　所謂增来章之美也
平昔栁侯廟拾君詩興餘帝閽誰掌制天歩此
貞符敢恨初沉佩惟慙再索車羅池聊自戲况
復已榛蕪何䖏乗駒去空庭荔子垂韓詞方走
奠栁廟乆徂飢既恨謀身誤仍嗟報國隳羅池
便如此不復問愚池當世容䜛賊他年柰我何
文編興舊學(晏公廼大僃/子厚文集因)詩價重東坡(前無賞/公之詩)
(始之/者自東坡)木檞開能幾子規啼謾多羅池碑字
㓕猶觧徹庭莎(石徹我庭中莎/子厚詩云違爾澗底)
　　　贈栁三觧
莫道垂楊管别離與春離别自依依若教兼有
征人恨只恐鴉兒不肯歸
海角那知有宫栁故園春思尚依依可憐風韻
去人逺一日花開天際飛
桃李那知楊栁恨故時風雨不依依自從彭澤
無人後青眼雖開心事非
　　　悠悠
悠悠知作吏泯泯送年華勉强對殘客慇懃惜
落花真行慚不聖潮汐恨空賖却怕梁園去家
人問海涯
　　　題明王打毬圖
閶闔千門萬户開三郎沉醉打毬囬九齡已去
韓休死無復明朝諫䟽来
　　　從教
從教病著探葵减未放愁攻白髪添欲看落花
時入戸風高盡日不垂簾
　　　何事
何事千憂自惘然且看節物異鄉邉鶯来昨日
猶多吃栁到今朝第幾眠上已清明徒頡頏(日/二)
(明/清)流觴蹴踘豈周旋故知白髪因渠得忍更貪
愁憶徃年
　　　還諸君唱和雪詩次韻作二首
蕭散人間阮始平輕盈雲外董雙成飛英試比
休争䴡連璧驩言與共明黄竹異時徒思苦幽
蘭同調得心傾何湏㶚岸蹇驢夜更學幽人老
婢声
胷中磈磥若為平今日相如雪賦成廣野喜逢
三得白高山真遇四邉明瑶音頋我何能和玉
色煩君幾見傾形穢由来慚獨目自憐猶識佩
環声
　　　咋舌
咋舌何堪妾一鳴三年如夢寄江城春江細雨
添清思漸近歸期更有情
　　　暮江
南朝勝韻此間無醉本蘭亭强學書人物本朝
還可恨誰傳燕老暮江圖(黜此景/疑燕公必甞)
　　　自和因思國史燕穆之傳稱其知明州
　　　革輕悍闘争之俗及今海潮圖作
燕公未肯祖虛無悍俗歸仁舉國書莫道邦人
都背德壁間猶有海潮圖
　　　欲談
欲談無應莫吾容悔不居身可否中盡日小齋
何所樂芭蕉冝雨竹冝風
　　　王順之得子寄二絶次韻報之
賔客能談少傅兒海中仙果得生遲自今一落
人間後即見新枝壓舊枝
茂弘不用長年悲淮水東流本與期一日名駒
驚俗眼奔雲老驥敢言哀
　　　水仙
水仙踰月駐芳馨人物誰堪眼共青白傅有詩
皆入律腥鹹声裏亦湏聴(事其白詩)
　　　春初
春初未有象幽興一何深細雨能輸酒輕風不
隔琴無煩問北信且强學南音白髪寕欺客愁
来䖏䖏侵
　　　風雪
風雪三冬北江潮二月時恠今阿那事不得作
春詩
　　　病目作近体詩五首
病目經旬作夢中只應天意欲教慵詩成願作
瞎太祝位極恥為盲老公不用千憂徒盡足何
妨一笑謾書空頗不如喜見人志好在春来六
六峰
何事蘭成酷愛愁借愁為樂揔冝休天涯二月
無新曆京國三年誤舊逰忽接家書迷逺近欲
為客難却沉浮道人猶喜頻相遇話盡丹丘更
虎丘
江頭未省逢春事風雨朝朝夜夜深皎絜一生
餘白髪辛勤百計只丹心不疑鄭黙世能怨敢
恨虞翻論所侵明日逢人添俛首會催歸興到
山林
沉沉何䖏有春柔目極無垠風雨秋底事湏登
七尺劔要當自掖千金裘圖書　愧黄絹桃
李縱開嘲白頭事與願違冝冺冺願違於事更
悠悠
愁極猶知吾道尊尚煩幾許北堂萱善人在疚
鄉評减老物可憎天意存謾使楚囚臨澧浦難
教漢使識河源著書昔日年猶少老意今朝欲
絶言
　　　惜春
待得鶯来花已落断難料理謾咿嚘便如前哲
亦非敵八斗才當萬斛愁
　　　春色
春色真無頼覊人自慨慷鶯能嘲客語花解笑
人忙腰衱休含睇欄干枉断腸明當元幾日何
䖏有流觴
　　　贈道光
老僧講罷結茅廬憶昔鳴琴着意餘一曲風前
三百遍十年不作作如初
　　　即事
自言愚似醉休道醉如愚不恥小盤食寕慙掘
筆書九原懷徃泪萬里夢同途政恐能知我何
妨更罵予
　　　感舊寄上芸叟侍郎
於越茫茫覊旅乆函秦落落笑談中曲江煙月
新春夢寒食人家故國風此際一罇曾邂逅他
時相見更從容丈人筆力知强健何事書来不
吐虹
　　　寄韓君表
别離何用愁天涯塵世来由百感賖白雪恨難
逢栁絮東風悔不識梅花詩書異户余何有將
相同時君莫誇聞道近還思卜築好来嵩少共
煙霞
　　　感舊
林梢接手百花浮昔與王孫倚小楼風物無情
常自若男兒何䖏不堪愁蘭成只憶江南老丞
相難忘洛下㳺今日天涯送春淚不堪更為種
瓜侯
　　　偶見張天貺奉議書䇿後題䟦感舊作
　　　絶句
軒軒衆藝張天貺翰墨悲凉二絶餘今日無人
知姓字史官他日若為書
　　　春盡
春盡天涯恨最長啼鶯不識紫㳺韁空驚緑葉
成尖髪何䖏殘英伴落妝
何曾有夢到瑶池但見狂風落海陂簾外飄英
紛不識誰人尚復憶辛夷
　　　恨同
恨同枉陼頻潮汐情與㳺絲闘短長垂釣蛮童
縁底泣難将心事問何郎(垂釣泣/何遜詩云蛮)
　　　二十六弟寄和江子我竹夫人詩一首
　　　愛其巧思戱作二首
莫愁嫵媚主人盧纎盾交竿巧得模緑粉敢争
紅粉䴡魚軒休比鶴軒踈女英謾對湘君泣子
政徒青天禄書夾滕得名何不韻秋来卧病竟
何如(膝詩云最冝秋一室偏與病相當/今竹夫人唐人謂之竹夾膝陸龜䝉竹)
寥寥故國謾玄盧(孤竹國/玄盧二水在)内子可憐殊不
模擬比封君寕有實欲為節婦亦何踈且休深
妬斫桃樹枉是多愁織錦書貧士一妻常不飽
更煩􁋸謫幾人如(斫去其樹出妬記/阮宣武歎美桃花妻便大妬)
　　　復次韻寄子我四首
柴門僅付一寒盧不内不妻深有模每與篔簹
同繾綣好来箕箒共蕭踈謝娘莫道能聮句鄭
婢無煩亦讀書前日㛹娟今不見頭槌眼臼却
能如(醜婦賦曰两眼頁如臼又曰頭如研米槌)
何湏晚嫁獨傷盧雲母無媒自納模紅断美人
情不競雨回神女分還踈敢同孫夀巧爲態頗
稱江淹懶著書歎息火籠俱䴡貭當年風韻本
何如(凌雲/范靖婦竹火籠詩云徒嗟令䴡貭豈念昔)
當年配馬莫謿盧今日化龍還寑模麈尾雖長
君不妬搔頭謾短我能踈夜寒青女難携手海
濶麻姑肯寄書五色筆歸空婉娩幽篁殘夢自
常如
汾陽勲業重彤盧凉霍同封不世模貧士豈知
燕玉暖幽眠莫共膩香踈從容恥與石為弟寤
寐欣逢仙降書若是雙流參六貴錦圍繡被又
焉如
　　　次韻和韓君表懷歸見寄
旅夢何為喜别嵩移雲當日自栽松公孫勲業
忽垂意逋客煙霞豈不容笑語若同逰下澤雞
豚亦共卧高舂莫誇有力先歸去恐愧朝蟬與
暮虹
　　　留别延慶明智
傍海嗟為客傾心欣所知煙霞威鳳老岐路断
猿悲夢亦西方近談休南本遲(槃經/公乆欲講湼)行
行招隠意嵩岫觧相思
　　　余寄和冲弟竹夫人詩并寄子我六首
　　　後征其類自貺
風流何䖏有崔盧委曲此君為我模草夢枕仙
幽意在燭奴燈婢故情踈偶人飄蕩泥何恨居
士神通木謾書葉可作冠聊復爾恨為如意亦
何如
　　　還通叟年兄詩巻
白頭從事未抛詩無奈才何復苦飢我易吟愁
歸樂土囙君腸断鄴中詩
　　　謝景脩惠洞庭春色
洞庭春色何年賦越國王孫幾種愁今日忽親
鸚鵡杓當家餘韻落芳洲
　　　贈童子蚍蜉
拂拭方山帽安排一複巾春秋書滿架整整莫
因循
　　　荅童
何敢愛筋力無劳戒勵重但當知諱字聞説是
邪中
　　　題畫扇
秦秦何䖏樂獨自託孤枝玉粒知無分清風也
自戱
　　　寄昭德兄弟
莫言無合亦何傷旅雁卑飛怯稻粱南畆荒蕪
嵩少逺却来檝口祭勾芒
甬東覉旅情何託江北蒼芒恨不收静夜櫓声
来枕上猶疑身在木蘭舟
　　　哭程伯威
程子音書嵗月賖幾年泉下始咨嗟孤忠曾奏
三千牘絶藝寕論十四家白髪父號無淚絶青
箱兒恨有塵遮人生到此成何事第二碑成亦
謾誇
　　　觀明道先生桃花菊詩作
歎息天工暫醉時重陽物色艶陽姿便生春思
兼秋緒當日董生冝一窺
　　　叠前
董生今日窺園圃幾許傷心涕淚垂金令不行
呈木怪無端災異樂哀為
　　　題大年関路逢僧圖
関深覉思滿風断緑隂單一遇空門侣那知行
路難
　　　次韻任伯再領宗學長句
幾重墨守豈難攻歎息儒珎亦(未/一作林)易窮轇
轕八紘騒逺邇凄凉一代賦幽通喜君再戴長
安日頋我頻驚沙朔(漠/一作沙)風莫恨官曹太清
冷宫花時醉上林中
　　　又和西㨗
西州五帥議多攻决策曾門利不窮今日一乗
能必取異時重譯要皆通明光喜霽甲兵雨沙
磧恩揺草木風自頋腐儒何所補騎猪難在虎
狼中
　　　赴鄜州京鄭間途中作
園林葉落丹丘逺坂路霜寒白髪侵不是関西
將家子也無詩思著秦音
　　　頃客觧梁有詩云中條山下讀周易定
　　　是前身関子明是時頻與張芸叟侍郎
　　　通書亦嘗寄此詩呈視今再過此郡遇
　　　芸叟之客王六東起感懷而作
坂路十年塵坱身不知何事徃来頻敢言上國
非吾土自許中條是故人志在韋編徒寡與人
亡陸海謾多珍龍門有客暫相值頗話年亦苦
辛
　　　河中府追懷亡二兄及思永興十二弟
表裏山河季布州我家兄弟憶同逰芸香寂寞
空青冡(守此郡/二兄學士甞)絳帳飄零欲白頭(為此郡/十二弟)
(授/教)覉旅即今無好語登臨自古有高楼頗聞酬
唱西巖在闕里諸孫添我愁(毅甫提㸃刑獄多/兄弟在此郡時孔)
(和/唱)
　　　河中戱作絶句
人物英雄異姓王山河生氣尚光鋩可憐只解
誇佳䴡花落春空更断腸
　　　塗中
十年未就歸山計一日飜為保障翁無奈征衣
中散虱可堪行道庶人風悠悠秦晋山河在漠
漠金張冡墓空囬首江湖二三子長亭寒夢亦
匆匆
　　　塗中寄高仲詔
飄零誰惜别不賦送行詩獨有悲秋客難忘上
壠時素心慚錦段清淚濕瓊枝塞馬寒来健夫
君莫我思
　　　過荆軻塜四絶句
過華踰河勢北傾何人来此葬荆卿千金匕首
安知在易水寒来尚有情
太子當年計不踈虎狼有劒断頭顱逡廵不血
荆軻手自要輼輬費鮑魚
刺客傳中軻絶倫後来尫怯寂無人秦人更甚
燕人恨不塟燕䑓留塟秦
貫日白虹可奈何書生容易笑荆軻美新伾黨
臨遺冡慚愧絶無狐兎過(同罪軻非太史公意/楊子雲栁子厚皆雷)
　　　將至鄜州
平生心迹笑元龍今日城邊比蔡邕豈是白頭
著書地聊當涕泣自從容
　　　初至鄜州見月
此是鄜州月人間應更無欲垂(無窮/一作)清夜淚桂
影莫扶踈
　　　延安江漢堂上懷范五丈龍圖堂是五
　　　丈所建
煌煌斗柄垂南北浩浩斯人江漢堂横吹三川
秋月逺雅歌九姓暮天長頗間病後精神好最
是秋来飰食强誰識得名因伯氏飛鴻送盡更
茫茫(堂名本是亡兄无咎扵慶州所命)
　　　自延還鄜懷京師親舊
羇旅無歸不自任重重白髪巧相尋扁舟前嵗
江湖客匹馬今朝関塞心攬古豈無王覇畧窮
途只有短長吟故人憔悴多如此誰觧多情送
好音
　　　行縣塗中讀栁子厚詩
征衣窮塞暮冬時讀盡龍城太守詩若使平生
詩盡在濯纓無淚為君垂
　　　直羅縣三絶句
縈回頡頏亂山阿目眩心揺到直羅待得羅川
平直處晚來荀令恨如何
人生不合出都城百坂干坡異縣情勃勃當年
聖人道如今孤兔不勝行(㪍㪍御路也㪍㪍毎/縣有聖人道乃赫連)
(聖稱/事必以)
羗管戎歌亦闘新長官家勢洛陽人相逢且覓
山絶好莫話銅駝金谷春(史令君謨洛人)
　　　送春
雨裏花開過愁中㷼到遲一春都寂寞不作送
春詩
　　　葉善養寺簿嘗為鄜州從事有詩相送
　　　予至鄜作寄
夫君舊逰地圁洛我盤桓旅夢朱絃断荒山白
髮寒文高驚小阮(翰符寶/其猶子内)逹晚在長安得慰
相思處瓊瑶落手看
　　　席上有唱歐公送劉原甫辭者次日又
　　　有唱東坡三過平山堂詞者今聫續唱
　　　之感懷作絶句
龍門不見髩垂絲莫唱平山楊栁辭縱使前声
君忍聽後声惱殺木腸兒
　　　山城聞笙簫思　靈芝宫事作
笙簫婉孌落人間目極靈芝宫不還猶喜遺音
吾獨識且教明月住空山
　　　復入鄜城南門
南走京洛道嬴驂到却囬只應如幕燕自有社
相催
　　　過漢武望仙宫在鄜寺之西三絶句

海外求仙事渺茫却煩鶴駕訪劉郎修門自有
偷桃客好試低眉問帝鄉
山下時時聞鳳簫山中處處得蟠桃劉郎仙去
何難事不用飛樓百尺高
黄金無限不須成欲塞河流要負薪誰識望宫
裏事只因蕩漾阿嬌春
　　　用仙宫鋪壁上諸人韻作
香霧漫空玉作塵五龍雙鳳細扶輪君王不得
須㬰語只有輪䑓哀痛身
　　　塗中依韻和高主簿完翁見贈長句(乃/高)
(早休官/使君之客)
孤宿孤江嗟婉娩窮冬殘夜認璿璣乗槎邂逅
関心切舒錦綢繆到眼稀豈有梧桐留鳳食端
愁霰雪犯狐衣秦楼老去應多可好聴吳儂緩
緩歸
　　　再和(留連/梁/帝詩云人生行樂耳何䖏不)
人生行樂留連耳何用千鍾貯寶璣主簿休官
如習早使君下榻似陳稀已看燕寢玉如意更
聴雕梁金缕衣(甚妙/徒君家歌喉)莫道塞垣風景悪
開花何䖏侍郎歸
　　　又和
客子吟哦聊遣悶敢將魚目報珠璣寒来何事
水流急愁裏更堪人住稀使我難忘麋鹿性多
君已棄芰荷衣山齋永夜冝清話莫只山公倒
載歸
文集巻第六
文集卷第七
　　嵩山景迃生眺説之字以道一字作以
　律詩
　　　三川
三川窈窕山隈隩宐着狂歌老杜家辛苦寄書
消息断想渠涕淚問京華
　　　踈墮
踈墮何堪行役勞窮隂急景晩風高京華前歲
此時雪獨卧先廬亦寂寥
　　　疲行
歲萛疲行役荒郊絶見聞林寒無鳥宿山噪不
㱕雲得失爲生計浮沈預世紛好懷思軟語終
待潁陽君
　　　再至直羅
百叠荒山人迹絶飢腸寒色自徘徊多情只有
謝康樂美酒樂歌寧再來(殷勤登䑓美酒樂歌/康樂詩云綢繆舎瑟)
(再来/寧肎)
　　　拾康樂之意再作
異時逰子不須還舎瑟含情醉醒間今日煩君
䑓上望急揮苦淚濕千山
　　　約結
約結無竒恨　開偷閒藜杖亦悠哉曉風不讓
青山逺草靄難禁明月來闗外闗中渾浪漫雲
南雲北舊徘徊(四明山/雲南雲北在)自憐不注愍征賦
一世征衣愧不才
　　　寄隰州李九使君
隰州太守詩來好何事新詩不寄來歲萛異鄉
思里社山寒宿雪暮罇罍數莖白髪何堪照一
寸丹心未肎灰唯有早㱕箕潁計草酬朝唱不
論才
　　　次韻和隰州李九使君見寄絶句
邂逅宫花春寂寂相思塞草草離離休信李廣
未封印喜得青香賦小詩
　　　我屋
窈窕吾山好欄干我屋宐胡肰名未著不得謝
公詩
　　　累夜讀武經㧾要慨肰思陳叔易寄予
　　　嵩陽讀水經之句因用其韻作寄叔易
　　　此公相與唱和最多于此詩則毎誦之
蝶笑蜂鬚飛有聲梅嫌栁眼衆人青今朝消息
君知否荒塞寒燈讀武經
風送黄河水底声三川半死誤丹青何人告與
君消息枉是磨鉛勘水經
蓬萊學士有家声易退難忘舊殺青萬巻饒君
相似處此生不讀膳夫經
　　　歲草思劉壯輿近在京師因壯輿言温
　　　公勸劉大合魏宋等志有意合正史之
　　　志而離析李延夀之紀傳頋老罷不能
　　　聊見于篇末
迢迢使君我旅懷悲促促思君歲草時江上梅
花今在落鄜州月魄屢圓虧著書有底心過苦
行路無端山更危誰解合離南北史吾曹白髪
恐難期
　　　四明歲晩水仙花盛開今在鄜州輙思
　　　之此花清香異常婦人戴之可留之日
　　　為多
前年海角今天涯有恨無愁閑歎嗟枉是凉州
女端正一生不識水仙花
　　　塗中遇雪二絶句
征裘不是謝莊衣何事輕霙故故飛應是多情
要新句敢酬瓊藻觸寒威(藻/謝莊詩云叠雪翻瓊)
慘淡脩途問若何璇蕤瓊藻未須多使君此夕
應難醉紅玉看人子夜歌
　　　途中對雪
􁍥歲初霙慰所思征衣坂路固無竒漫知謝女
能聨句安得顔兒與接詩(測年十三竣年十五/顔延之与羣從接詩)
嵩嶽夢中宐寂寂雕山眼底尚遲遲明年花發
應如許坐看遊蜂憶此時
　　　鄧聖求作端明時嘗贈予詩云妙論出
　　　六合㣲言破九流其言雖過矣要是前
　　　輩中有相知者逮今將三十年奔走鄜
　　　州諸邑察視保甲感舊作長句
白頭闗塞走匆匆曽玷山公啓事中妙論微言
思落日荒山窮谷夢悲風八哀欲賦嗟無語三
徑宐㱕恨未容却擬掃除西域去預修麟閣盡
邉功
　　　邨舘寒夜匆匆不樂學古樂府當句對
將此愁來同彼恨肎饒庾信讓江淹雪翻愁緒
風牽怨月恋山空人依簾昨夜夢垂今日淚一
機素勝十端縑無煩言話誰能聴小叔狂來阿
母嚴
　　　寄恂公
南屏不可見歲晚得恂公辯笑潮難乆闊嫌雲
住空誰來紉落月獨起汲寒鍾八十歲除夜寧
知塞漠風
　　　寄果公
果公消息大茫肰六尺堂堂只眼前斗極新春
年八十煙霄故國路三千毎慚鍳薄朝多語待
學情忙夜不眠此世難期再相見試容抒思序
真筌(果公有金剛經解予欲為之序)
　　　聞胡少汲再入省
南宫妙極天下選雞舌喜君重得香既自能詩
似前輩何為不作水曹郎
　　　聞喝馬惻肰感歎且恨其辭鄙惡特甚
　　　作此詩從賀方囘求數解
一世危腸賦愍征江城夢斷到邉城晩風不送
採蓮曲落日唯聞喝馬声長似竹枝愁逺客重
于隴水惱無情爰求樂録十三解賀老當今最
得名
　　　予告客不能飲酒嘗使賔主俱勞客言
　　　有二事便可痛飲謂對花對佳人予病
　　　眼難看花從照律師授四分律逺婦人
　　　作絶句謝客
眼病身持四分律流芳巧笑両如何從教酩酊
非吾事免得醒來恨更多
　　　談易寄壯輿
拂拭塵埃藝靡它象中繫外得婆娑何人為我
易弟子淚落一朝翻九河
　　　三川直羅之間作
饒鬚羌鼻似羌渾人在山頭羊在門欲把流霞
來飲汝未甘便唤作曽孫
　　　排悶
鄜畤來為吏多愁尚喜論山川分漢郡人物客
羌邨(羌邨詩/老杜有)宫廢人仙在天清貳負昬(貳負之/山海經)
(此/狤在)莫言無妙䴡土稚動金門
　　　贈雷僧
蓬頭冰齒獨徘徊五百年前人姓雷(處士/東晉雷)為
問羅川何處好笑言京洛總看來
東奔西走肎徘徊言語相􁍥聴鼻雷未料此生
終作底可知不為學詩來
畱官莫去且徘徊官有白茶十二雷便覺羅川
風景好為渠明日更重來(有此茶否荅云官人/子㸃四明茶云直羅)
(雷是四明茶名/來則直羅有十二)
　　　鄜州人語間有似河朔人處予獨知其
　　　肰葢此本魏之上郡魏人以㱕秦之三
　　　年秦遂稱王而不樂為秦民之故其音
　　　猶魏也作絶句
魏郡㱕秦秦遂王音猶故魏恨難忘誰知我本
魏郡士比汝獨思田子方
　　　木末
木末僕危不可呼水濵詩客昔何如若非此老
曾行處淚漲三川恨有餘
　　　承議郎王東起挽辭二首
三十年來夢王郎歌哭情桂亭看躍馬蒿里望
銘旌廢相存亾託孤兒内外并休論書數萬色
色負平生(家丞相之子亾近立一孫方數歲丞/君之妻吕丞相孫女也妻母養在君)
(君悉主之/相有書萬巻)
洛下書生譽秦川公子豪飄零諸老恨骯􁫘此
生勞病卧分丹劑魂遊問室臯當時蛮紙在絮
酒共蕭騷(以為奠/君愛予四明所作粉紙未及寄間乃)
　　　題弟子問
人物昭陵一代傾墨莊夫子著書成我生既晩
復何恨解叩青霜鍾大鳴
　　　憶四明上元
翡翠隨潮月琉璃共佛燈沈香聞逺逺珠樹間
層層
　　　憶京師上元
艷艷燈欺月英英人勝燈紅綿開四照金鳯起
千層(紅緜代綘紗/羅川珠玉燈以)
　　　鄜州上元
酷愛鄜州月真分紫府燈(仙宫/郡有望)月収烟蕩漾
燈　石稜層
　　　次韻十二弟所寄
莫問西臨統萬城書籖月色落南榮逺天雁去
驚幽夢近体詩來慰老情籌筆陣寒徒許國題
鞭句險政傷生敢㝷五世蓬萊路異姓王孫尚
避名
　　　題新泉
舎北洗山如有待舎南泉發本無期羇愁盡落
清音裏不用騫公讀楚辭
　　　東溪㱕作
怱怱尋春恨已遲山城渾未有花枝東風馬上
哦新句却似盧巖􁚩嶺時
　　　從高守乞石笋
竹萌何處在石笋眼中青乞取分幽徑難忘玉
笋廷
　　　書劉仲更春秋灾異後
志苦言危凛雪霜何人敢喚作劉郎休論瑞應
誇圖牒羞死當年頋野王
　　　山頭對花
欲脫羇愁蹔媾春花先木末傲難親無才與作
山居賦遮莫山花處處新
老欲留春不用忙却愁花發送春光山頭紅綻
難為媾年少才高憶謝莊
　　　枕上
人間百感未能休欲語無情謾九州樓上角声
山上月共人割㨿一端
　　　三日
只將三日為元已準擬流觴不誤期慙愧魏人
風味好無窮花蝶謾相思
　　　十二弟寄詩一編來用其山字韻作
季詩來灞岸秀色藹雕山獨笑寒暄外相逢翰
墨間花飛能擁路月入不開闗巧觧供新句吾
才愧晋慳
　　　三月十一日大閲偶作三絶句
儒服未曽看樂戦鐡衣且自戲清時春風莫道
晩無力解直天王百尺旗
風旗且好岡頭看汗馬休論塞外期前日將軍
劉越石功名不及一篇詩
縣官未肎斬西戎誰信鄜州第一功馬似雲頺
青壁上人如猿放曉林中
　　　梨花
春到梨花意更長好將素質殿紅芳若為寄與
江南客枉是楊梅憶庾郎
　　　暮春
春光可攬去如驚樂事能追不得行褉事已觴
王内史披香只賦庾蘭成敢嫌塞柳渾無意尚
喜山花自有名嵩少未㱕無著處此身曽是亦
諸生
　　　春晩感懷
春來誰挽去難援中有悲歡萬古痕飛絮無家
凌紫極落英不聘恨黄昬半塗未肎擊鳴缶百
感何因招些魂海内一經連海外欲搜怪物且
重繙
　　　總管劉觀察相餞于高巖經句楊朝奉
　　　出所和詩即席再賦
花開為客向金城待得無花羸馬行栁䕃高巖
開袓帳月搖洛水話離情將軍精悍千山聳賔
客風流一笛横更愧新昌孫子在詩成白眼得
清明
　　　席上别諸公
西城别袂望東城勇發征車却怯行朋(去)肎(去)
聲前金闕恨胡盧歌裏玉闗情鸎啼有意因風
断山影無垠為月横人世分携吾可郍千鍾不
醉在天明
　　　塗中寄城中諸公
孤飛弱羽眞難可作底徘徊去住間栁影生風
㱕曲渚雷声送雨過前山庾郎有待復何待白
傅求閒而得閒囘首玳筵醒醉伴曽將幽憤唱
陽関
　　　自延安囘道中作
未駕羸驂返故鄉且尋拙筆傍書窗草嘲流汗
野猪嶺絶勝傷心朱雀航
多謝芳罇與獻酬只將萬斛醉吾愁春花來作
人間夢夢到鴉啼不得留
延州紅勝洛州花打剥工夫阿那家我亦勞心
添病骨悔將黄卷負年華
　　　從經畧安撫侍郎叔乞松醪
春來玉帳閒無事自料穿松壓酒糟即恐金罇
未相稱山房乞取伴離騷
　　　牡丹
牡丹千葉千枝並不似荒凉在塞垣宐聖殿前
知幾許感時腸断侍臣孫(葉牡丹有十數枝宰/祥符中宐聖殿燕千)
(為承㫖特預賜/臣戴馬文元公時)
　　　静夜
此身飄蕩久静夜得幽情月色隨窗盡泉声到
枕輕老夫方讀易稚子莫談兵似說㱕期近嵩
陽學自耕
　　　浮甘亭上
浮甘亭上拂征衣欲起羇愁却自非鸎去青隂
猶轉響月來碧障有餘輝三英何處同行樂百
醜無堪獨息机好濯纓塵惜蘋藻從教塵土半
天飛
　　　謝魏宰惠芍藥
敢期芍藥邉城見本是人間第一流我有無窮
羇旅恨為君今日到揚州
　　　在邉
在邉有底適予懷舒慘無時亦異哉醉到月前
如失去愁從騷裏却招来素心偶向三花盡孤
憤難教貳負催好覔羌邨殘夜燭待將何語與
徘徊(者乃于鄜州中山見之/嵩山三花見李白詩而此花近不復有在)
　　　次韻和完翁謝墨二絶句
池水澄輝散曉煙定無墨色使名傳幾螺付與
能詩客免更書空重惘肰
寸寸曉松計已迂更憐百歩扇垂珠幾年費盡
坐曹手千卷書生又却無
　　　聞角
邉城百感謾興嗟将底令人警歲華多謝何郎
有新句誰聞夜夜小梅花
　　　迎客道中
忽忽中夜轡候館若為容山轉時藏月河分不
割風憑誰能食夢緫自解書空省内吾難倚詩
書更使慵(省内以富貴/何進兄弟倚)
　　　九日
日日無堪只歎嗟誰教九日事豪華寂寥難落
方山㡌爛熳先開野菊花聞道鶴鵉超鎬燕忍
將鴻雁聽邊笳古来感慨今朝甚苦雨凄風助
我賖(秋􁏎/是日)
　　　贈鄜州田玘
前世能歌田順郎今身追悔太昌昌戯泥巧畫
羣兒態休憶小姑初倚牀
　　　次韻任伯塗中見寄
命駕関東千里餘拂衣前去未勤渠自憐病客
料秦虎共學騷人憶郢閭賦就句竒輕悪道(尼/潘)
(道賦/有悪)詩成意逺欲閑居此生辛苦君能識不向
他人道看書
白頭青簡負三餘得喪窮通不問渠但恐風霜
侵爾稼敢期盗賊避吾閭秋蟬冬蝶空離恨渭
水秦山政索居何日離合南北史倩君成就一
家書(乃妄以為笑倩/古人名壻曰借倩近)
　　　感事詩寄韓侍郎
去年過却京塵裏今日無煩歎白頭且喜歸来
收客夣何妨無酒破春愁細教科樹鳥声樂逺
使䟽泉山影浮晩得花開逢歲閏可容結侣到
丹丘
　　　贈韓侍郎
僕射陂頭鷺宿秋使君行色曉雲浮㡬章乞得
閑歸去平日將何事絆留乆幸沃心舒讜議暫
堪俯首貶忠謀黄金帯念多人有烏角巾憐才不
自休談笑弟兄從此樂杯盤賔客莫言愁慙予
本是山中士可復魂劳隴上舟
　　　偶題(丁酉)
一室蕭然懶傍書角巾孤嘯問何如夕陽能使
山逺近秋色巧隨人慘舒苔漬碧花行不到香
殘篆字睡應餘自憐得計歸云晩前日人間謾
畏塗
　　　和季弟秋日即事(戊戌)
五世衣冠盛本朝寧論妻織與兒樵顧予始就
山居樂未放詩書便沉寥
　　　寄謝任伯察院
終日小園何所為忘言不讀國風詩閑来却覺
呻吟好老去仍知疾病冝月在鄜州能到此人
遊梁苑誤行期徒憐宋玉無秋思既識清高又
可悲
　　　𥘉至凉作
七年去園今還歸僅有身存心事微下客但能
故事高門誰許著襃衣難將白髪語年少忍使
紅塵負釣磯不解征驂却㱕去䇿雖非是亦非
非
　　　以扇求馮元礼覲畵山水
高人能畵山中趣凉吹曉從天際來移盡此情
紈扇上人間何處有塵埃
　　　趣景升太尉畵孫登像
契濶王孫魂夢勞京華一日重遊遨图書不惜
黄金費歌舞何妨籙珮高月到南樓卧吹笛花
殘曲几醉揮毫如何愛著須㬰懶不使蘇門對
楚騷
　　　留題景升北窗
南樓吹笛何人怨北窗垂楊永日閒何用緑楊
高百赤詩情筆趣總相関
　　　夏祭日感事
盛典千年出寳图佩環方澤影縈紆中天月護
黄琮色出海雲騰赤帝符已慣龜鼉呈上瑞(買/前)
(之祥/赤鼉)不驚風雨解前驅(大風雨/前一夕)侍臣自有揚雄
賦擊壤何妨此鄙夫
　　　謝曽迪功松皮冠
松皮冠贈松山客慚愧紅塵赤日中好向浮雲
傍㱕路定應賸聽入琴風
　　　次韻和張次應龍图松皮冠子
儒冠何事貴松皮一歲寒來特自竒髪盡　霜
相稱得歌酬白雪即非宐
　　　代馮元礼次韻辭張次應畵山水扇
女鸞寳扇謾稱工識嵐漪縹香蹤何事晩來慵
落筆為嗔不説妙高峯
　　　代馮元礼次韻送畵山水扇與張次應
五日十日豈為工萬壑千巖自絶蹤在握已能
霄漢上更須群玉占前峯
　　　次韻和大理吳子偉寺丞乆留滯絶句
之子婆娑幾許年衆人遷後獨稀遷即今便上
青雲上已愧開爐白日仙
　　　再和
官共狐裘三十年紛紛南北笑鸎遷未施雲外
射鵰手且作山中騎虎仙
　　　京居五更聞鍾
慣聽山頭五夜鐘忽驚孤枕景陽風明朝樂事
知何限定自無人拜德公
　　　七月五日立秋
故廬㱕客不勝愁可是人間晩立秋収潦水清
如可待無窮蛭螾看沈浮
　　　病卧聞韓公表雨中出謁
緑隂飛雨作秋容衰病呻吟高枕中何事公孫
健騎馬黄金帶客好相從
　　　韓二十七詩來云已束㱕鞍逐去鴻令
　　　人欣喜愧歎輙次韻和
此身重滯愧征鴻况對庭前郢樹風暫至京師
便㱕去敢期今日有黄公(還/黄叔度暫至京師而)
　　　即事謝公表二絶句
碧嵩青潁肎相從萬事茅堂醉夢中出到人前
羞欲死㱕輪不必問何從
留君談笑且從容白髮紅塵阿那中踉蹌行藏
莫相笑枯魚垂涙恨無從
　　　即事謝子之二絶句
何妨少日不能容詎玷山公啟事中庭下秋風
收不得欲彫瓊樹未聴從
恱已曽増巧笑容舞鵉歸歇鑑花中人間遇樂
便作樂何用行軍問所從
　　　送韓七十赴澶渊舊任所為士掾
不樂予何甚非関未䇿勲秋燈逢積雨客涙送
離群身事千年鶴心期萬里雲煩君經廢廟嗚
咽當家文(奉勑撰/澶渊舊廟碑是高祖文元公)
　　　選部中作
白髪来遊宦山公不我聞邪猶在中等
(除落而部中尚要声載/應/詔上書䝉置邪中等近/恩)政不占㣲分
(八百分予乃無一分/近制以分数為選法多者至七)孤涙滄溟感微
言上帝勲何妨貧且賤嵩嶺有高雲
　　　明仲約七月晦集屬抱病先以此見意
　　　猶并以申謝
秋日在長安多悲對極歡栗踈肥木落芡觜瘠
池寒居室清樽健羇人白石殫慙君過繾綣扶
病强盤桓
　　　送邢子强還洛
行樂洛城為第一蹔劳使節持還家橋頭鋪遍
中秋月樓上吹殘九日花誰聴高談擒虎豹且
容濁酒傲煙霞從君一笑知無分短髪長途倍
歎嗟
　　　送李先之歸南
夫子声名大凄凉三十年晩交彌好易夙志自
覃玄泰華冰霜㓗江湖鴻雁邉别期不相假吾
道信茫然
　　　爾送先之
君家父子真國器棄逐那知上苑春嵐障城中
尤自樂浦珎市裏本来貧曽憐濁俗排閶闔蹔
屈清江縱羽鱗我老相逢便相别劇談易象亦
何因(縣一見從予談易/先之自廣南知縣歸復徃江南清江)
　　三送先之
相逢無酒恨如酣九市三玄俱不談秋雨迢迢
催客别别情雨色已江南
　　　京居秋感五絶句
快雨薄寒一夕間胡為百役自聞関秋懷更讀
甘陵賦始信人人庾子山
雨助風声燕欲歸誰教我尚著征衣自憐未讀
愍征賦霜雪鬢間猶庻㡬
随蝶求官秋緒多自甘老罷樂婆娑枕邉風雨
五更夣声在長衢朝馬過
江上高人未肯來京華秋鬂獨徘徊饒渠看取
潮頭月莫恋林香待放梅(招楊中立)
河漘依棹得風期秦樹湘雲枉夣思也好歸来
君冨貴未容言語我悲傷(招徐思川)
　　　即事
㡬歲田園得隱淪忍將秋涙􁉡紅塵一麾不得
廬山去何用他州寄此身
　　　歸到
歸到故廬同逆旅人生本自怕牢愁雨声豈有
京華態羇思仍多澧浦秋乆禁令人類疾病新
聞向汝重咿喔頋無道義論輕重何䖏王公門
可遊
　　　乞酒
積雨深秋與恨飜悠悠何力勝朝昏乆同下里
饒詩句乍學高人傍酒樽徑醉便知傲世狂吟
更覺觧招魂頗憐陶令徒全美只肯丁寕乞食
言
　　　辟糓
辟糓終無術求田早自慵病能添旅思雨善起
秋容本色官猶阻非時好孰從封侯如可覔要
自愧長公
　　　依韻和邵太子文兄八月緫章朝歸長
　　　句
東皇受籙増嘉運曉坐明堂夜拜章玉燭千年
承瑞露金龍萬國鎮青霜風来紫極簫声静人
在丹䑓珮影凉與子飄零逢盛旦獨無藻思頌
瑶光
　　　八月十五戯作
稱意中秋月滿樓只嫌歌扇遏雲浮不如風雨
連天起要得伊人也解愁
　　　聞三十六丈乞西京留臺輙成長句時
　　　先之七兄已拜北京留䑓
門地何人論甲乙碧梧丹鳯重徘徊前時五相
継三相此日西䑓望北䑓器業雲霄能我有功
名鍾鼎待時来重言四海宫師徳季子白頭誰
識㢤
　　　伏䝉三十六丈大夫寵視長句輙次韻
　　　和
千仞愁城託寸隂可堪疾病更頻侵烟霞舊友
能相遇鷗鷺前盟不待㝷羮飰東西慚白髮功
勲逺邇負丹心(成西鄙罷兵之議/两家曽祖康定中同在廟堂堅)
明朝九重無高䖏約訪高人支道林(日訪僧/實約於九)
　　　徳麟晋詩相别輙次韻賀送
安穩王孫一葉舟朅来京國淡無求任生白髪
曽料虎分絶紅塵自狎鷗桓笛不堪留徃恨膺
門誰復憶同遊重陽無酒仍分𬒮雨作黄花淚
未休
　　　徳麟夜相過用前韻作
王孫未放木蘭舟憶别親知與訪求軟語斗牛
迷後雁傷心波浪沒浮鷗燈前有喜新佳句泉
下無慚舊俊遊潁尾可居隣可卜白蘋紅蓼共
君休
　　　九日宴李徳充中大家次韓三十六丈
　　　韻作
重陽風雨每凄凄物色今年得所期賜第好賢
多驥子三山酌酒過鵝児(極竒妙/徳充用三山罇)紅楼
尚想吹簫夕碧樹今誇岀日枝(京師今属/宫/李氏園池甲於)
(苑所)我與韓公殊輩行門䦨感舊涙俱垂
　　　九日陪韓三十六丈大夫集李徳充家
　　　再䝉賦詩相似謹次韻攀和
丈人邂逅共悲凄九日芳樽敢有期感慨既能
追壮士驩欣復自學群児菊憎紫蘂侵黄蘂茰
憤南枝勝北枝(極衰/北州之茱茰)蕭史高楼幸登眺
但慙清唱手空垂
　　　李徳充再賦九日期字韻詩輒亦復作
多才公子莫凄凄九日不謿風雨期清酒玉腴
浮盃底黄花金蘂粲鈴児(鈴萬鈴/菊之尤者有金)百年
歌吹驂鵉地萬里旌幢鳴鳯枝(鉞相望/李家一門莭)前
後楊劉是賔客声名孰敢與争垂(中山/歐陽/楊文公/劉)
(文忠劉侍讀)
　　　重䝉三十六丈大夫徳充中大賦九日
　　　詩期字韻詩輒復以致謝遂及閣筆之
　　　域
平陽楼上重陽日周覧悲歡孰與期盛徳不應
無隱者大豪寧復有屠児未舒鸑　青天翼難
識珊瑚碧海枝莫擬吹花多継筆羸兵易衂槖
仍垂
　　　即事呈徳麟
學得浮雲徃復還里中不出孰追攀九秋自與
物情樂一日湏教我軰閑敢料都城有詩句故
應魂夣在山間今朝車上瓶無分更可憐㢤我
阻艱
　　　次韻和徳麟過希道作
笠澤人閑書已叢分甘寂寞與誰同故人相遇
白頭日徃事獨悲黄葉風去國貴㳺驚㶚岸(道/希)
(𥙷/初外)浮家公子樂湘中(逺官/徳麟不厭)此情繾綣思
朝夕百仞寒巖飲水虹
　　　思歸
忽有故園夣秋冬恨不勝菊難月掩映梅耐雪
馮陵客闘南唐墨僧禪後夜燈如何不歸去京
國脚騰騰
　　　感事
人物今朝何寂寞我思前軰太峥嶸仙才難測
趙周翰俗眼聊窺石曼卿(趙公詩多仙家語)
鵉鳯騰輝何䖏在珪璋振徳是人斯怪来高論
空無騐可是岐公作宰司(人才虽乏不曽教王/王荆公在嘉祐間言)
(乃薦王代作相焉/禹玉作宰相至熈寧中公)
　　　早於城北逢御馬
天街未見曈曨日御馬来朝馺騀宫不許蹔時
超倒暴欲將何事騐真龍
　　　十月七日夜夣中作两長句覺而忘之
　　　别成長句視李民師
冬来羇旅更迢迢撫枕燈殘百感饒飢鼠飜空
疑有鬼驚烏誤曉尚中宵詩成與夣俱零落劒
出低眉亦寂寥無分京華居老境江湖高隱幸
相招嵩陽王鐡冠遇一書生蹙眉出劒舞空中
　　　慙愧
神邑凡才日抗塵早年聞道晩因循腦能充溢
無華髪心得休閑不老身種種已慙為客子悠
二更愧作官人吾言可復終歸去何䖏桃源可
問津
　　　偶見夏英公與文莊公書云秋序始凉
　　　師門尚逺又一書云念其出自師門賜
　　　一善地輒成絶句
前軰終身知學植今人得意諱師門如新㡬帖
英公字可但吾家礼数尊
　　　天寧節後二日　集英賜燕輒成長句
誕彌陽月播陽春萬夀杯餘燕豆申殿角垂虹
天意喜(高二丈/今集英殿新修増)壁緹交鳯日華新(上/殿)
(鳯極華煥/及两廊繳壁皆新繡龍)星廻畢雨金沙浄(雨至/累日)
(晴/天寕莭後遂)書發狄封玉甑陳(使献其國中所/北虜國賀生辰)
(件/宝玉器三十餘)何事昇平楼寂寞要將艮嶽共
璘珣(丈餘或者要妄意將营繕云/昇平楼舊號最高今裁出集英東廊之上)
　　　寄李輔之
嫁樹裁花待上元一燈明熖照山樊香爐峰下
煙霞客此夜皇州亦掩門
布裘茉飯乆忘言糲食粗衣過上元恠底狂風
迷四野荣光自滿濯龍門
　　　庚子至前二日韓徳全李師民相継而
　　　至聊書一時之事
先後客無約寒窓注夕陽縱談香柏子孤興飲
松黄不道仇池逺唯迎至日長於焉豈易得囬
首即他郷
　　　對雪
念昔幽居乆幽懷劇歲殘茅亭因雪過沙渚與
鷗寒暫喜凉塵息將愁秦樹單六花如結子孤
客鬢邉看
　　　次韻江子我見戯長句
江家宅在多文史兄弟論文詎我遺長逝不来
荒馬鬛後生亦老倦車帷契成自賣寕無恨詩
到相嘲雅見知山水尚憐天付與莫年漂薄向
仇池
　　　對雪懷淮安郡王郊居
六出花開郊野興王居不数沈休文洞房窈窕
玉簫逺綺席徘徊瓊糈醺大藥定應湏火候佳
人可復悮行雲(宫中/王有侍姬在)自憐收拾征衣客
白眼寒空送雁群
　　　别親舊
歲莫征裘返故園愀然去國亦難論獨㝷碧草
日三徑誰在紅蓮夜五門(有五門/近歲上元燈山)乆分
雲霄能割席乍驚繿缕有離尊即看短髪邉城
去風雨仇池役夢魂
　　　出京感事
晩歲長途俱寂寞傷今懷古緫飄零韓朋豈是
無三窟管葛元非守一經白髪任渠從此出朱
絃於世許誰聴猶憐去國恨能釋已見燈龍出
北溟
　　　出見京華之盛而作
飄零羇客尚驚魂乍見王居白玉城三市盡迷
(一作新)南北嚮八騶争禁(一作耀)短長行花栘
陸海春常在楼接神山月不傾安得白頭居此
樂関河垂涙復孤征
　　　過洛陽贈親舊
古来無奈洛陽塵興屬今朝誰與親河岳新秋
初過雁園林曉月逺行人波声有喜咸通汴雲
影相随直到秦白笋紫薑勤故舊公孫出仕獨
堪嗔
　　　過陜州贈蘇儀掾仲滋
老去情懷誰與謀壞壁無蛩更愁秋收覧雨声
来枕上飛揚馬鬛在岡頭欒城孫子何来此華
國文章肯謾休邂逅関山論家世更期信息在
西州
　　　又
河擁秋声客恨新誰能出語共輪囷信知五采
生丹穴不許文章屬外人
　　　題長安趙氏園
長安池舘鬱峥嶸此地偏多客子情秋晩寒藤
侵石痩夜㴱熟果落池驚後生解識南山趣先
徳元高戎夏声感時暫來添白髪南山曽見漢
公卿
　　　鹿鳴席上送諸先輩詩
周室賔興綺席陳漢家勸駕礼還申鸎遷同谷
煙霞喜鯉化瓊林雨露新日御駸駸須六轡(上/序)
(人/六)奎文燁燁自三秦先應沉醉換春色病守狂
吟已覺春
　　　即事戲作五言
何處寂寥好山城大守家輕觜(平)木竹筍大褁
白朱砂君與旱蓮比實非火候賖一官還此是
百務莫淫哇何處寂寥好山城太守官龍鍾五
品服豹变一還丹舊恐三盃竭新添兩角寒只
應歸去是無責有餘驩
　　　謹次知府經畧待制韻
制勝竒兵不下堂鉛刀何敢齒干將肯誇舞暖
嬌囬雪只念琴寒乞履霜此日秦郊黄髪老當
年漢殿緑衣郎徘徊四十年来事險阻間難間
俻嘗
　　　郡齋戯句
烏髭四皓應無術沉醉三閭豈有方將此衰殘
齋戒裏郡人應笑使君狂
一夫肆力能排闥萬旅無謀謾仰関成敗是非
今有底忍將鞭朴作威顔
雪中獵户来呈虎月下田夫走献麛諱道山成
應不得関東誰肯有書題
　升白米能供酒瞑目紅裙難聴歌為謝　州
王内翰莫言官職也蹉跎(猶上䟽/王元之詩官職蹉跎)
蕭條吏散如堪適蕭洒詩成亦可娱王謝異時
同恵我只慚筆力不能俱
雜號將軍人所薄東宫賛善自曽嘲如何今日
余為守黄獨白􁌿誇大庖
朝困十催何敢飽暮虞百罰更生寒雞山小石
鳯山栁移植庭前少自寛
　　　笑
笑樂真情豈可無樂而不笑是何拘日中無事
逢棋局春後有花兼酒壺輕俠児前撫手掌滑
稽傳後撫髭鬚江南陸后還安否乞與笻技使
自扶
　　　次韻郭帥和揚使者張茶馬溪荘詩
溪荘吟興浩如神不似逢時冨貴身雲外黄羊
眠竹影月中赤鯉戱河濵楊雄竒字情冝宻張
令清談分自親頋我婆娑徒悵望柴車霜雪未
堪巾
才氣雄豪夙㑹神暫劳旌斾逺荣身使華燦爛
高秦嶺筆陣縱横落渭濵音出瓊瑶疲諷誦韜
輕虎豹貴和親何妨戯作蜂腰句要看時冝折
上巾
　　　奉楊公近䝉荅四六状極為精䴡
博物張公適聖神經營佐國不謀身一槍采擷
朝林下八駿遨遊暮海濵詩就秦州寧獨樂政
成周道要相親敗軍汙衊誰哀念敢謂勤渠問
觧巾
文集巻第七
文集巻第八
　　　嵩山景迃生眺説之字以道一字伯以
　律詩
　　喜雨一首呈司録諸公及諸先輩
二年七日古人歎一雨三時此際心辛苦禜宗
誅大厲歡欣畢宿散群隂無煩鍾鼓禽魚樂便
覺來牟波浪㴱敢恨泥功山下路且增秀色遍
遥岑
　　和蒲君刑曹佳什
獨歩當年賢士関青衫初試官閒好憐㱕去龍
鍾者五世題名在道山
志士何曾恥把関忠臣本自不言閒策勲他日
陣間陣莫忘今朝山上山
　　刑曹再賦二絶句彌佳不得不報
不肎將身入八関判司雖屈勝如閒漢庭富貴
人何限畢竟文章属小山
上帝白雲居九関列仙亭館號蕭閒念君未作
驂鵉侣愁殺江南庾子山
　　南充大兄嘗夢見予作詩見寄次韻和呈
仙山能夢我書帙正思君一德誰榮滯群兒謾
戚欣過秦何必論喻蜀却須文未落豐碑筆唯
貪辨惑勤(碑近䝉寄易學辨惑來/子文兄俾説之撰康莭)
　　復用前韻即事奉寄
南充有狂女何以號仙君不食諠愚嗜忘言聳
世欣我常飢亦健公更默能文鶴駕如相召應
湏即日勤
　　絶句謝小邵寄柑脯
曲直驅文詩隠秀山頭仙馭勢争飛須(便/一作)知
柑脯勝麟脯更使荷衣笑錦衣
　　感事
功名冨貴總愁予南北東西盡畏途悔不讀書
徒語爾老來悔讀少年書
　　書何貢士居
吟興隨花發高簾對雨疎人家南郭外雲出北
窗虛笋蕨何時歇詩書幾世居我來懷舊隠便
擬返柴車
　　乞宫觀報罷作
明時不可干多慮自多艱頗謝散班格徒憐本
色官高門寧倚伏下客强悲懽鄭駟應相念秦
川嵗律殫(仗予謂不肰故今云爾/碩况詩云遷客本來無倚)
　　宫觀請不遂揀兵戍河朔
擬駕柴車反故園却料甲士倚和門桐孫竹祖
俱相笑欲把秦音長子孫
　　感事
短髮猶思沐修途頗夢㱕不慙為吏拙但恨讀
書非隴上健兒戍漁陽突騎圍誰能图戦陣枉
是着朝衣
　　訪郭圓機機宐不遇(圓机名執中)
乆雨宐新霽秋光更可憐尚嫌鴻㕍近肎使鹿
麑前興瞩唯高隠名談盡昔賢那知忙事在曳
杖行荒田
　　秋思堙鬰忽䝉圓機寵示祟賦欣肰開豁
　　為惠大矣率艸謝之
秋霜先着白髯翁始信讀書未有功幽恨不隨
流水去壯懷每共草雲空敢嗟落葉留無術但
惜巣危死孰從賴有高才能作賦筆端除祟是
英雄
　　謝圓机除祟賦
祟鬼當年曽蹔解(解祟賦/栁子惠作)賦成今日永嘉祥
無煩鑄鼎图群象可笑時儺逐畢方蕩滌辤源
能澎濞誅鋤筆陣更光鋩此身强健餘何事枉
是靈均歎國殤
　　荔枝送郭圓机戱作
禍根妃子嘗珍嗜今日何須有荔枝玉樹後庭
那結實也能亾國更堪悲
荔枝一騎紅塵後便有漁陽萬騎來郭令諸孫
今得味却同羯鼔逞詩才
　　趙妺自咸陽寄華州石縫山芋來作絶句
　　二首
華州石縫無端芋同谷齋中有恨翁卯詩調來
家法在蹔時不哭此途窮(飲酒調山薯蕷/文元公有語云卯)
秦中歡喜迎吾祖知道　官家不用兵今日曾
孫何所負華山芋蕷自多情(関中會諸將議邊/文莊公康定中使)
(昊賊䧏表/事爾後遂納)
　　昨日小詩同致上讀張元善中散丈詩愛
　　其讀書輕富貴之句作絶句一首(卷謝酒/本次五)
(什/之)
風流自古稱張諸詩句孰如孟景陽今日讀書
輕富貴當家好處得兼將(之拜于兒童時計經/張丈昭德鄰曲也説)
(亦識之/畧待制必)
　　依韻謝圓机送梅絶句二首
丹蕚瑶英閬苑開人間何處有瓊䑓妬嫌弄玉
秦王女諱説南山説楚梅(南山之詩/梅最先見于)
揚州梅發莫依依曾得何郎一首詩謾有渡江
來小庾始從今日得佳辭(有南山梅詩/庾開府不見)
　　再和圓機梅絶句
一年春色已平開始見芳香傍硯䑓慙愧梁園
飛雪裡幾畨玉斚醉新梅
思王二匝恨無依枉費西園清夜詩不得梅花
發幽興甘輸北有英辤(此四詩老鈍乃尔/設客酒十二行得)
　　申前意和圓机絶句梅花
庾信終南眼忽開横岑萬仞接天䑓縦横筆陣
知强弱留与逰仙客詠梅
梅如玉磬百花依傷似文章先説詩説到玉妃
謫墮後只君能抗我辭(三篇之後更不須有作矣/平昔謂東坡風亭下梅花)
　　枕上和圓机絶句梅花十有四首
據渭浮涇雪浪開一君五后醉高䑓侍臣不解
供吟筆落盡南山萬樹梅
梨園弟子强因依羯鼔聲中學御詩十月胡雛
來喚仗新梅誰復增新辭
豈是梅花最早開六霙先已發陽䑓涇南渭北
花如錦太白山頭只有梅
孤芳寒艷絶難依鄴下関中不賦詩未必江南
有才子也應先是七三辭
莫道梅花取次開馨香須待百層䑓不同碧玉
小家女寳策皇妃元姓梅
負雪披霜不得依梅寒恨不出豳詩身梁根治
荒江介情調猶輸第一辭
霜女月娥愁不開蕚君西母宴瑶䑓總將芳意
傳英彩下降人間得有梅
織女机寒自失依雲霞扎扎似吟詩女兒謝席
雪無句父子庾家梅有辭
天馬錦輕誰得開月兒羅薄挂香䑓屈平宋玉
渾無語後輩何人敢詠梅
東皇太一下無依桂酒椒漿細奠詩却問人間
梅幾種郭仙爾有古人辭
漢騎蜀兵下辯開今朝惟有鳳凰䑓瑶凰瓊鳳
方為瑞此地宐多白玉梅
東郭先生誰與依雪中意氣后䕫詩香添皎潔
成梅詠好視江邊黄絹辤
未須白眼便嫌開早晚高低雪作䑓春晝子山
梅感歎義山未臘已驚梅
雲母屏風只暫依金鄉公主嫁遲詩寧論鮑照
梅花恨不及從来不惜辭(朝拜又/孝惠忌行/今日天慶莭兩處)
(前梅事如前邨之類亦可一笑也/香疲且手寒草草増愧也肰不犯從)
　　圓机再以梅絶句為謝復作二絶
根冷花難也自開何須獻納在雲䑓幾多得意
人潛恨江令傷心幽澗梅(上盤根冷雪裏作花/江總詠幽澗梅云石)
(何處有人看/難自開還自落)
此日梅花剰足依明年㱕只詠公詩不堪霸水
忩忩别待寄越膏重覓辭(吟到越梅膏則可獲)
(麟矣一笑一笑)
　　亾友陳無已有立春詩云朱門誰送青絲
　　菜下里難酧白雪歌頗為都下詩人所稱
　　今日立春誦之而作
地下修文幾嵗郎尚憐有子已争行青絲盤到
特揮淚紅錦詩餘合㫁腸安得見予今議論果
誰識子古文章從兹花發知多少試訪彭門舊
講堂(徐州榖授/無已先作)
　　招圓機喫槐葉冷淘
庭前枯樹庾郎老馬首垂花太祝愁槐葉冷淘
來急喫君家醪甕却須休
　　招圓机喫槐葉泠淘有狐泉之句輒復為
　　謝
野狐泉畔昔人集朱亥墓南今日豪慙愧曽槐
誰細摘蹔抛湯餅属吾曹
　　和圓机題草虫
怒劎無煩起逐蝇從教小物比馮陵礼加蛙臂
何時用書到蠶頭幾日能半是苔邊徒有感全
収芋處肎生憎如椽大筆么麽落憤懣今人終
拂膺
　　再和
須臾变物止樊蝇宛轉迷人下馬陵何處周公
勤小物幾時孔子又多能堇荼自採還堪喜管
蒯誰從便可憎一到高堂榮采目絶勝長道困
鈎膺
　　謝圓机靈山芍藥
靈山芍藥誰銷得我是靈山授記人貪蝶惏蜂
莫來到更須作供老夫身
　　圓机逰秦州有詩相寄輙次韻作
風雨関心一夢難欲于何地見征鵉街亭應念
貶三等壠坻須憐持兩端休聽鼓􁎅叅將暮已
驚鈆槧誤儒冠瑶音有底能相寄不作龍鍾俗
吏看
　　因借書作呈圓机
似隠還如吏山亭何所宐遥心囘㕍陣倦意結
蕉旗使檄征錢急鄉書問卜遲近郊有高士(上/今)
(名/御)莫道三癡
　　約圓机來喫社飯以雨不果
積雨晦滄𬈑㱕期㷼不靈何能陪社飯應為厭
矦鯖
　　寄富季申
故人風雪知何處旅夢時時得舊逰温麥周禾
不我飽秦雲隴水使君愁劉琨數刻歡安在何
遜一筵笑則休賦就思玄塵易絶詩成述祖淚
難収曾窺澲蕳和戎䇿尚憶津梁禮佛裘大軸
丹青猶凛冽小官孫子太卑陬故園多謝凌霄
木直到丹宵上上頭
　　圓机寵示覧先人元祐末廷試𥘉考倡和
　　詩編長句不勝感佩降歎如紳字韻直似
　　劉夢得何幸得之輒復作增來詩之美
紛紛既晚宐無恨尚憶當年獻䇿人小子何能
初躍馬大臣不肎舊垂紳叔孫處處偏知毁景
監人人總作因格律攄情如夢得難禁孤淚溼
新春
　　說之復兼二公而作圓机既同邪籍之契
　　顯夫又与㒒元豐五年登科事相類時曾
　　子固坐失考罰銅三十斤後為先人語之
　　甚詳
波臣好蕩箕風急浮世誰為自必人頋我高飛
摧短翮念君闊歩躓長紳一枝青桂憎兄好(弟/族)
(机同年/將之与圓)三府丹書重友因近接話言遥夢寐
共將白髪傲芳春
　　予旣和圓机紳字長句復作寄孫顯夫是
　　初考之最高等也
魚龍起伏初無度下品曾為第一人鴻藻自甘
戎幕掾青雲誰委玉階紳命㣲夫子徒哀劇(夫/嚴)
(子)天逺靈均枉問因觸事思君成苦調遥憐爛
醉剰陽春
　　圓机再賦紳字韻詩㴱得凄切之格降歎
　　之餘叙事為謝
軔車邂逅便相親同是山公啟事人短髮何堪
臨石鏡長懷謾自落泉紳談窮漢士三千牘問
盡胡僧十二因茅屋亂山誰復識當年曾醉上
林春
　　七月一日作
去秋今復號新秋要使新愁入舊愁四海元龍
霖雨望一生仲舉國家謀囚冠不脱凋蓬髩旅
殯何堪敗蒻舟誰与此懷同涕泗南山朝靄暮
烟浮(瑩中卒/昨日間陳)
　　因楊刑曹往荆南代書寄二唐高士
二唐今日操眞視二龔多不道荆州逺其如梁
苑何魂収蒼壁夢淚断緑珠歌頋我非夫甚嵩
山空薜蘿
　　和圓机佳作
官憎詩過好人亦忌才多君子自如此伊人其
奈何單裘千日醉短髮百年歌謾納新愁淚終
慙帶女蘿
　　圓机用墨淡甚輙以上色三九為好
淡墨書名二十年從軍未許勒燕肰只疑淡墨
為君累故遣陳玄去草玄
　　至日早雪時郊祀畢(壬寅)
客中至日百懷忘欣喜遥瞻上帝鄉雪覆紫壇
天意得風生絳節頌聲長舊逰鵷鷺渾如夢寂
對山河忽若狂罪籍半除猶望赦漁陽遺種被
恩光
冬來無雪待佳辰至日飛霙喜更新風偃南郊
雲獻瑞龍騰北陸日潜春壁門仗下千官佩瑶
席歌前萬國珍負亹曾臣符竹泠属車目断不
飛塵
　　東城外作呈圓机
黙黙專城嵗月馳忽來郊外得心期龍蛇起伏
知何處天地圓方在此時更喜風光似江介可
憐飽餉便凡疲即從此路東㱕去他日何能得
夢思
　　謝圓机梅子
雲隨枉渚月依嵐末宦低頭幾不堪頋我傖翁
宐塞北因君梅子憶江南君乎學問二劉比南
北該通酸自甘
　　讀沈下賢集絶句二呈圓机
晚來李杜擅文章無奈情何憶沈郎未掩西施
朝薤淚可堪弄玉暮魂香(意為好人不得存活/下賢託興于此二者)
(上也/于世)
荷葉拳拳恨未舒伊人㱕興問何如空看蝇鼻
燈花喜不得平安一𥿄書
　　聞八弟朝議二十一弟朝奉二十弟迪功
　　与安郎倉部謝郎比部諸人集于德眞宫
　　戱作絶句
葆眞宫是何年有㳺子相將便得眞聞道流霞
醒不醉只應人世恨還新
　　嵗暮絶句四首
衛霍功名無素譽韓彭富貴晚堪悲梅花引角
邊情劇况復人間嵗暮時
下惠一時行已志首陽萬古振人倫終南不得
西山號嵗暮白頭空断魂
沈沈欲雪岫雲平月尾年頭此有情童稚歡欣
學秦語不知家世本東京
遲遲來日去何疾六十五見此日除明發束脩
能有幾太平田舍讀殘書
　　間鄒德乆(郎之子/志完侍)自常來泰州圩垾得
　　良田數十頃遂可活輙作絶句
乃公不識賈公閭之子飢寒夜讀書前年避賊
逐江鷺今嵗垾田鞭海魚
　　謝圓机送梅
何事新梅度玉溪應憐冺默与詩題少年曾賦
宋開府老大無如羯鼓迷
　　圓机寵以長句賀禱雪龍池輒次韻述謝
神州鍾皷浹年豐燈熖紅綿照景龍况有玉楚
榮廣内不勞金甲老邊封同雲出洞如人意孤
宦臨岐歛病容何事儒先詩思苦欲抛萬巻作
三農
　　再和圓机喜雪之作
十遇荒飢一遇豐人間不見壁間龍既慳雨澤
空倉厄仍廣車与小子封俗吏教條徒自媿滮
池雲物幸相容怪來不與秦湫詛應許多藏漢
大農(楚文今此池獨不与也/秦名池曰湫皆投以詛)
　　又再和
人人講德自元豐何處荀家有八龍白羽不
施寧洗甲赤雲嘗見預乾封無煩禾黍如茨
稼自足鵷鵉琢玉容稽首寳香通列畢傾心御
糴走良農
　　對雪再用豐字呈圓機
何人醉酒在新豐萛雪瓊飛驂玉龍雲借威稜
如直指風排傾倚似斜封堂堂不及侏儒飽烈
烈徒多憔悴容乆負梁園能賦客且遵漢詔善
劭農
　　再用豐字韻對雪呈圓机
樂只康州得婁豐皷簫欣喜有池龍魚由米穴
多争出泥在函関廣費封鎮玉無時非北渚磨
圭在處是南容胡肰最愛田疇事即日㱕休學
老農
　　朱郎元章以予不得宫觀与諸姪有唱和
　　見寄攬之欣喜五更枕上賦四首
天上何曾有謫仙一來下土便頑肰偶遭愁鬼
棲遲厄永結羇人寂寞縁不得閒身從靜志徒
思樂食与安眠兒曹詩句来存問盡賀朱家為
發編
璈音在昔是文仙近世仙才殊不肰每見傳言
多俗態定知所事亦塵縁况為末吏惟貪佞何
處高人得醉眠此際朱郎真有道樂吾群從
􁍥編
狂醉何為號八仙三郎宫裏亦頺肰呼山綘節
方無數犯闕紅旗自有縁便醉携家船上去已
輸傍舍甕頭眠箕南潁北逍遥客好笑仇池恋
簡編
莫笑吹笙便得仙絶勝祭竈事茫肰白頭吏役
徒多犯黄帽閒居政寡縁仰愧高僧能五鬛俯
慙垂栁解三眠詩成自贈仍堪寄聞道哀蒲尚
可編
　　過萬丈潭觀山呈圓机
棄捐踨跡盡盡悠悠山水之恩亦太優成熟此
生無再辱發揚何事敢他求乘閒今日聮高足
就隠明年獨逺逰潭靣可量才萬丈總于春恨
作浮漚
　　社日偶集恨去嵗社與圓机有約阻雨
㱕閏于春得社遲酒應過熟老農嬉故巢候燕
賔朋禁驟雨前年唱和詩要使歌㗋扶嫵媚肎
教鼠目鬬狐疑雲南薊北休驚怕今日寛仁不
戮師
　　才上人處見圓机五字輙用其韻作
振錫千峯下觀空萬象前水㴱猱臂直雪厚虎
蹄圓工部淚徒感賛公燈不眠當年郭有道今
日更談禅
　　山行㣲雨對花覺秦少㳺山路雨添花之
　　語為佳因有感于斯人
今日山行花畔語故人佳句雨添花瘴來首秃
成纍鬼夢裏懷鈆稱史家輕薄揚州真可笑賢
良漢殿更堪嗟寧知用短難鳴者只得身存下
澤車
　　書事酧新興元使君邵大兄邵与圓机有
　　舊因以奉呈
東來車騎豈君㱕我欲懸車㱕則時仙女丹砂
能不老(故及謝自肰/大兄自南充来)腐儒青簡亦難衰(自謂/老弟)
寧乖洛水田園計且及㷼山餽餉期(中所及/大兄書)最
課直當中祕閣白頭相望更遲遲
　　又依韻一首
看去朱轓今已㱕問予山郡幾多時盤絛綾様
知能盛(綾/果)帶葉甘香定不衰(甘/果)惜别荔枝紅髲
􁳞恨看山嶺碧参差自怜藉手有何物學把鋤
頭不用嗤
　　圓机和邵大及予二詩可謂壓倒五更枕
　　上誦歎不已復作謝之足見来章之美能
　　發人情思也
去嵗巣乾㷼子㱕生涯辛苦問何時門前似覺
酒徒散坐上何嘗筆力衰郡印故人能若若(大/邵)
(移梁/自果)田廬晚友亦差差莫嫌相望函関外且是
不為陶令嗤(為心友嗤/陶詩云永)
借問高吟何所㱕元和格律定同時折除官職
知多少兼領才名孰盛衰奏疏不為黄閣計結
廬旦共白雲期君家博士㱕依佛可笑夫君得
計遲(叙理官建隆初認五代時命官投狀叙理/郭恕先詩云為逢末刼㱕依佛不就新恩)
(之/復命)
　　約圓机不至將出逰雞頭山作二絶句
君何忘我不交闗為我勝君便不閒豹霧人須
㱕豹谷雞棲車且逰雞山
君知我亦有柴関我豈輸君獨自閒把筆何人
鳳尾諾杖藜望我雞頭山
　　復作山字絶句呈圓机
羊頭山笑雞頭山我粲文章爾漫頑逰子白頭
顔不少任人譏侮亢高顔
　　聞圓机逰山㱕作
把酒相忘笑語違新詩應已勒巖扉何人龍尾
道前出獨自雞頭山裏㱕(時精神如何也/李衛公出龍尾道)
　　聞圓机逰山政為𣑽供復用前韻作
蹙縮飢腸与世違碐磳折屐到雲扉丹砂不逐
飛仙去白叠甘從佞佛㱕
　　請休致後閒書
折軸迷邦漫問津行藏不断只因循那知老作
邊城守好去閒為負郭人細向舊图逢景色偶
因掘筆得精神舉軍追恨成何事可笑將軍走
觧巾
　　試邁侄所寄冷金牋
不煩鐘皷强聊蕭自有詩書共鬱陶曖玉何年
來比德冷金即日得抽毫
　　夜聽雨
岐汴無煩和協使秦雲送我入梁園殘燈半夜
夢囘雨心事誰来慟哭論
　　致仕㱕東里
板令懸車欠四年散闗如砥去欣肰鄭州門首
人争入誰伴山翁老洧淵
　　致仕後寄白蓮肰公
僧衣換却朝衣盡知悔知非恐不任磬韻應憐
持課罷香銷當識坐禅㴱芭蕉庭下三身正蟋
蟀牀頭百慮侵憶我白蓮庵裏士幾年消息亦
沈沈
　　肰公發人自天台来不以烏藥見寄
石橋不得往烏藥不寄來空令图畵裏指㸃説
天台
　　致仕後間夜雨
厚矣皇恩得謝休蕭肰白髮更何求雨聲中夜
生高興不似官人身外愁
　　即事二首
晚靄沈山月隠林終朝好學仲長瘖忍將老易
供書畵更與何人得断金
藥苗晚種已青青應念尫羸與養形肎為嵇生
徒著論便同玄晏剩翻經
　　哀韓君表無文編
少師名德振鵷鵉孫子何為短羽翰不使功名
藏竹間宐留文字後人看六丁取去嗟韓第七
子亡来恨建安賴有上公曾塔葬多情無用涕
汎瀾
　　山中酒熟
山醖今朝熟黄花老不香沈隂千萬里何處有
重陽
　　雨中
雨中新種竹波上舊来鷗客子何時樂幽人未
肎愁
　　悲秋
白楊夾道起秋声要使征人恨不平自笑一生
成底事元常筆秃却談兵
　　寄温倅江十四
離别蹉跎嵗月㴱故人帶未九環金狂兒易悦
笙歌費志士徒勞涕淚侵金紫早年唯樂夢令
公老去亦傷心永嘉康樂風流在别乘猶勝翦
緑林
　　憶天台東掖肰老
肰公嗟契闊海岳阻招携白法㱕龍樹清談落
虎溪著書非草具傳業謾私題嵗暮茆楹客臨
文處處迷
　　風琴
不植風琴二十年僧来為我置齋前欲教羇思
殘春夢吟落浮雲共􁤤肰
　　次朱少章韻
喜就三冬學仍開橘蒜韲星霜吳地客風雨鄭
人鷄逸興逢蓬霤高懷絶石梯五言何富䴡種
玉不論畦
　　二十二弟獲金印
季也獲金印籒文秦不如情知非鬼篆恨不識
天書池靜龜㳺罷庭閒鵲鬬餘春風還舊物疎
俊獨憐渠
　　和朱少章見寄
兼該夫子恥專門却笑何人哮吼邨悶已賦疑
唯獨語(悶已常恨無以正之/韓公閔已賦有本作)惱卿詩似得同論
(云吴融近与少章論頗合/晏元憲謂惱卿詩似義山或)夜来雨足寛貧病
秋到凉生破睡昏幾欲抛書閒過日只慙無可
謝嫣蓀(齒方壯且又足給幸疴恙無有乃終日/洛陽女子刘董蘭字嬀蓀勸房豹云君)
(書与沈亞之南卓輩逰/碌碌自隨房于是折節讀)
　　贈弟送山醖
山醖今朝熟溪氛起正炎醉予難酩酊泣汝淚
闌干
　　宋太夫人挽詞
漢室賢良逝萊妻節操長生涯兩丱角心事一
縑緗膝下黄金帶齋中紫玉章人間足悲樂壠
柏起清商白髮餘欣喜清時忽歎嗟棧危思杜
宇淮漲夢僧伽鸑鷟能儀國驊驑善保家傳聞
專却粒㱕去五雲車
　　悼亂
解組邊亭畿甸来且將白髪共徘徊去年亭下
花何在日夜胡塵不得開
　　題縣南莊壁
城下之師莫問天只將性命託忠賢効官三黜
未為恨閉戸七奔方可憐虎変不宐懷猶豫龍
韜豈憚費迍邅前村父老来相問本望今年是
好年
　　上元前再題南莊壁二首
蒼皇徒歩子孫隨倒邑空城失所之十日不通
京國信一燈誰憶上元時大河難阻金人過逺
道休論鐵馬期弭難九州宐祭鼎慶雲翔鶴誤
聲詩
古今之禍此云竒倏忽犬戈城下師犯闕過于
矦景速劫君更比禄山危萬方瑞物問何在五
世誓書知謾為禍難群凶誰首尾京如狼虎黼
狐狸
　　我昔題南莊壁
我昔柴門宐樂只田園逺近亦康哉花摇笠項
唱歌去草塞瓶頭沽酒来白叟披衣論甲子青
禽哺乳占莓苔豈期一日胡塵起南北東山俱
可哀
　　花石題南莊壁
花石倡優樂未央四維忽絶失皇綱犬戎便欲
據中國鶴駕知誰從　上皇雲外安妃情已斷
塵中仙伯恨空長豈無撥亂濟時䇿乆棄蒿莱
不得將
　　我生
我生初世本堯年大厲羣哇不謂肰方喜神光
射天下忽驚烽火到甘泉寺人袞服参巖廟宫
女素衣逰市廛一道德来千道會試開言路問
羣賢
　　春晚
春晚何為尚絮袍强尋樂事慰無聊鍛聲不讓
雨聲急花影争隨幡影高莫問糇粮難卒嵗且
無甲馬在今朝書成泥首懶􁧊襯定是蒼生不
我遭
　　聞景龍不試燈
華燈不試管絃新八字歌聲滿市塵今日景龍
門寂寞唯將明德照新春
　　送蒲君赴陜西漕属
殽函為客樂巴蜀故鄉榮風雪擔書夢旌旗從
使行黷兵烽燧息積粟犬羊平同谷曾談話知
君筆陣横
　　外甥三郎删定和予冠字韻詩極可喜再
　　用其韻作二首韋蘇州有外甥趙伉獻詩
　　合雅音
趙甥詩與雅音合韋舅宐高進德冠我到古人
良已逺汝承宗姓莫教難傳家自喜春秋在(簡/懿)
(書特高/公春秋二)居職應憐翰墨􁍥門户人身難相稱
衣裳儀觀不須歎(別有語云衣裳好儀觀惡/古有語云好門户惡人身又)
趙妹生兒身七尺倚天劎稱切雲冠長人自惜
聲名逹志士寧令扞格難墨翟商瞿心總厚司
空城旦術何􁍥還將格律成吟詠作者應須為
爾歎
　　寄城中親舊(罷三字宫詞/時在惠濟安下)
蒼皇逐客投蘭若傍曉衾寒喜旦驚隠隠似間
開静版沈沈欲歇讀經聲好將遲草此間過强
𣣔論思何䖏行城裏有誰能念我劳渠努力致
升平
　　淮口作
王畿胡騎滿何地可迯生晝室半塗歩有舟無
水行長淮能見阻乆雨自難晴雜立官稱在低
頭媿國荣
　　洪澤守閘和二十二弟韻
小舟洪澤歎嗟餘𣣔説人間孰淂如蝙蝠倒懸
徒頡頑獼猴徐歩謾趑趄嵗窮雲際行求鴈日
暮溪頭坐羡魚何䖏長風萬里浪龍盤鼇抃蜃
楼居
　　和二十二弟龜山寺三絶
江邊龜歩亦平平淮上龜山聳五兵何但八公
山草木解令王國列金城
龜山之操恨時危語樂徒劳魯太師今日龜山
無可恨祥符年上御題詩
海岸石龜恨未平時時入海自馮陵此山磐礴
清淮上寶塔分功更就曽
　　過鴈和二十二弟韻
我避胡塵淮海逺悠然問鴈爾何来中原消息
湏聞取南嶽峯頭莫謾回
莊周口舌過平生擇鴈何為貴不鳴黙黙高飛
寕有樂人間生死本来輕
　　窮途
窮途無逹士今日信途窮處處兵如市行行馬
似龍䰟迷公主館夢断翠㣲宫𣣔向江東去風
波更幾重
　　消息
両月中原消息断不應京國亦無聞廟堂如未
棄黎庶日日詔書清垢氛
　　初到高郵
避難蒼黄處處過扁舟不復怯風波禹功淮海
施偏少漢業東南淂最多幾日兵强令虜退今
年米賤奈予何孫公郷里仍堪住愁訪山齋空
薜蘿(高郵人/孫公華老)
　　揚州三絶句
客散平山堂上後孰如子駿在揚州觧傳鮑照
舊辭賦輸盡蕪城千古愁(州刋鮑𠫭將集/鮮于子駿守此)
風常歡喜月常愁愁有盈虧喜自由客到揚州
已迷路不湏特地上迷楼
便風五兩更悠悠回望鄊閭煙霧浮若問無情
唯潁水不来随我到揚州
　　病中謝張簿陽字韻詩
藥有一君元長厚病教五鬼逞狂陽公詩可但
能除瘧萬痾都如律令忙
　　新合柏子香因誦皮日休坐乆重焚柏子
　　香輒以其香贈張簿
柏子香清誰喜聞五言句法更清芬病仍春困
在難乆遣向吟䆫起暮雲
　　依韻和張姑夫主簿
即今時節揔堪悲寒食仍多雨意垂幾處壠頭
飄断𥿄誰家碑額仆盤螭江湖魚糁聊為客児
女米團難療飢即見胡塵都掃盡張公詩思更
温其
　　次韻張姑夫感舊
用舊為邦不務新舜琴何事有埃塵焚香祕殿
期王母躍馬荒郊訪異人爾保丘園為爾土吾
憐盗賊本吾民四愁不及一枝賦誰許張衡社
稷臣
聞道江頭柳色新可憐不識洛陽塵景龍門外
千鍾酒葆籙宫前萬國人此日凄凉徒費淚即
時興復愧遺民浮家迯死知何䖏群冦頻招未
肯臣
　　奉帋百畨扵姑夫主簿并以謝四詩之寵
怯見詩千首慳持帋百畨帋多詩剩到費殺啞
児言
　　和出郭
萬斛無多寕貯愁不如留着寸心憂怕聞天假
漁陽騎莫話春迷煬帝楼出去暫能欣緑野歸
来還是夢滄洲何人觧賞鷦鷯賦豈但工夫在
句頭
　　䝉用諸人韻賦詩見貽復用韻謝之
昔人何事愛吾廬燕雀鵉凰不並居郷社鳴琴
欣日永宦逰退鶂恨風初迷楼賦罷夢何䖏雙
扇詩成淚不踈莫問今朝多白髪年時曾奏萬
言書
一年幾相築新沙鼙皷難開上苑花頋我何堪
鳴玉佩如君不淂侍金華隠身思傍懸壼樹仙
馭湏求䝉頂茶辜負麒麟功業志只教人喚作
詩家
　　寓高郵禪居寺
冰霜嵗暮時澤國更何為菰米經寒澁蘆門避
亂宜小人誇羯虜志士憶京師欲語殘僧笑君
歸未可期
　　送二十二弟入浙
世亂還家未有期汝扵何䖏望京師韋郎舊恨
今新恨細學南音寄我詩
　　災恠
幾嵗廟堂生物恠一朝胡虜幸天烖頗聞北斗
光芒見(近已出矣/乆不見斗)未見東京消息来志士此時
憂國淚將軍他日望郷䑓(將及降偏禆/金賊抗吾大)世間如
有嚴夫子時命應湏更可哀
　　春書
春色今朝見覉人有好懷暄風催酒熟細雨送
花門　魂夢迷梁苑文章愧楚才重湖煙艇去
月下採珠廻
　　送鍾離秀才徃越州(字中逺)
客逰會稽去惜㦲無鏡湖雲迷神禹廟鴉護季
真居五字君詩費千秌我恨除寄来休草草涕
泪憶皇都
　　依韻和鍾離秀才留别之作
不脱征裘已到春縱風横雨又經旬期君獨歩
入京國與我相逢在水濵憤世何言詩濺淚愁
心自醉酒生塵胡然乘興稽山去為問流觴曲
水人
　　一舍
一舍終朝淂自容强如平昔慰塗窮爐心捜火
分香燼硯首融氷護筆鋒愁極偶逢醽醁酒夢
回猶待景陽鍾廟堂未肯驅胡騎四海九州思
會同
　　寄中逺越州旅舍兼簡宋倅
自言無悶於兹乆何事今朝嘆息頻同病願逢
閑話客異郷難淂借書人獨尋剡縣溪山去厭
見揚州花木新茶寄卧龍何日到貳車東宋世
相親
　　白鴈陂
白鴈陂前淮海思今朝淮海鴈相随固知憐我
飄零甚忘却青嵩碧潁時
　　孤鴈
風驅雲巻一身㣲慕侣高高急急飛未許高人
能逺遁梁王池館故同歸
　　即事
抛盡圖書避虜塵楞伽讀罷與誰親波濤逺㠘
覉逰夢風雨幽齋黙坐身􁐳底不堪留酒客句
頭何敢惱詩人和詩送酒俱休問只恐(共惜/一作)歸
期誤此春

文集卷第八
文集卷第九
　　　嵩山景迃生晁説之字以道一字伯以
　律詩
　　自賦親字韻
久息人間車馬塵香殘紅晻自相親嘗看海散
千波月亦覩蓮開百葉身清世豈期逃虜騎白
頭不是插花人明朝若便西㱕去嶽寺花遲留
得春(良多感歎/因嶽寺二字)
　　伏䝉二十二叔俯和親字韻詩不勝欽歎
　　輙復用韻上呈
樂難得似新篇樂親莫親如同祖親熟見
典刑平世事恭聞詩禮少年身五言自發曾劉興七
澤誰知魯衛人李白酒樓今在否不堪回首小
園春
　　子强賦詩還張簿与予唱和詩巻復用韻
　　謝之
同時先後避風塵異縣相看意更親不武可知
難䧟陣片文安得易容身胡兒去喜添新恨燕
子來驚問故人何處有詩能自勝賴君揖客賞
陽春
　　髙郵忽見叔易嵩山下所寄絶句次韻和
　　之舊所作不次韻也
我憶故人頭更白故人夢我眼猶青皇湖叠浪
君知否政似當年翻水經
　　痛心
為問誰今有好懐園林春色不須來王孫草向
荒城短馹使梅因戰陣回但道胡塵迷上苑不
聞漢詔出中䑓痛心一日復一日何日皇威遍
九垓
　　感時
千里逋亾蒲柳身淚痕長短送殘春望惟書問
平安到樂在兒童讀誦聲桑海恩㴱变未得龍
蛇躁甚起何因即看廊廟申威令為問勤王有
幾人
　　秋懐
草木衰殘意關河離别情秋風已如此况復更
論兵
　　秋書
秋為棗多暑天因禾未霜吁嗟爾兇虜宐亦畏
皇綱
　　有客喜予為江東之役者輙効齊梁體
翡翠鈎寒陪曉月珊瑚枕净楫髙丘人間聚散
何須問夢断西陵更送秋
　　避地
久欲為僧避世喧況當寰海正飛翻五䑓自有
天台院處處流通玄妙門
　　雨中即事
寥寥兹夏晩秋韻已蕭然風雨踈籬外詩書曲
几前道心勤自厲愁緒每相牽秦樹連烽火呉
鞵落海壖不能先到縣豈待晩㱕田丹劑誰能
(御名/太上)金爐試得煙去天真一百奏牘舊三千藁
草紛盈架誰今宿瘤研
　　感事
長鯨江海尚飜波欲濟無航可奈何物象蕭條
秋序薄人生感慨腐儒多翠興不見胡塵起旅
鴈能隨漢月過七日之誅今㡬日猶煩樂職在
中和
　　依韻和袁秀才見贈之作(仲揚)
志士相逢属暮年淚如有盡恨無邊空城鬼火
隨胡騎滿驛蓴絲倚楚天愁外誰知餐玉術醉
來自詠釣竿篇夫君心事有如此何日騎鯨出
九淵
　　再和
不知今嵗是何年鐵馬胡兒遶日邊雖有廟堂
能格帝更求巖穴与談天廢興誰識詩千首消
長難亾(言/一作)易二篇臥雪諸孫心事苦重湖頗
愧汩羅淵
　　旅懐
春來㱕計尚茫然往事知非莫(不/一作)問天九牧
勤王誰誤國千門受箭悔開邊立朝不得當言
路在野無從自行田誰念龍鍾湖海畔苦遭風
雨日留連
　　因客談湖中大珠作
既無武􁃻擒戎虜又乏文章騁國才甓社湖中
有明月可怜不肎入君懐
　　髙郵書事
飄然去國到他鄉晝晷難移夜漏長自恨旅懐
多偪仄誰教春夢逺顛狂舒虹蕩月明珠過積
雪迷雲小稻香雙絶兹焉甘作客只慙不得去
勤王
　　三月五日南京梢土來報船經金人殘毁
　　之後尚有書籍存者且以二詩為信忽覩
　　髙仲夷唱和詩不勝感嘆輙用其韻識其
　　事率同賦
桃花源上避秦人豈料漁舟見此(客/一作)身胡虜
殺人掊玉帛簡編破櫝委泥塵誰施骨肉死生
惠只有皇天后土仁可保斯文猶未墜廟堂宐
亦用儒臣
　　和髙二偶作長句(在舘中時)
流落㱕來少故人婆娑白髮强容身雷霆能㫁
王敦首宇宙猶多庾亮塵以國與盟非(誰/一作)所
志在邊不戰豈其仁兼資文武唯髙子誰識中
原有虎臣
　　次韻飲酒
舒慘來逰地悲歡付与君㴱慙偏愛酒有客總
能文春去欣搜粟秋來謾䕶軍何如東里老憨
腹醉醺醺(東里微君楊朴詩云憨卽當地醉醺醺)
　　淮海二絶
卜錢簇簇怯單單小婦揚州橋上看拜鬼求神
春更恨不堪風雨作花寒
莫問揚州桃葉生渡江今日得風晴長沙子弟
更相笑上到隋堤便住營
　　飲酒
與君厭苦洛陽塵望断今朝那得親為閃紅旗
白馬客何如左蔗右螯人醉來無意誅讒鬼醒
後傾身事麴神辜負景鍾勲業志杜康廟裏作
忠臣(臯子/見東)
　　有喜
世事獨知誰謂然衣冠直待見戈鋋是非在彼
從三刖忠孝于身必兩全問饎綵衣還仆地感
時諫䟽欲干天羶胡猖獗須臾爾仁澤　昭陵
億萬年
　　尚憂
建康庾令豈多愁未識皇恩覆九州初訝單于
陵大漢重驚玁狁犯宗周今朝不見安邊䇿前
日空多定逺矦(司諸公/謂宣撫)江海張公漂泊久即看
谠議動前旒
　　謝乾明滋老送炒團
蓼花散畔輕盈意炒米團邊笑語親多謝稻畦
磨衲老十方撮聚戲閒人
　　寄焦山成老髙郵滋老
他鄉卧病白頭翁孤憤猶存涕淚中竹葉有隂
唯待月蓮花自殞不須風明朝白帝行商令何
日黄麾入漢宫一死等閒無足惜道人第一莫
談空
　　私願
胡塵未動朔雲浮行在多歡見小矦願保三冬
資我樂更無一事使人愁
　　新志
前日徒嗟与世違從今絶世心事㣲彌陀印裏
一身重梵網經中萬古非元亮胡然兹漫浪遺
民有侣便因依欣子不負遂初賦寄愧于顔得
所㱕
　　病中思建茶不可得因作呈胡季和
新政勤勞儉素中建溪千焙一毫供人知廉恥
苞苴減運属危原　壑空慣以槍旗論勝負果
勞甲胄歷危凶不登王㑹篇中物便好從今永
絶蹤
　　謝季和朝議牡丹
侍無童子懶焚香君送花來恨便忘盡日清芬
與風競熏爐漫使令君狂
　　静
蕭然一室静樂只復何如子晉吹笙罷孫登長
嘯餘兒童奔入學賓客逺回車更願干戈息殘
年老弊廬
　　因觀劉侍讀姚祕丞孫處士平山堂詩寄
　　歐陽公唱和作絶句
醉公認得揚州路堂上平山列酒罇後日公榮
來酩酊賦詩可但属姚孫
　　予以四韻記陸大夫三髙圖自謂能省句
　　矣後作絶句増畫筆之妙
馬解䭾經度碧空便令王許伴支公山童野㒒
立如石忘却儂曽在㑹中(兼為支公説道經)
　　感歎二首
險阻空千里都城整六師憂心常忽忽春日獨
遲遲未見忠良出休言昬(禍/一作)亂為白頭難作
客日日問㱕期
龜筮總茫茫風塵慘大荒丹心能許國膂力愧
勤王若使官兵衛猶能干戚揚叩閽陳膽䇿折
翅亦難将
　　感事
玉仙鴻福最先春今日枝頭歷虜塵千里無非
逃難客二年誰是看花人偶來水國充飢易況
有儒冠請益頻天地雖窮吾道在图書焚盡更
重新
　　又
青春住草過伴我恨無窮家在胡塵裏客來兵
刃中小人眞樂禍大吏競興戎暫適义魚市長
慙斬将功
　　斬将
斬將斬誰將今多樊愛能庶幾威國俗聊可讋
邊僧(晚年人稱為邊和尚/南唐邊鎬為帥無紀律)縛虎何堪責騎豬
尚不勝将軍如自治盪宼有先登
　　感歎
消息沈沈當下國風塵漠漠里中都平生鉛槧
胡塵裏不免從今讀誤書
　　偶見新花呈季和
寂寥仍抱病風雨尚征師㡬許野花發無窮客
淚垂
　　胡季和送江梅山茶來
山茶有色笑江梅無色江梅謝不才莫言無色
無才思幾許才從色上來天際素娥能綽約人
間紅袖恨徘徊誰将玉質酡顔醉絳雪未絲解
不開
　　晩日臨水得此句呈季和先為公家池上
　　明日之逰也
客子思㱕悔逺逰曽波新緑恋汀洲庾郎得暇
為春賦定是春來未肎愁
　　髙郵人物絶句二首
髙郵崔監冨詩書筆力雄豪與世疎不是魏公
公道在定垂白髪老菰蒲(崔監伯易)
髙郵少年有王令豪氣雄才海内無當日談兵
今可用只愁遺像是癯儒(王令逢原)
　　次韻二十二弟謝胡以純餉米
十日飢腸吳越客空将苦淚濕寒烟喫虚兄弟
嗟同病任死圖書愧滿船飲露求肥真漫與耕
雲卒嵗更堪憐胡家清徳今猶爾頋我窮途一
　然
　　因雞鳴不響厲而作
腸断之雞不解鳴要須煩汝報升平故知二虜
非劉石只是中原無祖生
　　别一上人
同逰不二境却有别離情為日添香火中原正
用兵
　　夜聞鐘惜其不響
宋都為客喜還驚無數霜天㱕㕍横夜半鐘聲
何太啞由來石霣五無聲
　　冬至前一日至穀熟遇趙子和大夫
盜賊羗胡逐隊行㡬家避難到荒城也知明日
當長至便望今年可太平京國笙歌無寂寞将
軍旗鼔耐縱横鈍庵居士全非鈍先我駈車百
感生
　　冬至日塗中
海角沙場過冬至未如今日最傷情孝王池畔
憂胡騎煬帝河邊歎楚兵萬夀献觴身不與百
城和議淚空横明年髙㑹知何處擊磬焚香畢
此生
　　後十一月十一日夜宿栁子鎮
早嵗無知到栁橋黄流澎湃客雄豪自從道路
無形勢今日睢陽益漫勞
　　有感
帝室中興運更賖如聞廟議尚堪嗟和親費盡
三公力兵革傷殘百姓家解使亞夫營細栁却
教賈誼傅長沙頋予豈是奔亾者獨抱寒枝愧
瞑鵶
　　逺戌
逺戌㴱入震中原為問何人守薊門功業論天
初已繆和親割地竟難存将軍不戰喜三北逐
客何堪厭七奔尚有㣲誠思獻䇿千行血淚叩
天閽
　　予三十年前為宿州教授今塗次見諸生
　　一二人
滄海枯來失夜光泰山走去誤朝陽可憐憔悴
蒼顔客曽是呻吟黄卷卽
　　感事
王師真不戰天險易摧殘盡室半徒步朝飢夜
更寒胡塵無甸服漢月照長安凶悍仍無禮嗔
予不守官
　　避地
避地半徒步身存亦幸哉有詩慙寡和無酒愧
空杯重鎮求須與親王去未回吾生本多樂今
日但餘哀
　　途次憶故居
自喜白髹翁㴱居看嵗窮雪迷石嶺上月在艸
堂中樵客曉來市田家夜半舂豈期胡騎到無
地得相容
　　旅舍朝雞
獨抱㣲誠人不知山公啓事定何施鳴雞本候
海潮信不為金門上馬時(古稱潮雞今曰朝雞)
　　聞鐘五更起行
野寺鐘聲報曉寒征人方夢到長安茫然塗路
知難易兩避胡塵一嵗殘
　　痛恨
丞相開邊靡有它中原要復識干戈百年身事
今如此萬里胡塵可奈何隴上健兒嗟不見洛
陽女子恨偏多朝朝上食陵頭否腸断東巡白
　　書事
逋亾今五月百感若為情馬借從軍没再疑破
浪輕卷書無路達故里有誰耕戴笠蓑衣雨猶
憐李少卿(雨買笠徒歩予一馬借人從軍/有李少卿者遭乱兵刼盡行裝离)
　　追感
潁水箕山已卜休忽逢新政悞恩收白頭不識
為郎歎(尚書卽/予未嘗為)黄帽難供作客愁何事京師
書信断謾從澤國稻粱謀和親莫恃河為界百
騎東來破一州
　　冒雨西行
敗堤留沮洳苦雨劇泥塗婢子求芒屫童兒競
地爐能甘逐客分但恥潰兵俱何必滔天水兹
為縱壑魚
　　問雪
此雪問誰偏最喜羯胡得意逞天驕黄河穏渡
魚龍静白馬増光劍甲豪我有玉鈐今震叠爾
看瑶璧莫呼號何妨持勑近臣㷼腸断金罇費
獨謡
　　痛恨
胡兒直犯洛陽宫藹藹園陵指㸃中殄滅四夷
心不遂　裕陵蕭瑟獨悲風
　　夜來枕上得四絶句因視王性之謝其相
　　訪也末專為渠作
不待功成逐赤松腐儒畢竟若為功田園破碎
胡塵裏腸断當年夜雨舂
皇祚中興徹九垓不煩猶道宋王䑓㱕鴻特比
常年少應恋黄麾不忍來
三川皆震大災異汴水絶流上帝仁不使六龍
逺巡幸興王舊地福重新
井臼無供緝羽貧未知何地老容身更無一巻
文書在七録家藏許卜鄰
　　拭目
拭目中興宐落落褊心觸事獨遲遲劉琨祖逖
無由見鄴下闗中何所之萬里耕桑仁徳在九
天雨露廟堂滋龍鍾只合㱕田去猶解重吟采
芑詩
　　自寛
無奈愁何强自寛細将心事樂江干新詩時向
夢中得明月多從枕上看吾道若存生有益君
恩可報死何難五陵祥瑞烟何在何日端門朝
百官
　　贈儀真天寧訥老
若説真州水時人不道甘天寧老誰識板齒毛
鬖鬖
　　贈筆處士屠希
屠希祖是屠牛坦今日却屠秋免毫自識有心
三副健可憐無副一心勞
　　贈筆處士曹忠
􁉟管予何愛輕圓稱白毫固知今獨妙舊數浙
西曹(有曹周筆見稱于世/三四十年前時抚秀水)
　　知宗節使臨渡江至金陵送蠟梅來
江北江南叠鼓催清香清淚各徘徊知君清徳
用無盡棹欲移時留蠟梅
　　和許嵩老江上舟災
火徳孝嚴嗟掠虚祝融江面怒心餘千尋赤尾
干堯曆百仞紅鱗滅禹書丙穴烘天誰得及丁
翁奔日更難如文昌右轄知㡬早無妄之灾不
我居(曰逰長芦寺聞焚累日乃㱕/公近辞政府而岀至眞州是)
平生易象論孤虚冨貴功名不願餘政府頻垂
憂國淚梵宫獨看竺乾書衆驚赤壁復焚爾自
擅三禪早晏如回首焚軀并溺骨何為不早傍
禪居(火灾/三禅无)
　　再和
不肎喧喧奏子虚何心江上惜三餘陸渾火但
無家計宣榭灾宐費國書每恨血鱗能雨若何
堪脱角去焚如知公輔弼闗心處不比他人樂
退居
頃歲官嘗傍紫虚嵩雲緱月笑談餘惟知猿鶴
乞骸疏不録熊羆諫獵書逰寺但知能自與焚
舟不復問何如巖廊徳量誰能比大令山隂難
並居
　　夜雨不少住枕上作
㡬年飄泊敢何求甘作傖公對楚囚風轉榮光
新輦道雨無時節舊揚州陸公奏議同誰恨屈
子離騷亦獨愁歲暮長江癃病客飄飄荆渚覓
同游
　　莫道(仇池)
莫道飄零天一涯安時自勝孰與嗟已春庭宇
不畱雷逢閏園林無早花素履欵逰禪老室白
頭慣見冨人家胡然齊趙賊蜂起自是司戎好
盜誇
　　晝寢看壁上陳希夷(仇池)
昔人辛苦處難追慵懶多閒自有竒睡著不知
春晝永壁間图像傲希夷
　　新年
何事重新作此年身無疾病意欣肰春風莫但
開桃李吹落妖星静九天
　　感事
長江無月令氛祲日胚胎北闕望不見東風呼
弗來后皇本啚治上帝肎遺才為問縉紳士何
容賦七哀
　　書事
先生不飲而常醉醉倒四海支狂流不煩髙士
傾佳釀要使魚龍同我愁
狂寇舳艫星斗落列炬燒江猶未覺太平斥候
固不嚴樽爼之謀在河朔
一江如鼎魚龍沸我欲逃生何所之今古興亡
有同恨乾陵火照奉天時
　　絮被
絮被䝉頭曉日髙厭聞處處殺官曹古人言盡
致禦術今日興言盜是招(易/寇至利禦寇)
　　正月二十八日避難至海陵從先流寓兄
　　弟之招仍邂逅馮元禮故人
百困身猶在尫羸怯鏡看干戈朝食拙風雨夜
眠難天際旄頭逺淮南春首寒病夫藥褁外兄
弟為謀安
脱身兵火𣣔何之不料兹焉過所期軒檻如僧
萦橘柚鄉関似梦識(憶/一作)蒿藜弟兄朋友談平
昔(日/一作)盜賊羌胡問㡬時共約更明王道正或
能一語到天墀
　　二月二日
栁花多情不肯新可憐失盡漢家春二年不識
挑生菜萬囯誰知有殺身群盜猶多南渡客征
鴻難問北歸人始知前日一樽酒上帝升平與
爾親
　　杜詩
古人愁在吾愁裏庾信江淹可共論孰似少陵
能歎息一身牢落識乾坤(寕論江金紫悶賦大/庾云人生至此天道)
(乾坤大周流道術空/率如此工部則云牢為)
　　春光
春光能負我為客更添愁梅蘃一(去/一作)何晚鸎
聲便𣣔休新庖驚異味舊侣梦同逰道術知何
用江山空白頭
　　謝藴文承議陽関圖
邂逅故人逃難䖏王孫氣象獨升平詩吟摩詰
如無味畫到陽関别有情
　　不眠
孤客危　不淂眠清燈古像共安禪鬼神未用
來聴法我自觀心絶世縁
　　寒甚
二月春風着意來氈裘北客尚低回只應是日
無何遜江上梅花未肯開
　　飜憂
嵗暮窮途惱白頭况加一嵗更荒州家禽聚䖏
無居屋野水分時便断流何物不堪供佛淚誰
人可與共咨謀一生本藉詩書樂今日詩書飜
百憂
　　自樂
避地悠悠䖏䖏居何妨涕淚作歡娛碾茶势軟
春心静搗藥香多病意除夢寐未嘗忘仗衛兒
童猶不恋江湖心期㱕計嵩箕近只恐風塵尚
畏途
　　自樂
自愁還自樂于道得吾真花以瓶為國人将飽
作春詩書惟務舊老大豈知新明日還如此太
平先此身
　　感事
我有清時畧白頭病在牀必須誅國賊先要射
天狼割據江山舊艱難日月長百花寒未發朱
帝恨茫茫
人心端可見戎馬㡬時休往哲眞能恨來賢更
用愁只應當日淚常共大江流漢縣寥寥甚今
為輔帝州
　　夢断
夢断咨嗟故國寒江湖風物共彫殘麻姑嫁時
浪未息織女支機石豈安不許忠臣施一語徒
令志士起三歎不患盗賊不撲㓕要使盜賊耕
桑難
　　疾病
疾病非吾有吾身與世輕看棊淂静意説藥肯
傷生不道江湖逺惟多鷗鷺情況聞登俊傑即
日是升平
　　感事二首
本是懸車却掃人猥貪雨露政惟新干戈難作
墻東客疾病猶存硯北身敢覔圖書灰燼裏誰
分盗賊甲兵屯紛紛四海人知否猶属炎年第
一春
流寓無家浪漫行全家䖏䖏話升平溪山色外
京関色風雨聲中讀誦聲周粟本難供口腹漢
庭未易議公卿海涯更此天涯逺泛泛天波一
葉輕
　　攬古
攬古茫茫涕淚頻誰教末路尚沉淪青山㑹有
為塵日紫陌曽無不死人王莽歴期餘數在董
賢恩幸㡬畨新只應不武空憔悴自有長歌薇
蕨春
　　題六一東坡像
座右銘何有丹青淂若人東坡禪客衲六一醉
人巾先後文章伯安危社稷臣廟堂思潁日海
嶠梦鈞辰　歎㑹神何當均雨
露劒佩畫麒麟眉山凝間氣渤海識茲人一代
執鞭士千秌折角巾髙趋周室輔平䖏漢廷臣
白首齊明易鴻鈞異撫辰參差非所歎契闊自
如神不念乞靈者翩然駕白麟(人間岀前後参/歐陽云自古異)
(見之豈不為幸㦲/差不相徒予老矣乃今)
　　有恨
有恨将何遣軒車盡俊髦官非十女婿政鄙小
兒曹嵗暮客悰急塗窮馬力勞故山真可恋築
室更増髙
　　無悶
無悶吾無𣣔浮沉誰使然命通公道日(詩云但/唐崔)
(是命通時/逢公道日即)自是艷陽年(為羙當避艷陽年/鮑照詩云兹辰自)鸞
鳯能寥廓魴鱒幸棄捐由來食肉士乆亦忘腥
羶
　　因事
風雨連宵疾病増幽憂到此果何勝弟兄分散
兩三䖏圖史尋求萬一能魯酒齊歌元不悪吳
酸楚酪乍湏称東皇太一仁恩大終使白頭見
中興
　　海陵社日
信美非真美徒勞本自勞異鄉今日社寂寞食
無餻
　　謝藴文薺菜餛飩
無奈國風怨薺荼論苦甘王孫舊肥羜湯餅亦
多慚
　　撫古
撫古論今百感生興亡異世實同情鬼神能告
廣陵散才智無如大厦傾天御日躔歸故國江
潮淮浦謾新城論都不及百世事誰為君王致
太平
　　書恨
掛㠶到何䖏明月古揚州百計随愁盡一生為
客休干戈臨暮境風雨困春柔為問荀文若能
慙諸葛不
　　夜聞烏啼
不眠無恨自悽悽真聴人間烏夜啼明月未教
塵鏡華堂歌舞乍髙低
義烏此夜一何啼明驩欣事不迷定是軍回薊
南北寕論賊退関東西
　　置身
置身唯所安世累莫相干蓬鬂江湖邉披衣天
地寛尚湏煩束帶忍復更危冠居安歎匪易淚
垂行路難
　　夜風雨聲甚悪
上元燈火胡塵裡寒食田園野草生文武墜來
唯不寐精神耗後更多情片雲忽作㡬日雨衆
恨添號半夜聲從此無煩問春色市無過客謾
荒城
　　海陵寒食
忽逢群盗到江津驚若奔魚跳此身煙熖幾為
新莭鬼風塵敢憶故鄉人幾家有物蒸甞在到
處無時哭泣頻日日凄風兼苦雨要知寒食客
愁真
　　式㣲
暮雲朝翼與心飛白首何堪客子衣潮去潮來
無逺邇江南江北有從違　廟堂(御名/今上)用太平
䇿畎𤱔先知禍亂機一唱式㣲腸九断㣲乎㣲
乎我同歸
　　髙二承宣與蘓二左司唱和春雨詩逺䝉
　　見寄依韻和之
太乙池中艦洞庭湖上蓬問誰今得樂宇宙釣
絲中公子與王孫何煩更問耕春心為花雨梅
杏尚難平
　　海陵閑居
春色海邉雖到晚幽居亦且得徘徊風輕花影
閑閑去人静棊聲揭揭來莫話艱難催白髮從
教顛倒長青笞明朝此興如能在夢到梁王舊
吹臺(作院静/人静亦)
　　㤗州人自徐神翁後多以奉道為事即今
　　有周髙唐三先生皆足以動衆得名因作
　　長句
沉沉方丈與蓬萊桃李聞從海上開愁外煙波
徒縹緲夢中鄉俗獨徘徊不同下俚蹔時醉自
約髙真定命盃可笑神仙今古異今言先分古
先材
　　三月二日大風
數日寒暄不得常一朝風伯擅乾綱浪飄石去
魚龍鬭屋落瓦來雞犬藏誰敢揚舲窺北渚便
當弭節奉東皇穆如聲振中興業萬國弦歌走
未央
　　大風絶句二首
何事東風日又狂後庭花要闘新粧中興物業
在清浄王謝清談未易忘
揚州桃葉能留客任是東風江上狂南北人情
亦相似六軍不肯過咸陽
　　逺歎
白髮飄零逺可嗟百年居屋在京華海涯更比
天涯逺星斗沉沉入海涯
　　奈我
奈我所安何無煩問所過潮聲雲外散花色醉
中多京國昨宵夢邉城幾日歌功名悞男子必
使愧雲蘿
　　題公震小景
萬古興亡歸白鷺一時舒慘在青山與君都下
太平日豈料思君􁎅皷間
　　四顧
四顧荒荒孰我容百為深省亦何從江山風雨
愁皆滿天地波濤恨未窮寕使衰容添白髮難
将世態入青嵩飄然已作東㳺計康樂飜經待
厥終
　　懐舊
伊昔升平事中州見最先洛花凝曉月鞏樹靄
寒煙相業歸貂寵胡塵溺漢天幾多垂白叟涕
淚日澘然
　　贈京師少年在海陵者
夷門子弟逞豪華不念西京糓雨花走馬城東
玉仙醉着身海角敢咨嗟
　　海陵書事
今古悠悠嘉上同徒令客子恨無窮竹椽泥壓
清虚節􁉟爨香殊忠厚風騰倚百年麋鹿外波
瀾一日鳯凰中(鳯凰池亦稱漢遺跡/此本漢縣多麋鹿有)可憐仙馭
頻来徃從此相傳苐幾翁(仙即有三四先生甚異/此自徐二/翁後好談)
　　愁
揚州枉矢何時弭涿野蚩尤尚未俘底䖏愁城
能着我風為愁騎雨愁車
　　髙二承宣以長句餉新茶輒次韻為謝
春風伴我到僧家歎息無名供佛花劉子枕糟
非枕酒陸生論水不論茶少多何必求玄鵠(十/腰)
(州騎鶴/萬至掦)一二唯當較白沙(今恐可与像真辨也/自昔有掦一汴二之語)
更恨老年難淂睡因君茗粥恨無涯
信美江山非我家㒷亡忍問後庭花明時不見
來求女(自唐時取/掦州多羙女)儉徳唯聞罷貢茶(昭陵罷之/唐供茶自)
鷁首千重能破浪馬蹄萬里正便沙煩君識取
人才盡白首飄零謾海涯
　　為客
為客淮南望上京祥煙不逺恨峥嶸居人避濕
開門晚宿鳥眠寒擇木驚波浪無時潮失信関
河有盗梦非情不知歸計何從淂碧潁青嵩畫
未成
　　感舊
田園幾畆豆苗新卒嵗閑居百慮真不日頻逢
中酒客何時曽禁折花人誰誇玉帛奔侯服自
喜樵蘓(蒿藜/一作)入帝闉回首龍蛇紛𧺫陸却垂涕
淚問胡塵
　　謝徐師川寄江茶四小瓶
舉世卑陬闘小車若人何䖏逞豪華梦魂恨着
後庭樹詩句清餘雙井茶黙黙嘲雄舒錦繡申
申罵屈雜龍虵不煩更籍韋弦力望出河東性
不奢
　　依韻和髙二承宣歙墨長句
妙句之來墨妙同信知吾道未全窮豈容短棹
千年恨不貯長江五月風眷恋孔鵉嗟歎外磨
研膠漆笑歌中爲予晋取滄浪道使挈兒童學
釣翁
　　池頭
長夏悠悠百計非可憐北客製南衣池頭風晚
萍根合何䖏楊花不淂歸
　　視藴文
飄零海角悟平生豈料王孫肯逺行　日待君
㳺化國淒風要我到愁城詩書灰燼寕無梦翰
墨馨香尚有情聞道東京已返蹕箕雲􁚩月得
秋耕
　　觀逋翁執花曲作
萬國歸隨盡細侯阿𡡉只解愛揚州錦帆明日
知何䖏不淂龍門洛水遊
　　次韻師川郎中寄墨長句
人人垂首相公前獨子低眉古簡編江上新吟
何慷慨世間舊恨細窮研故知小子能封國亦
信長人觧説天寄墨虞卿著書喜不教茶到恐
妨眠
　　夜坐
氛濁暑伏歎夜乆神宇清魚躍逺池響萤飛深
竹明揚州妙歌舞駐蹕盛公卿植杖看牛斗今
年當太平
　　日暮池上
客子難為夏池塘眼暫開蓮房随月倚萍陣信
風來自喜親茶杓無煩問酒杯故人行在樂献
納有雲臺
　　秋歎
為起秋風有所懐江頭秋色信多㦲孔明何嵗
荆州去樂毅即時燕國來今古悠悠共涕淚江
山寂寂盡塵埃麒麟閣上功名士聞道其中有
不才
　　閑居
閑居豈無事一動百艱難水為齋僧惜花因供
佛殘喜聞多死士厭話小長安香火同縁客飢
膓先咏歎
　　何意
何意此閑居逋亡且謾如日髙鷄在樹風静鴈
抛蘆雨露傳新令兒童説故都秋光金甲上醜
虜犯王誅
　　立秋前六言
今日自須欣喜明朝池上秌風聴雨如聴古樂
淂書似淂良朋
　　感時二首
衣冠迷魯衛食飲歎荆揚夜雨思鄉近秋風客
梦長莫言逰帝所要且狩河陽丞相如求士當
求張子房
黄埃迷馬市白帝問魚梁松竹秋聲早江湖客
梦長易衣欺賊眼辟穀信仙方尚有叩閽志其
如病在床(馬行街也􁕁/古之馬市今)
　　三嵗
覉離已三嵗㡬䖏幸容身有梦延秋雨無言問
虜塵傷今多難日憶我太平人雨露随行在公
卿幾畨新
　　予筆多葦管近又淂竹筆匣因作絶句
竹匳葦管可幽居前日曽蔵萬卷書烽火不知
南北渡祝兹㣲物莫愁予
　　欲為金陵之行而未果
舊有山川舊夕陽新秋新淚兩茫茫金陵王氣
知何在玉樹後􁎯聞已芳情到義山能發問(山/義)
(䖏有龍􁐷/詩云鍾山何)事経小杜亦多傷(後􁎯花之句/小杜有商女)未
須便作楊舲計即見元戎净八荒
　　秋感
又作此秋飄泊客茫茫誰是北歸人􁎯前雨過
鵞群浴池上風來萤火新戰馬不肥淮甸草属
車思輾洛陽塵如聞胡虜渡河去緱月箕雲待
老身
　　海陵聞角
秋風入角蹙山城更覺淮南秌思清慣聴邉威
雷皷裏梅花争發斗峥嵘
　　自寛
無奈愁何强自寛細将心事樂江干新詩時向
梦中淂明月多漎枕上看吾道若存生有益君
恩可報死無難五陵瑞霧祥煙在何日端門朝
百官
　　簡沙頭李山伯
坎离交飬日需沙君向沙頭好泊家鷗鷺若來
尋舊隠爲言直上有煙霞
　　行藏
行藏本自迷秋㒷更淒淒風急蛩饒響雨來鷄
誤啼魚溪青靄散蓮蕩白雲齊却惜安閑地逋
亡志願􁏌(蓮蕩/海陵有)
　　聞冨季申遷校書郎
小冨秋來慰所望青衫叙進校書郎相公勲業
乆彌著孫子門䦨漸有光莫話詩過已埋沒且
非椀脱淂分張白蓮逋客獨惆悵涙盡西風歸
政堂(作校書郎為王建云/卷裏詩過一千首白頭来)
　　次韻和中逺以予真州江上遭巨㓂脱身
　　感事作
一世髙梧丹葉翻男昬女嫁失前村但聞狼虎
厭人肉不見酒漿招鬼魂乆分彼天難叩問未
甘此道謾追原江心火雜魚龍血我脱身來君
莫論
　　寄題鎮江寳墨堂
常潤特令賜呉楚從此錢氏政相宜江山閲世
無今古金石何年有合離小諫縱歌文史外侍
郎决筞甲兵期只尋舊墨題新榜念爾邦人肯
擾之
　　新愁
宿恨故難遣新愁豈易安囷空䑕號擲庭静鳥
喑寒月盛中秋色人虧上國歡湾頭十二衛泣
涕乞回銮(廻銮至湾頭鱗次而泊以聴命/今日殿班禁旅相継至自東京乞)
　　眠睡
病夫不睡情湏怨老子難眠思却清况復斗横
催角引梅花爛熳散秌聲
　　自適
避難三年百感生衆雖溷濁自澄清閑窺鳥雀
徃來势静聴兒童讀誦聲但道孤生元廢棄莫
言頻數論平生大河今嵗如為用即看千官赴
上京
　　故資政殿學士特贈光禄大夫曽公挽辭
　　二首
選吏時無最論兵世有書風神相門舊膽氣将
壇初地軸塵埃轉天航津漢虚忠規子孫在太
史筆何如
馬援枕前歎張飛帳下怨古人有餘淚今日不
堪言犬豕方逃格璵璠忽自焚共嗟當宁恨寕
復問乾坤
　　乆客
客子能乆慣将何號有生墨池能入用(筆名)紙
被喜無聲新月生緱嶺凄風過渭城忽如無所
歎却似太忘情
　　幽齋
幽齋無客自焚香古像誰知静放光秋色深來
人寂寞鴈聲斷䖏月荒凉病軀如似小損可賊
势流傳大獗張可笑韓公憂有分人言憂責属
巖廊
　　愁䦨
淮南初客初嘗起久客淮南愁亦䦨秋夜無聞
喜風雨柴門自掩醉江山詩書不讀談常到香
火如劳意更閑北望歸期殊未可却思南渡滄
浪間
　　鄭州古有夕陽樓自唐末兵火後遂廢况
　　今圃田殘破客中望揚州作絶句
日月争流淚亦流幾年不見夕陽樓太平時節
古來少却上迷樓一望休
　　将出江絶句
脩門縹緲梦悠悠嵗暮長江斗柄浮奮翼鳴鷄
急自和白頭皷枻為誰愁
　　司户朱君邂逅真州獨為予幹舳艫之具
　　甚勤偶淂絶句謝之
白眼波濤争反覆波心孤棹更誰看夫君念此
客逢鬂不共青松共嵗寒
　　再遇筆屠䖏士
江頭再遇筆屠生共聴去年江水聲三副少多
予自窘一毫去取子能輕
　　藥褁
藥褁白頭翁孜孜離亂中道從前日証愁與昔
年空食足思同飽時危恥自容願将經濟䇿上
䟽大明宫
　　月下渡金陵江
玉樹開花媚綺窓龍蟠如植冕旒降只今江月
交光夜情似月明愁似江
　　飄流
飄流北客江之左自問行藏語亦難江上即今
無盜賊浪中何日不風寒曹潘鼙皷扵兹見王
謝風流何䖏看歸客不知朱雀好但誇明月洛
南湾
　　嵗暮六言
臘尾豈堪北去年頭又怯東奔萍梗徃來覆載
燕雀俯仰乾坤
　　金陵二首
金陵形勢眼中見一弔興亡夢寐間侯景長駈
走龍虎王敦内叛壓江山中原有主申明命下
國何人敢肆姦白首自傷㱕未得此身何處得
清閒
上帝扵人靡有常江流何䖏任興亡干戈揖遜
一錫杖社稷山川半靣粧故自無人比叔子尚
憐有意保襄陽白頭難待太平䇿萬國明朝建
治康
　　江南
一家天下莫分三天極明星萬象含此水北江
歸海䖏誰将此地號江南
　　嵗暮聞武泰節使将歸金陵
嵗暮江頭鳬鴈身悠悠心事竟誰親久能收拾
内朝僕始作生踈外道人𣣔問江吳借風色恐
扵河伯廢精神王孫旌節歸來好莫使王孫恨
更新
　　武泰節使㱕金陵
㦸影揺寒波影稀王孫心事与人違燈邊赤軸
得居士窗下清談見布衣執玉詔從天上去揮
金船向嵗前㱕尫羸不解少行樂卧待公來起
採薇
　　嵗暮
客舍光隂白髮催髙援北斗夢徘徊多愁須用
枕雙叠無問何須酒一杯風去六朝迷逺樹雲
來一日忍新梅即今盜賊須擒馘牧守不逃言
壮哉
文集卷第九
文集卷第十
　　嵩山景迃生晁説之字以道一字伯以
易玄星紀譜
康節先生太玄準易图序
夫玄之于易猶地之于天也天主太極而地總
元氣元氣轉而為三統在玄則謂之三元三元
轉而為九州九州轉而為二十七部轉而為八
十一首首有九贊贊分晝夜而剛柔之用見矣
故玄之贊七百二十九而有竒以應三百六旬
有六日之度盖本出乎元氣而作者也太極生
兩儀兩儀生四象四象生八卦八卦因而重之
為六十四故易有乾坎艮震巽離坤兌八卦以
司八節又以坎離震兌四正之卦二十四爻以
司二十四氣以復臨泰大壯夬乾姤遯否觀剥
坤有十二卦以司七十二候節也氣也候也既
各有統矣然周天之度未見其所司也于是又
去四正之卦分取六十卦引而伸之為三百六
十爻各司其日則周天三百六十度而寒暑進
退之道隂陽之運備矣葢本乎太極而作者也
由是觀之則天地各有生成之數而相為表裏
之用故天數西行上承而左轉者在地之元氣
也地數東行下順而右運者在天之太極也太
極運三辰五星于上元氣轉三統五行于下此
所謂成變化而行鬼神者也所謂玄之于易猶
地之于天者如斯而已準而作之不亦宐乎若
夫分天度列次舍序氣候明卦爻冠首贊位列
八重先以夜贊布諸外然後畫賛首位爻象候
卦氣卦宫分度數次諸内復㑹于辰極而玄易
顯仁藏用之道循乎數者可見矣是故始于上
元甲子天正朔旦日躔牛宿之初後四千六百
一十七年後復㑹于太初之上元者玄之贊也
自上元甲寅青龍之首氣起未濟之九四後三
萬一千九百二十年復㑹于太極之上元者易
之爻也原始要終究其所窮則體用雖殊其㱕
一而已矣
温公太玄曆
星紀初斗十二度大雪　中牽牛初冬至
玄枵初婺女八度小寒　中危初大寒
諏訾初危十六度立春　中營室十四度驚蟄(雨水/今日)
降婁初奎五度雨水(驚蟄/今日)中婁四度春分
大梁初胃七度穀雨(清明/今日)中昴八度清明
實沈初畢十二度立夏　中井初小滿
鶉首初井十六度芒種　中井三十一度夏至
鶉火初栁九度小暑　中張三度大暑
鶉尾初張十八度立秋　中翼十五度處暑
夀星初軫十二度白露　中角十度秋分
大火初氐五度寒露　中房五度霜降
析木初尾十度立冬　中箕七度小雪
角(十二)亢(九)氐(十五)房(五)心(五)尾(十八)箕(十一)東七十五度
斗(二十六)牛(八)女(十二)虚(十)危(十七)營室(十六)壁(九)北九十八度
奎(十六)婁(十二)胃(十四)昴(十一)畢(十六)觜(二)參(九)西八十度
井(三十三)鬼(四)栁(十五)星(七)張(十八)翼(十八)軫(十七)南百一十二度
太初上元正月甲子朔旦冬至無餘分後千五百
三十九嵗甲辰朔旦冬至無餘分又千五百三十
九嵗甲申朔旦冬至無餘又千五百三十九歳
還甲子朔旦冬至無餘分十九歳為一章二十
七章五百一十三嵗為一㑹㑹者日月交㑹一
終也八十一章千五百三十九嵗為一統從子
至辰自辰至申自申至子凡四千六百一十七
嵗為一元元有三統統有三㑹㑹有二十七章
九㑹而復元一章閏分盡一分月食盡一統朔
分盡一元六甲盡
踦當四十分十六秒

嬴當二十分八秒
漢曆以八十一為日法一歲三百六十五日以
日法乗之得二萬九千五百六十五分益以四
分日之一二十分少合二萬九千五百八十五
分少以二十四氣除之每氣得一千二百三十
二分餘一十七分少以三十二乗分八乗少通
分内子為五百五十二又除之得二十三秒
每氣得一千二百三十二分二十三秒以三十
二為秒母
每首得三百六十四分十六秒
每賛得四十分十六秒
求氣所入贊法置冬至一氣分秒以首分秒去
之不滿首者以贊分秒去之餘若干分秒算外
命之得小寒所入首贊分秒求次氣置前氣所
餘分秒益以一氣分秒如前法求之秒數少散
分為三十二
求星置其宿度數倍之以首去之所餘算外即
日所躔宿之贊又倍次宿度數以益之去如前
法
置玄首去中首減一而九之其半加一命之自
牽牛則所得之星也范叔明
昭文宋郎中譚㫖
揚子欲賛明易道乃大覃思渾天而作太玄葢
玄生于一而極于三天地人各有九重三而變
故有二十七部天取其一地取其二人取其三
自下相重三位成列各　其數成方州部家之
道也因而革之推而盪之故謂之三表升降于
六十四卦共成于八十一家由是廣其三材統
成九位行隂陽進退之氣窮日星經緯之机有
九州以統二十七部有二十七部以統八十一
家自家至州統之于伯是以三材備而萬物生
乃以三材配属于一家乃以三家配属于一部
乃以三部配属于一州乃以三州配属于一方
乃以三方配属于一嵗莫不推之以宿度佐之
以五行首以凖卦賛以類爻表以㑹象玄以明
易運則通通則久久則極極則變變也者周而
復始之謂也觀夫易象設位自下而生玄道位
分自北而運運則能覆生則能載覆載交泰両
儀象成動變在中吉凶休咎見乎外也故知觀
玄者知易道之至㴱觀易者知玄道之至大玄
則易也易則玄也玄則上行乎天地之氣易則
下通乎天地之神其用自中孚推六十四卦隂
陽之度數律曆之紀綱九九大運之終始也詳
夫聖人觀象于天觀法于地知天之氣五日一
移七日一節地之氣五日一應七日一易進退
有度出處有時所以拱黙而經緯乎天下莫不
其防也在乎㣲其杜也在乎漸二分二至履霜
堅氷戒懼之至也所謂太玄之作其知㡬乎若
乃天道左行日月右迎天象昭列經緯時成隂
陽相交晬魄相感隂陽氣盛感而下達地氣右
動山澤相通隂陽相交晬魄相感隂陽氣盛感
而上通天地氣交水火相薄雷風相盪剛柔相
摩寒暑生焉變化行焉四時成焉萬物立焉精
氣為物逰䰟為變變也者各有所㱕天地以之
乎相承彰往察來窮㣲盡變如谷從響無有幽
遐非覃思之至精孰能与于此乎
易玄星紀譜後序
説之在嵩山得温公太玄集解讀之益知揚子
雲初為文王易而作玄姑託基扵髙辛及太初
二厯此二厯之斗分强弱不可下通扵今亦無
足議温公又本諸太初厯而作玄厯其用意加
勤矣然簡畧難明繼而得康節先生玄圖布星
辰辨氣候分晝夜而易玄相參於中為極悉矣
復患其傳冩駢委易亂嵗月斯久莫知其躅手
𣣔釋而意不置乃朝　夜思取厯扵圖合而譜
之扵是知子雲以首準卦非出扵其私意盖有
星候為之機括不得不然古今諸儒之失則多
矣如羨準小過而以準臨則失之是時水澤腹
堅已終扵臨上六而小過初六用事矣或者以
羡準解尤非是夷準豫而以準大壮則失之是
時始電終扵大壮上六而豫初六用事矣應準
咸而非離沈準觀而非兊惟震離兊坎是謂四
正卦易所不用則玄亦無所準矣且玄既不凖
坎震而乃獨準離兊邪永準同人而非恒先此
凉風至常以凖恒繼之以白露降度乃準節今
永當寒蟬鳴則準同人豈可汩亂後先乃復準
恒扵後邪疑準賁而非巽盖鴻鴈來而翕準巽
玄鳥歸而聚凖萃羣鳥飬羞而積凖大畜雷乃
收聲而飾準賁矣疑當蟄蟲培户則又可汩亂
後先乃復準巽邪或者以疑準震尤非是此難
與諸家口舌辨而按譜以視之則彼自屈矣此
譜之所以作也睟準乾而在地中則無當扵乾
沈準觀而在人中則無當扵觀守再準否而無
當扵否馴準坤而星窮候盡則無當扵坤将準
未濟而析本之已終星紀之未建則火不能降
以濟水水不能升以濟火此玄又以明易之隂
陽進退盈虚之㡬者也惟坤既無當扵卦則無
當扵爻以示為用者八十而一則虗也虚一者
即虗五也易天地五十五之數與夫大衍四十
九之數復七日之數其所以虚而無用者坤以
蔵之也隂虚無用而運行無彊陽則始終變化
而不息故疆準乾而為冬至之終睟又再準乾
而為夏至之始與馴之準坤者不同也易乾坤
之闢闔乃着易以頥中孚為一氣玄則始之扵
中終之扵養通而候之則養退乎一日中進乎
一日易之嵗功乃建中先乎周以明中孚之生
復迎先乎遇以明咸之生姤易之月紀乃正易
三百八十四爻以直日而夜蔵其用玄七百二
十九賛則各分晝夜而用事易之日法乃全曰
中曰更曰減是謂三玄而三易之相盪乃不誣
凡此之類若玄之異乎易者而扵易則深研㡬
之功則大矣如養為陽而終不為隂􁀴為金而
羡不為土之類則又若玄之自相詭異者然變
化之㣲扵是乎在學者按譜以視之則皆易了
矣圖厯所用斗分自有强弱不能同并古今諸
家異同之説悉以着之學者可自考焉顧僕之
愚何足以與此然用意専而私竊好之以俟将
耒之知易者嗚呼苟不眀乎易則亦無以玄為
而不通乎玄者則又乃徒為易也可不勉諸今
之學者知尚其辭耳而莫知其辭之所自來寧
顧此邪或曰歐陽公不讀玄而于易何如曰子
非歐陽公奈何
温公讀玄
余少之時聞玄之名而不獲見獨觀楊子雲之
自序稱玄盛矣及班固爲傳則曰劉歆嘗觀玄
謂雄曰空自苦今學者有禄利然尚不能明易
又如玄何吾恐後人用覆醤瓿也雄笑而不應
諸儒或譏以爲雄非聖人而作經猶春秋吳楚
之君僣號稱王蓋誅絶之罪也固存此言則固
之意雖愈扵歆亦未謂玄之善如楊子所云也
余亦私怪楊子不賛易而别爲玄易之道其扵
天人之藴備矣楊子豈有以加之迺更為一書
且不知其焉所用之故亦不謂楊子冝為玄也
及長學易苦其幽奥難知以謂玄者賢人之書
校扵易其義必淺其文必易夫登喬山者必踐
扵峽崥適滄海者必㳂扵江漢故願先從事扵
玄以漸而進扵易庶㡬乎其可跂而望也扵是
求之積年乃得觀之初則𬈑涬漫漶略不可入
迺研精易慮屏人事而讀之數十過參以首尾
稍得闚其梗㮣然後喟然置書嘆曰嗚呼楊子
眞大儒者邪孔子既沒知聖人之道者非楊子
而誰孟與荀殆不足擬况其餘乎觀玄之書昭
則極扵人幽則盡扵神大則包宇宙細則入毛
髪合天地人之道以為一刮其根本示人所出
胎育萬物而兼為之母若地履之而不可窮也
若海挹之而不可竭也盖天下之道雖有善者
其蔑以易此矣考之渾元之初而玄已生察之
扵當今而玄非不行窮之扵天地之末而玄不
可亡叩之以萬物之情而不漏測之以鬼神之
状而不違槩之以六經之言而不悖藉使聖人
復生視玄必釋然而笑以為得已之心矣乃知
玄者所以賛易也非别為書以與易競也何歆
固知之之淺而過之之深也或曰易之法與玄
異楊子不遵易而自為之制安在其賛易乎且
如與易同道則既有易矣何以玄為曰夫畋者
所以為禽也網而得之與弋而得之何以異哉
書者所以為道也易網也玄弋也何害其既設
網而使弋者為之助乎子之求道亦膠矣且楊
子作法言所以凖論語作玄所以準易子不廢
法言而𣣔廢玄不亦惑乎夫法言與論語之道
庸有異乎玄之扵易亦然大厦将傾一木扶之
不若衆木扶之之為固也大道将晦一書辨之
不若衆書辨之之為明也學者能専精扵易誠
足矣然易天也玄者所以為之階也子将升天
而廢其階乎先儒為玄觧者多矣然楊子為文
既多訓詁指趣幽䆳而玄又其難知者也故余
疑先儒之觧未能盡契楊子之志世必有能通
(上不可復加故曰自然之道也/更ဌ减之類是也八十一首以)易每卦有六爻
合為三百八十四爻玄每首有九贊合為七百
二十九贊(以三起者方州部家也以三生者三/图曰玄有二道一以三起一以三生)
(地之經也本傳曰雄覃思渾天參摹而四分之/分陽氣以為三重極為九營是為同本離生天)
(極于七百二十九者謂玄賛也首猶卦也賛猶/極于八十一者謂玄首也又曰㫄則參摹九據)
(畫而定之玄首四重者非卦也故易卦六爻爻/爻也又曰觀易者見其卦而名之觀玄者數其)
(下然則首与賛分道而行不相固者也/皆有辭玄首四重而别為九賛以繫其)皆當朞
之日(四爻主二十四氣外其餘六十卦毎卦六/易卦氣起中孚隂震離兌坎四正卦二十)
(初九冬至之初也頤上九大雪之末也周而復/日七分凡得三百六十五日四分日之一中孚)
(二賛合為一日一賛為晝一賛為夜凡得三百/始玄八十一首毎首九賛凡七百二十九賛每)
(四分日之一中初一冬至之初也踦贏二賛大/六十四日半益以踦贏二賛成三百六十五日)
(次序而变其名稱故中者中孚也周者復也礥/雪之末也亦周而復始凡玄首皆以易卦氣為)
(首曰八十一首嵗事咸貞測曰巡乗六甲与斗/閒者屯也少者謙也戾者暌也餘皆放此故玄)
(穀時雍皆謂是也/相逢厯以紀嵗而)易有元亨利貞玄有㒺直
䝉酋冥(東方也于易為元䝉南方也于易為亨/五者太玄之徳㒺北方也于易為貞直)
(㒺䝉相極直酋相勑出冥入冥新故更代玄首/酋西方也于易為利冥者未有形也故玄文曰)
(冬至以後冥者大雪以前也/起冬至故分貞以為㒺冥㒺者)易大衍之數五
十其用四十有九玄天地之䇿各十有八合為
三十六䇿地則虚三用三十三䇿易揲之以四
玄揲之以三(揲之并餘於艻一艻之後而數其/太玄揲法掛一而中分其餘以三)
(為二九為三/餘七為一八)易有七九八六謂之四象玄有一
二三謂之三摹(之數也/皆晝卦首)易有彖玄有首(卦辭/彖者)
(一首之義也/也首者亦統論)易有爻玄有賛易有象玄有測
(解賛也/測所以)易有文言玄有文(賛文言之類也/文解五徳并中首九)
易有繫辭玄有攡瑩棿圖告(玄繫辭之類也/五者皆推賛太)易
有説卦玄有數(象説卦之類也/數者論九賛所)易有序卦玄有
衝(對而解之序卦之類也/衝者序八十一首隂陽相)易有雜卦玄有錯
(一首而説之/錯者雜八十)殊塗而同㱕百慮而一致皆本扵
太極両儀三才四時五行而歸扵道徳仁誼禮
也
集注楊子太玄序
漢五業主事宋衷始為玄作觧詁吳鬱林太守
陸績作釋失尚書郎范望作解賛唐門下侍郎
平章事王涯注經及首測　宋興都官郎中直
昭文館宋惟幹通為之注㤗州天水尉陳漸作
演玄司封貟外郎吳秘作音義慶曆中光始得
太玄而讀之作讀玄自是求訪此數書皆得之
又作説玄疲精勞神三十餘年訖不能造其藩
籬以其用心之久棄之似可惜乃依法言為之
集注誠不知量庶㡬來者或有取焉其直云宋
者仲子也云小宋者昭文郎中也元豐五年六
月丁丑序
文集卷第十
文集巻第十一
　　　嵩山景迃生晁説之字以道一字伯以
　别著上
　　　昜規
説之山縣無事輙以所聞讀易自娱若著書則
不敢而又未能忘言于斯世也作昜規十有一
篇建中靖國元年辛巳六月十二日磁州武安
縣咸池軒
　　　三才
八卦成列象在其中矣因而重之爻在其中矣
是未重卦之時三才之象固已具矣所謂兼三
才而兩之故易六畫而成卦者言三畫既兼三
才而六畫又以兩之故卦成于六畫也又曰兼
三才而兩之故六六者非他三才之道也葢兼
兩之者别有所屬言惟三才之道而已也聖人
前後反復告人明矣奈何後之學者以初二爲
地三四爲人五上爲天乎伏羲初畫卦時三才
不􁃻乎有地與人而獨無天可乎夫所謂仰觀
俯察者無所不寓也昔顔永嘉獨有得于此何
衡陽有屢排之况他人乎顔云過此以徃予欲
無言其所感不淺矣説之初聞虞翻夢吞三爻
而通昜陸希聲夢三聖人而捨彖象作傳意夫
二子者可語伏羲之昜也翻乃蔽于互體㫄通
希聲不出王輔嗣之藩籬惜哉唯楊子雲準昜
而為三玄一行論三微而成一象其得㴱矣吾
康節先生所謂昜者伏羲氏之昜也
　　　昜爻相應
學者以初應四二應五三應上予不知其何以
也繫辭言卦爻象數剛柔變通之䫫非一也其
詳至于三言五言七言而不已未嘗及所謂初
四二五三上之應也繫辭論咸九四之類凡十
有七爻闡弘明著若恐無以告人者諄諄勤矣
又未嘗一言及乎應也在爻凡三百八十四象
示其吉凶悔吝無咎所以肰者亦未嘗一言在
應也惟師小畜履同人大有豫臨无妄咸恒遯
暌損萃升未濟十有六卦之彖以應為言而實
非初四二五三上之應也脱如初四二五三上
之應則損應有時而益亦應有時也未濟剛柔
應而既濟亦剛柔應也損既濟之彖何為不以
言乎彼四十八卦乃皆無應乎且夫八純卦或
者皆曰無應也其皆不善乎獨艮之彖乃言上
下敵應不相與又何邪小畜大有五陽而一隂
或者謂小畜之六四初九大有之六五九二為
應耳安有柔得位而上下俱應之理乎大有六
五之交與夬九二之載善矣九三上九號為無
應而九三公用亨于天子上九自天祐之吉无
不利顧豈不善乎中孚九二九五號為無應而
九二鳴鶴在隂九五有孚攣如則不必如大有
之六五九二有應乎中孚六三上九號為有應
而六三鼔罷歌泣之無常上九翰音登天而無
實反不如大有之九三上九之無應乎遯初六
九四號為有應而初六遯尾九四好遯陽利應
而隂不利應乎頤初九六四號為有應而初九
凶于捨龜六四吉于得虎又乃隂利應而陽不
利應乎升初六六四號為無應而初六升大吉
六四王用亨于岐山隂無應而俱得乎豐初九
九四號為無應而初九遇其配主九四遇其夷
主陽亦無應而俱得乎鼎六五九四號為有應
而六五鼎黄耳金鉉上九九三號為無應而上
九又亦玉鉉何邪暌初九九四號為無應而九
四暌狐六三上九號為有應而上九又亦暌狐
何邪咸之三隂三陽而感也六爻乃俱不以應
而為得又復何邪由是言之烏論夫有應無應
而明得失邪王弼所謂觀變動者存乎應非也
予嘗逺究其失亦非弼倡之特弼專以斯為術
耳葢前見乎九家之易與夫荀爽之傳京房之
占而房占術中應乃其一事也葢房于易論世
故貴應今捨世而惟應之尚猶六軍戰而無元
戎徒貴竒兵也且房之占未必宻于郭璞而璞
不以位為應矣况其不為璞者乎昔殷荆州問
逺公曰易以何為體逺公曰易以感為體殷曰
銅山西崩靈鍾東響便是易乎夫以感論易者
猶見鄙于前人而乃區區于六位之應不尢末
乎
　　　位
繫辭謹于爻而畧于位葢爻有變而位不變也
吉凶悔吝无咎者皆自爻而出也故曰六爻之
動三極之道也又曰爻者言乎變者也吉凶者
言乎其失得也悔吝者言乎其小疵也无咎者
善補過也是故列貴賤者存乎位位有貴賤而
無吉凶悔吝无咎也故又曰吉凶悔吝生乎動
者也爻象動乎内吉凶見乎外位皆不與焉學
者既説初四二五三上之應又謂以陽居陽隂
居隂為得位得位者吉以陽居隂以隂居陽為失
位失位者凶聖人又亦不道也肰則九五九三
六二六四俱善乎六五六三九二九四俱不善
乎聖人何必區區焉繫辭以断其吉凶不遺拇
指之微不諱豕鬼之怪研極之不已乎繫辭論
位之詳且明者曰二與四同功而異位其善不
同二多譽四多懼近也柔之為道不利逺者其
要無咎其用柔中也三與五同功而異位三多
凶五多功貴賤之等也其柔危其剛勝邪夫六
五六三謂之危可也詎皆凶乎六二六四俱不
利逺者而學者以六二為善則無過矣何必用
柔中而補過邪學者不以四為中則六四永不
能用柔中而補過邪謙六四無不利撝謙大畜
六四童牛之牿元吉頤六四顛頤之吉何邪繫
辭又論位之為重者曰聖人之大寶曰位即継
之何以守位曰仁葢位為虛而仁為實位也茍
得其人雖謙之初六謙謙君子用渉大川吉升
之初六允升大吉寧論以隂居陽之四二乎雖
大有之上九自天祐之吉無不利鼎之上九鼎
玉鉉大吉無不利寧論以陽居隂之三五乎蹇
之六二九三六四九五號居得位乃一于蹇而
危何也解之六三九四六五號俱失位乃一于
解而安雖六三之負乗致宼亦吝而已焉何邪
蹇之四爻既俱得位獨六四象言當位何也解
之四爻既俱失位獨九四象言未當位何也困
之九四號為失位象乃言雖不當位有與也需
之上六號為得位象又亦言雖不當位未大失
也又如㱕妹六五號為失位而象言其位在中
以貴行也旅之九三號為得位而旅焚其次喪
其童㒒九四號為失位而旅于處得其資斧噬
㗐彖言雖不當位利用獄也至六五象則言貞
厲無咎得當也既濟彖言剛柔正而位當未濟
彖言雖不當位剛柔應也參差反復如此則有
得失初不繫于位之當否果何足論哉借如彼
學者之論則位之不當者衆矣象之所言才十
有三履豫臨噬㗐震兑中孚未濟之六三解夬
萃小過之九四大壯之六五是也位之當者亦
衆矣象之所言者才七比兑渙節中孚之九五
臨賁之六四是也不知果何謂邪嗚呼聖人之
告人亦明矣其義必在爻位者則兼爻位而稱
之大畜六四元吉有喜六五之吉有慶之類是
也有爻位之義兼在卦者則又亦兼卦著之比
之初六有它吉大有初九無交害之類是也顧
弗明乎學者乃倡之喜于自昩而已
　　　承乗
學者既為有應無應得位不得位之説而求之
或不通則又為承乗之説譬如狡兎三窟期必
一安其説謂隂承陽則順陽承隂則逆陽乗柔
則吉隂乗剛則凶紛紛者至于專君奪民分女
冠婚患失患得區區封植烏覩觀㑹通于自肰
行典禮而不作周流廣大者哉是離皆得于上
而失于下坎皆得于下而失于上豈其肰乎且
觀之繫辭曽無一字及此也繫辭有所謂凡昜
之情近而不相得則凶或害之悔且吝者似乎
承乗而非也此論昜之情耳爻彖以情言吉凶
以情遷是也安論位之逺近乎象亦有所謂從
上舎下志在内志在外者復似乎承乗而非也
象泛言上下内外而不正以一爻為言也其言
乗剛者凡五屯噬㗐震之六二六五豫之六五
皆本諸震而云尔也非震非坎未之或恤如乾
昜以知險坤簡以知阻則尢無所病也若夫乘
柔與乘剛者象亦不見一字也師九二之承天
寵蠱初六之意承考六五之承以徳㱕妹初九
之吉相承上六之承虛筐節六四之承上道又
豈正爻位而云哉小過六二過其祖遇其妣不
及其君遇其臣辭之難了者自王輔嗣而來一
口曰初祖也五君也六二過初而不及五云尔
也不知凡厥六二如之何也其不思亦甚矣荀
悦稱桓帝時馬融著昜解頗生異説及臣叔父
故司徒爽著昜傳據爻象承應隂陽變化之義
以十篇之文解説經意由是兌豫之言昜者咸
傳荀氏學而馬氏亦頗行于世肰則乘應之學
自荀爽而盛歟
　　　中正
中正昜之所尚也雜物撰徳辨是與非則非其
中爻不􁃻豈謂位之中乎吉凶者貞勝者也天
地之道貞觀者也日月之道貞明者也天下之
動貞夫一者也亦豈謂位之正乎學者必以位
而論中正則季氏不特富于周公亦且賢于仲
尼矣如六二九五為中且正則凡六五九二俱
不善乎初上三四永不得用中乎艮六五安得
艮其輔以中正未濟九二安得貞吉中以行正
復之六四中行泰之六四中心願焉者又復何
邪如以陽居陽以隂居隂為得位而正陽之居
隂隂之居陽為失位而不正則凡初九九三皆
善而初六六三皆不善乎凡六四上六皆善而
九四上九皆不善乎晉之初六獨行正艮之初
六未失正䝉初六之正法離上九之正邦又復
何邪凡所謂貞吉貞凶者皆外初六九二六三
九四六五上九之事歟未濟六爻在彼學者皆
失正失中而九二九四六五何以皆貞吉邪以
卦言之中孚用中䝉頤養正中孚獨二五􁃻徳
而䝉之六五不得為童䝉之吉頤六五不得有
居貞之吉邪葢彖之所謂中正者自因卦而為
言又安得以爻卦為一體哉曽卦爻之不辨也
悲夫
　　　卦爻
觀變于隂陽而立卦發揮于剛柔而生爻是卦
爻各有所自也卦以象告爻以情言又其為用
亦不同也學者正指一爻而成一卦是爻猶頸
也卦猶贅也聖人何喜多端而蘊崇哉得非學
者見小畜彖言柔得位而上下應之曰小畜同
人彖言柔得位得中而應乎乾曰同人大有彖
言柔得尊位大中而上下應之曰大有遂爾妄
意歟大有六五厥孚交如威如吉因以成大有
之卦似可也小畜六四有孚血去惕出無咎何
能成小畜之卦乎同人六三同人于宗吝亦能
成同人之卦乎彼為之辭曰成卦則可為爻則
不可予所未喻也譬如有人未知牧豕使之擾
龍不其難乎又彼謂履虎尾不咥人亨者正為
六三一爻也六三則履虎尾咥人凶大過棟撓
本末弱者正謂初六上六之弱也初六藉用白
茅无咎上六過渉滅頂凶果其弱歟如此之類
不因彖而妄使卦爻冰炭者卒無典常㫄行而
流也何足道哉何足道哉
　　　象
昔嵇康作言不盡意論殷融作象不盡意論卓
哉吾意夫二子者可謂言易也其㴱得聖人之
言者歟聖人謂言不盡意故立象以盡意使意
盡于象則亦盡于言而意非言之所盡則亦非
象之可盡姑立象以盡之果莫之盡也意如其
盡則象亦不立今象之立以盡不盡之意非盡
不盡之言也學者乃争嘵嘵于象是聖人欲以
盡意者欲盡言也不亦悖乎何襄城患之乃為
六象之論曰實象曰假象曰偏象曰圓象曰義
象曰用象蕭氏又難之不取偏象圓象而立四
象之論何蕭不知一物俱有六象非一象各著
一物是未免嘵嘵之徒也彼鄭康成虞翻輩巧
于取象㫄行曲致王弼患之曰爻茍合順何必
坤乃牛義茍應健何必乾乃為馬弼乃太恕乎
是易之立象猶詩人之託興于艸木鳥獸乎孫
盛之誚弼宜哉盛為象妙于見形論曰聖人之
觀器不足以達变故表圓應於蓍龜圓應不可
為典要故寄妙迹于六爻六爻周流惟化所適
雖一晝而吉凶並章㣲一則失之矣擬器託象
而慶咎交著繫器則失之矣八卦者圓化之影
迹也天下者寄見之一形也圓影􁃻未􁃻之象
一形兼未形之形故盡二儀之道不與亁坤齊
妙風雨俱变不與巽坎同體嗚呼不得嵇殷與
之談必也孫安國乎
　　　主
卦各有主也學者一槩主之于五不知孔子魯
逢掖何乃為百代文教之主歟紂商王曽不得
以獨夫自全其故何邪屯之初六以貴下賤大
得民而九五屯其膏施未光謙之九三勞謙君
子萬民服而六五利用侵伐征不服主果何在
邪豐之初九遇其配主九四遇其夷主果以誰
為之主邪升之六四王用亨于岐山既濟九三
高宗伐鬼方之類則主之立象明矣學者未之
思乎
　　　徳
夫卦辭變通至于神而明之存乎其人亦以極
矣又乃言黙而成之不言而信存乎徳行則昜
以徳為尚也乾之大無不周其所稱者四徳而
已也夫既以健順論乾坤又言乾之徳行常易
以知險坤之徳行常簡以知阻顧豈一徳之云
哉學者于巽知其入而不知其出也于艮知其
止而不知其行也于震知其動而不知其恐懼
也于兑知其説而不知其憂傷也于坎知其陷
而不知其為隂之中也隂陽之所始也陷不自
陷也于離知其麗而不知其為陽之中也隂陽
之所終也麗不自麗也彖于恒言巽而動于益
言動而巽于咸言止而説不於損言説而止何
邪意自有所在也學者論説止之徳于損非聖
人之意也如為一之于徳則有泰而無否常復
而不剥君子之道未知或消而小人之道無自
以長矣嗚呼學者于八卦惟知一徳執一徳而
不知屈伸安用居觀其象動觀其变消息盈虚
之尚乎
　　　變
智者觀变于幾㣲之初而昧者則不肰見雨施
而知天之變物感葉落而知物之變秋亦　晩
矣京房虞翻荀爽蜀才之徒嘗論易之变矣不
過謂泰否变而為咸恒咸恒变而為損益坤之
上六下處乾三乾之九三上升坤六而為損乾
之九三下處坤初坤之初六上升乾四而為益
坤之上六來居乾之二而為賁之文剛乾之九
二分分居坤上而為否之文柔如斯而已耳安
得六十四卦所以四營十八变參伍以变之法
哉嗚呼昜之变茍如此不其晩乎王弼獨知賁
有乾坤之变而區區以情明爻通变以辭明卦
適变又何其晩邪夫情之好惡辭之險易变之
迹也非其迹之所以變也變動以利言吉凶以
情遷則將变而情亾矣以言者尚其辭以動者
尚其变則既变而辭亾矣弼曽未知思乎孫盛
誚弼以傳㑹之辨麗于浮義至于六爻变化羣
象所効五氣相推皆擯落多所不闗非誣也今
之學者滔滔又皆弼之下走也
　　　訓詁
古之人訓詁緩而簡故其意全雖數十字而同
一訓雖一字而兼數用至隋唐間何妥二劉輩
好異務華訓巧而過使其意散兩字兩訓而不
得通或者則又紛肰解剥累數十言而不能訓
一字畫蛇既成紛肰多足也毫髪輕重宻于商
君之治泰前人或不容轉㗋矣夫五經之訓皆
緩而簡唯昜為甚如豫六五恒不死象曰中未
亾也艮六五艮其身象曰止諸躬也兑九四之
喜有慶也今人之辨此六字同異學如之何哉
豫之九四所謂盇簮　由漢以來諸儒皆曰簮
疾也雖王弼不知牛在古非稼穡之資而及乎
簮則亦曰疾也至侯果始有冠簮之訓適契今
日穿窬之學不知古者禮冠未知有簮名也若
此者甚衆可勝言哉又且古人之語多倒學者
不可不知必如今人之語法讀山海經之類多
所不了為其語多倒故也况夫昜之作于中古
乎坤初六履霜堅冰至象曰馴致其道至堅冰
也夫初九壯于前趾徃不勝為咎象曰不勝而
徃咎也夫子順其辭以告人如此奈何後之人
樂于穿窬必為之辭哉若夫文字有科斗籀篆
隷書相仍之訛舛或其授受之不同則具在(録/别)
　　書
　　　堯典中氣中星(甲辰孟/堯元年)
日中星鳥春分而日與斗中則曰日中春為陽
中而春分又為春之中也方是之時陽進而中
中以居晝隂退而中中以居夜晝而日在奎出
夘入酉夜而奎亦出夘入酉斗建夘之中晝漏
五十夜之漏亦五十是謂日中方陽用事也故
稱日云以此正夫仲之中氣則孟而日疾季而
日遲從可知也日行于東而星見于南則曰星
鳥東際乎南木以主火于是取中也以彼正此
也實本之于冬至之虛也冬至之日在虚一度
則春分之昏星七度中而南正中天也所謂南
正中天者南方之中星見而正乎東也南方之
中星星是也彼井鬼栁則過中張翼軫則未中
若以謂七宿合昏畢見者孔氏之誤也豈有七
宿百九度而于一夕間畢見者哉此實春分之
一時正位之中星也非春分之常夜昏見之中
星也若夫春分之常夜昏見之中星則孟而觜
參仲而井鬼季而栁星張乃為合度如得于星
中則孟而昏觜參中仲而昏井鬼中季而昬栁
星張中從可知也
日永星火夏至而日近斗逺則曰日永日行極
北斗行極南也天去地下高而日行地中淺也
陽與隂交而陽數多隂數少不勝乎陽也日行
極北故日永而暑生于上斗行極南故夜短而
溼生于下天去地下高故日永而形則益日行
地中淺故夜短而氣在後陽數多故晝數多隂
數少故夜數少日出乎寅而入乎酉也隂不勝
乎陽故日出即見而無物以蔽之陽方勝也故
稱日永而已以此正仲之中氣則孟而日遲季
而日疾從可知也日行于南而星見于東則曰
星火南際于東火生于木于是取中也以彼正
此也實本之于冬至之虛也冬至之日在虚一
度則夏至之昏房二度中東正中天也所謂東
正中天者東方之中星見而正乎南也東方之
中星房是也彼角亢氐則過中心尾箕則未中
若以謂七宿合昬畢見者孔氏之誤也豈有七
宿七十七度而于一夕間畢見者哉此夏至一
時之中星也非夏至之常夜昏見之中星也若
夫夏至之常夜昏見之中星則孟而翼軫仲而
角亢季而氐房心乃為合度如得于房中則孟
而昬翼軫中仲而昬角亢中季而昬氐房心中
從可知也
宵中星虚秋分而斗與日中則曰宵中秋為隂
中而秋分又居秋之中也方是之時隂進而中
中以居晝陽退而中中以居夜晝而日在角出
夘入酉夜而角亦出夘入酉斗建酉之中夜漏
五十晝之漏亦五十是謂宵中方隂用事也故
稱宵云于宵之中實知日之所在也得日之所
在也得日之所在則知中星之度也故必舉宵
與日相成也以此正仲之中氣則孟而宵疾季
而宵遲從可知也夫既得于宵中則晦朔弦望
朓朒舉可考矣孰謂不言月乎日行于西而星
見扵北則曰星虚西際乎北金以生水于是取
中也以彼正此也實本之于冬至之虚也冬至
之日在虚一度則秋分之之昬虚九度中而北
正中天也所謂北正中天者北方之中星見而
正西也北方之中星虛是也釋天曰北陸虚也
又曰玄枵虚也彼斗牛女則過中危室壁則未
中若以謂七星皆以秋分日見以正三秋者孔
氏之誤也豈有七星九十六度而于一夕間畢
見者哉此秋分之一時正位之中星也非秋分
之常夜昬見之中星也若夫秋分之常夜昬見
之中星則孟而尾箕仲而斗牛季而女虚危乃
為合度如得于虚之中則孟而昬尾箕中仲而
昬斗牛中季而昬女虚危中從可知也
日短星昴冬至而日逺斗近則曰日短日行極
南斗行極北也天去地下淺而日行地中㴱也
隂與陽易而隂數多陽數少陽不勝乎隂也日
行極南故日短而寒生于上斗行極北故夜永
而燥生于下天去地下淺故日短而形則損日
行地中㴱故夜永而氣在先陽不勝乎隂故日
雖出而未見有蔽之者也隂數多故夜數多陽
數少故晝數少日出乎夘而入乎申也陽方易
也故稱日短云以此正仲之中氣則孟而日疾
季而日遲從可知也日行于北而星見于西則
曰星昴北際乎西水生于金于是取中也以彼
正此也實本于冬至之虚也冬至之日在虚一
度則昴七度中而南正中天也所謂南正中天
者南方之中星見而正乎北也南方之中星昴
是也故釋天曰西陸昴也又曰大梁昴也彼奎
婁胃則過中畢觜參則未中若以謂七星並見
以正冬之三節者孔氏之誤也豈有七宿八十
三度而于一夕間畢見者哉此冬至之一時正
位之中星也非冬至之常夜昬見之中星也若
夫冬至之常夜昬見之中星則孟而室壁仲而
奎婁季而胃昴畢乃為合度如得于昴之中則
孟而昬室壁中仲而昬奎婁中季而昬胃昴畢
中從可知也歴代儒生執常夜昬見之中星乃
以此中星為季月之時如王肅何承天梁武帝
虞􁅴王孝通李淳風輩號知曆者尚且惑之至
隋劉焯始知日短星昴以正仲冬為合朔肰本
之于冬至之日日在危則非也又以堯元年丙
子亦非也傳仁均雖亦知此為合朔而專守昴
中使其曆法闊踈見非于王孝通至唐一行始
考冬至在虚一度而得鳥火虚昴之正焉劉向
謂春張昬而中可以種榖夏大火昬而中可以
黍菽秋虚昬而中可以種麥冬昴昬而中可以
斬伐田獵葢藏亦是類也
　　　日法
寅賔出日經天者必始于測日日動而東天動
而西天日錯行隂陽更廵如不得于日則莫得
于天也測日必立之表立表必于地之中帝堯
之時嵎夷實地之中也何則冀州帝堯之所都
當是之時天下之中也嵎夷又冀州之中也測
其出之景而導之謂之寅賓出日萬物于是乎
不昩夫陽之用事也夫有所出而莫為之儐則
失其行矣非日失其行也人于是失日之行也
儐如賓主之儐徐邈之讀是也古文儐通作
賓孔氏以賓為導亦讀曰儐近世乃為賓主之
説非也此正以日為王非可賓之且儐與餞之
義正相允㑹云得出日之正故一日而進十五
日而退十四日始進終退二十八日始退終進
莫不正也方是之時日出東中而入西中言出
日則其入于西中者可知也方其以陽用事也
故稱其日出云以至夏而出于東北維入于西
北維亦可知也羲叔之職不言出日寓之于此
焉
寅餞納日測其入之景而候之謂之寅餞納日
萬物于是乎不失夫隂之用事也夫既入而莫
為之餞則失其所㱕矣非日失其所㱕也人于
是失日之㱕也餞如賓主之餞故也方是之時
日入西中而出東中言納日則其出于東中者
可知也方以其隂用事也故言納云以至冬而
出于東南維入于西南維亦可知也和叔之職
不言納日寓之于此也夫既知日之所納則知
月之所出矣一日而朒十五日而朓以日為紀
也日徃則月來月徃則日來日月相推而明生
焉不少間也或以為羲和以成嵗為事言日而
未嘗言月非篤論也
朞三百有六旬有六日以閠月定四時成嵗羲
和既以秩在四時矣日于是乎分月于是乎建
時于是乎正嵗于是乎成朞三百有六旬有六
日分日章也以閠月建月㑹也定四時正時綂
也成嵗立嵗元也日行一度月行十三度而有
竒焉周于二十七日正于二十八日虛于二十
九日盈于三十日朔與次朔同者大不同者小
凡三百六十五日有竒周而復始故曰朞三百
有六旬有六日朞者周而復始之名也有六旬
云者實名之而虚數之也實當有三百六十六
日而通以六小則三百五十四日也四日亦得
一旬之數也故不曰六十日而曰有六旬云而
有六日者亦實名之而虚數之也實當有六日
而以氣盈朔虚則得五日四分日之一也四分
日之一亦得一日之數也故又稱曰有六日云
所以肰者隂陽之理死生之義消息之數于是
乎在也常月以之成焉閏月以之生焉三嵗失
閏則差一月九嵗失閏則差三月十七嵗失閏
則差六月是閏月者所以正常月也閏月正則
常月正矣故特以閏月為言夫月既建則時自
正矣定古文作正開元誤作定期古文從日而
小篆從月
　　　洪範小傳
惟十有三祀王訪于箕子先武成以事天後洪
範以極天道不稱周年而稱商祀就箕子以訪
焉則武成所謂乃反商政政由舊者于是乎在
武王若曰箕子者吾商之舊三公也吾欲有聞
則訪焉　帝乃震怒不畀不畀者不與也帝之
不與鯀者鯀失治道于天下也故聲其惡曰彛
倫攸斁迹其不畀之實曰鯀則殛死禹乃嗣興
禹嗣鯀之職而鯀之所不擧者一日興起也舊
説廢父與子者誤也其意私且狹也天乃錫禹
者錫其所興也錫則畀之也洪範九疇彛倫攸
叙者天人徳之也　初一曰五行五行得其叙
是謂彛倫攸叙土爰稼穡水之潤下火之炎上
木之曲直金之從革皆具于土矣土何事之有
其于稼穡則從人之欲而無不可也爰曰也
潤下作鹹炎上作苦曲直作酸從革作辛稼穡
作甘潤下作鹹水鹹也炎上作苦火苦也曲直
作酸木酸也從革作辛金辛也稼穡作甘土甘
也　二五事一曰貌木也二曰言金也三曰視
火也四曰聽水也五曰思土也　三八政一曰
食二曰貨三曰祀五行之具用也四曰司空水
也五曰司徒土也六曰司寇金也七曰賓木也
八曰

　　　　　　保之極也無偏無陂遵王之
義無有作好遵王之道無有作惡遵王之路無
偏無黨王道蕩蕩無黨無偏王道平平無反無
側王道正直㑹其有極㱕其有極曰皇極之敷
言是彛是訓于帝其訓凡厥庶民極之敷言是
訓是行以近天子之光曰天子作民父母以為
天下王言人君人臣所以作極之術如此也人
君之極極于上帝庶民之極極于吾君也歛時
五福用敷錫厥庶民凡厥正人既富方穀汝弗
能使有好于而家時人斯其辜于其無好徳汝雖
錫之福其作汝用咎當次于五福之疇　六三
徳一曰正直土也二曰剛克火也金也三曰柔
克水也木也平康正直同土用土也疆弗友剛
克因水木用火金也燮友柔克因火金用水木
也沈潜剛克因水用火也高明柔克因火用水
也惟辟作福惟辟作威惟辟玉食臣無有作福
作威玉食臣之有作福作威玉食其害于而家
凶于而國人用側頗僻民用僭忒當次于五福
之疇　七稽疑曰雨木也曰霽火也曰䝉金也
曰驛水也曰克土也曰貞曰悔五行具也䝉金
文作雺天氣下地不應也驛今文作圛升雲半
有半無也克于龜象五行交相堯與土之狀相
類　八庶徴曰雨木也曰暘金也曰燠火也曰
寒水也曰風土也曰肅時雨若木以類從也曰
哲時燠若火以類從也曰謀時寒若水以類從
也曰聖時風若土以類從也咎徵曰狂恒雨若
木自咎也曰僭恒暘若金自咎也曰豫恒燠若
火自咎也曰急恒寒若水自咎也曰䝉恒風若
土自咎也曰王省惟嵗卿士惟月師尹惟日嵗
月日時無昜百穀用成乂用明俊民用章家用
平康日月嵗時既易百穀用不成乂用昬不明
俊民用徴家用不寧庶民惟星星有好風星有
好雨日月之行則有冬有夏月之從星則以風
雨當次五紀之疇　九五福一曰壽土也二曰
富水也三曰康寧火也四曰攸好徳木也五曰
考終命金也惟五福實亦􁃻用如夀富而康寧
康寧而夀富攸好徳而考終命考終命而壽富
之類六極一曰凶短折土也金也二曰疾火也
三曰憂火也四曰貧水也五曰惡木也六曰弱
木也
　説之二十年前為洪範之學本諸伏生劉向
　一行而古今之説不敢遺也為傳數千言靖
　康丙午冬遇金賊于睢陽五世图書悉以灰
　燼寧知有吾之洪範傳今年戊申冬飄流金
　陵遇東里好學後生嘗標記予傳之五行于
　本書予欣肰見之如覩再生之物也方抱病
　危弱于冬至前一日因作此小傳自安其私
　也而念學者之益良亦未昜議也二十二日
　壬寅至其次序則多本諸泰山姜至之先生
　論五行則張廷評景發之云
　　　詩之序論一
作詩者不必有序夫既有序而直陳其事則詩
可以不作矣説詩者或不可以無序断㑹一詩
之㫖而序之庶幾乎發明先民之言以告後生
弟子焉今之説者曰序與詩同作無乃惑歟夫
作詩之君子世莫得而氏之其所經見者則周
公吉甫家父孟子也其人大聖且賢也其所作
可與二三君子偶者雖末之亦善士也其感惟
㴱其誠惟加其辭惟緩徘徊自致吾愛君之心
焉先王先公之烈于是乎在也序詩者于所刺
不諱時君之惡而暴其私無所不及雖閭閻委
瑣之私亦不過是豈特善罵云乎邪亦自善訐
而餘怒悉紓而罷矣尚何託之鳥獸草木䖝魚
文之訓詁比之音聲以成詩乎吾君既治一國
之君皆美之也吾何容心哉猶肰以亷肉節奏
詠之颺之是所以為先王先公之烈者也序詩
者于所美直而且倨殆類考功所書縣令最狀
尚何託之鳥獸草木蟲魚文之訓詁比之聲音
以成詩乎孰為詩可以觀可以羣可以怨乎如
山有樞之序曰有財不能用有鍾鼓不能以自
樂有朝廷不能洒掃車攻之序曰宣王能内修
政事外攘夷狄復文武之境土修車馬備器械
復㑹諸侯於東都因田獵而選車徒焉詩無遺
思矣如此之類一序而足又何必詩之作邪由
是觀之詩之所序非當時之所作明矣且逸詩
之傳幸而託於金石得完者歧下之石鼓也又
安覩序耶自澤陂之序絶其後繼而有作者屈
原離騷亦未嘗有序而序之者王逸也秦漢之
間古詩之傳興致深逺頗有國風遺韻而亦未
嘗有序知之者固自知之况夫先民之言本諸
人情而有作人情不亡則其言不患乎不明也
譬諸喜樂而笙歌疾痛而呻吟古今一也又豈
懼人之不可知則黙以已乎殆夫晉魏文墨之
士才力凡下陋不知學因習説詩之序而自為
其詩序盖可慚也已今之説者反因此以誣商
周之君子何異以王莾論周公哉
　　　　詩之序論二
或曰詩之序非當時之所作抑子夏之所作歟
曰予不知子以子夏爲何如人也周之東遷諸
侯未之有勤王者衛宣公不知從王伐鄭春秋
罪之矣序伯兮刺時也言君子行役爲王前驅
過時而不反焉其與衛人之怨王歟當斯之時
桓王五聘于魯而諸侯未之有親王者序葛藟
刺周室道衰棄其九族則諸侯之親王者其已
厚歟秦康公隳其先君穆公之業惟知日(御名/太上)兵
於母家自喪服以尋干戈而終身戰不知已序
渭陽稱其我見舅氏如母存焉是果純孝歟周
公之誅管蔡不得已也序棠棣燕兄弟也閔管
蔡之失道故作棠棣焉何其安忍而善厄人哉
又安在其為燕耶忽之不昬扵齊卒以無大國
之助則今世昬姻論族者賢矣哉君子之與正
而抑簒弑也尚矣鄭昭公正也當立者也山有
扶蘇蘀兮狡童之類序忽而刺之幽后亦未之
有可刺者而序白華刺之晉武公陳厲公者内
弑而盗立之君也石季龍苻堅之流也序無衣
羙武公序墓門姑責陳佗無良師傅失其類耶
尊王而賤夷狄天下之通義也秦仲者石勒劉
元海之流也秦襄公聦曜之流也序車轔羙秦
仲序駟鐡小戎羙襄公何也夫取非所有者盗
也襄公取周地而能之果足訓哉周之王應天
命也序文王有聲継伐也是文王以伐紂為志
武王以伐紂為功也序庭燎因以箴宣王則雲
漢之作妄也序沔水規宣王則韓奕之作妄也
序鶴鳴誨宣王序白駒黄鳥我行其野刺宣王
則崧高烝民之作妄也序祈父刺宣王則江漢
之作妄也小雅之貴為大雅未有小雅之惡如
此而大雅之善如彼者也風雅頌各有體序騶
虞人倫既正朝廷既治天下純被文王之化則
庶類蕃殖蒐田以時仁如騶虞則王道成也者
風其為雅歟文王其為僭王歟序魚麗美萬物
盛多可以告神明雅其為頌歟序閔予小子嗣
王朝扵廟也敬之羣臣進戒嗣王也小毖嗣王
求助也頌其為小雅歟子夏茍知有君臣父子
兄弟夫婦與正而抑簒弑尊王而賤夷狄明乎
周之王業謹乎風雅頌之體則序詩者非子夏
也善夫韓愈之議曰子夏不序詩之道有三焉
不智一也暴中冓之私春秋所不明不道二也
諸侯猶世不敢以云三也且夫春秋之志深矣
豈特定哀之間多微辭哉後世學士大夫聚十
數師儒之説而傳道之尚多所不通夫子於洙
泗之間口以授受而不敢公言者遜也何為夫
子怯於春秋而子夏勇扵序詩乎至扵喪服傳
稱子夏所作予何疑焉
　　　　詩之序論三
或曰鄭君於詩譜以序為子夏所作及於鄭志
荅張逸問高子曰靈星之尸也者謂高子之言
非毛公後人著之其意又以是為毛公所作然
則是序毛公之所作歟曰此予疑不能明也在
漢有齊詩韓詩毛詩齊魯韓三家之詩早立慱
士而傳者多卿相顯人所説與毛詩又不類以
関雎葛覃巻耳鵲巢采蘩采蘋騶虞鹿鳴四
牡皇皇者華之類皆為康王詩王風為魯詩皷
鍾為昭王詩異同不可悉舉賈誼以騶虞為天
子之囿以木瓜為下之報上劉向以衛向以衛
宣夫人作邶栢舟黎莊公夫人作式微陳媍道
蔡人之妻作芣苢之類皆三家之説也揚雄號
為慱極羣書而乃因三家之説　為之言曰周
康之時頌聲作乎下闗雎作乎上習治也與毛
詩大不類如此則其序必不同也惟序同則説
亦同而説之不同者序之不同可知也惜乎典
籍堙滅之餘三家之説不著扵今而今所略見
者韓詩之叙曰芣苢傷夫也漢廣悦人也汝墳
辭家也蝃蝀刺奔女也其詳可勝言哉今於文
章猶不能與人同機杼而既名之曰四家詩則
詩各有叙也明矣且説韓詩者謂其叙子夏所
作説毛詩者亦曰子夏叙也是何一人之手異
同如此邪無乃各託所尊以求信於人乎然則
毛詩之序毛公所作歟毛公無一言以及序而
傳詩甚略得非以其大㫖已見扵序歟予所以
疑不能明者爲其多駢蔓不純之語亦似非出
扵一手故也序子衿刺學校廢也亂世則學校
不修焉候人刺近小人也共公逺君子而好近
小人焉鳲鳩刺不一也在位無君子用心之不
一也采緑刺怨曠也幽王之時多怨曠者也其
駢蔓無益多如此序樛木逮下也言能逮下而
無嫉妬之心焉謂之逮下可也誠扵逮下則何
嫌於嫉妬之心焉謂之逮下可也誠於逮下則
何嫌扵嫉妬之心耶序日月衛莊姜傷己也遭
州吁之難傷已不見荅於先君以至困窮之詩
也謂之傷已可也莊姜近無以制州吁而逺念
舊惡扵先君則孰謂先君之思耶其駢蔓自戾
多如此春秋閔公二年冬十有二月狄入衛
序定之方中曰衛為狄所滅不亦過乎序木瓜
則曰衛國有狄人之敗又何其不及耶其不純
多如此桓之序曰桓武志也或以為注般之注
曰般樂也或以為序失其傳又多如此騶虞
之序曰仁如騶虞毛公傳曰騶虞義獸也下泉
序思明王賢伯以郇伯之故也毛於郇伯曰郇
侯也而不以為方伯彤弓序曰天子錫有功諸
侯盖非常之賜也毛公説彤弓以講徳習射則
禮之常者耳庭燎序羙宣王也因以箴之毛公
傳意略不及所謂箴苕之華序曰因之以饑饉
蓋因人可以食鮮可以飽而云爾毛公乃曰治
日少而亂日多不亦優乎果非毛公作歟范曅
謂九江謝曼卿善毛詩乃為其訓衛宏徔曼卿
受學因作毛詩序善得風雅之㫖于以傳於世
魏鄭公于志寧李淳風李延壽謂詩序子夏所
創毛公衛敬仲又加潤益之其言良有以夫
　　　　詩之序論四
孟子荀卿左氏賈誼劉向漢諸儒論説及詩多
矣未嘗有一言以詩序為議者則序之所作晩
矣孟子曰凱風親之過小者也而序者曰衛之
滛風流行雖有七子之母猶不能安其室是七
子之母者扵其先君無妻道於七子無母道過
孰大焉孟子之言妄歟孟子之言不妄則序詩
者非也諸儒之論與序詩者異而謂序無一言
非者非予所學也韋昭杜預亦間以詩序為言
而預頗有與之異同者則士之好學不罔不殆
者于詩之序宐有皂白云
文集巻第十一
文集卷第十二
　　　嵩山景迃生晁説之字以道一字伯以
　别著下
　　　　中庸傳
　天命之謂性者何性者中之所寓也莫知其
所自而推言也　率性之謂道者何性得所率
則為君子不得其所率則為小人曰誠曰明曰
孝曰忠曰恕曰和皆率性之具也是六者皆中
之所以為中者也　修道之謂教者何聖人所
以經綸天下之大經也君子所以擇乎中庸也
小人所以反乎中庸者也　道也者不可須臾
離也可離非道也者何出乎性而教之所本也
君子以是誠之務也　是故君子戒慎乎其所
不睹恐懼乎其所不聞者何中也誠也　莫見
乎隱莫顕乎㣲故君子慎其獨也者何中也明
也　喜怒哀樂之未發謂之中者何情之未性
之全純中之所以名中者也肫肫如也淵淵如
也浩浩如也　發而皆中節謂之和者何中之
一物于是乎有二名也顛沛之際毫髮之多或
不中節焉亦不足為和也有子言和必有待乎
節之非和之正也　中也者天下之大本也和
也者天下之達道也者何是一物不得二名也
楩楠豫章之大本而不達道則亦惡也　致中
和天地位焉萬物育焉者何教之行也明道先
生常善乎致之言也常善乎位之言也　仲尼
曰君子中庸小人反中庸君子之中庸也君子
而時中小人之中庸也小人而無忌憚也者何
中之所以為常道也君子而時中則無時而不
中也小人而無忌憚須臾变改莫之能中也以
是知先儒説用中為常道是也近世説中説庸
非所知也王肅本作小人之反中庸也胡先生
溫公明道先生皆云肰也問者曰庸得非变邪
所以濟中者也曰是不識中者也君子之中隨
所器而麗焉不動而变尚何所假也邪子莫執
中無權者是子草之中非君子之中也劉侍讀
曰中庸者中用也葢亦誤也言中斯用之也先
儒曰用中為常道是也劉説前見于皇氏熊氏
也　子曰中庸其至矣乎民鮮能乆矣者何教
之不行也有中庸之君斯有中庸之民也　子
曰道之不行也我知之矣知者過之愚者不及
也道之不明也我知之矣賢者過之不肖者不
及也人莫不飲食也鮮能知味也子曰道其不
行矣夫者何不誠不明則不中也　子曰舜其
大知也與舜好問而好察邇言隱惡而揚善執
其兩端用其中于民其斯以為舜乎者何舜之
所以為舜者中庸也明誠兩盡而道教行也
子曰人皆曰予知驅而納諸罟擭陷阱之中而
莫之知辟也人皆曰予知擇乎中庸而不能期
月守也者何不明不誠則不中也擇也者依也
斯人自謂之知者非知之明也君子不以為知
也昔夫子言仁知詳矣曽子子思慮後世或泛
肰失其㫖乃以仁為誠知為明其實一也　子
曰囘之為人也擇乎中庸得一善則拳拳服膺
而弗失之矣者何回所以為回者中庸也誠明
兩盡而道教行也　子曰天下國家可均也爵
禄可辭也白刃可蹈也中庸不可能也者何惟
誠明以之也誠自成而道自道也非功名利害
外以怵之也　子路問强子曰南方之强與北
方之强與抑而强與寛柔以教不報無道南方
之强也君子居之衽金革死而不厭北方之强
也而强者居之故君子和而不流强哉矯中立
而不倚强哉矯國有道不變塞焉强哉矯國無
道至死不變强哉矯者何强疑其非中也葢惟中
為能强也者誠也曽子論孝曰仁者人此者也
義者宐此者也强者强此者也强既有南北之
異則責子路之所安以勉乎中也夫所謂君子
者既和既中而誠明之守安于治亂之世勤而
勉之也國有道君子或昜仕而改其度不变塞
也强也　子曰素隱行怪後世有述焉吾弗為
之矣君子遵道而行半塗而廢吾弗能已矣君
子依乎中庸遯世不見知而不悔唯聖者能之
君子之道費而隱者何不誠不明君子之所不
為也君子之遯世亦中庸之依而安焉又復依
乎聖人之中庸則其隱者吾道之佹也非故以
意嚮之也鄭氏曰道不費則仕費者佹也違也
緇衣有曰口費而煩費或為哱或為悖　夫婦
之愚可以與知焉及其至也雖聖人亦有所不
知焉夫婦之不肖可以能行焉及其至也雖聖
人亦有所不能焉者何唯明之知唯誠之行也
　天地之大也人猶有所憾故君子語大天下
萬能載焉語小天下莫能破焉者何中也誠也
語夫天下莫能事之大則其大者誠也語夫天
下莫能分之小則其小者誠也葢雖大而中也
其小亦中也人誰有憾于予哉　詩云鳶飛戾
天魚躍在淵言其上下察也君子之道造端乎
夫婦及其至也察乎天地者何中也明也　子
曰道不逺人人之為道而逺人不可以為道詩
云伐柯伐柯其則不逺執柯以伐柯睨而視之
猶以為逺故君子以人治人改而止忠恕違道
不逺施諸已而不願亦勿施于人者何忠恕之
為中也均率是性而為道莫之或逺也逺于人
則可須臾離也以其不逺人而忠恕之名立也
爲人父而忠恕則已與一家去道不逺也為人
君而忠恕則已與天下國家去道不逺也忠恕
以人治人猶已肫肫其中也　君子之道四丘
未能一也所求乎子以事父未能也所求乎臣
以事君未能也所求乎弟以事兄未能也所求
乎朋友先施之未能也者何中也誠也教之所
以為教也　庸徳之行庸言之謹有所不足不
敢不勉有餘不敢盡言顧行行顧言君子胡不
慥慥爾者何中也誠也道之所以為道也　君
子素其位而行不願乎其外素富貴行乎富貴
素貧賤行乎貧賤素夷狄行乎夷狄素患難行
乎患難君子無入而不自得焉者何中也誠明
之徴也　在上位不陵下在下位不援上正已
而不求于人則無怨上不怨天下不尢人故君
子居昜以俟命小人行險以徼幸者何中也誠
明之自治也于是察乎上下達于天地無不安
也曽子曰已雖不能亦不以援人葢援之為援
者如此也曽子又曰孝子之事親也居昜以俟
命不與險行以徼幸　子曰射有似乎君子失
諸正鵠反求諸其身君子之道譬如行逺必自
邇譬如登髙必自卑者何中也誠也　詩曰妻
子好合如鼓瑟琴兄弟既翕和樂且耽宐爾室
家樂爾妻孥子曰父母其順矣乎者何中為天
下之大本于是乎在也夫既得于父母則室家
宐之也　子曰鬼神之為徳其盛矣乎視之而
弗見聽之而弗聞體物而不可遺使天下之人
齊明盛服以承祭祀洋洋乎如在其上如在其
左右詩曰神之格思不可度思矧可射思夫㣲
之顯誠之不可揜如此夫者何中也明誠無不
達也　子曰舜其大孝也與徳為聖人尊為天
子富有四海之内宗廟饗之子孫保之故大徳
必得其位必得其禄必得其名必得其壽者何
無聞焉爾也疑簡編繆于此也　故天之生物
必因其材而篤焉故栽者培之傾者覆之者何
天之用中因物而誠至焉也　詩曰嘉樂君子
憲憲令徳宐民宐人受禄于天保佑命之自天
申之故大徳者必受命者何疑當次必得其壽
之下簡編之繆也無聞焉爾也　子曰無憂者
其唯文王乎以王季為父以武王為子父作之
子述之者何無聞焉爾也疑簡編繆于此也
武王纘大王王季文王之緒壹戎衣而有天下
身不失天下之顯名尊為天子富有四海之内
宗廟饗之子孫保之者何無聞焉爾也疑簡編
繆于此也　武王末受命周公成文武之徳追
王大王王季上祀先公以天子之禮斯禮也達
乎諸侯大夫及士庻人父為大夫子為士葬以
大夫祭以士父為士子為大夫葬以士祭以大
夫期之喪達乎大夫三年之喪達乎天子父母
之喪無貴賤一也者何周公之所為周公者中
庸也誠明兩盡而道教行也　子曰武王周公
其達孝矣乎夫孝者善繼人之志善述人之事
者也春秋修其祖廟陳其宗器設其裳衣薦其
其時食宗廟之禮所以序昭穆也序爵所以辨
貴賤也序事所以辨賢也旅酬下為上所以逮
賤也燕毛所以序齒也踐其位行其禮奏其樂
敬其所尊愛其所親事死如事生事亾如事存
孝之至也者何武王周公之所以為武王周公
者中庸也誠明兩盡而道教行也　郊社之禮
所以事上帝也宗廟之禮所以祀乎其先也明
乎郊社之禮禘嘗之義治國其如示諸掌乎者
何無聞焉爾也疑簡編脱繆于此也嘗有見于
仲尼燕居也文字又有誤者社無與于上帝也
陸淳嘗辨此詳也　哀公問政子曰文武之政
布在方䇿其人存則其政擧其人亾則其政息
人道敏政地道敏樹夫政也者蒲盧也故為政
在人取人以身修身以道修道以仁仁者人也
親親為大義者宐也尊賢為大親親之殺尊賢
之等禮所生也者何中庸之政也人道之勉乎
政猶地道之勉乎樹藝稼穡也中庸之政感人
心而迹自化蒲盧之比也仁義者誠明之異名
也仁義合而禮生焉禮也者廣騖馳騁于仁義
之中者也　在下位不獲乎上民不可得而治
矣者何鄭氏云脱誤重在此也胡先生亦云肰
也　故君子不可以不修身思修身不可以不
事親思事親不可以不知人思知人不可以不
知天者何誠明始于身本于親著于人極于天
也　天下之達道五所以行之者三曰君臣也
父子也夫婦也昆弟也朋友之交也五者天下
之達道也知仁勇三者天下之達徳也所以行
之者一也者何一于中也達道之五行于達徳
之三達徳之三行于中之一也達道者修道之
教也　或生而知之或學而知之或困而知之
及其知之一也者何一于中也　或安而行之
或利而行之或勉强而行之及其成功一也者
何一于中也　子曰好學近乎知力行近乎仁
知恥近乎勇知斯三者則知所以修身知所以
修身則知所以治人知所以治人則知所以治
天下國家矣者何達徳之漸也誠之者也　凡
為天下國家有九經曰修身也尊賢也親親也
敬大臣也體羣臣也子庻民也來百工也柔逺
人也懷諸侯也修身則道立尊賢則不惑親親
則諸父昆弟不怨敬大臣則不眩體羣臣則士
之報禮重子庻民則百姓勸來百工則財用足
柔逺人則四方㱕之懷諸侯則天下畏之齊明盛
服非禮不動所以修身也去䜛逺色賤貨而貴
徳所以勸賢也尊其位重其禄同其好惡所以
勸親親也官盛任使所以勸大臣也忠信重禄
所以勸士也時使薄斂所以勸百姓也日省月
試既禀稱事所以勸百工也送徃迎來嘉善而
矜不能所以柔逺人也継絶世舉廢國治亂持
危朝聘以時厚徃而薄來所以懷諸侯也者何
中庸之教也問者曰如之何尊賢則不惑敬大
臣則不眩曰讒色貨能惑我而不惑則尊賢之
功也有百官之富任使各盡其材大臣凛肰在
上天下名實不眩則敬大臣之功也不眩猶不
惑也　凡為天下國家有九經所以行之者一
也凡事豫則立不豫則廢言前定則不跲事前
定則不困行前定則不疚道前定則不窮者何
誠也誠則事前而豫不誠則事至而無所图也
　在下位不獲乎上民不可得而治矣獲乎上
有道不信乎朋友不獲乎上矣信乎朋友有道
不順乎親不信乎朋友矣順乎親有道反諸身
不誠不順乎親矣誠身有道不明乎善不誠乎
身矣者何道必資乎誠誠必資乎明也　誠者
天之道也誠之者人之道也者何兼天人之道
而中庸著也舜誠矣好問而好察邇言隱惡而
揚善則誠之也顔回誠矣得一善則拳拳服膺
而弗失之者誠之也　誠者不勉而中不思而
得從容中道聖人也者何天之道也中道而未
從容則賢人也　誠之者擇善而固執之者也
博學之審問之慎思之明辨之篤行之有弗學
學之弗能弗措也有弗問問之弗知弗措也有
弗思思之弗得弗措也有弗辨辨之弗明弗措
也有弗行行之弗篤弗措也人一能之已百之
人十能之已千之果能此道矣雖愚必明雖柔
必强者何人之道也　自誠明謂之性自明誠
謂之教誠則明矣明則誠矣者何誠明各有所
致而相為用也四時誠矣較肰著見則自誠而
明之性也猶天命之性也日月明矣其出入有
信則明而誠之教也猶脩道之教也未有誠而
不明者也未有明而不誠者也彼偏焉者非誠
明之正也武王周公以孝稱則擧其自誠明者
也舜以知稱則擧其自明誠者也非有聖賢之
差也　唯天下至誠為能盡其性能盡其性則
能盡人之性能盡人之性則能盡物之性能盡
物之性則可以贊天地之化育可以贊天地之
化育則可以與天地參矣者何率性以誠也人
物之性與天地之化育皆吾性之誠也天地之
性不可見而見之於化育也肰此非次第而言
之也猶曰能盡其性則能盡人之性則能盡物
之性則能贊天地之化育而與天地參也其所
言之若是者何視其相因者殷勤之也非心知
其意者莫之能喻也物性之麤非後于人之性
而得之者也　其次致曲曲能有誠誠則形形
則著著則明明則動動則變變則化唯天下至
誠為能化者何無聞焉爾也胡先生亦所不講
也是自誠而明者謂之次焉何也鄭氏乃謂自
明誠者何也　至誠之道可以前知國家將興
必有禎祥國家將亾必有妖孽見乎蓍龜動乎
四體禍福將至善必先知之不善必先知之故
至誠如神者何無聞焉爾也胡先生溫公姚子
張皆疑之也明道先生曰誠者神也葢從明道
先生之説則何必如之云也　誠者自成也而
道自道也者何誠與道一體而二名也其所以
率性則一也皆無待于外者也　誠者物之終
始不誠無物是故君子誠之為貴者何溫公曰
凡物自始至終誠實有之乃能為物若其不誠
則皆無之也　誠者非自成巳而已也所以成
物也成已仁也成物知也性之徳也合外内之
道也故時措之宐也者何物者已之物也已與
物非有二也皆其誠之物也成已斯成物也唯
所措而宐也聖人之道所以異乎楊墨者也成
已知也乃謂之曰仁也成物仁也乃謂之曰知
也　故至誠無息不息則乆乆則徵徵則悠逺悠
逺則博厚博厚則髙明博厚所以載物也髙明
所以覆物也悠乆所以成物也博厚配地髙明
配天悠乆無疆如此者不見而章不動而變無
為而成天地之道可一言而盡也其為物不貳
則其生物不測者何誠明之極配天地而一之
也誠斯一也一則誠也此葢當云徵則博厚博
厚則髙明髙明則悠逺考下文而不誣也夫言
天地之體則髙明博厚而足矣人之體乎天地
之髙明博厚則必待悠乆以為之中也葢非悠
乆之中則其髙明將隳博厚將蹶也博厚髙明
譬諸形體也悠乆譬諸精神也曽子曰君子尊
其所聞則髙明矣行其所聞則廣大矣髙明廣
大不在于他在加之至而已矣夫曽子所謂至
者子思所謂悠乆是也曰悠逺曰悠久其實同
也夫不見不動無為者中也既章既变既成則
亦中也此不二之道也　天地之道博也厚也
髙也明也悠也乆也今夫天斯昭昭之多及其
無窮也日月星辰繫焉萬物覆焉今夫地一撮
土之多及其廣厚載華嶽而不重振河海而不
洩萬物載焉今夫山一巻石之多及其廣大草
木生之禽獸居之寳藏興焉今夫水一勺之多
及其不測黿鼉蛟龍魚鼈生焉貨財殖焉詩云
維天之命於穆不已葢曰天之所以為天也於
乎不顕文王之徳之純葢曰文王之所以為文
也純亦不已者何天地聖人之悠乆一也博厚
髙明之所資以為中者也　大哉聖人之道洋
洋乎發育萬物峻極于天優優大哉禮儀三百
威儀三千待其人而後行故曰茍不至徳至道
不凝焉者何聖人之髙明博厚悠乆一之于中
也中者至徳是也發育萬物峻極于天髙明也
禮儀三百威儀三千博厚也待其人而後行悠
乆也至道髙明博厚也至徳悠乆也至道至徳
猶達道達徳也明道先生謂此一以貫之也
故君子尊徳性而道問學致廣大而盡精㣲極
髙明而道中庸溫故而知新敦厚以崇禮者何
率性修道于是乎極也思尊徳性而必道問學
問學斯徳性也思致廣大而必盡精㣲精㣲斯
廣大也思極髙明而必道中庸中庸斯髙明也
思溫故而必知新知新斯溫故也思敦厚而必
崇禮崇禮斯敦厚也徳性猶悠乆也廣大猶博
厚也胡先生二程先生及横渠先生説皆同近
世瞽學謂既極髙明而反道中庸末乎中庸也
分而為二事莫知誠之一致也　是故居上不
驕為下不倍國有道其言足以興國無道其黙
足以容詩曰既明且哲以保其身其斯之謂與
者何中也明之所安也　子曰愚而好自用
賤而好自專生乎今之世反古之道如此者烖
及其身者也者何不明之患也　非天子不議
禮不制度不考文今天下車同軌書同文行同
倫雖有其位茍無其徳不敢作禮樂焉雖有
其徳茍無其位亦不敢作禮樂焉者何思教之
行也今天下車同軌貴賤無等也書同文是非
雜出也行同倫君子小人並列也禮樂之中庸
莫之有作也胡先生説云爾也　子曰吾説夏
禮杞不足徵也吾説殷禮有宋存焉吾學周禮
今用之吾從周王天下有三重焉其寡過矣乎
者何思教之行也或説或學或不足徴或有存
或用之逺近之勢肰也中也天下萬變有是三
重而寡過為要也寡過則中也　上焉者雖善
無徴無徴不信不信民弗從下焉者雖善不尊
不尊不信不信民弗從者何唯中則有徴而且
尊也上焉者過之也蕩而無徴下焉者不及也
屑而不尊雖善而民不信從之也　故君子之
道本諸身徴諸庻民考諸三王而不繆建諸天
地而不悖質諸鬼神而無疑百世以俟聖人而
不惑質諸兎神而無疑知天也百世以俟聖人
而不惑知人也者何中而徵也　是故君子動
而世為天下道行而世為天下法言而世為天
下則逺之則有望近之則不厭詩曰在彼無惡
在此無射庻幾夙夜以永終譽君子未有不如
此而蚤有譽于天下者也者何中而尊也　仲
尼祖述堯舜憲章文武上律天時下襲水土譬如
天地之無不持載無不覆幬譬如四時之錯行
如日月之代明萬物並育而不相害道並行而
不相悖小徳川流大徳敦化此天地之所以為
大也者何仲尼之所以為仲尼者中庸也誠明
兩盡而道教行也觀天地于仲尼則足矣　唯
天下至聖為能聰明睿知足以有臨也寛裕溫
柔足以有容也發强剛毅足以有執也齊莊中
正足以有敬也文理宻察足以有别也溥博淵
泉而時出之溥博如天淵泉如淵見而民莫不
敬言而民莫不信行而民莫不説是以聲名洋溢
乎中國施及蠻貊舟車所至人力所通天之所
覆地之所載日月所照霜露所隊凡有血氣者
莫不尊親故曰配天者何聖人明誠之中而道
教行也時出之則或溥博如天而中也或淵泉
如淵而亦中也　唯天下至誠為能經綸天下
之大經立天下之大本知天地之化育者何修
道之教于是乎在也　夫焉有所倚肫肫其仁
淵淵其淵浩浩其天茍不固聰明聖知達天徳
者其孰能知之者何中之所以為中如此也非
明誠則草能致也其初則歎息之也　詩曰衣
錦尚絅惡其文之著也故君子之道闇肰而日
章小人之道的肰而日亾者何中也明莫知其
所以明也　君子之道淡而不厭簡而文溫而
理知逺之近知風之自知㣲之顯可與入徳矣
者何中也誠明莫知其所以誠明也　詩云潛
雖伏矣亦孔之昭故君子内省不疚無惡于志
者何中也明也惡胡先生曰過惡溫公曰憎惡
茍内省不疚雖謗議沸騰刑禍交至亦非其所
惡也　君子之所不可及者其唯人之所不見乎
詩云相在爾室尚不愧于屋漏者何中也誠也
　故君子不動而敬不言而信詩曰奏假無言
時靡有争者何中也誠也　是故君子不賞而
民勸不怒而民威于鈇鉞詩曰不顯惟徳百辟
其刑之者何中也誠也　是故君子篤恭而天
下平者何中也誠也　詩云予懷明徳不大聲
以色子曰聲色之于以化民末也者何中也明誠
也　詩曰徳輶如毛毛猶有倫上天之載無聲
無臭至矣者何中也誠明也
嵩山晁説之曰近世學者以中庸為二事其説
是書皆穿窬而貳之于是本諸先生長者之論
作傳是書本四十七篇小戴取以記之猶大戴
取諸夏小正曽子之類也顧惟収拾煨燼之末
簡編不倫文字混淆回舛錯哉漢藝文志禮家
有中庸説二篇今莫知其為何書也
　　　朱識者二十二孔二義
　　　　識三十九胡先生講
　　　　識七十五景迃
政和五年乙未七月二十二日己丑直羅縣驛
中自校畢其成在此月五日鄜州官舍山堂
　　　　又記
　　　明道先生四　先儒二　近世二
　　　王肅　胡先生七　温公四
　　　劉侍讀　皇氏　熊氏
　　　鄭氏三　陸淳　姚子張
　　　二程先生　横渠先生
　　　　三傳説
左氏于經而合者夐出二傳及百氏之上惜夫
觀者未之悉覯也葢其于經言約而意含其序
事則文侈而辭麗侈固足以勝約而焕䴡又昜
以掩夫含畜是使好文綵者知有傳而不知有
經幸而偶躭經之士則甘心于公榖之下不復
省澄源于洪流也彼杜氏左傳則良勤矣至于
屈經以申傳頋豈不知人將議已也不能忘言
于左氏無傳之經或傳初未嘗有所及之意乃
參援二傳而强納之雖斥賈服之弊其幾何而
不為賈服也邪且夫子當時所據舊史衆矣夏
商之禮固能言之其在周室何有逮左氏之時
舊史漸陵遲矣杜氏乃以左氏之耳目奪夫子
之筆削又何誣哉
公羊高授春秋於子夏傳其子平平傳其子地
地傳子敢敢傳子壽壽當漢景帝時與其弟子
齊人胡母子都始著於竹帛董仲舒實傳焉春
秋公羊家扵是乎大行於漢公卿大儒悉宗之
雖曰父子口以授受而宻矣不能無所遺誤舛
逆亦人情之所不免也如昭三十一年冬黒弓
以濫來奔曰文何以無邾婁何休曰据讀曰邾
婁説者曰公羊子口讀則邾婁黒弓是口讀與
䇿書不無同異也既曰一家之傳而特書子公
羊子者孰謂謂高歟且又載魯子高子之辭何
邪而又復有子沈子者子女子者子北宫子者
高之所子歟抑平地敢壽之所子歟此五子者
既多異同於子公羊子不知何以不本諸子夏
之初邪彼闕疑不决之故若有待於來者信高
也何以不决於子夏乎以故一章之間玉石錯
出而精深昭逺之功少其釀謿億措之害不勝
其多也可不惜乎夫其所謂精深昭逺者特絶
乎後儒筆墨之迹意氣思索之所及茍不自乎
子夏而誰歟今學者劣以耳目聞見而忽之又
豈不重可惜乎嗚呼公羊家既失之舛雜矣而
何休者又特負於公羊之學徒勤而功亦不除
過矣五始三科九音七等六鋪二類七缺之設
何其紛紛邪其最為害者有三曰王魯曰黜周
曰新周故宋無他焉圖緯䜟記之所蠱幻而甘
身於巫鬼禨祥而不自寤也既曰据百二十國
寳書而又謂三世異辭何邪文宣成襄為升平
之時昭定哀為太平之時休自謂本諸胡母生
條例而胡母生果親事公羊壽者寧如是乎前
乎休而賈逵服䖍之徒亦如是乎嗚呼漢氏之
末而學者之災也
榖梁晩出於漢因得監省左氏公羊之違畔而
正之然或失賊而不討也且或與之同惡焉重
可惜哉至其精深逺大者眞得子夏之所傳歟
范寗又因諸儒而博辯之申榖梁之志也其於
是非亦少公矣非若杜征南一切申傳汲汲然
不敢異同也盖榖梁失之隨而寗或失之不隨
嗚呼學之難也如此哉左氏之失專而縱公羊
之失雜而拘榖梁司典刑而不縱崇信義而不
拘有意乎蹈道而知变通矣不免失之隨也奈
何寗所論三傳之失殆斥其辭而云然予則專
本諸經矣亡友六合崔伯直則曰左氏失之淺
公羊失之險榖梁失之迂
　　　　讀魏書
北齊右僕射魏收魏書紀傳志百三十巻嘉祐
中詔刋校南北七朝正史而宋齊梁陳書曽子
固序目録上之魏書之成最晩子固已出舘矣
其為序目者曰臣攽臣恕臣燾臣祖禹蓋范醇
甫所作云昔之為史者尚何恨焉
　　　　讀北齊書
唐中書舎人李百藥北齊書紀傳五十巻成其
父徳林所作也嘉祐詔刋定南北正史其成皆
序目録上之此書獨無序目盖其成時熈寧之
初其先校書學士皆出外補矣夫事之難乎為
辭者雖聖人猶難之孔子春秋有变例特書者
二百四十二年間纔一書而不再見顧豈以在
昔一槩之律而待耳目之外非常之事哉北齊
之為國黜君立君昜於反掌已而攘其君位而
尸之出於戯笑之間悖徳逆理蓋自肇造邦家
而來未有也其傳五帝狂暴昬滛窮凶極厲流
毒逺邇則自桀紂而來無道之君未之有也大
要是幸免之尒朱榮侯景而無紀綱之冉閔馮
䟦可謂盗賊之國也其為史官者𣣔論禮樂政
刑於其間詎弗難乎唯是天資忠憤之士以瓌
瑋不世之才而篤意有得於春秋之學者筆力
雄健閎深足以勝其任也徳林齊亡奔周又預
楊公佐命亡周造隋百藥﨑嶇受命羣盗之手
幸不死耳雖皆矜才華而非其所宜任哉其論
顕祖能委任楊愔而主昬於上政清於下亦已
誣矣愔首勸禪代之事逺慚於荀彧方文襄被
弑之時狼狽逃免近愧於陳元康彼高徳政譛
殺杜弼固不待貶而愔復譛徳政戮焉其為人
盖可略而不可責者矣帝一日殺諸元七百餘
人投漳水中長城三臺之役内外騷然其戕虐
有不可勝道者謂之政清可乎且帝以刀畫愔
腹頼崔季舒託俳優之言而得脱置愔棺中載
以轜車幾下丁者數四其身慄慄將不自保矣
尚何清彼政事乎此二事徳林父子皆没而不
書不知何邪雖溫公亦以王昬政清之論為然
則欲成北齊之良史者信乎難矣溫公又因舊
史之論以孝昭為有齊之令主何耶孝昭不恤
其母之言廢君而弑之毎以殿庭爲刑戮之所
不過能瑣屑細務爾蓋亦無足道者是書百樂
貞觀初被詔纂成今題曰隋太子通事舎人李
伯藥撰亦非是
　　　　讀周書
唐國子祭酒令狐徳棻周書紀傳五十巻其賛
論二十九篇則岑文本所作熈寧初王平甫序
目録上之昔魏裂而爲東西变而爲齊周齊唯
故壤周實新造其强弱之勢異矣區區新造之
弱周舉非齊之敵而齊戰則多北君臣卒為周
之俘囚者何也周之謀臣猛將凡厥人材盛矣
其經國緯民之術嘗措意而建立之其所繼者
正也夫其為國所継者正則其為史官者其義
直其意壮其文雄健卓落矣方太祖艱難覉旅
之際有衆一旅而于謹之徒觀天下之大勢慷
慨陳辭勸其迎天子都関中魏帝僅存朝夕之
洛陽危若綴旒東逼於河北虎狼之衆西未知
関中之安危王思政栁慶宇文　和之徒明見
逆順决䇿不疑而勸魏帝西狩方是之時羣情
去就紛紛向背之際趙剛張䡄薛憕之徒既自
知所擇又納忠於衆而使得所事或﨑嶇冒鋒
鏑出萬死一生之計去鄊廬不顧妻子來歸我
者有如盧辯裴寛裴俠裴果崔猷楊纂令狐整
高賔之徒或結宗黨保介城社以忠誠相誓忘
其衆寡安危之勢同心向順號為舉義之衆者
有如鄭偉崔真穆司馬裔韓雄陳忻魏玄之徒
或挺然守郡邑不敢自利終為我臣以其土地
効順者有如薛善敬祥敬珍劉　之徒或介於
二國之間義之所守不餌於彼之高官重寶以
一城為一敵國者有如郭賢李長壽子延孫韋
法保之徒逺及巴夷白虎蠻之類亦知為我小
固而同諸近輔大抵人尚節槩多殉忠死職之
士雖其國將亡而尉遲廻宇文胄王謙輩有餘
忠存焉惜乎世之人徒知蘇綽有王佐之才云
矣夫其為史官者不亦肆矣乎彼為齊史者難
為功則以齊之不正故也予每多徳棻當武徳
之初首建議脩梁陳齊周隋等正史顧其文有
負其志惜哉
　　　　讀宋書
梁吏部尚書沈約宋書紀志傳一百巻嘉祐末
詔館閣校讎始列學官尚多殘脱駢舛或雜以
李延壽南史約以文名齊梁間其自許不淺而
詩賦誠有足多者至於史則非其詩賦比也夫
史之優劣以人智識筆力之不同也智識之高
下才力之强弱固不可毫髪强如其必嚴於信
則有志者所當共也何為紛紛喜自誣耶使董
狐倚相以今之文章作紀傳未必優扵司馬遷
班固而論者必推高於二子盖以二子者信而
有法遷固之所病也約以其曽祖穆夫同孫恩
之叛徔祖田子殺王鎮惡成関中之亂禍父璞
失身于元兇乃作自序一篇謂穆夫以其父警
學道於杜子恭子恭死學於孫恩穆夫因為孫
恩餘杭令王鎮惡欲盡殺諸南人以𢾗千送義
真南還因據関中叛田子與傅弘之矯高祖令
誅之顔峻與璞交璞不酬其意峻讒璞與世祖
坐晩迎世祖罹世難其巧自囬隠矯誣如此尚
欲人之信其是非去取乎
　　　　讀齊書
梁吏部尚書蕭子顯齊書紀志傳五十九巻校
讐如宋書世之忠臣義士不幸而生扵昬亂之
時困窮憔悴或至於不得其死又復不幸史官
庸弱無状不能大書以申其志於後世彼姦殘
險賊幸而生於昬亂之時富貴壽考子孫如志
且復幸夫史官庸弱無狀若為之隱諱然不使
後世聞其過惡嗚呼君子之屈小人之申乃如
此耶子顯書禇淵之子蕡讓封於弟蓁曰世以
為蕡恨淵失節於宋室故不復仕書裴昭明徔
祖弟顗曰太祖受禪上表誹謗掛冠去伏誅曽
不本末發揮以申二子之志其真不幸耶蕡字
蔚先蓁字茂緒則蕡之為蕡也審矣今學官書
以蕡作蕡使其志蕪没不申矣而又使其名亦
失其傳無乃重不幸歟然資治通鑑亦以蕡作
賁何耶
　　　　讀梁書
唐散騎常侍姚思亷梁書紀傳五十六巻承父
察之遺藁而作也校讐如宋書予嘗歎自開闢
有君臣來未有比肩近臣一旦北面稱翊賛佐
命以本朝輸人者實自齊禇淵始淵之弟炤恨
淵不早死淵子蕡辭不肯襲爵良有以也范雲
沈約江淹任昉皆齊之貴顯近臣幸國家昬亂
與高祖㓕齊造梁其何情耶當時不知非後世
亦無非之者無乃已自安于淵之故事邪察稱
雲約叅預締(御名/太上)贊成帝業淹為先覺昉有舊
恩果何謂邪四子皆藹肰名一世才學去人逺
甚又何苦而為此也邪方百寮署名送東昬首
時王志獨憤歎不署名張充偃蹇不來㑹江蒨
在江州拒高祖之師不受命顔見逺既覩高祖
即位不食發憤以卒察曽不一言與之何邪徒
稱充之典選亷平蒨以風格顯云又若王亮者
予尢悲之高祖師至新林内外百寮皆道迎其
未能㧞者亦間道送誠欵亮獨不遣高祖雖容
之不罪而任昉樂藹軰必欲因事殺之范縝一
言稱亮廢棄則執以為附下訕上惡直醜正徙
縝廣州璽書責亮諂事江祏恊附梅蟲兒遂執
昬政天下横潰不其太誣邪葢亮既仕亂君之
朝其迹亦昜汙矣察罪亮自取廢棄非不幸後
世無一人與亮者豈不重可太息哉思亷傳稱
江祏多所追㧞亮居選部每持異議㴱反袥復
曰亮選用拘資次而已其言反覆不倫則亮之
誣明矣察稱謝朏忠于宋在齊建武永平時為
踈蔣之流是也其謂高祖龍興朏角巾入仕首
陟台司極出處之致則悖也察稱袁昴臣志不
移于獨夫喪徳之時是也其謂昴抗䟽高祖無
虧忠節終為梁室台鼎則亦悖也朏既退矣昴
既知所守矣乃無名以出既出而無補于時君
子恥之不道也彼東昬之醜禍倡于王珍國而
張稷和之張齊手加刃焉尚足以立傳與士君
子齒邪非春秋㓕陽貨而盗之之㫖也察稱珍
國蹈仁乂稷因權制變齊之政績有何異邪太
清之亂有自來矣而察以張纘爲亂階纘不過
不能推誠于河東湘東藩輔之間耳朱异延寇
敗國賀琛開城納景其罪一也察乃責异而貸
琛何邪蕭介諫納侯景傳岐願不與高澄和羊
侃謀據石頭襲夀使景進不得前退失巢窟陳
昕出竒謀説范桃棒幾得景㓕之桞仲禮弟敬
禮毅肰欲取景于㑹上亦敗于垂成察皆未嘗
進之何邪韋粲裴之高軰推仲禮爲　首擧義
師討景思亷乃立敬禮傳而不立仲禮傳何邪
如以仲禮臺城没後嘗見景則敬禮同仲禮見
之矣是意自有所在未可以一舉足責人於凶
燄屠裂之際也􁛮舉亦嘗諫納景矣思亷曽無
一言以傳耶姚氏父子於史其大者既失如此
復何他責哉南豐曽舎人謂思亷推其父意又
頗采諸儒謝吳等所記成此書予以劉氏史通
曽氏史鏡諸書考之思亷之作因諸察察因諸
謝吳許亨輩江陵焚蕩許之書亡逸矣思亷何
得而因之舎人前輩大儒必自有所見
　　　　讀陳書
唐散騎常侍姚思亷陳書紀傳三十六巻校讐
如宋書與梁書俱卒其父察之業也察仕梁陳
終於隋太子内舎人思亷於陳不為察傳可也
既詳為之傳矣又累數十言於賛極士君子之
羙知之者知其出扵父子之私非公天下之言
也夫史也者天下之公也安容父子之情也哉
思亷蔽慝如此宜其不能善善惡惡著明邪正
之典刑其于侯安都傳言衡陽獻王昌之初入
也致書于世祖其辭甚不遜世祖不懌乃召安
都從容而言曰太子將至須别求一藩吾其老
焉安都對曰自古豈有被代天子臣愚不敢奉
詔因請自迎昌昌濟漢而薨以功進爵清逺郡
公邑四千户自是威名甚重羣臣無出其右是
安都之殺昌也審矣而于世祖本紀衡陽獻王
昌傳皆無異辭以見焉若昌自致不幸者可不
謂之不能善善惡惡著明邪正之典刑即使思
亷于本紀書曰天嘉元年三月甲子高祖之子
衡陽王昌來㱕自周甲子侯安都逆昌于漢甲
子濟漢昌卒于昌傳直序其事曰侯安都于中
流壞船以溺昌薨庻幾乎不失春秋之㫖也
文集巻第十二
文集卷第十三
　　　嵩山景迃生晁說之字以道一家曰以
儒言
閒色亦麗乎目君子必惡焉者不欲病乎正而
失所傳也作儒言玄黓執徐仲秋己丑
　　　　春秋
儒者必本諸六藝而六藝之志在春秋茍舎春
秋以論六藝亦以末矣紛然雜扵釋老申韓而
不知其弊者實不學春秋之過也
　　　　智仁理性
窮理乃能盡性至命今學者末乎窮理而必贅
之以仁智何邪且仁不能窮理而智於盡性有
不足耶大凡析體而辨則失之鑿習而爲穿窬
之小人體而不析則不失故常不害其爲温厚
之君子可不(御名/今上)哉
　　　　大神
昜以大人聖人爲一位而不達孟子荅問之言
者以大人未至扵聖書之聖神文武爲一已而
為莊子荒唐之言所惑則復自有神人横渠先
生亦云聖不可知為神荘生繆妄又謂有神人
焉
　　　　皇帝
皇道帝徳出於尚書中候緯書也嘉祐學者未
嘗道也孔子定書断自二帝尚復皇之貴㦲武
陵先生曰六經無皇道劉道原亦云然
　　　　勝物
克己之言嘗聞之矣勝物之言昔未之聞也苟

志以勝物則枯木朽株皆吾之仇也其為有位
之害則又大矣君子懼焉
　　　　忘
荘生毁棄禮義不知物我之所當然者廼始語
忘儒者非所冝言也禮安義適賓主百拜不知
其勞寕論忘不忘耶
　　　　有無
横渠先生曰易不言有無言有無諸子之陋也
説之謂以老氏有無論易者自王弼始
　　　　詩
詩不知禮義之所止而區區稱法度之言真失
之愚也哉言孰非法度何獨在詩
　　　　且
君子於患難猶不苟免他復苟且云乎㦲今喜
以且為言是非可否不淂所安自墮於小人之
偷而愧夫君子之篤敬
　　　　可
君子必可所以脩辭(御名/今上)行汲汲於敬也小人

僅可而偷䛕苟且無所不至焉今學者説可曰
僅辭也安知君子行止淹速唯可之從耶孔安
國謂子桑伯子能簡故可
　　　　所
或曰有户則斤之矣是惡夫有所者本諸荘老
而云爾也吾儒者居其所而遷唯患無所彼豈
不戾哉蓋放之四海而凖孰非吾所尚誰戕我
也邪彼以不善為善之類皆學荘老之過云
　　　　言浮
儒者之言無難易斯可行也著為事業傳之後
世苟淂吾言者其行與吾均也荘老之徒則不
然其言甚大而聼之溺人而易恱如無為為之
不治治之之類若何而行也哉君子(御名/今上)諸
　　　　天人
言天人之相與莫如詩書治亂興亡之際若分
其所立之道則存乎易之隂陽仁義而吉凶則
一致也或以某句為天道而人不預焉復以某
句為人道而不及乎天天人始分矣是出言雖
可若㑹之於心而自試焉則誣矣㦲
　　　　高明中庸
吾儒之道所以異乎諸子者為其極髙明而道
中庸為一物也譬如日正中而萬物融和未嘗
槁物作沴也或者旣以一事極髙明又正以一
事道中庸不亦戾乎是剛柔緩急相濟之常理
何必是之去哉廣大精微之類亦然
　　　　同風俗
一道徳以同俗司徒之至教也所謂一道徳者
乃上之風而以之同下俗者也如表影響之相
徔焉或者旣一道徳矣又思同風俗將以刑戮
勝姦而上勞下悴矣弊將柰何是齊八政以防
滛者亦二術邪
　　　　俗學
學者同尊孔氏法詩書躬仁義不知俗學之目
何自而得㦲建隆以来禮樂文明煥然大備皆
諸儒之力也誰當其目也耶如惡其衆而欲致
獨則比屋可封之民為罪人歟又或厭其乆而
新之則日月之出特乆矣後漢治古學貴文章
以章句之徒為俗儒則斥俗學者身自謂邪
　　　　漢儒
典籍之存詁訓之傳皆漢儒之力漢儒於學者
何負而例貶之歟後生殆不知漢儒姓名有書
㡬種而惡斥如讐漢儒真不幸哉昔人歎廢興
由扵好惡盛衰繫之辯訥良有以也
　　　　公議
凡變律亂常則不當乎人心雖百人之譽不足
以勝一人之毁也盖彼不待髙識慱逹之士乃
知其非雖塗人故自有白黒矣前譽之者一時
之偽而此毁之者實天下之公也昔公孫禄斥
王莽國師秀顛倒五經毁師法令學士疑冝誅
以慰天下侯景陳梁武帝十失之一曰敷演六
經排擯前儒王莽之法也當彼時猶有是言則
公議不可泯云彼乗勢怙力以肆説者果誰欺
哉
　　　　的
温公曰經猶的也一人射之不若衆人射之其
中者多也嗚呼此公天下之言待天下忠且敬
也顧肯甲巳而屈人必人之同己哉彼排擯前
儒顛倒五經者亦冝媿諸
　　　　㫖
公羊曰美惡不嫌同辭董仲舒曰辭不能及皆
在扵㫖非精心逹思其孰能知之見㫖者不任
辭不任辭然後適道矣盖古之學者見㫖今之
學者任辭君子小人之儒自是而分也毛公桃
夭傳曰家室猶室家也任辭者笑之其如見㫖
者何
　　　　同異
董仲舒曰詩無逹詁易無逹吉春秋無逹辭范
寗曰經同而傳異者甚衆此吾徒所以不及古
人也嗚呼古之人善學如此今一字詁訓嚴不
可易一説所及詩書無辨若五經同意三代同
時何其固邪
　　　　朱張
朱學士寀為張安道陳三傳是非甚辯安道曰
彼自三家何與君事君子謂朱之力學不及樂
全之逹識後生復有如樂全之才器者顧肯疲
扵文字之細而憒眊以排擯前儒㦲
　　　　三弊
先儒謂近代有芟角反對互從等飜競之説馳
騁煩言以紊彛叙譊譊成俗而不知變此學者
之弊也盖此三弊尤驗於今日不顧其本而特
出一句以濟私欲而困衆論者謂之芟角以此
所言責彼所不言覩馬以童牛想龍以足虵謂
之反對駢贅四出自聲傳谷發響徔響求應謂
之互徔説平頒其興積不問欲否而槩與之以
尊其政事者芟角也以箕子之五事同堯之聦
明文思聦明文思乃復異乎欽明文思反對也
窮理盡性必待乎智仁鳶飛魚躍有假扵風氣
互徔也彼方自謂継聖絶俗之獨智作新一代
不知古人乆已斥其弊云
　　　　三諭
徳義之士如聖人其視章句之徒如僕役自章
句之徒而視文字之學則如乞丐終日號哀岐
路閒而腹不一飽亦可悲夫
　　　　精思
董仲舒楊子雲之材如何㢤其苦學精思之乆
又復絶人逺甚故能成人如此今之士才品復
如何而學問苟且多可媿矣徃徃脱略不肯致
思徒敬所聞於勢位而誇有功於利禄以聾瞽
自置勇扵斥先儒而力毁古訓亦可惜㢤
　　　　不奪
學者如守匹夫不可奪之志而不以死易學則
日有功矣於是乎白刃不足以為吾威爵禄不
足以為吾榮而吾之所能者中庸也不然滑稽
骫骳亦何所不可祝欽明郭山惲當時號為大
儒乃一日迎韋后意以助郊祀見上帝援禮陳
義甚悉周宣帝立四后則有言曰帝降二女后
徳所以􁏭君天列四星妃象於焉垂耀又立五
后則曰坤儀比徳土数唯五實太學慱士何妥
稱帝嚳四妃以發之也王莽謂地有動有震震
者有害動者不害春秋記地震昜繫坤動動静
闢翕萬物生焉嗟夫至治之世政令醇而民風
質寧覩是邪
　　　　躬行
誦詩三百而不能事父事君亦非興於詩也知
禮樂之莭文而不知其意知其服劳而不知敬
於玉帛之表嗚乎金石之餘則亦非成立也彼
雖盡善無疵而興於文字之詩立扵祝史之禮
成於瞽瞍之樂亦何足尚哉
　　　　害教
害辭未至扵害意害義未至於害教害教則三
綱五常絶矣謂天不足畏或欲天之明以出其
君凶徳不足忌百姓或可咈之類其害教奈何
　　　　巧慧
漢儒林趙賓始稱持論巧慧盖先儒詁訓通而
意有餘闕疑而言不鑿適中而無亢絶之弊明
辨而不以仁者之見斥智者之見寕質而無嫌
也關關和聲也或曰和而有通意不知孰為和
而不通者如指門関為言則詎止於通也邪雎
鳩摯而有别后妃之徳盡矣或又曰入水而善
捕魚是乃摯之一事何足多哉巧慧之弊如此
　　　　殽亂
古人謂讀詩如未嘗有書讀書如未嘗有易盖
知六經之意廣大無不備而曲成無所待也在
昔漢時六經各有名家之慱士並行而不相排
斥其得人為已多矣今六經紛然為一説曰是
一道也不知道則一而經已六矣如何以一泯
六㦲王莽講合六經之說恐不足尚也
　　　　滋蔓
桓譚謂秦近君能說堯典篇自両字之説至千
餘言但説若稽古三萬言班固歎後世經傳旣
已乖離慱學者又不思多聞闕疑之義而務碎
義逃難便辭巧説破壊形體説五字之文至於
二三萬言是今日滋蔓傷本之弊古人已深斥
之矣又随而踵之喜循覆車之轍何邪彼方自
詫曰前之文人才慳而不能弘闡有媿今日之
冨亦難與言矣
　　　　碎義
同燕於一堂之上而賓主暮分吾無恨焉兄弟
築室而不相為隣則吾恨且慚矣經本二意者
紛紊糾射之説敢彼之責邪其本一言如和順
道徳而謂和道順徳挑撻徃来之皃猗儺柔順
之辭亦析而辨之則破壊形體甚矣
　　　　盗悖
孔子作春秋多㣲辭於是乎起問數百應問數
千未之厭也至扵詩書本非一時一人之言聖
人取其可為後世訓者存之初不以一字為美
惡也故曰志之所至詩亦至焉詩之所至禮亦
至焉簡亦較直如此或取春秋之治具以詰難
為功何邪昔之師儒未之有也及於春秋則反
無與焉盗憎主人邪盖非其有而取之盗也不
敬其君而敬它人者悖徳禮也彼何為盗且悖
邪
　　　　鹿馬
因一鹿指以為一馬者一時跋扈之言也如因
先王之格言而顛倒破壊者以天下為鹿而縱
指之也不亦甚乎九州之終各志其行道或以
徐州之浮于淮泗逹于河為楊州之首盡变亂
九州之疆里它尚有不誣者邪
　　　　遏舎
遏人之善而揚其惡不仁也舎此之善而取彼
之不善不智也先儒於經寕無所失或者詆毁
不少恕若其善則未之或稱也毛公傳不聞亦
式不諌亦入曰性與天合也鄭君謂用不聞逹
者而不諫爭者亦得入或乃取鄭而舎毛何邪
　　　　苟異
好苟異者必無忌惮而愎上侮下将流毒海内
而不可禦矣且夫天生有形之物尚敢变異則
至理隠微誰其正之先儒説淇奥緑竹曰緑王
芻竹萹竹今廼以為一物不知緑竹青青何等
語邪先儒説正月虺蜴蜴也巷伯貝錦貝也今
以為虺為蜴為貝為錦
　　　　一經之士
五綵具而作繪五藏完而成人學者於五經可
舎一哉何獨並用五材也邪昔人斥談經者為
鄙野之士良以此歟漢武帝命司馬相如等造
為詩賦多爾雅之文通一經之士不能獨知其
辭必㑹五經家相與共講習讀之乃能通其意
今日一經之士又如何哉盖為師者專一經以
授弟子為弟子者各學群經於其師古之道也
故曰古之學者耕且飬三年而通一藝三十而
五經立
　　　　虐獨
虐煢獨者害皇極其於經則喜通論而斥獨訓
亦未為得也薄言觀者先儒曰觀多也玄王桓
撥曰桓大撥治也今皆变異之矣春秋有特書
亦可例之邪
　　　　驥駑
騏驥所以異乎駑駘者為其行千里而有餘力
也如行百里而與駑駘同敝則其異者名云爾
也嫌疑不吾别猶與不吾明則所謂智者亦愚
也采蘋或以為禮女之祭或以為教成之祭鳬
鷖或以為祭或以為繹今之師儒忽焉未嘗辨
也賓之初筵或以為燕射或以為大射今以首
章為大射二章為燕射學者何頼焉
　　　　大言
袁紹與曹操論天下形勢操知袁氏世有河北
未易可圖欲舎而佗之則徒視弱乃出大言曰
任天下之智力以道御之無所不可是豈操之
誠心哉今談經者不覈其實喜為髙論大言一
切取勝皆曹公之下塵歟
　　　　知本
言書者不取正於古文言詩者旣恥言毛氏而
又不知齊魯韓氏之辨果以詩為何詩邪言周
禮者真以為周公太平之書而不知有六國之
隂謀地不足於封民不足於役農不足於賦有
司不足於祭将誰欺邪言易者不知王弼之前
師儒尚衆而古法之变自弼始雖以短弼實不
能出其藩籬何以語古邪春秋孝經則絶而不
言未為知本者
　　　　慕古
善㦲鄭康成之言曰既知今亦當知古蓋今古
交相為質則取道不逺或為髙絶不可跂及之
論曰在古當然不知古之道亦何利於今而必
尚之邪王莽好空言慕古法今猶有遺風邪
　　　　學難
虞翻曰悲哉學之難也盖若人用心切而言之
所感者深也古之人亦莫不然皆篤志竭力而
求之難又講習踈数朋友之難又服勞就正以
師氏攻其難之難今或適市售一帙書而取名
利如拾芥夫何難之有
　　　　南北之學
南方之學異乎北方之學古人辨之屡矣大抵
出於晋魏分據之後其在隋唐間猶云爾者不
惟其地而惟其人也盖南方北方之強與夫商
人齊人之音其来逺矣今亦不可誣也師先儒
者北方之學也主新説者南方之學也
　　　　燕書
郢人有遺燕國書者夜書火不明因謂持燭者
曰舉燭而過書舉燭舉燭非書意也燕相受書
而説之曰舉燭者尚明也尚明者舉賢而任之
燕相白王大悦國以治治則治矣非書意也古
文尚書㤗誓作大開元間學士衛苞受詔成今
文尚書乃始作泰或以交㤗為説真燕書哉
　　　　躐等
學不躐等也尚矣自一年至七年皆有所視九
年廼大成今童子嬉戯未除而易為髙談天人
之際老不知周世宗之功王朴之謀乃謂三代
可立致而平視堯舜其躐等多矣以故民風日
澆而盗賊興未易圖其救之之術也
　　　　體用
經言體而不及用其言用則不及乎體是今人
之所急者古人之所緩也究其所自乃本乎釋
氏體用事理之學今儒者迷扵釋氏而不自知
者豈一端㦲
　　　　殘經
墜簡殘經衆矣可勝数㦲唯是劉原甫王深甫
每以為恨近世師儒以謂昔之言無不善今日
之説無不可通不復聞有闕疑者非所尊經而
(御名/今上)思也其勉之哉
　　　　闕疑
杜征南有言曰古人戒以闕疑苟不廣聞乃亦
不知所疑也是知闕疑非淺之事唯是慱學老
成者以是成其敬(御名/今上)之徳如慱學而不闕疑
則誣先哲而疑後生卒無所得可不戒哉
　　　　知弊
三代之改各有所弊而其所謂弊者可指以言
而救之之術易為功也齊魯之治亦各有弊而
紛然多故善其後者難也先儒之學傳數百年
之乆而其弊如何今之師説十数年之間弊復
如何學者冝亦知所徔矣
　　　　知時
智之所難適者我所遭之時也學之所難明者
在昔数千年之異制異時也三代之禮既不可
同日而用或以周禮之五玉為虞書之五玉可
不可邪
　　　　君子
君子者成徳之名也徳豈一端哉或必以仁智
為君子是何量君子之固邪
　　　　先王
姜至之先生謂商周之所稱先王者近自其祖
宗而逺及異代之君也如舎祖宗而必在昔之
法則亦悖矣
　　　　周公
謂周公用天子之禮樂者誣也不然春秋譏魯
之郊禘何邪且漢景帝賜江都王以天子之旌
旗君子貶之矣或者旣誣周公而又蔑乎禮樂
其與曹馬為媒乎
　　　　孔子
或以潛龍勿用為孔子是不知乾之為君而初
九之濳者不復可飛也或因孟子所謂孔子不
有天下之説而不思之歟豈孔子之志㦲不可
以為後世訓也
　　　　孔孟
孔孟之稱誰倡之者漢儒猶未之有也既不知
尊孔子是亦孟子之志歟其學卒雜於異端而
以為孔子之儷者亦不一人也豈特孟子而可
㦲如知春秋一王之制者必不使其教有二上
也世有荀孟之稱荀卿詆孟子僻違而無類幽
隠而無統閉約而不觧未免為諸子之徒尚何
配聖㦲
　　　　澄定
唐李石謂人君學問不勞專意經義然亦不可
不讀知其大意以澄定意氣善乎其言也所謂
識其大者何以加此盖自天子至于庶人孝既
不同而學乃一等邪不然髙貴鄉公節閔帝講
辯於朝夕亡滅之際與慱士爭一日之長乃賢
與文景歟
　　　　傳勢
張禹專帝與太后之寵所謂張侯論者廼盛扵
天下崔浩威福振宇内其五經之注學者尚之
至于勒為石經逮夫禹死浩誅之後無一人稱
道其説者則前之所傳者非經也勢也
　　　　名聖
荀卿之弟子與叔孫通之弟子皆以其師為聖
人至於何曾之孫又以其祖為聖人聖人之名
亦可私得歟盖卿之弟子學無所成通之弟子
因賜金之利曾之孫歎世事之騐於是乎云爾
使其成學而不外慕則俊造之名尚未易許人
矣
　　　　祀聖
尒朱榮晋公護無君大惡既死廟而祀之以配
聖人范陽間祀安史為二聖嗟夫人文悖而不
已則鬼享僭而不法可不戒哉
　　　　聖賢之言
聖賢之所以淂名者成徳之辨也非謂其言有
天地之殊絶也蓋聖人之言不特無以異乎賢
人而其是是非非亦無以異乎衆人不苟訾不
苟毁天下之逹道也果如賢人之言近如地則
衆人之言将在九泉之下乎雖然聖賢之言無
辨邪曰均是言也聖人之言為聖言賢人之言
為賢言
　　　　賢
夫所謂賢者能為理之所冝而非為人之所難
也如舎所冝而論所難則君子之愷悌不及小
人之竒險矣或難或易在彼而吾之誠心一也
豈以彼之難奪吾之簡易平康之操哉揚子雲
自以事莽為難而有是言乎
　　　　心迹
脩辭立其誠君子於是乎居業辭與誠為一物
也聖人之情為難見矣吾之所以能見者存乎
其辭也天地之情吾亦因其所感而得以見之
矣或者因孟子以心却之無以辭却之判心迹
為二端是教天下之偽也如曰好生者吾心也
殺人者吾迹也利彼者吾言也為吾之利者吾
行也人亦何以頼夫賢哲歟
　　　　何王
何晏王弼倡為虗談范寗罪之甚扵桀紂弼以
其言言易猶近似矣晏之談論語則又何邪顔
子屢空先儒皆説空乏晏始斥之自為説曰虗
心知道不知言之愈逺而愈非顔子之事也或
以無相無作為空則又晏之罪人也是言本出
於釋學而釋學譏其失己之傳果誰之學邪
　　　　新
聖人之意具載於經而天地萬物之理𬋩於是
矣後世復有聖人尚不能加毫髪為輕重况它
人乎譬如日月光明莫知其終始寕辨其新故
彼一己之所謂新者迺六經之所故有也尚何
矜哉是以昔之人遑遑然惟恐其不得於故焉
卜子夏首作䘮服傳説者曰傳者傳也傳其師
説云爾唐陸淳於春秋毎一義必稱淳聞于師
曰詩則有魯故有韓故有齊后氏故齊孫氏故
毛詩故訓傳書則有大小夏侯解故前人惟故
之尚如此
　　　　棄舊
貞觀中詔脩五經正義成用以取士而两漢以
来諸儒之説存而傳者十不二三逮今新義之
行於有司而所謂二三之傳者亦不知何在矣
可不惜㦲
　　　　益沙
歐陽公曰凡今治經者莫不患聖人之意不明
而為諸儒自出之説汨之也今之經外又自為
説則是患沙渾水而投土益之也不若沙土盡
去水清而明矣夫學者苟知乎此則不勞而有
功慱而知要是之謂務本
　　　　不得已
栁子厚曰君子之學将以有異也必先究窮其
書究窮而不得焉乃可以立而正也謹之勿遽
歐陽公曰先儒之論苟非詳其終始而牴牾質
諸聖人而悖理害經之甚有不得已而後改易
者何必徒為異論以相訾也如其不得已於經
則古今學者之弊悉以亡矣惜乎遽而得已者
多也
　　　　黨
國家因黨與而傾亡經術因黨與而不明春秋
以傳而分為三董仲舒江公劉歆於三家始倡
其所異而堤防之杜預何休范寗又闢土宇而
興干戈焉毛詩初異於鄭氏而王肅申毛孫毓
理鄭皆相待如冦讐愈出而愈怨矣元行沖歎
其父康成兄子(御名/今上)寕言孔聖誤不道服鄭非
良有以也
　　　　業
四民各有業一業者冨二業者貧三四焉者流
離死亡矣童子扵經輕就而昜叛既已可恥若
其白首而﨑嶇岐路者又亦可慚哉杜預不以
公羊糓梁雜乎左氏范寗亦惡左氏公羊之轢
穀梁其志終可尚也
　　　　宇
先民之經皆科斗文字如顔閔不死游夏更生
則不復識今之文字矣或以李斯之六書為一
説自謂得聖人之意且有言曰殊方異音譯而
通之其義一也君子謂是義之説也非字之義
也武陵先生患漢以䧏學士互相增添字倍於
古其所感深矣
　　　　訓
古人訓詁緩而簡故其意全雖𢾗十字而同一
訓雖一字而兼數用後進好華務異訓巧而逼
使其意散両字两訓而不得通或字專一訓而
不可變或累數十言而不能訓一字嘉祐學者
猶未覩此也揚子雲作方言其辨已悉猶有通
訓何不覽諸
　　　　音
陸徳明因古諸儒音韻之學著為釋文恵乎學
者深矣今廼忽而不顧多徔其本音而讀之真
野人也温公曰凡觀書者當先正其文辨其音
然後可以求其義
　　　　流品
或謂先王用人無流品之别不知臯陶陳九徳
而俊乂在官則流品已著矣彼欲擅天下之權
倒置名噐不為此論則無以濟其術云
　　　　地無遺利
子曰君子不盡利以遺民自天子至扵庻人用
財各有等孰得而侵哉或為地無遺利之説何
其與聖人之言戾邪為其下者不亦難哉因以
賢乎桑弘羊宇文融而以一言禍天下矣
　　　　善術
秦焚詩書坑學士欲愚其民自謂其術善矣盖
後世又有善焉者其扵詩書則自為一説以授
學者觀其向背而寵辱之因以尊其所能而增
其氣㷔固其黨與而世其名位使才者顓而拙
智者固而愚矣學士之衆則豐飲食以侈其朝
夕峻爵禄以利其身世濟其欲而奪其志嚴其
法而禁其言使之不擇禍福而靡然趣已又豈
不愚彼哉是君子所以懼焉者也
　　　　善美
或因孟子可欲充實之差以善不及美不顧孔
子歎武之盡美而未盡善乾元為善而利以美
稱邪夫不明乎用字之意而謹乎訓字之名學
者之大患也
　　　　觀過
觀過斯知仁矣為其心志外見而不可掩也先
儒之過卑且近不害乎名教後進之過髙而逺
其甚至於無君無父學者果孰冝徔邪
　　　　孝
武王周公其逹孝矣乎夫孝者善継人之志善
述人之事者也得非文王當商之末志在斯民
欲仁之之為事乎武王周公一天下郊祀宗廟
之禮行而辨賢逮賤是迺善継善述歟苟非蒙
大難之志救塗炭之事則重規叠矩舊章率循
國家之常何必是之云哉如孑然逞其私志則
志無取舎事無時制乎
　　　　享
或夛為享上之言不知何所據有自於洛誥敬
識百辟享不享邪洛誥因五服諸侯来朝冝以
為新邑之戒至於周之百官則惇大成裕云爾
寕論其享不享邪禮諸侯有不享者王誅所加
亦非百官事也成湯莫敢不来享者豈不逺自
氐羌乎且天下文明何疑何慮而於百官享不
享之責邪無迺導之䛕乎傳曰主所言皆曰善
主所為皆曰可隠而求主之所好即進之以快
耳目偷合茍容與主為樂不顧其後害者䛕臣
也是蓋有可懼者衛侯言計非是而羣臣和者
如出一口子思以謂君闇臣䛕以居百姓之上
民不與也若此不已國無類矣
　　　　義
甚哉義之與人大也君子徳行大備而或毫髮
之愆者亦不足以為義焉故君子以是為質和
順道徳之後乃可與言先儒之訓曰冝以視鑿
枘之不相為用而須臾必守也或曰義者制也
以忍為義徳是申不害鼻大可小之論將流而
入於刑近扵利矣
　　　　忍
必有忍其乃有濟有容徳乃大忍之異乎容者
㡬希忍扵須㬰而大或不能容者有矣大無不
容而小不忍者亦有矣故君子必並用也或以
殘忍曰是義徳也既不知義又亦酷而不忍
周公所以誥君陳者
　　　　事道
百姓日用而不知雖有至道而無非事也若夫
君子則知之矣孰非其道哉今於聖人曰此事
之序也此道之序也果知道乎
文集卷第十三
文集卷第十四
　　　嵩山景迃生晁說之字以道一字伯以
　雜著
　　　　厯元
夏桀在位五十有二年湯受天命放南巢實甲
寅之厯也是爲成湯之元不踰年而改元革命
異乎繼世之君也推之於厯考靈曜春秋緯命
厯皆本於甲寅元漢安帝延光二年中謁者亶
誦侍中施延河尹李祉太子舎人李泓及靈帝
熹平四年五官郎中馮光沛相上計掾陳晃皆
言厯元不正當用甲寅為元議郎蔡邕議之曰
厯法黄帝顓頊夏殷周魯凡六家各自有元光
晃所據則殷厯元也然則甲寅為殷湯之元也
審矣或曰厯黄帝用辛卯顓頊用乙卯虞用戊
午夏用甲寅殷用甲寅周用丁巳魯用庚子黄
帝顓頊虞夏周魯未必皆元也何獨甲寅以之
為商湯之元哉曰時君各因事而命其歴不同
也至於殷元甲寅則歴家皆因之而起算云爾
周大象元年太史上士馬顯等表言曰夏乗殷
斟酌前代厯变壬子元用甲寅其言是也古諸
儒生皆以為孔子用殷甲寅厯漢劉洪於厯最
善其表言曰甲寅厯於孔子時效竊以春秋緯
命厯推之可信洪言而公子譜所謂商起庚戌
終戊寅者非也帝王譜謂湯元年壬寅一行厯
謂成湯伐桀嵗在壬戌皆非也外傳曰晉之始
封也嵗在大火閼伯之星也實紀商人韋昭曰
商主大火其果合於甲寅乎曰成湯六年甲寅
上推桀元年癸亥實見嵗在大火如魯僖公五
年丙寅亦嵗在大火工推之於其元年壬戌實
見嵗在大火此固得以為甲寅也或曰以夏正
論之大火卯也此得以為甲寅何也曰夏后氏
建寅啇人建丑周人建子因其所建不同而然
也魯昭公二十年二月己丑朔日南至魯史失
閏至甘傳與緯不同唐一行曰周歴得己丑二
分殷歴得庚寅一分殷歴南至常在十月晦則
中氣後天也周厯蝕朔差經或二日則合朔先
天也傳所據者周厯也緯所據者殷歴也氣合
於傳朔合於緯斯得之矣以此觀之既其所建
不同則大火先得以爲寅也殷人建丑以十一
月朔旦冬至爲元首始变虞夏之厯也世紀公
子譜三統歴皆曰湯在位十三年今定著元甲
寅則十有三年丙寅之厯也孟子曰湯崩太丁
未立夫所謂未立者言嘗立之爲君不踰年而
卒未得立以爲君也春秋之法不踰年之君書
之曰子而不書之爲君書之爲君則不可而數
之則可也不然孟子何以數之耶外傳以謂商
之饗國三十一王并太丁而君之則非也世紀
三統厯亦曰殷世三十一王惑扵外傳之論也
公子譜謂三十王是也孟子曰外丙二年仲壬
四年太甲顛覆湯之典刑伊尹放之於桐三年
太甲悔過自怨自艾扵桐處仁遷義三年以聼
伊尹之訓己也復歸於亳太史遷作商本紀曰
太子太丁未立而卒於是乃立太丁之弟外丙
是為帝外丙帝外丙即位三年崩立外丙之弟
仲壬是為帝仲壬帝仲壬即位四年崩及世紀
所載皆是也本紀公子譜以外丙即位三年則
非也世紀謂外丙即位二年與孟子合而得商
享年之數也孔安國顧氏孔頴逹軰徒見伊訓
之文曰成湯没太甲元年伊尹作伊訓遂以謂
太甲継湯而無外丙仲壬反以太史遷皇甫謐
劉歆班固為非何其妄也盖不知伊尹以成湯
之訓訓太甲孔子本原伊尹訓太甲盛衰汚隆
之意而序之非謂成湯之於太甲先後世次也
如夫子於易曰包羲氏没神農氏作神農氏没
黄帝堯舜氏作皆本其治之相成也非謂其時
之相継也黄帝之後豈不有少昊顓頊帝嚳之
君歟仲壬四年而崩壬申之厯也越明年癸酉
太甲之元也三統厯太甲元年乙巳元嘉厯太
甲元年癸亥一行厯太甲二年壬午三者皆非
也沃丁在位二十有九年或以謂三十年小甲
在位或以謂三十六年或以謂二十二年或以
謂十七年雍已在位或以謂十三年或以謂十
二年中丁在位或以謂十二年或以謂十一年
外壬在位或以十五年或以謂五年沃甲在位
或以謂二十年或以謂二十五年祖丁在位或
以謂三十二年或以謂三十三年盤庚在位或
以謂十八年或以謂二十八年小乙在位或以
謂二十一年或以謂二十年廪辛在位或以謂
五年或以謂六年庚丁在位或以謂六年或以
謂二十一年武乙在位或以謂三十七年或以
謂七年若夫沃丁之立三十年小甲之立二十
有二年若􁕁有七年雍已之立十有二年中丁
之立十有一年外壬之立五年沃甲之立二十
有五年祖丁之立三十有三年盤庚之立二十
有八年小乙之立二十年廪辛之立六年庚丁
之立二十有一年武乙之立七年則皆與商之
享年不合誠非矣商享年六百二十有九諸書
皆同
　　　　辯誣
天無待而髙者也日月無待而明者也人之生
於天朝夕日月無所待而知髙也亦無所待而
知其明也聖人之道曷獨不然韓退之讀孟軻
書然後知孔子之道尊晩得揚雄書益信孟氏
又得荀氏扵軻雄之間何邪孔子固聖人孰知
後世必有人曰孟軻能明吾道而尊之耶脱如
後世遂無孟軻則孔子之道泯滅不傳歟至於
卿雄則復何力之有一何量聖人淺而自待之
厚耶今之學士大夫必待小序以説詩必待魯
史以傳春秋必資荘老元虗釋氏幻妄以明易
又復何耶然謹小序於詩者鄭康成孔頴逹也
尊魯史扵春秋者服䖍杜預也假釋老扵易者
何晏王弼軰也今之所謂大儒者未離乎昔日
曲學之後塵歟
自西晋来有老易之論何其不思邪盖無得於
易而溺老氏之文者倡之也斯人不特無得扵
易而亦無得於老氏者也譬諸人材必先其學
問師友淵源與夫立身本末出處去就所向大
體同也小體斯可略大體不同而奚小體之論
㦲老氏所貴曰常與靜易之變動出入不可以
居老氏自處者無名無事芻狗百姓而易於吉
㐫與民同患至曲而不遺斯世之是務也老氏
至極歸於自然雖道亦是法也易有消息屈申
吉㐫悔吝危可安而亡可存皆有然而然非自
然也果相資以用否邪
齊晉之功非不盛也吴楚之王亦崇也春秋不
之貴者尊一王也門内妾婦且知尊無二上矣
予不知世所謂孔孟云者孰自而得耶其尊孔
子歟尊孔子歟盖天下萬世之尊師者孔子一
人而止耳容孰偶之也邪學者於是乎權有度
無欲挽二子以並駕又無乃甚邪荀卿非孟子
僻違而無類幽隠而無説閉約而無解王充著
論曰刺孟則亦過矣然不為無謂也知其不尊
周室勸諸侯僣王以國叛人人可為湯武予學
春秋而有感焉未敢發之言也後見江東李覯
所論著則有前得於予者也又如士師可殺人
之類强辯傑驁視當時所謂䇿士者不甚逺
今學者以孟子班諸顔淵而原憲子貢曽參宓
子賤之徒悉　之者不知世無孔子果孰可以
諸子優劣邪使孟子與諸子並生而徔容弦誦
闕里中當自有次第哉
尊其名不覈其實玩其讀莫適於事者周禮之
為書也其出為最晚劉歆初献之新莾莾即拜
歆周禮博士者乃傳焉是書大祗煩禮凟儀靡
政僣刑苛令曲禁重賦專利忌諱祈禳誕迃不
切事適莽之嗜也莽所用以戕天下之民而鉗
天下之口者是書之奉也正月之吉初和六官
各縣象法于象魏民視既已潰矣是日州長各
屬民讀法于州又何能来自象魏而滑其聼邪
孟月吉日黨正属其民讀邦法仲月大司馬行
蒐苗獮狩之禮月吉則族師属民讀邦法正歲
則鄉師稽器州長黨正屬民讀法季冬祭索鬼
神春秋則鄉州有射黨正祭禜族師祭酬閭胥
讀法凡歲比而三歲大比所以致其民者勞矣
而力役追胥大事大故之所致又未可以期數
也將使斯民終歲遽遽然不得伏田疇安室廬
而奉有司之役邪冢宰以九職任萬民而掌固
又任萬民凡國都郊之竟有溝樹之固民皆有
職焉夫民既勞矣而任之者亦以衆邪畿内千
里而卿大夫士胥徒授田凡萬八千人有竒其
地莫之能給而此多役疲擾之民尚可勝其任
邪是書厲其民者如此則扵禮樂政刑復何論
哉昔周公位冢宰正百辟今書冢宰乃特正其
治官之属何邪尚書周官與是書所謂孤卿之
職五服之制頗異同尚書周官作在周公輔政
七年將歸之時不知是書之作何時也如前乎
尚書周官則周公後以尚書周官為正矣學者
尚何取扵是書㦲如其作在尚書周官之後則
尚書周官者周公之棄物也孔子復何録之耶
二者不可允㑹非周公妄則孔子過也孰可脱
如作在尚書周官之後則周公未嘗歸政成王
也又孰可王肅斥冬至圜丘之樂謂王者各以
其禮制事天地今説者據周禮單文為經國大
體懼其局而不知弘也予有取焉嗚呼使周禮
而尚全王者猶損益之况此殘偽之物乎
或問韓愈言士不通經果不足用其言是非曰
士固不可不通經而必待通經之士而為用則
非也將有禍經術而病天下者矣西漢張禹經
為帝師成帝懼變異數見因吏民言疑王氏專
政車駕至禹第辟左右親問禹禹乃為身老子
孫之討曰災变深逺難見此經義意也盖禹扵
是乎言之安而帝之聼也信以不疑其在位碌
碌者亦皆曰經意也王氏何病其後莽卒攘漢
日夜更变漢制紛紛然天下不勝其酷莽與其
國師歆輩一切文六藝之言為其蹠也奈何梁
武帝父子躬著經義數百卷又升殿自講説甚
勤而朱异賀琛皆以經術進專國用事异乃為
侯景主人琛又以徔而紹介之卒以亡梁而帝
父子不得其死又重可哀也歟不通經果不害
其為士安得真儒以語哉
　　　　大辯
説之避地高郵卧病兩月念平生略有所知而
未嘗語人者不可使之俱泯輒䟽其大者作大
辯
近世學者喜扵離析配合之説盖有所自矣昔
之人分仁義於父子君臣之間曰仁不遺親義
不遺君又曰仁之於父子義之於君臣善為一
家户牖之言也質諸孔子則戾矣吾孔子曰事
親孝故忠可移於君又曰以孝事君則忠又曰
資於事父以事君而敬同焉云爾則無分乎仁
義也又曰父子之道天性也君臣之義也先儒
謂父子之常道加以尊嚴又有君臣之義也愚
嘗觀易象家人曰家人有嚴君焉父母之謂也
温公謂家人之中父母之事即得尊君之道故
特曰父母之謂也愚以是知君父無二體忠孝
非兩端仁義不可於君臣父子而分矣嗚呼仁
之所至義亦次焉故曰立人之道曰仁與義子
夏之言曰父至尊也天子至尊也君至尊也是
故三年之服一也愚嘗謂七十之後諸子者非
親見聖人之比也
　　　　大辯後説
予既作大辯問者曰臣子之事果無異乎仁義
一也忠孝一也其敬一也若其所事則有不同
者子之扵父一家之事焉爾臣事則國事也諫
争則忘其生軍旅則誓以死奉使則死不辱未
嘗顧其家也家事則未嘗不顧吾國也故曰事
父母能竭其力事君能致其身竭其力者生事
也致其身者死事也亦不難乎其死也問者曰
明天下之所事者莫喻乎蠱蠱言父子之事而
不及君臣之事何也幹父之蠱者幹君之蠱忠
臣也𥙿父之蠱也𥙿君之蠱䛕臣也問者曰其
上九不及父事何也曰上九為卦之主風自山
而落父子終無退事而君臣於終不得不退也
王弼之前易家皆謂臣老得謝事者不事王侯
高尚其事也弼始援莊老棲遯不可同群之談
以苟異今誰辯之者嗚呼始以父子著君臣終
以君臣篤父子
　　　　申劉
説之十餘年来始不惑於孟子為之辯正大端
自謂悉矣及見劉道原説月正元日舜格于文
祖是堯崩踰年事不待三年䘮畢其斥孟子甚
明且罪孔安國仍軻之繆乃大聳歎恨不得道
原而在北面師事焉然道原意有所遺者輒申
之堯知其子不肖不足以傳天下幸而得舜以
授之舜既攝二十八載之乆矣乃復待堯三年
䘮畢避之南河之南是堯之子才足以傳天下
歟堯逺能知舜而近扵其子則不知耶賊父子
之恩而凟君臣之分孰大於此哉堯苟不知其
子舜乃獨知之為舜者曷不讓之於攝政之初
使堯見之乃有待畢三年之䘮即位之初棄宗
廟百官而逝耶無乃舜之是舉也偽歟天下至
重噐授受至重事何容偽毫髪哉後世亂臣賊
子接踵奮𬒮而起舜或倡之邪舜扵是上不誠
扵堯下惑斯民以天下為市而術取之耶丹朱
不肖子也一日見舜避之逺乃起而言曰天下
吾家之世有也至我始不身之耶吾父雖欲授
舜而舜不敢居以避我我何為不如舜之志也
且舜之志天下志也我之受冝則舜以天下病
而利丹朱一人豈堯之所以知舜之心㦲如丹
朱曰舜之避我雖逺如吾父命何天下之朝覲
獄訟謳歌顧可欺哉必以天下奉舜是舜非受
天下扵堯乃受之丹朱也丹朱不知為舜亦何
憾彼朝覲獄訟者必忿然而争争必至於兵丹
朱將不保其軀矣舜欲利丹朱而寔欲殺之耶
舜之南河之日天下禍亂肇耶夫既不忍堯之
子而避之矣其之中國踐天子位則顧衆人之
情而不待丹朱之一言不若其初不避之愈而
徒以暴丹朱之不肖耶此非常大事其後禹益
又皆例之邪書雖殘編不應如此大事略無所
著見其薦益事則温公辯之矣
　　　　恥新
儒生於六藝務新相尚紛紊糾射不已予少亦
狃習焉而不知其非殆今老矣始恥之何則聖
人之意具載於六藝天地萬物之理𬋩於是矣
後世復有聖人尚不能加毫髪為輕重况它人
乎昔之學者辛苦晝夜讀誦思索加之以師友
博約一意於其䋲墨中而不敢外以曲直也譬
如日月光明莫知其終始寕辨其新故非若可
器之物腐爛而故製作而新也惟其人智識不
同所得有淺深而所發有早晚一已之所謂新
者乃六藝之所故得也尚何矜㦲是以昔之人
遑遑然惟恐其不得於故而止耳卜子夏首作
䘮服傳説者曰傳者傳也傳其師説云爾唐陸
淳扵春秋毎一義必稱淳聞於師曰詩則有魯
故有韓故有齊后氏故齊孫氏故毛詩故訓傳
書則有大小夏侯觧故是何前人惟故之尚如
此而今人乃新之急邪若乃其新則有之盖贅
之以釋老而鑿之以申韓塗人之耳目而变易
其心思為己名譽之術以發身冨貴則新之善
矣嗚呼先儒之學止於皇極大中之道非釋老
申韓之清虗刻核髙絶而辨析則何以為新而
餌彼薄劣之𣣔邪是特有害於其言而已乎著
於政事吾民將不勝其弊可不(御名/今上)哉或曰陸
賈新語賈誼新書劉向新序桓譚新論如之何
曰語之書之序之論之可新也義則未嘗新
　　　　太剛辯
東坡作剛説以謂太剛則折者鄙夫患失之論
也或以仲山甫之詩排之嗚呼人而可與言者
豈易得㦲彼不知太剛則折者物理也君子之
道何與焉夫君子所謂剛者何也誠也誠斯柔
矣自其柔而用其剛則何所不冝天地鬼神將
直折之尚誰折我耶不幸而殺吾軀身是亦剛
者之細事也不然又何以貴乎剛㦲甞試觀之
天下之柔者水也及其起為八月之濤而匯為
千里之浸則曰天下之至剛者也是無它焉水
之為物誠焉爾也今有人焉欲禦是濤而田是
浸雖力何能哉仲山甫之徳既不吐不茹矣則
亦何病乎大剛歟或者亦東坡之客得以辯諸
　　　　和陶引辯
東坡先生和陶詩不見老人衰憊之氣如何曰
孰敢以血氣之盛衰而論盛徳之士耶又有擬
古之作而未有追和古人者如何曰亦所未喻
也梁吴均和梁鴻在㑹稽贈友人髙伯逹和郭
林宗贈徐子孺和楊雄就人乞酒不得作詩嘲
之唐李賀追和何謝銅雀妓追和柳惲汀洲白
蘋章蓋亦多矣雖然和不次韻奈何曰時也方
觀鳥跡時可責以鍾張之法度乎又問曹劉鮑
謝李杜諸詩人皆莫及陶淵明如何曰未之前
聞也若其所聞者梁鍾嶸作詩品其中品陶彭
澤出扵應璩左思文體省静辭興婉愜毎觀其
文想其人之徳世歎其直如歡言醉春酒日暮
天無雲風華清靡豈直為田舎語耶古今隠逸
詩人之宗也如嶸之論則彭澤為隐逸詩人之
宗而曹劉鮑謝李杜者巖廊詩人之宗也竊甞
譬之曹劉鮑謝李杜之詩五經也天下之大中
正也彭澤之詩老氏也雖可以抗五經而未免
為一家之言也嗟夫應璩之激左思之放本出
於劉而祖於曹未易容後来者勝之也又安得
而措一言於李杜間耶或以東坡之詩勝李杜
而比淵明者其言大可懼哉如以謂篤愛陶詩
而服勤焉唯見扵東坡則江淹之所擬今泛濫
入於陶之集中未有辨之者韋蘇州白樂天之
所効者皆極閑逺之所致亦皆優於曹劉鮑􁛮
李杜耶又問區區之迹未足以論士如何曰是
心與迹判之論也吾温公斥之矣盖論士者必
以區區之迹吾友有喜和陶詩者因為辯之云
爾
　　　　性命
或曰鑿九竅而戴瓜髮均天民乎曰然曰苟無
大惡得罪於天則天將生飬之而有間乎曰苟
無大惡得罪則天將生飬之而無間也曰今有
人焉才不相髙徳不相尚貴或有餘而天益侈
之以福賤或不足而天益窮之以禍為之天者
私乎為之人者自取乎曰汝豈未知陶者之用
心陶之為器範金合土埏埴之巧一也至於形
状既判則一為塤一爲缶一登清廟而和玉瑟
一隈巖墻而包醬豆豈陶者之私耶各安於分
邪故方其完也或以塤貴而缶賤一旦落而碎
之則同會於糞壤之顛矣為器不同為棄一也
彼貴塤而賤缶者又何淺哉夫然後知陶者之
無私也汝知陶者用心則知性命
　　　　禍福
冨人有祭而祈福者列千燈於中庭流汗及踵
而布油不輟曉使僮僕市燕雀之在網者逸而
活之又百数焉既而語祭曰吾之某交吾之某
親惟飲食是務所殺命日數十吾每哀其愚而
力未能化也子何辭而使徔吾之所樂余應之
曰噫彼之所樂者子既哀之余之所哀者又子
之所樂也子將謂天之生物惟形宏而聲大者
謂之有命也將水陸纎介蚍蜉蟭螟皆謂之有
命也擇其大者恵之則活十人不若活一牛兼
其小者濟之則蚍蜉蟭螟何物非物子脱網羅
之禽百数濟物之功見於色子曷不視前夕之
燈甌乎凡焦爛之蟲已絶未絶穰穰填溢何啻
億萬豈可以知度其目𢾗哉子以百𢾗之燕雀
不足以𥙷千燈之爛蟲也明矣天如不間則已
如其間之必攘臂大怒以子私一身之福損億
萬之命必踣子以徇於某交某親而未睱治其
飲食之小過也故曰余之所哀亦子之所樂也
夫是之謂為善不經為善不經則反以為咎故
君子内則孝扵親外則忠扵君居則恕於物有
道可行則相於衆四者求福莫大焉詩曰愷悌
君子求福不囬此之謂也福如可祭禍如可穰
是天有私覆地有私載日月有私照必不然矣
非徒無益也䝉昧之間又有害者若焦蟲之類
或可戒已
　　　　辯字贈恂公
老僧如恂来為予言天台智者之教曰介爾有
心即具三十予問何謂介爾曰自吾祖荆溪以
来皆以詩介爾景福為證予按詩家訓介曰助
也與智者之意了不相當柰何頗聞荆溪無不
該洽而於此一字似或誤矣雖然不害其為荆
溪也此字盖當如漢書介居河北之介晋灼曰
介時也訖黠反夫此有心一適當其時霍然之
頃也又如素問所謂心欬之状喉中介介如梗
讀亦如戞夫介介之梗可以見彼介爾有心之
相歟又易介于石古文作砎鄭康成云磨砎也
古八反夫磨砎之聲亦倐然而有者也讀者可
以意了而見智者之語峻意潔云爾恂曰竊甞
有意而不知其讀如此願書之予每恨晚輩輒
廢形聲之學喜書以贈恂政和元年辛卯十一
月己卯嵩山景迃生書
　　　　懼説贈然公
予甞怪韓文公歐陽文忠公力排浮圖而其門
多浮圖之雄如澄觀契嵩輩雖自能傳扵後世
而士大夫今喜稱道之者寔二公之力為多也
夫毁其教而進其徒豈非一反哉徃年孤山智
圓凛然有名當世自成一家之學而讀書甚慱
性曉文章經緯師法韓文公常責其學者不如
韓能有功於孔氏近則嵩力辯歐陽之謗有古
義士之風是二人者忘其讐而慕其善又一反
㦲竊甞思之是惟公乎好惡而務乎厚不自窘
束而壇宇廣大者為能如此若其反乃其合也
天台僧了然字煥之年三十六歲天姿秀發傳
其教甚力比嘗辛苦於山中十有五年衆服其
善而自覺其有得乃出遊予始識扵四明而歎
異焉顧予方流落不為人所比數尚何有扵斯
人而竊為之懼則深矣盖斯人賢可妬而能可
嫉余於彼妬嫉者則無所恨而唯懼斯人聚徒
太早又懼其著書不能待晚而太鋭封植師説
疆界抵太牢也何則今有人視其外所師説者
不怨則怒或陽善而隂伐之其如師説不能一
字不謬何得非嗜聾好瞽而與之共斃歟世間
書讀固不能盡而應有當有者又如晨炊之不
可緩何容年少輙有著述鋭氣喜瑕疵先逹不
知已之所謂新者過少時又復陳腐有人議之
矣以故少年著書者至晚必悔如其不悔者又
無足觀也然之祖智者猶以領徒早為厲己况
它人乎然冝勉斯三者公其好惡而務乎厚不
自窘束而壇宇廣大則善矣不過数年予當隱
處嵩山或聞東南有道盛行大得名譽者是必
然也然其勉諸作懼説贈之
　　　　凈土略因
臨淄趙子和仁𥙿移書洧上老法華曰吾東州
人近因子之文始知有西方淨土可脩而自天
台教以出也子冝於此圓妙大教專明兹真修
一事益以惠我無情有性者僕謝之曰具縳凡
夫與予同在三災八難中何敢任此雖然病者
未必不識藥也竊聞之有生有死而凡聖殊有
凡有聖而身土異有身則有土有土則有身孰
穢孰淨可不辨之邪我釋迦牟尼佛與阿彌陁
佛愍此衆生乃同一願力於無量無邊法門之
外建立此一法門釋迦儐之也彌陁王之也釋
迦生之也彌陁家之也釋迦於病藥之也彌陁
使之終身不病也釋迦之土猶逆旅也彌陁之
土猶鄉閭也自西竺以望安樂国與吾震旦之
望安樂國一也是故文殊普賢彌勒龍樹賢護
無着天親皆願徃生而觀音勢至在釋伽所亦
在彌陁所吾土始自慧逺白蓮社與謝靈運劉
遺民輩倡導之後継有曇鸞道珎懐感懐玉善
綽善導之願行尤著而可考吾天台智者大師
承聖賢之後振法華之音其教始大備而行之
益逺法華之前有維摩經首以淨土起教法華
之後有起信論終歸證扵淨土揆觀其目盖有

十種佛土二十七品佛土其合之為四土則復
自吾智者始是四土之名散在法華華嚴維摩
仁王普賢行願及大智度論唯吾智者合而次
第之其在維摩之空室法華之空中寳塔則常
寂光土也維摩之衆生寳蓮花法華之衆皆是
菩薩則實報荘嚴土也維摩法華之聲間菩薩
共為僧等則方便有餘土也維摩之見妙喜國
法華之三變大地則同居淨土也維摩有香積
菩薩法華初放大光明則同居穢土也佛告寳
積長者子言菩薩随所化衆生而取佛土則同
居土也随所調伏衆生而取佛土則方便有餘
土也随諸衆生應以何國入佛智慧而取佛土
則實報荘嚴土也随諸衆生應以何國起菩薩
根而取佛土則常寂光土也其文雖隠而其義
彰其名雖散而其理合苟非吾智者出之則如
之何嗟夫逺公扵教典未傋之時根機未熟之
際率群賢而創導之智者歛波瀾而淵澄開隠
祕而震耀終成此教以貽来者顧豈不來自淨

土而欲斯穢土淨邪然法華於藥王品示安樂
世界生蓮花中其在普賢品則示兠率天生彌
勒所吾智者捨普賢之行而專意藥王之證其
後有慈恩法師復捨乎藥王而專意普賢則又
深知四土之分别者也唯知四土則十有六觀
盡矣三身王觀四教萬法悉無遺矣雖然有一
患焉一曰疑而不信彼疑不自信則我内信而
何𥙷智者猶病諸十疑論所以作也唐永州巽
上人特書是論於法華寺壁其所感深也二曰
信而狂且愚不知悟心以入觀明因以克果但
言我能心淨孰非淨土似能為維摩之言而身
實天魔之民也豈不重可惜㦲其在今世洪此
教也盖有人焉如慈雲法師之教行四明法師
之觀智近者靈芝律師之辯論何以尚之洧上
老法華初徔明智法師而生信後頗徔容於靈
芝云
　　　　志學
族弟觀之居一日来請曰若何而志得於學予
報之曰汝志吾不可不汝言夫以行為學非待
學以為行者克己復禮之學也學焉者無所假
也鷙鳥之習其羽豈取筋力之勞哉學寸而習
寸學尺而習尺發吾之神明而適日月之光華
吾心説矣心苟有所説則無物不遜吾之學也
此天下萬物之所説者則不足以象吾之説其
惟朋友講習乎故賢賢事父母事君交朋友未
學而為學矣子夏斯言蓋有所本矣吾夫子以
孝悌謹信汎愛親仁其行徔容有餘力而不逼
者學文之功也揚雄始上行而次言末之教人
是分學與行為二端而惑於誦𢾗佔畢之為學
者盖以行為本言為能教人為成徳矣曰非徒
知之亦允蹈之待若人何薄邪荀卿諭乎假舟
楫輿馬則學與性分為二端矣學以光明乎光
明遜志敏行者非邪二子之蔽無它不知克己
復禮之為學乎顔淵以身為天下萬世之率而
問仁夫子知回之所以問者於是乎告以天下
萬世大中至正人人能自竭之通曰克己復禮
為仁由已回知夫子所言者則謝不敏而請事
焉吾之一已視聼言動罔非吾之學也耶一言
之曰仁二言之曰仁義三言之曰仁曰義曰禮
自是百言之而百名效實矣揚雄亦豈無知於
此者其言曰禮由已則遺仁義矣荀卿之知此
益明其言曰學至乎禮而止矣夫是之謂道徳
之極禮之敬文也樂之中和也詩書之博也春
秋之微也在天地之間者畢矣其言厚乎禮而
薄乎已卒以禮為舟楫輿馬將見其一日捨之
尚何所克哉觀之復曰然則學無所分而無門
户以入不亦難乎曰豈無所自㦲其惟思乎學
必思以明思必學以進雖九思而未夛終當一
之於學也不寢食而思卒不吾益惟學能吾之
益而不吾負焉耳前乎孔子而言絶學棄仁以
貳乎孔子者老子之徒也後乎孔子而因曾子
之辭氣不盡信書分仁義扵君親以亢乎孔子
者孟子之徒也逺乎孔子而多岐廣騖不住乎
仁義其言似仁義而非以出乎孔子者釋氏之
徒也古之學焉一今之學焉四捨歐陽公而學
不為三家所蔽者誰耶汝志勉之兄向者少嘗
教授郡國老不得容於　天子講席飄零覉旅
死亡無日何敢安於海涯爲吾弟作志學
　　　　一分律
常念懲忿窒欲　常念克己復禮為仁
常念中庸之為徳　常念必有忍
常念敬義立而徳不孤(不敬/即無)常念觀我生
無貳用其心(互之報/有用心交)無戯言忿言易言疾言雜言
無求於一切　無必責扵人
無怒人以辭色　無忘人之有干於己者
無貪所讀而不精　無多食
　　　　觀省
凡求聖人之經必知其所落必知其所趣必知
其所歸始消落之於字字得味也中如人接武
布武而適趣則累羣言而一之也終極其歸而
宅之扵文字之外也不獨於書為然是之謂觀
省是之謂克念
　　　　論詩
賈島云嶽石掛海雪野楓維渚檣予謂不愧謝
康樂揚帆採石華掛席拾海月謝句喧於寰中
而賈句未有一人目之者何邪二人分擅動靜
之勢極殊而幽深閑暇俱絶俗有餘思則一也
書以示李小九必有以語予者
　　　　論書
歐虞筆圓禇薛筆方其後悉學大令而方圓錯
出顔復圓柳復方矣隋朝一代筆法盡未必智
累之力也梁蕭子雲兼南北之善或云亦大令
之徒
　論
　　　　九學論
予在京師與劉壯輿論春秋謂三傳不相為用
因言人之學亦夛塗其大槩有九壮輿始異之
既而為予言曰知我先君者莫如子今予宦圁
洛病卧荒山旅舎中追憶當時之論已多零落
自念老境可傷不可使後生無聞焉明日病少
閒還郡於行李間作九學論
其大如楩楠豫章而自然其細若籩豆簠簋而
合學無不通而不可以一藝名且莫知其所以
學其言則詩書之英而動則禮義之績用則惠
澤九州不用則聲教閭里者大儒之學也温公
是已口不汲汲於詩書而詩書之功随之身若
遺文章而文章之名歸之冠劒巍然望之可畏
而不能不爱也珪璋爛然心欲親而趨不敢前
也妾婦之無知而亦幸其為人如此也夷狄之
𢤱悷而知中國之有人也若斯人者廊廟之學
也冨韓公是巳宫商足以賡歌波瀾足以潤色
封植足以顧問謇諤足以獻納其髙文大冊不
日而流布逺邇邦人喜稱其姓字而後進擬為
龍門者徔官之學也楊文公是已尊六藝而黜
百家法先儒而惡新語謹乎詁訓通乎倫類頹
然古人之風黙而有容若踈而親侍經幄則人
君増恭儉之懐而永絶聲色貨利之心居函丈
則弟子始於章句終扵徳行者講官之學也孫
宣公是已慱極羣書兼該百家得六經之體要
而不為章句特以春秋之㫖正褒貶辨邪正篤
名教厲風節賤㓛利尊王道其文玉雪嶄嶄然
不可溷濁者史官之學也劉道原是已世官氏
族早宦於朝明習漢家典故而坐通厯代㳂革
其為人温恭易良以待一切之問而議不為勢
屈言不求衆合雖死不易職若無可好而惡之
者不敢貶人君之所厚百工之所仰者禮官之
學也宋諌議是巳籖帙之冨倍於三館少不鞅
掌王事而既老無嗜好兀兀晝夜槁目秃指人
以為勞而已獨滛樂晚生得以問竒字好事者
徔而貪異聞然不可責以正鵠之功者倚相之
學也掌賓客是已其學一曲而不可破其辭不
􁃴括而不可惡不師古人不友當世而自信甚
堅執之不貳者處士之學也學不根柢而辭有
枝葉雖涉其淺而測其深雖獵其瘠而炙其肥
以書畫論古人以鼎彝為好古以簡策相誇矜
人多喜其可愛而恕其所宜責泛泛然不可入
孔氏之門者子弟之學也嗚呼勉之㦲人有得
其一者有兼之多寡者有得其上而或鄙或恕
其下者有居於下而或能進或不能進於上者
可不自好也邪若苟不在其上七者之選又烏
足謂之學哉惟是九者之外又有方士之學舉
子之學非予之所知也於諸公姑取其一以鎔
冩所論不敢效楊子雲之品藻也且　國家人
物之盛可勝言哉如歐陽公是所師範也乃不
及之槩可見巳姚子張非禮官之學也邪是九
者亦非甲乙次第云
　　　　成周論
或者謂治具當一切取法成周作成周論
甚哉人欲安其私意而馮陵決勝也不本乎孔
子之言不断以春秋之㫖而攘成周之法為今
日之治可乎彼得時言聼之大臣由是聳動人
君拒絶群議自為周身之術則善矣昔孔子言
三代禮之所損益至扵継周者不曰不可損益
也盖甞鍳察明矣周得乎其文哉逮夫告顔淵
之爲邦則其忠其質其文一日並舉而要其成
功則虞舜之歸也扵是乎知彼一切談成周者
踈矣公劉之詩变而板蕩既乆晋变而夷狄楚
变而君子周禮孑然無一存者幸而猶有遺書
見於魯孔子傷之春秋用是而作故曰孔子作
春秋以維周又曰春秋变周又曰春秋变周之
文徔先代之質又曰春秋救文以質又曰春秋
承周文而反之質又曰春秋上明三王之道又
曰春秋樂道堯舜之道以俟後聖又曰春秋救
周之弊革禮之薄㕘用二帝三王之法以夏為
本不全守周典其得乎斯㫖者果何人哉肯區
區力誇簡編舛偽之餘邪且夫自漢元以後天
生邁往不世之材抱王佐之略經濟之謨撥亂
反正若迂而合出斯民塗炭中而與之更始者
未必徇古之功也　藝祖時竇僕射儀李尚書
濤皆以經綸爲巳任　上之所加禮而恨用不
極其才者今視其規模不知果何以名其所學
耶嗚呼按伯樂之圖而得千里之馬哉或曰蘇
綽豈非命世之偉人歟何為建官立法一以成
周為務曰是綽傾魏造周之術非君子維治世
成平之道也方是時西魏之危若槁葉之未墜
而綽出力以振落之耳托跋夷狄之餘風君臣
上下痼禍熾亂而莫之可喻非一旦以成周之
高名肈新典禮過乎藻飾則何以奪其逺近之
視聼而震其朝夕之思慮㦲未㡬魏氏宗廟為
周人之墟矣又其馮陵決勝之雄者也不然王
莽亦可賢耶
　䇿問
　　　　北京䇿問
問河北重扵天下魏重於河北古今議皆然唐
杜牧言魏於河南亦㝡重是三晋皆出魏下今
魏南不及鄴北不及邯鄲桑麻沃野為浸澤者
十七八啇賈農甿之資十减八九何所取重也
哉議者見漢資漁陽上谷而中興唐棄范陽節
度而厎亡今羯虜盗有幽薊為朝夕之憂不知
燕在六國最弱無所能唐平淮西後承宗貢扵
鎮田正朝於魏而盧龍亦非劉緫有也故曰瀛
莫易定實賊咽喉羯虜據燕足以自橐巢穴不
足以厲我明矣我所恃者諸鎮也今魏既弱而
瀛鎮定上無朞年之帥下無土人之将兵惰且
寡倉廪不冨何以禦匈奴而奉京師哉夫自北
而制南則中山為重故後燕都中山而不都鎮
自南而制北則鎮為重故王氏百年有鎮而不
徙中山今並建安撫使不知有事之時相統制
不相統制乎必合必分乎唐卒不能有三鎮而
重横海軍以撓三鎮建景州以闢横海豈特一
烏大夫之力哉實朝廷計之得也今滄不命帥
而景州廢矣果何以援鎮定耶昭義餉道所以
資魏而通澤潞魏齊唐與李克用之迹俱存今
廢昭徳為鎮其絶晋不與河北通有無歟古所
謂白馬津者王覇必爭之地也唐雖以鄭滑為
一道而白馬津隷黎陽為河北之重今以隷東
郡其外柄而不自操乎昔漢髙祖不恃天下之
勢而恃陳豨不阻漳水為必可伐今之水官漫
不省漳之利害以輸河水之溢而增河之勢何
耶　國家之初溏濼之制未備而邊塞之民彀
弓而耕植戈而穡勤勞甚矣是溏濼實足以當
飛狐之險今嵗乆而淺深失舊制且復有河水
以盪之當如何以復其故乎凡此八者悉願聞
之而欲還北道風俗之渾厚質儉者何道使民
力足以給凶年而無流離飢莩之虞者何術常
不乏者昔時之名將名相碩學巨儒者又何道
鹽之利可搉不可搉監之馬可復不可復其皆
著也
文集卷第十四
文集卷第十五
　　　嵩山景迃生晁說之字以道一字伯以
　書
　　　　與熈河錢帥書
說之啟即日不審鎮洮幕府云𥘉台候比復如
何屬者虎帳西来便欲拜状忽忽因循之故更
不復道其實要作一書厯陳熈河古今事體非
累𢾗千言不可以俟閒暇之日而未之能也逮
此使臣来拜教之辱何勝愧仄重念綱紀弗振
母一不費整之語令人太息不已然前所欲陳
者不若罷休如汰土兵省戍兵削蕃官卑漢官
罷冗長使者棄侵淫蠹蝕之地不發一卒一騎
東出以(御名/今上)㣲固守則斯言也無乃旤人歟雖
然首尾之状敢置古而即今以略之此熈河
道曹南院棄而不城者也其後夏英公喜功名
欲城之其如韓范之論何又其後有一王長官
韶者薄游陽翟偶見英公神道碑所載云云遂
穴以爲策以干丞相時丞相是謂韓公視王長
官者稚而狂之若河外𢾗州則又王長官棄而
不城者也議者謂王忠嗣之功不减郭汾陽王
忠嗣不肯城石堡而哥舒翰卒城之則哥舒翰
少為忠嗣部伍而晚則罪人也彼术征之志不
淺鬼章之睥睨尤近而著者隴拶似若無能頗
聞有子存已長立不知今又如何方苻秦滅燕
滅代滅涼時寕知有一慕容垂哉實有不可不
懼者首尾之状畧如此外又有二事一曰閉関
以謝商胡以尊國體(一寸犀之類/不買一塊玉)二曰屯田以
實塞下而省轉輸二事幕府不為之以待誰為
耶漢賈誼與吾家大夫必亦出此言唐杜牧沈
亞之本朝尹子漸師魯兄弟亦其人也此六君
者行年皆不及僕之老則屑屑狂言未必無當
也特為故人一出耳彼有邵茂文者知無不言
忠實之士也幕府可出以視之因王鞏州人行
信筆縦書不免脫繆悚仄旦夕別上状授使臣
囬次餘乞保重不宣立春日說之再拜鎮洮經
略待制節下
　　　　薦蒲君刑曹書(成州)
知成州晁說之伏覩本州刑曹閬中蒲贄年四
十一經中博士行中御史方布衣時有職太學
偶因格改捿遲山郡衆為較其輩流往往蒙
朝廷寵擢良可歎已說之無状假手旣知謹視
遇民而於斯士豈獨無心竊自念歲暮之齒咋
舌之乆何敢有鳴于　朝惟我明使者得布露
之明使者采衆人之頌聮章以聞豈不幸甚豈
不幸甚十一月四日知成州晁說之上某官節
下
　　　　與宋運使書
說之敢言之昨日薦蒲贄人回獨䝉教荅何勝
感仄此外復有(為/一作)職事謹用漢制敢(此字/一無)言
之本州今年秋旱同谷縣人户所訴二萬五千
餘災其所檢校放者一萬三千餘栗亭縣訴一
萬三千餘災而檢放者八千五百餘說之無状
唯知夙夜愧恨深負斯民矣負斯民扵下可也
其如上無以稱　聖君仁惠逺降御香閔雨祈
禱軫恤元元之意何属者運句馮徔事入境道
路諠言正為稅事而来也說之無状竊彷徨自
歎息曰死矣放税不如百姓之所欲将得罪於
明使者吾何面目在人間生活耶且亂山叢溪
之間蕞然一郡不識使臺貴属來臨者累年其
乆矣今一旦老㓜扶携切切昂首以聼使属增
放税𢾗以醜飢鷹刺史餓虎縣令可以風威百
城豈不幸甚既而大不其然乃是惡所放之過
優而𣣔令復之嗟乎天壤之間好惡不同取舎
頓異一至此耶是必非明府之意而句官失辭
而然爾顧豈不為明府累耶前者疲瘵之民所
以不至流徙亦不甚闕食者以所放之稅粗能
畔岸之也茍若復之或少䥴削之是網羅於前
而捕扼於後也方𣣔哺盃按而奪之手指也其
為守者平日粗與民有信今則不勝其欺且罔
也設常有沮洳之澤亦無以𥙷斯炎熾之酷也
困之如彼伐之如此古人之所痛者今寕不一
動心也耶所謂結怨於一州取笑於　朝廷者
又於今日而見之也竊復自念平居鄉閭餓死
不貳吾言今茲假守以𥚹小之地遂使難為乎
善必𣣔蹙之首鼠無它也素不自重不誠於身
則不獲扵上而下亦莫我獲也夫鷙鳥在上重
鼎在下不程勇力不悔其往不䂊其来儒者之
細事患不自勉且不自信爾者舒仲應為沛相
袁術以米十萬斛為沛軍糧仲應以給飢民術
怒欲斬之仲應曰知當必死故為之爾寕可以
一人之命救百姓於塗炭術謝之曰仲應足下
獨欲享天下重名不與吾共之耶彼袁術者人
有犲狼者也方與羣雄血戦之時乃知出此何
耶仲應之米十萬斛今茲雜色不當其十之一
也况明府素不畏髙明則不虐惸獨矣說之竊
恃明府而安之不貳也目前似少魯國男子或
為孱守而危者不知明府者也或曰其如
　　何曰豈無䇿哉說之老矣乞宫觀旣不諧
行當乞放罷東歸如明府未賜斥絶尚當於明
府布露之區區所見實繋事體可以實塞下而
冨國中明府必将樂乎聼之也伏惟運使大卿
財幸十二月十八日知成州晁說之敢言之
　　　　荅張直孺先輩書
說之啟老罷甞謂學而不思者不足以為學而
適足以為罔彼思而不學者亦不足以思稱而
徒殆耳二者何不兼修並進乎如不得已二者
孰重盖學為重則善學者必精思如不已於行
者必圖所濟茍徒思而幸得之則不顧學矣如
世冨貴動如所欲豈服稼穡艱難哉夫子固以
身為衆人率也其言曰吾嘗終日不食終夜不
寢以思可謂勤矣而卒無益不如學之益我也
有思渉者當益之以舟航若曰一歲之思不如
一日之學也其後子夏得此道博學而篤志切
問而近思之曰仁又其後子思得此道博學之
則審問之而後(御名/今上)思之則明辨之終以篤行
之或曰堯之文思柰何曰子以堯之思眞與凡
厥庶民五事之思同乎先儒不曰堯道徳純備
而謂之思乎盖即其巍巍蕩蕩而云爾足下不
鄙䄂書屈臨辭彩焜燿馳騖出入若止而不止
有餘力焉疑論語四科不當遺子游斥子我之
預禍子貢之(御名/太上)亂因小乎太史公足下有思
則勞矣然足下未勞乎學也四科之疑柳子厚
辯之矣上無子曰二字下於弟子字而不名逺
遺乎曾子有子南宫括宓子賤之類多矣其它
可置而不言也闞止子我亂乎宰予子我則唐
司馬貞史記索隠辯之矣子貢一出而五國有
變則　本朝諸公辯之者多矣足下何不於斯
以學焉足下於太史公書尤似未之學也大抵
懐大徳者不知有小怨太史公首變編年之制
創為帝紀表書世家列傳後之作者莫之或改
世家首之以呉太伯列傳首之以伯夷貴讓也
書首乎堯舜春秋首乎魯隠公詩首乎二南皆
以讓徳倡天下萬世之治道也夫子旅人而參
乎諸侯之世家老子之學自漢興之𥘉先乎儒
學以興乃與荘周申不害韓非傳於管晏之後
項羽與漢不並立者乃不没其實與漢同紀而
先之其大徳如此而藁草未成就參差抵牾之
小怨可恕不恕乎又烏覩所謂先黄老而後六
經乎敢併為足下謝覉旅無聊舊學素不深况
又荒落於胡塵中足下幸察二月十六日說之
啟上
　　　　荅陳飬䝉刑曹書
說之啟覉旅無歸稅客舟而不可前其所止之
沙渚或告之曰是髙郵也既而得親故於斯焉
慰别離而哀放逐又得所未名之寳於不售之
市不恨故舊之寡而每患獻酬之薄也孰謂吾
道之窮哉雖曰遇坎則止而止莫予之坎窞也
足下幸一再見而辱書翰文編則得未名之寳
於不售之市者也區區感佩之私尚何可言足
下之書是待甚髙非所敢拜其於李樞宻之出
處僕嘗論之扵其未建牙之𥘉不及其旣貶之
後也僕之逐乃在樞宻公罷黜之前爾足下文
編粲然尤非老拙之所與知然有一事似可以
為足下謝足下為漢太初厯序曰厯有本於律
者亦有本於易者非僕之所知也蓋厯𧺫扵律
律起扵易一物也孰得而三之哉足下以謂如
何它日或得𣢾晤以怱遽不一一說之上
　　　　荅張仔秀才書
說之啟辱書以魯頌質春秋為問甚善此義在
新學未出前學者猶及之新學務為碎義以銖
稱鎰紛然卒使銖鎰兩失而落於恍惚杳冥中
誰能斯之問哉足下但觀魯僖公冝有頌乎周
王不作而魯公僣頌夫子不得而輕重之遂亦
頌之則彼異姓庻邦𥘉不以周禮稱者吾尚何
望也耶平王之詩降而風僖公之詩僣而頌則
天下之治亂可勝言也耶春秋之王可没而夫
子之魯僖公之頌不可没而頌之則僖公之罪
大扵呉楚之僣王矣彼頌之體制事之有無與
夫僖公之為人尚何待質之春秋哉說之孤陋
偶不及聞前輩說此果如何而三十年嘗為毛
詩傳二十卷今因金賊殘毁不存乃粗記其大
略如此以為足下謝正以傷隕之魂招而未歸
理不得悉五月十一日說之上
　　　　與吕舜徒書(明州)
說之啟去年十二月二十五日鄞縣逓中為問
逹否昨日忽收十一月二十七日書承侍奉萬
福至慰說之逺宦窮寂如𥘉無足言者貫弟得
從賢者逰尤可喜所謂樂有賢父兄之說則未
喻也是出於孟子乎試為吾友陳之樂賢而惡
不才在敵以上有所不行况吾父兄之間㢤父
兄天性甘勉其孝悌而不能已寕知所樂賢不
賢耶賢可樂矣顧不賢則如之何且如何而可
謂之賢顔氏之子閔氏之弟視孔鯉不免有慚
色矣舜五十而慕為瞽叟之賢歟文王問王季
安否而憂喜王季之德不與也孔子亦曰喜父
母之年耳以此三聖人之跡求之似孟子之言
無所當也且其言父子之間不責善則䟽之矣
今何望之深耶七丈講學最明侍次以此禀之
便可諮諸郎曰無以吾不賢而惡之此語雖近
乎戲然所感不淺近作申劉一篇辨舜河南事
輒同徃汪信民乃止扵此奈何令人痛怛不可
言吾黨中失此一人大有所繫奈何頗恨信民
不及見吾申劉也諸郎各想進學春寒萬萬為
親夛愛逓中奉状草草不宣正月二十六日說
之上舜徒船場朝奉
　　　　荅勾龍壽南先輩書
說之啟古之人斆不躐等學者固不敢躐等子
貢見師乙問冝何歌曰冝歌商冝歌齊冝歌頌
冝歌大雅小雅風是之謂等孜孜安絃而後安
詩然後安禮孰可得而踰㢤吾年三十而五經
立矣譬之不藝五榖而非上農不殖百貨則非
大賈今學者知自置於經師而不知有人師丼
心為一經之士名曰大義而實以碎義困躓童
子𧺫而語易薄乎詩書例詆先賢為腐儒先賢
説雖是而未新也頗謂仁義之用不及道徳之
恍惚有愧性命之微妙但未敢明以孔氏下乎
老荘耳然黜春秋而尊尚偽周禮棄孝經而以
孟子配論語㡬何不使文武之道墜地也耶足
下於此何為超忽世俗獨知所學哉甚善甚善
而扵不肖猥以長書辯論孟子似亦躐等矣足
下何不孝經論語詩書儀禮易春秋之問而孟
子之問乎足下逺質孟子於荀卿王充及韓退
之晚年之論近觀温公之疑孟李泰伯之孟子
雜辯劉元甫之於瞽叟殺人劉道原之於舜禹
避丹均則世俗孔孟之稱安乎亦嘗一日近思
乎何煩足下逺過老僕覉旅之舎而不自珍其
辭章乎說之前日叨為　太子詹事請　太子
讀論語而未讀孟子所以尊孔子而尊　太子
之問學尚一徳也頼　陛下明聖朝奏而暮畫
可然卿士大夫駭謗太學諸生紛紛誣毁百出
無異報私讎者今日放逐之中尚復何言足下
幸察不宣正月二十六日說之上
　　　　荅李持國先輩書
說之啟前月足下携書見過時僕痼疾𥘉作欲
少𣢾無由徒喜吾亡同年兄之文彩見之於其
子也尒後疾大作無生理呻吟藥餌閒不忘足
下之書未報也頻出誠意扵足下鄉人足下聞
之必見亮也足下之書薄揚子劇秦羙新矣何
不求之於雄法言尚有劇秦羙新之類者乎盍
責之於法言而不必論是非扵斯一篇也足下
愛淵明所賦歸去来辭遂同東坡先生和之是
則僕之所未喻也建中靖國間東坡和帰去來
𥘉至京師其門下賓客又徔而和之者數人皆
自謂得意也陶渊明紛然一日滿人目前矣參
寥忽以所和篇視予率同賦予􁛮之曰造之者
冨隨之者貧童子無居位先生無並行與吾師
共推東坡一人於渊明間可也參寥即索其文
䄂之出呉音曰罪過公悔不先與公話今輒以
厚於參寥者厚於吾年姪何如抑又聞焉大宋
相公謂陶公歸去来是南北文章之絶唱五經
之鼓吹近時繪畫歸去来者皆作大聖變和其
辭者如即時遣興小詩皆不得正中者也病尚
朱差勉奉此不旣萬一不宣説之上
　　　　荅賈子荘書
說之啟去歲道出于黎鞍馬忽忽間獲見眉宇
固已為慰比至武安見邑子士夫奉稱者如一
人又益以為足下喜也令季時相過破我岑寂
相與談至勝處頗恨大陸之不在席也此情區
區未亦可言固安扵小人之常態不能以書牘
自致乃先枉翰墨推與過當感仄又復何以言
竊惟盛意之所遺者既誠矣敢不強以為足下
謝足下所患讀書之未博眞得所患哉惟此一
事自足以出流輩上譬如甘太官之膳者恨八
珍之未極也且以詩為之言世之人孰不讀詩
而㡬詩在春秋間耶孟子所謂詩亡然後春秋
作者若之何謂之亡耶其可不約春秋以為詩
乎讀其詩必得其人而君臣父子之世次詩家
之要也其可不通譜系之學乎十五國暨周商
之國邑山川所感深矣其可不知古今地志乎
鳥獸草木蟲魚今古不同名目識尤難而比興
實於是乎在陸機顧野王之外復有所稽乎所
謂文字詁訓者安得古爾雅以為證乎而三倉
廣雅方言之類其可廢乎詩之音讀實叶歌笙
不必與它經同而古人之讀無傳可不盡信陸
呉興之音乎夫一經之所及如此而欲坐窮五
經之精微豈不艱哉冝足下患所讀之書未博
也然此語不為新學輩出唯足下之好古與僕
同病乃及之也然足下謂後之書多扵古則不
然劉歆告揚雄云三代之書藴藏扵家直不計
耳顧弗多耶今有一周易而無連山歸藏有一
春秋而無千二百國寳書及不脩春秋有卿禮
二士禮七大夫禮二諸侯禮四諸公禮一而天
子之禮無一傳者不知其傳孰多於其亡耶自
歆家藴藏之後日月既乆著述之士益衆冝其
書之愈多而不幸梁元隋煬皆有覆舟之禍士
夫之藏因亦淪䘮近而安史五季干戈相尋之
餘其存又復有㡬耶足下試以隋唐經藉志及
呉氏西齋録求於今想見足下浩然嘆息継之
怒嗔也說之累年来嘗欲求崔鴻十六國春秋
蕭方等三十國春秋勤未之得司馬公休言温
公所考十六國春秋亦非崔鴻之全書則後世
之書未多扵古也足下既欲學之愽則不可不
極􁈉牘之傳故及諸此若論古人之所以臻極
者則此言可忘足下謂築巖釣渭之徒果在書
耶果不在書耶說之謂二子者必有所讀之書
耳弟不知其書為何書也而二子之所以為二
子者非書也譬如和扁亦㕮咀世間大黄甘草
而不可以大黄甘草名和扁也足下又疑孔子
稱顔囬不遷怒不貳過為好學則學果不在書
者亦非也此孔子為魯哀公而為之言耳至於
告季康子者則不及諸此也若夫正為顔囬而
發則墮支體黜聦明云者其亦可乎要是無孤
陋寡聞之顏囬耳行夏之時乗商之輅服周之
冕非學則何以哉足下謂讀書以為學者後世
之事則得之矣盖古人未嘗廢書而不以讀書
為學也孔子於易三絶韋編與夫㳺夏不能措
一辭扵春秋者皆後世增大之語也不必論其
實否然亦不害其為孔子也足下又可不疑於
此也若夫孟子之書則亦不必論其文之如何
是直萬章公孫丑之徒所次耳何有於孟子哉
足下試以唐陸善經孟子對今孫宣公所校定
孟子断可見其文之異同也如必以文論孟子
則可以色論太姜太姒歟是未為知言也而文
固大矣必以孟子論之則孟子未為擅場也足
下所患文之髙汙史野竒怪者苟能博學於文
而不以讀書為學則無所患也足下既不以讀
書為學無乃主揚雄學以修性之説乎此正雄
之繆悠云耳愚學者未之悟也足下求諸性果
何所虧而有待扵修耶修果何功扵性耶足下
才邵且有志則識古人之所以學矣何有於說
之之言㢤姑以為足下謝耳說之比來為吏棄
盡平生之學而學佞學隨未之有得一日為足
下而技癢其言拙無足取徒自有感扵前日也
日来又以無年之故文移詞訟賊盜倍多益敗
人隹思踰月乃得扵燈下草草具此較略不究
萬一可憐恕也歲暮苦寒萬萬加愛子應此中
甚安不宣謹状十二月𥘉三日說之再拜子荘
秘校足下
　　　　荅陳秀才書(明州)
說之啟陳君秀才足下比䝉見臨昨日又辱長
書仰歎文㫖甚髙非所冝施也說之駑下雖少
淂師友而無成老矣所尚者不過先儒傳注之
說其有甚不得已而必當改易者低徊顧瞻寕
失之怯而不敢過乎勇又何敢借申韓以為竒
險而攘釋老以增髙逺哉大要是知蛇本無足
耳身𬒳俗學之名而甘之何所逃足下乃獨謂
之古學何耶去吾嵩潁乗興宦逰江湖數千里
之外往徃指其衣巾而笑之又性率不自昧輒
辯南北之學雖途人而怒目懐讐者有矣足下
復尒稱譽之何耶人之嗜好鹽梅不同一至此
耶夫子旣没洙泗之上并汾之間孰有如曾子
子思有功於斯文者世乃略而不道似古人無
曾孔荀孟之語在　本朝則栁仲塗張晦之穆
伯長賈公踈諸公皆尊孔氏以振我　國家禮
樂文明之風者柰何後生漫不知其姓名則目
前碌碌尚何為㢤足下所責扵不肖者抑又何
耶無或貽足下之悔乎政此多雨江步艱難未
及徃謁先此布意不宣十月二十三日嵩山晁
說之上
　　　　荅池州鄧君書(明州)
說之啟鄧君先輩大孝前歲令兄司理来求公
墓誌説之以令兄同郡守官之故不得而辭竊
恠令兄𥘉脱場屋事業便好古文求索於人而
下及扵僕既而有以信之矣至扵足下昧平生
扵千餘里之外無或以僕之文為恠異不祥之
物歟忽人来惠書開喻勤至又復釋然矣足下
方此不文時言詞亹亹馳騁下上孝思之所感
歟抑其平昔注意不凡邪甚善甚善更冀日祭
讀禮經之餘悉取古人書讀之師友先儒無望
專一經以成人之譬如五綵不具而繪事自結
繩旣代之後無此理也足下以此光揚先烈於
僕何有因思僕少時所作文全未有次第不知
當是何敢效扵一二宗匠前而彼一二宗匠又
何遽推奨薦聞之耶逮今日白首粗能杼柚分
經緯而無一人相知者前輩先九泉可勝言耶
不意足下今日顧我良為不淺它時或得相見
悉此懐未聞更希節哀多爱人遽逥適病目多
日不及詳盡仍不果親書併幸恕察不宣月日
說之上
　　　　荅朱子雲書(明州)
說之啟辱問荷意甚厚且歎足下不憂樵蘓而
惟汲汲斯文也甚善甚善所是性與天道不可
聞者不謂亦出扵足下之口也今之學者大抵
巧慧扵古人之言而斲喪其意莫斯為甚子貢
抑揚歎息其所聞之語便謂之眞無所聞也譬
如學古文者恨九歌九章難及彼方為時文者
未嘗對離騷面寧論其難不難耶論語此類不
少尋常相見無因發之耳至扵學易尤不可遽
說之徔弟沖之頗有才思臨出京師欲来傳易
告之云吾弟𥘉未嘗為小王易尚未可言京氏
易况扵商瞿子木之學耶請以三年為期老兄
歸自四明吾弟熟乎王氏京氏之淺深然後及
之未晚也譬如不由門庭而巧入堂奥深則深
矣其如門外之事何古之學者豈不有次第㢤
亦敢以此為足下謝頃年嘗作易規十一篇今
以往足下試一讀之以謂如何餘遲面言不一
一六日說之上
　　　　與張明仲書
說之啟前日䝉臨訪語及說之所行解潜辭不
當用四之日衆口紛然指笑說之即謝吾友曰
前已略聞於江子之継又聞於冨季申是二君
者皆說之平生之畏友也其徳我扵今日者冝
厚不同衆人也說之八月十四日據兵房請辭
状稱解潜𥘉一日至𥘉四日與賊力戦云云說
之雖不能文輒行辭曰堅戦終夕者其勇在行
伍之外况四之日鋒鏑接夜參伐為我動揺而
斗杓阻我勢力我鼓鼙自震而戈矛加厲寕論
白日照明之烈㢤愚意輒與其晝夜戦也其所
謂四之日者盖見自昔文辭稱一之日如何二
之日如何者甚多不勝舉也彼何男子雖家不
藏書寜無數䇿唐人文集可檢乎夫何作者之
常談特以身非作者遂禁不得道之耶或曰是
有害扵詩義柰何吾友不謝之曰是詩謂豳詩
乎夫豳詩於風俗氣候制度儀物皆本諸豳國
而條理順事也而獨於日月參差錯出其語何
耶大凡著述家必謹日月說者以日為月何以
告當世之民而視後世之人㢤其義果何在耶
上自國家政令下及農夫稼穡雖有改正朔之
異其本諸夏正則無改也有夏小正者周公本
之為月令不幸吕不韋攘一為春學者遂因吕
覽而薄之豳詩於農事日月何可少差忒耶豳
詩六月則夏正也說者謂一之日周之正月二
之日商之正月三之日夏之正月扵理扵事果
何歸耶說者謂三之日于耜者夏正月也四之
日舉趾者周四月也其修農器于夏之正月則
其舉足而耕者夏之二月也不曰夏之二月而
曰周之四月必善貿亂于暦如此何耶二之日
鑿氷沖沖三之日納于凌隂四之日其蚤献羔
祭韭如彼說者則是藏氷於十二月二陽之臨
用事之卦冬至水泉動之後果容沖沖之意以
鑿氷乎且旣鑿氷矣必待暴之扵路一月之乆
乃納之於室果當人情果適事理乎昭公四年
申豐之言曰日在北陸而藏氷是建丑月藏氷
豈若說豳詩者謂藏氷在建寅之乖戾也說豳
詩謂出氷扵建寅之月不太早乎又不若申豐
謂西陸朝覿而出之實在建辰之月為允會也
不知執事者果何徔耶夫公劉於豳商之諸侯
也方在商之丗而寕有周正之可論哉借以為
周公之所追言也周公扵豳土責農民必謹氣
候而扵啇王使諸侯不奉正朔又復何耶凡此
七者吾畏友豈不能白之必待老僕之費言辭
乎老僕三十年前作詩傳所辯詳矣特以王氏
之學方熾於世王氏於先儒之善者因而更变
以取勝其不善者忽略不能正之顧僕一身之
㣲敢當一世之怒氣少出所學哉因循不為吾
畏友而有言則其罪也又如某之言皆無所當
而昔之人扵詩也未嘗膠固底滯如此也聞関
関者必責之以関雎之好徳聞采采者必責以
卷耳之勤劳可不可耶嗟夫世無魯詩齊詩韓
詩以與毛詩辯而歐陽公劉仲原父嘗有所辯
正而偶不此之及唯吾二三畏反之是頼也如
何如何病目不果親書薄遽中草略不宣八月
三十日說之上明仲學士足下
　　　　荅張頥先輩書
說之啟衰暮留落髙郵首得尊公申両家五世
之舊足下不必以書為贄見過也足下少年有
辭章不能自抑有所懷又思舒展則其以書為
贄見過重可喜也足下所及甚髙顧兹血淚氣
絶之餘莫知所以報者徘徊乆之輒　曰披
席之子何妨門户之洿耶頃年嘗作九學論一
篇偶獲存扵金賊殘毁故禇中謹以為今日之
　　　深考云爾惟太史公每深考而得之者
也悲哉學之難也惟虞翻苦學乃能嘆嗟者也
老僕作九學論雖嘗見稱於鄭洛學者而䝉東
都之士詆誚亦不少足下以謂如何勉旃勉旃
五月十一日說之上
　　　　荅錢申伯書
說之啟申伯足下前人始知舟人不至鎮江而
復甚愧為榮問之報者不時也念足下之言非
若近日士子率然操筆以自可者其用㡬年之
學為此一日之言乎甚善甚善况唯易之問而
它經不與乎以三才論作易之本意而率歸於
人事窮極易家師弟子授受之源委而有意於
家法責京房不保其身揚雄不純其行王弼何
晏荀况本致冦之小人管輅郭璞一行未免爲
闚觀之貞女烏覩潔淨(㣲事/一有精)之為易哉乃獨
推功於穆伯長劉原父邵尭夫則獨立不懼以
濟斯世者孰得與吾申伯並邪尚容逋亡之老
以僅存之軀妄鳴而取笑耶雖然左氏之卦変
恐自有一書如焦林崔林之類今不復存則亦
難為乎其言也一卦必具八変三易不相為用
七事不著扵當時九師自擅扵淮南則又亦亡
言可也王弼始以荘老蟊賊易象固有罪矣其
在荘周謂六合之外存而勿論六合之類論而
不議春秋經世議而不辯則君子猶稱篤論也
今南方之學辭必論句必議字必辯最為穿鑿
傅㑹之端也惟申伯為能諒之嗟夫易之所以
洗心者所以明乎憂患與故者其居則觀象而
玩辭動則觀変而玩占者老僕方以此自勉則
何敢後乎申伯之奉㢤如何如何三月二十五
日說之上申伯足下
　　　　荅鍾離中逺先輩書
說之啟老益迂拙無以立　朝上辜　睿奨招
讒𬒳逐方出國門俟命之際遽聞胡騎渡河蒼
黄覔舟東下至睢陽舟欲行而河絶流始古人
欲濟無航之歎於我未甚也旣而聞胡虜破拱
州将攻睢陽遂捨舟與凡百士族民伍雜然奔
亡朝雨暮雲飢不知寒僅有竹輿不如徒步旣
過之處胡冦與潰兵踵跡相接若来追逐而彼
方嗜殺略焚蕩使我得以小舟渡淮至髙郵見
其可居而不顧其不可居也怱怱求覔親舊少
以生民自置爾敢期足下惠然以長書寵臨究
惟平昔蝉聮之契足下過誤之聞而得文彩煥
燿坐還太平士夫之風儀豈不幸甚非常日比
也雖然足下知徳而未知人也僕無状不能自
立於　圖治之朝而少居(御名/太上)亂之鄉妻孥方
且恥笑足下乃處以前輩典刑無乃為足下知
徳之累乎僕今日危邦必入亂邦必居無知之
小人也尚何足與語然或可因法語之言以謝
盛意病者未必不知藥也夫所謂危邦不入者
豈不謂不茍得而求利也箕子之明夷是也亂
邦不居則寕殺吾身以諌吾君而不使吾邦禍
亂以亡也比干之死是也茍以謂避危而去亂
則吾君孰與居者又孰與守者吾父母之邦無
異覉旅之舎也小雅怨刺之士肯出此言乎足
下以謂如何足下旦夕間絶浙江逰㑹稽訪謝
安石王逸少之故棲必有忠厚君子因足下而
知吾言也足下強學自愛十二月十一日箕山
晁說之上先輩鍾離君足下
　　　　與劉壮輿書
說之啟壮輿足下無恙汝陽一面便相別于今
二十餘年矣中間世故坎壈忍復言道前是六
年說之自中山無極投劾帰継而聞壮輿亦扵
河東自免還江南略聞動止於王立之深用為
慰說之愚暗不曉事自取罪譴其慚於壮輿者
多矣幸而　聖治恩寛使得食祠庙之祿每念
壯輿之帰便絶稍廪又益使人慚歎說之自是
家嵩山下頗適平昔之志歲一入洛省親舊於
司馬公家及范醇甫家見先丈外紀紀年二書
歎息大儒用心何其愽㢤至其論著處如聼上
林之樂鏗鏘闓鞈洞心駭耳不覺茫然自失每
觀自序一篇則復歔欷怫鬱㡬扵涕泣殊未喻
天旣生之天自厄之安在其為仁㢤惟是壮輿
能順續先藁使紀年完然成一書則可無恨君
家上世同和君父子成梁典已足以雪䕶都水
使者父子異同之論矣幸復見之今日而壮輿
成紀年又何酷以休徴之成梁典邪每念十五
六時在淮南吾先君嘗令立侍先丈之側䝉戒
告無徔妖學無讀妖言至今白首奉之不忘益
覺其語有味可喜是時說之雖童騃無知然心
亦似疑先丈為一代異人也况今憂患之餘五
十歲矣說之景仰之心冝當如何竊有所恨者
魯直所作先丈誌文說之𥘉讀之而未知所適
及再讀之則疑三四讀之而竟不見振㣲攄藻
之功不知魯直何為不得意扵此作也吾輩於
魯直豈忍妄作瑕疵要是吾輩好悪不苟是非
公耳又不知壮輿素謂魯直此文如何果亦有
不足於心者乎先丈於學無不窺而精明知要
以邁往不群之識辨先秦以来舉世積習之迷
可謂有功於孔氏之門矣且以三事論之如六
經無皇帝之目易宫室等三事孔子闕疑而稱
後世聖人何其偉邪使學者皆知出此則釋氏
不足闢彼芟角反對互從之徒自當羞死矣若
魯直而在固當以此爭之輒欲别得先丈言行
之詳輸說之之愚所及者為先丈作一别傳扵
是乎不自覺其格力卑弱非所冝稱也壮輿以
謂如何是亦報幻童之知耳或求之而不為作
或逺𢾗千里而求作焉無乃一反乎說之前年
冬得官陕之河倉去冬再蒙　厚恩領祠庙其
授命時適有役觧梁且棲薄俟春夏之交冝道
塗時東帰今託立之致此其逹否未可知也立
之乆抱病可憐說之去夏長子二十三歲一病
不起至今悲傷多感鬢髮白矣重念五世以文
顯而身獨不能頗有望扵此子今復柰何壮輿
想當為我慨然也復何可言者唯強飰自爱不
宣謹状正月十八日說之頓首
　　　　荅李子能先輩書
說之啟幸與吾親中外之契甚明自上世而来
相與厚矣前日乃蒙裁書見過竊計非外我也
實好徳崇禮喜以文辭馳騁著見扵外歟書稱
周公屈體下士有感扵斯世而發歟冝其意壮
而語峻也然吾親扵是過矣吾親曾祖憲成公
其志誠屈體下士者顧如何㢤何謂藏之而不
言歟恭惟憲成公於杭州每訪林先生扵孤山
望林麓而屏導從歩入先生之廬其視陳蕃與
徐孺子下榻如何㢤遇雪命趣飲具郡僚不無
意扵歌舞髙㑹也乃與林先生清談同賞於孤
山又視韋蘓州與秦征君系宴集郡圃如何㢤
不幸先生一日疾不起公以䘮服哭送素棺拜
墓乃帰吳兒自是耻其凨俗之薄也前日張文
潜知潁州為東坡䘮服重得罪扵廷臣不赦不
知又如何㢤吾視不忘憲成公之所以遺子孫
者則不特有大扵憲成公之門户亦使　朝廷
復有如憲成公之大臣豈不幸甚吾親之所不
言者深而老僕淺之扵言乎吾親憐此區區之
意属𢾗日抱疾愈斍覉旅無聊為報率略正月
十六日説之上十七哥
　　　　荅李大同先輩書
說之啟前日蒙足下肯顧不待接談令人欣然
知其為名家駒也旣而重玩所貺之書則復加
歎何其辭之可喜而意有餘哀耶足下雅意恨
當今文章無盟主莫有為之龍門者乃逺有得
於古之人顧孰敢継古之人而任今之責㢤雖
然足下有志尚不肯專為科舉之學恥乎輕薄
之文則此邦之人有為老僕言之者因亦敢為
足下及之漢儒鄙薄一經之士魏自一經次第
及四經而求人材何甘沈埋扵一經一家偏見
獨是之說耶曷不慱之以五經而約之以孝經
論語慱之以太史公歐陽公史記而約之以資
治通鑑庻㡬乎讀書而為儒生矣顧何能外是
而有文章者哉若夫喜文辭以抑揚上下而出
没於造物之間則屈原之騷相如之賦存焉此
如飢而食寒而衣非有甚高之論也亦有若髙
而實平者獨尊孔子不使諸子論功於其間而
欲觀孔子則自顔囬曾参始在學者自信如何
云尒足下書末不忘憲成公之舊徳又非近日
浮淺之所及也嗟夫公卿之孫黄散之子能以
門户爲意不忘家世之風矩者有㡬人㢤先世
之事欲施扵今日而不免於憔悴故也憲成公
與元献晏公宣献宋公同在西掖皆吾髙祖文
元公門下之人也足下似未知者不得不以重
吾両家之事契抱病情思窘束草草不宣正月
十六日說之上三十一哥
　　　　與三泉李奉議書(一作與王漕)
說之頓首属者猥辱車馬不以道塗爲勞特自
髙居入城相訪旣恨相見之晚仍聞即有入川
之役雖苦留強挽恐不淂使迓吏之淹也又適
當致齋之日曾一尊之不設况又常平使者之
来館餼俱廢重令人怫鬱慚歎豈無意修書以
謝下執事而傳宣直殿貴人継至雖欲自乗少
時之閒奉状亦不可得但扵怵迫朝暮之閒展
玩髙文以為禦侮之五兵而不待辟塵以三沐
也甚善甚善前日區區雖不少信而荷公不鄙
以論文見期豈敢有所懐而不為好徳者攄彂
所謂歐陽之文雖不敢謂前無作者弟恐後之
来者未易可継也雖東坡南豊二公傑然名一
世而振聳九州之牧者而自歐陽公視之則皆
其門人之文也曾参有若不足以継夫子之席
則它人孰可以儷吾歐陽公㢤公稱徂徠山石
守道誠乃歐陽公自謂畏友然天下之士不以
歐陽公畏石守道也若論齊魯間學士則徂徠
山石守道自执弟子之禮於泰山孫明復今捨
泰山先生而論徂徠先生恐亦未思也公謂文
章有純粹駮雜不倫若歐陽公者若徂徠先生
者皆尊儒術本王道尚仁義得非公所謂純粹
者乎彼有談儒術而雜釋老以為髙阻申韓以
為大者是必公之所謂駮雜者歟若夫臨川則
晏公乃其人也國史稱天下興學自晏公始晏
公之錫乎學者其恩大矣　本朝来王元之之
後晏公晏公之後歐陽公歐陽公之後東坡皆
為一時之龍門而門下洒掃應對之士其後為
公卿将相者類不可𢾗也以晏公之儒學懿文
視穿鑿傅㑹喜新好異之論　廟堂無智名勇
功之尊而觀開邉聚歛尚刑名私威福紛紛貽
患不可救藥之士相去不知其㡬多而逺也臨
川近有汪省元革者自謂鄉里有両宰相一天
下之幸也一天下之不幸也使革而在見人捨
晏公而論臨川者必慟哭淚下如緶不足道也
公之文美矣更能尊師友渊源之大者純扵王
道則関中横渠先生之後継有人焉公必欲泛
論人物以徂徕先生配歐陽公亦可也而近扵
秦雍間捨横渠先生而不論則說之所未喻也
敢併及之不知戒塗定在何日雨暘不常更希
強飯自愛說之赤目尚未愈口授小侄公逸代
書怱怱不宣八月九日說之再拜
　　　　荅陳廷藻先輩書
說之啟頃得君子動靜之道扵易之艮曰艮止
也時止則止時行則行動靜不失其時其道光
明嗟夫得所止者惟能得所行也苟冒霜露之
險阻馬蹇僕曵且不已則不特不得乎行亦莫
知所止矣君子為能以止而行莫或止之既行
而止莫或尼之行止惟人所能為也何則不帰
怨於天也不責咎扵他物也或者捨大易而為
諸子之說曰行止非人所能為也無乃䘮已而
役物乎其自恕則多而亦病於外乎足下不忘
先大夫與說之先君同年之好䄂書見過雅意
甚厚矣而責僕舎所旣安之地逺為江浙之逰
似亦止所行而尼所止者也非僕老罷竄逐之
本志也豈非或者之言紛紛誤足下乎然足下
又自有一失焉以足下雄文厚契輒及之足下
扵髙郵人物稱孫莘老崔伯益無衆寡無異同
之辭也而乃逺遺陳希顔近不及王逢原頗急
扵風流才子何也紫㣲陳舎人儀状甚偉沈厚
有材幹能處劇辭藻平雅適用天禧間史官之
辭云尒足下試扵今日求若人者而友之則不
特為髙郵人物之盛也僕之徳於足下者尚勝
旣哉連日群徔俱為避地之役頗冗奉謝稽緩
尤増愧反亮之亮之說之上陳君年家
　　　　荅呉才老先輩書
說之啟蕩之七章曰雖無老成人尚有典刑詩
人傷厲王無道周室大壊之詩也足下嗜學好
古前日賦是詩爲長書見過無乃不類乎　國
家重熈累洽人物甚盛因後賢而識先徳覩前
修而勉新進猶恨泰顛閎夭之無子也所謂老
成人者未嘗一日不見於斯世不勝典刑之奉
也姑以足下鄉里論之紫㣲陳舎人御史孫中
丞祕書崔監皆髙郵老成人也亦天下之老成
人也凛凛常存而不死者也足下何取於蕩之
詩而有待扵僕乎恐足下習見新室子孫喜新
好更変擯斥前之聞人一切稱為俗學遂亦發
憤為斯言乎區區非此可既聊謝盛意萬一不
宣說之上吳君
　　　　荅朱仲髦先輩書
說之啟無状晚乃學中庸然早知鄭康成之説
中庸曰用中為常道也旣而質諸安定先生司
馬温公之傳則益知(尊/一作)鄭説矣彼新學出而
拘拳以為法穿踰以為義務新尚簡而不為篤
實如析中庸為二端不知其所謂中者用之則
曰和曰孝曰禮曰智曰仁曰勇曰強曰純曰一
曰明曰誠其實皆中之謂也以故彼之學者惟
知過不及謂之中而扵肫肫渊渊浩浩喜怒哀
樂未發之中則莫之知也吾明道横渠伊川三
先生者為能得中之所以為中者也嗟夫學之
難也伊川已(晚/一作)自畔乎二先生之說矣他人
何望㢤足下不忘先大夫與予同年之契不鄙
老罷斥逐之蹤脩書見過且言乆為中庸之學
冝其書辭懇懇於誠云尒輒以所聞篤世好而
奉羙意如何足下志強而文純可畏也先大夫
積徳未(大字/一有)顯于斯世有待於其子也勉旃勉
旃不宣說之上
　　　　荅袁季臯先輩書
說之啟留落在郵上足下仲兄以詩見過喜其
温然安詩者也旣而足下仲兄来則又幸得千
乗之國愷悌之長也夫何幸㑹之多足下復又
投書来講學是非明白有餘憤存焉若剛嚴御
史然孰謂予之困窮也㢤足下扵是講明道横
渠伊川三先生得之矣竊恐足下得其名而未
得其實也敢因布之為謝明道之學專明大道
而本乎仁義其徒旣少又亦未嘗著書横渠之
學先篤乎行而後誠乎言其徒則吕晋伯與叔
范㢲之張芸叟其書有正蒙存焉伊川之學使
人於一徳有所入或仁或孝入徳而至乎敬其
徒則謝顯道楊中立游定夫張思叔其書則易
傳存扵世而春秋方具藁草授之思叔今不知
存亡傳曰唯通人有蔽夫三先生者亦豈無蔽
哉明道取人太吝横渠輕視先儒伊川時出竒
說足下亦不可不知也足下即其所蔽極其所
善則六藝之文朝夕與身俱出也又何必若今
之所謂儒宗配饗孔子者一切以講說文字為
功詭異如飾非顚倒如避難學者𬒳其盲聾而
不知非仕者畏其罪罟而莫敢難遂至今日學
士大夫扵名教土崩瓦解也且其自任之言以
伯夷不諌武王劉向扵漢強聒商鞅能必行其
令哀三良之死而責其未賢百姓可咈以徔先
王之道平頒興積不問民之欲否釋老申韓之
說雜然並傳六藝中矣因自　駭愚而肆也
以謂修身治國家帝王之功皆土苴餘事嗚呼
易知盗而同憂患春秋撥亂以尊一王之制詩
不遺鳥獸草木蟲魚以羙刺興亡書上自堯舜
下逮費誓同明治亂之迹禮之九經十倫詳矣
皆修身治天下國家帝王之功徳巍巍而不可
須臾不本元者也以是塗塞天下學者之聦明
為禍大矣而猶未若執經勸講人主之前者禍
亂天下也彼其所得者如何其弊則如何其徒
復如何足下冝終始固執之不貳也先明致㓂
之隂後極禦㓂之陽者易之道也昔王荆公排
明道曰伯純之學善矣其如入壁何明道曰拙
状如壁不可入也公則如捕風矣一日荆公又
戯明道曰伯純縱髙不過級級至十三級而止
耳明道謝之曰公自十三級而出焉上據相輪
恐難乆以安也并欲足下聞之無以為一笑而
幸少思也属連日有人事為報稽緩悚仄不宣
二月十九日說之上
　　　　荅朱秀才書
說之啟朱君秀才足下說之逺吏海陂𬋩庫𥘉
為好閑一飽之計耳斯者妻子不免飢寒如舊
職事艱窘勘劾詬責相尋忽忽何暇及一日學
問足下不鄙猥以書為贄相見徒髙足下之文
采而禮意之厚則不敢拜也雖然足下以慕古
為説則是不獨足下之所好實亦不肖區區之
志也輒因以為謝說之嘗謂今之士人好古極
矣每得一古琴若古書畫硯墨鼎彞煑噐之屬
莫不喜色自倍傾視一坐而坐客為之氣索彷
徨竊自咎其力之不足而哀懐嫉忌者往徃是
也其中又有最可怪者錦貴五色炳燿而古錦
價尺新錦價匹凡斥所賤必稱瓦礫而銅爵之
瓦珍如珠璣一羙器或少傷敗玷蝕雖復繕完
必憎其不祥至扵開元腰鼓則補綴愈多而愈
益貴重嗚呼今之士人好古可謂極矣乃獨扵
六絰之義鄙棄先儒而日逞後生銳氣角為新
説不知其何以邪郢人有遺燕國書者夜書火
不明因為持燭者曰舉燭而遂書舉燭非書意
也燕相受書而說之曰舉燭者尚明也尚明者
舉賢而任之燕相白王大悦國以治治則治矣
非書意也竊恐斥先儒訓故而為新說者燕相
之所是而郢人之所非也足下如有感扵此而
玩簡易質直之説不茍異不尚奇與古書畫鼎
彛同好則善矣庻㡬為大義而不為碎義以副
國家設科之意足下文甚健其已有得扵此乎
故敢以為謝属大暑未杲徃見病目草草不宣
十五日說之上
　　　　與黄丞相書
說之惶恐死罪再拜上啟僕射相公黄閤之下
說之不度量去月嘗以流落覉旅僅存之身飢
餓将無粥以食而狼狽於非舟非屋之居控告
下執事如聞相公𣣔以江浙一支郡相處不知
其郡果如何竊料相公必有以仁之於是舉家
始有生人之色以相屬曰殺我者一時之否運
也生我者相公一言以傾否也不然何以見扵
相公造命之功不使一物失所之徳而建中興
偉績者豈不在是乎然俟命於一之日而疑多
艱齟齬之人未應有此響應也二之日而懼雖
有牧飬細民之㣲誠而身無以自飬也逮今三
之日而不疑不懼者羊叔之徳難名而王導之
功不減管夷吾也且復申之扵相公謝安能屈
大司馬而不能處王右軍　本朝王文正　則
徔容以厚楊大年大年分司在陽翟而求潁不
失為汝海守也相公方為明時修　祖宗故事
獨容文正公優於文靖乎相公豈不聞函牛之
鼎乎函牛之鼎最難為功蔡邕能以言邊讓而
聞之扵何進則是鼎也終難以自言矣惟相公
始終之仁有不待區區之言者薄遽不宣四月
二日說之再拜
文集卷第十五
文集卷第十六
　　　嵩山景迃生晁說之字以道一字伯以
　記
　　　　榮伯樓記
武安鼓山藩其前太醫山殿其後紫山岌其左
百尖山峘其右　㕒􁫺崒駱馹連属若断而續
薄于太行其中大川四五小川七八逹于漳入
于河凡趙國之建郡縣皆在桑枣平墅未有武
安比冝夫人物擅山川之秀多聞人乃自古寂

寞無傳至於今何邪或曰武安之水多伏流非
若淮濟之類中伏而卒大發其伏遂絶不出矣
得非其故歟或曰非也有人焉象其山隠水伏
不自表襮世人未之知尒予求之扵古得髙行
一人曰臺佟孝威得大儒一人曰馬光榮伯榮
伯隋開皇中六儒之冠也其五人者或死或逐
獨榮伯顯文帝幸國子學榮伯以慱士升坐講
禮甚洪贍論者莫測淺深當時以次論難者十
餘輩皆一時碩學之士也山東三禮學自熊安
生後唯宗榮伯一人榮伯𥘉教授瀛愽間門徒
千數後多負笈從榮伯長安榮伯在囯子學数
年丁母憂歸武安故里以疾卒此非其人也邪
予旣以孝威名軒自致予之志又以榮伯名其
楼勸邑子知務學也邑子頋将曰馬榮伯死且
数百歲矣縣令賢其人想其風彩如在以其人
名楼而式之我輩苟自進與榮伯比豈不美㢤
徃時雖有一二人華吾邑而來者烝然秀出矣
若夫客至登楼四望如與榮伯逰而覺山川意
象徘徊相髙者其樂又未易可道也元符三年
五月日嵩陽晁說之記
　　　　娱山堂記
予讀謝康樂山居賦見其所稱杭頂葺館殷峰
啟軒呈羙表趣百種錯出若圖然輒歎夫境勝
扵情外有所慕而超然獨徃之願迨矣迨陶渊
明賦歸去来雖頗道山川登臨之勝及其所居
則環堵蕭然不蔽風日其深自爱者不過遶屋
之樹中園之𬞞且曰山氣日夕佳耳一何簡易
耶何所往而不得其楽耶若渊明者真有楽於
山水而不待山水以為楽者也頋視康楽静壽
之徳不其慚歟塞北之狼山無岞崿峭蒨可喜
之姿令人矚寓惟是古昔干戈戰鬪之場與夫
沃盬之所棲界乎隂山羯胡之域非道家所謂
洞天福地而莫睹夫髙人隱士之遺躅壽草靈
獸亦未知或生焉孤宦逺客每覽夫四時積雪
而不勝飄零之感也潁川韓君表倅保州新其
堂瞰狼山而獨楽焉夫旣自得扵清音矣必欲
極其志尚又取古今畫手隂嵓陽壑脫繪扵屋
壁朝夕寝食啟處便是山間不知狼山之果羙
惡　壁山之眞幻名之曰娱山堂得非有楽扵
山水而不待山水以為楽者歟君表少師諸孫
有别第在潁川嵩少箕隗乃其家山也𥘉仕杭
州幕府窮極呉越山水矣自杭来保塞乃不怒
憎而楽焉如此盖非厭常欣暫者說之早懐嵩
少卜築之志貧未能即日行也聞君表之新堂
恨不相與從容於其上敢辭拒不為之記崇寕
二年癸未四月乙丑嵩陽晁說之記
　　　　愛萱堂記
中山在戦國時近介於燕趙逺距諸韓魏其土
地不足以當十之一其積粟器械不足以當十
之二其君不知謂誰而足以強其囯其謀臣不
知為誰而相與致一時之盛其势隠然韓魏燕
趙之敵惜古史不存莫可得詳唐自天寳末大
河之北䟦扈不軌無復君臣逮夫廣明中和間
義武王處存者乃獨效微忠扵盜賊﨑嶇之際
盖常山之靈常衛之徔陶唐氏為侯國時故都
自有所資也㢤　本朝名公偉人作鎮光輝曄
曄接躅雄天下不特號天下勁兵處自忠献魏
公而来其治尚簡易敦大胡虜因知　王國之
尊慕徳懾伏而兵肅民安樂無事或苟失是選
則衆譁然跼蹐雖勞無𥙷朝夕箕櫛視一小侯
無異失　朝廷所以倚重之意以故魏公之績
繪諸丹青鄉人庙祀歲時唯謹不懈其所建閱
古堂亦雄天下彼江湖淮漢間非無危楼傑觀
擅山川之麗環竒清之賞而於是不得亢其傳
也江夏黄公鎭治數月作堂於閱古之東南棟
楹梴桷則不敢移前人而名之曰爱萱堂惟公
自登進士第即顯於　朝蒙　累聖之知日侍
太夫人食飲康強如壮年不惜金帛重賞勸功
前日疲駑亦克拳扞蹶張無一飯無賔客徔容
文史歌詩壺觴之適凡其施為舉措獨得扵
上心良可楽矣尚何所事而萱之愛㢤豈非公
之所楽者衆能知之而公之所憂衆不足以與
知乎且自謂所治未至簡易敦大而恐古今聞
人之羞乎不然小物也公亦愛之而不忘乎不
然則衛之詩人所思者自有所在而傳者謬曰
令人忘憂也邪嵇叔夜之爱吾萱者狂矣復何
足道哉客或以是意請扵公公曰吾園中多萱
耳吾不知其他說之聞而歎曰偉㢤記之以待
知者崇寕二年癸未夏六月戊辰承議郎知無
極縣事兼兵馬都監武騎尉賜緋魚袋晁說之
記
　　　　王氏雙松堂記
昔夏后𥘉都陽城南踰洛陽百里而逺成湯遷
亳殷東踰洛陽五十里而近皆舍洛陽而不都
周興武王既定鼎郟鄏厥後召公宅洛邑周公
營成周其意盛矣而成王卒不果遷逮夫宣王
中興自鎬之洛狩于圃田及于敖山因以朝諸
侯車攻之詩作焉豈不欲成周召之志歟且宣
王嘗狩于岐而石鼓之詩亦偉矣夫子乃舍而
不錄得非岐之狩為常而東都之狩非常乎惜
夫宣王卒亦不果遷也至平王是遷而周衰矣
尚復何言唯是三代之盛所遺而不饗者氣象
轇轕輪囷鬱然發而不施山含輝而餘秀川澄
渊而軼潤草木得之異態日新其在風俗逸豫
安舒特冝搢紳先生潛飬之適也盖自李耳為
周柱下史而来風流髙矣而逺不勝道姑以近
世三人者識之唐盧仝之隱不資嵩髙少室之
雄而近在城闕之中草屋数間閉門不出者以
歲紀論㣲韓愈殆莫知其賢哀帝時宰相楊渉
之子凝式扵學無不通嘗諌其父亡唐而復臣
相梁不淂志因陽狂一時終五代賢者誅戮不
自保之際逸楽白首其中盖有大過人者觀其
丹青遺像知其為偉丈夫而筆墨之妙凛然生
氣猶在也自慶暦来康莭先生卲尭夫貧居天
津之南獨明先聖之道不老不釋卓然振千古
之絶學頗苦志著書而精深難窺矣　天子嘗
命之官不得辭而身不出公卿大夫楽徔之逰
而莫能名其噐既死而名益髙夫此三人者唯
洛陽之冝也所謂逸豫安舒之風盖可觀已嗚
呼名有帝王山川之勝而實冝夫髙人處士之
奉坐通四海九州之湊何其盛哉以故公卿大
夫功成得謝危楼傑觀水竹花卉之麗甲天下
而不以為侈繩樞甕牖之生終日欣然亦自以
為得孰非所冝者王君聖徒庭鯉世為洛人躬
築别墅建春門裏植雙松以自見其志因以雙
松名其堂日與平生故人徜徉圖畫壺觴之楽
四方之賓客如歸焉靡不適可且自歎曰吾老
矣恐不得如吾松之壽也而吾之志則不可不
著之異日於是懇予文以記於石予因道古今
之所以然者書之使後之逰者得以賞焉崇寕
四年四月十七日嵩髙晁說之記
　　　　傳易堂記
古者六藝之學必謹師授(術/一作)其稱是人經明
有家法至東都猶甚嚴也魯商瞿子木受易孔
子五傳而至漢齊田何子装漢之易家盖自田
何始何而上未嘗有書魏管輅謂易安可注者
其得先儒之心歟古今學者咸謂卜子夏受易
孔子而為之傳然太史公劉向父子班固皆不
論著唐劉子玄知其偽矣是書亡不傳於今今
號為子夏易傳者崇文緫目亦斥其非是而不
知其所作之人予知其為唐張􁀦之易也是子
夏亦未嘗有書而以易之道教授西河其後汾
晋之間易以故特盛歟漢自田何授東武王同
洛陽周王孫丁寛齊服生四人者乃始為之傳
矣然王氏周氏服氏書各二篇丁氏八篇亦不
過訓詁舉大義云耳豈為巧慧組繡之靡也耶
而易家著書則自王同始同授淄川楊何所謂
易楊者是也丁寛授碭田王孫王孫授沛施讎
東海孟喜琅邪梁丘賀三家又皆列扵學官最
為盛矣其弟子顓門者衆厥後又有東郡京房
之學亦得立而學官則自楊何始又其後有東
萊費直之易有沛髙相之易唯傳民間此三家
者雖户牖不同而堂奥之安則一也盖皆兼三
才而備錯緫極变通焉房謂其學即孟氏學相
自言出於丁将軍詎弗信耶惟費氏之傳晚而
益盛東都陳元鄭衆馬融鄭玄荀爽魏王肅王
弼皆其人也自肅而上莫敢悖其所傳唯弼年
少厭舊喜新乃一切擯棄師法攘荘老恍惚虗
無之論專扵人事以怏後生耳目而稱為易之
妙乃不知易之奥妙自有所在而無用荘老汨
之也譬如惰農乞市以飽而弗顧南𤱔之可耘
耔惜哉易之雜乎荘老而專明人事則自王弼
始易家乃始失其所傳焉梁丘施孟三家於是
乎亡扵晋而孟氏京氏有書無師矣属江左祖
尚玄虗弼之學滋得以盛然其𥘉虞翻傳其家
五世孟氏之學為時推重晋王庾雖喜清談而
專立鄭學于寳輩猶不忘乎京氏而孫盛詆弼
之傅㑹浮麗又已力矣宋元嘉欲矜學校之盛
而王鄭両立逮顔延之為祭酒而黜鄭置王齊
之學王遂大盛陸澄貽王儉書云易自商瞿之
後雖有異家之學同以象数為宗數年後乃有
王弼之說王濟云弼所誤者多何必能頓廢前
儒予賞味其言未嘗不三歎息之也時王儉在
位善澄之言扵是學者畧知鄭矣至梁何胤之
徒又竊釋氏空有所能異端而誇於弼斯又弼
之罪人也其在河北諸儒則專祖鄭氏所謂衣
冠禮楽盡在中原者此亦其躅也不幸隋興縉
紳學士反浮麗是慕弼之學遂為中原之師而
唐因之於是乎易家古法始泯滅無聞矣然隋
汾晋之間有仲長子光関子明王仲華王通輩
傳易自有指歸不失乎古得非子夏之遺風㢤
盖漢嚴君平揚子雲魏管輅晋郭璞孫登隋関
朗唐僧一行玄眞子張志和其扵易又特最深
矣是謂一世偉人非有所待而興亦莫得而沮
溺之也至　有宋華山希夷先生陳摶圖南以
易授終南种征君放明逸明逸授汶陽穆㕘軍
脩伯長而武功蘓舜欽子羙亦嘗徔伯長學伯
長授青州李之才挺之挺之授河南邵康節先
生雍堯夫惟康節先生天資旣卓越不群而夜
不施枕惟易之學者三十年其兼三才而錯緫
変通之妙始大著明矣自希夷而来皆未嘗有
書乃如子木子夏之𥘉歟有廬江范諤昌者亦
嘗受易於种征君諤昌授彭城劉牧而聱隅先
生黄晞及陳純臣之徒皆由范氏知名者也其
扵康莭之易源委𥘉同而淺深不倫矣華山舊
有希夷先生祠堂而种征君實関輔之望後之
好事者并以繪征君之像山中有隠者又知傳
易之所自而并康莭先生之像繪焉榜之曰傳
易堂遊是山者徘徊俯仰三峯萬仞之峥嶸􁫺
崒其意壮矣及登斯堂覩三先生之貌聳然加
敬逖觀上古聖人畫卦之本意而知夫防憂患
於㡬㣲身與易準則向之所攬者又将忘之矣
不亦偉乎是堂之傳其與山鎮俱不朽歟康節
先生之子伯温以說之服勤康節之學俾為之
記不得辭乃具道易之授受本末興廢淂失之
由以尊三先生之道亦且效藏諸名山之意云
大觀元年丁亥十有一月甲戌嵩山晁說之記
　　　　蘭室記
大觀庚寅白侯将　天子命於淮浙而道踰汴
絶淮渡揚子江又千里渡浙江逹于甬江其所
至則刺史縣令群有司莫不奔走迎候部使者
亦勤弗敢懈既至甬東乃獨揖予扵衆人中留
與之語意若有所向於予者既又兩訪予扵𬋩
庫之舍曰我京師有所居之室名曰蘭室非特
仰喬木脩竹而俯幽花恠石中有經史百氏之
書而緗帙牙籖也我之所以楽此者朝夕𧺫居
蕭然玩古自得視此数物猶善人君子而吾室
乃芝蘭之室也子其為我記之予於是恐懼愧
汗辭甚力而不得免累日則自念曰侯之為人
異㢤特立而不懼者歟乃告侯曰蘭之為物乆
被誣而且難辨何則或者見楚大夫屈原侘傺
怫鬱之辭多以蘭為況乃曰蘭生荆楚江湖之
山非中州之所有不知詩易禮記左氏所載之
草木皆因其土物而致意焉非若後人徒逞浮
虗不根之語也則蘭為中州之物而曰國香曰
王者香矣此孔子自衛反魯見扵隠谷之中喟
然長歎而為之賦猗蘭操者也予乆以是為蘭
之𬒳誣而莫或告焉侯曰是足以明吾之室也
侯又不知屈原之所賦者秋蘭也後之人則
菊秋而蘭春矣原又以木蘭石蘭稱今曾不辨
之生扵石與林之異也原於蘭則九畹而蕙百
𤱔蘭佩而蕙帶蘭不芳則蕙為茅是正蘭而庻
蕙也今則二物相貸而徃徃以蕙為蘭不知幹
一花者蘭而一幹叢花者蕙也其亦難乎侯曰
我未名吾室而先知此乆矣并為我記之頋予
學迃而才踈荷　上㤙甚厚出罪籍而徔仕然
衆方悪斥之官長不憎則罵者㡬侯獨向之如
此侯其真識蘭哉室中所與居者果皆善士也
乃為之書侯　某字某五月壬子嵩山晁說之
記
　　　　劉氏藏書記
漢承秦焚書滅學之後頼故老口所誦數得聞
先王之遺訓厥後廣開献書之路至武帝時外
有太常太史愽士之藏内有延閣廣内秘室之
府雖盛矣然至武帝時乃大備著錄盖約法天
下不出一日之中而藏書掌固必待百年之後
也隋御府書所以特號稱最盛者以其平一南
北而坐兼南北朝之所有也夫縣官之势何如
哉獨扵藏書一事其勤如此况在學士大夫之
家邪劉歆自稱三代之書藴崇於家直不計爾
盖自楚元王而来世尙文雅而護都水使者又
復慱極群書無不充足而歆因得以誇邪昔人
謂三代仕宦而衣五代仕宦而食不知書又在
衣食之上也都官劉公凝之卓行絶識不待老
而歸休廬山之下其遺子孫者無他物盖唯圖
書(已/而)其子道原少而日誦萬言既長苦心篤志
無所嗜好晝夜以讀書為娱至扵不慕榮利忘
去寒暑司馬温公稱其精慱宋次道稱其該贍
范醇夫稱其宻緻則其所藏復藴崇而不計者
歟且嘗憤疾南方士人家不藏書矣則扵是盖
特加意焉者也公之子羲仲壯輿人視其邁往
不群而自處憚憚循約唯恐前脩之辱也徔仕
四方妻子不免飢寒而敦然唯是之求索甚於
人之飢渴而赴飲食者則其所得不特𥙷其家
之未足而且有以振發國中之沈鬱也旣已踵
成其父十國紀年而身採周秦以遺文以為十
二國史嘗論著春秋矣而方且為周易之學則
其藏書豈特充牣篋笥而誇緗帙如愚賈潤屋
以金珠邪扵是謹識其所得書之歲月先後以
視子孫其意為不淺也乃俾說之為之記以載
扵目錄之上昔之時如任昉沈約輩號為藏書
之家者今不復論而論諸　本朝如王文康𥘉
於周相世宗多有唐室舊書今其子孫不知何
在寕論其書之存亡而所有者書目一編使好
事者對之興歎也李文貞所藏旣冨而且闢學
館以延學士大夫不待見主人而下馬直入讀
書供牢餼以給其日力與衆共利之如此冝其
書永乆而不復零落今其家僅有敗屋数楹而
書不知何在也凡名公卿大夫儒林之士所有
之書往往随其人而逝矣傳諸再世者盖寡而
况曾玄之守邪惟是宋宣献家四世以名徳相
継而兼有畢丞相楊文荘二家之書其冨盖有
王府不及者元符中一夕災為灰燼矣予家則
五世扵兹也雖不敢與宋氏爭多而校讎是正
則未肯自譲乃去年冬火亦吿譴不謂前日悲
愴痛恨乎宋氏者今自涕泣也嗚呼其不艱㢤
壮輿家扵廬山之陽寛閑之野不復有京師火
災之虞　上方興禮楽議封禅則又永不顧盜
賊兵甲之禍而劉氏之書與七澤俱冨矣後之
人視予言而祗敬先徳不忘前日畜積之艱而
勉强學行則為書之榮也大矣㢤其書凡若干
卷云政和乙未七月十一日戊寅嵩山晁説之
記
　　　　海榕記
東坡先生謫南海自廬山遇門下士玉澗道人
崔閑者命酒献酬淋漓之餘墮案上自然成根
柢輪囷之状取筆墨絪緼之偃然海上之榕也
復作海榕二字扵其下蕭散不飾實與畫稱其
後閑舉以遺京師周侯髙魯王諸孫世則從周
侯得之乃懼夫觀者非所覯也屬嵩山晁說之
識之說之伏念九州之中山川草木皆出先生
之文章先生晚扵禹迹之外海嶠之上所得者
又如此恨不能從吾先生遊扵斯時也今日可
勝歎哉宣和二年庚子七月六日甲辰説之記
　　　　鈍庵舊記
臨淄趙子和仁𥙿僻處鄉里不交當世風雨寒
暑晝夜一室中所學無所發施如前文人自名
其所居之庵曰鈍庵遇嵩山晁説之扵京師曰
吾比捨所學而為黄帝岐伯之學為人脉薬𧺫
死雖善矣乃未能厭吾之心不自揆乃欲極乎
西方佛世尊之道而恨吾東州之所傳者近時
不祖逹磨之禅暨夫慈恩之名相賢首之法性
澄照之淨心所謂法華之本迹顯實湼槃之扶
律顯常者吾東州之人獨無分乎子嘗逰四明
遇天台老師数輩子旣學矣吾何不能學邪説
之於是乎謝之曰吾曹有此三千中一物之身
㣲而昬散極為狂愚迷性垢心違理惡行必扵
二死五住者孰利而非鈍也邪盖惟佛之在斯
世也嘗有利根然灵山法華之席其衆已云鈍
矣所謂十地菩薩大阿羅漢者亦鈍也惟佛一
人得以利根聞然則奈此昬散而狂愚何曰惟
佛有法惟智者振出之止以止散而不狂觀以
觀昬而不愚所謂無量法門者畢於此二字而
莫之加也止則定觀則慧止則寂觀則照止則
断觀則智止則四時觀則八教止則般若觀則
法華靡不圎通也止乃觀之止觀乃止之觀靡
不融妙止觀之門雖極乎三十有六而不過乎
三曰約行曰附法曰託事又不過乎二曰惟識
事曰實相理又不過乎一曰三千三千三諦三
觀派之彌合㑹之彌分即三而一即一而三或
曰理有事無或曰事有理無或曰事理各有或
曰事理共有皆足以明三千之妙也於是乎有
性有脩有具有造各具互具遍具而一心三觀
三觀一心一境三諦三諦一境全無相境彂無
縁智心佛與衆生三無差别也三千即空蕩一
切法三千即假立一切法三千即中玅一切法
徔假入空觀是謂體眞止是謂二諦觀是謂慧
眼是一切智是謂了因佛性是謂性量是謂所
趣是謂聲聞辟支佛是謂楽法意生身是謂寂
而常照法門身是謂無生是謂破見思感成般
若徳徔空出假觀是謂方便随縁止是謂平等
觀是謂法眼是謂道種智是謂縁因佛性是謂
性具是謂能趣是謂菩薩是謂三昧意生身是
謂照而常寂相好身是謂無量是謂破塵沙惑
成解脫徳中道第一義觀是謂息二邊分别止
是謂正觀是謂佛眼是謂一切種智是謂正因
佛性是謂性徳是謂非趣非不趣是謂佛是謂
自性意生身是謂非寂非照而寂而照實相身
是謂無作是謂破無明惑成法身徳言乎般若
之脩則為宗為智為教為淨為法縁慈為真諦
為報身佛為正偏知為四枯為修徳非豎而豎
以攝經般若言乎解脱之修則為用為力為行
為楽為衆生縁慈為俗諦為應身佛為應供為
四榮為化他非横而横以攝經淨名言乎法身
之性則為體為性為理為常楽為無縁慈為中
諦為法身佛為如来為非枯非榮為性徳即此
横豎雙非攝經涅槃夫性徳之性為眞性軌則
般若為觀照軌解脱為資成軌般若之脩為觀
照般若則法身為實相般若解脱為文字般若
觧脱之修為方便淨則法身為真性淨般若為
圎淨是三淨亦曰三涅槃亦曰三菩提惟是性
徳修徳化他三諦以成不思議妙境有不思議
境則有不思議智惟智惟境惟境惟智以理觀
觀十境顯本寂三千以事觀觀十乗顯造三千
非但惟心亦乃惟色惟聲惟香惟味非但心攝
一切亦乃一切攝心而性惡以體之理毒以析
之四運以推之十如以思之四悉以觀之六即
以㑹之去丈就尺去尺就寸是之謂理具而全
具為造全造為変以成圓教則鈍與利何在邪
其曰藏教者其曰通教者其曰别教者皆不足
以與此惟圎教之事也其别接通者圓接通者
圎接别者亦或庻㡬扵此乎其曰凡聖同居土
者其曰方便聖居土者其曰實報荘嚴土者皆
不足以與北此惟常寂光土之事也是事荆溪
嘗為李華言之梁肅又嘗自為統例其後士大
夫知之者鮮矣或知華嚴之頓而不知法華之
圓亦可哀也巳子知正乎智助乎情正乎本助
乎迹正乎正助乎依而知圎之有權偏之有實
則得於具而觀乎妄心或自一法入或自二三
法入或法次第入或不次第入於其對轉兼具
四者之教賖促断伏四者之行開示悟入四者
之妙皆得扵四三昧而念念刹刹惟一常坐三
昧端身正坐猶如奠石上焉如空中風無依止
處下焉如宻室中燈照物明了身見及心三事
調適以上上智断下下惑利浄鈍穢利體鈍析
俱絶待矣且自言曰吾今此身至何位断何惑
證何理則吾言刋諸石為座右銘既自覺而又
覺乎東州之人則子和之逹孰禦哉宣和三年
辛丑正月甲寅嵩山晁説之東里易堂記
　　　　濯鳯軒記
周内史過曰周之興也鸑鷟鳴扵岐山以故古
岐州今為府曰鳯翔然得鳳之一則鳳過之得
鳯之二則鳯翔之自是而西二百里曰鳯州鸑
鷟山則名以大之者得鳯之三而鳯集之歟故
其驛曰鳯集驛又西而百有五十里曰成州鳯
凰山乃以鳯凰之正名名之則其得鳯之四而
鳯春秋下之得鳯之五而鳯沒身居之者不然
何以又有潭曰鳯凰潭是其濯羽之所也若又
極乎西則濯羽弱水矣然則乾符中僧休夢扵
鳯凰山得一峯曰鹿玉山者乃杜工部賦詩之
鳯凰䑓也實有亭亭然臺之状可玩焉元祐中
王仲至侍郎據酈道元注水經以長舉之鳯凰
臺状如雙闕漢有鳯凰降焉者為正而偽之臺
并斥乎工部恐不得以彼漢瑞正吾周儀也且
異時而二地各以為名庸何傷乎天壌間以鳯
凰名䑓者尚多矣何必一之也哉今成州雖不
得居仉池山之勝而西則雞頭山東則雞幘山
以屬乎鳯凰山亦國中冨乎山者也雞幘山或
名曰龍堂峽鳯凰潭或名曰萬丈潭若大雲潭
杜工部昔日所居之地新祠而奉之者也其扵
守居爲最近守居清心堂之背叢竹之面新有
軒乃以濯鳯名之近式乎工部之所居逺本乎
周内史之所志則吾州雖小而𥙿乎鳯翔而集
焉者居守可無自菲陋而楽斯志也已宣和四
年壬寅二月二十六日乙邜具官嵩山晁說之
記
　　　清風詩十韻七首
　　　　翰林學士晁　迥
仙馭来相慰解顔良㑹稀病蠲冝飬素趣遠欲
忘機懲躁寕無漸延齡或可祈影揺珠箔細聲
泛鈿筝㣲委佩餘班扇流驩入楚衣陶潜知夢
穏韓壽畏香飛氣爽蒼龍闕涼生白虎闈健資
雞距筆偷撼獸環扉松下琴心逸江東鱠縷肥
宿懐真隠處終約與同歸
　　　　翰林學士楊　億
素魄離箕舌鳴鳶載錦韜㣲涼生玉宇餘韻散
蘭臯竿轉相烏數厨揺翣脯劳渚蘋偏靃靡苑
樹更蕭騷五斗酲𥘉析三年翼自髙陶䆫時拂
祍楚榭正揮毫塵篋悲鸞扇雲帆戒鷺濤洞庭
驚木葉騎省歎霜毛勢好摶羊角心終憶蟹螯
泠然知有待仙冦異吾曹
　　　　大理評事祕閣校理劉　筠
閶闔重門啟飛廉别館深歊蒸全已却雅興可
能任雲起汾陽駕旌揺楚國心過蕭添爽籟拂
野蕩層隂夕勁淮陽桂晨棲越鄂衾登髙徔落
帽晏寢任吹襟珠網踈難掩銅鑪冷易侵急翻
池上葉遥送月前砧舞袖更囬態歌梁極緒音
最憐鵰鶚意瞬息度千岑
　　　　太僕少卿直祕閣錢　惟演
溽暑迎秋盡涼颷逗曉廽起蘋初浙瀝獵樹更
徘徊欲引長烟素㣲飄畫燭煤墜桐侵玉井拂
柳度章䑓已覺雲翻動還驚月恍開鮫簾移亂
影瑶瑟泛餘哀扇掩藏鸞羽荷傾側露盃正當
河左界不待雨東来自好摶垂翅寕勞起死灰
楚宫誰第賦宋玉正多才
　　　　翰林學士李　宗諤
閑舘方回暑商飈乍應金天髙𥘉起籟松澹更
冝琴汾棹傳歌遠班詩託興深東陽仁自布西
顥氣還侵太液翻晴旭靈和亂翠隂舟輕飛燕
𬒮臺迥楚王襟阮嘯經時歇齊蝉度日吟愁生
孤戍角響續莫城砧空静消雲縷庭虗轉蕙心
賢哉吉甫誦千載有遺音
　　　　右諌議大夫薛　映
爽氣乗秋至凉飈蕩暑𥘉泠泠含逺籟摵摵動
輕𥚑翠幕波無際脩篁韻有餘潜驚塞草綠乍
拂井桐踈素髮悲郎将霜䊵感婕妤䆫光流熠
燿簾影亂蟾蜍塵襲青絲騎香飄紺憲車故宫
經馺娑别館度諸胥薄莫来金埒凌晨上玉除
寕同起窮巷睠欲賦愁予
　　　　左諌議大夫張　秉
何處來蘋末蕭騷盡四隣金莖吹曉露玉宇動
輕塵易水離歌闋齊䊵怨思新泛蘭迷舊澤落
帽㑹佳晨籬菊飄香逺庭梧墜葉頻㠶開五湖
客槎去九霄人曲浦鋪紋簟平蕪偃緑茵鴻飛
資羽翮鷹擊助精神山馭歸堪待琴䆫韻更真
披襟同楚榭千古自相親
　　　　清風軒記
成州守居之東隅有軒曰清風叠嶂前後為之
屏几清風無時而不来也嗟夫囯中若此名者
数千百處而多也實其而稱則惟吾郡也哉何
則吾郡漢武都郡之所領也有漢武都太守阿
陽李翕伯都竟寕四年之碑在魚竅峡其辭曰
民歌徳惠穆如清風昔人其本諸此而名斯軒
歟它邦安得而與㢤其所謂清風者何在豈不
在太守之徳惠乎且彼為何時李侯者乃能恭
其職如此今當何時為之守者苟不能宣布
上恩冝亦媿矣夫于時清風之生請言其状予
則不能然予祖嘗倡而作之矣属而和者六人
曰楊大年劉中山錢司空李昌武薛尚書張宻
學其辭盛行於世著之西崑集今大夫學士或
不得而聞見謹因是軒而刋於石亦古之人藏
諸名山之意也且其唱和墨迹乃不在吾家而
藏諸楊氏無錫眷中今両浙不幸盗賊兇殘血
變江水不保是詩之能存也未必異日不託此
山城深靚無虞而傳焉或評諸公之詩曷為此
郡而作㢤予曰天下之清風一也風之為物非
若雲氣各象其山川人民所聚積而変有楚雲
秦雲之異也盖天下之清徳一也其來居守者
或鞅掌不給或湮鬱無聊或覉旅去國之恨不
自勝一攬諸公之符采自澄其心思俄而穆如
之風獵鬢泛襟而鳯凰之山亦為爾歌吉父之
誦矣以御嘉賓以柔斯民亦以楽哉詩凡七首
如上宣　五年癸卯五月日戊午朝請大夫知
成州軍州事嵩山晁說之謹記
　　　　發興閣記
唐成州治上祿縣同谷尤僻左杜子羙来自三
川謂可託死焉未㡬土蕃之禍尤熾子羙不得
有其居而捨去予始因子羙之故居而祠之距
祠堂而南還十步有萬丈潭敕利澤庙惜也陋
甚白日必待燭入乃能有見且礙眉觸帽使人
俯不得仰又復有可歎者屋其山之羙正如據
要路而蔽賢掩善忌人出言而寢黙之予因正
其神像南向之位抗髙納明使青壁之嵳峩硊
磥直上千仞木章竹个皆出以効其峭蒨若一
日来自它方者而仍舊之三楹則稱地形而全
民力也庙之東有地可建小閣以盡山川之勝
其南則棧道窈窕抵鳯凰臺望西崖以極白沙
渡實杜子羙入蜀之道也時方惡房琯而并棄
杜子羙使終身不復入長安則此道為可恨者
也北而水磑髙下相聞如笙鏞如鼓鍾不閒晝
夜則邦人安職楽生之具也逺而岡嶺星耕隴
𤱔棲粮則刺使縣令之尤所楽焉者也四時異
態虎巡鹿守猿猱騰倚以植僧居清淨之業盖
有不可勝言者彼四方㳺子假借須臾之適各

隨所語而聞諸逺邇必得顧凱之宗處士乃可
圖畫而詩則絶筆於杜子美矣雖然陶渊明謝
康楽韋蘇州輩復生焉則不能自已扵斯也閣
今𥘉成予周覽而惘然自失不覺誦子羙萬丈
潭之詩曰造幽無人境發興自我輩一歎而三
致意焉則以發興名其閣復念此州自寳應𥘉
沒土蕃後三置行州𥘉在泥公山再徙寳井堡
卒治同谷得非有待扵此閣之建歟時方(御名/太上)
亂也杜子羙無以託廬而閱歲逮今承平之乆
疇人子孫白首爼豆有終身不入城府者豈不
幸哉予将投劾東歸輒記諸壁間以視来者使
知昔人此日良可惜之所感而不惜登臨之費
云宣和六年甲辰三月二十四日壬申朝請大
夫知成州賜紫金魚袋昭徳晁說之記并書
　　　　鈍庵新記
臨淄趙子和仁𥙿少力學(御名/今上)言行恐奕世盛
徳之辱乆不得調耻乎獨善則為黄帝岐伯之
學雖克起死而自謂隘也乃退而為佛學頗聞
天台智者之教而歎曰聖師不可得而見矣願
得人師焉人師亦不可得而見乎顧無經師㢤
且復歎曰南山之律南宗之　與觀師之經基
師之經若論其在青齊濟岱間童　與知也唯
是天台智者之教曾無一人之近縁乎吾庵之
鈍名不亦稱乎宣和庚子夏京師遇嵩山晁説
之曰子聞天台智者之教冝以聞我則謹謝之
曰無状年過五十飄零甬江遇四明尊者法智
諸孫幸而知智扵灵山法華㑹猶見如𥘉而未
散也則釋迦佛不滅而多寳佛塔亦在吾目前
而不沒赫然放大光明以照我身亦照子身我
之所及者亦子之所及也子無以鈍自屈且文
殊不識妙音三昧弥勒不識地涌一人善吉茫
然以弃鉢身子怖畏而却花子謂鈍乎利乎華
嚴日出建立法界彼鈍根菩薩乃扵般若有聞
焉而後入乎法界否則待法華乃入又否則待
涅槃乃入子謂利乎鈍乎法華開權顯實而華
嚴般若者皆吾法華之方便也前有無量義以
導法華之言後有觀普賢行法以篤法華之行
法華乃徔三請四止示一佛乗火宅以接势力
窮子以誘聲聞薬草以歸大乗化城之有定繫
珠之無定髻珠之集功徳醫予之不集功徳皆
利乎鈍者也若常不輕菩薩與夫喜根比丘扵
一切衆生皆強毒之寕鈍而不利世固未嘗有
鈍者也同成一佛也彼維摩行乎非道仁王法
性五隂楞伽不思議熏不思議轉涅槃以衆生
為非衆生為衆生金光明無明故有占察法依
妄心分别故有佛藏示相地持對教圓覺三觀
法楞嚴七推心皆不為利恨而興悲也自佛示
滅之後得斯㫖者曰龍樹菩薩立一心三觀是
謂妙境是謂妙觀由是而有天台教焉即三而
一名之曰止即一而三名之曰觀止觀者定慧
寂照智断之異名也一切佛法盡扵茲矣先是
南嶽禅師明不空如来藏具性具相智者因之
開門傾倉行大法施横該四教豎徹三境是謂
妙圓是謂妙中兼乎楞伽之変華嚴阿含之造
大集楞嚴佛藏之具其要則三種觀法二種觀
境四種三昧得乎觀意證乎觀相其在四三昧
中覺意三昧百千三昧中法華三昧六波羅蜜
中禅波羅蜜則去丈就尺去尺就寸者也子根
利也請以法行入句句𧺫觀請修眞如觀證心
寂三昧鈍則請以信行入藕絲懸山請修唯識
觀證色寂三昧究觀智者之十境十乗在隂界
入心在煩惱心在病患心其扵四念處則在一
念無明心荆溪法師則唯在隂界入妙楽觀不
出五隂輔行觀不出根塵一念厥後唯吾四明
尊者得之乃立觀妄心一法而不觀真心就事
辨所觀心自華嚴之頓以入法華之圎知起信
之圎適可為吾法華之别雖或有排之者卒無
以加損而乆益彰也大抵吾宗所以永異他宗
不容同世並語者其唯三千乎其唯觀具乎其
唯觀心乎唯三千則無法不備本寂三千事変
三千界界三千彼彼三千唯具則性具修具事
具理具造具変具各具互具偏具心攝一切一
切攝心唯心則不知佛法太髙不厭衆生法太
廣而即一句一字一塵一沙皆入吾心以成法
界於是乎身與心息三者定内合調眠食二者
定外合調而性惡以體之理毒以析之四運以
推之三性以檢之四悉以派之六即以㑹之以
迷中一念為緫而理造事造三千為别或可修
或不可修心次第或不心次第泯絶華嚴之利
鈍是即金光明是即常寂光三千果成咸稱常
樂由是四土之儀亦待吾智者以出也子和乃
請書之刻于庵壁以代坐右銘予言無一字出
予之私也何惮而不書宣和七年乙巳二月八
日庚申嵩山晁說之記并書
　　　　成州同谷縣杜工部祠堂記
自古王矦将相而廟祀者皆乗時奮厲冐敗虎
狼死守以身為天下臨衝或巖廊嚬笑以治易
亂即危而安其在鼎彝之外而人有奉焉否則
賢守令眞為民之父母斯民謡頌之不足取其
姓以名其子孫乆益不能忘則一郡之邑祠之
否則躬徳髙隱崇仁篤行若節媍孝女有功扵
風俗者一鄉一社祠之顧惟老儒士身屯䘮亂
覉旅流寓呻吟飢寒之餘数百年之後即其故
廬而祠焉如吾同谷之於杜工部者殆未之或
有也鳴呼盛矣㢤曰名髙而得之歟曰非也苟
不務實而務名則當時王維之名出杜之上盖
有天子宰相之目且衆方才李白而多之也是
天寳間人物特盛有如髙適岑參孟浩然雲卿
崔顥國輔薛據儲光羲綦毋潜元結韋應物王
昌齡常建陶翰秦系嚴維暢當閻防祖詠皇甫
冉弟曾張継劉(御名/今上)虗王季友李頎賀蘭進明崔
署王湾張謂盧象李嶷之詩粲然振耀於世未
肯少自屈而人亦莫敢致之也非湜籍輩扵韓
門比然有良玉必有善賈厚矣韓文公之徳吾
工部也自是而工部嶷嶷絶去一代頡頏不可
揉屈之士而嶽立矣然猶惜也何庸李白之抗
邪昔夫子録秦詩而不録楚詩盖秦有周之遺
俗如玉之人在板屋則傷之也楚則僣周而王
矣滄浪之水旣以濯吾纓雖濁忍以濯吾足㢤
李則楚也亦不得與杜並矣况餘子哉彼元㣲
之讒謟小人也身不知裴度李宗閔之邪正尚
何有扵李杜之優劣也邪然前乎韓而詩名之
重者錢𧺫後有李商隠杜牧張祐晚惟司空圖
是五子之詩其源皆出諸杜者也以故杜之獨
尊於大夫學士其論不易矣而在　本朝王元
之學白公楊大年矯之專尚李義山歐陽公又
矯楊而歸韓門而梅聖俞則法韋蘓州者也實
自王原叔始勤扵工部之數集定著一書懸諸
日月矣然孰為眞識者靡靡徒以名得之歟唯
知其為人世濟忠義遭時艱難所感者益深則
眞識其詩之所以尊而冝夫数百年之後即其
流寓之地而祠之不忘也工部之詩一彂諸忠
義之誠雖取以配國風之怨大雅之羣可也或
玩其英華而不薦其實或力索故事之㣲而自
謂有得者不亦負乎祠望鳯凰䑓而臨百丈潭
皆公昔日所為詩賦之所也公去此而汗漫之
逰逺矣哉而此邦之人思公因石林之虗徐溪
月之澄霽則尚曰公之故廬今公在是也予嘗
北至鄜畤觀公三川之居愛之矣而此又其勝
也不知成都浣花之居復又何如哉信乎居室
可以觀士也已同谷秀才趙惟恭捐地五𤱔縣
涑水郭慥始立祠而屬余為之記使來者羙其
山川而禮其像忠其文且知公自其十有一世
之祖恕予而来以忠許國矣則其所感者既逺
人亦逺而莫之能忘與夫王侯将相之祠未知
果孰傳邪其像則本之成都之舊云宣和五年
五月己未朝請大夫知成州晁說之記并書
　　　　宋成州淨因院新殿記
佛法自西來至秦鳩摩羅什而大矣什之弟子
曰生曰肈曰融曰睿號為関中四聖其後通教
則廬山逺公别教則少林逹摩玄教則天台智
者始若変見於什門之外而卒㑹帰焉無二無
别惟南山律師宣公為能體融之也南山上崦
天根下嵫地軸日月萬象生焉語其人則宣公
是已其山之迤邐崷崪而西者是謂成州之諸
山後之人各以名名之其實南山之列也不知
在禹之山西經為何山歟扵是乎襲宣公之遺
風而佛刹髙下相望雖督府㑹郡不是過也州
治之所有淨因院者逺莫知其所自起也而耳
目之所及則佛殿修在唐長興四年其得今名
在晉天福三年殿𥘉三間歲乆而圮若俄頃摧
覆者是院受業比丘廣圎歎曰我雖不得與乎
雨花之席而幸生扵法華之後豈不聞佛種徔
縁𧺫乎吾之次第縁若在此吾之四衆所縁縁
若在此則吾佛之増上縁在此其易故而新之
增楹三為五闢門所鄉之正位必有以加𬒳我
者此心既運而語猶未音無逺邇強弱咸　楽
布施者汲汲競後先也𥘉曰是役也不三年若
四年則不可而乃吿成扵累月之中山有異材
疑若鬼神之守衛而有待者衆願納諸斧斤而
巖阻溪拒無可徑術之繇及其首而舉之若一
葉然先是此院之東有大梵寺制度嶫然非此
院之比而易為神霄玉清萬壽宫則稱有三大
像乃仆卧扵它寺寒廡敗席之下或者因果者
惨若疾痛之於躬也廣圎乃建飾于新殿恍如
此世界外東方八百萬億淨光莊嚴世界過去
諸佛以無相之法身助今釋伽文佛接導群迷
其感之以開入者㡬何人耶廣圎先為衆披草
莽建天寕萬壽寺績已不貲矣乃復不猒扵此
則又難也説之世奉真如法門為此郡守無状
靡有風教錙銖夙夜事惟愧逮此崇新殿嚴故
佛則楽徔圎之請以記之庻㡬善善為邦人之
勸也宣和五年癸邜十月七日丙戌朝請大夫
知成州賜紫金魚袋嵩山晁説之記并書
　　　　成州新修大梵寺記
昔王通謂佛西方聖人温公斥之曰聖人豈有
方所邪盖大夫學士苟知修正者必期放諸四
海而準也以所地論聖人可乎中國之有佛雖
自漢明帝始而傅毅者果何自以對帝之所夢
豈不前有所聞㢤漢武帝昆明池胡人之對向
神仙傳之所載哀帝元壽元年受大月氏王使
浮圖之書猶信也但武帝甘泉宫列霍去病所
得休屠王祭天金人與夫張騫使大夏聞有身
毒之俗特其名物未闡明若後来所稱謂去云
爾而議者指比教断自漢明則淺之其為言也
今東有五䑓山之文殊西而俄眉山之普賢南
而鴈蕩山之羅漢北而鼓山之羅漢亦自漢明
帝而始邪惟以不思議境照不思議心者可與
於此若其精舍以府寺名之亦非天竺之本名
盖始出扵漢有司梓匠之後遂同乎府寺而得
名焉𥘉無禍福竒麗之說也逮梁武帝自知平
生惡徳有不可贖者乃殚竭民力扵土木而適
侈心焉顧豈佛之律哉冝夫逹摩面斥其無功
徳而當時廷臣有正直不阿䛕者亦頗知諌爭
豈人人皆與逹摩同致邪又何必以逹摩為超
絶卓異之論乎僕觀洛陽伽藍記見元魏而来
王公将相既得意必作寺宇以相尚否則若有
屈扵人者九州四裔之珍随珠和璧異花恠石
畢具矣無㡬何其人旣自抵法而所謂危楼傑
觀者徔而灰燼為瓦䃯則佛言因無常者扵是
乎著矣雖然亦嘗一日有清淨士居扵兹也則
其惡果復生善因矣前日灰燼兵戈之餘徃徃
復出扵故地此佛一事必具三世而三世該乎
九世以覺世間者慱乎其大者也傳毅之言梁
武之作尚何觀㢤成州有仁王院其廢已乆不
敢億措其所以廢之之因也何為乆而未之復
興乎其地汚瀦榛莽更㡬姓而不居有所待邪
屬者故大梵寺僧法詮念其大梵寺建在唐大
中二年今其寺之賜額荷恩厚不毁也乃請於
州以仁王之故地復大梵之舊額凡四分律之
所不可闕者謹以創作僕適知州事法銓請文
以記之僕念華嚴之先照髙山淨名之始坐佛
林般若之徔牛出乳逮乎佛藏之相楞伽之行
地持之教必待法華而成焉維爾法銓尚其勉
諸宣和六年甲辰三月二十一日己巳朝請大
夫知成州嵩山晁説之記并書

文集卷第十六
文集卷第十七
　　　嵩山景迃生晁説之字以道一字伯以
新召公之不說類乎無上太甲以不順伊尹而
放羣叔才有流言而誅啟行孥戮之刑以誓不
用命盤庚行劓殄之刑以遷國周人飲酒而死
魯人不禎幹而屋誅敢於殄戮而刑足以服人
心股肱不喜而有刑以俟之先時不及時而殺
無赦為政事之典民或可咈之言或可伏之太
史内史可以為君之友而威不可訖老不足敬
禍不足畏凶徳不足忌其政之苛至於屬婦紛
不可槩予竊懼焉於是稽考古文錯綜殘編博
於詁訓謹諸時而明其本為之作傳顧惟此經
秦火煨燼之後孔壁朽折之餘孔安國初以隷
篆推科斗既而古今文字錯出東京劉陶乃取
正扵杜林而傳至唐古體隷篆势彌不能一明
皇帝雅所不好詔學士衛包悉以今文易之其
去本幾何其逺矣今之學者盡信不疑殆如手
授於洙泗間不亦惑歟安國分堯典為舜典分
臯陶謨為益稷以立政先乎周官無逸後乎多
士謂旅獒為武王之史其失著矣曾未之省也
髙日肜日盤庚㣲子非全經洛誥之史序存於
康誥而召公之年見於洛誥冺亂隱晦尚復有
省之者耶惟是武成頗有為之次第者而武王
在商之行事序於歸豐之後抑亦可歟潰潰然
率多牽合有幽都而有明都既命哲則命愚扵
成周說洛邑事雖曰窮經而類侮聖人之言者
好古之君子其亦有感於觚牘之殘歟彼思顔
閔不没游夏更生者良有以㢤其如文辭明白
無勞訓解或先儒已得於傳(傳已善/一作之)不必枝葉
與夫脫簡殘譌徒穿鑿云爾者咸悉置之紹聖
丙子冬十有二月望日嵩山晁說之序
　　　　易玄星紀譜後序
說之在嵩山得温公太玄集觧讀之益知揚子
雲初為文王易而作玄姑託基於髙辛及太初
二厯此二厯之斗分强弱不可下通於今亦無
足議温公又本諸大初厯而作玄厯其用意加
勤矣然簡略難明継而得康節先生玄圖布星
辰辨氣候分晝夜而易玄相參於中為極悉矣
復患其傳焉駢委易亂歲月斯久莫知其躅手
欲釋而意不置乃朝算夜思取厯與圖合而譜
之於是知子雲以首凖卦非出扵其私意盖有
星候為之機括不淂不然古今諸儒之失則多
矣如羡凖小過而以凖臨則失之是時水澤腹
堅已終於臨上六而小過初六用事矣或者以
羡凖觧尤非是夷凖豫而以凖大壯則失之是
時始電終於大壯上六而豫初六用事矣應凖
咸而非離沈凖觀而非兊惟震離兊坎是謂四
正卦易所不用則玄亦無所凖矣且玄既不凖
坎震而乃獨凖離兊邪永凖同人而非恒先此
凉風至常已凖恒継之以白露降度乃凖莭今
永當寒蝉鳴則凖同人豈可汨亂後先乃復凖
恒扵後邪疑凖賁而非巽盖鴻鴈來而翕凖巽
玄鳥帰而聚凖萃羣鳥養羞而積凖大畜雷乃
収聲而飾凖賁矣疑當蟄蟲坏戶則又可汨亂
後先乃復凖巽邪或者以疑凖震尤非是此難
與諸家口舌辯而按譜以視之則彼自屈矣此
譜之所以作也睟凖乾而在地中則無當於乾
沈凖觀而在人中則無當於觀守再凖否而無
當於否馴凖坤而星窮候盡則無當於坤將凖
未濟而析木之已終星紀之未建則火不能降
以濟水水不能升以濟火此玄又以明易之隂
陽進退盈虗之幾者也惟坤既無當於卦則亦
無當於爻以示為用者八十而一則虗也虗一
者即虗五也易天地五十五之數與夫大衍四
十九之數復七日之數其所以虗而無用者坤
以藏之也隂虗無用而運行無疆陽則始終変
化而不息故疆凖乾而為冬至之終睟又再凖
乾而為夏至之始與馴之凖坤者不同也易乾
坤之闢闔乃著易以頥中孚為一氣玄則始之
於中終之於養通而候之則養退乎一日中進
乎一日易之歲功乃建中先乎周以明中孚之
生復迎先乎遇以明咸之生姤易之月紀乃正
易三百八十四爻以直日而夜藏其用玄七百
二十九賛則各分晝夜而用事易之日法乃全
曰中曰更曰減是謂三玄而三易之相盪乃不
誣凡此之類若玄之異乎易者而於易極深研
幾之功則大矣如養為陽而中不為隂􁀴為金
而羡不為土之類則又若玄之自相詭異者然
変化之微於是乎在學者按譜以視之則皆易
了矣圖厯所用斗分自有強弱不能同并古今
諸家異同之說悉以著之學者可自考焉顧僕
之愚何足以與此然用意專而私竊好之以俟
將來之知易者嗚呼苟不明乎易則亦無以玄

為而不通乎玄者則又乃徒為易也可不勉諸
今之學者知尚其辭耳而莫知其辭之所自來
寕顧此邪或曰歐陽公不讀玄而扵易何如曰
予非歐陽公奈何大觀四年庚寅十有一月庚
寅甬江官舍嵩山晁說之序
　　　　京氏易式序
說之元祐戊辰仲冬在兖州初學京氏易乃據
其傳為式以便其私何敢視人其後江淮間有
好事者頗傳去今三十年矣既校正其傳而前
日之式亦不得不修定也惟是其已出者殆未
容改過奈何益知昔人自期死而後傳其所著
之書其用意深矣嗟夫按式以求傳因傳以明
易可不敬諸政和六年丙申閏正月三日戊戌
嵩陽晁說之序
　　　　太極傳後序
僕年二十有四偶脱去科舉事業决意為五經
之學不専為一家章句也是時王氏之說列於
學官者既尊而又日有新說至自金陵學者恥
其得之後也從而士子又務為新異之說寒士
非其黨者莫能嚮邇以一言也僕恨焉豈無古
人之師乎果於易得孟喜京房鄭康成虞翻関
子明之徒使小王之說不得一日容也雖然因
是數家異乎王氏則有之其於聖人制作之本
意又不知果否合否如何逮紹聖戊寅邂逅洛
陽楊老朝散賢寳語及易而異之良非僕平生
所嘗聞之之言也懇從楊老有求乃得康節先
生自為易圖二雖輹輪俱存而楊行年將七十
中風語音清濁不端無由詰問二三年少在旁
難以其哂笑僕獨敬楊之老而尊其圖謂必可
入也楊且指乾坤坎離四卦為僕言曰得是四
卦則見伏羲之易矣而文王易在其中也越明
日如迷人識歸路有感於二圖可指循環無方
體也楊老曰吾昬病而忘之已久今日因子之
言則如初授此圗時也自是入洛與先生之子
伯温逰得先生之遺編殘藁寳而藏之服勤不
知晝夜二十年間輒作易傳四種名曰商瞿傳
視其有師也無何靖康元年丙午冬金賊猖狂
至南京所為啇瞿傳者與平生衣冠五世圖書
悉以灰燼既而避難高郵從親朋之請追作易
傳數帙未有條理建炎二年戊申正月真州巨
冦遽至而髙郵之傳又復灰燼是時老病之軀
存於灰燼之外者幸也乃避地海陵病能飲食
而於易則曰不能可乎益為親朋以追作𧺫是
年四月十八日辛未訖七月一日癸未凡用七
十有二日藁草具或忘其舊或得厥新凡六卷
名之曰太極傳又有外傳一卷因說一卷備為
易一家之書後有好古識変之君子恐未必以
僕言為妄作也嗚呼吾道其亦艱㢤其亦艱哉
八月二十五日海陵旅次嵩陽景迃生晁說之
記年七十
　　　　止觀妙境辯正序
予自洛鄭間至四明聞天台之教而喜之一遇
延慶明智講主立公之論辯而疑未幾傾心願
從事焉然其書萬千百言浩然若巨浸之波濤
難為舳艫之功雖有頭數義目而森然如上穹
之萬象孰為盈縮伏留私竊病之明智曰是何
憂思之過哉吾祖以一藥瘉萬病一句折羣言
厲痾立成玉雪之膚而鼓篁悉叶清商之律其
唯十章乎十章亦夥矣又乃闢而為十境十境
逺矣運而為十乘十乗或其勞矣安而為觀不
思識一境惟是智者之一境荆溪因文字而示
三境惜乎晚出好譁或執為語見而蕩為義路
區區晝夜分文析字正墮古人多鹽少豉之譏
予每聞其言欲以筆墨記之内顧未究其學不
敢自誣頗疑明智有所著之書問焉笑不復荅
久之乃見摩阿止觀妙境辯正一編於其學徒
伏讀累日乃歎其既妙於講論又善乎著述不
矜不耀之為難也余之知若人者甚微其所不
知者尚多也哉乃責其學徒曰若輩得珎羞而
閉門不以飽滿衆人歟乃請余序而刋諸板顧
予何知焉竊因是書將忘智者之一寕論荆溪
之三㢤盖一源為觀不思議境而派之為三曰
性徳修徳　學者當守一源而澄清乎抑亦
浮其派而泛濫乎且其一云者不得已而指之
也又從而三焉果不得已乎抑亦可以已而不
已乎荆溪之義例又於是境立五例四意學者
何謂獨謹此三而慢五焉與四乎果徔荆溪之
篤論乎抑亦因文字而不得已乎請以荆溪之
語語乎荆溪不曰性修不二乎孰謂荆溪而自
矛盾乎要當師智者一人觀不思議一境是乃
為辯正云爾冝先之以智者及荆溪之書次以
廣智及正公義公諸之說終之以辯正使學者
得以考焉政和元年辛卯十一月癸未嵩山晁
說之序
　　　　仁王䕶國般若經䟽序
陳隋間天台智者逺禀龍樹立一大教九傳而
至荆溪荆溪復又九傳而至新羅法融傳理應
理應傳瑛純皆新羅人以故此教播於日本而
海外盛矣属中原䘮亂典籍蕩滅雖此教是為
不可亡者亦難乎其存也然果日將出而曉霞
先升真人應運而文明自見我　有宋之初此
教乃漸航海入吳越今世所傳三大部之類是
也然尚有留而不至與夫至而非其本真者仁
王經䟽先至有二本衆咸斥其偽昔法智既納
日本信禪師所寄辟支佛髪荅其所問二十義
乃求其所謂仁王經䟽信即授諸海舶無何中
流大風驚濤舶人念無以息龍鼉之怒遽投斯
䟽以慰安之法智乃求強記者二僧詣信使讀
誦以歸幸二僧死于日本至元豐初海賈乃持
今仁王經䟽三卷来四明於是老僧如恂因緣
得之其文顯而㫖微言約而意廣以秦譯為本
義势似觀心論䟽實章安所記智者之說也恂
道孤而寡偶學古而難知食貧而力不足無以
為此經毫髪之重每指而歎曰其來晚而(學字/一有)
艱如此寕封野馬而飽蠧魚不能下几案以視
人嗚呼此䟽曾不得輩行於三大部中而匿光
瘞彩猶若海外之逺歟恂今年七十有六歲乃
一日抱之而泣曰殆將與吾俱滅耶吾前日之
志非也過嵩山晁說之曰曷不為我序而流通
之說之自頋何足以與此亦嘗有言曰智者若
生齊梁之前則逹磨不復西來矣盡法性為止
觀而源流釋迦之道囊槖逹磨之㫖今方盛於
越中異日㑹當周於天下豈獨是書之不可掩
哉頋予老不及見之為恨姑序其所自云爾政
和二年壬辰四月癸邜朝請郎飛騎尉賜緋魚
袋晁說之序
　　　　不二門指歸叙
天台之教著明於法智而法智晚出髙弟曰南
屏瑧瑧在熈寕中尚無恙予時隨侍杭州與羣
兒輩遊南屏而不知有瑧也逮今將四十年白
髪飄零宦遊明州遇瑧之髙弟如恂始知有瑧
而恨前日未嘗遊南屏也年少不知好而老大
自傷者可勝言哉恂今年七十有六歲矣志剛
而氣明議論慷慨不少下人特推功於其師每
喜道其當時徔學艱勤之狀且不諱其訶斥誨
責之語得非所志者篤而所得者深歟瑧之善
固使人不能忘愈久而益親耶今予將西去恂
乃出南屏門人所記不二門指歸一篇曰久不
以視人冝為序以布露之序雖不足與知頗喜
瑧得名既高而兹又有以副其名慰後生之望
予亦恍然如前日與瑧接而不復恨矣因念四
方遊客臨浙江至南屏者不乏人而能知瑧者
㡬何人哉實待此書發之歟彼為天台之學者
尚何言耶輙書其所感而序之云爾政和二年
壬辰五月癸亥嵩山晁說之序
　　　　紀贈法智詩序
今天台教觀之徒稱四明尊者追配古人其言
為國中之法也可謂盛矣説之自北方來聞而
異之究其名氏是謂法智禮公於是乎矍然嘉
歎曰此我髙祖文元公與楊文公之所稱者歟
我雖昧於天台之學未讀法智所著之書而固
已得其人矣既而法智世孫明智立公視以高
僧簡長等紀贈詩二十三首曰吾祖法智得名
凜然至今者盖有所自矣當是時翰林主人
晁公楊公所貽之文既已流傳矣其輩行中聲
名人篇章之美又如何㢤然是詩吾俱法智初
不自有之乃落於杭州式公不知其歴幾歲凡
傳幾何人然亦復還歸於法智之舊室亦可歎
矣將移于石欲得以序之說之以謂法智逺處
身於東海之陂而名聲振耀於京師既久而彌
隆其頌徳辭翰㪚而復合亦可以為修徳之勸
也後有攬其所感可勝言㢤嗚乎景徳祥符之
風此亦非其躅歟政和元年十月庚申具位晁
說之叙
　　　　韓文忠富公奏議集序
韓文忠富公之孫曰直柔問說之曰古今諸公
奏議必有序焉何也曰古今諸公之奏議無待
序以顯而序所以尊乎奏議也如樂作磬玉未
振而柷木先之直柔曰吾　文忠奏議之序願
有請於子說之於是悚慄失據莫敢為言而
直柔請益堅乃謝之曰命為它文或敢而序韓
文忠之奏議則孰敢以是一語逡廵十年直柔
既以其奏議十有三卷歸說之又寵之以名人
所傳公全身之像使讀其書想其人庶幾乎體
物不遺也已說之毎置公之像室中如左珩右
璜以承大祭無端之心不敢以發既久乃齋戒
而為之序曰上帝降靈之生公也實左右我
國家治隆甚盛之際古之所謂社稷之臣者或
撥亂以創業或扶危以中興而公乃與之埓者
何耶盖抱王佐之略者不必當楚漢之厄懷文
明之徳者無待躬洙泗之㳺譬如天之有斗有
漢森囬在上曷知其所以然哉公實左右我
國家治隆甚盛之際也然其功高績著謗䜛出
入者不一而任大圖永又復異同艱難之多也
天其或者以此視天下之才而聳天下之善使
公為之表歟姑循其迹而言之人孰不仰公使
虜之功上乃拜公樞宻副使而公力辭之不肯
拜至和之末請立　皇嗣之功彼天下之人或
未知聞也公於褒進司徒則一命而不辭使虜
之功公既恥以受賞且終身未嘗一出諸口而
青州救災之功則公平居喜為人道之慶厯間
石介固以公方䕫契矣公事它人宜何有而嚴
事王沂公慕歎之至死不哀公之知人薦士有
至將相者矣晚於青州得一老儒生劉槩薦於
朝則歎息欣喜若平生未嘗得士者嗚呼公之
所以自處也逺矣豈觀之所覯而聞者可聽歟
則是書之所載可以論聞見之功而非聞見之
所及者莫得而載也且公於　仁宗時言猶雨
露也隕而為天下澤其在　英宗時言猶海潮
也震天地轉山石孰不骨駭膽逝而敢抗之與
其在　神宗時言猶鳯鳴也律吕於九霄之上
而餘音千里之逺至於百世之後猶有遺歎焉
英宗一日因公進除目而震怒響滿一殿擲除
目榻下公慨然搢笏拾除目執之進曰前日陛
下在藩邸時喜怒猶不可妄况今即天子位竊
以天子亦有怒焉出九師以伐四夷否則陳斧
鉞以誅大臣今日　陛下之怒不為常事除目
也必以臣等有大過惡可怒者何不斬臣以謝
天下　英宗為之霽色温言公進說猶久之不
已是則海潮不足諭也　神宗即位之初想見
公顔色制異禮以處之　上見公首及邊事言
條目頗多公曰　陛下臨御未久臣愚以為首
當推恩恵布徳澤且二十年未可道着用兵二
字若干戈一興上貽　聖憂下竭民力願匆首
先留意邊事萬一戎狄渝盟人神共怒為應敵
之計可也　上問所先當如何公曰阜安㝢内
為先　上曰　臣須盡忠節無隱情公曰臣一
人之忠無益也須是天下守官皆盡忠則治矣
今両府大臣猶有不得竭其所知者唯事目前
常事况在逺臣小臣且治道至簡易徒為繁勞
何補公又曰聞近日守道者多不得安希進者
往往得志願　陛下精别流品無使忠耶溷淆
小人漸進此繫治亂之大者公又曰　陛下好
用人伺察内外事臣恐賞及姦憸罰及善良矣
此大繫天下休戚不可不(御名/今上)公又曰内外事
多　陛下親批雖事事皆中亦非為君之道况
事有不中咎將誰執必至請屬交走貨賄公行
此致亂之道何太平之敢望公又曰近日事漸
有更張此必小人之献說也小人唯喜動作生
事若朝廷守静則事有常法小人何所希望願
深省察無致後悔公又曰天下財用不充執事
者必多經畫唯省不急之務則無不足之慮百
姓無暴歛之苦公又曰　先帝自藩邸入継大
統唯納諌一事上類　祖宗今　陛下奈何負
先帝耶　上有不世之度每却大臣紛更之說
則曰富某手䟽又將至老臣無所告訴唯是仰
屋竊歎是公之斯言頻為　上發也不猶九霄
鳴鳯之祥耶若其雨露之澤天下者嘗勝言㢤
說之品下質薄不足以議公之仿佛竊以其所
聞著之增是書之功尚期後之人因是而得公
也歟公有老賓客魏冝者甞為説之言公每聞
人語及北事便变色若愠不欲聞者説之異其
言而三歎息之以告冝日世之人或以北事首
公之傳者何耶姑極夫衆人之聞見歟且甞鄙
楊子雲扵孔子論魯侵疆矣其敢論賜幣于公
乎冝以告公之子紹庭者有徳之君子頗以説
之言不謬則直柔之請實有所自云冝又問曰
或以㓂菜公之功方公如何曰菜公之功擒虎
也天下之勇者能之公之功則旅九山而陂九
澤不知其何徳也輒并記焉唯是晚年道徳之
學非性命之理所能名而岀扵天人之際者又
何得而稱之及其任大圖永與嘉祐巖廊大臣
異同之謀雖或聞之孰敢載之後世抑有傳歟
果無傳而已乎有識之士必有撫是書而慟哭
者宣和元年己亥十一月四日丙午朝㪚大夫
提㸃南京鴻慶宫嵩陽晁說之序
　　　　崇福集序
曾内翰子開為說之言異時大夫學士以西京
石氏比晁氏今晁氏乃以文華稱何也說之退
而伏念我家之前文有作也得時其在廊廟在
北門左西掖在東觀國人譽之是為國中之士
棣棣然於私門何有譬如貴大裘者不珎豹袪
也其後子孫坎壈失職而流離飢餓者有之或
發為凄凉苦辛之言則人以為怨否則慷慨涇
渭之言而人以為謗於斯怨謗之聞諠然得名
盖可懼而不可樂也譬如矜豹袪者寕識大裘
之陟降㢤先人新鄭公之第三子詠之之道實
窮而以文華稱者如或使其不失世職則楊文
公稱吾文元公深得代言之體而謂河宗新祠
碑自唐中葉之後未覩斯作者今復有一楊文
公為斯人以擊節也吾文莊公在翰苑一夕當
將相五制國史稱其褒戒各得所宜嗟爾後之
人徒有才思健於湧泉也耶皇祐中吾金紫公
自祕閣出知懷州宋景文公賦詩送行云讀盡
黄香未見書今斯人抱簡扵管庫之中而勤呻
吟扵岐路之際為可惜哉治平初吾新鄭公以
祕書丞知河間縣温公送行詩稱文元公名徳
為人物之師以丹穴况吾家恨新鄭公羽毛短
而文采奇也若為今日而興歎則又如何哉其
孤公邁公昻公逸相與涕泣而言曰不死徒讀
祭禮耳不若収拾吾父之遺藁次第之雖不足
以盡吾父之竒亦庻幾使耒者感歎有属也是
豈為不壽而誰與窮者既而得十六類三十五
卷乞說之為之序說之曰尚忍序汝父之文哉
不得已上以道世德而下以勉汝曹云政和七
年丁酉十二月己邜東里曾省堂序
　　　　文林啟秀序
說之曾大父文莊公少因文元公而行輩髙與
一時文士周旋安知有刑名學而糾察刑獄判
審刑院知開封府振疑奮滯如獄具中不得死
者十人而法不勝情伏重罪者一二人其為學
士也一夕行王章惠陳文思張鄧公章郇公盛
文肅公五將相制不廢麻卷三鼓之恨而先對
災異者久之以手詔使陜西折夏英公韓魏公
范文正公尹師魯田宣簡公之謀遂叄知政事
上專以西事委之公盡瘁匪躬知無不言罷夏
英公陳恭公經略招討使分秦鳯涇原環慶鄜
延為四路訖今不可改公陳邊策于昊賊未叛
之前而卒如公䇿其招納昊賊之時公薨矣悲
哉公以家族保范文正公擅遺昊賊書無它明
劉平石元孫戰殁非降賊獲襃贈辯宋莒公鄭
文肅葉道卿龍圖閣直學士吴安道非朋黨不
以罪貶則公之姿度閎逺早擅巖廊之望焉者
扵是乎稱也然公於學則微悉宻緻與癯儒等
嘗以文選續文選藝文類聚初學記文苑英華
南北朝洎隋唐人之文集美字粹語分百七十
有四門十卷名之曰文林啟秀玩之發人藻思
目無遺物動涉芳塵如遊玉田芝房其名曰啟
秀冝也昔稽叔夜喜音韻學謝康樂疲於譯梵
字顔魯公老於韻海皆天下雄偉超傑之資而
謹小徳䋲墨不屑也吾曾大父何疑焉嗟乎今
之文務為髙論以揚子雲雕蟲篆刻藉口而心
不知衛武公切瑳琢磨者何事其體物曲成則
又何如哉說之何知敢序之藏于家宣和四年
十一月十一日乙丑朝請大夫知成州晁說之
序
　　　　趙懿簡春秋序
夫子自謂三十而立之後十年乃不惑實自志
學之後二十年也嗟乎學而不惑之難如此同
知樞宻院懿簡趙公沒身於春秋著春秋經觧
十卷約而喻簡而逹顧杜氏啖趙諸儒之例而
病之作春秋例義二十卷問者曰孰病曰病前
人有例而無義也曰孰謂義曰義正者為正例
猶嶽鎮之不可移也義変者為変例則滄海之
涵泳而靡常也俟其比偶其類右志而左物又
如九野之博而實其理衆星之繁而麗乎文則
約且簡者得以窺聖人之志也自啖趙謂公穀
守經左氏通史之後學者待左氏如古史記美
文章紛華而玩之不復語經扵斯矣公獨扵經
先之左氏而不合則求之公榖又不合則求之
啖趙陸氏而逺獨及於董仲舒近在　本朝諸
儒則獨與孫明復辯其好而無黨悪而無欲毅
然不惑於名髙者也黯然不惑於衆而自信者
也公未著書之前有名世大儒為矯枉之論曰
隱非讓盾止實弑國中勇聞而鄉風莫敢少異
公獨歎曰予豈溺於三傳者其如春秋重志而
察微何信簡編而疑師授專耳目而忽志意最
學者之災也隱雖非賢君而讓國之志不可誣
也盾非州吁止非般則非實弑而加弑以篤為
人臣為人子者萬世之忠孝衆人之疑可也孰
謂君子而疑諸如彼之言則春秋開卷平讀而
小子得之矣何為子貢閔子騫公肩子曽子子
石之徒惑焉學者徒知游夏不能措一字也已
嗚呼公之於春秋篤好而勤力矣公早以濮議
名重扵天下其後論新法閑居終南之下者十
餘年晚由温公之言起廢不三年遂與樞務皆
以春秋之學著之行事而未嘗以所學一出於
口又何難邪世之人徒知公之立朝而莫知公
之所以然者積學於躬有在於此也公不究所
藴而薨於位大夫學士悲之而幸此書之存焉
爾也說之元祐中以㛰姻之故辱公賜之話言
繆已竊為春秋學矣而不能公之問雖嘗略覩
公之書而未之好也逮今三十餘年始知好公
之書而歎息涕泗有不可贖之悔則姑徔其諸
孫而序之以補墓銘隧碑之所遺云宣和五年
癸卯五月甲寅朝請大夫知成州晁說之序
　　　　威徳軍節度使嘉國公詩集序
竊以　藝祖受天丕命臣妾萬方干戈不試
太宗仁宗尚文崇儒不待浸昌蕩然百年鯨鯢
一日悉儀孔鵉天下純歸王道大夫學士恥言
財利而識廉恥矧在宗室子孫冠婚車服飲食
纎悉畢仰縣官殆不知其貨利於我何為者禮
義積而文章出矣盖不知有一經之士而備五
經名目尙書始或盡瘁於所難而逺究科斗古
文篆籀徔　上之好而學虞永興書往往逼金
石其飛帛則衆且盡善矣是豈出於它哉不强
以法度不冐以官職人得日渴其聰明優游於
所好也　上以歲時錫宴廣内用家人禮笑語
盡醉即席賦詩罰其未成者于時法度莫我阻
而亦弗官之吾榮也不知何事此風頓息宗子
翹然陋昔之人其言則髙矣有能不外慕不近
名兀兀若終身無恨者其惟故通州防禦使贈
威徳軍莭度使追封嘉國公令畯乎景升為人
孝友恭敬無他好而唯學之嗜忘寒暑晝夜疾
病也居有髙楼程課不下手抄卷軸戢戢笋束
不知幾十百之多也毎見而歎之曰少年舉子
而發憤白首腐儒欲罷而不能其在王孫何有
抑可以觀　祖宗之遺澤乎間取古今法書圖
畫自娱樂曰彼之所得亦吾所能也吾志之鼓
吹有詩存焉吾詩之丹青有畫存焉以故其詩
閑而有周不勤意而趣遠若願而無所求余每
謂前不親炙於梅聖俞後不曲從於黄魯直他
人未易景升之識也予交於景升父子間自予
抱病逃難逺旅海陵因其丹青而益愛其詩不
鼓以吹而忘吾干戈垂死之厄爽然自位於昇
平之時也子子笈請予題于編首其可辭之建
炎二年三月二十三日
　　　　汝南主客文集序
士有有其實而名不與之俱或得名一切而違
其實方以恥我乃𣣔以我榮諸此人君當宁日
以求士而左右大臣蔽之之術也或有千百而
一自逹於人主前者不蔽之則忌之幸得逃罪
譴者鮮矣無曰此細事也實世之治亂興亡繫
焉說之徔世父新知蔡州故尚書主客郎中生
知所學少有辭賦聲名出諸生上其仕既久矣
大臣方平居無心於除吏時每見公曰詔刋七
史公也且復歎曰禮樂終梁絶文章過魏殘真
是絶唱是公禮部優等奏名時所賦詩也公釋
褐以甲科為常州司理叅軍時知州事陳公襄
四先生之一也肇興學校躬横經為諸生以講
勤甚而王平甫以布衣專主說書有霍漢英李
公弼者豪英不特為東南之秀也且以頭角諸
生數百人公有職事在學校諸生徔公有聞見
服膺無異辭嗟夫公少仕以文學著也如此逮
公三年免䘮之後始有新學而先王之經亦以
新名之公自傷焉乃為青州壽光縣主簿或不
以簿書勾考待公者幾希時清献趙公帥青公
獨歎曰吾不得於簿而淂於厚矣清献公初入
境時薦公為州教授時相滋不喜曰趙閱道以
謂文學士也公自兹久於麤官而甘心焉亦絶
口不為人道簡編中一字居無幾何　上念髙
麗表章美可觀詔掌髙麗書狀者(御名/今上)其選無
自屈宰相謂公乃可奉詔於是公復以文學稱
或謂公是行也有母老可辭而公白相府曰幸
與髙麗國王並通閨籍頋書狀官禮𢾗如何非
不榮斯賞格懋也盖前未有以朝臣職是行焉
者公乃復興刀筆吏遊而錢榖得意少年謂公
易與也公出有使節郡符入而閑居掛冠黙以
文章事付諸後進意若諱其少時所能者茫然
自不省平生藁草嘗有無也公季子謙之年十
有三歲竊有志焉如人適嗜好而勤収拾無逺
邇唯恐公一字留落也乃得公詩若干雜文論
表章若干定著為若干卷以待後之攬者泰山
或有不見者而岩為萬國之尊則自若也東坡
為兵部尚書公丞大僕以事謁省部時天寒甚
東坡命酒手以觴公公色動若不自安東坡歎
曰何姬公三十年時今樂府辭盛於諸公間竊
與遊焉孰謂公嗟咤至是乎公與豫章黄魯直
周旋而唱和多矣齊魯彼此者果孰為篤論也
公於一世交逰真得泛焉而親焉者以有徳歸
范彝叟而心向之餘則寜輕富貴而不忌語言
以軒輊一坐若無人焉者難謂公以他人並范
也公之不媿屋漏則然矣而扵屋漏有愧者果
足以知之乎惟知公於士涇渭源委湛如不可
蕩漾然後知公之文先灌後索云謙之與說之
同避地海陵偶兵火未服兩驂時難忘五世承
平圖書之好乃請說之序公見存之集何以辭
公諱端仁字堯民未得知蔡州未果行以疾卒
謹題其集曰汝南主客集建炎二年戊申九月
十六日徔侄具官說之謹序
　　　　盧沃字子獻序
四明盧沃少字天啟長為古學所志簡易忽歎
曰古之人名若隱而顯其字抑而不侈孔門弟
子如何我豈不愧諸乃請更字於嵩山晁說之
說之謝曰子窮無以飽妻子朝夕而寒不敢辭
作為文章數百千軸而冩無紙筆意欲領略上
極太史公之所不載下盡歐陽公之所遺使經
緯不相雜糅視彼父康成而兄子(御名/今上)者欲唾
而奴之尚誰可與朋儕孰不能一官而徬徨十
年無路以進今幸得試禮部冐霜雪絶江淮辛
苦數千里之塗書一束外艱得一錢乃無世俗
覬覦之色而思古人之似耶甚哉子之進矣子
謂高宗傳說啟心沃心之事豈有異哉是君之
所冝望於其臣者而臣之職當然也爲人臣而
苟知所職則有死無不言矣學者誤談信而後
諫相率爲容身持祿之計不知所謂信耶若彼
孟子所謂惟大人爲能格君心之非者孟子周
流不遇疾憤羣小在位一時之言身無自恕曰
我欲獻忠如非大人何不過時有難易子如與
房杜王魏爲僚事太宗則進說何難或不幸而
同諸鄴侯宣公區區剴切徳宗斯誠艱矣然又
有難者我　藝祖謂人君以納諌為羙何如自
不為非不劳臣下諌諍當是之時雖趙韓王無
謀謨之迹誅盧絳而諸將征伐愈武不用楊徽
之而羣臣徳業益厲子之献納於斯時弗益艱
歟子仕矣願且勉諸無謂傳巖一老曰能敢字
子曰子獻政和元年辛巳十一月辛丑序
　　　　周元仲字序
為劉向之學說靈臺之詩曰靈善也積而為灵
雖然文王之臺沼興囿非文王自名之也而名
之者誰歟賈誼謂文王於斯民愛敬之至也誼
與向為齊魯韓三家詩固不與今毛傳同也凡
為神靈之說者自毛公始歟有元有㑹有運有
世是乃律暦之所肇易春秋之所歸上古而來
千萬億歲不必乎人之聞今日而徃千萬億歲
不待乎吾之見瞭然指諸掌而不遺者吾康節
先生主斯學也泰州周靈運請字於予以一字
表其名曰元豈不曰元者善之長也君子體仁
足以長人乎元仲孤立少知所尚雅好北方之
學其當勉於斯歟宣和庚子冬至後二日辛酉
嵩山晁說之序
　　　　陳鍵字子感序
陳延孺名其子曰鍵是子思肖其名来乞字於
族舅晁伯以父曰君子自重則威以毛髪之身
獨立於四海九牧之上及其務學也徒步千里
從師洒掃應對為作都飬不忌不憚曰吾將無
所不學矣太史公於晏子願執鞭吾夫子之御
則未嘗人其人也舅學易知其所以然者心思
不萌而爲作不立而名曰寂然不動一身爲天
下之大鍵也無物以感我而無物而不感宇宙
豁如也鬼神昭如也前日之鍵今日之通也字
汝曰子感汝勉之建炎元年十有二月二十九
日真州江岸序
　　　　周與可字景夏序
海陵周與可字徔之問嵩山晁說之求易其字
曰我於兹未安也曰子未安子夏之論交乎噫
子夏之論交當時見隘於子張今日為東坡先
生玉石之亦不幸歟謹稽諸夫子主忠信無友
不如已之言而得師於三人行之中好惡惟鄉
人之道義而是非之則其與可而拒不可者非
子夏之言也實本諸夫子之道也盖言有近乎
尤而卒無所戾者子夏之言是也言有聼之若
可喜而究之亦無以異乎前人者子張之言是
也尊賢而容衆嘉善而矜不能賢則於人無不
容不賢則不足以自容一已亦徒異乎子夏云
爾若是時子夏與子張面辯以一言則千載好
憎門闌不分矣東坡先生於子夏取其與不取
其拒惟子張之是不知不能者受我之矜焉則
内媿而去者不少矣其拒斯人也亦不淺矣敢
字子曰景夏復古也易同人初九同人于門無
咎子夏以之上九同人于郊无悔子張以之大
有九四匪其彭无咎子夏以之九二大車以載
有攸往无咎子張以之其所以安身崇徳而无
咎者實不甚相逺也其在後世而敝則子張者
公孫弘也子夏則汲黯也子純明而自信不妄
與人交必知所擇焉建炎二年戊申七月十七
日旅舍序
　　　　觀弟字盥道序
觀之弟字盥道予語之曰全乎觀而知觀乎我
以觀物物以觀我二者或與或求而觀之義成
矣猶之臨也我以臨人人復來臨我或與或求
而臨之義成矣卦各專一義未有如臨觀同一
義而異用也汝欲全乎觀之義其唯盥而不薦
乎我以盥觀人人不待吾薦而觀之則吾以神
道設教而不吾難省方觀民設教而不吾勞今
字汝曰盥道汝知臨觀獨以両卦成一義乎臨
之二陽自乎復之一陽初成于下天下之至安
也體易之君子則危之曰至于八月有凶可保
天下自臨而泰也二陽一交而觀始於上五変
而觀終乎上二陽窮極而將否天下之至危也
體易之君子則安之明吾易平危而傾易之道
獨以神道設教而教行于宗庙之中曰盥而不
薦有孚顒若天下不復否矣汝知我以盥觀人
人不待吾薦而觀之乎非不薦也不待吾之薦
而先有得於吾之盥也觀吾之盥而得之者不
必待乎吾之薦而可以語幾也知幾則知神而
吾之神道可以設教矣盥而玉瓚大珪薦而玉
豆雕篹二者一廢則宗廟之中教而不設矣王
者亦將無以保宗廟而宗庙不祀矣非特薦之
不觀而盥亦莫吾觀也有觀而無教則何貴乎
觀教之不設而有觀則何貴乎觀或曰誠而不
物或曰内心之絶外心皆莊老荒唐不設教之
弊也汝其逺而斥之觀之為卦是謂巽之一也
二陽一扵上而無所事下求于四隂不敢安其
所觀惟君子為能無咎是謂坤之四也四隂盛
于上而有與乎二陽人人各安其所觀其進而
上者為王國之賔巽過乎南極而首乎奎逺乎
雲漢歲星不沴鎮星而俱順坤窮於北極而中
乎危雲漸降將及于地鎮星不沴於歲星而俱
順固多危矣天地之道俱危如此則天下之道
安得而不危然上下順而安天下之危者君子
不敢尸之而稱先王其設教不自乎朝廷而本
諸宗廟則以天下之至危而成天下之至安者
其惟一日之盥乎汝之于德當如何
　　　　送屈用誠序
屈鼎畫山水當時與范寛齊名其後范之名日
盛而屈或不得與良可歎也㢤范之筆突兀而
易識學者自謂易為范也屈則沈毅横恣幾絶
來學之路非篤志老於其事者鮮不忽諸如紀
真黄懐玉商訓輩皆學范而大得名者未知有
一人稱屈之徒也惟是其家子孫自致身於遺
蹤間而珎之不肯少貶扵衆好也孫用誠者得
其法爲多老矣衣食貧所躓毎爲人作其老阿
父畫遇十人而九不顧用誠曰柰何要當療飢
寒扵速售者無如許家父近之爲許道寜云爾
劣爲許家父畫視一人則十百人争賞之恐不
淂用誠歎曰吾雖飽於許家父暖於許家父其
如吾志之飢且寒何復恐地下無見吾老阿父
之面目也以故棲棲岐山下東未嘗至咸陽寕
論京師貴人之媚㢤予前年道扶風偶見用誠
之屏障而多之力致之於同谷初為予作畫猶
是許家父也予斥之曰老處士非蓊雲屈郎之
孫也乃瞿然亟作其老阿父八幅而告歸予勉
之曰爾祖卒年九十有四歲未死前數日猶畫
不已爾年方將七十歲未冝自怠也古今學士
大夫或遇不遇於一時而遺恨於無窮者正如
爾祖與范之盛衰也畫知有吳而不知有張書
知有王而不知有鍾儒生持子書而不讀孝經
可勝道哉可勝道㢤歲暮氷雪用誠復徒步還
岐山下予亟序以送之可為我示令君吕二十
一郎是一門四相家必有以感於予之言宣和
癸邜十二月三日嵩山晁說之序
　　　　送王性之序
酸枣先生五世孫銍字性之晚相遇于睢陽方
欵遽以别且祝之曰子於兹無留也行子之志
如古之人惡山不深而林不宻也南山北山之
外又有南北而無垠至於上援北斗而下酌桂
漿徜徉其身者如何㢤肯少自窘束而辱於人
邪又明日來告行則執之曰子無往也古之人
升車命僕將馳四荒而下堂見蠆出門觸􁑌巷
有蚰蜒邑多螳螂自大雅之君子靡所止疑云
徂何徃固已然矣子姑坐子實有德於我也子
前日為我言曰孰不知有資治通鑑㢤苟不先
讀正史則資治通鑑果有何邪予於時坐不得
安席而欲起以拜子也予早遊温公之門與公
之子康公休締交義篤公休嘗相告曰資治通
鑑之成書盖得人焉史記前後漢則劉貢甫自
三國歴七朝而隋則劉道原唐訖五代則范純
甫此三公者天下之豪英也我公以純誠粹識
不懈晝夜不時飲食而久乃成就之庶幾有益
於天下國家之大治亂不自辜所志也其在正
史外而有以博約之楚漢事則司馬彪荀恱袁
宏南北朝則崔鴻十六國春秋蕭方等三十國
春秋李延壽書雖無表志而可觀太清記亦時
有足採者建康實錄猶檜而下無譏焉爾也唐
以來稗官野史暨夫百家譜錄正集别集墓誌
碑碣行狀别傳幸多存而不敢少忽也要是柳
芳唐厯為最可喜嗚呼孰敢以佻心易談㢤予
因子能獨識於暮境而輒以厥初之所聞為子
謝也譬如杜詩韓筆誰不經目惟小杜為能愁
來讀之也苟不上自虞歌周魯商詩下逮楚騷
建業七子陶謝顔鮑隂何以觀杜詩則莫知斯
人平生之所用心也或不極六藝九流之華實
而縱之以屈原宋玉司馬遷相如仲舒賈誼劉
向而自謂真知韓者亦未可信也子必有感於
兹矣行何適而不安哉秋風方起為旅飯自愛
九月八日箕　晁說之序
　　　　送郭先生序
自古經觧之士多而著書之士寡揚䧺死與當
時章句之徒並而時著玄乃所以明易也是故
學易者不可不學玄知玄則知易矣說之髙祖
太師文元公自國初為聞人仕宦極禮樂文章
之選逮　仁宗即位始獲如請致仕著書於八
十歲之餘其書凡三十有四卷而十卷名之曰
法藏碎金錄今行於世其肯熟讀酷好者有二
人焉一曰窮悴之世為儒不肆其匈臆禪侣不
私於宗派道人能厭飛鍊者其二曰得意方顯
仕而中道逆風垂翅乃懼富貴而恐無以勝憂
患者與夫白首謝事得歸而未有以忘平昔之
豪習而自勝杜門者必吾祖是書之好也若慧
林覺海沖老每舉揚是書以勉其學徒文潞公
奉之終身篤名理之談則未易可必以待之也
臨卭郭先生敏修早出游中州與公卿大夫周
旋得是書而三歎息焉自謂吾淂異人而師之
其語微妙奥宻不若此之璀粲光明可以衆共
之也先生曰夫予之所以生生者智水不可不
崇而禮火則卑之也此卦之所以既濟也其崇
其卑至於効法天地而與乾坤並列乾坤泰否
既済未済皆一卦也三十輻共一轂則六十四
卦同為一車之輻也生死之徒十有三而乾坤
之一二離坎之六七則共為一輻之運萬里也
先窮易明老氏書常以是說著神悟隱淪二書
多論神仙飬生事每恨巴蜀僻陋不得與上國
之禮文乃以法藏碎金委鄉人刻之版久矣今
幸見其著書主人之孫子晤語如故舊則吾之
所得者多矣說之起拜而謝之曰先生何之也
先生曰吾將自睢陽道襄漢藏妻孥於臨邛之
故山明年復出將訪子於江湖間說之瞿然乃
未死尚為明年人耶臨岐復何祝於先生之言
以送先生行九月十一日國安堂老法華序
文集卷第十七
文集卷第十八
　　　嵩山景迃生晁説之字以道一字伯以
　後記
　　　　題古周易後
周易卦爻一彖二象三文言四繫辭五説卦六
序卦七雜卦八繕冩謹第如上桉晉太康初發
汲縣舊冡得古簡編科文字散亂不可訓知獨
周易最為明了上下篇與今正同有隂陽説而
無彖象文言繫辭杜預疑于時仲尼造之於魯
尚未播之逺國而漢蓺文志易經十二篇施孟
梁丘三家顔師古曰上下經及十翼故十二篇
是則彖象文言繫辭始附卦爻而傳於漢歟先
儒謂費直專以彖象文言參解易爻以彖象文
言雜入卦中者自費氏始其初費氏不列學官
唯行民間至漢末陳元方鄭康成之徒皆學費
氏古十二篇之易遂亡孔頴達又謂輔嗣之意
象本釋經冝相附近分爻之象辭各附當爻則
費氏初変亂古制時猶若今乾卦彖象繫卦之
末歟古經始變於費氏而卒大亂於王弼惜哉
柰何後之儒生尤而效之杜預分左氏傳於經
宋衷范望輩散太玄賛與測於八十一首是其
明比也揆觀厥初乃如古文尚書司馬遷班固
序傳揚雄法言序篇云爾今民間法言列序篇
於其篇首與學官書不同㮣可見也唐李鼎祚
又取序卦冠之卦首則又效小王之過也今悉
還其初庶幾學者不執彖以徇卦不執象以徇
爻云昔韓宣子適魯見易象是古人以卦爻統
名之曰象也故曰易之象也其意深矣豈若後
之人卦必以象明象必以辭顯紛紛多岐哉嗚
呼學者曽未之知也劉牧云小象獨乾不係于
爻辭尊君也石守道亦曰孔子作彖象於六爻
之前小象係逐爻之下惟乾悉屬之於後者讓
也嗚呼他人尚何責哉若夫文字之傳始有齊
楚之異音卒有科斗籕篆隷書之四変因而訛
謬者多矣劉向嘗以中古文易經校施孟梁丘
經至蜀李譔又嘗著古文易則今之所傳者皆
非古文也安得覩夫劉李之書乎其幸而諸儒
之傳今有所稽考者具列其異同舛訛於字下
亦庶幾乎同復於古也或曰子能古文何不古
文冩之曰有改於華而無変於實者予不為也
如古者竹簡重大以經為二篇今又何必以二
篇成帙哉謹錄而藏諸以俟慱古君子建中靖
國元年辛巳五月二十四日嵩山晁説之題
　　　　記京房易傳後
漢蓺文志易京氏凡三種八十九篇隋經籍志
有京章句十巻又有占候十種七十三巻唐蓺
文志有京章句十巻而占候存者五種二十三
巻今其章句亡矣乃略見於僧一行及李鼎祚
之書而其傳者曰易傳三巻積算雜占條例法
一巻或共題易傳四巻而名皆與古不同今所
謂京氏易傳者或題曰京氏積算易傳疑隋唐
志之錯卦是也錯卦在隋七巻唐八巻所謂積
算雜占條例法者疑隋逆刺占災異十三巻是
也至唐逆刺三巻而亡其九巻元祐八年髙麗
進書有京氏周易占十巻疑隋志周易占十二
巻是也自古易家有書而無師者多矣京氏之
書幸而與存者才十之一尚何誰之師哉説之
自元豐壬戌偶脱去舉子事業便有意學易而
輙不好王氏妄以謂弼之外當自有名家者果
得京氏傳而文字顛倒舛訛不可訓知逮其服
習既久漸有所窺今三十有四年矣乃能以其
象數辨正文字之謬於邊郡山房寂寞之中而
私識之曰是書兆乾坤之二象以成八卦卦凡
八変而六十有四於其徃来升降之際以觀消
息盈虚於天地之元而酬酢乎萬物之表者炳
然在目也大抵辨三易運五行正四時謹二十
四氣悉七十二候而位五星降二十八宿其進
退以幾而為一卦之主者謂之世竒偶相與據
一以超二而為主之相者謂之應世之所位而
隂陽肇乎所配(坎與離艮與兊/乾與坤震與巽)而終不脱乎本
(乃伏某宫之位/以飛某卦之位)以隱賾佐神明者謂之伏起乎
世而乎内外參乎本数以紀月者謂之建終終
始始極乎數而不可窮以紀日者謂之積含於
中而以四為用一卦備四卦者謂之互乾建甲
子於初坤建甲午於上八卦之上乃生一世之
初一世之五位乃分而為五世之位其五世之
上乃為逰魂之世五世之初乃為歸魂之世而
歸魂之初乃生後卦之初其建剛日則莭氣柔
日則中氣其數虛則二十有八盈則三十有六
盖其可言者如此若夫象遺乎意意遺乎言則
錯緫其用唯変所適或両相配而論内外二象
若世與内(離火四世水/革水火配位内)若世與外(兊金初世木/因金木交爭外)
或不論内外二象而論其内外之位(兊初土四水/萃土水入艮)
或三相參而論内外與飛(艮土離火飛木/賁土火木分隂陽)若
伏(離火艮土伏木/旅火土木入離艮)或相參而論内外世應建
伏(金世應内土伏火外木/觀金土火木互為體建)不論内外而論世建
與飛伏(與飛土建與伏金/益金土入震巽世)或兼論世應飛伏(土見/復水)
(木應象世應土木飛伏土木/候世應水土飛伏水土屯土)或專論世應(木合/决金)
(金木入艮巽世金應木/乾兊入坤象世金應木蠱)或論世之所忌(火入/履金)
(九五世金及乾之金/卦初九火九四火克)或論世之所生(巽同宮世/巽火木與)
(建火/木巽木)於其所起見其所滅(子滅於亥/大壯起於)於其所
刑見其所生(相激兊金巽木/隨金木交刑水火)故曰死於位生
於時死於時生於位苟非彰徃而察來㣲顯而
闡幽者曷足以與此前是焦小黃変四千九十
有六卦後有管輅定乾之軌七百六十有八坤
之軌六百七十有二其知之者將可以語邵康
節之易矣彼小王之徒唯知尙其辭耳其謂斯
何昔魯商瞿子木受易孔子五傳而至漢田何
子裝何授洛陽丁寛寛授碭田王孫王孫授東
海孟喜喜授梁焦贛延夀延壽授房房授東海
殷嘉河東姚平河南乘弘繇是易有京氏之學
而傳盛矣有瞿牧白生者不肯京氏曰京非孟
氏學也劉向亦疑京託之孟氏予不知當時為
何說也今以當時之書驗之盖有孟氏京房十
一篇災異孟氏京房六十六篇與夫京氏殷嘉
十二篇同為一家之學則其源委孰可誣哉此
亦學者不可不知也若小王者果何所授受邪
盖自京氏為王學有餘力而王學之適京氏則
無繇矣或傳是書而文字舛謬得以予言而考
諸今有不可就正者闕以待來哲積算雜占條
例法具如别錄正和五年乙未五月庚辰嵩山
晁說之記
　　　　題王深甫書傳後
王深甫布衣之友曰曾子固常彞甫其名宦已
顯而忘年汲汲求友深甫於布衣中者曰劉原
甫王介甫是五人者皆歐陽公客也劉原甫自
恃其才一旦由下囯入京師聲譽震大夫學士
間直欲與歐陽公抗乃獨於深甫厚矣古有談
止之士謂衆人之談止於斯一人也當是之時
諸公席上之談徃徃止於介甫而介甫之談則
又為原甫而止也二人者俱於深甫則或有不
得而行者矣彼五人商㩁闓切之語今雖無聞
焉而深甫於其所作書傳偶不出曾子固耳其
三人則各以姓字載之或正其是非或略無所
辨以視後之觀者深甫為人善取人而不攘人
之善於是乎在矣雖然深甫善取人矣是亦不
善於取人也歟何則書傳有珪璋特達禓而升
襲而降之論則原甫之似也其薄險伏竒初欲
奪人之軍而卒不自保其隻輪者彝之似也又
有喜異務新㭬杙之酷拘攣之嚴者予不知其
何所似也嗟夫惜也深甫既知堯之聰明文思
光宅天下是亦舜之徳所以為堯之克杜預之
於左氏范寗之於穀梁毛萇之於詩郭璞之於
爾雅完然成一家之學後世雖有作者未易加
也予既繕寫弼書并以記之政和乙未十日丁
丑嵩山晁説之鄜畤記
　　　　題寫本老子後
此書故題曰老子道徳經勝於分道徳為両經
者其文字稍近古特録之自便觀覽竊惟伏羲
文王周公贊易之後惟老氏得易之変通屈伸
知柔而貴虗務應而不得殷勤以立言幸乎此
書之存也逮夫孔子繫易之後此書則為一偏
之言矣責賢者備也世猶有老易之稱奈何建
炎二年戊申八月五日海陵旅舍嵩山晁說之
題
　　　　曾子後記
漢蓺文志曾子十八篇隋志曾子二卷目一巻
唐志曾子二巻今世所傳曾子二巻十篇盖唐
本也有題曰傳紹述本者盖唐樊紹述歟視隋
亡目一巻視漢亡八篇矣然此十篇之書號曰
曾子者乃見於大戴禮矣漢有禮經七十篇后
氏戴氏記百三十一篇七十子後學者所記是
時未有大小戴之分不知曾子在其中歟漢志
因劉向父子所録而著之既於儒家有曾子十
八篇疑不至重複也隋志因盧植鄭玄分注大
小戴禮之後各錄其書曾子遂存於大戴禮歟
唐志實因而録之然隋唐志亦自有曾子尙仍
漢之舊歟隋唐中祕書官無歆向父子以甄别
之歟小戴禮先録中庸經解二書其後馬融又
錄月令明堂位樂記三書則大戴禮錄曾子及
夏小正二書無足疑者逮夫儀禮録喪服子夏
傳孔叢子録小爾雅之類皆一體也嗚呼三代
之書其不泯而傳於今者幸也尚敢條理纎悉
之望邪然不條理纎悉之則非學者事也予病
世之人莫不尊事孟子而知子思中庸者盖寡
知子思中庸者雖寡而知讀曾子者殆未見其
人也宜其文字回舛謬誤輙以家藏曾子與温
公所藏大戴禮參校頗是正因著其本末而盧
注遂行於曾子云政和乙未七月八日乙亥嵩
山晁說之鄜畤記
　　　　題長編疑事
長編者温公資治通鑑藁草之私號也温公自
洛中以所脩藁草寄其屬官南康軍監酒劉道
原而自名之歟抑道原之名歟道原日誦萬言
而勤廢飲食寢處遂忘其身之流落而家寒餓
也其忠憤耿介當熙寜初不為大丞相毫髪少
貶者雖自其天姿亦愽學精思之助哉觀斯疑
事則其閎遠沈粹之躅亦略可見矣通鑑之為
書有賢傑輔相攻堅析微如此安得不善邪昔
其初不自珍而公卧病二年之久家人单弱憂
瘁之中幸而存者姑五十有五種也公之子羲
仲壯輿政和戊戌為唐州曹官録以寄說之東
里草堂初拜嘉而不甚器之以壯輿作資治通
鑑考異待其異日之成書也今壯輿死已累年
斯事已矣誰能措手不覺涕淚無徔漬於殘缺
僅存之書嗟嗟良友奕世厚善之意實存於其
中也重惟壯輿臨終属我銘其墓久難之未就
乃先以攄予之哀云宣和五年癸卯五月二十
六日戊寅嵩山晁說之題
　　　　康節先生諡議後記
說之大觀四年庚寅冬赴明州舡場候潮浙江
上遇歐陽三丈叔弼相與遨遊談話旬日甚樂
因及三丈所作康莭先生謚議三丈曰異哉吾
之斯文也何吾以道愛之深邪曰丈人斯文可
謂合矣何異之有曰姑聼之棐徔母王宣徽夫
人得疾洛陽先妣夫人亟以棐入洛時先公參
大政臨行告戒曰洛中有邵堯夫吾獨不識汝
為吾見之棐旣至洛自幸得見先生何期賜之
徔容則起問其所以宜教者先生笑曰有家法
有家法旣乃作而言曰豈無以為足下言者先
生乃徐道其立身本末苦辛情細畢平生於一
席端出門揖送猶曰足下其無忘鄙野之人於
異日棐伏念行李間先生豈不少我哉未嘗辱
教一言雖欲不忘亦何事耶歸白大人則喜曰
幸矣邵堯夫有以處吾兒也其後二十年棐偶
入太常為博士次當作先生謚議乃恍然周省
先生當時之言落筆若先生之自序云爾無待
其家所上文字也叔弼丈為人亷於名譽俛俛
常有退讓之色其為說之道此時意氣甚武宜
其文之健且髙也說之謝曰昔郭景純先知(知其/一作)
行刑者吾康節先生知謚議愽士迹則類矣然
郭以術先生則孰知其所以然邪叔弼丈曰世
稱先生數學如何說之復言曰先生傳先天之
数雖揚雄張衡関子明所不及然亦吾先生易
中一事也叔弼丈歎曰先生之易畢能悉備如
是盍為我道之說之辭不敏且不幸不及先生
之門而為京氏易十餘年後遇先生門人洛陽
楊寳賢略能發先生易之梗㮣久之乃有所入
則知先生起卦以四是謂夏時以六是謂坤乾
以八是謂周易先生使夏商之易不亡而周易
乾夬之變始終不窮猶丈人之作謚議也叔弼
丈復謝曰吾之文於是乎陋矣嗟夫歲復一星
矣三丈下世已累年追惟故人存者有幾先生
之子伯温又逺守南充以書來趣說之記其事
不得而辭云宣和四年四月丙申成州清心堂
嵩山晁說之記
　賛
　　　　喬仲常所畫伏羲神農賛
我有兩儀彼有天地父子以親君臣以位
　　　　右伏羲賛
草木昆蟲生彼微塵有待於我為天下仁
　　　　右神農賛
　　　　先聖賛
商人周人執射執御有意有必有我有固
　　　　伯時所畫觀音大士賛(巳丙寅/政和癸)
六臂二六首三目一化佛是則名拙度人天觀
巧相
　　　　楊朴先生畫賛
東里多才晚有夫子蹇驢逍遥不見畢李
　　　　歐陽文忠公畫賛
惟我昭陵公乃得升天下無朋國有魏公公乃
得容不朋以忠風波既㪚髙山獨見小人是歎
昔賢在是寧論厥似聞其百世
　　　　吕獻可畫賛
君子曷貴貴其知微四海乂安公曰優為天下
無事庸人撓之雖古人語由公信斯後十百世
公言莫違公像朝夕以慰我思
　　　　東坡先生畫像
㓜而見公浙江兮知其議論不容於國中也壯
而見公中都兮知其雖合而必不久容也及其
南遷泣别隋岸兮惜乎不克保厥躬也今公遺
像忽相逢兮喜公不死亦復如夢也
　　　　又
世五百年生命世才嗟嗟東坡何時復來邦人
為我顑頷以哀我告邦人大實艱哉和氣充塞
大象昭回海瀆澄瀾嶽鎮絶埃斯人是生實易
可能世或千億地亦九垓未必禹服公復徘徊
生奉話言死奠罇罍矧公不死丹青日開用究
邦頌以冩我懐
　　　　澗上丈人畫像賛(嵩公)
裳芙蓉而飲沆瀣兮胡可衣而食之朋松介石
以遊叢霄之上兮孰敢出而仕之咸以是像識
君或曰非兮盖惟海雲山月似之
　　　　前史官知河中府晁无咎畫像賛(南京)
壯年髙標今日見兮誰識㓜時之竒童黙然不
可問於兹兮嗟昔辯翻濤(聲/而)懸鍾凜然端笏若
抗議於朝兮曽不得斯須登金門以献厥忠爛
然文章溢世以振頽俗兮史筆欲落而屡貶以
終窮恪管庫而肅郡國之可攷兮九州(總/總)不為
我功孰為史氏姑以我文苑著兮猶足髙乎華
嵩
　　　　杜方叔先生畫像
術黃帝岐伯名盛出汶上而入京師一人為之
異禮改觀我則尊所學以(御名/今上)厥時恥同列之
市道而未嘗於近倖枉一辭以故宦則不達室
則不冨今其有子有孫而四方之顯者自稱弟
子曰吾其早得師建炎二年戊申八月二十四
日海陵旅舍嵩山晁伯以父老法華題
　銘
　　　　硯銘(云應制舉時物/歙石風字様自)
東坡居士初謫嶺表道扶踈園遺此研寳公今
云亡物不自足敢是不祗以為諂瀆(硯背/刻于)
　　　　瓦硯銘
彼石硯乃以瓦名而用適此瓦乃抗乎石硯而
特立上古未有陶人(未陶/一作之人)則石先乎瓦既
為硯則稱古瓦而不稱古石
　　　　晁伯以銘所藏古端溪風字硯以易
　　　　張平叔大圓歙硯
劒所施易人訝其存硯豈不然惟人所敦嗟張
公子與徳俱温
　　　　古瓦硯銘
十五之童七十之翁難與並儀容兮剖蚌之珠
出家之機未易相發揮兮古人之硯貴採新石
何世人之不聞不識兮王孫李賀比端石以萇
弘之血則吾之硯氣象燁燁兮
　　　　滕子濟硯銘
小塘之水澄以清大手於焉翻四瀛問誰徔爾
與世鳴墨作蓬萊筆蛟鯨
　　　　淄石硯銘
硯石淄修通鑑上所賜孰敢僭質本良輕漚泛
無循名名多忝
　　　　吕申公筆格銘
申公純徳見是筆格我日(御名/今上)之惟今惟昔
　　　　筆山銘
頂平岱宗之瞻兮峰聳菡萏之三兮翠潤湘水
之漸兮亘直朔雲之嚴兮上古之嶽四而不五
何所嫌兮嵩髙居士以砧筆墨名數兼兮
　　　　老徐牡丹銘
江南無此花而有此筆洛陽賞花賦詩人自得
丹青有色而花本無色誤彼蜂蝶飛來紛紛亦
適
　題䟦
　　　　題孫少傅致政小錄
說之見伊川先生論曾子易簀事先生曰是禮
也君子所以貴乎禮者為其以之而生以之而
死如此其明也說之曰是禮古人孰不然盖曾
子獨有傳焉爾後世之士自賤其身而絶於禮
此事始廢或者似有得於此而蔽於浮屠老子
虚誕之說乃不謂之禮而謂之達安知吾道之
所以貴哉先生曰然既而觀温公所著凶儀之
初終篇曰疾病遷正寢内外安靜俟絶氣男子
不終於婦人之手春秋書公薨于路寢禮之正
也近世孫宣公臨終遷外寢君子(御名/今上)終不得
不爾予於是歎曰生雖無所能幸而接伊川議
論覩温公所著書知宣公之行事庶幾乎得正
而斃焉然每恨未得宣公之詳也近獲徂徠先
生所作孫少傅致政小錄知公自初疾病至遷
外寢擇日時治命作遺表安妥不異平日又復
歎曰君子以禮為重死為輕謹吾禮而不知死
生之變當如是哉顧其生也肯失道冒義顛倒
勢利之塗與豺狼狐鼠輩計較得失錙銖邪苟
或嗜欲外騖精神中乾抱疾如被桎梏瞑無所
知垂首流涎沫環視妻兒戀戀然累晝夜不得
死去莫知所出則捐所畜以媚醫巫佞佛老豈
知有人曰曾子曰宣公也邪輒書於致政小錄
之後以自警并以告吾同志者大觀戊子八月
甲申題
　　　　䟦東坡剛說
東坡甲戌年後詩文說之所見不少矣今日乃
始見剛說於明州令人不覺意氣自倍魯直字
畫亦云剛矣而李端叔者輒有疪評是方竹可
削茸氊必待表歟政和元年辛丑嵩山晁說之
謹題
　　　　跋張芸叟諫議字題
唐青錢張學士自號浮休子今張芸叟文亦浮
休稱何耶泗上許體之自名醉吟先生無乃與
白公類耶年月日嵩山晁說之題
　　　　䟦米元章與趙景升帖
通州防禦使令睃既窆孝恭公之誌銘雪淚而
言曰卜日有期因使刻畫未工播傳且不逺廣
二恨没身將無以贖乃移諸橫石增筆墨之美
而施則無窮君子於是知孝恭之所以為孝恭
者既自躬之復見子之其源流可勝道哉伏念
燕懿王體貎魁偉謹(御名/今上)寡言好讀書無犬馬
之玩是孝恭之所自邪政和四年甲午六月戊
午嵩山晁說之題
　　　　跋趙周翰詩卷
歐陽公為趙公洒掃平山堂時禮貎誠意今猶
可想也文章之名其所以重於天下者抑又有
此歟宣和庚子十二月壬申嵩山晁說之題
儒林舊徳知舉時温公為小試官冝與内翰公
之厚如此也公之子子和實有家法於斯一物
見趙氏三世之人物云宣和庚子十二月壬申
嵩山晁說之題
　　　　題戒殺生文後
說之竊聞國史錢内翰傳稱著殺生戒後吾祖
文元賛之推廣其意史官是以知仁澤之助也
然史官不言錢公策試賢良方正時實吾祖文
元公為其主司公忘去輩行以奬善其用意尤
深切矣或曰史官之書曰文元公後見而賛之
益廣其意非歟莫得而詳已慈雲當是時與三
公甚厚冝其徳名今猶凛然也宣和五年癸卯
四月戊申晁說之再刻板謹題
　　　　題東坡魚枕冠頌
東坡先生為兵部尚書時為說之言黄州時陳
慥相戯曰只不能作佛經曰何以知我不能曰
佛經是三昧流出公未免思慮出耳曰君不知
予不出思慮者胡不以一物試之陳不肯曰公
何物不曾作題目今何可相煩者復强之乃指
其首魚枕冠曰頌之曰假君之手為予書焉可
也陳於是筆不及並墨􁒜且笑曰便作佛經語
邪說之請公書自誦曰不揆輒欲著其作頌始
初本末如此以視後之學者而留落頺墮負其
初志三十有三年矣今年以其頌歸謝甥伋伋
聞而有請則不得辭遂亟識之并以當時所書
李潭馬賛歸伋宣和七年乙巳二月十六日丁
巳朝請大夫致仕晁說之題(易堂/東里)
　　　　䟦夏均父萬言書後
或云此書未備乙夜之覽說之不信也吾民因
斯言而厚矣衛叔玉停山公主事鮮有為　上
及之者偉哉月日天台教主老法華泊舟睢陽
題
　　　　題七賢圖
評書曰非鍾則王豈知書者畫之張吳可同日
語耶黄七兄老矣不得不昬繆如此
或謂此本唐人所摹借以為髙歟實仰之也其
其㸃睛不着意而手柔衣寛非唐人脫筆之妙
莫之及也靖康元年十一月二十日阻凍睢陽
舟中題
　　　　跋忠懿王草聖
荆南王修撰作五朝春秋託始於吳越猶之魯
也忠懿王文武之才於是乎亦可少窺矣靖康
元年十一月二十二日箕山晁說之題
　　　　題魯直嘗新柑帖
元祐末有蘇黄之稱漸不平之或曰蘇公自有
芍藥之評恐未必然也靖康元年十一月二十
二日箕山晁說之題
　　　　題魯直章草顛草
章草似晉人顛草似唐人靖康丙午十一月癸
未箕山晁說之題
　　　　題東坡試袁紹先筆借登真隱訣
袁紹先筆予近亦得試之登真隠訣在道藏中
公何必苦求耶靖康元年十一月二十二日晁
說之題
　　　　題東坡詩
柳子厚詩與陶淵明同流前乎東坡未有發之
者檀弓則又東坡窺之以學為文章者靖康丙
午仲冬二十二日箕山晁說之題
思無邪齋松聲如波清明燈静几必作數字知
公樂哉何所憂賴公力予之斯言責韓公而怨
蘇公也靖康元年仲冬二十三日箕山晁說之
題
　　　　題蔡君謨弔石曼卿詩後
蔡公於是乎句法曼卿而字畫曼卿真足以弔
矣靖康元年十一月二十三日嵩山晁說之題
睢陽舟中
　　　　題江南後主詞翰
黄魯直謂李後主書出於裴休予初大駭之惟
見休石刻字故也晚乃見休行書墨跡一帖良
以媿歎靖康元年丙午十二月二十六日箕山
晁說之避地于高郵題
　　　　題破琴詩後
予有王晉卿淡碧絹畫房琯悟前生圖冩此詩
於其後甲午年遭火矣靖康丁未正月十三日
晁說之題
　　　　䟦王安簡公帖
王安簡公與說之曾祖文莊公特相善為書文
元公誌銘實文元公門下客云靖康丁未正月
十三日晁說之記
　　　　跋唐劉元方勑
開元中唐玄度兄弟作此様敕字後至　本朝
未之或改也蔡司空始别創一體謂之蔡家敕
靖康丁未正月十三日晁說之題
　　　　題衞夫人像
此女子南嶽魏夫人歟非也或曰王右軍師衞
夫人亦非也不見其道氣秀氣則知然無乃謝
家諸女歟靖康丁未正月十三日晁說之旅舍
題
　　　　題東坡帖
梁武帝不能辨王右軍真偽必送陶隠居審定
　　　　題無水池新硯
若硯不欲受水則墨亦不欲磨硯至於筆不欲
㸃墨紙不欲落筆惟投縣過白紙者即得之也
雨暗䆫昬旅思大不佳書以示徳全而病目又
不能寫字也正月二十二日天台教僧
　　　　題黄龍山僧送善澄上人詩卷
三槐王氏以重望著于世自晉公始善澄上人
實晉公六世孫也初有所感而為僧受具戒遊
禪林逺極江湖之勝得黄龍道場而止焉不敢
自放於斯也復北抵河朔乞衆僧之供於是黄
龍大徳曰徳逢善清如山惠古宗秀直言紹明
重政相與賦詩送行予避賊髙郵獲觀覽欣然
益嘆劉夢得善論僧家之詩也因定而得境故
翛然以清由慧而遣辭故粹然以麗今於黄龍
諸公見之矣雖然夢得知其正而未知其助也
久矣有正必待夫有助也釋門諸公挹山川之
英而絶塵垢之外其翛然粹然者豈非學士大
夫爲之助歟湯休之詩實自於鮑明逺靈一律
師之詩既學潘阮江謝而又得李華朱放張継
皇甫冉張南史以遊焉皎然禪師實謝靈運之
裔孫其相徔則顔魯公韋蘇州孟襄陽李袁州
陸長源皇甫曾陸羽張志和廣宣則韓吏部柳
柳州劉白近時祕演徔歐陽公參寥徔東坡亦
已衆矣黄龍諸公予不知師友謂誰而江南詩
人黄魯直則其人歟言公之字畫絶類魯直盖
可見也已魯直死已久計今江南必復有一魯
直出澄上人歸山中與諸公亟訪之為我謝曰
今日賢者不冝以山中為樂也靖康丁未春晁
伯以
　　　　跋李太白草書
葛叔忱豪放不群客為叔忱歎李太白無字畫
傳於後叔忱一日偶在僧舍縱筆作字一軸自
名之曰李太白書以戯一世之士且與其僧約
曰異日無語人每欲其僧信於人也其所謂得
之丹徒僧舍者乃書之丹徒僧舍也奈何不信
者請以三事質之昔人有一書曰古今能書人
姓名自謂悉盡矣恨不得聞見而錄之也乃獨
於白而遺之耶以故法書要錄法書苑墨藪諸
家皆無白書之品第也白自負王覇之畧飲酒
鼓琴論兵擊劒鍊丹燒金乗雲仙去其志之所
存者靡不振發之而草書竒屈如此寕謙退自
晦無一字乎白集有懐素草書歌識者曰非白
所作也真偽未敢論要是白無一語自及其書
何邪㑹稽湖上記者賀監與斯人清狂捐落萬
事顧肯孜孜収拾白藁草以欣戚耶靖康丁未
避地髙郵任城二十二叔父命書
　　　　書與郭壽
髙郵郭四叔名壽本名永壽遇師得術治瘡瘍
癰疽手出而愈不以醫自名也常恨賤無以及
物幸此術以施所願焉特有所甚難者不惜髙
價畜四方之真藥故其用藥與人同而功倍於
人未嘗受人一錢以佐所費也僕去年冬自睢
陽避金賊至髙郵夏五月悲傷鬱塞中疽發於
背頼叔脫死而生與叔語盖類五戒道人有得
於中而忘於外者與僕將何以謝之而叔知之
知所貴莫如文辭欲吾之言以為好於是乎書
　　　　二硯說
表弟盛元緒朝議有歙石硯二憐予脫身兵火
之中欲以見歸其一大質而小文製作直而樸
見者醜其質而不知其有文也其一象鼎之形
而衆以鏊目之夫鼎鏊之相去豈不逺哉奈何
辱之以名邪或辱以名或醜其質則二者曷留
予於是摩挲而歎曰老矣不徇世之名不欲吾
之實無物而不可處也吾弟方(御名/今上)名而謹實
俱思去焉可也
　　　　題劉器之與陳止之書
劉六器之丈忘年下士其字畫出於宣献公皆
與時異尚云建炎二年戊申三月二日晁說之
題
(御名/今上)終追逺見於若人矣今誰復為此公興歎
哉建炎二年戊申三月二日晁說之題
　　　　題宋宣獻帖
常山公有書名一時蔡君不能揜也兹二帖益
重吾両家事契㢤建炎戊申上巳海陵旅舍晁
說之題
　　　　題陸子履帖
陸子履少有書名而晚年名似減何也惟歐陽
公始終眷眷於斯人耳建炎戊申上巳擁火海
陵旅舍中晁說之題
　　　　䟦无咎兄所作李季良字叙
說之獲觀季良父詩後數日觀此序重增歎息
建炎二年戊申三月九日海陵旅次
　　　　題石曼卿送周卿遊邊
觀曼卿書想見其談兵雖范文正公不能折也
要在尹師魯頓挫耳清明後一日箕山晁說之
題
　　　　跋沈睿達寫桃園圖
治平熈寧間睿達書名自浙江振京師誰知有
東坡書哉况又十五餘年後稱黄魯直書至於
内人裙帶事識者猶爲睿達歎息之建炎戊申
清明後一日箕山晁伯以父
　　　　題李擇尚書宣諭
卿博通史學入侍金華多所發明深副虗宁
祖宗時講筵尚耆艾相與尊先儒不過明訓詁
有聽而無難不足於言而有餘於行進退容止
肅如也當宁望之寧待其言之華哉近時務以
英俊為講席之寵悉反舊制如元祐中李尚書
之口宣當上之史官建炎二年三月壬寅海陵
旅次晁説之題
　　　　題張泰然清白堂記
唐陳子昻吕温皆自銘其世徳云取法於古人
而世人無知吾家之所積者泰然於清白記何
嫌建炎戊申四月癸亥嵩山晁說之題海陵旅
舍
　　　　題僧希白摹法帖
僧希白書豪放自得恨平生功淺乃手摹内法
帖而不能沒其俊氣東坡故不喜王著之拘而
喜白之逸戊申七月二十七日海陵旅舍伯以
父
　　　　題晉上人智果帖
建炎二年戊申七月二十七日天台教僧老法
華海陵旅次題
鍾王筆法隋人所得與唐人不同大抵隋多鍾
而唐多王耳果師當在永素之間視懐仁輩如
何老法華再題
予得此書三日不病餘尚何言哉立冬旦日旅
次西齋
　　　　題周景夏所藏東坡帖二
予嘗謂古人因書而得名後人因名而名其書
李徳素一時髙士也善能評魯直書云建炎二
年戊申七月三十日嵩山晁說之海陵旅舍
蔡君謨死後宋次道陸子履獨擅書名既而沈
睿達書得名甚峻于時未有一人稱東坡書者
公方日奏忠言犯時禁忌其名自有所在而未
暇以書稱也逮公書名出而大雅君子傷之建
炎二年戊申七月三十日嵩山晁說之海陵旅
舍題
　　　　跋趙清獻帖與故人周尉之子六秀
　　　　才帖
清獻公之帖豈獨為周氏之榮于時邦家朋友
故舊風俗之美公之力顧弗多邪建炎戊申八
月一日嵩山晁說之海陵旅舍題
　　　　題趙清獻與周彭澤詩
此詩其傳則清獻公所作彭澤君之誌非略也
建炎二年戊申八月一日海陵旅次嵩山晁說
之題
　　　　題蕭詢筆
海陵蕭詢少能識毫作筆輒歎曰小藝自有微
妙處我自不能到其處耳世豈無其人哉乃逰
宣州見諸葛言潤州見陶頴常州見許遇而蘇
州仲璋俞俊杭州李正方秀州沈明和州柳載
皆身事其人心其法以諸家之善一日歸鄉中
旁郡邑舊有名者徃徃忌之而不敢疾也詢既
有以動其本色人則彼食鱠者
文集卷第十九
　　嵩山景迃生晁説之字以道一字伯以
　傳
　　揚雄别傳上
揚雄字子雲蜀郡成都人也周幽王封宣王子
尚父于揚號曰揚侯其後并于晋河東揚侯子
孫遂以揚為氏雄本晋之揚自其五世祖季徙
諸蜀雄少而簡易清净好古斈從同郡嚴君平
逰顧尚好辭賦宗司馬相如甞嘆曰長卿賦不
從人間来其神所至耶𥘉相如與枚乗孽子臯
　　　思敏疾相如頗淹遲有以二人問者雄
曰軍旅之際戎馬之間飛書馳檄用枚臯廊廟
之下朝廷之中高文大冊用相如然帝於辭賦
自俊㨗亦苦相如之艱甞謂相如曰以吾之速
易子之遲可乎相如曰于臣則可未知陛下何
如耳盖相如亦自謂有所短而雄之論乃如此雄
甞作縣邸銘王佴頌階闥銘成都城四隅銘蜀人
有楊荘者爲郎誦之于成帝成帝好之以爲似
相如雄遂以此淂見待詔承明之庭時永始四
年也雄年四十矣帝方以正月郊祠甘泉詔雄
賦甚遽雄蒼猝應詔其賦極瓌瑋盡諷戒之義
乃三月帝帥羣臣横大河凑汾隂以祀后土雄
又作河東賦以帝好廣宫室又作子虚賦以諷
戒帝多玩書善雄賦頌出入逰獵雄必從十二
月帝縱胡人羽獵雄因作羽獵賦雄既待詔歲
餘給事黄門為郎後一嵗帝又命雄作繡𥙷靈
莭龍骨之銘詩三章帝淂之喜甚當時之語曰
玩子雲之篇章樂于居千石之官西羌嘗有警
帝思將帥之臣追羙趙充國詔雄即未央宫充
國圖畫為頌綏和元年秋帝大誇胡人多禽獸
復幸長楊縱胡客大校獵雄復作長楊賦上之
比以諷帝雄為郎時自奏少不淂斈而好沈博
絶䴡之文願不受三嵗之奉且休晚直事庶淂
肆心廣意以自克就有詔可不奪奉令尚書賜
筆墨錢六萬淂觀書于石渠時京師班嗣者右
曺中郎将逰之子顯名當世逰甞賜秘書之副
而嗣為人好賢從雄逰䧺由是内外之書無不
觀矣然非聖不好也時人稱雄曰西道孔子有
張子俟者問沛郡桓譚曰楊子雲西道孔子乃
貧如此譚曰子雲亦東道孔子也昔仲尼豈獨
為魯孔子而不能為齊椘聖人耶王公子亦問
子雲于譚譚曰漢興以来未有斯人雄雖甚貧
而輕財悪利無所事于世作逐貧賦以自見曰
揚子遁世離　獨䖏左隣崇山右接曠野隣垣
乞児終貧且窭礼薄義弊相與群聚惆悵失志
呼貧與語汝在六極投棄荒遐好為庸卒刑戮
是加匪惟㓜稚嬉戯土沙居非近鄰接屋連家
恩輕毛羽義薄輕羅進不由徳退不受呵乆為
滯客其意若何人皆文繡余褐不完人皆稻粱
我獨藜飡貧無宝玩何以接歡宗室之宴為楽
不槃徒行負賃出䖏易以身服百役手足胼胝
或耘或耔霑躰露肌朋友道絶進官凌遲厥咎
安在職汝之為舎汝逺竄崑崙之顛尔復我隨
翰飛戾天舎爾登山巖穴隠藏尔復我随陟彼
高岡舎尔入海汎彼栢舟尔復我随載沉載浮我
行尔動我静尔休豈無他人從我何求今汝去
矣勿復乆留貧曰唯唯主人見逐多言益嗤心
有所懐願淂盡辭昔我乃祖崇其明徳克佐帝
堯誓為典則土階茅茨匪彫匪餙爰及季世縱
其昏惑饕餮之群貪冨苟淂鄙我先人乃傲乃
驕瑶䑓瓊室華屋崇高㳅酒為池積肉為崤是
用鵠逝不踐其朝三省吾身謂予無諐䖏君之
家福禄如山忘我大徳思我小怨堪寒堪暑少
而習焉寒暑不忒䓁夀神仙桀跖不顧貪類不
干人皆重蔽子独露居人皆怵惕子獨無虞言
辞既罄色厲目張攝齊而興降階下堂誓将去
汝適彼首陽孤竹之子與我連行余乃避席辭
謝不直請不貳過聞義則服長與尔居終無厭
極貧遂不去與我逰息哀帝時丁傅董賢用事
人皆媚之以貴冨雄独安于郎署而大覃思渾天
或者信蓋天之斈詆渾天雄乃彂八難難蓋天
以通渾天云日東行循黄道晝中規牽牛距北
極北百一十度東井距北極南七十度并百八
十度周三徑一二十八宿周天當五百四十度
今三百六十度何也春秋分之日正出在夘入
在酉而晝漏五十刻即天蓋轉夜當倍晝今夜
亦五十刻何日入而星見日出而星不見即斗
下見日六月不見日六月北斗亦當見六月不
見六月今夜常見何也以蓋圖視天河䖏斗而
東入狼狐間曲如輪今視天河直如繩何也周
天二十八宿以蓋圖視天星見者當少不見者
當多今見不見䓁何出入無冬夏而兩宿十四
星常見不以日長短故見有多少何也夭至高
地至卑日託天而旋可謂至高縱人目可奪水
與景不可奪今從高上山以水望日日出水下
影上行何也視物近則大逺則小今日與北斗
近我而小逺我而大何也視蓋撩與車輻間近
杠轂宻益逺益疎今北斗為天杠轂二十八宿
為天撩輻以星度　天南方次地星間當数倍
今　宻何也時独桓譚信雄斈雄與譚甞同奏
事待報坐西廊廡下以寒暴背雄語譚曰蓋天
以天如推磨石轉而日西行者其光景當照此
廊下稍而東耳不當拔出去拔出去是應渾天
法渾為天之真形于是可知雄按渾天著書曰
大玄曰玄也者兼天地人之道而天名之或曰
述而不作玄何以作雄曰其事則述其書則作
或曰玄何為雄曰為仁義或曰孰不為仁孰不
為義雄曰勿雜而已矣雄于玄用思甚苦甞夣
吐白鳯集玄上乆之而㓕或曰無為自苦故難
傳當時儒士劉歆張竦軰雖與雄善独于玄弗
好也雄知時人所好在彼不在此乃作太玄賦
曰觀大易之損益兮覧老子之倚伏省憂喜之
共門兮察吉凶之同域皦皦著乎日月兮何聖
人之暗燭豈愒寵以冐灾兮将吮臍之不及若
飄風不終朝兮驟雨不終日雷隆隠而輙息兮
火猶熾而速㓕且夫物有盛衰兮况人事之所
極奚貪婪于冨貴兮迄喪躬以危族豊盈禍所
栖兮名譽怨之所集薫以芳而致燒兮膏合肥
而見焫翠羽􁁷而殃身兮蚌含珠而擘裂聖作
典以濟時兮驅蒸民而入甲張仁義以為網兮
懐忠貞以矯俗指尊選以誇世兮疾身沒而名
滅豈若師由𥅆兮執玄静于中谷納嫣禄于江
淮兮揖招喬于華岳升崑崙以散髪兮踞弱水
以濯足朝彂軔于流沙兮夕翺翔乎碣石忽萬
里而一頓兮遇列仙以訖宿役青要以承代兮
舞馮夷以作樂聴素女之清聲兮觀宓妃之妙
曲茹芝英以禦肥兮飲玉醴以解渴排閶闔以
窺天庭兮騎騂騩以蜘蟵載羡門與􁏭逰兮永
周覧于八極亂曰甘餌含毒難数嘗兮麟而可
覊近犬羊兮鵉鳯高翔戾青雲兮不卦㒺羅固
足珍兮斯錯位極離大戮兮屈子慕清葬魚腹
兮伯姬曜名炙厥身兮孤竹二子餓首山兮断
跡属娄何足云兮譬斯数子智若渊兮我異于
是執太玄兮蕩然肆志不拘挛兮独鉅鹿侯芭
授玄于雄為玄章句桓譚亦好之然不若好䧺
賦之甚也譚甞問䧺曰何以能賦䧺曰能讀千
賦則善𥘉䧺因成帝嗜酒作酒箴以諷帝曰觀
瓶之居居井之眉䖏高臨深動常近危酒醪不
入口臧水滿懐不淂左右牽于纒徽一旦叀礙
為瓽所轠身提黄泉骨肉為泥自用如此不如
鴟夷鴟夷滑稽腹如大壺盡日盛酒人復借酤
常為囯噐託于属車出入両宫經营公家繇是
言之酒何過乎時杜陵陳遵放縱于酒見䧺賦
大喜謂所友張竦曰吾與尔猶是矣故其因人
問賦可以諷乎䧺曰諷則已諷而不已吾恐不
免于勸也又有問䧺少而好賦者䧺曰童子彫
蟲篆刻壮夫不為也葢其晚年立言明教絶意
于賦不復為矣因時人問答著法言十三篇明
帝皇之道而廣大幽㣲備矣建平四年单于上
書願朝五年哀帝時𬒳疾或言匈奴從上㳺来
厭人自黄龍竟寕時單于朝中囯輙有大故上
由是難之以問公卿諸公卿亦以為虗費府帑可
勿許單于使辭去未彂䧺上書諫帝以為六經
之治貴于未亂兵家之勝貴于未戦二者皆㣲
然而大亊之本不可不察也今单于㱕義懐欵
誠之心欲離其庭陳見于前此乃上世之遺䇿
神靈之所想望囯家雖費不淂已者也柰何距
以来厭之辭䟽以無日之期消徃昔之恩開将
来之隙夫百年劳之一日失之費十而爱一臣
竊為國家不安也唯陛下少留意于未亂未戦
以遏邉萌之禍書奏天子感寤召還匈奴使者
更報書而許之賜雄帛五十疋黄金五十斤雄
視朝廷綱紀紊亂知言之不行而不言然獨見
机㑹之决弗淂弗言也元始中徴天下通小斈
者以百数各令説字于庭中䧺取其有用者作
訓纂篇以續蒼頡篇又蒼頡字之重復者凡八
十九章䧺善書在西京時以書稱者葢寡前有
司馬相如張敞嚴延年後則史逰孔光劉向䧺
及陳遵雄乆為郎校書麟閣見天下上計孝廉
及内郡衞卒㑹者常提三寸弱翰齎油素四尺
以問異語㱕即以鈆摘次于槧積二十有七嵗
而書成名曰輶軒使者絶代語釋别國方言方
言者葢尔雅之流也時茂陵郭威好讀書以謂
尔雅周公所制而有張仲孝友䓁語疑之以問
雄雄曰記有孔子教魯哀公斈尔雅尔雅之来
逺矣自古斈者皆云周公作當有所據其後孔
子弟子游夏之儔又有所記以解釋六藝故有
張仲孝友䓁語
　　揚䧺别傳下
劉歆聞䧺作方言移書䧺曰詔問三代周秦軒
車遒人使者八月廵路　代語僮謡歌戯欲淂
其最因從事郝隆　之篇中但有其目無見文
者歆先君数為孝成皇帝言當使諸儒共集訓
詁㑹成帝未以為意先君又不能獨集至于歆
身修軌不暇何遑㪅創属聞子雲獨採集先代
絶言異國殊詞以為十五卷其所解畧多矣而
不知其目非子雲澹雅之才沉欝之思能經年
銳精以成書良為勤矣歆雖不溝過庭亦克識
先君雅訓三代之書藴藏于家直不計耳今聞
此甚為子雲嘉之以今聖朝留心典誥彂精于
殊語欲驗考四方之事不劳戎馬高車之使坐
知謡俗適子雲攘意之秋也不以是時彂倉廩
以振贍殊無為明上以忠信明于上下以置恩
于罷朽所謂知畜積善布施也葢蕭何造律張蒼
推暦皆成之于帷幕貢之于王門功列于漢室
名流乎無窮誠以隆秋之時収藏不殆飢舂之
嵗散之不疑故至于此也今謹使宻人奉手書
願頗與其最目淂使入隷令聖朝留明明之典
雄報歆曰敕以殊言十五巻君何由知之謹㱕
誠底裏不敢違信䧺少不師章句亦于五經之
訓所不解甞聞先代輶軒之使奏籍之書皆藏
于周秦之室及其破也遺棄無見之者獨蜀人
有嚴君平臨卭林閭翁孺者深好訓詁猶見輶
軒之使所奏言翁孺與雄外家牽連之親又君
平過誤有以私遇少而與雄也君平財有千言
耳翁孺略有梗概翁孺徃数嵗死婦蜀郡掌氏
子無子而去而䧺始能草文復論思詳悉集之
張伯松不好䧺賦頌之文然亦竒之常為䧺言
其父及其先君喜典訓雄以篇目頻示之伯松
曰是懸諸日月不刋之書也又言恐雄為玄經
由鼠坻之與牛埸也如其用則實五稼飽邦民
否則為坻糞棄之于道矣伯松與雄獨何徳慧
而君與雄獨何譛隙而當匿乎哉其劳戎馬高
車令人君坐幃幕之中知絶遐異俗之語典流
于昆嗣言列于漢藉誠雄心至精之所想講也
死之日則今之荣也不敢有貳不敢有爱雄少
而不以行立于郷里長而不以功顯于縣官著
訓于帝籍但言詞博覧翰墨為事試崇而就之
不可以怠即君必欲脅之以威陵之以武此又
未定未可以見今君又終之則縊死以從命也
而可且寛假延期必不敢有爱唯執事者圖之
長監于規繡之就死以為小䧺敢行之時歆為
王莾國師威權可畏而䧺之辭如此葢明其心
不與歆也然當其時士皆言符命勸莾代漢唯
恐其晚前後封侯者百数其不附䴡者莽輙殺
之䧺為朝廷聞人既不言符命然不可以黙逮
莾既僣乃奏劇秦羙新一篇劇秦之慘酷而羙
諸新待新猶秦耳甚莽方自聖而弗寤也先是
建國五年元后崩莽詔雄作誄有曰漢廟黜廢
移定安公皇皇靈祖惟若孔臧其言亦無阿倚
特以耆老乆次為中散大夫雄見莽更易百官
変置郡縣制度大亂士皆忘去莭義以從諛取
利乃作司空尚書光禄勲衞尉廷尉大㒒司農
大鴻臚将作大匠博士城門校尉上林苑今䓁
箴及荆揚兖豫徐青幽兾并雍益交十二州箴
皆勸人臣執忠守莭可為萬世戒先是雄在蜀
時甞著蜀王本紀蜀郡賦以極其山川地里人
物之實又甞録宣帝以至哀平紀傳皆備其後
班固因之嚴遵君平高蹈之士也雄仕京師顕
名数為朝廷在位賢者稱君平徳杜陵李辟彊
素善雄乆之為益州牧喜謂雄曰吾真淂嚴君平
為吏矣雄曰君備禮以待之彼人可見而不可
淂詘也辟疆心以為不然及至蜀致禮與君平
相見欲屈以為從事卒不敢言乃嘆曰揚子雲
誠知人可謂哲矣䧺同郡里中田儀與雄㓜稚
交後雄舉之于朝乆為五官郎中以私淂罪時
舉儀者皆懐𧹞低眉以自恐恨劉歆亦為雄云
云雄曰儀舉至日雄之任也知人之徳堯舜猶
病雄何慚焉議者終多雄之知君平而不以田
儀累之也孔子元者孔子十七世孫也為郎校
書七年官不益或􁋸以不恤進取獨雄與善山
隂陳囂有義行名未振雄上書薦之于是聲名
粲然傳世矣仕至太中大夫潞水伶玄好斈知音律
善属文然無所矜式雄獨知其才而病其斈之
不適正知之而弗好也葢䧺之好悪不茍如此
及于法言稱谷口鄭樸子真蜀人李弘仲元與
嚴君平蜀人聞之有　願載名于法言者
雄謝之雖林翁孺猶不淂與也甘露元年戊寅
鷄鳴雄生天鳯五年四月乙丑晡卒葬安陵阪
上侯芭桓譚共為治䘮朝臣郎吏及諸公遣世
子来㑹送甚盛譚為歛賵起祠置莹芭負土作
墳號曰玄冢與譚守墳如子礼雄有子曰童烏
九歲與玄文先雄卒雄比嵗亡一男竭力㱕葬
于蜀雄由是益貧及雄卒不能㱕葬而妻子孑
還自長安
嵩山晁説之曰揚子傳孔子之道立言明教冝
其行事甚大昭著無遺而有不見于本傳者淂
之于諸子書傳記因次第之為别傳焉有與本
傳異同甚者䟽之䧺為郎不願受奉以視無仕
進心㓜子卒而必經紀反葬于蜀以視不終長
安故守一官而閱三世不遷觀其人豈詣行在
献賦者而本傳言奏甘泉䓁賦蜀人楊荘誦雄
文于成帝帝因徴雄待詔而肯為王音門下吏
耶至于投閣亊余亦疑焉而世已有辯之者
　　李挺之傳
李之才字挺之青社人天聖八年同進士出身
為人朴且率自信無少矯厲師河南穆伯長伯
長性卞嚴寡合雖挺之亦頻在訶怒中挺之事
先生益謹甞與参校栁文者累月卒能受易時
蘇子羙亦從伯長斈易其專授受者惟挺之伯
長之易受之种征君明逸种征君受之希夷先
生陳圗南其流源為最逺究觀三才象数変通
非若晚出尚辭以自名者挺之𥘉為衞州獲嘉
縣主簿權共城令所謂康莭先生邵堯夫者時
居母憂于蘇門山百源之上布裘菜食且躬㸑
以飬其父挺之叩門上謁劳苦之曰好學䔍志
果何以康莭曰簡䇿迹外未有迹也挺之曰君
非迹簡䇿者其如物理之斈何他日則又曰物
理之斈斈矣不有性命之斈乎康莭謹再拜悉
受業于書則先視之以陸淳春秋意欲以春秋
表儀五經旣可語五經大㫖則授易而終為世
所謂康莭先生之易者實受之挺之挺之噐大
難乎識者捿遲乆不調或惜之則曰冝少貶以
荣進友人石曼卿獨曰時不足以容君君盍不
棄之隠去再調孟州司法參軍時范忠献公守
孟亦莫之知也忠獻初建節鉞帥延安送者不
用故事出境外挺之獨别近郊或病之謝曰故
居頃之忠献責安陸挺之㳂檄見之洛陽前日
逺境之客無一人来者忠献于是乎恨知挺之
之晚友人尹師魯以書荐挺之于葉舎人道卿
因石曼卿致之曰孟州司法參軍李之才年三
三十九能為古文章語直意䆳不肆不窘固足
以蹈及前軰非洙所敢品目而安于卑位頗無
仕進意人罕能知之其才又逹世務使少用于
世必過人甚幸其貧無貲不能决其㱕心知之
者當成之曼卿報師魯曰今之業文好古之士
至鮮且不張茍遺若人其學益衰矣是師魯當
盡心以成之者也延年素不喜屈謁貴仕以挺
之書凡四五至道卿之門通焉而後已道卿且
楽荐之以是不悔挺之遂淂應銓新格有保仕
五人改大理寺丞為緱氏令未行㑹曼卿與龍
圖閣直吳斈士遵路調兵河東辟挺之澤州簽
署判官于是澤人劉仲更從挺之受暦法世稱
劉仲更之暦逺出古今上有揚雄張衡之所未
喻者實受之挺之在澤轉殿中丞丁母憂甫除
䘮暴卒于懐州守舎時友人尹子漸守懐也實
慶暦五年二月子漸哭挺之過哀感疾不踰月
亦卒挺之葬青社後十有二年一子以疾卒又
二十有四年有姪君翁乞康節表其墓曰求於
天下得聞道之君子李公以師焉
嵩隱晁說之曰士生而不能以其所學及乎世
死又不得以名覺乎後之人豈大雅君子之志
哉李先生者師事穆伯長友石曼卿尹子漸師
魯其為弟子者曰邵康莭劉仲更側聞史氏為
六人者立傳獨不及李先生何耶輒論次以待
他日史官採擇
河南邵伯温曰李挺之康莭先生之師也昔嘗
聞之先公曰挺之與尹子漸貌相類又相友善
挺之死于子漸官舎子漸哭之慟遂淂疾以卒
嗚呼二人者乃所謂朋友欤
　墓表
　　嵩隠長子墓表
嵩山晁説之長子公壽字平子大觀元年丁亥
疾病中改名公艾生于昭徳故廬時元豊八年
乙丑少敦龎有成人之氣象方年十三四寺庭
㳺行多淂古書畫以㱕甞欣然視予曰是北齊
揚子華勘書圖中一幅也博古者驗之猶信雖
㓜善用硬黄影榻古法書予因見澗上陳叔易
冩科斗古文頗留心願斈頋非冝教童子者則乃
輙自能為文外作五字詩往往有合䖏時學李
賀歌行亦不凡專讀禮記嚴于陸氏音其義説
制度根柢鄭氏孔氏不茍異妄從葢其志不規
于舉子事業也間則泛觀務博庶幾可與斈士
大夫語言予知其所能者如是而止也逮其既
卒余親為料理其書箧見其簡牘之志甚大有
数巨編正書細宻是謂資治通鑑鈔葢其中夜
燈下之功予悲怛于是増甚乆不能忘也其卒
在陕州芮城年二十有三丁亥六月丁巳也是
年之春暴淂嗽疾恐貽父母憂強忍不以言既
不能離枕席父母始徃問所苦必曰今日少損
亦未甞不巾􁆽也一日私語其妻子曰我死矣
謂父母何至死不復它言方其未病時予偶與
論近世人物白首而不遭者或咎諸人彼夭不
淂壽者又将誰責如吾家㣲之光道渙之繪道
王文正家慥予顧原武小邢廬山劉和仲皆竒
才也吾児輙愀然不懌曰是数人者何恨往往
見稱于東坡諸公余當時不知其語不祥也今
復忍追恨哉母盛氏自芮城㱕其柩于東里祖
茔政和四年甲午四月乙卯葬于祖茔東苐二
域之甲穴妻賈氏女三嵗曰鍊師男方生六月
名子健
　　邢惇夫墓表
邢惇夫名居實生数嵗以竒童稱逮年十四五
讀書已甚博其年十六七文章各擅體制十八
九則論議凛然自成一家法甫年二十而病不起
矣國中之士識與不識無不嗟惜痛恨有為其
父尚書公相持而哭于数年之後者惇夫身幹
如尋常男子而廣顙大口眸子焹然精神虹舒
霞舉也韓少師見其童児時異之許妻以孫女
元豊中孫莘老李公擇方宦于京師惇夫㳺二
公之門二公待之常若不足一日侍孫公談春
秋是孫公之所名家者引類及南史人物又入
於北史惇夫種節調理無少前却疑似之語是
時孫公鬚鬚皓白為秘書少監與惇夫相對若
翁孫然旣而黄魯直自吉州太和縣移徳州徳
平鎭過京魯直有書稱晁以道論士三人其書
今行于世所謂三人則惇夫陳無已江子和是
已元祐之初海内流落望實之士中都畢集惇
夫因得翺翔自振其才辯而師友日盛悉為惇

夫忘年也一時政事更張士大夫進退惇夫為
之喜怒激昂有出於老成憂思之外者每嘆曰
當兹日也安得司馬公常存吕公無恙後來者
其謂誰耶惇夫雖年少而知國家尚少則難處
乎前而貴老則難継其後云惇夫大抵於人不
苟隨必援古昔極源流而公是非雖於其大人
則亦唯義之從惇夫卒於元祐二年二月八日
尚書公謫隨州時尚書公親問其所欲於垂絶
之際無他唯曰乞黄魯直状皃平昔以累孫莘
老銘之有不肖之文存焉則晁無咎冝為序其
後余兄無咎題惇夫南征賦曰昔杜牧不敢序
李賀矧吾惇夫年未二十文章追配古人充其
志非肯為賀者雖然豈敢負其將死之託耶魯
直題之曰甞序江夏謝景回師𣸪遺藁云方行
萬里出門而車軸折可為霣涕邢惇夫詩賦筆
墨山立甚似吾師復也東坡題曰江南李大伯
自述其文曰天將壽我歟所為固未足也不然
亦足以籍手見古人矣惇夫亦云吾兄暨孫黄
俱不果成惇夫之所志惇夫二弟倞儔乃𣣔以
文表于墓則歸之嵩山晁說之又已累年說之
追念平昔與惇夫議論千百今不記一二徒可
想像於心目間而書牘唱和詩亦無復少有存
焉者蓋自飄流二十年之乆也如復因循不如
其二弟之所請則他日使惇夫之所傳彌不著
者余之罪也以余之文淺弱使攬之者重於恨
於前日三公則予於惇夫亦未為無助也余甞
謂趙括少談兵而父奢不能難者非不能難也
不欲怒之也劉歆之異同其父向者非為斯文
也漢廷與新室不可並處也如惇夫於尚書公
則於斯文而不能難者也是曽參之事㸃也非
曽元之事参也移此其忠頋惟古之大臣哉嗟
夫古人之不壽者余得二人焉王子晉年十有
五識聖賢治亂之源而極天人死生之符顔淵
年二十有九頽然陋巷之中有為邦之志夫子
告之以四代之禮樂所謂具體而㣲者果知顔
子哉其次則又二人揚雄之子九歲而存則玄
當著明無待於侯芭魏武之子倉舒十三歲而
存則漢之存亡雖未可知必不至於殺荀文若
輩矣則惇夫之壽夭所繫可勝言耶東坡貶英
州道符離予見之語及惇夫曰自是國家失一
文士於邢氏何有韓女先亡惇遂未及娶惇夫
有文集若干卷名曰呻吟集墓在大隈山前祖
塋之旁母趙氏宣和四年壬寅七月戊午朝請
大夫知成州軍事晁説之撰
　　宋故平恩府君晁公墓表
晁氏東眷舒州郎中元配公孫氏第三子其字
次膺生而俊氣干雲霄直上與先生長者語無
難事也識與不識見之曰是諸公卿之選已學
辭賦於諸兄間日一再作而作矣京師秋賦而
時方以理財為新政主文劉貢父李公擇王忠
甫皆與丞相論不同試節以制度不傷財賦以
選甚髙禮部不奏名既而廢詩賦用新經義公
曰人各有才智而喜異也是不待一再作者主
王氏詩猶雜以毛公詩豋熈寧六年進士科注
單州城武縣主簿時𥘉遣察訪使出按郡國不
法逺邇震恐使京東者少年新進未更仕任特
恃其兄参知政亊與丞相方睦劾一路有幾人
可免不坐是人方仰公氣象而不得不聼其言
於是京東有寛政莫知其自公出而人𬒳賜矣
以瀛州防禦推官知洺州平恩縣縣濵河公與
衆逰樂而獨色憂曰河不决今年則明年乃舒
以調度民知無征而不知有儲也後有小吳之
役一道逺邇病矣而平恩之民因以嘆公神明
之政徳之今不忘也代還格礙不得改官以㤗
寧軍節度推官知大名府莘縣事民相慶曰平
恩之父母也肯獨不以吾屬為莘人之子乎公
於莘得上下之欣喜而譽益逺在平恩時上位
居官如故而待公猶故舊朋友也置不舉屬吏
禮數而轉運使李楚老猶不平隂以怒提舉保
甲狄諮桉刺公以保甲法時保甲法宻秋荼也
孰非保甲法之罪人㢤前日以公為才而肅給
異功状者為今私不奉法而於時政有向背矣
獄具除仕籍居楚州大赦居兖州漸以還濟州
公𥙿然不以欣戚於去來曰舌不在不得自致
其身也邪公𥘉於濟貧甚何心於吾冨哉人術
甚踈而殆天有以冨之也乃知天命祐之而行
者君子也公於是居閑将十年猶一日也視一
世之進退窮逹湏臾歌笑蹙蹙塗上多平生故
人曰孰能為我往謝之嗟夫公能貧而冨窮以
逹使用其才於朝冝何如㢤元祐𥘉有理訴所
公亦未忍自棄於兹時也彼在位者乃不得特
恩洗滌公必欲以散官論如常法公去弗顧曰
知命乃為君子邪議者謂元豐多失士而元祐
之失士亦不少也其在公特不仁者顧豈不有
一哉一林之木異質先伐之材風雨旣先摧之
孰肯出力以培之此君子之困幽谷所以不覿
三年也或終身幽谷而與株木處矣雖然使公
之官於朝也亦幾何時留㢤識者謂使朝廷之
棄公不若公𥘉自郡國棄之也聞者悲之公閑
居何以發揮其伊欝侘傺之感㢤自念離騷之
變國風宋玉景差之徒殆不知有國風者非忘
之也其後以宫啇為樂府者又自一離騷也以
故公於是辭有律吕矣其傳䆮逺上逹于六宫
㑹新作大晟府起黄鍾于　上躬之中指棄塞
古今諸儒異同之論坐取三代以來鍾鼎磬鏬
鏞銑之屬毁而碎之視不復用　昭陵留心躬
以封緘之品度亦不可存矣師臣末為此媚上
之術鼓舞天下要得天下咸知其不可起而仕
者必為我出也公乃𬒳迅召八大晟府奉　㫖
作為一時瑞物之辭乃還公承亊郎大晟府按
恊聲律咸曰徹乎其衆望也蓋公於語言酬酢
之𥘉失師臣之㣲矣是行也不知公者謂公喜
矣知公者為公恥之嗚呼前謂公仕於朝而逹
也亦能乆而待其才之輸乎彼李固杜喬輩於
漢祚三絶人君殘昏失道之時能為其次而不
能為其上五王黜周后反唐帝歛天下之情而
一日身之敏矣然能勇决於臨事而遲疑於來
事二者相望於千歲而不保其躬卒貽後世紛

紜之大患則一也公有以當斯任也必見功烈
之出非常而不終日矣其他脂韋之厚薄尚敢
為公陳㦲有以樂府辭為公稱者重可悲乎公
政和三年七月二十三日以疾卒于昭徳外第
實至京之踰月也娶梁氏男三人益之觀之同
之女三人壻曰滕伯竒翟光弼馬承休以其年
九月十九日葬魚山世墓之次後十有三年説
之避地海陵乃得論次表公之墓如上建炎二
年戊申九月甲申從姪具官説之撰
　　宋任城晁公墓表
公諱仲詢字芻民本澶州清豐之晁至公七遷
而為任城之晁曽祖諱佺贈太師中書令祖諱
講贈開府儀同三司吏部尚書考諱宗愿真州
軍亊推官母黄氏以年特恩封壽光縣太君公
生而異群兒出言甚大自謂必能有成者年十
有五從其兄丞吉州太和時黄魯直知縣事一
見公竒之其𥘉見暨别皆有詩而唱和於其中
間者則多矣有云歎君豪甚倚天劍又云見君

有家風懐抱如冰清特其存而不泯者云耳今
其字芻民者魯直序而命之也越明年去親側
逰太學群四方之士試而為第二人其居太學
者十年單棲猶逺方後門寒士而未甞妄出為
人一飯留也固無乆太學諸生好逰之常態其
𥘉欲為太學之行也於故人所贈金不得辭則
席其牀下而去凡五試禮部不奏名退歸任城
事親而樂焉嗟乎任城可居而公無銖两以居
之也公自為言曰士之孝則吾豈敢若因天地
之道利謹吾之身而節時之用以脩吾親之丼
㫖者庻人之孝也吾何敢不勉由是公有冨之
名而燕四方賔客不間於三日也勤施逺近之
逰子必顧彼之意而不顧室中有無也禮文儀
物行於宗族者隨歲時寒暑酒炙行焉率以為
親庭之樂也故時大家之風流亦於是乎可見
矣人益以富稱公而公冨之逮公貸錢以奉壽
光之葬并舉族人之旅殯十数於是人始嘆公
之徳宇難窺也蓋公風儀凝重不妄言笑一喜
怒猶􁃽若也大抵非累世積善之家不生絶俗
積徳之子恭惟中令生唐末天祐長於中國亂
亡之際歴五代百戦之煙塵而能保其上世之
詩書不改其馮掖之舊若仕則吾不能彼親舊
必以聘我則從之亦不能乆我也實生三子其
誠孝直方一德猶一人也特其伸子文元公逹
而顯於朝伯侍郎公季尚書公不逹則在郷黨
郡國為顯人也惟我三祖同德而同慶後之子
孫亦均𬒳其澤公祖尚書公不忘文元公之典
刑尚文莊公之珪璋使公壽而仕必克顯矣視
其晚暮以年格僅釋褐不亦傷乎說之不肖竊
以謂夫子特與曽子論孝之後羣弟子乃起而
各有問焉不然羣弟子之舊聞夫子有語於曽
子者亦春秋之常事也孰知孝德之辨深矣哉
惟神明其意黙不待問者曽子之孝也意已至
而德未安必待問焉者羣弟子之孝也恭惟公
之德備矣特歸之於孝而得曽子之孝者也公
勤於壽光之封乃以鄉里小児之所欲而謹欲
之不知於吾親吾學果何如也殆類彩衣仆而
兒啼者乎因壽光之封而論晁氏之積善豈不
本原之哉乃逺不自於中令以基之侍郎文元
公尚書以崇之文荘公以大之則曷以知公德
之所植哉松生古澗千尋之底而不試自與清
風期也卒政和五年四月二十日年五十九葬
濟州任城縣諫議郷魚山實其十一月丙寅娶
鄭氏男三人端規端矩端凖女八人壻曰迪功
郎東道總管司幹辦公事張表臣承直郎京東
東路安撫司幹辦公事龎遜孺登仕郎閭丘公
肅進士閭丘公禧進士閭丘公逹三早逝孫男
三人宗之勝之㬢之孫女一人公之三子聞母
夫人訓曰尚德而傳可乆者文也時無其選猥
命說之表公之墓固不敢言文而亦知歎曰公
如得以卿大夫之孝輔　本朝以孝治爲家法
之隆上尊　吾君宗廟之榮下永百姓父子之
慶則其在晁氏者可忘言矣又何敢辭建炎二
年九月九日族姪孫中奉大夫充徽猷閣待制
提舉杭州洞霄宫說之謹述
　墓誌銘
　　江子和墓誌銘
君諱端禮字子和一字季恭始江氏自漢轑陽
侯徳為陳留圉城人祖諱休復　仁宗時修起
居注有重名考諱𢡟相朝散郎子和生而沈粹
年十七遊太學為同輩敬惮獨𥙿然不肯就公
試或試則居上列常歎曰是不足學也令人慙
耳方是時東坡謫居黃州子和特傾慕之以書
講學焉子和於一世徳名人皆願從之逰聞人
毫髪之善汲汲稱道惟恐不及蓋自其舍人之
風流為然子和學詩律於黃魯直論經行於徐
仲車為尤謹二公俱以子和為賢此二公者他
人或不能並善其家法也方舉世不為春秋之
學時有六合崔子方伯直者世莫知其為人子和
一見而定交曰此吾之所學也願與子共之伯
直遂因子和得名於諸公間子和之志行逺矣
㦲其事親孝能色養教二弟必欲與已同善然
諾謹於僕妾不侮乎童稚終日在闇室無惰容
如天使而壽且仕宦得時為祭酒為御史大夫
勸講金華則優矣不幸年三十有八以紹聖四
年七月二十三日疫不起娶王氏能為子和躬
勞苦先子和卒再娶張氏子男三人女二人其
二弟端友端本今俱以文行稱二弟裒子和之
遺藁為集若干卷子和甞病柳子厚作非國語
乃作非非國語東坡見之曰乆有意為此書不
謂君先之也魯直則曰子和文辭簡理似尹師
魯以崇寧五年五月十五日從葬于陽夏先墓
之次崔六合爲行狀黃州潘邠老欲銘之而邠
老卒宛丘張文潜又欲爲銘㑹文潜病不果說
之亡弟微之光道與子和早相善因得子和在
兄弟間乃爲之銘曰
天何爲哉嘻善士植植方茂忽以逝不使究極
能厥世或如好之聊嬉戯彼頑兇很天亦畏一
既生之莫敢斃又且冨貴如其志子和九原何
所遺漢轑陽侯百世嗣
　　壽昌縣君劉氏墓誌銘
齊安江使君諱懋相之繼室曰壽昌縣君實墨
莊劉氏也皇考司封貟外郎諱敔司封之從父
兄翰林侍讀學士作春秋劉氏傳者當時以字
稱之曰劉原甫江隣幾至今聞之者凛然有生
氣夫人劉原甫侍讀家女嫁為江隣幾舍人之
子婦其耳目聞見孰非名教禮度事加之夫人
天資静宻醇素眞如夫人上世所稱古列女也
㦲然夫人猶恨歸江氏時舎人捐館已乆曽不
及一日之養每遇薦新享歲事則未甞不感惻
加敬折旋於㸑燭户牖間自移其亊生之意以
為禮文也有故老能談舎人及永嘉郡夫人舊
事細及起居状則夫人謹事其語以之輔佐使
君教諸子曰是江氏家法也願共守之不懈使
君罷官青龍邑民献果衷藉黄金以使君命納
舟中夫人視之驚曰此何物湏使君來詰其故
乃更数政不得直之冤訟來謝耳遽并斥之使
君卒齊安吏民合賵甚厚夫人涕泣曰豈徒吾
心有不可耶將不恥使君平生之操歟吏民相
與歎息徘徊莫得其涯而前夫人自少衣褕翟
珥不肯華侈逐時好其言動若有尺寸可繩墨
不忒朝夕平居一室歛足正坐凝然終日更袢
暑儀容亦甚整如對嚴賔而隂議論皁白一時
士大夫毅如也自使君卒其家事則或不專焉
必諸子之待曰吾有子賢夫人實能噐其子而
責之甚逺盖夫人之識度然也端犮等一日白
夫人曰幸見聼敢有言夫人笑曰不欲從科舉
乎是吾素已疑之矣且汝兄力學能文屈於有
司者二十年常為予言有司待士之禮薄而法
益苛愧之終其身汝等尚少而亦能不樂於此
乎第汝安則吾何有以故端友興其季端本俱
遂優㳺於圉城數𤱔之田人多髙之夫人年六
十有九崇寧五年四月戊子以疾卒五月戊申
祔陽夏先塋使君之墓速葬亦夫人平昔之志
也男三人長端禮早卒次即端友端本女三人
亦皆令淑冝其夫家旣葬端友哭曰吾母曽参
范滂之母也人或言我非夫人之子我不知我
與季有異同於吾母也既而得其所生陳於京
師且言兒生甫三歲媪去江氏今三十年矣端
友於是哭益哀殆不勝喪求其冝銘者説之大
父金紫與舎人同館相善實奕世之好乃為之
銘曰
周道既衰関睢思古漢至更生乃傳列女寕自
知其後世真有顯家之媛如當時之所序墨荘
之榮耶圉城之興耶是實儀範海内為婦為母
顧惟祔我賢使君越百有千年不得而稱之曰
江母之墓
　　宋故朝請大夫管句舒州靈仙觀騎都尉
　　叚公墓誌銘
公諱與言字彦昌始叚氏淂姓自叚干木之後
徙武威為武威之叚世以忠武有聞人漢金城
太守㑹宗唐太尉秀實其遺風又特髙矣唐禮
部郎中蘇州刺史同㤗始為荥陽中牟人公之
先晋天福中自渾河川内徙為汴人公皇考光
禄卿贈太尉聿葬公皇祖三班借職閬州監狎
贈監門大将軍重進于鄭又復始為鄭人公從
光禄任為太廟齋郎調嘉州龍游縣尉終更就
辟尉犍為遷成州軍事推官再佐文州改宣徳郎
知河中府猗氏縣轉通直郎賜五品服有勲官
監延安府折愽務轉奉議郎勲亦一轉　今上
即位覃恩轉承議郎通判邠州軍州事又倅耀
州餘年自謂不任事乞閑得𬋩句舒州靈仙觀
凡以賞官五轉至朝散大夫勲三轉至騎都尉
大觀三年三月己巳暴得疾卒于鄭年七十歳
公爲人質愿廉毅非有意於寡言(御諱/今上)行而天資
不以利欲自遷而然偆偆輓輓終日若無所與
於人間者人於公始以難親而忌之卒服其常
而畏且譽之公既以是有家而其居郷黨從宦
涖政無險夷率一軌轍而未甞軒輊也犍爲有
沐川蠻酋欲以譯官失職爲亂逺近恐甚公曰
何害匹馬走溪洞喻之曰譯官一日信有罪矣
其如朝廷百年恩德何蠻酋相率感慟而去公
即丁内艱嘉人念公貧無以逺歸率賵甚厚公
謝之再三曰非孝子待死之志也卒不受一錢
公在成州時元豐間有靈武之役使者委公掌
两川金幣于鳯翔以佐軍實有司以朱墨無前
比環視不知所出公獨閑暇先㑹其大數若于
而前期枚處以待之彼執劵劑譁然聲軍法來
者乃拱手有德色而去猗氏之政尚嚴而終不
失古良吏之風常以謂政事莫先於務農躬視
種植之法及公受代而田野桑榆滿矣人稱之
曰叚公林邠若耀皆環慶之衝西陲勁兵襟帶
也公謹其倉庾而仁之進築木瓜堡無一人亡
者公平居敝衣糲食無所嗜好每覩光禄翰墨
遺簡則有綵衣兒啼之色若其親之存者此則
反乎古人不讀其父手澤之說而同歸於孝也
公娶王氏𥘉封仁和縣君再贈長興縣君先公
十有四年而卒子三人宏假將仕郎寀三班奉
職環慶路第八隊將安尚㓜三女長適承議郎
通判楊州軍州事喻齊次適奉議郎知開封府
咸平縣陳天錫次適假將仕郎張禠孫男五人
女四人皆㓜宏等卜以六月甲申葬公于鄭州
管城縣懐忠郷青店里先塋之次禠實説之之
出也狀公平生來乞銘銘曰
有猗其枝有清其隂誰其思矣叚公之林寧獨
猗氏所戾謳吟問何至然前修是欽叚氏世家
誠信不疑輕兵深入定小昆彌老蹩持馬撫邠
亂師公之為政敢不肖之鄭實故里鳩杖歸來
謂冝百齡忽其逝哉兆宅是安嵩隗崔嵬篆此
銘章究彼孔哀
　　王立之墓誌銘
士而憂心苦思矯矯然不勝朝夕之憤而𥘉不
為其身之私者古多有之頋今豈亦乏人哉晉
國王子野質為人清若純淡視世事若無一可
以動其心者惟以善人君子亨否為已休戚以
故其仕屡斥抱羸病而卒河南尹子漸剛毅之
之士也或有不當其意者子漸嘆息憂悲發憤
謂生可厭而死可樂徃徃哀歌泣下無㡬何而
卒今城南王立之直方非有慕於此二人而性
義實似之也立之仕宦視二人不及逺甚不足
為立之道而子漸卒時年五十歳子野卒年四
十五歳而立之之卒又少子野四歳是又為二
人而窮者歟立之少知自好樂從諸文人行逰
其聞見日博而日勵欲自置于聞人中其得四
方朋友日益加盛且多喜稱譽立之者立之於
朋友之善固自一毫不掩也立之無他嗜好惟
晝夜讀書手自傳録凢大編数十時遐荒窮海
有先生居焉立之身不出京師而傳彼所賦歌
詩獨早且多若與彼咫尺居而手相授也立之
於人頋豈燥濕寒暑之異哉然非其所好雖以
勢利羙官誘致之莫肯自枉也立之雖有先人
園以居而衣食才自給耳每有賔客至則必命
酒劇飲扺談終日無不傾盡若其大有力而饒
於用者由是立之好事之名得於逺邇客有逰
京師而不見立之則㕥為恨已立之甞以假承
奉郎監懐州酒稅尋易冀州糴官亦僅累月投劾
歸待而不復更出矣凢十五餘年處城隅一小
園中而笑傲自適如一日焉命其園中之堂曰
賦歸亭曰頓有亦足以見其志云一時文人多
為之作賦歸等詩立之視朋友疾病死䘮力竭
勢窮而無厭倦意彭城陳無已卒于京師立之
賵弔而割田十頃以周其孤多此類者立之得
風痺卧病踰二年而家事日零落賔客來相問
訊者幾希嗚呼可不惜哉立之病中取其平生
書籍圖畫古器散之四方朋友無遺則其拳拳
慕義樂善獨隆如此此事殆古人所未有也立之
髙祖諱顯祖諱仁皆國史有傳曽祖諱希逸故
任尚書祠部貟外郎直史舘贈司空父諱棫故
任供備庫副使贈金吾衞大將軍娶定安郡王
宗絳女遂昌縣君再娶宋莒公之孫女二子曰
恂曰榖女四人長適諸王孫士德孫女一人立之
大觀三年三月丙寅卒卜以四月甲午祔二夫
人葬于河南府宻縣義䑓郷進節村先塋之次
立之病卧乆說之歸自關中過其門徃問焉形
骸非平日立之而口不能良言或艱出一語猶
慷慨忠憤不少憊也且曰我有所作詩文他日
無咎序之死則以道銘我是不可不銘銘曰
蹈滄海深山蹇産苦辛以求厥志兮孰知有髙
風容與都城之士或轄擊車磨於聲利之塗以
為口腹之利兮孰與壷觴不徙席而卒歲彼不
朝夕或疵或癘或躓或劓兮又孰若令名芬芳
乎來裔
　　文安縣子碩人范氏墓誌銘
太碩人范氏秀州華亭人父故任光禄卿贈開
府儀同三司諱仲模母胡氏安定郡君追封榮
國夫人榮國卒時碩人年十有四歲能紀綱家
事憐其弟㓜而撫厚之輙自喜讀書如成人開
府每歎曰若為男子范氏其不興乎歸呉郡陸
氏歴户部侍郎終寶文閣侍制諱師閔嘉祐中
侍郎之父大尉公諱説方𬒳寵荣門户盛矣然
貧於清也碩人之𥘉為陸氏婦既不矜其荣華
又亦不厭其貧至瘠已以為宗族之腴其後太
尉公與其姑昌國太夫人不起疾侍郎持使節
坐謫籍中家人亦莫知其貧而各職其分者碩
人素能貧之力也未幾侍郎出入復顯荣疑若
可豐㠯入時好者碩人曰何物能易吾之素耶
廼率是志教諸子論語毛詩皆其口所指授而
諸子易以立諸女相與鷄鳴而起曰可不勉㦲
吾母如何吾曹當如何大觀二年二月甲午卒
於子長官舎年六十有九或曰碩人晚學佛疾
病時顧左右曰吾觀華嚴經前日至第十八卷
若其為我終之語竟而卒是則簮紳先生難言
也男四人方彦礠州滏陽縣主簿先碩人十九
年卒孚彦朝奉郎惇彦承議郎碩人卒後八年
相継而卒欽彦奉議郎句當在京諸司粮料院
女四人壻曰承議郎監在京左藏庫岑穰奉議
郎韓琥朝請郎權發遣興化軍府王傑朝請郎
晁詠之孫男五人旦假將仕郎暠假承務郎旻
登仕郎是早皆將仕郎孫女一人欽彦卜政和
七年十月甲子自開封侍中之墓改葬于鄭州
新鄭縣旌賢郷禮也太碩人政和四年追封也
𥘉以元豐四年封徳安縣君云銘曰
春葩方榮以傲風雨有實必異碩人為女既其
有行蘋蘩夙莫不侈其貧碩人為婦吾兒詩書
吾女管縷吾髪皤然碩人為母生名房闥死傳
區宇新阡彌吉吾銘敢侮
　　承議郎陸公墓誌銘
君諱惇彦字徳充吳人自其祖徙開封曽祖工
部郎中直史舘贈工部尚書諱若沖祖龍圖閣
直學士右諫議大夫贈太尉諱詵父朝請郎充
寶文閣侍制贈正奉大夫諱師閔母碩人范氏
徳充生而沈厚寡笑言元豐中侍郎使蜀徳充
尚㓜也閉門謝諸少年讀書至逹旦非母夫人
為之撤燭則不止長逰太學猶在蜀時獨處也
㠯王氏詩再試禮部紹聖元年廼㠯賦辭中第
調懐州武陟縣主簿侍郎帥秦遂管句書冩經
略安撫使機冝文字隨府罷調京兆府藍田縣
主簿侍郎帥雍改鳯翔府盩厔縣主簿遷瀛州

防禦推官澶州濮陽縣丞辟監觧州解縣鹽池
池兼知縣亊未赴丁外艱除喪為從事郎辟陜
西路轉運司句當公事累遷承直郎丁内艱除
喪遷奉議郎為潁昌府司兵曹事未赴除監在
京作坊物料庫遷承議郎政和五年六月戊申
㠯疾卒年四十有七徳充居喪類子羔官非其
所冝尚何可為徳充道者方徳充無恙時自所
鄙而不有之矣在陜西有三中貴人競興功利
誠云博矣人不自重皆以必進滿意金帛爵秩
徳充廼獨惴不敢前部使者怒之檄辦積石軍
軍湏徳充即日上道群秦隴岐鳯階成之民與
共辛苦委曲利害㠯告之民始悟前日之非是
相率㠯力期㑹欣然見之者曰自軍行来未之
或有也徳充形儀不適時好㠯謂必多不如律
令其繩墨不遺纎芥卒徳之異於他人嗟夫徳
充而少施設冝如何㦲娶荣氏安武軍節度推
官存道之女荣卒時徳充年甫四十而蕭然獨
擅一室目未嘗留色㠯至終身雖深山習死之
士不是過也男一人旦從祖任将仕郎秀穎可
喜識者交譽之曰徳充必有是子也徳充卒未
踰年旦亦卒年二十二歲徳充弟欽彦㠯政和
七年十月甲子故卜考妣於鄭州新鄭縣旌賢
郷徳充廼葬其壬宂欽彦來求銘於説之説之
𥘉見君長安曰吾郷里􁇢婭之人也後数年見
君於京師稍徃來廼歎曰徳充瑚璉宗廟之噐
也又二三年復見君京師徃來益宻歎曰赤刀
河圖囯噐也我将築室箕潁之間相與講學躬
耕者非斯人耶奈何今舎我而死耶竊惟廬山劉
道原之為人賢飢寒而不得衣之食之者太尉
公帥桂時辟道原從事温公甞稱之矣則冝其
門中有人物如此彼壽夭窮逹則君子不敢知
銘曰
山鬼降兮鱐飯何所施兮瑚璉紛群巫兮鷄卜
彼河圖兮自逺吾敢忝兮厥祖不我壽兮踵武
吾何恨兮有子又誰奪兮弗與可使絶兮不世
何可毁兮大器彼斯世兮壽夭億萬年兮誰嗣
吾自得兮本末又何有兮窮逹嵩隗望兮新阡
鬱吾銘兮不没
　　宋故承議郎知楚州張公碩人范氏墓誌
　　銘
文正范公有子三人重望在巖廊威聲在僵埸
大夫學士因得以窺文正公之鋒潁棣棣然如
文正公之生不沒也或以實徳經濟或以雅量
表儀或以鴻才光輝公有季女或瞻於兄弟間
豈不是似也哉其年十有六既孤之五年也嫁
康節張公之季子諱琬元祐間以承議郎知楚
州捐館時故家貧夫人晩乃有田幾百頃夫人
㓜女嫁宋景文諸孫㶊年者同邑居未甞以一
錢非儉也而卒莫能䠱其所以冨之術每遇事
倉卒酬酢閒睱有餘地不其才似耶夫子三子
威戢成先後卒於宫夫人臨喪豈不及禮而哭
之不過乎情脱内在寝哭宋氏女亦知制它事
尚何能摧之者威卒江外歸舧一日風浪不没
者寸赤夫人中自若慰其衆人曰吾父吾舅隂
徳在人可恃無恐不其量似即張氏内外百口
畏夫人殆不敢平視戢之妻乃夫人之弟龍圖
公之女也夫人不湏臾假以色前是教其亡長
女嫁韓忠憲諸孫璉者必極其内外家法而夫
人終始自律其身平居不堕揥如齋徳亦似㢤
文正公於姑蘇建范氏義荘聞天下夫人抱病
乆苦辛呻吟中思為張成義荘終不辱其先正
也夫人則曰是楚州之志云其在嘉祐間康節
公参知政亊夫人錫命服後以夫㤙封壽光縣
君継以兄丞相恩特封和義郡君晚以例易碩
人病不起于政和八年七月壬寅年七十有七
服齊衰三年威之子稘與諸弟頴穜稑兼䄷卜
明年二月甲申祔椘州之墓求銘于嵩山晁説
之固辤之不能銘曰
昔者范張鷄黍之期者不遭時之君子言行之
私也今之范張盟以忠義申之婚姻既纉既
者遭時之君子風化之冝也為女為婦生而荣
死而安後人之誦者餘化之施也

嵩山文集卷十九
文集卷苐二十
　　嵩山景迃生晁説之字以道一字伯以
　墓誌銘
　　宋故朝請大夫提㸃亳州眀道宫吳公墓
　　誌銘
文肅吳公有子諱瓊字彦琳其彂強剛毅似其
先正而蕰崇卒不少施其問斈蒙前人之光無
待苦辛如異日而專儒術排釋氏異端不自名
臣故欲淂公而書之者實難雖郷里或終身莫
之知郷老非無在位淂時者亦莫能挽之以進
彼邉幅望譽之士忌焉而不徃㠯一言葢

猶不知公也賈侍郎見丞相政事堂曰吳瓊難
進者願相公礼之以為多士勸丞相遽問公氏
族賈侍郎曰故資政殿大斈士吳公子也丞相
異之曰是吾魏忠献公三朝同秉政大臣之子
其可不用乃擢行大理寺丞兼右治獄聞者為
賈侍郎怒于色公曰如其素所閑習亦何嫌卒
辭之改丞光禄公曰是無足辭者在光禄軌度
其儀雖貴近惮之有他丞相子為大官令势出
諸卿上羣媚讙謁公獨未嘗一與共飲食語言
乃罷公丞事未㡬丞相貶其子下吏治并及其
前日淂周旋者或不知公謂公可以辯其所以
罷者公乃亟從吏部選淂簽書忠武軍莭度判
官廳公亊有部使者勢熖薫灼一時衆目之曰
祸人也其天資好弱人㠯自戯一見公之貌而
䟽再接其言㠯屈卒茹以利則難且慚彼祸人
者獨不肆螫毒於許人繄公隂賚之秩滿通判
隰州轉運司檄隰之粟于極邉公不可口隰人
素貧幸無速斃之而旦夕他州之饋道隰之境
車音塵接知州武人亦為公懼而公持益堅頼
朝廷之惠特罷是役而他州之民孤　上恩矣
隰人乃繪公像而祠之去隰之日毁三年公酒
特契衆始知公前日不欲苟異撓衆今日能必
行其志無得色調知郢州有蔡之冨民李鑒者
故殺人獄具而不承者再乃以屬郢鑒已逸其
證人矣公曰勿遽錮鑒以購亡鑒使家人訴于
朝提㸃刑獄失　朝廷㫖乃不直公公罷所居
官乆之　朝廷是公還公郢州公曰不辱爾無
能復濟漢水乞宫祠得提㸃亳州明道宫時就
飬於子浚復州司工曹事之舎政和七年丁酉
也七月己未公疾不起年六十有七積官朝請
大夫妻孔氏孔子四十五世孫中丞之孫侍郎
之女所謂六經之澤者亦於此在矣子二人浚
從任登貢士第科霑早卒女五人壻蘇雍晁貫
之劉敏脩皆官人季未行孫男三人大方大端
大中大中将仕郎公以霑之婦武早寡志節不
肯改行特先任之貫之妻實予從弟之婦亦能
正辭氣令人信其内外家法則公之為政闔門
可觀歟前所謂卒不少施者非歟浚固能業其
家矣卜以宣和元年己亥八月甲申塟公于東
阿先塋之次來請銘於説之説之念公實畏友
也每因公之言行而得古人之風義為不少蔡
公之文亦不為不知公者其言曰江漢濯之秋
陽暴之似乎曽子不越人之屨不履人之影似
乎子羔七十子之後學者鮮與之倫雖不道人
之善者莫之聞也公有文集十卷蓋有徳者必
有文也昔公之弟琯東坡先生嘗為作日喻衆
遂喜道其姓名如公者亦不見録於東坡何耶
銘曰
魯禮未失周道豈衰是生君子與古人期古人
何姬我文肅公訓不過庭自感於中有之似之
不約而一苟不其然曷貴乎徳豈非大有食貧
不足言利則慚莫我能辱亦早于仕周旋四方
彼弗我知于徳于光楚丘年少政力有餘𥘉無
學官匪我孰圖葢治于穣嵗稔督負曰将及賞
則墮其數巢之蒲魚横税既免巢租合淝疆理
亦辨刑辭而禮豈我所官亦莫我容斯道實難
曰許曰澤果何能申不状不懼有思于人晚專
城郢謂可少以既斥復還非公所止何去而之
曰予白首窶而𥘉仕始學南𤱔此志撓敗敢保
而他公死不怨如勲業何世莫之安松檟于眠

有子若孫我銘之傳
　宋故韓公表墓誌銘
有天下重望忠於君不顧其身而不以卿相為
冨貴者其唯少師韓公乎有子宗文未試而卒
以孝聞有子瑨承忠孝之慶少如成人任将作
監主薄年八歲戻稍長以㤙句當西京崇福宫
紹聖元年以詩賦奏名禮部　上𥘉親政䇿士
對曰國家承平乆冝慮未形之禍禍既未形則
非言之可示也願(御名/今上)其微不在左右近習乎
主司忌之而喜其文乃第諸甲戍之中是時名
􁇑字居表後改瑨又以新令字公表除簽書寕
海軍節度判官廳公事辟簽書渭州軍亊判官
廳公事丁父憂復仕當元符建中靖國之間君
子相賀曰吾時也公表用為正言司諌則可否
則中祕書可兩宰相有違言卒以自禍也知人
才而棄之不用公表乃通判保州作娛山亭以
自處焉屬知無極縣嵩山晁説之為之記代還
乞管句亳州明道宫滿始從吏部選得通判宿

州授代復乞管句南京鴻慶宫滿復從吏部選
通判鄧州嘗歎曰專城則弱不能顧貳能者亦
可以少過矣乎待次乆将行　朝廷除通判鄧
州者易公表頴昌府待次衆謂頴昌殆若韓氏
之邑也前後治聲踵武為之甚易亦有甚難公
表則人無以譽毁之授代乞提㸃杭州洞霄宫
無幾何詔悉罷庶官之領宫祠者乃例至京師
甫数日即還許曰吾将老矣宣和三年春小疾
遂以朝奉大夫致仕時已築别第為清静之所
布裘事香火杜門特不慶賦詩閏五月甲子中
夜命其子冕曰吾死求埋銘於晁以道其歛以
僧衣棺窆之制以僧律出韻語六非詩非銘非
搢紳學士之所與知者又命律師誦戒三稽首
席右脅以卒年五十有三是年十有一月冕亦
卒弟琯以明年正月朔旦塟公表及冕于靈井
世墓之次悉不敢忘遺令俾説之銘之嗚呼韓
氏一門内外弦韋数百而不同其於公表則一
也尊者之禮或為公表降焉卑者師公表則人
稱之曰興家之良也公表恭於所事至於勤力
疲而不已禮在財賄者視萬金猶一錢也其自
奉也薄食味甚於寒人上世之産辭之雖文房
之珍亦不顧一切給用無毫髪長物殆不知天
地間孰為彼己也其於朋友則信矣然寡交逰
不過海内數人恂恂然唯恐其為不善使不得
友斯人若前日時與物並流而涇渭不雜也哀
女子於門而同寒異温也要是簡而禮者也廣
而儉者也柔而不犯者也能言而能不言不可
親而不得以踈者也猶然如将可越而終不可
及者也或親且舊從逰終身而莫能噐之况近
臣上䟽所薦之言巖廊雲霄不接之勢可得而
舉之乎惜也逝矣余亦何言㢤雖然甚乎其詩
之類也珪璧含輝肄逺之士則曰似謝康樂近
則似韋蘇州不知親其大父之自也世徳於是
而在其可泯不傳乎必有傍羅逺蒐以帙之者
母江鄰幾舍人之女妻章丞相郇公之孫二女
一既嫁而卒一尚㓜章卒時公表年三十歲未
有子公卿多𣣔女之公表不可吾族兄無咎自
視其女之才地謂公表必不我辭乃亦謝之曰
方有獨徃之願也不復納室且生當玉帛自陳
無用人幅之銘曰
周室不競孰共其守王曰韓氏爾其昌阜我家
日偷爾唯用舊韓肖玉言百世令胄宋則忠憲
當天下晝一門八龍少師用未䆒有子有孫長
孫是茂既滋肓徳不俾而壽舊章何觀廊廟何
覯乃至不亡髙出嵩岫我斯銘之以覺不朽
　宋故太孺人阮氏墓誌銘
贈承議郎陳公公甫之配太孺人阮氏名徽字
徳媛其先建州建陽人楊文公所稱阮思道學
士能黙記数千言於書不再讀者太孺人之大
宗也其祖中度與承議之曽大父文忠公同年
進士文忠公器其文行以職方貟外郎知涪州
卒考通年十有五計偕與兄逸邈適俱知名乎
時登嘉祐進士第卒於成都雙流主簿太孺人
之母賈國子博士守約之女承議之母是謂殿

中丞守文之女皆大參之孫也賈氏自唐為相
門風流人物特可觀而太孺人之英華容止出
諸姑伯姊上㓜徃来陳氏家時文忠公之配邠
國太夫人宋坐堂上見之歎曰人間有此好女
子忍使為他人家婦莫如吾孤曽孫之愛也歸
焉其姑以大家自處而嚴不以姨氏私之而太
孺人閑習法度自其性質雖勤而不劳得盡婦
道者十有九年承議有奇才駿識而仕不偶因
免䘮遂屏居韓城澗上菜羹布裘如儒門之子
而風雨寒暑安樂之太孺人相之者十年其長
子恬脩其父之隠操乆之而澗上穡事益荒蕪
将有飢寒不給之累而内外怡悦益自適衎衎
太孺人如一日以閱三十年既而恬起以為校
書郎奉太孺人歸京師故廬以居未幾恬致仕
歸韓城遷汝海　朝廷又復出恬以仕而太孺
人若初不知有出入舒慘憂喜於其間也盖凡
夫若子之所志者宗族􁇢婭不足以與也而太
孺人志之也夫若子之能事則學士大夫之企

及惟太孺人能之也至於為辭章以著明道脩
練神明之微與夫釋氏清静寂照之妙則太孺
人之自得也大凡人家女子學書者有矣未有
善顔魯公書如太孺人者至於不用筆墨䄂中
以刀出古今法書如重規㳫矩不出入豪髪者
惟太孺人之能也太孺人知生民之樂皆在一
身而外物𥘉未嘗與也冝其壽考康寕将九十
而視聴食力猶五六十人雖嘗疾病将逝去猶
平日寝處也當其問疾時汝之士人自郡守而
来莫不有憂也不幸而哭之者亦悉盡哀既送
塟車有謝之逺而才却者行道之人孰不歎息
曰是惟其母之賢是惟其子之賢其卒以宣和
二年十二月二十有二日年八十有四越明年
正月二十有五日祔承議之墓於新鄭先塋之
次恬之下四子皆旱卒三女嫁舊族之子孫男
三人女二人恬既請其友嵩山晁説之銘承議
之墓又為太孺人之銘銘曰
曩者种征君志操之脩母氏之賢也种母聞詔

其子不聞相其夫未如陳母之全也後有賦闗
睢之詩及閟宫之七章者為徳門而歎息不待
吾言之嬋媛也
　宋故贈承議郎陳公墓誌銘
丞相文忠陳公長子師古尚書都官郎中知七
郡有政績生子知章大理評事㓜有大才日誦
萬餘言落筆数千字在湏臾間甞行役下馬道
傍讀古碑二千餘言歸覆之一字不謬謝希深
手書啓事上尊府廷評随衆目在傍胡恢乃携
啓本去廷評取𥿄平空細字冩一通如𥘉夏英
公雅重其詩文数来問典故及竒字卒年二十
有四娶殿中丞賈守文之女叅知政事之孫生
子造字公甫其生四月而孤曽祖母邠國太夫
人宋尚無恙深憐撫之　仁宋待邠國以異禮
出入廣内稱呼如家人既薨　上震悼之乃特
録孤曽孫以太廟齋郎既冠調黔州司户叅軍
尋罷去復司户戎州兼録參司法參軍不以門
地自慢遇事如老於為吏者　國朝自丞相賈

公樞宻副使吳公慶暦八年上編敕二十卷後
逮公之出仕幾二十年不復設官編敕其下郡
國者雖稀簡而必具起請申明若奏可本末冩
成大軸非若其後一事一印𥿄日沓至雖数帋
不猒也以故敕令壓架彌棟塵垢莫可觸壌䑕
糜爛不能文字吏幸以輕重出入為利况在戎
州逺徼公視而笑曰乃今可為矣白郡守武侯
曰無斧斤則失鑿枘願以編敕後所降依門次
第之上奉　朝廷之命下絶吏為民姦幸甚於
是未半年書成居數年是謂嘉祐七年丞相韓
公上編敕三十卷頒之以勘公之私書其異同
者兩條餘如同䋲墨尺寸出也戎人楊三尊者
黠驁自異喜生事漁獵其酋長亦憚畏之公一
見嫉之曰豺虺也留之異日必貽患於人無幾
何三尊𬒳輕繫公乃發其前後殺人死罪數十
立以法誅之戎塞恱伏以公為神明而戎漢頼
公以寧居者數十年州將一旦率官屬登城樓
語非所冝言者為人告之一郡官悉就逮公𥘉
未甞從之樓上乃領州事乆之益得盡其才賈
夫人感疾公帆江下三峽謁殿中丞單驤其勞
萬里夫人疾愈去為掦州節度推官王君玉侍
郎知揚州以聲譽老成自髙待公忘年每與論
新唐書牴牾而不吏之也韓丞相玉汝以貟外
郎年甫三十餘来知州事風稜人不敢喘息晨
坐得鹽賊付獄日未午督案具甚急公乃故遲
之心知其非眞盗也韓公怒取囚由大書杖脊
二十下未幾真盗得而韓公為公慚焉自是韓
公之威少霽而多與公議事有江都宰者地寒
而賢後太守朱大監以私意欲罪去之公率郡
官廷辯曰江都宰無罪且才之公在掦州四年
晚權江都時散青苗錢之𥘉也公視可與者與
之不以殿最為已事卒無一人妄請者而刑戮
頼之以省非它縣比用三司使舉監廣利門𥘉
罷使臣為門官而新城門設水扉創格令條禁
甚宻所謂三司使者一時風力人也多從公之
建明至合人頼之以不苛調宿州觀察推官未
行王丞相荆公用以便糴河北丁賈夫人憂免
䘮臞然歎曰吾少舉進士而卒不得一第每更
一官歸當攺秩而舉將之格必虧其尚黽俛於
斯世者吾母待飬也今既不得終飬則吾何用
禄為乃屏居陽翟澗上菜飯不肉者十年日誦
佛經宴坐間則徃来嵩少窮山水之娱且甞得
法於天衣之門人法清既感疾彌年不問醫卒
年四十有六元豊五年二月一日也娶阮氏自
有誌銘子五人長恬海内知名士也起處士今
為奉議郎遇郊恩贈公承議郎次繹思近思惟
愷四人皆早卒女三人壻曰文林郎吳偕張文
定公諸孫彦之鞠待制之曽孫正彦孫男三人
昌邦昌諤昌裔女二人長適邯鄲李榛一㓜公
骨相甚偉能與人交而不忘規過塟兩叔父及
其舅氏嫁孤女數人皆盡力其才識文藝不減
其父而不自多也恬以建中靖國元年五月二
十四日塟公于新鄭世墓之次不及銘後二十
有一年因祔阮夫人乃得銘於恬之友嵩山晁

說之銘曰
昭陵之時無窮士何夫子之傑才駿識早聲聞
而辱下僚兮敕令剌於私室而虺戎誅以獨見
乃未老而澗濵藜藿與嵩髙兮相門之𥘉必復
其難去斯世而有覺者以超超兮有祖有父之
風烈而有子以景爍則吾之幽篆昭昭兮
　東里張處道墓銘誌
公諱厚字處道姓張氏其先滑州胙城人徙鄭
州新鄭曽祖諱純一邢州鉅鹿縣令贈都官郎
中妣魏福昌縣太君祖諱紳金部郎中贈光禄
大夫妣李仙源縣太君父諱越朝散大夫贈中
奉大夫妣王永嘉郡太君光禄大中祥符間為
京西轉運使道新鄭樂其幽僻後乃徙中奉之
居猶蕭條與邑俗稱至公乆而遂為邑之甲族
宅廬園林黍稌牲犧烝嘗有禮婚􁇢連大家實
自公力田苦節也所謂田野躬耕者古人以之
其在今人能言之者尚寡甚則徃来桑柘間已
多自賢有如公者襏襫風雨不告辛老農之所
癉而上以奉慈顔下以厚群從其間晝夜未甞
湏臾廢書不讀乃不知九州之中幾人也公㓜
嗜學纎條悉理各謹家法不詭經苟異同如其
服田疇而甽區澮别也乃其所積者忠信篤實
言行必頋未甞失辭降色於人慷慨辯論常自
申而不可屈寧失於介不失於同則又如其秋
之穡也公以是自謂不仕則已仕必由文辭髙
第出中奉當任子則譲於仲弟孚而欣然如負
釋也蓋公少為辭賦甚力讀揚雄之千賦而如
董遇之于讀雖甞一黜有司不再試而白首莫
可奪其自勝之色且言曰文章要有宫商捨辭
賦何自而入無聲律則無樂矣詩禮又安所錯
哉公之為人不為時惨舒大槩如此性喜談
國朝故事曰勿易此衰老之身自慶暦皇祐来
聞誦聲沐膏澤幸已多矣即今日死無恨若軰
恐不吾如也或遇里巷破律亂常之役則悲咤
大息若躬疾疹必思去之公雖服田閭不出而
洞曉世務前知某事當如此某人當出當入後
無不然者其與人合則寡矣近不南阡者五年
逺不北陌者十年而前年子弟之道死時公乃
後塟車徒行北門之外哭奠之時公年已八十
矣平生無他嗜好而藏書將萬巻其得之甚艱
頗(御名/今上)與人通書每簡編後識顔黃門借書之
戒又畜金石刻亦冨皆得自公㓜年時無刑蠧
可喜朋友間得見之至於三代尊彛鼎􁅓之屬
則深藏不出户牖曰𥘉為吾一已之奉耳烏能
奕人之顔色而博其嬉笑哉是則與吳傳正侍
講不以圗畫視人等也一旦為大勢力者取之
去則復如頋長康之變飛栁公權之羽化云耳
公行年将七十而綵衣老親側其及八十餘猶
康寕食飲倍少年軰絶無疾病而為人脉藥起
死則多矣其讀黄帝書如孔氏書之勤也雖無
不窺於𣑽釋書則不一經目曰外吾周孔寧有
道耶今年八十有四矣乃一日卧病語諸子曰
吾即死不獨不藥亦當不食三日惟飲水清吾
臟腑則全吾㓗也後三日是謂宣和二年庚子
六月戊戌而公卒且甞有言曰吾在十數年前
晁以道諾吾銘諸墓矣説之惟公年七八歲時
中奉在延安龎莊敏幕府莊敏見公識其他日
有立也治平間侍行北京則從吕陶汪輔之學
以文藝見韓忠獻公復爲忠獻公所賞鳴呼二
公知公之才而不知公老而以布衣死也前日
之田及公手植之嘉花異木數𤱔之園晚分二
季𥘉若未嘗有也他尚何言於公耶娶馬氏供
備庫使用之之女先公六年卒男六人兼濟道
濟廷濟公濟思濟經濟今見子則伯與未季女七
人歸郭固王賁李純彦盛開仲潘唐王錫孫愕
今見女小王婦孫五人敏之㣲之徽之彛之渙
之女六人二歸周鑄李翬公有詩及雜著二十
巻甞自號安常子安素居士越十月壬申塟縣
之東里郷潤色里世墓之次銘曰
仕不願田則力棄吾田專修德一世人莫予識
馬在轅身不出談詭經憤以叱事破律愀欲泣
氣兕虎志金石天壽之將九十溱洧流嵩隗植

公不亡銘豈泐
　宋太令人陳氏墓誌銘
聞之劉仲原父江隣幾梅聖俞許下八韓比荀
氏八龍其継忠憲公而早逹者曰舎人公天祚
之年並時大顯者曰丞相康公門下少師公丞
相莊敏公惟莊敏公震耀天下其家事治於官
府諸子耳目習焉無難實難乎其婦也莊敏公
長子宗恕求仁之配曰陳氏文惠公之孫祕閣
校勘慱古之女陳韓匹也陳氏之女教則韓氏
之婦儀未鷄鳴起空上問起居無恙頋宗婦庻
婦異職不敢不先其勞退而下堂謂長婦稚婦
曰我與而齒為女兄弟不以夫兄弟以故宗族
􁇢婭逺邇欣為夫人譽烝甞則神明福焉鼎爼
而賔客既飽矣君子謂徳曰是夫人也既相其
夫必有令子求仁少年登詩賦進士第獨恨經
術淺薄時有近臣飬譽鍾山以經自鳴者求仁
謹移書焉夫人勉之曰仕宦以無文為恥我婦
人不知何謂文而其無怠彼来自鍾山當國一
旦亟暴籠靈以急士求仁獨不得調已而仕也
罷矣夫人爲能使求仁忘去坎壈愀底之恨而
有適於歌酒間荘敏公薨　上㤙録十有五人
夫人二子既長乃曰孰不親親睦族爲大何以
睦族無寧官夫貳宗之子若異姓之子吾兒無
與焉可也求仁曰我待盡亦頗知而之言先丞
相之志也夫人生而淑静未甞一語出財賄間
殆終身不見喜怒之色所不自足者西方聖人
之書目之而未極其微也唯然齋戒夙夜則至
矣𥘉從夫封壽昌縣君後以子拜太令人以疾
卒于子珉之新第宣和四年八月甲子年八十
有四珉新第所以為夫人之奉也夫人乆疾其
牀几食飲藥煑之頼者珉婦胡也子三人珉朝
奉郎新通判鄭州琢文林郎廣濟軍司户曹事
琇廸功郎女六人適朝奉郎張基承議郎吕必
強宣教郎李徳充宣義郎環州司録事傳寔中
奉大夫提㸃河北西路刑獄姚宗文林郎西京
宗子慱士岑又份孫男三人長昴女三人長適
廸功郎蘇籀珉前知葉縣有古循吏之政夫人
族曽孫是謂文忠公五世孫恬道葉見市有祈
禬徃来者咸色憂問之曰令君之母病令君之
母我民之王母也令君之憂我民之憂也則夫
謂其既相其夫必有令子者信也已珉等卜明
年四月甲子祔靈井求仁留臺公之墓吉逺走
人同谷求銘於嵩山晁説之頋舊好不得辭銘
曰文惠之孫荘敏之婦求仁之相淑静伊何不
官其子唯徳之尚有是一徳百世之崇我銘諸
壙
　宋故通直郎眉山蘇叔黨墓誌銘
宋通直郎蘇過叔黨東坡先生之季子也母同
安郡夫人王氏元祐五年先生知杭州叔黨年
十有九以詩賦觧两浙路禮部試下七年先生
為兵部尚書任右承務郎明年先生出帥定武
即謫知英州継貶惠州安置三年遷儋耳安置
既四年漸從亷州永州居住邈乎萬死不測之
險也獨叔黨侍先生以徃来其初為嶺外之役
時叔黨方居母喪有以動塗人涕泣者或曰先
生南居而樂焉非也先生憂國爱君之心日加
循省而鬰結則何敢樂惟是叔黨於先生飲食
服用凡生理晝夜寒暑之所湏者一身百為而
不知其難翁板則兒築之翁樵則兒薪之翁賦
詩著書則兒更端起拜之為能湏臾樂乎先生
者也其𥘉至海上也為文一篇曰志隠效於先
生前先生攬之曰吾可以安於島夷矣先生因
欲自為廣志隠以極窮通得喪之理焉甞命叔
黨作孔子弟子别傳則固有以處其子矣當是
時叔黨之風使蠻蜑夷獠若可以語禮義而中
癘噬毒莫為之疾病雖有欲殺吾親者亦無以
措其斧斤其傳而北也霈然起天下父子之性
則叔黨之自處者如何㢤先生不至永州稍還
仕板居陽羡不幸疾不起叔黨兄弟得吉地於
汝州郟城縣之小峨眉山以襄事遂家於頴昌
叔黨偶從湖隂营水竹可賞者数𤱔則名之曰
小斜川自號斜川居士以視終焉之志曰吾未

即從先大夫於地下則生也何事為泯泯浮沉
里巷或時一至京師自得於醉醒而徜徉一世
之外所遇者與談靡不傾盡造次大笑謔浪間
節槩存焉唯有知之者知之也且若世未甞有
小人也孰非士君子也哉使叔黨以其屋岣嶁
桴溟渤之純孝而一旦忠藎於九徳俊又之朝
則先生之立言者叔黨之功業也惜乎不及使
人有見於此而暴疾以卒於鎮陽行道中年五
十有二時宣和五年十二月乙未悲夫諸葛孔
明𥘉不得申所志而躬耕南陽卒亦﨑嶇巴蜀
也幸而有子曰曕可以肆所志而無邦家以容
瞻則赴魏軍而死耳嵇叔夜之志氣尤異而曽
不得一席以全其軀而子紹身血亦何益於邦
家古之父子有如此忠孝两全而可恨者天乎
不壽吾叔黨於盛世一振發之耶叔父欒城公
每稱其孝以訓宗族且言吾兄逺居海上無他
成就　歎曰郷書當薦諸後生吾足不復踐文
場地矣調兖州龔丘縣主簿乆不赴煩主客躬

趣於岐路淚流馬鬛而去無幾何家人軰相與
念之曰主簿龔丘安穏無恙否乎舉目則主簿
在室中矣時主容以微疾家居公曰親庭不供
飬而山邑之簿書必吾勤耶不用白大人而投
劾歸矣自是而語言而飲食而寒暑不去親膝
乆之血淚免親喪而貧不得不從調無爲軍司
户參軍代還監髙郵軍税主客有遺㤙在吏部
選而公之子實長諸孫公乃乞官其孤姪父執
吳子友儔諸孤留落髙郵二女貧無以嫁其與
呉並稱一時名士者乆逹徃来郵上不一省呉
之家公隱勤為子若姪娶其二女公之還自髙
沙匙平生酒徒暴貴廟堂上盛聲色供帳燕視
得意公一席笑語自醉不異前日也彼貴人曰
進道如何避霜雪高者寒益甚也公謝之曰祍
席疾病寕論霜雪愁鬼於吾先之以疾病則吾
當劳之以安逸惟公有以逸吾之疾則幸甚彼
貴人者不悟公之意以公管句北京留司御史
䑓襲慶府仙源縣景靈宫太極觀里閭豊儉樂
甚宣和四年七月己未疾終于正寝越日塟任
城魚山世墓之次享年六十有四娶李氏繼張
氏今孺人劉氏男三人公美公善公儀女四人
壻董桂李相如馬紹承吕徳充公與説之同年
生而先二月公之平生未許他人知也嗟夫公
有𥙿於中者不知郷人有好悪不與邦人聞荣
辱每自歎曰吾以祭則先滌濯以戰則先行陣
以吾在言路則死在鼎鑊而不在嶺嶠尚何論
吾扵文字間邪聞者冝有以悲之説之飢寒飄
零江淮白首未有北歸之期能忘吾兄在承平
時意氣邪謹於兄墓作銘于塟後之七年銘曰
生得吾孝死不得吾忠言有吾好行孰與吾同
葬䕃世墓之松
　崇徳縣太君王氏墓誌銘
本朝父子叅知政事俱以厚徳稱者唯王氏是
謂惠献公若安簡公惠献公之子安簡公之弟
尚書駕部郎中諱舉善娶丞相文定張公之孫
生女淑静得内外奕世之美嫁譙國文肅盛公

弟諫議公之子大子左賛善大夫知卲武軍贈
金紫光禄大夫諱遵甫金紫元妃實夫人之娣
夫人以閨壼組紃之懿克麗於饋祝慈訓間靡
不冝之金紫捐館時夫人尚少家於舒州時夫
人季父舉元為淮南轉運使欲再適夫人夫人
辭曰寕死不可自是屏華珥不肉食日一飯以
訖於老間則讀經史諸子極乎釋老隂陽卜筮
之書特善吐納術以故壽考康寕𥘉以子封廣
徳縣太君改封崇徳縣享年八十有四男子八
人女王人孫曽孫七十有二人玄孫男一人其
卒以某年某月某日某時祔金紫桐郷之墓以
某年某月某日某時男曰叔温朝散郎致仕仲
良南康軍録事叅軍貽孫蜀州軍事推官仲孫
左朝議大夫知沂州昌孫宣徳郎知汝州郟城
縣紹孫徳州叅軍事孝孫彦孫女適朝議大夫
前吏部郎中劉理山南東道節度推官傳璆進
士張復古宣徳郎王綬進士韓揩説之先妣文
粛公之孫也得以為夫人銘銘曰
噫嘻夫人爗矣其門淑女賢婦膝曽玄孫壽既
嫓徳慶流不息玉珈如生壠柏其植
　塔銘
　　宋故明州延慶明智法師碑銘
釋迦世尊鶴林㓕度法付聲聞則維迦葉其付
菩薩則有文殊領受言教則在阿難既有是三
孰可闕一迦葉之後二十四傳至于師子或曰
二十八傳至于逹磨逹磨在梁武時始来東度
於六度中特以禪名逹磨壁觀人謂七年我知
何日雖曰頓示有漸方便𥘉傳楞伽後五六葉
則尚金剛既而南北分宗蕩然同異在迦葉傳
十有三世曰龍樹大士所著大論譯傳東度至
北齊時慧文禪師一見證入以傳陳南岳慧思
禅師九十日而證再傳隋天台智者顗天師十
有四日而證於是乎備六度融萬法定而三止
慧而三觀質其宗焉一言之曰具二言之曰法
性離数而有三千即經而專觀心經之宗曰法
華則華嚴阿含方等般若終於湼槃衆皆為法
華其為迦葉文殊阿難皆吾祖師天台實傳唐
章安灌頂章安傳縉雲智成縉雲傳東陽慧威
東陽傳左溪玄朗左溪為逹磨宗者二十年乃
自東陽傳荆溪湛然至荆溪而後智者之言畢
載於書智者之言悉歸乎正其為一大時教不
可得而加已荆溪傳天台行滿滿傳廣修修傳
物外外傳梁元琇琇傳周清竦竦傳有宋羲寂
寂以上皆在天台晩傳四明義通通傳知禮是
謂四明尊者亦曰四明法智禀生知之上性思
義於童子之時其於天台之門猶諸荆溪于時
斯教特盛異同亦多其人徃徃龍象重望未易
柔服或始同而終異或始異而卒同一言之辯
勤乎十返徃来江山綿亘歲時非茍合者如事
理搃别者三千具造不觀眞心惟觀隂入至今
稱四明尊者云時有大禪徳在雪竇相與亦傾
盡其傳廣智尚賢廣智𥘉得於净名㝡深乎性
相審知佛法為境其傳神智鑒文神智破衆潰
以澄法智之海矣慧炬以緝廣智之明者其載
三智之羙可傳而不可朽者有永嘉継忠其師
神智而賢忠者明智中立姓陳氏明州鄞人父
榮母朱𥘉夢日入懐而生夜不三浴啼不止𥘉
與群兒戲兒軍怖之因使出家纔九歲授經不
再讀嘉祐八年試開封府得度治平元年受具
足戒依延慶智廣智廣異之曰年少新學能辨
析如此廣智卒遂師神智甚力熈寧中神智開
幃設問凡二百餘人無有出師右者為延慶首
座代神智講神智自謂不如去禮天台智者塔
遂謁忠于温州周旋者二年將歸忠曰行必紹
法智之席予有私焉嘗夢摩利韋陁二天幸為
位於延慶懴堂居有間神智去延慶師固辭不
果非特符忠之言實慰逺邇士衆之望二天位
焉後衆道埸咸取以為法元祐間髙麗佑世僧
統義天者聦明瑰偉之士𥘉為嘉與源公而来
纔際海岸見師升堂聞未甞聞咨嗟失色且歎
曰中國果有人焉既而義天接談辯者累夕傾
其所學欲折其鋒竟不得毫髪主客楊次公多
之為師作眞讃以師為玉池蓮中之人蓋師每
以净土法門誘進學者欲使人人知釋迦有净
土彌陁来穢土他時所志於心者一日必瞩於
目乃依十六觀經而出視之為彌陁大象以臨
池周之以十六觀寮池蓮鳬雛天風翺翔觀士
槁坐人音断絶一渉其境道心百倍寧論信與
不信固自疑其身非聖非凡其費巨萬而施者
却之愈来工度累歲年而落成不周歲任其役
者曰僧介然不勞不矜若未甞有所事蓋是境
也古未之有今不知何為而有既二浙之所無
則天下之所無唐支硎山遵公所建法華道埸
其能勝此者有兵部劉尚書晏等所請敕號爾
師一日辭去衆留之不可雖太守亦不得強且
曰待六十歲再来居隠學山棲眞寺衆方從之
卒業㑹僧職湏才復不能捨師太守躬駕者五
六出住寳雲實其祖師通公之道埸時寳雲頽
圯無一全椽師復新之咸曰師前日隆其三世
之居今又興其四祖之宅孰謂像法之末哉先
是伽藍神腹中得願文一帋後更百年肉身菩
薩重興此地師復退白雲山視隠學山為逺殆
絶人跡衆以師之来居為之築庵像寳雲院凡
四年亦無一日不講至止觀不思議境歎曰吾
道極此矣有不思議境則有不思議心為作不
思議境辯正又指五章之裂大綱曰寄果明因
以觧成行舉佛攝生全生是佛作止觀裂網指
歸釋疑太守俾令佐請師出住西山資教院辭
之又請住延慶不得辭時六十歲師之道業日
厲於前四衆依歸亦視前為盛政和四年甲午
四月辛亥師謂侍者法維曰吾甞疾病今聞異
香吾意甚適乃召十六觀寮長懴人出曰吾今
與汝軰訣别各黙坐乆之明日又告法維曰異
香載聞悉召其徒至曰各冝修進再相見於諸
佛㑹中趺坐面西而逝越三日掩龕顔色如生
享年六十九歲塔在南城崇法院祖塔之東師
首度弟子十有四人禀法弟子領徒傳道者百
餘人其徃來登門者不啻萬人佛事中所謂歳
懴者行於江浙盛於温明明之盛又在延慶師
率其徒數百餘人七晝夜行道坐禪歲復増盛
其在歲懴外又擇其徒修法華懴者十年一日
懴終禪觀中見大舟一衆欲乗之不可師獨以
徃来自是慧觧一發其講法華玄義文句止觀
净名金光明經凡數十過師身不及中人而望
之凛然其言平居殆不勝出口而講雄毅聳聽
折心或退接於室中屈辯申談雲興泉湧不足
為喻具與儒生言則反質之曰此道在孔子如
何此語在詩書如何儒生不能對師與申言之
曰無乃其若是乎蓋師於周孔老荘之書亦無
不究觀翰墨詩章皆出人上其誦法華經平生
以萬数諸佛號不在数中所著述曰蛣蜣示迷
裂網指歸釋疑不思議境辯正各一卷南岳止
觀科二卷又有諸經題義諸文問荅門人授辭
雜文義四種未就巻第師晩在延慶為衆置田
数十頃曰願以有限之田為無盡之供連年為
俱僧大佛㑹中曰不作大因焉得大果師之所
為必兼本迹而後得之至於音聲之餘呪誦之
功除民疾却鬼魅救旱災者則又莫得而言矣
師之髙弟曰法中等以説之頃歲宦㳺四明庻
幾知師者乃以法維状師行實走東里求説之
為之碑義不得為辭伏念智者之為智也異哉
龍藏之傳身而覯之固冝畢載而三觀之外復
着乎圓覺四行之成就著乎楞嚴智者言之於
隋其經譯之於唐雖欲不信其可得乎所謂靈
山親聞者此亦其躅與是故其教東及於日本
西返乎天竺未之與亢也已或曰教外别傳不
知教無等等何外之有傳授圎成何外之有韶
國師者故自斥之當絶語言不知此方以何為
佛事或曰不立文字不知文字非眞亦非妄乃
以何者為文字甞求乎其人矣前乎智者而導
其教者曰梁傅大士北齊稠禪師後来推極智
者之教而尊之者曰南山宣律帥其餘逹磨法
門義同賛者曰皎然禪師晚則韶壽二禪師其
宻弘而取證者永嘉禪師雖異塗而不敢不賛
者曰賢首藏師或叛去而竊用其意者曰華嚴
觀師有公而異同而意自有所在曰慈㤙基師
唯是圭峯宻弘用其言而妄相排斥專以四禪
八定次第之學何異兒戯以侮耆徳唐諫議大
夫杜正倫甞作天台教記惜其不傳善乎梁肅
之言曰佛法以天台為司南李華為左溪言曰
祗樹園内常聞此經燃燈佛前無有少法栁子
厚為無姓和尚言曰佛道愈逺異端競起惟天
台得其傳又於永州龍興净土院書天台十疑
論于墻宇使觀者起信又為龍安禪師言曰傳
道益微言禪𣪚病今之空空愚夫縱傲自我者
皆誣禪以亂其教冐乎嚚昏放乎滛荒吾將合
焉馬鳴龍樹之道也唯是明智其生既晚異端
益肆積徳於躬無辯於𬒳將自屈伏我言則光
顧予何者輒與斯事竊少聞大道於圎照禪師
且有言曰他日勉讀經教其後三十年果得明
智於四明視彼暗證禪魔禪鬼定文字法師乗
壊驢車無以正之則不敢不自勉謹為明智序
禪教之本未而為之銘曰
佛道譯華聖言彌彰禍人以懼仁人以昌有來
逹磨壁觀而止傳失其序竛竮之子前是龍樹
五百年餘傳乎迦葉承乎文殊著論既大阿難
所集我道已圎佛乗之一慧文禪師龍樹崔嵬
䆳乎南岳煥乎天台惟我天台法華三昧昔在
靈山雨華同㑹荆溪四明先後有聲一念三千
克一圎乗山外山衆孰如三智立公昭昭三徳
而四既隆父席亦興祖基百界千如非我而誰
彼大寳舟獨乗而上豈我敢私諸佛所向待絶
㓕絶其然胡然穢土不除净土現前法華净名
金光明觀所未及者湼槃緣断儒生之来有文
可載宴黙何居白雲油海異端乆出矧我所逢
我不爾辯氷泮於風蠱神癘鬼咸知尊事雖曰
盲俗豈不思致異香既聞我将以歸其歸有所
涕泗孰依祖塔之東琢此新石以告来者永敬
修德
　髙郵月和尚塔銘
夫與世士而論出世之法難矣哉惟觀乎世間
者斯得不二法門也連城之寳照乗之珍其貴
在宗廟郊祀者孰不有敬心哉然是噐也或蔵
而不出或出而不耀衆未必能觀之况得而名
之耶蓋四嶽之外又有髙山存焉今之禪宗最
盛者天衣之徒天衣之大弟子曰北京元公慧
林本公法雲秀公隠然名聞於天子而累朝耆
徳大臣暨公卿大夫士莫不䧏辭氣以禮之而
三公之嗣法者其盛尚勝計耶惟是二公之外
又有長蘆夫公則髙山在四嶽之外者也夫之
嗣法曰髙郵軍乾明禪院第十三代師曰寳月
姓顔氏楊州天長銅城人母許氏夢梵僧而生
師母于時談勝如舎利弗母師有伏犀竒骨眸
子烱烱則夢中之僧也年十九為僧受具戒謁
夫公於北同山得與琅瑘愿為友率愿同見四
祖演東林緫而師留侍演及緫又至長蘆見秀
秀公時佛國白為長蘆首座欲友師而不可得
也師乆悟楞伽山宗通說通為一致永嘉眞其
其人也蓋元公秀公自講而禪本公夫公由禪
而勸人以講其視今之啞禪魔禪闇證禪為如
何哉而師又特有異者以謂南方之講與吾之
禪近則吾絶待之功淺惟北方之講夐異吾之
禪庶幾深吾絶待之功也乃入洛聼華嚴金剛
圎覺五年極北律枯槁摧朽之行莫知其𥘉禅
人也師於是乎得師子奮迅入三昧又得師子
奮迅出三昧矣庵居於髙郵乆之遂應其乾明
之請師為人朴直深静寡言一日髙座上天雨
曼陁羅花矣其後不問不言不利物不言不知
世間有聲名不也古者避名而名隨今不求名
不得名也師則湛湛慮絶沈沈名断者矣其來
四方之供新乆廢之居則皆實相第一義諦也
凡十有四年猶少食頃爾弟子道浹者可童也
師稱之曰法器可與觀聖種性持不保其生縁
幾何年也無幾何浹卒師嘆曰吾亦何生政和
七年九月十三日師因疾病告衆曰俟鍾聲而
去矣壽六十一臘四十三以靖康二年四月二
十五日建塔城北金塘郷弟子道源等三十人
道滋今住乾明浹之母兄也予去年冬避金賊
至髙郵識滋滋来乞銘以予甞名琅瑘愿也不
得辭為之銘曰
草木及墻壁熾然説無時是謂所説者其能説
者誰稽首能説者夫人大導師無謂我凡夫一
念我見之地固山夫公曠勉有因縁今日所得
法十方佛現前夫語演亦語夫黙揔湛然惟圎
乃稱珠惟珠乃同圎華嚴一法界圎覺三净觀
金剛空不空與我互圭伴我法實如是世人莫
我誑我與鍾聲同非常亦非断
　哀辭
　　汪信民哀辭
汪信民名革臨川人以經義試禮部為第一乃
黙若有所遺者且曰我𥘉從科舉求禄不願得
名也自逰學校來聞見不謂不多一旦梋擲㭬
割之唯恐其少似乃晝夜讀書始知尊先儒究
明大㫖不敢肆􁔿臆為新竒茍異坐誣古人其
為宿州教授時申國吕元明得罪僑寓宿州信
民乃以師席處元明若㓜童之仰嚴師然於是
信民中益䆳静所植園矣去而改官得宗子學
博士信民執手板立政事堂下曰貧不能官京
師如復得分教諸生則何敢辭乃出教授楚州
予乆聞信民志尚而敬之恨未得見也想其風
裁是必魁捂丈夫辭氣慷慨可畏人也前年余
赴明州舩埸道楚州見信民孱然僅能衣冠怯
於語言禮儀則甚恭泯泯若平生無毫髪能者
予益多之與論交曰不敢與夫子交革後軰也
予復歎曰斯人殆不可親踈耶若使斯人得時
行其所知是真可畏哉豈特文章翰墨事可期
要以特立獨行之操著于事業如前日公卿大
臣别来逾年信民疾不起楚州予哭之哀不能
已念有術士亦臨川人為予言信民生平内相
且其命當大貴予告之曰命所不知内相在昔
日則驗安可施於今人已而果然益可哀也作
哀辭也一郷有木甚茂兮衆顛越以投息君子
忠信之異兮覽九州而自得逺吾郷而之中國
兮亦謂予曰不然余之礪刄何施兮抱公輸之
䋲墨羗古人之可樂兮又何有乎憂傷弗窘速
以　徉兮渉不胫而濟無航何吾道之終否兮
頋孔鸞而不見雖曰壽考之欲兮又何如死之
良不然若人何為兮忽舎白日之昭昭念我平
昔南北弓曽不得與逍遥譬彼寳玉弗珍兮藏
不襲而衢路之矇瞍遇如瓦礫兮雖埋㓕亦奚
悲我獨慟哭増傷兮且何益於若人訪遺編而
尸之兮未必自謂之珎果誰能子之知兮尚曰
二三友朋輸吾哀以共之兮亦有第善厥躬後
有人以興哀兮知我懐之不窮
　祭文
　　　祭鄒志完文
維政和元年歲次辛卯四月壬子具官晁説之
謹以清酌庻羞之奠致祭于志完侍郎同年之
靈惟公生而純明玉未琢而先白美早成而衆
譽方思畜而躬積念不屈於小官矧得申於黼
席知所言之如何安自剛乎膽䇿誰行堪乎嶺
南乃連歲而再役后皇仁而可憂入瘴霧而不
瘠方湛㤙於里閑何疾病而易簀嗟無恙於投
荒而不起於安宅知非人之毒君是惟君之自
螫君神定而長髯若星官與羽客雖不逹於人
間猶齡松而齒石忽舍老母而下世年才踰乎
半百既疾病而融融獨顧母而唶唶郷人當君
之斯時候問疲而接迹相率佞佛佞道身可贖
而誰惜竟不驗於湏臾徒垂淚於窀穸率是一
郷之情在四海而無射蓋雲畜於石中雨為天
下之澤衆有望而不符君志又亦奚獲行路慟
而此反我獨侘傺之劇頋惟北方之學不老隠
而佛頥敢出位以新竒仁義自乎開闢君每㓜
服而歎曰髙論之如擲我方貽書以勉此云何
生死之隔聞君疾病而異夢恍惚帝所之履舄
得非所憂之深遂自違其所適不然嵐虺之餘
使君蠱而神癖嗚呼沈痛之何訴君有子如珪
璧庻君後之必大亘流光而有赫君真今日之

死耶我之生亦何益尚饗
　祭錢朝奉文
惟靈異姓王之諸孫同時士以推羙恥一日而
憒憒當百役而嚴嚴黽勉尚方不悮鑄金之餚
周旋外服悉多刻石之思位不稱才人誰知己
覽白髪以自歎撫青箱而言歸方就彩衣之娱
遽告　帷之變漢家典故悵能言而已空越絶
山川痛令儀之如在説之等偶縁末契得展𥘉
心愧錢郎之並逰忍屈原之獨弔率是衆戚以
侑一觴尚饗
　祭崔徳符正言文
嗚呼兄形質枯槁而文章英華言恐忤物而憤
怒疾邪仕而屢跌曽不惨嗟逺官沅湘樂詩思
於煙霞身雖老於畎􁫔志每存乎邦家自視若
無能而畏人識者譽聞以豪誇逺而求之黄叔
度元魯山之流在　本朝則王子野江隣幾之
類耶庻幾古人之可見而我宋人物之盛耶嗚
呼逸於晦蒙身偶蒿蓬　上皇有命執憲殿中
匹馬入門遽不得容　今天子夢寐賢哲召補
諫列兄曰時哉檻不用折臞然榻前言則業業
衆人危之　天子欣納是纔一對病卧累月却
藥餌而稀罕卷章䟽以稠疊孰不有言恐莫兄
如枕首仰筆裂𥿄以書語弱難聞兹勇有餘豈
不懐歸山下敝廬乞退未遂掛冠弗俞諫臣徬
徨聮名上章斯臣冝留病不可強使其緜惙俟
死其行幸蒙㤙賜覬生故郷　天子曰咨古之
純朴以疾歸閑寵之龍閣視予貪賢待爾勿藥
荷　帝命以再生冝巫咸之下作嗚呼天乎理
或冥漠怛驚朝露寧論夜壑説之也少兄二歲
以兄事之名同書於邪籍情每見於危詩今也
兄先我以逝顧我生之能幾將乞歸於箕潁乎
新松以盡悲當髙秋而百感揮苦淚於一巵
　祭神文
　　祭麴神文
維崇寧四年乙酉六月上寅謹用茶果祭于五
方土公鞠王麴人曰主人性不飲酒無寸長於
身使舉世中皆如主人周難多憂浩不必陳惶
惶所困曷云今兹敬式古法不違吉辰匪他之
求疾病是軫五金八石明朱空青雖立起死如
主人貧門冬昌术尚慼不仍一有疾病四聲入
隣多空手歸妻侮女嗔欲自效力唯我麴王麴
人五更凄露轆轤苦辛前期白麴亦未能二物
既備屏氣逡巡婦女不見鷄犬不聞爐丸之丹
異品同勤念爾有神吉祥其臻輒復自憐廢三
年每飢不飽此又胡然禹迹之中無片瓦椽我
筆我墨賃屋于山聴石腸胃亦填一盃之飯沙
相纒離婁如瞽易牙不賢蓋亦有道牛齕而咽
吁其乆腰墜足顛孽甕盎溲亦澁涓茍弗消除
我危特艱然是末爾何足多理念爾有神救其
大厲剛腸斯柔尚可冨貴無信古人大言逺視
此譽而譽彼毁而毁笑語嫵好誰復我鄙沈絶
舊學不到唇齒逺人書䟽蠶頭謹字近人請謁
百門千𥿄炎炎先附寂寂卑退用間于親厚我
百倍傳罪于賢功亦不貲一朝鴻禧復使職位
東海搜珠西海築疊南海刲龍北海縳鬼入拜
宗工先媚涕泗載言盛徳有前莫比古稱臯䕫
今百執事誰冥司命亦未必我死爰積諐尤四
十七歳悔過自懲從今日始急急如律令
　祭龍池文二首
維宣和六年歲次甲辰正月十九日戊辰朝請
大夫知成州軍州事管句神霄玉清萬壽宫兼
管内勸農事賜紫金魚袋晁説之敢昭告龍池
利澤之神去秋民匱於種幸不至於流庸神𥘉
譴之而卒卑之也而吏不敏失職尚何顔以事
明神哉今歲春首雨復未應民心不收不保厥
死神與其終煩嘉惠不若始𥘉欣喜之也若吏
之無狀其可再赦諸前日甞有請于萬丈潭利
澤神為七日之期頗有雲氣之候而竟屯於施
柰何竊伏念之無他也唐杜子美留落飢餓甞
居于斯潭之上遂使潭神今亦瘠其波瀾而餒
無所潤歟或曰潭之神曰我昔不能口實杜陵
之老視今噍噍而生者又復何有惟我龍池利
澤之神𥘉未甞有得喪於一人則可以徳氓庻
無疑亦以雪萬丈潭神之耻尚饗
　又
維宣和六年甲辰二十五日甲戍具官晁説之
敢告于龍池利澤之神伏念不肖為吏之薄每
有言也下或與之上必阻之得非使者之聦明
難以干吾民之聾瞽易以為然厥聦明孰如有
神前日薄徳之吏走祠下布心腹既罄而既危
乃䝉我龍池利澤之神念其亢旱之乆愍其荐
饑之虞卑之雨雪以如期是則神之聦明感應
何易而仁不吾欺逺邇大小驩欣踊躍沐神之
徳孰不咨嗟孱守幸朝夕自免而去而邦人惟
神之事世世其不違尚饗
文集卷第二十
　先大父平生著書曰易啇瞿大傳曰易啇瞿
　小傳曰啇瞿易傳曰啇瞿外傳曰京氏易式
　曰易規曰易玄星紀譜曰詩晁氏傳曰詩論
　曰書晁氏傳曰書論曰春秋晁氏傳曰春秋
　辨文曰春秋年表曰中庸傳曰右論大傳曰
　論語講義由壬寅年孝經論語及吾經小傳
　曰歷譜凡十有九種并雜著文字曰儒言曰
　叅記許氏文字曰異同志曰有舊曰飬素削
　觚曰山下草堂雜書曰石鶂志曰唐逸士志
　曰清心堂雜志曰随省曰捃麥曰嵩外墨省
　曰晁氏彛訓凡十有三種合有三十二書其
　它文章不在焉固有已行於世者唯易傳用
　昔人之戒期死而後出之靖康之後兵火屢
　更平生文字與五經圗書悉為灰燼建炎二
　年僑寓海陵乃自歎曰平生述作無復存者
　唯志於易今老病之軀存扵灰燼之外者幸
　也病能飲食而扵易則不䏻可乎遂追述舊
　作為周易太極傳又為外傳及因説是年渡
　江耒寓金陵先是
　二聖北狩中原陸沉痛憤湮欝連年抱疾至
　是増亟終于舟中實建炎三年正月七日也
　享年七十一其遺言殮以時服藁塟僧舎不
　封不樹無以文誌墓苐以吾道號刋諸石待
　它日遷祔先塋汝等若訪類吾遺文則以嵩
　山景迃生目之蓋
　公平生慕温國司馬文正之為人也晚年留
　意於天台教日誦法華經則自稱天台教僧
　又號老法華家有
　昭陵所賜
　文荘公飛白國安二大字則又號國安堂主
　子健不肖不足以顯掦
　吾先大父伏自捐館之後徒歩徃耒江浙問
　求訪遺文者三年得上
　朝廷章九古律詩三百一十有二易規十有
　一洪範小傳一詩之序論四雜文十有七書
　十有六序十有三墓誌等九記賛銘題跋四
　十有九編成一十二卷其題則謹如
　先志云又得京氏易式并周易太極傳及因
　説與外傳藁繕冩藏于家以俟後之君子嗚
　呼
　先大父平生所述文字亡軼盡矣今得之者
　百無一二子健儻未死説當継継慱求随其
　所得以編次然不敢以一言述美
　先徳竊攷古今圗書莫盛於隋之御府所藏
　然隋之書悉沒於河多不見於世世之學者
　徒見其藏書之目毎為之興嗟痛惜故今於
　文集之後悉紀其所著之目知後之覧者必
　有掩卷歎惜者矣豈獨不肖之孫子哉紹興
　二年正月二十八日孫右迪功郎特改差監
　潭州南嶽廟子健謹記
　先大父待　制生平著述甚冨晚遭離亂散
　失幾盡紹興𥘉子健編集所得之文止成十
　二卷但竊記所亡書目于後及既宦逰江淛
　蜀淮荆襄徃耒慱訪所得加多重編為二十
　卷而東南之士多未之見謹用鋟木于臨汀
　郡庠以廣其傳唯是收拾兵火之餘傳冩訛
　闕異同不敢輒易改𥙷去取尚俟他日訪本
　校正始子健約叔位季弟子闔同力訪求毎
　有所得互相傳録兹以索之未至廹於受代
　㨿子健所有今先刋行且約諸孫慱訪不怠
　随得附益或為外集以傳今列名于後所期
　慱雅君子昔有藏者舉以見授俾獲廣
　先大父著述之志實諸孫之至頋也乾道三
　年歲次丁亥五月戊戍右朝散大夫權知汀
　州軍州主管學事兼管内勸農事借紫晁子
　健謹記
文集卷第二十後雜文
　景迃遺表
束帶立朝粗識為臣之義䇿名委質敢忘将死
之言苟封章之既通雖蓋棺而無憾伏念臣㓜
師古訓夙踐支場粤自書生早塵仕版乆栖遲
於下位蓋連蹇於一生晚膺特逹之知遂有遭
逢之㑹起於謝事擢寘要塗道山英俊之逰鳯
閣掌絲綸之命逮上聖之有作持從橐以入朝
欣拭目於堯眉有就日望雲之幸甞進言於舜
問罄拾遺𥙷闕之誠而臣䑕技有殫難逃天覽
馬力既竭出領祠宫豈期血氣之衰遂致筋骸
之病薬石弗効疾恙彌在膏在肓復留連扵聖
日啓手啓足尚能勉強於蕘言伏望
皇帝陛下以宗廟為心以蒼生為念用人惟已
從諫如流勵朝廷之羣臣以盡萬機之理収天
下之䇿士以圗二聖之還揔攬乾綱維持天命
佑賢輔徳冨國強兵命將出師志掃情於沙漠
投戈譜藝時親近於簡編臣生也搢紳不能殺
身以狥國死而就木猶當結草以酬㤙臣無任
　祭晁待制先生文
嗚呼善悪同𥘉賢愚習殊天性少成驥子鳯雛
先生妙齡滄海明珠晚殿諸老轟然名譽馳騁
皇王淵源仲舒追古辭章參差相如凡人一生
文行罕俱公兼文行錦繡璠璵漢有賢良聲轗
八區文元其後奕世亨衢公克其家前哲齊驅
召從東里名滿中都景星鳯凰人指而呼代言
絲綸詔誥典謨道有屈伸卷而不舒蒼茫風塵
轉蓬江湖遽萎哲人世失楷模斯人云亡斯道
丘墟吁嗟先生三才通儒行藏司馬自號景迃
世有仲尼兹顔之徒試䇿明庭忠憤略攄第居
上上䧏遭姦䛕豺狼縱横獻書公車廢棄十年
道義充腴宣和(以下闕)
　祭待　制晁四丈文
維紹興九年八月十六日癸亥從表姪左承議
郎新差權發遣果州軍州兼管内勸農事階緋
魚袋郡慱謹致奠于建康府正覺寺故徽猷閣
待制晁公四丈之殯嗚呼古之爲士實有所傳
曰某氏學示不敢專末世無師躐等以前玩戯
昔人去而自賢惟公老成軰行居先文元文荘
盛徳百年南豐東坡相與周旋峻㓗之文凛不
可攀豈無衆作謂宂冝刪尚爲餘事志其所難
平生讀易三絶其編晚傳去太極意于先天士
或從之罔識淵源歷論九學多遭謗訕師說不
祥口語益繁怪名退之從昔所歎黨禍中起斥
以爲姦築室嵩陽已掛衣冠晚歲来歸待詔金
鑾兵戈風塵與國俱遷南北大江賊鋒如山困
予建業病迄不瘞昔我先君公之所尊我在童
子已登公門覽其少作許以知言飄零白首移
疾辭官秦淮之岸来繫歸舡草木荒墟賤屋數
椽低回其下公殯在焉昭徳之第旌賢之阡公
胡不歸埋此道邊有言益悲為公澘然尚饗
　晁氏世譜節録
文元玄孫　文莊曽孫　仲衍孫　端彦子
長説之字以道一字伯以元豐五年進士出身
累官至中奉大夫徽猷閣待　制賜金紫甞為
兖州司法參軍蔡州宿州教授改宣徳郎知磁
州武安定州無極縣坐元符應　詔上書得監
嵩山中嶽廟陜州集津倉再請華山西嶽廟明
州造舡埸通判鄜州提點南京鴻慶宫知成州
遂請致仕
淵聖皇帝嗣位以著作郎召除祕書少監兼太
子諭徳未幾免試除中書舎人兼太子詹事坐
請𥙷外落職提舉西京嵩山崇福宫
太上皇帝嗣位召為　侍讀復待　制提舉萬
壽觀再請得提舉杭州洞霄宫建炎三年正月
七日薨于江寕府舟中年七十一假塟于江寜
府正覺寺贈通奉大夫後累贈至光禄大夫始
公命他日遷塟先塋長孫子健念先壠乆隔因
卜地建康府上元縣長寕郷之東陽㓜子公耄
於紹興　年奉永嘉太夫人柩自温来祔葬其
地耳遵遺言不封樹無埋文而以道號刋石為
誌公平生蓋慕司馬文正公為人自號景迃生
晚年留意天台教日誦法華經則又稱天台教
僧亦號老法華復以
昭陵所賜文莊飛白國安字名堂而號國安堂
主此其號云所著述有易啇瞿大傳易啇瞿小
傳啇瞿易傳啇瞿外傳京氏易式易規易玄星
紀譜詩晁氏傳詩論書晁氏傳書論春秋晁氏
傳春秋辨文春秋年表中庸傳右論大傳論語
講義壬寅年孝經論語及五經小傳歷譜凡十
有九種并雜著文字儒言參記許氏文字異同

志有舊養素削觚山下草堂雜書石鶂志唐逸
士志清心堂雜志随省捃麥嵩外墨者晁氏彛
訓凢有十三種合三十有二書與平生所為文
章屡經兵火散亡殆盡晚年又著周易太極傳
六卷及因説外傳長孫子健尋訪遺文今編類
十有二卷傳著在外娶盛氏朝請郎觀仲之女
封隆平縣君改封碩人累贈永嘉郡太夫人
　題嵩陽景迃生文集後　從姪公祖
景迃先生自少日激昻刻意經術尊先儒謹訓
詁未甞億措一言以悖理害教也慕司馬温文
正公為人深知于范公給事蘇公内翰豊公中
丞曽公舎人子開劉公學士道原范公以愽極
羣書雅有史學科薦蘇公以文章典麗可備著
述科薦又論先生于朝以為自得之學發揮五
經理致超然不踐陳迹屈軰行交先生當世知
名士楽與先生逰而先生亦不屑也甞著易啇
瞿大傳十卷易啇瞿小傳十卷啇瞿易傳卷啇
瞿外傳六卷京氏易式一卷易規一卷易玄星
紀譜三卷詩晁氏傳十卷詩論一卷書晁氏傳
論七卷春秋晁氏傳十二卷春秋辨文六卷春
秋年表傳三十卷中庸傳一卷古論大傳五卷
論語講義五卷壬寅年孝經論語及五經小傳
十卷歷譜二十一卷儒言一卷叅記許氏文字
三卷異同志三卷有舊卷飬素削觚卷山下草
堂雜書石鶂志三卷唐逸士志清心堂雜志隨
省捃麥嵩外墨者
　郡齋讀書志别集類嵩陽景迃生文集十二
　卷　従姪　公武
諱說之字以道文元公元孫少慕司馬温公為
人自號景迂生年未三十蘇子瞻以著述科薦
之元符中上書居邪中等博極群書通六經尤
精於易傳卲堯夫之學著太極傳搢紳髙其節
行嘗守成州時民訴歲旱公以為十分盡蠲其
稅轉運使大怒督責甚峻因丐老而歸靖康初
以著作郎召遷祕書監免試除中書舍人兼太
子詹事俄以論不合去國建炎初終于徽猷閣
待制
　書夜雨不少住枕上作詩後
　　　　　　　從姪　公鄼
建炎二年公鄼隨侍寓海陵景迂伯自儀眞来
居是歲十月十四日公鄼侍　十二叔之姑蘇
請違景迂䝉誨之云吾老大不晚為枝江之行
汝歸不及見矣汝年少精徤冝勉力讀書當先
讀五經看注䟽讀三史不患不能為一賦能如
此取青紫不足道也文忠公集不可玄手韓文
難入頭先看六一後昌黎次太史公次公羊傳
次春秋此是讀書後先遂命於架上取素川𥿄
冩此詩為賜復云予旦夕将成枝江之行兊弟
鄼姪乃先蘇䑓之役相對忄然書以為别嗚呼
自爾之後不復見顔色越明年春景迂至金陵
得疾不起歲月騖過於茲一紀因閲舊書獲見
此詩想像如昨日感嘆之不足因以記賜詩之
端倪教誨之藥石云紹興十年二月二十日公
鄼謹書
　書毛詩後　從姪　公鄼
公鄼建炎庚戌侍親寓海陵景迂伯自儀眞經張
遇之難来泊念四叔舍景迂語公鄼吾脱身虎
狼煙㷔之中無絲縷以自隨知汝有經史諸書
可悉垜於吾案上老不能讀聊守以自娯如爱
繈人見繈而喜也用是白大人乞一其笥致景
迂左右諸書皆宣和中以越楮所印賀公方囘
鮑公欽止嘗見　六精緻景迂先有江南之
行復語公鄼曰書且借行它日相㑹當復歸汝
至秣陵景迂　二十四　來居建昌継而公
鄼隨侍至訪書　烏有矣或云爲人所焚痛
哉是經公鄼淂之廣陵景迂俾季父注釋之淂
于煨燼之餘展卷長　紹興丙子秋
社
