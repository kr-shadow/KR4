#+TITLE: 蘇詩補註-宋-蘇軾
#+DATE: 2018-05-12 10:19:16
#+SOURCE: github.com/kanripo/KR4d0081 master 01714f6e                
欽定四庫全書　　　　　　集部三
　蘇詩補註目錄　　　　　　别集類二(宋/)
　　巻一
　　　詩四十二首(仁宗嘉祐四年巳亥冬侍/老蘇公自蜀至荆州作)
　　巻二
　　　詩三十九首(嘉祐五年庚子春/自荆州赴京師作)
　　巻三
　　　詩五十二首(起嘉祐六年辛丑十一月赴鳳/翔簽判任合明年壬寅共作)
　　巻四
　　　詩三十八首(嘉祐八年癸夘/在鳳翔任作)
　　巻五
　　　詩四十五首(起英宗治平元年甲辰合明年/乙巳罷鳳翔任還朝直史館作)
　　巻六
　　　詩五十首(起神宗熙寧二年已酉服闋還朝厯任開/封推官尋改杭州通判赴任抵廣陵作)
　　巻七
　　　詩五十首(起熙寧辛亥冬自潤州抵杭州/通守任合明年壬子春夏作)
　　巻八
　　　詩六十九首(起熙寧五年壬子秋盡/是年十二月倅杭時作)
　　巻九
　　　詩六十一首(起熙寧六年癸丑正/月盡六月倅杭時作)
　　巻十
　　　詩五十八首(起癸丑立秋盡/九月倅杭作)
　　巻十一
　　　詩七十七首(起癸丑冬合甲寅春/夏往返常潤道中作)
　　巻十二
　　　詩四十八首(起熙寧七年甲寅六月自常潤/回杭九月移知宻州以後作)
　　巻十三
　　　詩四十三首(熙寧八年乙/夘宻州任作)
　　巻十四
　　　詩六十六首(熙寧九年丙/辰在宻州作)
　　巻十五
　　　詩六十三首(熙寧十年丁巳正月自宻州至京/師四月後赴徐州任盡一年作)
　　巻十六
　　　詩六十三首(元豐元年戊午/春夏在徐州作)
　　巻十七
　　　詩五十一首(戊午秋冬/徐州作)
　　巻十八
　　　詩四十七首(起元豐二年已未正月至/三月以後自徐移湖州作)
　　巻十九
　　　詩五十首(起已未五月在湖州任八月/赴御史臺獄十二月出獄作)
　　巻二十
　　　詩六十首(元豐三年庚申正月/赴黄州盡一年作)
　　巻二十一
　　　詩八十九首(元豐辛酉壬戌兩/年中在黃州作)
　　巻二十二
　　　詩四十二首(起元豐六年癸亥合明/年甲子三月在黄州作)
　　巻二十三
　　　詩四十四首(起元豐七年甲子四月離黄/州五月至筠七月過金陵作)
　　巻二十四
　　　詩五十六首(起甲子八月自金陵厯真/潤揚淮在泗州度嵗作)
　　巻二十五
　　　詩五十六首(起元豐八年乙丑正月自泗州往/南京得請放歸五月抵常州後作)
　　巻二十六
　　　詩五十一首(乙丑五月後起知登州十月到/任十一月以禮部郎召還朝作)
　　巻二十七
　　　詩三十八首(哲宗元祐元年丙寅自右史除中書舎/人十月擢翰林學士知制誥盡一年作)
　　巻二十八
　　　詩四十二首(元祐二年丁夘春夏/間官翰林學士作)
　　巻二十九
　　　詩四十七首(元祐丁夘秋冬/官翰林學士作)
　　巻三十
　　　詩五十七首(元祐三年戊辰/官翰林學士作)
　　巻三十一
　　　詩四十九首(元祐四年已巳春由翰林學士除龍圖/學士四月以後出知杭州盡一年作)
　　巻三十二
　　　詩七十一首(元祐五年庚/午守杭州作)
　　巻三十三
　　　詩六十三首(元祐六年辛未春在杭守任三/月後還朝八月出知潁州作)
　　巻三十四
　　　詩六十七首(起元祐六年辛未八月以後合/明年三月以前在潁州任作)
　　巻三十五
　　　詩五十三首(起元祐七年壬申三月自潁移知揚/州其年九月以兵部尚書還朝作)
　　巻三十六
　　　詩六十五首(起壬申秋杪自揚州還朝/合明年癸酉九月以前作)
　　巻三十七
　　　詩五十二首(起元祐八年癸酉九月出知定州合明/年甲戌四月謫惠州南行過金陵作)
　　巻三十八
　　　詩四十四首(起紹聖元年甲戌秋自西江赴/嶺外十月到惠州盡十二月作)
　　巻三十九
　　　詩七十四首(紹聖二年乙/亥在惠州作)
　　巻四十
　　　詩六十九首(起紹聖三年丙子正月合明/年丁丑四月以前在惠州作)
　　巻四十一
　　　詩四十三首(起紹聖四年丁丑四月自惠州謫/昌化軍安置盡是年十二月作)
　　巻四十二
　　　詩五十一首(起元符元年戊寅合/明年已夘在儋州作)
　　巻四十三
　　　詩五十二首(起元符三年庚辰春是年五月/自儋移亷八月杪離亷州時作)
　　巻四十四
　　　詩四十三首(起庚辰九月離亷州是冬在韶/州度嵗明年辛巳正月度嶺作)
　　巻四十五
　　　詩四十二首(起徽宗建中靖國元年辛巳春/自南安歸常州終是年七月作)
　　巻四十六
　　　詩六十五首(補錄帖子/詞口號)
　　巻四十七
　　　詩四十五首(遺詩十九/首補編)
　　巻四十八
　　　詩九十二首(補編/)
　　巻四十九
　　　詩四十七首(他集/互見)
　　巻五十
　　　詩四十三首(他集/互見)
　　　　臣等謹案蘇詩補注五十巻
　　　國朝查慎行撰慎行字夏重號初白海寧人康
　　　　熙癸未進士官翰林院編修先是宋施宿注
　　　　蘇軾詩陸游為之序久無傳本康熙中宋犖
　　　　得其殘帙而闕佚數巻屬邵長蘅等補之急
　　　　遽成書潦草殊甚又舊本黴黯字迹多難辨
　　　　識長蘅等憚于尋繹往往臆改其文或竟刪
　　　　除以滅迹併存者亦失其真慎行是編凡長
　　　　蘅等所竄亂者並勘驗原書一一釐正又於
　　　　施注所未及者悉採諸書以補之其間編年
　　　　錯亂及以他詩溷入者悉攷訂重編凡為正
　　　　集四十五巻又補録帖子詞致語口號一巻
　　　　遺詩補編二巻他集互見詩二巻別以年譜
　　　　冠前而以同時倡和散附各詩之後雖巻帙
　　　　浩博不免牴牾如蘇轍辛丑除日寄軾詩軾
　　　　得而和必在壬寅乃亦入之辛丑巻末則編
　　　　年有差題李白寫真詩前後文義相屬本為
　　　　一首惠洪所説甚明乃據聲畫集分為二首
　　　　則校讐為舛漁父詞四首醉翁撡一首本皆
　　　　詩餘乃列之詩集則體裁未明倡和詩中所
　　　　列曾鞏上元逰祥符寺詩陳舜俞送周開祖
　　　　詩楊蟠北固北髙峯塔詩張舜民西征三絶
　　　　句皆與軾渺不相闗乃一概闌入至於所補
　　　　諸篇如怪石詩指為遭憂時作不知朱子語
　　　　類謂二蘇居喪無詩文䑕鬚筆詩本軾子過
　　　　作而乃不信宋文鑑和錢穆父寄弟詩巳見
　　　　三十一巻乃全篇複見元祐九年立春詩即
　　　　戲李端叔詩中四句已見三十七巻乃割裂
　　　　再出雙井白龍詩冷齋夜話明言非東坡作
　　　　乃反云據以補入甚至李白山中日夕忽然
　　　　有懐詩亦引為軾作尤失于檢核如斯之類
　　　　皆不免炫博貪多其所補注如宋叔達家聴
　　　　琵琶詩夢回猶識歸舟字句本用箜篌朱字
　　　　事見太平廣記乃惟引天際識歸舟句又誤
　　　　謝脁為謝靈運黄精鹿詩本畫黄精與鹿乃
　　　　引雷斆炮炙論黄精汁製鹿茸事皆為舛誤
　　　　又如紀夢詩引李白粲然啓玉齒句不知先
　　　　見辛氏三秦記端午詩引屈原飯筒事云據
　　　　初學記所引齊諧記不知續齊諧記今本猶
　　　　載此條皆為未窮根底然考核地理訂正年
　　　　月引據時事原原本本無不具有條理非惟
　　　　邵注新本所不及即施注原本亦出其下自
　　　　有蘇詩以来注家以此本居最區區小失固
　　　　不足為之累矣乾隆四十四年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)陸　費墀
蘇詩補註原序
成一代之文章必能立天下之大節立天下之大節非
其氣足以髙天下者未之能焉孔子曰臨大節而不可
奪君子人與孟子曰我善養吾浩然之氣以直養而無
害則塞乎天地之間蓋存之於身謂之氣見之於事謂
之節節也氣也合而言之道也以是成文剛而無餒故
能參天地之化闗盛衰之運不然則雕蟲篆刻童子之
事耳烏足與論一代之文章哉故贈太師諡文忠蘇軾
忠言讜論立朝大節一時廷臣無出其右負其豪氣志
在行其所學放浪嶺海文不少衰力斡造化元氣淋漓
窮理盡性貫通天人山川風雲草木華實千彚萬狀可
喜可愕有感於中一寓之於文雄視百代自作一家渾
涵光芒至是而大成矣朕萬㡬餘暇紬繹詩書他人之
文或得或失多所取舍至於軾所著讀之終日亹亹忘
倦常寘左右以為矜式信可謂一代文章之宗也歟乃
作贊曰
　　惟古文章言必已出綴詞緝句文之蟊賊手扶雲
　　漢斡造化機氣高天下乃克為之猗嗟若人冠冕
　　百代忠言讜論不顧身害凛凛大節見於立朝放
　　浪嶺海侣於漁樵歲晚歸来其文益偉波瀾老成
　　無所附麗昭晰無疑優游有餘跨唐越漢自我師
　　模賈馬豪竒韓栁雅健前哲典刑未足多羨敬想
　　髙風恨不同時掩巻三歎播以聲詩
　　　　乾道九年閏正月望選徳殿書賜蘇嶠
蘇詩補註例畧
余於蘇詩性有篤好向不滿於王氏註為之駮正瑕璺
零丁件繫收弆箧中積乆漸成巻帙後讀渭南集乃知
有施註蘇詩舊本苦不易購庚辰春與商丘宋山言並
客輦下忽出新刻本見貽檢閲終巻於鄙懷頗有未惬
者因復補輯舊聞自忘蕪陋將出以問世昔王原叔註
杜詩既行世矣王寧祖則有改正王内翰注杜集薛夢
符又有補註本黃長睿有較定本蔡興宗有正異本杜
田有補遺正謬本古人於箋疏之學各抒所得不肻雷
同勦説如此非欲衒已長而攻人之短也(慎/)不敏竊取
此義
公詩自仁宗嘉祐已亥始見集中所謂南行集也牛口
見月詩亦是年作注家顧系諸嘉祐元年按嘉祐元年
為丙申而詩中有忽憶丙申年之句其背戾可知從来
編年者或起辛丑或起壬寅南行集迺已亥庚子詩反
置續集中殊失位置考宋史藝文志有南征集一巻征
字乃行字之訛當時此巻本自單行今自郭綸及初發
嘉州以下編次一準欒城集例雖獨變序固不紊也
蘇詩宜編年固矣惟是先生升沉中外時地屢易篇什
繁多必若部居州次一一不爽自非朝夕從游疇能定
之施元之顧景繁生南渡時去先生之世未逺排纂尚
有舛錯如客位假寐一首鳳翔所作而入倅杭時次韻
曹九章一首黃州所作而入守湖州時姑舉二段以見
編年之難凡(慎/)所辨正必先求之本詩及手書真蹟又
參以同時諸公文集洎宋元名家詩話題跋年經詩緯
用以審定前後余家少藏書每從竹垞朱先生及馬衎
齋素村兄弟借閲援据考證實頼佽助焉
兹集舊有八注十注同時稍後者有唐子西趙䕫等注
乾道末御製序刋行紹興中有呉興沈氏注(見呉興備志/經籍類中)漳
州黃學臯補注(見王懋宣閩大/記藝文類中)今皆不傳傳者惟王氏施氏
兩家耳施氏本又多殘脱近從呉中借抄一本每首視
新刻或多一二行乃知新刻復經増刪大都掇拾王氏
舊説失施氏面目矣今於施注原本所有而新刻所刪
者輒補録以存其舊漫不可辨者則缺之譬諸斷碣殘
碑自成片段何取天呉紫鳳顛倒裋褐哉
南宋時人有箋注先生詩句號東坡錦繡段隨句撰事
牽合殊無根蔕此與魯訔黃鶴之注杜李歜之撰詩史
同科固有識所姗笑若乃當代文獻信而足徵寧容闕
畧趙叔平張退傅張天覺李誠之徐德占劉仲馮劉壯
輿諸公宋史各有傳非冺冺無聞者仁宗朝之制科范
景仁之新樂王介甫之新法种誼之禽鬼章邢恕之搆
宣仁王韶之啟邊釁何以一無援證元祐初年議回河
七年議郊祀周思道等先後論𣙜蜀茶詮釋亦復影響
糢糊皆疎漏之大者餘無論矣
疎漏之病前條畧舉之更有繁蕪之病有詩意本瞭然
多添注脚者有所用非此事强為牽率者有一事經再
用三用稠叠蔓引者洪容齋曰讀是書者要非䝉童小
兒何煩屢注哉凡此冗㳫王注固多施氏亦所不免芟
之不勝芟也且二書流傳已逺聽其單行於天地間知
此解者毋謂離之則雙美也
此外更有改竄經史妄托志傳以傅㑹詩辭者禮記敝
帷不棄為埋馬也敝蓋不棄為埋狗也施氏注刪去中
間二語作何解乎唐明皇兄弟六人其一蚤卒寧薛兄
也岐申弟也當時稱明皇為三郎王氏謂岐薛申寧皆
明皇諸弟何所據乎北史周樂運字承業録夏殷以来
諫諍事名諫苑先生和朱公掞初夏第五句正使此事
而施注王注皆云南史李承業集古今奏議作諫苑南
史曾有其人乎范石湖呉郡志王誨字規父熈寧六年
知蘇州王覿字明叟元祐中亦知蘇州明明兩人也施
注謂覿字規父可乎王明清揮麈録趙令鑠字伯堅宗
室世雄子也趙令畤初字景貺東坡為改字德麟集中
有字説可考施注謂伯堅一字景貺可乎詩家秀句傳
少陵哭李尚書五言句也施注因先生有秀句出寒餓
之語遂増二字為七言杜集中曽有此句法乎盧鴻一
草堂圖有十志詳載唐詩紀及周密雲烟過眼録而以
十志為千老作何解乎出峡詩云亦到龍馬溪茅屋沽
村釀按樂史太平寰宇記䕫州有龍洞溪即善釀酒之
村也地名雖一字小異與詩意正合而施氏補注謂馬
鳴溪俗稱龍馬溪寰宇記之文可偽造乎訛在原注則
應駁正訛在補注咎將誰諉乎
郡縣山川之名最易傳譌䖍州號虎頭城見宋中興小
厯而以為常州醴泉眉州山名而以為西安之醴泉縣
姥嶺在杭州龍山而以為天姥山太白在長安而引洞
天記龍潭在壽州而引延平志玉門闗在𤓰州而云沙
州其他寺觀樓閣妄指圖經附㑹不一兹從十道志元
和郡縣圖志太平寰宇記輿地廣記九域志方輿勝覽
下逮曹學佺名勝志古今沿革考索為詳至於宋朝官
制亦不敢畧則本之曽子固隆平集孫彦同職官分紀
二書用補他家所未及雖未必毫髮無憾固巳十得八
九矣
王注之繆呉中新刻本正譌一巻抉擿過半矣但持議
有過苛者如素木之為素米盬惡之為鹽惡盧山之為
廬山襄楷之為裴楷范縝之為范績狄詠之為秋詠率
因字畫相近傳寫翻刻致成魯魚帝虎訛由工匠非闗
注家也又所糾第八巻王瀹當作倫按晉書列女傳王
渾中弟名瀹惟世説注則云渾弟倫然則瀹字固譌倫
字恐亦譌也三十七巻望祖猶蟻蜂注云當作望祀葛
立方韻語陽秋辨之詳矣應仍作望祖輕為改易於義
似有未安
本集詩與他集互見者凡九十餘篇皆施氏原本所無
也新刻本收入續補上下巻王氏本散見於分類中􁃶
作極多潁濵及蘇門六君子作率皆混雜至有割截他
集半首誤為全篇者如答晁以道索書則陳後山五律
前半首也寄歐叔弼七言絶句則子由贈劉道士七律
後半首也唐人詩甚且有闌入者若概行削去時俗恐
以為疑故另為二巻每首後附注此詩亦見某集令覽
者有考焉至施注新刻内有本集重出者如歸自道埸
何山遇大風憇耘老溪亭命官奴秉燭寫風竹題詩云
云即遊道埸何山五古全首中之四句也睡起一首即
佛日山榮長老方丈五首之一也贈䖍州慈雲鑒老一
首已載第四十巻中復載續補遺下巻復官北歸再次
前韻二首郭功父作也既附三十九巻注中補遺下巻
何以再見此類徑從刪例又如次韻子由聞予善射七
律一首扶風天和寺五律一首答南華長老一偈舊本
所有而新刻失載亟當補録要歸於别真􁃶去重複無
脱漏而巳若云糾繆則吾豈敢
和陶詩一百三十六首子由有序自成二巻細考之惟
飲酒二十章和於揚州官舍餘悉紹聖甲戌後自惠遷
儋七年中作也歲月大畧可稽分之各巻以符編年之
例其間亦有未能確指年月者則(慎/)以意推之要難遷
就他所也
文字之禍於公為烈始而牽連詩帳終則禁及藏書散
軼固多收藏不乏今從編簡中留心摉輯共得逸詩一
百二十餘首又唐人所謂口號皆近體詩也張燕公有
十五夜御前口號少陵紫宸殿退朝口號西閣口號之
類是也宋人帖子詞及致語口號猶仍其舊施氏原注
有帖子詞一巻目録尚存新刻妄為刪削今一併采入
與逸詩釐為三巻
劉辰翁之評杜集也同時倡和如嚴武高適韋迢元結
詩例皆附録和賈至早朝詩錢塘舊本兼收王維岑參
作錢虞山箋注仍而不刪也今視此例凡與東坡増畣
者若文潞國張宣徽文湖州梅都官歐陽公范純父王
半山鄭介夫以及子由子容山谷少游補之文潛後山
端叔功父述古仲車三孔兄弟方外則辨才參寥幸而
人有專集悉採其詩附本篇末或有集而不傳傳而不
逺如劉景文錢穆父孫莘老李公擇陳舜俞王仲至胡
完夫蔣頴叔王定國魯元翰王晉卿趙景貺柳子玉周
開祖諸公贈答之什偶得一二闕畧不少其附録諸詩
不加注釋者蓋方專精於此未遑旁及云
補注之役權輿於癸丑迨已未庚申後往還黔楚每以
一編自隨已卯冬渡淮北上冰觸舟裂從泥沙中檢得
殘本淹浥破爛重加綴葺辛巳夏自都南還夜泊呉門
遇盜探囊胠箧之餘此書獨無恙也自念頭童齒豁半
生著述不登作者之堂庶㡬托公詩以傳後因閉門戢
影畢力於斯追維始事迄今蓋三十年矣雖蠡測管窺
何足仰佐萬一顧視世之開局於五月藏事於臘月半
年勒限草促成書淺深得失必有能辨之者
康熈壬午仲春初白菴主人查慎行識
欽定四庫全書
　蘇詩補註采輯書目
　　十三經注疏　　　　　五經要義
　　水經注　　　　　　　山海經
　　夏小正　　　　　　　春秋繁露
　　乾鑿度　　　　　　　陸璣詩疏
　　吳越春秋　　　　　　越絶書
　　國語　　　　　　　　戰國策
　　史記　　　　　　　　前漢書
　　後漢書　　　　　　　袁宏後漢紀
　　謝承後漢書　　　　　三國志
　　魏氏春秋　　　　　　晉書
　　南北史　　　　　　　宋書
　　南齊書　　　　　　　梁書
　　陳書　　　　　　　　隋書
　　魏書　　　　　　　　北齊書
　　周書　　　　　　　　唐六典
　　舊唐書　　　　　　　唐㑹要
　　五代史　　　　　　　王溥五代㑹要
　　陸游南唐書　　　　　馬令南唐書
　　吳越備史(范埛/林禹)　　　　宋史
　　吳越備史補　　　　　東都事畧(王偁/)
　　李燾長編　　　　　　厯代史表
　　宋史新編　　　　　　李肇國史補
　　續資治通鑑　　　　　楞嚴經
　　法蕐經　　　　　　　維摩經
　　金剛經　　　　　　　金光明經
　　圓覺經　　　　　　　古今譯經圖記
　　釋迦方誌(道宣/)　　　　釋迦氏譜(道宣/)
　　高僧傳(梁釋/慧皎)　　　　　續高僧傳(道宣/)
　　宋高僧傳(贊寧/)　　　　法苑珠林
　　傳燈錄　　　　　　　續燈錄
　　傳法正宗記　　　　　釋氏稽古錄(覺岸/)
　　教苑遺事　　　　　　梁武帝集
　　五燈㑹元　　　　　　僧寶傳
　　翻譯名義　　　　　　僧史
　　黃庭經　　　　　　　禪林寶訓
　　吕氏春秋　　　　　　管子
　　莊子　　　　　　　　道徳經
　　真誥　　　　　　　　太霄經
　　神仙傳　　　　　　　列仙傳
　　十二真君傳　　　　　續仙傳
　　搜神記　　　　　　　續搜神記
　　抱朴子　　　　　　　淮南子
　　列子　　　　　　　　燕丹子
　　楚辭　　　　　　　　古樂府
　　穆天子傳　　　　　　王子年拾遺記
　　方言　　　　　　　　周處風土記
　　荆楚嵗時記　　　　　三輔决錄
　　三輔黃圖　　　　　　西京雜記
　　博物志　　　　　　　續博物志(李石/)
　　文選　　　　　　　　世説
　　陸佃埤雅　　　　　　劉熙釋名
　　急就篇　　　　　　　參同契
　　炙轂子　　　　　　　杜氏通典
　　文苑英蕐　　　　　　文獻通考
　　鄭樵通志　　　　　　釋藏音義指歸
　　李肇翰林志　　　　　唐詩紀事
　　唐文粹　　　　　　　宋文鑑
　　白氏六帖　　　　　　曾慥集仙傳
　　洛陽伽藍記　　　　　金陵梵刹志
　　武陵梵志　　　　　　宋宰輔編年錄(徐自明/)
　　皇朝事實類苑(江少虞/)　宋朝職官分紀(孫彦同/)
　　咸淳臨安志(潛説友/)　　施宿㑹稽志
　　張淏㑹稽續志　　　　東京夢華錄(孟元老/)
　　汴京遺蹟志(李濓/)　　　開元天寶遺事
　　大滌洞天記(鄧牧心/)　　洞天福地記
　　范成大吳郡志　　　　咸淳毗陵志(史能之/)
　　成化毗陵志　　　　　南徐記(虞孝恭/)
　　京口三山志　　　　　于欽齊乘
　　晏謨齊地記　　　　　盛儀維揚志
　　元和郡縣志(李吉甫/)　　太平寰宇記(樂史/)
　　輿地廣記(歐陽忞/)　　　王存九域志
　　祝穆方輿勝覽　　　　元方輿勝覽
　　名勝志(曹學佺/)　　　　程大昌雍錄
　　東觀餘論　　　　　　輿地碑目(王象之/)
　　西湖遊覽志(田汝成/)　　遊覽志餘
　　吳興掌故集(徐獻忠/)　　十道四番志
　　九州記要　　　　　　汴故宫記(楊魚/)
　　震澤編(王鏊/)　　　　　全邊紀畧
　　至元嘉禾志(徐碩/)　　　成化杭州志
　　江西通志　　　　　　明一統志
　　廣東通志　　　　　　閩大記(王懋宣/)
　　吳都文粹(鄭虎臣/)　　　九朝通畧(熊子復/)
　　齊安拾遺(許端夫/)　　　䖍州志
　　荆州志　　　　　　　渚宫舊事(余知古/)
　　初學記(徐堅/)　　　　　古今惠山考(談修/)
　　成化湖州志(勞鉞/)　　　三楚新錄(周羽冲/)
　　南唐近事(鄭文寶/)　　　洛陽名園記(李格非/)
　　隋唐嘉話(劉餗/)　　　　吳興備志(董斯張/)
　　雞林志(王雲/)　　　　　辛氏三秦記
　　陳沂山東通志　　　　楊慎四川志
　　李膺益州記　　　　　輿地紀勝
　　潤州志　　　　　　　張揖廣雅
　　至治瑞陽志(楊升雲/)　　海寧縣志
　　吳興舊志(談鑰/)　　　　吳興統記
　　名山記　　　　　　　徑山志
　　茅君傳　　　　　　　天竺事跡
　　上天竺紀勝　　　　　祥符志
　　吳興雜錄(張勃/)　　　　蘇州舊志(王鏊/)
　　嘉興舊志(栁琰/)　　　　新城縣志
　　湛長史舊居志　　　　華陽國志
　　任豫益州記　　　　　永嘉志
　　天台記　　　　　　　彭門志
　　南䖍記　　　　　　　晉地道記
　　桂海虞衡志　　　　　賔州志
　　金陵雜志　　　　　　廬山紀事(桑喬/)
　　圓通事實　　　　　　錢塘潮候圖
　　金山寺志　　　　　　南方草木狀(嵇含/)
　　蔡襄荔支譜　　　　　韓彦直橘譜
　　戴凱之竹譜　　　　　劉䝉菊譜
　　蔡君謨茶錄　　　　　范成大菊譜
　　陸羽茶經　　　　　　北苑貢茶錄(熊蕃/)
　　黃儒品茶要錄　　　　張又新水記
　　廣西郡邑志(張維/)　　　江源記
　　九江志(文徳翼/)　　　　南海古跡記(吳萊/)
　　顧微廣州記　　　　　北流志
　　羅浮指掌圖記(鄒師正/)　吳地記(陸廣微/)
　　吳郡圖經續記(朱長文/)　南嶽記(徐靈期/)
　　辰州志　　　　　　　曹溪志
　　廬陵志(周必大/)　　　　長安志(宋敏求/)
　　襄陽記　　　　　　　程大昌演繁露
　　全芳備祖(陳景沂/)　　　海棠譜(陳思/)
　　吳舩錄　　　　　　　歸田錄
　　入蜀記　　　　　　　夢粱錄(吳自牧/)
　　硯譜　　　　　　　　洪容齋五筆
　　學林(王觀國/)　　　　　齊民要術
　　困學紀聞(王應麟/)　　　汝南先賢傳
　　許氏說文　　　　　　陶淵明集
　　謝靈運集　　　　　　鮑明逺集
　　庾子山集　　　　　　杜少陵集
　　萬首唐人絶句　　　　李太白集
　　韓昌黎集　　　　　　孟襄陽集
　　孟東野集　　　　　　長慶集
　　四門集　　　　　　　劉賔客集
　　栁子厚集　　　　　　杜樊川詩集
　　樊南甲乙集　　　　　李義山集
　　李長吉集　　　　　　江東集(羅隠/)
　　玉川子集　　　　　　松陵集
　　㑹昌一品集　　　　　六一居士集
　　嘉祐集　　　　　　　梅宛陵集
　　丹淵集(文同/)　　　　　樂全先生集(張方平/)
　　安陽集(韓琦/)　　　　　蘇子容集(頌/)
　　趙清獻集(抃/)　　　　　司馬温公傳家集
　　石室先生年譜　　　　范文正公集
　　無盡居士集(張商英/)　　范純父内翰集
　　范蜀公集(鎮/)　　　　　元城先生語錄(劉器之/)
　　欒城集　　　　　　　隆平集(曾鞏/)
　　元豐類藁　　　　　　王荆公集
　　清江三孔集　　　　　黃山谷内集(任淵注/)
　　山谷外集(史容注/)　　　山谷别集(史季/温注)
　　陳後山詩集(任淵注/)　　後山叢話
　　古靈先生集(陳襄/)　　　雞肋集(晁補之/)
　　嵩山集(晁以道/)　　　　宛丘集(張耒/)
　　姑溪集(李之儀/)　　　　青山集(郭祥正/)
　　淮海集(秦觀/)　　　　　蔡君謨集
　　文潞公集　　　　　　西堂集(鄭俠/)
　　王梅溪集　　　　　　賀方回集
　　節孝先生集(徐積/)　　　文昭公集(曾肇/)
　　滄浪集(蘇舜欽/)　　　　擊壤集
　　眉山集　　　　　　　朱子全書
　　真西山集　　　　　　范石湖集
　　汪彦章集(藻/)　　　　　雙溪集(蘇籀/)
　　唐子西語錄　　　　　横浦集(張九成/)
　　謝叠山集　　　　　　陸放翁集
　　烏臺詩案(眀九萬/)　　　參寥集(釋道潛/)
　　北磵集(僧居簡/)　　　　金室外集(釋宗泐/)
　　吳淵穎集(萊/)　　　　　道園學古集(虞集/)
　　魏鶴山集(了翁/)　　　　陵陽集(牟獻/)
　　宋景濓集　　　　　　黃文獻公集(溍/)
　　韻語陽秋(葛立方/)　　　詩話總龜(阮閲/)
　　猗覺寮雜記(朱翌/)　　　鐵網珊瑚(朱存理/)
　　苕溪漁隠叢話(胡仔/)　　嵗時雜咏今集(蒲積中/)
　　詩人玉屑(魏慶之/)　　　能改齋漫錄(吳曽/)
　　吕氏童䝉訓　　　　　傅咸七經詩
　　藝苑雌黃(嚴有翼/)　　　瀛奎律髓(方回/)
　　津陽門詩注　　　　　月窟集(釋昭覺/)
　　冷齋夜話(僧惠洪/)　　　竹坡詩話(周紫芝/)
　　葉石林詩話　　　　　潘子真詩話
　　二老堂詩話(周必大/)　　䂬溪詩話(黄徹/)
　　容齋題䟦　　　　　　山谷題䟦
　　廣川畫䟦(董逌/)　　　　石門題䟦(僧徳洪/)
　　止齋題䟦(陳傳良/)　　　西溪詩話
　　百家詩話　　　　　　六一詩話
　　許彦周詩話(顗/)　　　　陸放翁題䟦
　　王立之詩話　　　　　詩眼(范元實/)
　　紫薇詩話(吕居仁/)　　　聲畫集(孫紹逺/)
　　後村題䟦(劉克莊/)　　　漫叟詩話
　　劉須溪評　　　　　　鐵圍山叢談(蔡絛/)
　　蔡寛夫詩話　　　　　李北海普光王寺碑
　　宜秋集(揭傒斯/)　　　　繼古叢編(宋施/青臣)
　　本覺寺碑記(姚綬/)　　　南部新書(錢易/)
　　清波雜志(周燀/)　　　　中吳紀聞(龔明之/)
　　肯綮錄(趙叔向/)　　　　梁溪漫志(費衮/)
　　邵氏聞見前錄　　　　邵氏聞見後錄
　　高士傳　　　　　　　東南防守利便(陳克/)
　　慧光奏事錄　　　　　乾道庚寅奏事錄(周必/大)
　　惠山新皇記(獨孤及/)　　癸辛雜識(周宻/)
　　聞見近錄(王鞏/)　　　　甲申雜記(王鞏/)
　　石林避暑錄　　　　　劉敬叔異苑
　　張師正括異志　　　　遯齋閒覽(陳正敏/)
　　丘處機西遊記　　　　春渚紀聞(何薳/)
　　侯鯖錄(趙徳麟/)　　　　南卓羯鼓錄
　　因話錄(趙璘/)　　　　　劉向别錄
　　豹隠記　　　　　　　揮麈三錄(王明清/)
　　貴耳錄(張端義/)　　　　沈括筆談
　　五色綫　　　　　　　齊東野語(周宻/)
　　𤣥中記　　　　　　　雲烟過眼錄(周宻/)
　　雞肋編(莊綽/)　　　　　泊宅編(方勺/)
　　陽朔㕔壁記(吳武陵/)　　北户錄(段公路/)
　　酉陽雜俎(段成式/)　　　王禎農書
　　楓窗小牘(戴埴/)　　　　圓通紀勝集
　　熙豐日厯　　　　　　渑水燕談(王闢之/)
　　侍兒小名錄　　　　　道山清話(王暐/)
　　陵陽室中語　　　　　蓼花洲閒錄(高文虎/)
　　冡記　　　　　　　　文昌雜錄(龎元英/)
　　城東父老傳(陳鴻祖/)　　志林
　　外紀　　　　　　　　晏公類要
　　類說　　　　　　　　湘山野錄
　　續前定錄　　　　　　嬾真子錄(馬永卿/)
　　養痾漫筆(趙溍/)　　　　炙龜論(張世南/)
　　墨莊漫錄　　　　　　摭青雜説(王明清/)
　　離騷辨正(朱熹/)　　　　劉甲人物志序
　　丹鉛總錄(楊慎/)　　　　雲笈七籖
　　王銍黙記　　　　　　晁氏世譜
　　晁公武讀書志　　　　瑞應錄
　　坦齋通紀(邢疏/)　　　　天台國清寺碑
　　周羽皇到難篇　　　　洪邁對雨編
　　陳襄文昌雜述　　　　春明退朝錄(宋敏求/)
　　晁以道墨經　　　　　洪氏香譜(駒父/)
　　葉廷珪香譜　　　　　陸友墨史
　　唐彦猷硯錄　　　　　高似孫硯箋
　　金壺記(釋之/)　　　　　投荒錄
　　中興小厯　　　　　　捫蝨新語
　　東皋雜錄(孫宗鑑/)　　　城邑考
　　緯畧(高似孫/)　　　　　緗素雜記(黄朝英/)
　　席上腐談(俞琰/)　　　　幕府燕閒錄(畢仲詢/)
　　丁未錄　　　　　　　燕翼貽謀錄(王栐/)
　　桐君藥錄　　　　　　殷芸小説
　　談錄　　　　　　　　雪浪齋日記
　　楊文公談苑　　　　　輟耕錄(陶宗儀/)
　　郭頒世語　　　　　　學林新編
　　吳均續齊諧記　　　　張君房脞說
　　北夢𤨏言(孫光憲/)　　　蘇鶚演義
　　復齋漫錄　　　　　　金石錄
　　禁臠(僧洪/覺範)　　　　　　碧湖雜記(謝枋得/)
　　溪蠻叢笑(朱輔/)　　　　集異記(薛用弱/)
　　玉堂雜記(周必大/)　　　孫公談圃(劉延世/)
　　羅璧識遺　　　　　　岳珂媿郯錄
　　玉壺清話(僧文瑩/)　　　詩林廣記
　　藜藿野人詩話　　　　太平清記
　　茶事續錄　　　　　　茶譜
　　樂章文譜(徐景安/)　　　法書苑(周越/)
　　宣和書譜　　　　　　厯代名畫記
　　名畫錄　　　　　　　名畫錄補遺
　　法書要錄(張彦逺/)　　　鄧椿畫繼
　　郭若虛紀藝　　　　　李廌畫品
　　宋朝名畫評(劉道醇/)　　朱景元名畫評
　　益州名畫錄(王休復/)　　謝赫畫品
　　五代名畫補遺(劉道醇/)　米襄陽畫學
　　書苑菁華(陳思/)　　　　唐朝名畫錄
　　式古堂書畫彚考　　　書畫舫(張丑/)
　　本草别錄　　　　　　唐慎微本草証類
　　嘉祐本草(以上共五/百十六種)
　續采書目(一百十/六種)
　　百斛明珠　　　　　　玉局文
　　播芳大全　　　　　　爾雅翼(羅願/)
　　世本　　　　　　　　法句經
　　杜預春秋傳序　　　　陸羽惠山寺記
　　南嶽思大禪師行狀　　歐陽守道碧落堂記
　　臨淮志　　　　　　　雲居山志
　　西清詩話　　　　　　佩韋齋輯聞(俞徳麟/)
　　羅浮記　　　　　　　六經釋文
　　司馬温公詩話　　　　江文通集
　　孫真人枕中記　　　　大集經
　　陳楠翠虛篇　　　　　景定建康志(周應合/)
　　庚溪詩話(西郊/野叟)　　　　蠶書(秦處度/)
　　詩釋文　　　　　　　湼盤經
　　蔡邕月令　　　　　　寶祐志
　　家語　　　　　　　　瓊州志
　　裴淵廣州記　　　　　新唐書
　　石林燕語　　　　　　八素經
　　庾肩吾書品　　　　　景徳傳燈錄
　　三十國春秋　　　　　心經疏記
　　韓致堯集　　　　　　彌陀經
　　太平廣記　　　　　　竇䝉述書賦
　　顔之推家訓　　　　　梁京寺記
　　大唐拾遺記　　　　　集古錄
　　百州學海　　　　　　樂府解題
　　宋元詩㑹　　　　　　隋遺錄(顔師古/)
　　峽程記　　　　　　　野客叢書(宋王楙/)
　　詩苑類格　　　　　　文心雕龍
　　菽園雜記　　　　　　南越志
　　唐㑹要　　　　　　　唐大詔令
　　茶陵集(李東陽/)　　　　江鄰幾雜志
　　帝王世紀　　　　　　華嚴大疏
　　崔豹古今注　　　　　明道先生集
　　高齋澷錄(㑹慥/)　　　　吳越國考(徐一䕫/)
　　金丹訣　　　　　　　大還丹秘契圖
　　伏琛齊地志　　　　　開天傳信記(鄭棨/)
　　石鼓文考正(王厚之/)　　吾衍學古篇
　　遁甲專征賦(袁卓/)　　　李綽嵗時記
　　梁益州記　　　　　　十六觀行經
　　吳都諸山錄(周必大/)　　𤣥奥集成
　　續吳都文粹(錢榖/)　　　悟真篇
　　錢唐先生集　　　　　異物志(楊浮/)
　　中黄經　　　　　　　神宗頌古
　　晁氏客語(以道/)　　　　遂初堂書目(尤袤/)
　　芥隠筆記(龔檢討/)　　　雲巢集(沈遼/)
　　糖霜譜(洪邁/)　　　　　遊名山記
　　攻媿集(樓鑰/)　　　　　蘭陵尚書集(孫覿/)
　　宋中興四朝志　　　　後村詩話(劉克莊/)
　　平園集(周必大/)　　　　雪樓集(程鉅夫/)
　　七返丹砂法(孫思邈/)　　四朝聞見錄(葉紹翁/)
　　元遺山集(好問/)　　　　娛書堂詩話(趙與虤/)
　　海錄碎事(葉庭珪/)　　　朱少章詩話(朱弁/)
　　晦菴詩話(朱子/)　　　　刋誤(唐李涪/)
　　中華古今注　　　　　永嘉集(釋𤣥覺/)
　　東溪試茶錄　　　　　蜀鑑
　　賔退錄　　　　　　　分門古今類事
　　太平御覽　　　　　　麟遊縣志
　　耆舊續聞(陳鵠/)　　　　學圃餘藁(朱長文/)
　　晞髪集(謝翺/)　　　　　周易古占法(宋程逈/)
　
　
　
　
　
　
　
　
　
　
　
　
　蘇詩補註采輯書目
欽定四庫全書
　蘓詩補註巻一　　　翰林院編修查慎行撰
　古今體詩四十二首(仁宗嘉祐四年巳亥冬侍/老蘇公自蜀至荆州作)
　　　　慎按南行集叙略云巳亥之嵗侍行適楚舟
　　　　中無事凡與耳目所接者雜然有觸於中而
　　　　發於咏歎葢家君之作與弟轍之文皆在凡
　　　　一百篇謂之南行集十二月十八日江陵驛
　　　　書又按子由詩云初來寄荆渚魚雁賤宜客
　　　　楚人重嵗時爆竹聲磔磔新春始渉五田凍
　　　　未生麥相擕歷唐許花柳漸芽坼葢巳亥十
　　　　月先生自眉州入嘉陵江經戎瀘渝涪忠䕫
　　　　諸州下峽抵荆州度嵗明年庚子正月自荆
　　　　門出陸由襄鄧唐許至開封道里嵗月歴歴
　　　　可攷故欒城前集以郭綸一首壓巻初發嘉
　　　　州以下諸詩次之明萬厯朝焦弱侯叙東坡
　　　　外集自言得秘閣善本其編次一如欒城集
　　　　今從之施氏原本以辛丑十一月初赴鳳翔
　　　　詩為冠而巳亥庚子所作概棄弗録開巻便
　　　　錯何取乎編年吾不解也
　　郭綸(公自注綸本河西弓箭手屢戰有功不賞自/黎州都監官滿貧不能歸今權嘉州監稅)
河西猛士無人識日暮津亭閲過船路人但覺驄馬瘦
不知鐡槊大如椽因言西方久不戰截髮願作萬騎先
我當慿軾與寓目看君飛矢集蠻氊
　河西(漢書武帝初置張掖酒泉燉煌武威四郡昭帝/又置金城郡為河西五郡歐陽忞輿地廣記陜)
　(西路凉州漢武威郡前凉張軌後凉呂/光皆據此唐初為凉州後改河西節度)弓箭手(宋史/兵志)
　(鄉兵者選户籍團結訓練以為防守陕西曰保毅本/周舊制開寳八年發平凉潘源二縣民治城隍因立)
　(為保毅弓箭手咸平五年㸃沿邉丁壯六萬八千人/與正兵同戍邉郡慶歴初悉勅為保㨗軍環慶保安)
　(亦各籍置曰/河西弓箭手)
　　附子由作
　　郭綸本蕃種騎鬬雄西戎流落初無罪因循遂龍
　　鍾嘉州巳經嵗見我涕無窮自言將家子少小學
　　彎弓長遇西鄙亂走馬救邉烽手挑丈八矛所往
　　如投空平生事苦戰數與大冦逢昔在定川寨賊
　　來如羣蜂萬騎擁酋帥自謂白相公揮兵取其元
　　糢糊腥血紅戰勝士氣振越敵如旋風蚩蚩氊裘
　　將不信勇且忠遥語相勸誘一矢摧厥胸短兵接
　　死地日落沙塵䝉馳歸不敢息馬口衘折鋒誰知
　　八尺軀脱命萬死中忽聞南蠻叛羽檄行怱怱將
　　兵赴危難瘴霧不辭衝行經賀州城寂莫無人蹤
　　攀堞莾不見入據為築墉一旦賊兵下百計燒且
　　攻三月不能䧟救至遂得通﨑嶇有成績元帥多
　　異同有功不見賞憔悴落巴賨巳矣復誰信言之
　　氣恟恟予不識郭綸聞此為歛容一夫何足言竊
　　恐悲羣雄此非介之推安肯不計功郭綸未嘗敗
　　用之可前鋒
　　(按子由作叙述郭綸生平最詳足與東坡/詩相發明余之附録同時唱和凡以此也)
　　初發嘉州
朝(一作/初)發鼔闐闐西風獵畫旃故鄉飄巳逺往意浩無邉
錦水細不見蠻江清可憐(一本作/更鮮)奔騰過佛脚曠蕩造
平川野市有禪客釣臺尋暮烟相期定先到乆立水潺
潺(公自注是日期鄉僧/宗一㑹別釣魚臺下)
　嘉州(應劭漢書注順帝改青衣縣為漢嘉以公孫述/稱帝青衣人不賔光武嘉之也十道志嘉州犍)
　(為郡禹貢梁州之域元和郡縣志漢犍為郡之南安/縣接近漢中之漢嘉舊縣因名大業二年併入眉州)
　(武徳二年改嘉州割通義洪雅等四縣別置眉州九/域志成都府路嘉州犍為郡本朝為上州治龍游縣)
　(呉船録自眉至/嘉一百二十里)錦水(太平寰宇記蜀江至成都濯錦/鮮潤異于他水名濯錦江按嘉)
　(州距成都三百餘里/故云錦水細不見)蠻江(太平寰宇記青衣水濯衣/即青故名至龍游縣與汶)
　(水合以其來自徼外故曰蠻江又云有沬水自/陽山縣流入初無陽山江之名施氏補註謬)佛脚
　(輿地紀勝開元中僧海通于瀆江沫水濛水三江合/處鑿石為彌勒大像高三百六十尺建七層閣以覆)
　(之積十九年工始偹唐韋臯大像記畧云頭圍千尺/目廣二丈其餘相好一一稱是陸放翁詩註云一泉)
　(泓然正在髻下每嵗/水漲不能及佛足)
　　附子由作
　　放舟沫江濵往意念荆楚擊鼔樹兩旗勢如遠征
　　戍紛紛上船人㯭急不容語余生雖江陽未省至
　　嘉樹巉巉九頂峰可愛不可住飛舟過山足佛脚
　　見江滸舟人盡歛容競欲揖其拇俄頃巳不見烏
　　牛在中渚移舟近山隂壁峭上無路云有古郭生
　　此地苦箋注區區辨蟲魚爾雅細分縷洗硯去殘
　　墨徧水如墨霧至今江上魚頂有遺墨處覽物悲
　　古人嗟此空自苦余今方南行朝夕事鳴櫓至楚
　　不復留上馬千里去誰能居深山永與禽獸伍此
　　事誰是非行行重回顧
　　犍為王氏書樓
樹林幽翠滿山谷樓觀突兀起江濵云是昔人藏書處
磊落萬巻今生塵江邉日出紅霧散綺窗畫閣青氛氲
山猿悲嘯谷泉響野鳥嘐戞巖花春借問主人今何在
被甲遠戍長苦辛先登搏戰事斬級區區何者為三墳
書生古亦有戰陣葛巾羽扇揮三軍古人不見悲世俗
回首蒼山空白雲
　犍為(水經江水東南過犍為江陽縣酈注云故大夜/郎國史記武帝使唐䝉伐西戎得夜郎國遂立)
　(犍為郡元和郡縣志漢南安縣地周置沉犀郡並立/武陽縣開皇三年改犍為縣西北至嘉州一百五十)
　(六里郭允蹈蜀鑑漢武帝元光四年/始置犍為郡今榮嘉眉等州即其地)王氏書樓(郭璞/記犍)
　(為縣北百里/有書樓山)
　　　　慎按先生在黄州與王齊萬秀才詩云君家
　　　　稻田冠西蜀𢷬玉揚珠三萬斛塞江流秭起
　　　　書樓碧瓦朱欄照山谷齊萬字文甫蜀人時
　　　　寓居武昌縣當即書樓主人也
　　過宜賔見夷牢(刻本作/中訛)亂山(一統志宜賔在叙州/漢僰道後周外江唐)
　　(義賔宋宜賔原/注嘉祐四年作)
江寒晴不知遠見山上日朦朧含高峰晃蕩射峭壁横
雲忽飄散翠樹紛歴歴行人挹孤光飛鳥投逺碧蠻荒誰
復愛濃秀安可適豈無避世士高隠鍊精魄誰能從之
游路有豺虎跡
　宜賔(元和郡縣志漢南安縣地屬犍為郡天寳元年/改為義賔屬戎州東南至州一百六十里太平)
　(寰宇記諸葛亮南征于此置􁒥䣕戍後改􁒥䣕縣開/元十七年為義賔與元和志不合九域志太平興國)
　(元年避太宗諱改義賔為宜賔太/平寰宇記謂開寳九年改名者訛)
　　　　慎按元方輿勝覽云夷牢山在叙州宣化縣
　　　　南夷人祭社於此飲酒歡樂夷語以樂為牢
　　　　故名二蘇有過宜賔見夷牢亂山詩云云向
　　　　來諸刻本俱作夷中今据此改定以正傳刻
　　　　之譌
　　附子由作
　　江流日益深民語漸巳變岸濶山盡平連峰逺排
　　漢慘慘瘴氣青薄薄寒日煖峰巒苦崖石草木條
　　幹短遥想彼居人狀類麏鹿竄何時遂平定戍卒
　　從此返
　　夜泊牛口
日落江霧生繫舟宿牛口居民偶相聚三四依古柳負
薪出深谷見客喜且售煮蔬為夜飱安識肉與酒朔風
吹茅屋破壁見星斗兒女自咿嚘亦足樂且乆人生本
無事苦為世味誘富貴耀吾前貧賤難獨守誰知深山
子甘與麋鹿友置身落蠻荒生意不自陋今予獨何者
汲汲强奔走
　牛口(失/考)咿嚘(趙壹詩骯髒自骯/髒咿嚘自咿嚘)
　　附子由作
　　行過石壁盡夜泊牛口渚野老三四家寒燈照疎
　　樹見我各無言倚石但箕踞水寒䨇脛長壊袴不
　　蔽股日暮江上歸潛魚逺難捕稻飯不滿盂饑卧
　　冷徹曙安知城市歡守此田野趣秪應長凍餒寒
　　暑不能苦
　　牛口見月
掩窗寂巳睡月脚垂孤光披衣起周覽飛露洒我裳山
川同一色浩若渉大荒幽懐耿不寐四顧獨彷徨忽憶
丙申年京邑大雨霶蔡河中夜决横浸國南方車馬無
復見紛紛􁎾栰郎新秋忽巳晴九陌尚汪洋龍津觀夜
市燈火亦煌煌新月皎如晝疎星弄寒芒不知京國喧
謂是江湖鄉今來牛口渚見月重凄凉却思舊遊處滿
陌沙塵黄
　京邑大雨(東都事畧嘉祐元年夏四月河北大水壬/子河决商胡六月社稷壇壊下詔令中外)
　(臣工疏時/政缺失)蔡河(宋史河渠志蔡河貫京師兼閔水洧/水潩水王應麟困學紀聞建隆二年)
　(浚蔡河通陳潁之漕古琵琶溝也杜佑通典謂漢運/路由浚儀十里入琵琶溝絶蔡河入陳州即此矣太)
　(平寰宇記謂蔡河在開封縣南別有琵琶溝在縣南/十一里即茛宕渠者非也李濓汴京遺跡志源委較)
　(詳今偹載于後蔡河貫京城為都人所仰閔水自尉/氏歴祥符合于蔡是為恵民河洧水自許田注鄢陵)
　(歴扶溝合于蔡潩水出鄭之大隗山注臨頴歴鄢陵/扶溝合于蔡凡許鄭諸水悉㑹焉其自尉氏北流至)
　(戴樓門東廣利水門入城名西蔡河其從陳州門/西普濟水門出城經通許接舊蔡河者名東蔡河)
　　　　慎按仁宗嘉祐元年丙申先生舉進士過扶
　　　　風本集有鳳鳴驛記以年譜攷之公甫舉進
　　　　士明年丁酉丁成國太夫人憂歸蜀巳亥冬
　　　　侍老蘇公再入京此詩乃巳亥作故云忽憶
　　　　丙申年通篇多是追遡語王氏註謂嘉祐元
　　　　年至京師作者謬今改正
　　戎州
亂山圍古郡市易帶群蠻瘦嶺春耕少孤城夜漏閒往
時邉有警征馬去無還自頃方從化年來亦欵闗頗能
貪漢布但未脫金鐶何足争强弱吾民盡玉顔
　戎州(元和郡縣志古僰國秦破滇通五尺道漢武通/西南夷置僰道縣屬犍為郡戎僚之中最有人)
　(道故其字從人梁大同十年立戎州太平寰宇記梁/于此置六同郡又置戎州隋初郡廢而州存天寳元)
　(年改南溪郡羈縻三十六州一百三十七縣並荒梗/無戸口乾元中復為戎州○又按十道志唐大歴十)
　(五年改戎州為叙州歐陽忞輿地廣記宋政和四年/改戎州為叙州葢取西戎即叙之義二處互異存以)
　(偹攷呉船録自犍為縣/至叙州一百五十里)羣蠻(太平寰宇記其土有四/族黎蒯虞牟夷夏雜居)
　(風俗各異其蠻僚之類/不識文字言語不通)金鐶(南史狼牙修國其王及/貴臣皆雲霞布覆胛以)
　(金䋲為絡帶金鐶貫耳唐書南蠻傳投和在真臘國/南王宿衞百人衣朝霞耳金鐶太平寰宇記戎州蠻)
　(獠風俗椎髻跣足鑿齒穿耳/按金鐶耳飾也施氏補註訛)
　　附子由作
　　江水通三峽州城控百蠻沙昏行旅倦邉静禁軍
　　閒漢虜更成市羅紈靳不還投氊揀精宻換馬瘦
　　孱顔兀兀頭垂髻團團耳帶鐶夷聲不可㑹爭利
　　苦間闗
　　舟中聼大人彈琴
彈琴江浦夜漏永歛袵竊聼獨激昂風松瀑布巳清絶
更愛玉珮聲琅璫自從鄭衞亂雅樂古器殘缺(一作/破)世
巳忘千年寥落獨琴在有如老仙不死閲興亡世人不
容獨反古强以新曲求鏗鏘微音淡弄忽變轉數聲浮
脆(一作/泡)如笙簧無情枯木今尚爾何况古意墮渺茫江
空月出人響絶夜䦨更請彈文王
　浮泡(翻譯名義受想/行起似浮泡)文王(呉淵頴集云琴有十二操/將歸猗蘭龜山越裳拘幽)
　(岐山履霜雉朝飛別鵠殘形水仙襄/陽其中拘幽岐山二操即文王操也)
　　附子由作
　　江流浩浩羣動息琴聲琅琅中夜鳴水深天濶音響
　　逺仰視牛斗皆從横昔有至人愛奇曲學之三嵗
　　終無成一朝隨師過滄海留置絶島不復迎終年
　　見怪心自感海水震掉魚龍驚翻回蕩潏有遺韻
　　琴意忽忽從此生師來迎笑問所得撫手無言心
　　自明世人囂囂好絲竹撞鐘擊鼓浪謂榮安知江琴
　　韻超絶擺耳大笑不肯聼
　　泊南牛(欒城集/作南井)口期任遵聖長官不至到晚不及
　　見復來
江上有微徑深榛烟雨埋﨑嶇欲取別不見又重來下
馬未及語固巳慰長懐江湖渉浩渺安得與之偕
　南井(曹學佺名勝志瀘州江安縣在州西南一百二/十里有縣市有井市宋置南井監在縣東北水)
　(經注巫溪水徑北井縣西東轉厯其縣北井南有鹽/井井在縣北故縣名北井葢蜀鹽皆井出北井置)
　(縣南井置監率/因産鹽得名也)任遵聖(東都事畧任孜字遵聖眉山/人以學問氣節雄鄉里名聲)
　(與蘇洵相上下仕至光禄寺丞○按遵聖曽為平原/令故稱為長官先生詩有平原老令更可悲之句見)
　(本/集)
　　附子由作(欒城集原題云泊/南井口期任遵聖)
　　期君荒江濆未至望已極朔風吹烏裘隠隠沙上
　　立愧余後期至先到犯寒色既泊問所如歸去巳
　　無及繫舟重相邀雨冷途路濕
　　過安樂山聞山上木葉有文如道士篆符云此山
　　乃張道陵所寓二首(第二首一本作/重過安樂山)
天師化去知何在玉印相傳世共珍故國子孫今尚死
滿山秋葉豈能神
真人巳不死外慕墮空虛猶餘好名意滿樹寫天書
　安樂山(元和郡縣志瀘州合江縣舊名安樂/縣安樂山在縣東八十里縣取名焉)木葉丈
　如篆符(入蜀記黄牛廟後叢木似冬青而非莫/能名者落葉有異文似符篆葉葉不同)
　　　　慎按漢書建安二十年曹操破張魯定漢中
　　　　魯祖父陵順帝時客於蜀學道鶴鳴山中三
　　　　國魏志張陵客蜀學道鵠鳴山造作符書以
　　　　惑百姓葛洪神仙傳張道陵沛國人學長生
　　　　之術入蜀住鵠鳴山太平寰宇記鶴鳴山在
　　　　蜀州晉原縣西北七十九里張道陵登仙之
　　　　所鶴與鵠古人通用按以上諸書皆謂道陵
　　　　寓鶴鳴山不云在安樂山也王象之碑目安
　　　　樂山有唐髙宗時劉真人藏經碑黄山谷云
　　　　劉真人名珍字善慶安樂山乃真人飛昇之
　　　　所鄧綰吏隐閣記亦謂安樂山世傳隋開皇
　　　　中劉珍先生登真之地曹學佺名勝志山有
　　　　天符葉樹一夕大風雨㧞去後得於容子山
　　　　葉如荔枝而長上有文如蟲篆或以為劉真
　　　　人仙跡据此數說則安樂山仙跡乃劉善慶
　　　　非天師也先生舟行過山下一時所聞出長
　　　　年三老之口恐未必得其真故為考證如此
　　渝州寄王道矩
曾聞五月到渝州水泊長亭砌下流唯有夢魂長繚繞
共論唐史更綢繆舟經故國嵗時改霜落寒江波浪收
歸夢不成冬夜永厭聞船上報更籌
　渝州(十道志渝州南平郡古巴國也元和郡縣志劍/南道東川節度所轄東至魚復西連僰道北接)
　(漢中南極牂牁是其界也劉璋分巴郡自墊江以下/為永寧郡先主又以固陵為巴東郡于是巴郡分而)
　(為三梁武陵王于巴郡置楚州開皇九年改為渝州/因渝水為名東北至涪州水路三百四十里太平寰)
　(宇記屬山南西道崇寧中改恭州范石湖呉船録所/謂恭州即渝州也後以光宗潛邸始陞府名重慶)
　王道矩(一本矩作祖/爵里失考)
　　入峽
自昔懐幽(一作/清)賞今兹得縱探長江連楚蜀萬派瀉東
南合水來如電黔波綠似藍餘流細不數逺勢競相參
入峽初無路連山忽似龕縈紆收浩渺蹙縮作淵潭風
過如呼吸雲生似吐含墜崖鳴窣窣垂蔓綠毵毵冷翠
多崖竹孤生有石楠飛泉飄亂雪怪石走驚驂絶澗知
深淺樵童忽兩三人烟偶逄郭沙岸可乘籃野戌荒州
縣邦君古子男放衙鳴晚鼔留客薦霜柑聞道黄精草
叢生綠玉篸盡應充食飲不見有彭聃氣候冬猶煖星
河夜半涵遺民悲昶衍(公自注孟昶從此/入覲王衍亦蜀王)舊俗接魚蠶
板屋漫無瓦巖居窄似菴伐薪常冐險得米不盈甔歎
息生何陋劬勞不自慚葉舟輕逺泝大浪固嘗諳矍鑠
空相視嘔啞莫與談蠻荒安可住幽䆳信難妉獨愛孤
棲鶻高超百尺嵐横飛應自得逺颺似無貪振翮游霄
漢無心顧雀䳺塵勞世方病局促我何堪盡解林泉好
多為富貴酣試看飛鳥樂高遁此心甘
　入峽(呉船録發泥碚村六十里至恭州自此入峽/大抵西川至東川風土已不同至峽益陋矣)合
　水(經水江水又東北至巴郡江川縣涪/水漢水合水宕渠水合南流注之)黔波(呉船録/黔水自)
　(黔江來合大江江濤黄濁黔江乃清冷如玻/璃其下悉是石底自成都至此始見清江)州縣(本/集)
　(與荆州王兵部書云自蜀至/楚過郡十一縣二十有六)魚蠶(歐陽忞輿地廣記/三代以前蜀君曰)
　(蠶叢曰伯雍曰魚鳬曰/杜宇曰開明相繼王之)
　　附子由作(按欒城集入峽詩在巫山廟之前葢誤/以瞿塘為入峽也令依呉船録編附渝)
　　(州詩/後)
　　舟行瞿塘口兩耳風鳴號渺然長江水千里投一
　　瓢峽門石為戸鬱怒水力驕扁舟落中流浩如一
　　葉飄呼吸信奔浪不復由長篙捩柂破濆旋畏與
　　亂石遭兩山蹙相值望之不容刀漸近乃可入白
　　鹽最雄高草木皆倒生哀呌悲猿猱白雲繚長袖
　　零落如飛毛緬懐洚水年惨蹙病有堯禹益决岷
　　水屢與山鬼鏖摧岡轉大石破地䟽洪濤巉巉當
　　道山斬截肩尾銷峭壁下無趾連峰斷修腰破處
　　不生草上不挂鳥巢水怪不盡戮下有龍與鰲遼
　　哉千萬年禹死遺迹牢豈必見河洛開峽斯已勞
　　江上看山
船上看山如走馬倐忽過去數百羣前山槎牙忽變態
後嶺雜遝如驚奔仰看微徑斜繚繞上有行人高縹緲
舟中舉手欲與言孤帆南去如飛鳥
　數百羣(馬思贊云起句用少陵隔河見胡騎倐忽數/百羣二語杜是正面此是譬喻所謂奪胎換)
　(骨法/也)
　　附子由作
　　朝看江上枯崖山憔悴荒榛赤如赭暮行百里一
　　回頭落日孤雲靄新畫前山更逺色更深誰知可
　　愛信如今惟有巫山最穠秀依然不負逺來心
　　黔中(一本作/涪州)得山胡(公自注善/鳴出黔中)
終日鎻筠籠回頭惜翠茸誰知聲㗲㗲亦自意重重夜
宿烟生浦朝鳴(一作/吟)日上峰故巢何足戀鷹隼豈能容
　黔中(元和郡縣志巴之南鄙秦黔中地蜀先主以為/涪陵郡武徳元年立涪州在蜀江之南涪江之)
　(西元方輿勝覽涪州自思州之上費溪發源經五十/八節名灘方至黔州溉凡五百餘里與蜀江㑹于涪)
　(州之東九域志涪州屬䕫州路東至忠州/三百五十里○按涪州古巴國漢涪陵)
　　附子由次韻
　　山胡擁蒼毳兩耳白茸茸野樹啼終日黔山深㡬
　　重啄溪探細石噪虎上孤峰被執應多恨筠籠僅
　　不容
　　留題仙都觀
山前江水流浩浩山上蒼蒼松柏老舟中行客去紛紛
古今換易如秋草空山樓觀何峥嶸真人王逺隂長生
飛符御氣朝百靈悟道不復誦黄庭龍車虎駕來下迎
去如旋風摶紫清真人厭世不回顧世間生死如朝暮
學仙度世豈無人飡霞絶粒長辛苦(一作/苦辛)安得獨從逍
遥君冷然乘風駕浮雲超世無有我獨行(一作/存)
　仙都觀(水經注平都有天師治道書號為平都福地/太平寰宇記平都山漢隂長生白日昇天于)
　(此二十四化之一也道藏有平都山仙都觀記二巻/注云山在忠州隂長生成仙處輿地紀勝仙都觀在)
　(鄷都縣平都山唐建宋改景徳觀又名白鶴觀叚文/昌脩平都觀記云平都最高頂即漢時王逺隂長生)
　(二真人蟬蛻之所輿地碑目仙都觀有二仙公碑李/䖍撰二仙銘薛湜撰俱景龍二年立號白玉碑百川)
　(學海治平末東坡泊舟仙都觀下道士持隂長生石/刻金丹訣就質真􁃶坡曰不知也然士大夫過此必)
　(以請乆之自有知者○按治平末先生方在鳳/翔任焉得泊舟觀下或誤以嘉祐為治平爾)
　　仙都山鹿
日月何促促塵世苦局束仙子去無蹤故山遺白鹿仙
人巳去鹿無家孤樓悵望層城霞至今聞有遊洞客夜
來江市呌平沙長松千樹風蕭瑟仙宫去人無咫尺夜
鳴白鹿安在哉滿山秋草無行迹
　白鹿(老蘇公詩序云至鄷都縣將游仙都觀見知縣/李長官云固知君之將至也此山有鹿甚老而)
　(猛獸獵人終莫能害將有客來游鹿輙夜鳴故嘗以/此候之而未嘗失余聞而異之乃為作詩○按嘉祐)
　(集不載此序亦無詩霏雪録所載與此畧同方輿勝/覽景徳觀前鹿麂時出沒林間與人狎自平都西去)
　(一里樹林叢宻者白鹿山也/景徳觀即仙都觀注見上首)
　　江上值雪效歐陽體限不以鹽玉鶴鷺絮蝶飛舞
　　之類為比仍不使皓白潔素等字(歐陽公原作載/聚星堂雪詩後)
縮頸夜眠如凍龜雪來惟有客先知江邉曉起浩無際
樹杪風多寒更吹青山有似少年子一夕變盡滄浪髭
方知陽氣在流水沙上盈尺江無澌隨風顛倒紛不擇
下滿坑谷高陵危江空野濶落不見入戸但覺輕絲絲
沾裳細看若(一作/巧)刻鏤豈有一一天工為霍然一揮徧
九野吁此權柄誰執持世間苦樂知有㡬今我幸免沾
膚肌山夫只見壓樵擔豈知帶酒飄歌兒天王臨軒喜有
麥宰相獻夀嘉及時凍吟書生筆欲折夜織貧女寒無
幃高人著屐踏冷冽飄拂巾㡌真仙姿野僧斫路出門
去寒液滿鼻清淋漓灑袍入袖濕靴底亦有執板趨堦
墀舟中行客何所愛願得獵騎當風披草中咻咻有寒
兎孤隼下擊千夫馳􁥽氷煮鹿最可樂我雖不飲强倒
巵楚人自古好弋獵誰能往者我欲隨紛紜旋轉從滿
面馬上操筆為賦之
　(朱翌倚覺寮雜記東坡雪詩青山有似少年子二/句葢用皮日休云世無用賢人青山生白髭意也)寒
　液滿鼻(束晢餅賦𤣥冬猛寒清晨/之㑹涕凍鼻中霜凝口外)
　　　　慎按子由次韻病中大雪詩追述江上值雪
　　　　事則子由當亦有作今欒城集失載
　　嚴顔碑(公自注在忠州顔即巴郡/太守事見蜀志張飛傳)
先主反劉璋兵意頗不義孔明古豪傑何乃為此事劉
璋固庸主誰為死不二嚴子獨何賢談笑傲碪几國亡
君巳執嗟子死誰為何人刻山石使我空涕淚吁嗟斷
頭將千古為病悸
　忠州(元和郡縣志後漢巴東/郡唐貞觀八年改忠州)
　　附子由作
　　古碑殘缺不可讀逺人愛惜未忍磨相傳昔者嚴
　　太守刻石千載字巳訛嚴顔平生吾不記獨憶城
　　破節最高被擒不辱古亦有吾愛善折張飛豪軍
　　中生死何足怪乘勝使氣可若何斫頭徐死子無
　　怒我豈畏死如兒曹匹夫受戮或不避所重壯氣
　　吞黄河臨危閒暇有如此覽碑慷慨思横戈
　　屈原塔(公自注在忠州原不當有碑塔/于此意者後人追思故為作之)
楚人悲屈原千載意未歇精魂飄何處父老空哽咽至
今滄(一作/蒼)江上投飯救飢渇遺風成競渡猿呌楚山裂
屈原古壯士就死意甚烈世俗安得知眷眷不忍决南
賔(舊本本/作賨訛)舊屬楚山上有遺塔應是奉佛人恐子就淪
滅此事雖無凴此意固巳切古人誰不死何必較考折
名聲實無窮富貴亦暫熱大夫知此理所以持死節
　南賔(太平寰宇記山南東道忠州南賔郡理臨江縣/梁大同六年立臨江郡後魏改臨州唐武徳二)
　(年分武寧置南賔縣屬臨州天寳元年改南賔郡忠/州即南賔也刻本俱訛作南賨賨者巴蜀貢賦之名)
　(非地/名也)屈原碑(輿地碑目臨江郡有屈/原碑九域志亦引之)
　　附子由作(欒城集原/注在忠州)
　　屈原遺宅秭歸山南賔古者巴子國山中遺塔知
　　㡬年過者遲疑不能識浮圖高絶誰所為原死豈
　　復待汝力臨江慷慨心自明南訪重華頌孤直世
　　人不知徒悲傷强為築土高岌岌
　　望夫臺(公自注在忠/州南數十里)
山頭孤石遠亭亭江轉船回石似屏可憐千古長如昨
船去船來自不停浩浩長江赴滄海紛紛過客似浮萍
誰能坐待山月出照見寒影高伶俜
　望夫臺(名勝志南山即翠屏山在忠州/城對岸山中有朝真巖望夫臺)
　　附子由作
　　江上孤峯石為骨望夫不來空獨立去時江水拍
　　山流去後江移水成磧江移岸改安可知獨與高
　　山化為石山高身在心不移慰爾行人逺行役
　　竹枝歌(并序/)
　竹枝歌本楚聲幽怨惻怛若有所深悲者豈亦往者
　之所見有足怨者與夫傷二妃而哀屈原思懐王而
　憐項羽此亦楚人之意相傳而然者且其山川風俗
　鄙野勤苦之態固巳見於前人之作與今子由之詩
　故特緣楚人疇昔之意為一篇九章以補其所未道
　者
蒼梧山高湘水深中原北望度千岑帝子南遊飄不返
惟有蒼蒼楓桂林楓葉蕭蕭桂葉碧萬里逺來超莫及
乘龍上天去無蹤草木無情空寄泣水濵擊鼓何喧闐
相將扣水求屈原屈原巳死今千載滿船哀唱似當年
海濵長鯨徑千尺食人為糧安可入招君不歸海水深
海魚豈觧哀忠直吁嗟忠直死無人可憐懐王西入秦
秦闗巳閉無歸日章華不復見車輪君王去時簫鼓咽
父老送君車軸折千里逃歸迷故鄉南公哀痛彈長鋏
三戸亡秦信不虛一朝兵起盡讙呼當時項羽年最少
提劍本是耕田夫横行天下竟何事棄馬烏江馬垂涕
項王巳死無故人首入漢庭身委地富貴榮華豈足多
至今惟(一作/猶)有冡嵯峨故國凄凉人事改楚鄉千古為
悲歌
　竹枝(其聲本出於巴渝唐貞元中劉禹錫在沅/湘以俚歌鄙陋乃依騷九歌作竹枝新歌)
　　附子由作
　　舟行千里不至楚忽聞竹枝皆楚語楚言啁哳安
　　可分江中明月多風露扁舟日落駐平沙茅屋竹
　　籬三四家連舂並汲各無語齊唱竹枝如有嗟可
　　憐楚人足悲訴嵗樂年豐爾何苦釣魚長江江水
　　深耕田種麥畏狼虎俚人風俗非中原處子不嫁
　　如等閒䨇鬟垂頂髪巳白負水采薪常苦艱上山
　　采薪多荆棘負水入溪波浪黒天寒斫木手如龜
　　水重還家足無力山深瘴煖霜露乾夜長無衣猶
　　苦寒平生有似麋與鹿一旦白髪巳百年江上乘
　　舟何處客列肆諠譁占平磧逺來忽去不記州罷
　　市歸船不相識去家千里未能歸忽聼長歌皆慘
　　悽空船獨宿無與語月滿長江歸路迷路迷鄉思
　　渺何極長怨歌聲苦凄急不知歌者樂與悲逺客
　　乍聞皆掩泣
　　八陣磧
平沙何茫茫髣髴見石蕝縱横滿江上歳歳沙水齧孔
明死巳乆誰復辨行列神兵非學到自古不留訣至人
巳心悟後世徒妄説自從漢道衰蠭起盡姦傑英雄不
相下禍難乆連結驅民市無烟戰野江流血萬人賭一
擲殺盡如沃雪不為乆逺計草草常無法孔明最後起
意欲掃羣孽﨑嶇事節制隐忍久不决志大遂成迂嵗
月去如瞥六師紛未整一旦英氣折惟餘八陣圖千古
壯䕫峽
　八陣磧(困學紀聞八陣圗可見者三一在浦陽之高/平舊壘一在新都之八陣鄉一在魚復永安)
　(宫南江灘上魚復石磧迄今如故太平寰宇記八陣/圖在奉節縣西南七里荆州圖副云永安宫南一里)
　(渚下平磧上周圍四百十八丈中有孔明八陣圖按/奉節縣本漢魚復縣地桓温征蜀過此見常山蛇陣)
　(遂勒銘曰望古誡其真臨源愛徃跡恐君遺事節聊/下南山石水經注八陣圖東跨故壘皆累細石為之)
　(聚石八行行間相去二丈入蜀記䕫州東南有八陣/磧孔明之遺跡碎石行列如引䋲每嵗江漲磧上水)
　(數十丈比退/陣石如故)石蕝(晋語楚為荆蠻置茅蕝設望表說/文蕝束茅表位也按此云石蕝謂)
　(八陣磧以石表/位如茅蕝也)心悟(蜀志諸葛亮傳亮性長于巧思/推演兵法作八陣圖咸得其要)
　事節制(蜀志建安十二年亮悉衆由斜谷出據武功/五丈原毎患糧不繼使巳志不伸是以分兵)
　(屯田為乆住之基耕者雜于渭濵/居民之間而百姓安堵軍無私焉)
　　附子由作
　　漲江吹八陣江落陣如故我來苦寒後平沙如匹
　　素乘高望遺蹟磊磊六十四遥指同布碁就視不
　　知處世稱諸葛公用衆有法度區區落褒斜軍旅
　　無濶歩中原竟不到置陣狹無所茫茫平沙中積
　　石排隊伍獨使後世人知我非莾鹵奈何長蛇形
　　千古徑不悟惟餘桓元子乆視不能去
　　諸葛鹽井(公自注井有十四自山下至山上其十/三井常空盛夏水漲則鹽泉迤邐遷去)
　　(常去于江水/之所不及)
五行水本鹹安擇江與井如何不相入此意誰復省人
心固難足物理偶相逞猶嫌取未多井上無閒綆
　鹽井(太平寰宇記八陣磧下三里有一磧東西百歩/南北四十歩上有鹽泉井五口以木為桶昔嘗)
　(取鹽即時沙/壅冬出夏沒)
　　白帝廟
朔風催入峽慘慘去何之共指蒼山路來朝白帝祠荒
城秋草滿古樹野藤垂浩蕩荆江逺凄凉蜀客悲遲回
問風俗涕泗憫興衰故國依然在遺民豈復知一方稱
警蹕萬乘擁旌旗逺畧初吞漢雄心豈在䕫﨑嶇來野
廟閔黙愧常(一作/當)時破甑蒸山麥長歌唱竹枝荆邯(一本/作都)
(訛/)真壯士呉柱本經師失計雖無及圖王固巳奇猶餘
帝王號皎皎在門楣
　白帝廟(水經注江水又東逕魚復故城南故魚國也/地理志江闗都尉治元和郡縣志公孫述改)
　(魚復為白帝城元方輿勝覽白帝廟在奉節縣東八/里舊州城内有三石筍猶存入蜀記白帝廟氣象甚)
　(古松柏皆百年物王象之碑目白帝廟凡三其一元/和元年其二長興二年其三廣政元年立廟前有柏)
　(柱大可十圍高二十餘/丈乃公孫述時樓柱)荒城(盛𢎞之荆州記巴東郡/峽上北岸有一山孤時)
　(甚峭巴東郡据以為城註水經白帝山北緣馬嶺接/赤甲山其間平處南北相去八十五丈東西七十丈)
　(東傍瀼溪即以為隍寒山九坂最為險峻公/孫述据蜀自以為承漢土運故號曰白帝城)呉柱(時/為)
　(公孫述博士事/詳公孫述傳中)
　　永安宫(公自注今䕫州之永/安門即宫之遺址也)
千古陵谷變故宫安得存徘徊問遺老惟有永安門遊
人雜楚蜀軍馬晚喧喧不見重樓好誰知昔日尊吁嗟
蜀先主兵敗此亡魂只應法正死使公去遭燔
　永安宫(三國志先主伐呉不利自夷陵道還改白帝/為永安仍于州西七里築永安宫水經江水)
　(又東逕永安宫南註云劉先主終于此距平地可二/十里許江山逈濶入峽所無樂史謂公孫述築者訛)
　(陸游入蜀記夔州在山麓沙上所謂魚復永安宫也/宫今為州倉州治在宫西北永安門無可考以地里)
　(揆之當是/䕫之西門)遭燔(三國志章武二年先主自巫峽至夷/陵連營七百里呉將陸遜令軍士人)
　(持一把茅以火攻/之連燒四十營)
　　過木櫪觀
石壁高千尺微蹤逺欲無飛簷如劔寺(公自注出劍門/東望上寺宇彷)
(彿可/見)古柏似仙都許子嘗髙遯行舟悔不迂斬蛟聞猛烈
提劍想崎嶇寂莫棺猶在脩崇世巳愚隐居人不識化
去俗争吁洞府烟霞逺人間爪髪枯飄飄乘倒景誰復
顧遺軀
　木櫪觀(老蘇公詩序云許旌陽得道之所舟人不以/相告既過至武寧縣乃得其事縣人云許旌)
　(陽棺槨猶在山上旌陽許遜也嘗為旌陽令太平寰/宇記木櫪山在萬州武寕縣東南十三里輿地紀勝)
　(許旌陽舊宅今/之白鶴寺也)劍寺(王象之碑目劍門山/頂有一寺曰梁山寺)古柏似仙
　都(元方輿勝覧自鄷都縣東行二里/石徑縈回翠柏萬株即平都山)許子(列仙傳許/遜字敬之)
　(晋永嘉中為蜀之旌陽令從呉猛得神方棄官居洪/州西山下時海昏有大蛇真君用正一斬邪之法殱)
　(之/)
　　　　慎按十二真君傳與此畧同又云東晉尚書
　　　　郎邁䕶軍長史穆皆遜之族子也又真誥云
　　　　許尚八男第四邁五(當作字/須考)叔𤣥自改名逺
　　　　游則旌陽令名遜非邁也詩序以旌陽為邁
　　　　者訛今為考正
　　巫山(按欒城集有巫山廟七/言古詩一首無巫山詩)
瞿塘迤邐盡巫峽崢嶸起連峯稍可怪石色變蒼翠天
工運神巧漸欲作奇偉坱軋勢方深結搆意未遂旁觀
不暇瞬歩歩造幽䆳蒼崖忽相偪絶壁凜可悸仰觀八
九頂俊爽凌顥氣晃蕩天宇髙奔騰江水沸孤超兀不
讓直㧞勇無畏攀緣見神宇憇坐就石位巉巉隔江波
一一問廟吏遙觀神女石綽約誠有以俯首見斜鬟拖
霞弄修帔人心隨物變逺覺含深意野老笑我旁少年
嘗屢至去隨猿猱上反以繩索試石笋倚孤峯突兀殊
不類世人喜神怪論說驚㓜穉楚賦亦虛傳神仙安有
是次問掃壇竹云此今尚爾翠葉紛下垂婆娑緑(一作/緣)鳳
尾風來自偃仰若為神物使絶頂有三碑詰曲古篆字
老人那解讀偶見不能記窮探到峯背採研黄楊子黄
楊生石上堅瘦紋如綺貪心去不顧澗谷千尋縋山髙
虎狼絶深入坦無忌洪(一作/溟)濛草樹宻蔥蒨雲霞膩石竇
有泓泉甘滑如流髓終朝自盥潄冷冽清心胃浣衣挂
樹梢磨斧就石鼻徘徊雲日晚歸意念城市不到今十
年衰老(一作/疾)筋力憊當時伐殘木牙蘖巳如臂忽聞老人
說終日為嘆喟神仙固有之難在忘勢利貧賤爾何愛
棄去如脫屣嗟爾若無還絶糧(一作/粒)應不死
　巫山(水經注江水歴峽東逕新崩灘其下十餘里有/大巫山首尾一百六十里謂之巫峽□因山為)
　(名也樂史太平寰宇記舊云自三峽取蜀數千里恒/是一山此好大之言也惟三峽七百里兩岸連山畧)
　(無缺處重巖叠嶂隐天蔽日自非亭午夜分不見日/月所謂高山尋雲怒湍流水絶非人境神女廟在峽)
　(北/岸)瞿塘(水經注白帝城西有孤石冬出水二十餘丈/夏即没秋時方出樂府觧題瞿盛也塘陂池)
　(也言盛水其中可以行舟也又云夏則為瞿冬則為/塘入蜀記瞿塘闗西門正對灔澦堆太平寰宇記瞿)
　(塘在䕫州東一里古西陵峽也連崖千丈奔流電激/方輿勝覽以為三峽之門呉船録泊䕫州視瞿塘水)
　(僅漫灔澦之頂盤渦散其上謂/之灔澦撤髮十五里至瞿塘口)八九頂(入蜀記巫山/十二峯不可)
　(悉見所見/八九峯)神女石(按峽中十二峯曰望霞翠屏朝雲/松巒集仙來鶴净壇上昇起雲飛)
　(鳳登龍聖泉無神女峯之名范成大呉船録云陽臺/高唐觀人云在來鶴峯上入蜀記云十二峯惟神女)
　(峯最為纎麗奇峭宜為仙真所托云云竊/意來鶴峯即神女峯之别名未可知也)
　　巫山廟上下數十里有烏鳶無數取食於行舟之
　　上舟人以神之故亦不敢害
羣飛來去噪行人得食無憂便可馴江上饑烏無足怪
野鷹何事亦頻頻
　廟烏(呉船録凝真觀前有馴鴉客舟將來則迎于數/里之外舟過亦送數里土人謂之神鴉入蜀記)
　(神女祠中有烏數百送迎客舟自唐䕫/州刺史李貽詩巳云羣烏幸胙餘矣)
　　附子由作
　　巫廟真人古列仙高心獨愛玉爐烟饑烏巧㑹行
　　人意來去紛紛噪客船
　　神女廟
大江從西來上有千仭山江山自環擁恢詭富神姦深
淵鼉鼈横巨壑龍蛇頑旌陽斬長蛟雷雨移滄灣蜀守
降老蹇至今帶連鐶縱横若無主蕩逸侵人寰上帝降
瑤姬來處荆巫間神仙豈在猛玉座幽且閒飄蕭駕風
馭彌節朝天闗倐忽廵四方不知道里艱古粧具法服
䆳殿羅烟鬟百神自奔走雜㳫來趨班雲興靈怪聚雲
散鬼神還茫茫夜潭静皎皎秋月彎還應摇玉佩來聼
水潺潺
　神女廟(盛𢎞之荆州記神女廟在峽之北岸入蜀記/過巫山凝真觀謁妙用真人祠即世所謂巫)
　(山神女祠正對巫山峯巒/上入霄漢山脚直挿江中)瑤姬(神女賦我帝之季女/名瑤姬封于巫山之)
　(䑓所謂巫山之/女高唐之姬)秋月(入蜀記神女峯每八月十五夜/月明時有絲竹之聲往來山頂)
　(山猿皆鳴/逹旦方止)
　　過巴東縣不泊聞頗有萊公遺蹟
萊公昔未遇寂莫在巴東聞道山中樹猶餘手種松江
山養豪俊禮數困英雄執板迎官長趨塵拜下風當年
誰刺史應未識三公
　巴東縣(水經注江水經巴東峽後漢公孫述遣田戎/㧞巫之巴東縣名始此太平寰宇記山南東)
　(道巴東縣在歸州西六十里本漢巫縣地後周置樂/鄉縣開皇十八年改為巴東縣九域志屬荆州湖北)
　(路/)萊公(按曾鞏隆平集凖没後仁宗哀其以忠貶死/贈中書令萊國公謚忠愍萊國乃仁宗朝追)
　(贈非真宗朝所/封施氏補注譌)手種松(按入蜀記巴東縣江山雄麗/大勝秭歸謁冦萊公祠登䨇)
　(柏堂舊有公手植栢今巳槁死澠水燕談亦云萊公/知巴東手植䨇栢于庭民比之甘棠謂之萊公栢今)
　(先生詩以為手種松似為/韻所轉移抑傳聞失實也)
　　昭君村
昭君本楚人艷色照江水楚人不敢娶謂是漢妃(一作/家)
子誰知去鄉國萬里為胡鬼人言生女作門楣昭君當
時憂色衰古來人事盡如此反覆縱横安可知
　昭君村(漢書注應劭曰王嬙王氏女名嬙字昭君文/穎曰本南郡秭歸人也太平寰宇記歸州興)
　(山縣有王昭君宅王嬙即此邑人故曰昭君之縣村/連巫峽香溪在邑界昭君所游處方輿勝覽昭君村)
　(在歸州東/北四十里)胡鬼(白居易昭君詩生為/漢宫妃死作胡地鬼)
　　附子由作
　　峽女王嬙繼屈須入宫曾不媿秦姝一朝逺逐呼
　　韓去遙憶江頭捕鯉魚江上大魚安敢釣轉柁横
　　江筋力小深邉積雪厚埋牛兩處辛勤何處好去
　　家離俗慕榮華富貴終身獨可嗟不及故鄉山上
　　女夜從東舍嫁西家
　　新灘
扁舟轉山曲未至巳先驚白浪横江起槎牙似雪城番
番從髙來一一投澗坑大魚不能上暴鬛(一作/鰓)灘下横
小魚散復合瀺灂如遭烹鸕鷀不敢下飛過兩翅輕白
鷺誇瘦㨗揷脚還欹傾區區舟上人薄技安敢呈只應
灘頭廟賴此牛酒盈
　新灘(呉船録歸州下五里白狗灘又三十里新灘名/豪三峽入蜀記新灘南岸曰官漕北岸曰龍門)
　(龍門水湍急多暗石官漕差可行故舟率由南上然/石多鋭易穿船為峽中最險處宋初山崩石壅為舟)
　(害于是著令自十月至二月禁行舟知歸州趙誠疏/鑿之灘害梢去江絶于天聖中至皇祐三年復通然)
　(灘害至今/未能悉去)灘頭廟(入蜀記江瀆北廟正臨龍/門江南岸又有江瀆南廟)
　　新灘阻風
北風吹寒江來自兩山口初聞似搖扇漸覺平沙走飛
雲滿巖谷舞電穿窗牖灘下三日留識盡灘(一作/山)前叟
孤舟倦鵶軋短纜困牽揉嘗聞不終朝今此獨何(一作/何其)
乆只應留逺人此意固亦厚吾今幸無事閉户為飲酒
　　黄牛廟
江邉石壁高無路上有黄牛不服箱廟前行客拜且舞
擊鼓吹簫屠白羊山下耕牛苦磽确兩角磨崖四蹄濕
青芻半束長苦饑仰看黄牛安可及
　黄牛廟(荆州記夷陵南岸重嶺叠起最大而高岸間/有石狀如人負力牽牛人黒牛黄成就分明)
　(此巖既髙加以江湍紆廻雖途經信宿猶望見之行/者歌曰朝發黄牛暮宿黄牛三朝三暮黄牛如故呉)
　(船録過新灘八十里至黄牛峽上有沼川廟黄牛之/神也云助禹疏川者入蜀記黄牛廟神封嘉應保安)
　(侯其下即無義灘亂/石塞中流望之可畏)磽确(詩疏阪田崎/嶇磽确之處)青芻(少陵詩/與奴白)
　(飯馬/青芻)
　　蝦蟇碚(一作/培)
蟇背似覆盂蟇頤似偃月謂是月中蟇開口吐月液根
源來甚逺百尺蒼崖裂當時龍破山此水隨龍出入江
江水濁猶作深碧色稟受苦潔清獨與凡水隔豈惟煮
茶好釀酒應無敵
　蝦蟇碚(歐陽公集自注云碚土人寫作背字音佩荆/川記蝦蟇碚在夷陵石鼻山下黄山谷云從)
　(舟中望之頤項口吻甚類蝦蟇尋泉入洞中石氣清/寒泉出石骨若虬龍水流循蝦蟇背垂鼻口間乃入)
　(江入蜀記云蝦蟇在扇子峽麓頭/鼻吻頤絶類而背脊皰處尤逼真)煮茶(張又新水記/峽州扇子峽)
　(石中突而洩水俗謂之蝦蟇石其水煎茶第一曹能/始云陸羽品其水為天下第四陸放翁詩巴東峽裏)
　(最初峽天下/泉中第四泉)
　　出峽
入峽喜巉巖出峽愛平曠吾心淡無累遇境即安暢東
西徑千里勝處頗屢訪幽尋逺無厭髙絶每先上前詩
尚遺畧不録久恐忘憶從巫廟回中路寒泉漲汲歸真
可愛翠碧光滿盎忽驚巫峽尾巖腹有穿壙仰見天蒼
蒼石室開南向宣尼古廟宇叢木作帷帳鐡楯横半空
俯瞰不計丈古人誰架構下有不測浪石竇見天囷瓦
棺悲古葬新灘阻風雪村落去携杖亦到龍馬溪茅屋
沽村釀玉虛悔不至實為舟人誑聞道石最奇寤寐見
怪狀峽山富奇偉得一知㡬䘮苦恨不知名歴歴但想
像今朝脫重險楚水渺平蕩魚多客庖足風順行意王
追思偶成篇聊助舟人唱
　出峽(呉船録黄牛峽盡則為扇子峽過此盡峽中灘/矣三十里得南岸則盡平地曰平善壩舟出峽)
　(至此人皆相慶如更/生三十里至峽州)宣尼古廟(入蜀記發巴東山益/奇怪有夫子洞在峭)
　(壁人迹不可至彷彿若有欄楯不知所謂夫子者何/也按王梅溪集巫山縣東有靈泉謂之孔子泉其旁)
　(居民生子輙能讀書据此二説/則峽中當有孔子廟而無可考)村釀(水經注魚復戍/左岸有巴鄉村)
　(村人善釀故俗稱巴鄉清/村側有溪溪中多靈夀木)玉虛(晏公類要玉虛洞周/園石壁隠出異文日)
　(居左而圓月居右而缺龍虎草木之狀不可殫述文/獻通考荆湖北路歸州興山縣有玉虛洞太平寰宇)
　(記玉虛洞在興山縣南五十里唐天寳五載其洞忽/開入蜀記玉虛洞去江岸五里許洞門小纔尋丈既)
　(入則可容數百人有石成幢葢旛/旗芝草竹笋仙人龍虎鳥獸之屬)
　　　　慎按太平寰宇記龍洞溪在䕫州西一百里
　　　　輿地志云永安宫西有南鄉峽峽西八十里
　　　　有溪溪中有靈夀木此即是龍洞溪即善釀
　　　　酒之村也据此與詩語正相合但記作龍洞
　　　　詩作龍馬必有一訛馮氏補注妄托寰宇記
　　　　云馬鳴溪在䕫州俗稱龍馬溪又偽造土人
　　　　牧馬於溪上産龍駒事以傅㑹之杜撰假託
　　　　用以欺人寰宇記全書具在真不滿覽古者
　　　　一笑也
　　遊三游洞
凍雨霏霏半成雪游人屨冷蒼苔滑不辭擕被巖底眠
洞口雲深夜無月
　三游(白居易詩序云予自江州司馬授忠州刺史之/郡與知退㑹于夷陵翼日微之返棹送子至下)
　(牢戍聞石間泉聲因舍棹歩入缺岸水石相薄跳珠/濺玉驚動耳目各賦古詩二十韻書于石壁以吾三)
　(人始游故因名三游洞洞在峽州/上二十里北峯下兩岸相廞間)
　　附老蘇詩
　　洞中蒼石流成乳山下寒溪冷欲氷天寒二子苦
　　求去吾欲居之亦不能
　　附子由詩
　　昔年有遷客擕手過嵌巖去我嵗巳百游人忽復
　　三
　　(慎按老蘇子由二詩嘉祐欒城/集俱失載今從王氏注中采録)
　　遊洞之日有亭吏乞詩既為留三絶句於洞之石
　　壁明日至峽州吏又至意若未足乃復以此詩授
　　之
一徑繞山翠縈紆去似蛇忽驚溪水急争看洞門呀滑
磴攀秋蔓飛橋踏古槎三扉迎北吹一穴向西斜嘆息
烟雲老(一本作/去訛)追思嵗月遐唐人昔未到古俗此為家
(自此以下王注分為二首/今從施氏本合而為一)洞煖無風雪山深富鹿豭相
逢衣盡草環坐髻應髽竈突依巖黒樽罍就石窪洪荒
無傳記想像在羲媧此事今安有遺蹤我獨嗟山翁勸
留句强為寫槎牙
　峽州(十道志三峽口地曰峽州楚蜀分畛輿地廣記/魏武平荆州分置臨江郡蜀先主改為冝都後)
　(周改曰硤州九域志峽州夷陵郡屬荆湖北路後周/硤州唐初改硤為峽東界至江陵府二百六十五里)
　(西界至歸州/一百五里)三扉一穴(入蜀記過下牢闗繫船登三/游洞躡石磴二里其險處不)
　(可着脚洞大如三間屋有一穴通人過然隂黒可畏/繚山腹傴僂自巖下至洞前差可行下臨溪潭石壁)
　(二十餘丈又一穴後有壁可/居鍾乳嵗久垂地正當穴門)
　　附子由作
　　洞前危徑不容足洞中明曠坐百人蒼崖兀硉起
　　成柱亂石散列如驚麏清溪百丈下無路水滿沙
　　上如魚鱗夜深明月出山頂下照洞口纔及唇沉
　　沉深黒若大屋野老煹火青如燐平明欲出迷上
　　下洞氣飄亂為横雲深山大澤亦有是野鳥鳴噪
　　孤熊蹲三人一去無復見至今冠葢長滿門
　　寄題清溪寺(公自注在峽州/鬼谷子之故居)
口舌安足恃韓非死說難自知不可用鬼谷乃真姦遺
書今未亡小數不足觀秦儀固新學見利不知患嗟時
無桓文使彼二子顛死敗無足怪夫子固使然君看巧
更窮不若愚自安遺官若有神頷首然吾言
　清溪(太平寰宇記清溪在峽州逺安縣南六十五里/源出清溪山下冬夏無増減鬼谷先生傳云楚)
　(有清溪下深千仭其水靈異郭璞遊仙詩清溪/千仭餘中有一道士借問是何人云是鬼谷子)遺書
　(柳宗元讀鬼谷子漢時劉向班固録書無/鬼谷子鬼谷子最後出學者宜其不道也)秦儀新學
　(程明道曰秦儀學于鬼谷其術先/揣摩然後捭闔既動然後用鈎鉗)
　　附子由作
　　清溪鬼谷子雄辨傾六國視世無足言自閉長黙
　　黙蘇張何為者欲竊長短術學成果無賴遂為世
　　所惑顛倒賣諸侯傾轉莫可執後世何不明疑我
　　不汝及誰知居深山玩世可終日君觀二弟子死
　　處竟莫得客齊自披裂投魏求寄食悠悠清溪中
　　石亂流水急溪魚為朝飡老死得安穴居亂獨無
　　言其辯吾不測
　　留題峽州甘泉寺(公自注姜/詩故居)
輕舟横江來弔古悲純孝逶迤尋逺跡婉孌見遺貎清
泉不可掬涸盡空石窖古人飄何之惟有風竹閙行行
翫村落戸戸懸網罩民風坦和平開戸夜無鈔叢林富
笋茹平野絶虎豹嗟哉此樂鄉母乃姜子敎
　甘泉寺(歐陽修詩自注云甘泉寺在臨江一山上與/縣廨相對寺有清泉一泓俗傳姜詩泉亦有)
　(姜詩祠按詩廣漢人疑泉不在此陸游入蜀記峽州/西山甘泉寺竹橋石磴甚有幽趣法堂之右小徑數)
　(十歩至孝婦泉謂姜詩妻龎氏也泉上有祠/歐陽不以為信故其詩云事跡難尋楚語訛)姜子(後/漢)
　(書作姜詩○慎按水經注洛縣有沈鄉去江七里江/士遜之所居士遜名詩至孝母好飲江水嗜魚膾常)
　(以雞鳴溯流汲江子坐取水溺死婦恐姑知稱詩游/學冬夏衣服實投江流于是至孝上通泉出其舍側)
　(涌泉之中旦旦出鯉魚一䨇以膳焉華陽國志廣寒/郡治雒縣洛字原從水漢火徳忌水故改從雒則詩)
　(為廣漢人與後漢書合但所記事跡稍異而姓又不/同束觀漢記亦以為江詩或係流傳之譌當以史傳)
　(為正/也)
　　夷陵縣歐陽永叔至喜堂
夷(一作/西)陵雖(一作/有)小邑自古控荆呉形勝今無用英雄
久巳無誰知有文伯逺謫自王都人去年年改堂傾嵗
嵗扶追思猶咎吕感嘆亦憐朱(公自注時朱太/守為公築此堂)舊種孤
楠老新霜一橘枯清篇留峽洞醉墨寫邦圖(公自注三游/洞有詩夷陵)
(圖後有/留題處)故老問行客長官今白鬚著書多念慮許國減
歡娯寄語公知否還須數倒壺
　夷陵(呉録昭烈帝立宜都/于西陵即夷陵也)至喜堂(居士集至喜堂記/畧云景祐三年修)
　(有罪謫是邦朱公至縣舍擇其㕔事之東以作斯堂/與賔客偕至而落之按峽州又有至喜亭歐公亦有)
　(記堂在縣署中/非至喜亭也)咎吕(李燾長編范仲淹權知開封府/言事無所避時吕夷簡執政仲)
　(淹上言進退近臣不宜全委宰相夷簡不恱斥仲淹/越職言事坐貶韓魏公安陽集歐陽墓志云文正范)
　(公權京尹直陳時政得失大忤時宰意斥守饒州諫/官不敢言公胎書責之坐貶夷陵今按宰輔編年錄)
　(吕夷簡于明道二年四月罷/相十月復入相前後共七年)朱太守(宋史景祐二年/朱慶基以郎中)
　(出守/峽州)孤楠(歐陽集有至喜堂新開北軒手植楠木詩/云為憐碧砌宜佳樹手劚蒼苔選綠叢)
　　　　慎按自嘉州至荆州水路二千六百八十餘
　　　　里其經由郡縣古蹟先後次第欒城集亦有
　　　　舛訛者故以上排次依范石湖呉船錄
　
　
　
　
　
　
　
　蘇詩補註卷一
欽定四庫全書
　蘇詩補註巻二　　　翰林院編修查慎行撰
　古今體詩三十九首(嘉祐五年庚子春自/荆州陸行赴京師作)
　　息壤詩(并引/)
　淮南子曰鯀湮洪水盗帝之息壤帝使祝融殺之于
　羽淵今荆州南門外有狀若屋宇䧟入地中而猶見
　其脊者旁有石記云不可犯畚鍤所及輙復如故又
　頗以致雷雨歳大旱屢發有應予感之乃為作詩其
　辭曰
帝息此壤以藩幽臺有神司之隨取而培帝勑下民無
敢或開惟帝不言以雷以雨惟民知之幸帝之恕帝茫
不知誰敢以告帝怒不常下土是震使民前知是役于
民無是墳者誰取誰予惟其的之是以射之
　(慎按幸帝之恕恕字似當作怒誰敢以告告/字叶韻似當作訴諸刻本恐訛存疑再考)
　　附子由作
　　江上寒沙薄如席一夕墳起成高丘江流傾轉力
　　不勝左齧右吐非自由南郡城南獨何者平地生
　　長殊不休當中屋背不盈尺深入百丈皆石樓古
　　人不知下有怪發破不掩水漲浮傳言夏鯀塞洚
　　水上帝愛此無敢偷竊持大畚負長鎛刺取不巳
　　帝使流禹知水怒非塞止網捕百怪雜蜃鰍掘壕
　　入土不計丈投擲填壓聲鳴啾一時既定憂後世
　　恐此竊出壤九州神人巳死無復制故以此土封
　　其頭發之輙滿不可既意使靈物長幽囚前年大
　　旱千里赤取土盈掬雨不收誰言咫尺舊黄壤中
　　有千嵗龍與虬髙山萬仭猶可削嗟此何獨生如
　　疣天長地逺莾無極雖有缺壤誰能賙我疑天意
　　固有在患世多事窮鐫鎪埏陶鼓鑄地力困久不
　　自補無為憂世無女媧空白石磊磊滿地如浮漚
　　耕田鑿井自無巳息壤無㡬安能酬
　　荆州十首
游人出三峽楚地盡平川北客隨南賈呉檣間蜀船江
侵平野斷風捲白沙旋欲問興亡意重城自古堅
　荆州(元和郡縣志荆南節度屬江南西道太平寰宇/記荆州江陵郡屬山南東道楚郢都秦為南郡)
　(即今州也九域志西至峽州水路三百三十里北/至襄州四百五十里至東京一千八百八十里)三
　峽(庾仲雍荆州記巴楚有明月峽廣川峽東突峽今/謂之巫峽秭歸峽歸鄉峽太平寰宇記巫峽在巫)
　(山縣明月峽在夷陵懸崖間黄牛峽在夷陵西又云/三峽者西峽巫峽歸峽也峽程記三峽者明月廣谿)
　(仙山也○慎按三峽之名有二或以瞿塘灎澦巫山/為三峽或云州境之明月峽黄牛峽與西陵峽為三)
　(峽/)
南方舊戰國惨澹意猶存慷慨因劉表凄凉為屈原廢
城猶帶井古姓聚成村亦觧觀形勝昇平不敢論
　古姓(太平寰宇記武昌郡六姓呉伍程史龍郢武/陵郡三姓卞伍龔皆載山南東道荆州下)
楚地濶無邉蒼茫萬頃連耕牛未嘗汗投種去如捐農
事誰當勸民愚亦可憐平生事遊惰那得怨凶年
　楚地(元和郡縣志春秋以來楚國之都謂之郢都西/接巴巫東連雲夢亦一都㑹之所史記鶉首楚)
　(之分自張十八度至/軫十二度楚之分野)游惰(太平寰宇記荆之為言强/也陽盛物堅其氣急悍故)
　(人多剽輕唐至徳以後流傭争食者衆五方雜處風/俗大變五月五日競渡戯舟廢業耗民莫甚于此)
朱檻城東角高王此望沙江山非一國烽火畏三巴戰
骨淪秋草危樓倚斷霞百年豪傑盡擾擾見魚蝦
　髙王(五代史南平世家髙季興于後梁開平元年為/荆南節度末帝時封渤海王後唐莊宗朝封南)
　(平王子從誨/嗣封父爵)望沙(荆州志城東南有望沙樓後梁時/髙季興建以望沙津陳堯咨知荆)
　(州更名仲宣樓五代史南平世家高從誨多權詐晋/髙祖遣陶榖為國信使從誨晏榖于望沙樓大陳戰)
　(艦于樓下曰呉蜀不賔/願修武備以待師期)三巴(華陽國志劉璋改永寧/為巴郡以固陵為巴東)
　(墊江以上為巴/西是為三巴)
　　　　慎按此詩因南平而致慨於五季也季興初
　　　　為荆南節度所領止江陵歸峽三城地狹而
　　　　兵弱難與諸國爭衡父子祖孫與五代相終
　　　　始假其封號竊據單州是時楊李擅呉王氏
　　　　保閩劉氏鴟張于南粤王孟跳梁于蜀中莫
　　　　不帝制自為志圖兼并獨高氏所向稱臣中
　　　　間不自揣量間一搆兵初敗於王宗夀再敗
　　　　於孔勍及後唐伐蜀請以本道兵自取䕫萬
　　　　等州終不敢出畏蜀如虎之譏其能觧免乎
　　　　未㡬而强弱大小同歸澌滅百年以來戰骨
　　　　巳銷孤城猶在千秋形勝之區惟危樓倚斷
　　　　霞耳一時豪傑自命者細瑣么䯢無足比數
　　　　魚蝦擾擾一語說得五代君臣及僭號諸國
　　　　可憐可憫可鄙可羞又無論孱弱之髙氏也
　　　　施氏補注此篇専為南平而發淺之乎論蘇矣
沙頭烟漠漠來往厭喧卑野市分麞閙官船過渡遲遊
人多問卜傖叟盡擕龜日暮江天静無人唱楚辭
　沙頭(元徽之江陵玩月詩闐咽沙頭市荆州志/市在江陵縣東南十五里謂之沙頭市)擕龜
　(此譏楚人尚巫也施氏/補注引支牀龜甚無謂)
太守王夫子山東老俊髦壯年聞猛烈白首見雄豪食
雁君應厭驅車我正勞中書有安石慎勿賦離騷
　太守(先生全集有上荆州王兵部書又有與王刑部/書二人皆為荆州守又同姓其名字俱失考)
殘臘多風雪荆人重嵗時客心何草草里巷自嬉嬉爆
竹驚鄰鬼驅儺逐(一作/聚)小兒故人應念我相望各天涯
　爆竹(宗懔荆楚嵗時記正月一日雞鳴而起先于庭/前爆竹以辟山魈惡鬼十二月八日為臘村人)
　(並擊細腰鼓作金/剛力士以逐疫)驅儺(周禮夏官方相氏掌䝉熊皮/黄金四目𤣥衣朱裳執戈揚)
　(盾帥百隸而時儺以索室敺疫吕氏春秋注前/嵗一日擊鼓驅疫癘之鬼謂之逐除亦曰儺)
江水深成窟潛魚大似犀赤鱗如琥珀老枕勝玻瓈上
客舉雕俎佳人搖翠箆登庖更(一作/兼)作器何以免屠刲
　琥珀(本草青魚生江湖間多以作鮓所謂五侯鯖也/其頭中枕骨蒸令氣通曝乾狀如琥珀荆楚人)
　(煮拍作酒器/梳箆甚佳)老枕(爾雅魚枕謂之丁注云/枕在頂骨中如丁字)
北雁來南國依依似旅人縱横遭折翼感惻為沾巾平
日誰能挹高飛不可馴故人持贈我三嗅若為珍
　(荆俗葢好食雁故詩云爾合第/六首食雁君應厭句觀之可見)
柳(一作/脩)門京國道驅馬及春陽野火燒枯草東風動緑
芒北行連許鄧南去極衡湘楚境横天下懐王信弱王
　脩門(招魂篇歸來兮脩門王逸注郢城門也盛𢎞之/荆州記郢南門二門一名龍門一名脩門唐呉)
　(融留獻荆南成相公詩行行柳門路回/首下離東則荆州別有柳門他無可考)許鄧(太平寰/宇記許)
　(州許昌郡屬河南道西南至汝州一百八十里鄧州/南陽郡屬山南東道南至襄州一百八十里北至汝)
　(州四百/九十里)衡湘(文獻通考荆湖南路衡州秦屬長/沙郡呉以地置衡陽湘東二郡)
　　渚宫
渚宫寂莫依古郢楚地蒼茫非故基二王臺閣已鹵莾
(公自注湘/東王高氏)何况逺問縱横時楚王獵罷擊靈鼔猛士操
舟張水嬉釣魚不復數魚鼈大鼎千石烹蛟螭當時郢
人架宫殿意思絶妙般與倕飛樓百尺照湖水上有燕
趙千蛾眉臨風揚揚意自得長使宋玉作楚詞秦兵西
來取鐘簴故宫禾黍秋離離千年壯觀不可復今之存
者葢已卑池空野逈樓閣小雅有深竹藏狐狸臺中絳
帳誰復見臺下野水(一作/鴨)浮清猗(一作/漪)綠窗朱戸春晝
閉想見深屋彈朱絲腐儒亦觧愛聲色何用白首談孔
姬沙泉半涸草堂在破窗無紙風颸颸陳公蹤蹟最未
逺士(一作/七)瑞寥落今何之百年人事知㡬變直恐荒廢成
空陂誰能為我訪遺蹟草間應有湘東碑
　渚宫(郭允蹈蜀鑑江陵有津鄉故城在今江陵縣東/渚宫即其地○按左傳楚子西沿漢泝江將入)
　(郢王在渚宮下見之太平寰宇記亦引此未/嘗云渚官襄王所建也施氏補注謬今駁正)古郢(余/知)
　(古渚宫舊事鬻熊為周文王師成王封其孫熊繹于/楚後六世熊渠立又數世至文王國始大遂都郢今)
　(江陵北郢城/紀城是也)二王臺閣(渚宫舊事湘東王繹于子城/中穿構池山長數百丈上有)
　(通波閣跨水為之南有芙蓉堂東有禊飲堂西有鄉/射堂堂置竹堋可移動東南有連理堂堂北有映月)
　(亭修竹堂臨水齋齋前高山山有石洞潛行苑中山/上有陽雲樓北有臨風亭明月樓顔之推詩屢陪明)
　(月宴是也竹林堂庭前有桂竹冬月抽筍味如桂而/辛其中有劉宅紫薔薇康家四出薔薇白馬里薔薇)
　(長沙千葉薔薇並以長格架其上下有十間花房仰/而望花葉交映其間花草雖繁竹林彌盛故號竹林)
　(堂太平寰宇記謂之湘/東苑高氏事無可考)郢人宫殿(渚宫舊事靈王作/傾宫三年未息而)
　(為章華之臺翟人來朝王誇之與客登章華之臺三/休乃至太平寰宇記章華䑓在江陵東三十三里䑓)
　(形三角名勝志云楚離宫也又謂之豫章臺水經注/江水又東得豫章口是也陳子昂詩遙遙下巫峽望)
　(望得/章䑓)陳公(按宋史天禧中陳堯咨以右正言/知制誥出守荆南事蹟無可考)
　　荆門恵泉
泉源從髙來走下隨石脈紛紛白沫亂隠隠蒼崖拆縈
(一作/灣)回成曲沼清澈見肝膈潨(別本作/衆者訛)瀉為長溪奔駛
蕩蛙蟈初開不容椀漸去巳如帛傳聞此山中神物嬾
(一作/頗)遭謫不能致雷雨灧灧吐寒碧遂令山前人千古
灌稻麥
　荆門(太平寰宇記荆門本漢舊縣荆襄之要津唐末/荆南高氏建為軍北至襄州一百七十里九域)
　(志宋開寳五年即江陵府荆門鎮建軍與太平寰宇/記沿革稍異要之非宜都荆門山也施氏補注題下)
　(云荆門山在宜都大江之南與虎牙相/對詭托于公自注他本俱無今駁正)恵泉(葛立方/韻語陽)
　(秋荆門軍有恵泉李徳裕題詩云兹泉由太潔終不/蓄纎鱗到底清何益涵虛祗自貧至今碑版存焉本)
　(名䝉泉沈傳師有䝉泉聊息駕可以洗君心之句而/徳裕乃直曰恵泉曹學佺曰荆門州西有䝉恵二泉)
　(即州城所引以為池者源出象山北曰䝉南曰/恵䝉泉常寒恵泉常温葛立方混而為一非也)
　　附子由作
　　泉源何從來山下長溪發油然本無營誰使自激
　　冽茫茫九地底大水浮一葉使水皆為泉地巳不
　　勝洩應是衆水中獨不容至潔涓涓自傾瀉奕奕
　　見清澈石泓淨無塵中有三尺雪下為百丈溪冷
　　不受魚鼈脫衣浣中流解我䨇足熱樂哉泉上翁
　　大旱不知渇
　　次韻答荆門張都官維見和恵泉詩
楚人少井飲地氣常不洩蓄之為恵泉坌若有所拆泉
源本無情豈問濁與澈貪愚彼二水終古恥莫雪只應
所處然遂使語異別泉旁地平衍泉上山嵽嵲君子慎
所居此義安可闕古人貴言贈敢用况髙節不為冬霜
乾肯畏夏日烈泠泠但不巳海逺要當徹
　張維(呉興志張子野之父名維以子都官郎中貴封/正四品能詩孫莘老為作十咏圖序疑即其人)
　　附子由作
　　荒凉荆門西泉水誰為洩發源雖甚微來意不可
　　拆平鋪清池滿皎皎自明澈甘凉最宜茶羊炙可
　　用雪炎風五月交中夜吐明月太守燕已還青嶂
　　空嵲嵲泉上白髮翁來飲杯饌闕酌水自獻酬箕
　　踞無禮節區區游泉人常值午日烈回首憂重城
　　賞玩安能徹
　　浰陽早發
富貴本無(一作/先)定世人自榮枯囂囂好名心嗟我豈獨
無不能便退縮但使進少徐我行念西國巳分田園蕪
南來竟何事碌碌隨商車自進苟無補乃是嬾且愚人
生重意氣出處夫豈徒永懐江陽叟種藕春滿湖
　浰陽(按浰乃水名䖍州志龍南龍川之交有水/曰浰非先生經由之地也存疑俟再考)江陽
　(水經注江水東南過犍為江陽縣郭允蹈蜀鑑江陽/今瀘州曹學佺名勝志晋時曽置江陽郡于眉州此)
　(為得/之)
　　附子由作
　　春氣入楚澤原上草猶枯北風吹栗林梅蕋颯巳
　　無我行亦何事驅馬無疾徐楚人信稀少田畝任
　　蓁蕪空有道路人擾擾不留車悲傷彼何嬾歎息
　　此亦愚我今何為爾豈亦愚者徒行行楚山曉霜
　　露滿陂湖
　　夜行觀星
天高夜氣嚴列宿森就位大星光相射小星閙若沸天
人不相干嗟彼本何事世俗強指摘一一立名字南箕
與北斗乃是家人器天亦豈有之無乃遂自謂廹觀知
何如逺想偶有似茫茫不可曉使我長歎喟
　　漢水
捨棹忽逾月沙塵困逺行襄陽逄漢水偶似蜀江清蜀
江固浩蕩中有蛟與鯨漢水亦云廣欲渉安敢輕文王
化南國遊女儼如鄕洲中浣紗子環珮鏘鏘鳴古風隨
世變寒水空泠泠過之不敢慢佇立整冠纓
　漢水(按漢沔二水水經通稱漢有二源出鞏昌秦州/之嶓冡至四川由重慶江津縣入江此西漢水)
　(也出漢中府沔縣之嶓冡至漢陽府入江/者東漢水也水經所紀沔與漢合者也)襄陽(大平/寰宇)
　(記山南東道襄州本楚邑檀溪帯其西峴山亘其南/為楚之北津建安十三年始置襄陽郡以地在襄山)
　(之南為名南至荆門軍三百二十五里東北至唐州/二百五十里輿地廣記屬京西南路去江陵歩道五)
　(百勢同/唇齒)
　　襄陽古樂府三首
　　　野鷹來
野鷹來萬山下荒山無食鷹苦飢飛來為爾繫綵絲北
原有兎老且白年年飬子秋食菽我欲擊之不可得年
深兎老鷹力弱野鷹來城東有臺髙崔嵬臺中公子着
皮袖東望萬里心悠哉鷹何在嗟爾公子歸無勞使鷹
可呼亦凡曹天隂月黒狐夜嘷
　呼鷹(㐮陽記劉表墓在城東/又東二十里有呼鷹臺)
　　附子由作
　　野鷹來雄雉走蒼茫荒榛下毰毸大如斗鷹來蕭
　　蕭風雨寒壯士臺中一揮肘臺髙百尺臨平川山
　　中放火秋草乾雉肥兎飽走不去野鷹飛下風蕭
　　然嵯峨呼鷹臺人去臺巳圮高臺不可見况復呼
　　鷹子長歌野鷹來當年落誰耳父生已不武子立
　　又不强北兵果南下擾擾如驅羊鷹來野雉何暇
　　走束縛籠中安得翔可憐野雉亦有爪兩手捽鷹
　　猶可傷
　　　上堵吟(欒城集/缺和詩)
臺上有客吟秋風悲聲蕭散飄入宫臺邉游女來竊聽
欲學聲同意不同君悲意何事千里金城兩稚子白馬
為塞鳳為闗山川無人空且閒我悲亦何苦江水冬更
深鯿魚冷難捕悠悠江上聽歌人不知我意徒悲辛
　堵(水經注沔水又東過堵陽縣堵水出焉歴新城郡/故漢中之房陵縣漢末為郡又分置上庸郡其城)
　(三面注水九域志/竹山縣有堵水)千里金城(元和郡縣志引盛𢎞之/荆州記云孟逹為新城)
　(守登白馬山嘆曰劉封申躭据金城千里而不能守/豈丈夫哉因為上堵吟今人猶傳此聲音韻憤激其)
　(哀思之音乎郭允蹈蜀鑑昭烈遣孟逹攻房陵下之/遣劉封乗沔水與逹㑹攻上庸太守申耽舉郡降以)
　(耽為上庸太守耽弟儀為西城太守定漢中上庸西/城皆今金州地也章武元年孟逹以上庸降魏合房)
　(陵上庸西城三郡為新城以逹/領之入城登白馬塞嘆云云)
　　　　慎按元和郡縣志白馬山在竹山縣西南三
　　　　十里太平寰宇記云即新城山荆州記所謂
　　　　孟逹登白馬山而嘆即此按竹山舊屬襄陽
　　　　府之均州施氏補注逺引衡州白馬闗者大
　　　　謬今駁正
　　　襄陽樂
使君未來襄陽愁提戈入市裹氊裘自從氊裘南渡沔
襄陽無事多春遊襄陽春遊樂何許峴山之陽漢江浦
使君朱斾來翻翻人道使君似羊杜道邉逢人問洛陽
中原苦戰春田荒北人聞道襄陽樂目送飛鴻應斷膓
　襄陽樂(南史劉道産初為無錫令後為雍州刺史領/寧蠻校尉加都督兼襄陽太守善于臨職在)
　(雍部政績尤著蠻夷前後不受化者皆順服/百姓樂業由此有襄陽樂歌自道産始也)
　　附子由作
　　誰言襄陽苦歌者樂襄陽太守劉公子千年未可
　　忘劉公一去嵗時改惟有州南漢水長漢水南流
　　峴山碧種稲耕田泥沒尺里人種麥滿高原長使
　　越人耕大澤澤中多水原上乾越人為耕楚人食
　　火耕水耨古常然漢水魚多去滿船長有行人知
　　此樂來買槎頭縮項鯿
　　峴山
逺客來自南游塵昏峴首過闗無百歩曠蕩吞楚藪登
高忽惆悵千載意有偶所憂誰復知嗟我生苦後團團
山上檜嵗歳閲榆栁大材固巳殊安得同永乆可憐山
前客倐忽星過霤賢愚未及分來者當自剖
　峴首(襄沔記紫葢山萬山峴山謂之三峴宋/時改紫葢山為中峴以峴山為峴首)山上檜
　(名勝記晋柏在峴山上相傳/羊叔子手植有碑題曰晋柏)賢愚(暗用羊祐傳與鄒/湛等登峴山慨歎)
　(語/)
　　萬山(公自注時獨不/游問轍而作)
西行度連山北出臨漢水漢水蹙成潭旋轉山之趾禪
房久巳壊古甃含清泚下有仲宣欄綆刻深容指回頭
望西北隠隐龜背起傳云古隆中萬樹桑柘美月炯轉
山曲山上見洲尾綠水帶平沙盤盤如抱珥山川近且
秀不到嬾成恥問之安能詳畫地費簪箠
　萬山(元和郡縣志萬山一名漢臯山在襄陽縣西十/里與南陽鄧縣分界處古諺云襄陽無西言其)
　(界廹促太平寰宇/記萬山北隔沔水)潭(孟浩然萬山潭詩/自注云即沉碑潭)仲宣欄(襄陽/耆舊)
　(傳王粲與繁欽並鄰同井其墓及井見在曽鞏元豐/類藁魏侍中王粲石井欄記参謀太子舍人甄濟撰)
　(上元二年來稹移井欄置于襄州刺史官舍集古録/井欄記有二貞元十七年者于頔撰胡鉦書上元二)
　(年者甄濟/撰彭朝書)
　　隆中
諸葛來西國千年愛未衰今朝游故里蜀客不勝悲誰
言襄陽野生此萬乘師山中有遺貎矯矯龍之姿龍蟠
山水秀龍去淵潭移空餘蜿蜒蹟使我寒涕垂
　隆中(王象之碑目蜀丞相諸葛公碑今在武侯故宅/晋李興撰南雍州記隆中有諸葛故宅荆州記)
　(宅西有山臨水孔明嘗登之鼓琴為梁父吟因名此/山為樂山太平寰宇記襄陽縣有諸葛宅蜀志三顧)
　(草廬即此宅也有井/深四丈壘砌如初)襄陽野(裴松之三國注引漢晋/春秋曰亮家于南縣之)
　(鄧縣商芸小說云孔明躬耕南陽乃襄陽之南陽墟/非今之南陽郡也愚按襄陽東二十里有鄧城習鑿)
　(齒記所云楚王城鄧之濁水即斯地矣葢鄧之/南鄙也今為鎮裴松之謂在南陽鄧縣者訛)
　　竹葉酒
楚人汲漢水釀酒古宜城春風吹酒熟猶似漢江清耆
舊何人在邱墳應巳平惟餘竹葉酒留此千古情
　宜城酒(太平寰宇記宜城襄陽屬縣在府南九十五/里本楚之鄢都天寳元年改宜城縣故城在)
　(今縣南其地出美酒俗號宜城酒為竹葉春名勝志/宜城有金沙泉在縣東二里其泉造酒甘美世稱宜)
　(城醖又名竹葉春梁元/帝詩宜城醖酒今朝熟)
　　鯿魚
曉日照江水遊魚似玉瓶誰言解縮項貪餌每遭烹杜
老當年意臨流憶孟生吾今又悲子輟筯涕縱横
　縮項鯿(襄陽耆舊傳峴山下漢水中出編魚極肥美/宋張敬兒為刺史作六櫓船獻齊髙帝曰奉)
　(槎頭縮項鯿/一千八百頭)憶孟生(孟浩然詩鳥泊隨陽雁魚藏縮/項鯿杜甫詩復憶襄陽孟浩然)
　(新詩句句盡堪傳只今耆舊/無新語漫釣槎頭縮項鯿)
　　食雉
雄雉曵脩尾驚飛向日斜空中紛格鬬綵羽落如花喧
呼勇不顧投網復誰嗟百錢得一䨇新味時所佳烹煎
雜雞鶩爪距漫槎牙誰知化為蜃海上落飛鴉
　脩尾(陸佃埤雅雉之健者為鷮尾長六尺/傳曰四足之美有麃兩足之美有鷮)化為蜃(禮/記)
　(月令雉入/大水為蜃)落飛鴉(埋雅蜃形如蛇而大嘘氣成樓䑓/如在烟霧中髙鳥倦飛就之以息)
　(氣輙吸之而下/俗謂之蜃樓)
　　潁大夫廟(公自注潁考叔也/廟在汝州潁橋)
人情難强回天性可微感世人爭曲直苦語費搖撼大
夫言何柔暴主意自惨荒祠傍孤冡古隧有殘坎千年
惟茅焦世亦貴其膽不觧此微言脫衣徒勇敢
　頴廟(太平寰宇記穎大夫廟在許州許昌縣西十里/隋大業中重建不言在汝州或汝州別有一廟)
　(未/詳)
　　新渠詩(并引/)
　庚子正月予過唐州太守趙侯始復三陂疏召渠招
　懐逺人散耕于唐予方為旅人不得親執壺漿簞食
　以與侯勸逆四方之來者獨為新渠詩五章以告于
　道路致侯之意其詞曰
新渠之水其來舒舒溢流于野至于通衢渠成如神民
始不知問誰為之邦君趙侯
　唐州(十道志唐州淮安郡秦為南陽郡元和郡縣志/秦南陽地後魏太和中置東荆州恭帝時改淮)
　(州開皇中改顯州貞觀九年改唐州北至汝州葉縣/一百八十里至許州二百七十里○按太平寰宇記)
　(謂顯徳五年分置唐州輿地廣記謂貞觀十年/改名沿革嵗月與元和志俱不同未詳孰是)趙侯
　(東都事畧趙尚寛字濟之知唐州按視地圗得召信/臣故迹發卒復三大陂一大渠溉田萬餘頃又教民)
　(自為支渠轉相浸灌四方之民雲集尚寛復請以荒/田計口授之貸民官錢置耕牛比三年盡為膏腴之)
　(田仁宗聞而嘉之進秩賜金再留民畫像祠之章俊/卿山堂考索嘉祐五年三司使包拯言唐州治四縣)
　(田之入草萊者十八九知州趙寛興復召信臣渠并/境内之陂堰下溉民田數萬頃非獨流民自歸又有)
　(淮湖之民至者萬餘户請留再任從/之○按公過唐州正趙寛再任時也)三陂(水經注東/荆州冇馬)
　(仁陂湖陽陂唐子陂元和郡縣志太/平寰宇記輿地廣記諸書皆失載)召渠(輿地記漢/召信臣為)
　(南陽守興水利露宿課耕民呼為召父有召堰在今/唐縣界内荆州圖副湍水作耑在鄧州城北七里有)
　(六門堰擁湍水而成/亦召信臣所作也)
新渠之田在渠左右渠來奕奕如赴如凑如雲斯積如
屋斯溜嗟唐之人始識秔稌
新渠之民自淮及潭挈其婦姑或走而顛王命趙侯宥
我新民無與王事以訖七年
侯謂新民爾既來止其歸爾邑告爾鄰里良田千萬爾
擇爾取爾耕爾食遂為爾有
築室于唐孔碩且堅生為唐民飽粥與饘死𦵏于唐祭
有雞豚天子有命我惟爾安
　　附王介甫作
　　離離新田其下流水孰知其初灌莽千里其南背
　　江其北踰淮父抱子擕十百其來其來僕僕墁我
　　新屋趙侯劬之嵗乃大熟作者不飢飽及鷄鶩就
　　船與車四鄰出榖今游者處昔止者留維昔牧我
　　不如今侯侯來適野不有觀者稅于水濵問我鰥
　　寡侯其來矣三嵗于兹誰能止侯我往來之
　　䨇鳬觀(公自注/在葉縣)
王喬古仙子時出觀人寰常為漢郎吏厭世去無還䨇
鳬偶為戯聊以驚世頑不然神仙迹羅網安能攀紛紛
塵埃中銅印紆青綸安知無隐者竊笑彼愚奸
　王喬古仙子(元和郡縣志汝州葉縣後漢書謂之小/長安開元三年于縣置仙州以漢時王)
　(喬于此得仙也太平寰宇記王/子喬壇在緱氏縣東南六里)
　　　　慎按後漢方術傳王喬河東人為葉令或云
　　　　古仙人王子喬也王觀國學林云案左傳稱
　　　　太子晋葢周靈王之太子名晋左傳及史記
　　　　不言晋字喬而劉向列仙傳云王子喬者必
　　　　太子晋字喬劉向得之他書耳至後漢王喬
　　　　者姓王名喬也鄉里氏族仕版皆有定籍而
　　　　本傳曰或云即古仙人王子喬是何言耶近
　　　　世有王氏神仙傳類聚古今王姓之得仙者
　　　　王喬凡三人前漢書王莽傳中有予之皇祖
　　　　叔父子僑之語殊不知王子喬乃靈王之子
　　　　非姓王也先生詩云云似亦承本傳之譌今
　　　　援証於後
　　附子由作
　　王喬西飛朝洛陽飄飄千里䨇鳬翔鳬飛遭網不
　　能去惟有空屨鳬巳亡誰知野鳥不能化豈必䨇
　　屨能飛揚鳬神屨怪當有在搔首野廟春風長
　　許州西湖
西湖小雨晴灧灧春渠長來從古城角夜半傳新響使
君欲春游浚沼(一作/治)役千掌紛紜具畚鍤閙若蟻運壤夭
桃弄春色生意寒猶怏惟有落殘梅標格尚矜爽游人
坌巳集挈榼三且兩醉客卧道旁扶起尚偃仰池臺信
宏麗貴與民同賞但恐城市歡不知田野愴潁川七不
登野氣長蒼莽誰知萬里客湖上獨長想
　許州西湖(元和郡縣志陳許節度使理許州秦潁川/郡東魏改南鄭州今州城是也太平寰宇)
　(記河南道忠武軍節度唐同光二年復為許州東北/至東京二百十五里九域志京西北路許州宋升潁)
　(昌府程大昌云神宗初為忠武軍節度後封潁王故/元豐三年升為府石林詩話許昌西湖與子城宻相)
　(附云是曲環作鎮時取土築城因以其地導潩水瀦/之廣百餘畝中為横隄初但有其東之半其西廣于)
　(東増倍而水不甚深宋莒公為守因起黄河春夫浚/治之始與西相通故其詩云鑿開魚鳥忘情地展盡)
　(江湖極/目天)
　　阮籍嘯臺
阮生古狂逹遁世黙無言猶餘胸中氣長嘯獨軒軒髙
情遺萬物不與世俗論登臨偶自寫激越蕩乾坤醒為
嘯所發飲為醉所昏誰能與之較亂世足自存
　阮籍臺(太平寰宇記阮籍臺在尉氏縣東南/二十歩籍每追名賢擕酌長嘯登此)
　　大雪獨留尉氏有客入驛呼與飲至醉詰旦客南
　　去竟不知其誰
古驛無人雪滿庭有客冒雪來自北紛紛笠上巳盈寸
下馬登堂面蒼黒苦寒有酒不能飲見之何必問相識
我酌徐徐不滿觥看客倒盡不留濕千門晝閉行路絶
相與笑語不知夕醉中不復問姓名上馬忽去横短策
　尉氏(水經注尉氏鄭國之東鄙弊獄官名也鄭大夫/尉氏之邑應劭曰尉氏鄭之別獄也太平寰宇)
　(記晋時南阮所居九域志在開封南九十里○尉氏/係地名此不待言至應注鄭之別獄按左傳欒盈出)
　(奔周西鄙掠之辭於行人曰天子陪臣盈得罪於王/之守臣將逃罪罪重於郊甸無所竄伏敢歸死于尉)
　(氏王使司徒禁掠欒氏者云云注尉氏討奸之官是/尉氏乃王朝討奸之官非鄭之別獄也應劭注謬又)
　(按罪重于郊甸似尉氏亦/周之郊甸與鄭東鄙無渉)
　　　　慎按諸刻本此題止大雪獨留尉氏六字今
　　　　從外集采録全題
　　黄河
活活何人見混茫崑崙氣脉本來黄濁流若觧汚清濟
驚浪應須動太行帝假一源神禹蹟世流三患梗堯鄉
靈槎果有仙家事試問青天路短長
　崑崙(爾雅河出崑崙墟色白所并渠千七百一川色/黄王肅云崑崙在臨𦍑西水經崑崙虛在西北)
　(去嵩髙五萬里地之中也註引外國圖云從大晉國/正西七萬里得崑崙之墟釋宗泐全室外集云河源)
　(出抺必力巴赤山番人呼黄河為抺處氂牛河為必/力處巴赤者分界也其山西南所出之水是謂河源)
　(東抵崑崙七八百里今所渉處尚三百餘里下與崑/崙之水合流中國相傳謂源出崑崙非也崑崙名麻)
　(琫刺其山最為高大四時常雪番書/載其境内祭祀之山有九此其一也)三患梗堯鄉(莊/子)
　(華封人謂堯曰天下有道則與物皆昌無道則修徳/就閒千載厭世去而上仙乗彼白雲歸于帝鄉三患)
　(莫至身常無/殃何辱之有)
　　朱亥墓(公自注俗/謂屠兒原)
昔日朱公子雄豪不可追今來游故國大塜屈稱兒平
日輕公相千金棄若遺梁人不好事名姓寄當時魯史
盜齊豹求名誰復知慎無怨世俗猶不遭仲尼
　朱亥墓(朱亥事詳史記信陵君傳太平寰宇記朱亥/墓在封邱縣西三十里李濂汴京遺蹟志云)
　(朱亥墓在開封西南/朱仙鎮未詳孰是)
　(慎按信陵既誘竊兵符復使亥椎殺晋鄙而奪其軍/所報者私恩所負者大義史遷不羙晋鄙之死節而)
　(多朱亥之豪俠取予似乎失當故公詩意謂以春秋/之義責之則必曰盗殺晉鄙矣幸而不遭孔子獲免)
　(盗名然則世俗呼為/屠兒猶未為辱也)
　　次韻水官詩(并引/)
　淨因大覺璉師以閻立本畫水官遺編禮公公既報
　之以詩謂某汝亦作某頓首再拜次韻仍録二詩為
　一卷獻之
髙人豈學畫用筆乃其天譬如善游人一一能操船閻
子本縫掖疇昔慕雲淵丹青偶為戲染指初嘗黿愛之
不自巳筆勢如風翻傳聞貞觀中左袵解椎鬟南夷羞
白雉佛國貢青蓮詔令擬王㑹別殿寫戎蠻熊冠金絡
額豹袖擁旛旜傳入應門内俯伏脫劔拳天姿儼龍鳳
雜㳫朝鵬鱣神功與絶迹後世兩莫扳自從李氏亡羣
盗竊山川長安三日火至寳隨飛烟尚有脫身者漂流
出東(一作/東出)闗三官豈容獨得此今巳編吁嗟至神物㑹
合當有年京城諸權貴欲取百計難贈以玉如意豈能動
高禪信應一篇詩皎若畫在前
　淨因(五燈㑹元汴京自周毁寺太祖建隆間復興兩/街止是南山律部慈恩賢首抄疏義學而巳天)
　(台止觀逹摩禪宗未行也皇祐中内侍李允寧/始施汴宅一區剏興禪席賜額十方淨因院)大覺
　璉師(僧寳傳仁宗皇祐中初創浄因院止有道者住/持歐陽修陳師孟奏請廬山居訥訥稱目疾不)
　(起聼舉自代乃以懐璉應詔禪林寳訓明州育王寺/懐璉禪師字器之漳州陳氏子嗣泐潭懐澄青原下)
　(十四世宋仁宗皇祐二年詔住京/師十方淨因院賜號大覺禪師)閻立本(唐朝名畫/録立本位)
　(居宰職與兄立徳齊名廣川畫跋云立本顯慶初為/工部尚書總章元年拜左相封博陵縣公有應務之)
　(才兼工畫號/為丹青神化)編禮(宋史蘇洵傳嘉祐間除秘省校書/詔集建隆以來禮書乃以霸州文)
　(安主簿與項城令姚闢同編/纂為太常因革禮一百巻)雲淵(漢書終軍字子雲/王褒字子淵二人)
　(合傳故先生並稱/之非揚子雲也)擬王㑹(洪景盧云汲冡周書七十/篇所載事物多過實王㑹)
　(篇皆大㑹諸侯及四夷事所記四夷國名頗古奥獸/畜亦奇崛唐大宗時逺方諸國來朝貢者甚衆服装)
　(詭異顔師古請圖以示/後作王㑹圖葢取諸此)
　　附老蘓原作(此詩嘉祐集失載/今從王注采出錄)
　　水官騎蒼龍龍行欲上天手攀時且住浩若乘風
　　船不知㡬何長足尾猶在淵下有二從臣左右乘
　　魚黿矍鑠相顧視風舉衣袂翻女子侍君側白頰
　　垂䨇鬟手執雉尾扇容如未開蓮從者八九人非
　　鬼非戎蠻出水未成列先登揚旗旜長刀擁旁牌
　　白羽注强拳雖服甲與裳狀貎猶鯨鱣水獸不得
　　從仰面以手扳空虛走雷霆雨雹晦九川風師黒
　　虎囊面目昏塵烟翼從三神人萬里朝天闗我從
　　大覺師得此鬼怪編畫者古閻子于今三百年見
　　者誰不愛予者誠巳難在我猶在子此理寧非禪
　　報之以好詞何必畫在前
　
　
　
　
　
　
　
　蘇詩補註巻二
欽定四庫全書
　蘇詩補註卷三　　　翰林院編修查慎行撰
　古今體詩五十二首(起嘉祐六年辛丑十一月後/赴鳳翔任合明年壬寅作)
　　　　慎按嘉祐五年庚子先生授河南福昌主簿
　　　　未赴而以歐陽公薦召試秘閣復應制科入
　　　　三等明年十一月除大理評事簽書鳳翔判
　　　　官十二月到任時陳希亮為府帥以屬禮待
　　　　之或謁入不得見先生壯年盛氣不肯相下
　　　　所作凌虛臺記及客位假寐詩不平之語時
　　　　一發露烏臺詩案中有任簽判日為中元節
　　　　假不赴知府㕔罰銅八斤亦希亮任内事也
　　　　施氏原本移客位假寐一首入倅杭時葢訛
　　　　以公弼為述古耳今据邵博聞見後録改正
　　　　又和子由除夕見寄五古一首和子由聞余
　　　　善射七律一首皆在鳳翔時作施氏本缺今
　　　　補入巻中
　　辛丑十一月十九日既與子由別於鄭州西門之
　　外馬上賦詩一篇寄之
不飲胡為醉兀兀此心巳逐歸鞍發歸人猶自念庭闈
今我何以慰寂寞登高回首坡壠隔但見烏㡌出復没
苦寒念爾衣裘薄獨騎瘦馬踏殘月路人行歌居人樂
童僕怪我苦悽惻亦知人生要有別但恐歳月去飄忽
寒燈相對記疇昔夜雨何時聼蕭瑟君知此意不可忘
慎勿苦愛高官職(公自注嘗有夜雨/對牀之言故云爾)
　辛丑(仁宗嘉/祐六年)鄭州(元和郡縣志春秋鄭國晋置滎陽/郡開皇三年改鄭州貞觀七年自)
　(武牢移于今理東至東京一百四十里/九域志屬京東北路宋為奉寜軍節度)念庭闈(潁濵/遺老)
　(傳轍年二十三舉直言是時先君被命修禮書而兄/子瞻出簽書鳳翔判官旁無侍子因奏乞飬親○按)
　(許彦周詩話云詩云燕燕于飛差池其羽之子于歸/逺送于野曕望弗及泣涕如雨此詞可泣鬼神矣東)
　(坡送子由詩登高回首陂隴隔/但見烏㡌出復沒乃逺紹其意)
　　和子由澠池懐舊
人生到處知何似應似飛鴻踏雪泥泥上偶然留指爪
鴻飛那復計東西老僧巳死成新塔壊壁無由見(一作/覓)
舊題往日﨑嶇還記否路長人困蹇驢嘶(公自注往歳/馬死于二陵)
(騎驢至/澠池)
　澠池(太平寰宇記即秦趙相㑹之地在河南府西城/與澠池水源南北相對許氏説文澠似蛙而大)
　(池内産此故名輿地廣記澠池有東西俱利二城元/魏置澠池郡今為縣元和郡縣志廣陽山亦名澠池)
　(山在縣東北自澠池東/至河南府一百五十里)飛鴻留爪(傳燈録天衣懐義/禪師云雁過長空)
　(影沉寒水雁無遺跡之意水無留影之心若能如/是方觧向異類中行先生此詩前四句暗用此語)老
　僧(字奉閑子由詩注云昔與子曕應舉/過宿縣中寺舍題老僧奉閑之壁)
　　附子由原作
　　相擕話別鄭原上共道長途怕雪泥歸騎還尋大
　　梁陌行人巳度古崤西曾為縣吏民知否(轍曾為/此縣簿)
　　(未赴而/中第)舊宿僧房壁共題遙想獨遊佳味少無言
　　騅馬但鳴嘶
　　次韻和劉京兆石林亭之作石本唐苑中物散流
　　民間劉購得之
都城日荒廢往事不可還惟餘古苑石漂㪚向(一作/尚)人間
公來始購蓄不憚道里艱忽從塵埃中來對氷雪顔瘦
骨㧞凛凛蒼根潄潺潺唐人惟奇章好石古莫攀盡令
屬牛氏刻鑿紛斑斑嗟此本何常聚散實循環人失亦
人得要不出區寰君看劉李末不能保河闗况此百株
石鴻毛於太山但當對石飲萬事付等閒
　都城(文獻通考京兆府周之舊都凡周秦/漢晉西魏後周隋至於唐並為帝都)劉京兆(東/都)
　(亊畧劉敞字原父袁州臨江人進士甲科在長安得/古器數十愛其欵識文字奇古因以考知三代制度)
　(與先儒所説不同者六一題䟦嘉祐中原父以翰林/學士出為永興軍路安撫使其治在長安原父博學)
　(好古多藏古奇器物能讀古文銘識而長安秦漢故/都時時發掘所得原父悉購而藏之鐡圍山叢談劉)
　(原父出守長安其地多古簋敦鏡甗尊彛之屬因自/著一書號先秦古器記太平寰宇記闗西道京兆郡)
　(漢乾祐初改永興軍其京兆府仍舊宋因之/東至西京八百五十里西至鳳翔三百十里)石林亭
　(王象之碑目石林亭在麟游縣治/東劉敞有詩蘇軾和石刻尚存)奇章好古(詳見白/居易太)
　(湖石/記)
　　附劉原父石林亭原作(此詩從麟游/縣志采出)
　　朝廷入忘返山林往不還念無高世資聊處可否
　　間築基倣崔巍鞭石輕險艱羣玉相磊落萬峯正
　　孱顔種樹亦蒼蒼激流復潺潺湡浯歘在眼崑閬
　　若可攀自我攖世網爾來鬢毛斑丘壑誠若喪簿
　　書常自環及爾滅聞見曠若逺塵寰豈願同避世
　　庶㡬善閉闗子牟固懐魏謝傅悲徂山兹焉可娯
　　老詎厭終嵗閒
　　和劉長安題薛周逸老亭周善飲酒未七十而致仕
近聞薛公子早退驚常流買園招野鶴鑿井動潛蚪自
言酒中趣一斗勝凉州翻然拂衣去親愛挽不留隐居
亦何樂素志庻可求所亡嗟無㡬所得不啻酬青春為
君好白日為君悠山鳥奏琴筑野花弄閒幽雖辭功與
名其樂實素侯至今清夜夢尚驚冠壓頭誰能載美酒
往以大白浮之子雖不識因公可與遊
　　　　慎按薛周爵里莫考此詩因前篇而附錄
　　附子由次韻
　　飛鳥不知穴山鹿不知流薛子善飲酒口如吸水
　　虬吾聞腸胃間何異族黨州人滿地巳盡一芥不
　　可留謂子試飲水一酌不再求謂子飲醇酒百釂
　　豈待酬酒可水不可其説亦繆悠以我視夫子胸
　　腹百丈幽譬如田中人視彼公與侯未省破顔飲
　　何况裸露頭鴟夷謂大瓠皆飽安用浮多少苟自
　　適豈害為朋遊
　　驪山三絶句
功成雖欲善持盈可歎前王恃太平辛苦驪山山下土
阿房纔廢又華清(首句雖字疑/訛當作惟)
　驪山(程大昌雍錄驪山周為驪戎國即藍田山也輿/地廣記天寳元年更名㑹昌山太平寰宇記驪)
　(山在昭應縣東南二里温泉出其下三秦記始皇作/閣道至驪山八十里人行橋上車行橋下今石柱猶)
　(存/)阿房(元和郡縣志阿房宫在萬年縣西北十四里/太平寰宇記始皇築阿房宫十五年始成以)
　(在山阿之/旁故名)華清(雍録華清宫開元十年建初名温泉/宫後改華清宫在驪山最為奢盛百)
　(司皆有邸第𤣥宗嘗以十月往幸嵗竟乃歸宋朝事/實類苑故宫在繡嶺之下今靈泉觀是也宋敏求長)
　(安志四面皆有繚墻内有/朝元閣長生殿羯鼔樓)
㡬變雕墻㡬變灰舉烽指鹿事悠哉上皇不念前車戒
却怨驪山是禍胎
海中方士覓三山萬古明知去不還咫尺秦陵是商鍳
朝元何必苦躋攀
　秦陵(元和郡縣志始皇陵在萬年縣東八里始皇即/位治驪山陵役徒七十萬人葢驪山水源本北)
　(流者陂障使東西流又此土無石/取大石於渭北其費功力如此)朝元(長安志朝元/閣在華清宫)
　(東南老君殿之北天寳七載老君見於朝元閣改名/降聖閣江少虞事實類苑繡嶺山半有玉蕋峯所謂)
　(朝元閣者峯側有夾柱作王母之像其御階甃以蓮/花磚千條次一石柱柱端有孔相傳云天寳中貫以)
　(紅綿組宫女攀援而上天聖末尚在至慶歴/中王母像巳失石柱亦為道士燒為灰矣)
　　和子由岐下詩(並引○欒城/集缺原作)
　予既至岐下逾月於其廨宇之北隙地為亭亭前為
　横池長三丈池上為短墻屬之堂分堂之北厦為軒
　窗曲檻俯瞰池上出堂而南為過廊以屬之㕔廊之
　兩旁各為一小池皆引汧水種蓮飬魚於其中池邉
　有桃李杏梨棗櫻桃石榴樗槐松檜柳三十餘株又
　以斗酒易牡丹一叢於亭之北子由以詩見寄次韻
　和答凡二十一首
　　　北亭
誰人築短墻横絶擁吾堂不作新亭檻幽花誰為香(公/自)
(注舊堂北有墻/子始去之為亭)
　　　横池
明月入我池皎皎鋪紵縞何日變成緇太𤣥吾嬾草
　　　短橋
誰能鋪白簟永日臥朱橋樹影欄邉轉波光版底搖
　　　軒窗
東隣多白楊夜作雨聲急窗下獨無眠秋蟲見燈入
　　　曲欄
流水照朱欄青紅亂明鑑誰見檻上人無言觀物泛
　　　䨇池
泝流入城郭亹亹渡千家不見䨇池水長漂十里花
　　　荷花
田田抗朝陽節節卧春水平鋪亂萍葉屢動報魚子
　　　魚
湖上移魚子初生不畏人自從識鈎餌欲見更無因
　　　牡丹
花好常患稀花多信佳否未有四十枝枝枝大如斗(公/自)
(注牡丹花有/四十餘枝)
　　　桃花
爭開不待葉密綴欲無條傍沼人窺鑑驚魚水濺橋
　　　李
不及梨英軟應慚梅蕚紅西園有千葉淡佇更纎穠(公/自)
(注城西有千/葉李如荼䕷)
　　　杏
開花送餘寒結子及新火闗中幸無梅汝彊充鼎和(公/自)
(注闗中地/不生梅)
　闗中(宋中興四朝志潘岳以為秦在隴函二闗之間/是為闗中然鳳州之散闗隴西之隴闗商州之)
　(武闗原州之蕭闗藍田之嶢闗其名皆先秦而/出則凡地在四闗之内皆當繫闗以為名也)
　　　梨
霜降紅梨熟柔柯巳不勝未嘗蠲夏渇長見助春氷
　紅梨(杜甫詩紅/梨逈得霜)
　　　棗
居人㡬番老棗樹未成槎汝長才堪軸吾歸巳及𤓰(公/自)
(注棗樹/至難長)
　　　櫻桃
獨遶櫻桃樹酒醒喉肺乾莫除枝上露從向口中漙
　　　石榴
風流意不盡獨自送殘芳色作裙腰染名隨酒盞狂(公/自)
(注酒名/有石榴)
　　　樗
自昔為神樹空聞蜩鵙鳴社公煩見輟為爾致羊羮(公/自)
(注樗舊為土地廟所/蔽余始遷廟墻北)
　　　槐
采擷殊未厭忽然巳成隂蟬鳴看不見鶴立赴還深(公/自)
(注上有野/鶴三四)
　　　松(按此首/疑是檜)
强致南山樹來經渭水灘生成未有意鴉鵲莫相干
　　　檜(按此首/疑是松)
依依古松子鬱鬱綠毛身每長須成節明年漸庇人
　　　柳
今年手自栽問我何年去他年我復來搖落傷人意
　　　　慎按以上二十一首所紀非一時事因詩引
　　　　中有至岐下逾月之語故類編辛丑巻中又
　　　　按欒城集無寄東坡原作無從采附
　　和子由除日見寄
薄官驅我西逺別不容惜方愁後㑹逺未暇憂嵗夕强
歡雖有酒冷酌不成席秦烹惟羊羮隴饌有熊腊念為
兒童嵗屈指巳成昔往事今何追忽若箭巳釋感時嗟
事變所得不償失府卒來驅儺矍鑠驚逺客愁來豈有
魔煩汝為攘磔寒梅與凍杏嫩蕚初似麥攀條為惆悵
玉蕊何時拆不憂春艶晚行見棄夏覈人生行樂耳安
用聲名籍胡為獨多感不見膏自炙詩來苦相寛子意
逺可射依依見其靣疑子在咫尺兄今雖小官幸忝佐
方伯北池近所鑿中有汧水碧臨池飲羙酒尚可消永
日但恐詩力弱鬭健未免馘詩成十日到誰謂千里隔
　一月寄一篇憂愁何足擲
　薄官(史記鄭當時傳年少官薄然其同游/知交皆大父行天下有名之士也)攘磔(月令/季春)
　(命國儺九門磔攘以畢春氣鄭氏注云磔/牲以攘於四方之神所以畢止其災也)夏覈(周禮/其植)
　(物宜覈物鄭氏注通作核謂李梅之/屬陳平傳亦食糠覈耳又與籺同)汧水(爾雅水决/之澤為汧)
　(水經注渭水過陳倉縣汧水入焉水出汧縣之蒲谷/鄉弦中谷有二源一出縣西山世謂之小隴山其一)
　(發源南山西側俗以此山為呉山古之汧山也自水/㑹上下咸謂之魚龍川元和郡縣志五水俱在鳳翔)
　(謂汧渭岐/雍漆也)
　　　　慎按欒城集原題云辛丑除日寄子瞻先生
　　　　和章亦應編本年之末施氏原本失載今從
　　　　續補卷中移編於此
　　附子由作
　　一嵗不復居一日安足惜人心畏增年對酒語終
　　夕夜長書室幽燈燭明照席盤餐雜梁楚羊炙錯
　　魚腊庖人饌雞兔家味宛如昔有懐岐山下展轉
　　不能釋念同去閭里此節三巳失初來寄荆渚魚
　　雁賤宜客楚人重嵗時爆竹鳴磔磔新春始渉五
　　田凍未生麥相擕歴唐許花柳漸牙拆居梁不耐
　　貧投杞避糠覈城南庠齋静終嵗守墳籍酒酸未
　　嘗飲牛美毎共炙謂言從明年此㑹可懸射同為
　　洛中吏相去不盈尺濁醪幸分季新筍可餉伯巑
　　巑嵩山美漾漾洛水碧官閒得相從春野玩朝日
　　安知書閣下羣子並遭馘偶成一朝榮遂使千里
　　隔何年相㑹歡逢節勿輕擲
　　壬寅二月有詔令郡吏分往屬縣減决囚禁自十
　　三日受命出府至寳雞虢郿盩厔四縣既畢事因
　　朝謁太平宫而宿於南谿谿堂遂並南山而西至
　　樓觀大秦寺延生觀仙遊潭十九日乃歸作詩五
　　百言以記凡所經歴者寄子由
逺人罹水旱王命釋俘囚分縣傳明詔尋山得勝游蕭
條初出郭曠蕩實消憂薄暮來孤鎮登臨憶武侯崢嶸
依絶壁蒼茫瞰奔流半夜人呼急横空火氣浮天遙殊
不辨風急已難收晚入陳倉縣猶餘賣酒樓烟煤巳狼
籍吏卒尚呀咻(公自注十三日宿武城鎮即俗所謂石/鼻寨也云孔明所築是夜二鼔寳鷄火)
(作相去三十里/而見於武城)雞嶺雲霞古龍宫殿宇幽(公自注縣有/雞爪峯龍宫)
(寺/)南山連大散歸客走吾州欲往安能遂將歸為少留
回趨西虢道却渡小河洲聞道磻谿石猶存渭水頭蒼
崖雖有迹大釣本無鈎(公自注十四日自寳雞行至虢/聞太公磻谿石在縣東十八里)
(猶有投竿跪餌/兩膝所著之處)東去過郿塢孤城象漢劉(公自注十五/日至郿縣縣)
(有董卓城象長安/俗謂之小長安)誰言董公健竟復伍孚仇白刃俄生
肘黄金謾似丘平生聞太白一見駐行騶鼓角誰能試
風雷果致不巖崖巳奇絶氷雪更琱鎪春旱憂無麥山
靈喜有湫蛟龍嬾方睡缾罐小容偷(公自注是日晚自/郿起至青秋鎮宿)
(道過太白山相傳云軍行鳴鼓角過山下輙/致雷雨山上有湫甚靈以今嵗旱方議取之)二曲林泉
勝三川氣象侔近山麰麥早臨水竹篁修(公自注十六/日至盩厔以)
(近山地羙氣候殊早縣/有官竹園十数里不絶)先帝膺符命行官畫冕旒侍臣
簪武弁女樂抱箜篌秘殿開金鎻神人控玉蚪黒衣横
巨劍被髮凜䨇眸(公自注十七日寒食自盩厔東南行/二十餘里朝謁太平宫二聖御容此)
(宫乃太宗皇帝時有神降於道士張守真以/告受命之符所為立也神封翊聖將軍有殿)邂逅逄佳
士相將弄彩舟投篙披綠荇濯足亂清溝晚宿南谿上
森如水國秋遶湖栽翠密終夜響颼飀(公自注是日與/監宫張杲之泛)
(舟南溪遂留/宿於溪堂)冐曉窮幽䆳操戈畏炳彪(公自注十八日/循終南而西縣)
(尉以甲卒見送或云/近官竹園往往有虎)尹生猶有宅老氏舊停輈問道遺
踪在登仙往事悠馭(一作/御)風歸汗漫閲世似蜉蝣羽客
知人意瑤琴繫馬鞦不辭山寺遠來作鹿鳴呦帝子傳
聞李嵓堂髣像緱輕風幃幔卷落日髻鬟愁入谷(音/浴)驚
䝉密登坡費挽摟亂峯攢似槊一水澹如油中使何年
到金龍自古投千重横翠石百丈見游鯈最愛泉鳴洞
初嘗雪入喉滿瓶雖可致洗耳歎無由(公自注是日游/崇聖觀俗所謂)
(樓觀也乃尹喜舊宅山脚有授經臺尚在遂與張杲之/同至大秦寺早食而別有太平宫道士趙宗有抱琴見)
(送至寺作鹿鳴之引乃去又西至延生觀觀後上小山/有唐玉真公主修道之遺跡下山而西行十數里南入)
(黒水谷谷中有潭名仙遊潭潭上有寺三倚峻峰靣清/溪樹林深翠怪石不可勝數潭水以繩縋石數百尺不)
(得其底以瓦礫投之翔揚徐下食頃乃不見其清澈如/此遂宿於中興寺寺中有玉女洞洞中有飛泉甚甘明)
(日以泉二瓶歸至/郿又明日乃至府)忽憶尋蟆培方冬脱鹿裘山川良甚
似水石亦堪儔惟有泉旁飲無人自獻酬(公自注昔與/子由游蟆培)
(時方冬洞中温/温如二三月)
　壬寅(仁宗嘉/祐七年)四縣(九域志秦鳳路鳳翔府領縣十寳/雞虢郿盩厔其四也太平寰宇記)
　(寳雞在府西南九十里虢縣在府南四十里郿縣在/府東南一百里盩厔縣在府東南二百里按寳雞郿)
　(二縣今屬鳳翔府虢縣地今併/入岐山縣盩厔縣今屬西安府)孤鎮(九域志武城鎮/屬寳雞縣郭允)
　(蹈蜀鑑陳倉有上下二城上/城秦文公築下城是郝昭築)蒼茫(陳鵠耆舊續聞李/嘉祐詩門臨蒼茫)
　(經年閉身逐嫖姚㡬日歸又張祐詩洛水暮天横蒼/茫印山落日露崔嵬東坡詩崢嶸依絶壁蒼茫瞰奔)
　(流蒼茫二字古人用之/皆是平聲而此作仄聲)陳倉縣(水經渭水又東過陳/倉縣西酈道元注縣)
　(有陳倉山山上有寳雞祠昔秦文公於此坂得若石/焉其色如肝歸而寳祠之故曰陳寳元和郡縣志陳)
　(倉縣在渭水北九域志引三秦記曰秦武公都雍/陳倉是也困學紀聞陳倉在唐為鳳翔府寳雞縣)賣
　酒樓(名勝志寳雞城内有酒樓自唐至/宋城邑屢更兵火獨此樓尚存)南山(五經要/義云終)
　(南長安南山也長安志終南山在長安城西南五十/里雍録終南横亘關中南面西起秦隴東徹藍田凡)
　(雍岐郿鄠長安萬年相去且八百/里連綿峙踞其南者皆此一山也)大散(雍録大散闗/在漢中府西)
　(南太平寰宇記在寳雞縣西南五十二里通褒斜之/大道宋中興四朝志大散闗𨽻興泉縣為秦蜀往來)
　(要道兩山斗絶出可以攻入/可以守實表裏之形勝也)西虢(水經注雍縣秦徳/公所居漢書地理)
　(志以為西虢縣文獻通考西虢在今鳳翔縣太平御/覽引帝王世紀曰虢有三焉周封虢仲於西虢此其)
　(地/也)磻溪石(水經注渭水之右磻溪水注之水出南山/溪中有泉謂之兹泉即吕氏春秋所云太)
　(公釣兹泉也今人謂之凡谷林障秀阻人跡罕交東/西隅有石水流次於石即太公垂釣之所兩膝遺跡)
　(猶存是有磻溪之稱太平寰宇記虢縣/有磻溪其水清冷北流十二里注於渭)孤城象漢劉
　(水經注引漢獻帝傳曰董卓發卒築郿塢髙與長安/城等太平寰宇記董卓塢在郿縣東北十六里卓封)
　(郿侯据北阜築塢高七/十丈以寫長安城形)太白(水經注引地里志曰太/一山古文以為終南杜)
　(預以為中南也亦曰太白冬夏積雪望之皓然柳子/厚太白山祠堂碑雍州西南界於梁其山曰太白程)
　(大昌雍録太白山𨽻武功縣東距萬年三百里元和/郡縣志謂在郿縣東南五十里按福地記云太一山)
　(在長安西南五十里左右四十里内皆福地則長安/之太白乃福地非洞天也考三十六洞天記第十一)
　(洞天太白山名𤣥徳之天在明州與此/無渉施氏王氏注引洞天記者謬也)青秋鎮(九域/志郿)
　(縣有青秋横渠/虢川斜谷四鎮)官竹園(注詳後第五/巻司竹監下)膺符命(曾鞏隆/平集有)
　(神降於終南山道士劉守真以為天下之宗神號黒/殺將軍守真毎齋戒祈請必至聲如嬰兒獨守真能)
　(曉開寳九年太祖不豫驛召守真問焉曰上天宫闕/成玉鎻開矣晉王有人心言訖不復降大平興國六)
　(年詔築上清太平宫於終南山下邵博聞見後録神/降於鳳翔盩厔縣民張守真家守真遂為道士其他)
　(所紀與隆平集同惟道士之姓互/異合之公自注當以張守真為是)箜篌(容齋隨筆劉/昭釋名箜篌)
　(空國之侯所作樂府錄云箜篌乃鄭衞之音以其亡/國之音故號空國之侯亦曰坎侯呉兢解題云漢武)
　(依瑟造坎侯訛為箜篌按封禪書武帝召歌兒作二/十五絃及箜篌應劭注云帝令樂人候調始造此器)
　(前漢郊祀志備書此事言空侯自此始劉呉雖博洽/亦不深究且空非國名其説尤穿鑿也初學記太平)
　(御覽編載樂事皆缺而不書續/漢紀云靈帝作箜篌亦非也)帝子(宋玉九歌帝子/降於北渚注云)
　(堯二女公詩借以言玉真公主也○按唐景雲元年/睿宗第九女昌隆公主出家為女冠二年改封玉真)
　(長安輔興坊東南有玉真觀今先生自注云延生/觀後小山有公主遺跡或後人於此別立道院耳)金
　龍(周昭禮清波雜志天下名山洞府朝廷毎嵗投/龍簡天聖中下道録院定嵗投龍簡二十處)
　　附子由次韻
　　山川足清曠闤闠巧拘囚安得纎阿御同為穆滿
　　遊遙知因汗漫遠出散幽憂原隰繁分繡村墟盡
　　小侯春深秦樹緑野濶渭河流四顧神蕭瑟前探
　　意漲浮勝觀殊未已往足詎能收下坂如浮舸登
　　崖劇上樓强行腰傴僂困坐氣嘘咻鳥語林巒静
　　花明澗谷幽濯溪驚野老伐路駭他州中散探深
　　去文淵到處留聼琴峯下寺弄石水中洲溪冷泉
　　氷脚山髙霧遶頭石潭清照骨瀑水濺成鈎仙廟
　　鳴鐘磬神官秉鉞劉飬生聞帝女服氣絶彭仇故
　　宅猶傳尹先師不喜丘居人那識道過客漫停騶
　　巖谷誠深絶神仙信有不雲居無几杖霞珮棄鐫
　　鎪豹隐連山霧龍潛百尺湫門開誰與叩桃熟浪
　　傳偷紺髪清無比方瞳凛不侔㑹須林下見乞取
　　夀年修拔去和雞犬相隨若斾旒乘風遺騕褭長
　　嘯賤笙篌從騎衣皆羽前驅鬛盡蚪安能牽兩足
　　暫得快䨇眸自昔辭鄉樹南行上楚舟萬江窮地
　　脈三峡束天溝雲暗鄷都晚波吹木櫪秋尋溪縁
　　窈窕入洞聼颼飀空寺收黄栗荒祠畫伏彪登臨
　　雖永日行邁肯停輈蓄縮今何事攀躋昔巳悠魏
　　京饒士女春服聚蜉蝣雷動車争陌花搖樹繫鞦
　　遊人紛蕩漾野鳥自嚶呦平日曽經洛閒居願卜
　　緱空言真比夢久渇漸成愁早退嘗相約辭囂痛
　　自摟愛山心刼刼從宦興油油海宇都無礙山林
　　盡可投願為雲上鵠莫作盎中鯈適性行隨足謀
　　生富給喉今遊雖不與後㑹豈無由晝出同穿履
　　宵眠共覆裘弟兄真欲爾朋好定誰儔試寫長篇
　　調何人肯見酬
　　太白山下早行至横渠鎮書崇夀院壁
馬上續殘夢不知朝日昇亂山横翠幛落月澹孤燈奔
走煩郵吏安閒愧老僧再遊應眷眷聊亦寄吾曾
　横渠鎮(九域志郿縣/有横渠鎮)崇夀院(一統志崇夀院在郿縣/東五十里横渠鎮南)
　　附子由次韻
　　山下晨光晩林梢露滴昇峯頭斜見月野寺早明
　　燈樹暗猶藏鵲堂開巳饌僧據鞍應夢我聯騎昔
　　嘗曾
　　留題延生觀後山上小堂
溪山愈好意無厭上到巉巉第㡬尖深谷野禽毛羽怪
上方仙子鬢眉纎不慙弄玉騎丹鳳應逐嫦娥駕老蟾
澗草巖花自無主晩來蝴蝶入疎簾
　延生觀後小堂(錦繡萬花谷唐景雲元年睿宗第九/女昌隆公主出家為女冠二年改封)
　　(玉真長安輔興坊東南有玉真觀今云延生觀後山/上小堂有公主遺跡宜乎後人為之立堂矣本朝端)
　(拱元年十月/奉勑賜額)上方仙子(即唐玉真公主也詳本巻/壬寅二月詩公自注中矣)
　　附子由次韻
　　謝公遊意未能厭踏盡登山屐齒尖古殿神仙深
　　杳杳香爐烟翠起纎纎巖花寂歴飄瓊片庭桂蕭
　　疎漏玉蟾帝子暮歸人不見微風細雨自開簾
　　留題仙遊潭中興寺東有玉女洞洞南有馬融讀
　　書石室過潭而南山石益奇潭上有橋畏其險不
　　敢渡
清潭百尺皎無泥山木隂隂谷鳥啼蜀客曾遊明月峡
秦人今在武陵溪獨攀書室窺巖竇還訪仙姝欵石閨
猶有愛山心未至不將䨇脚踏飛梯
　仙遊潭(在黒水谷詳見壬寅/二月詩公自注申)玉女洞(太平寰宇記寳/雞縣有玉女洞)
　(秦穆公女弄玊鳳臺之地也麟遊縣志玉女潭在縣/南二十里魚塘峡内其水自永安宫前流入此潭從)
　(半山飛下聲振巖谷舊志謂有仙浴此名/勝志唐武后避暑九成宫時浴此因賜名)書室(元和/郡縣)
　(志馬融讀書䑓在盩/厔縣東北三十七里)明月峽(太平寰宇記明月峽在/利州綿谷縣界又云渝)
　(州巴縣東華陽國志巴郡/江州縣有明月峽即此)
　(慎按章子厚為商洛令與東坡同遊南山抵仙遊潭/潭下臨絶壁横木其上子厚揖東坡書壁不敢子厚)
　(平歩過之握筆大書乃還東坡拊其肩曰君他日必/能殺人此叚載施氏原注送章七出守湖州詩下新)
　(刻刪去今移附於/此可為末句注脚)
　　附子由次韻
　　潭邉沙水不成泥潭上孤禽挂嶮啼繚繞飛橋能
　　試客䝉茸翠蔓巧藏溪雲為絳帳馬融室石作屏
　　風玉女閨仙果知君今未足臨潭脚戰怕長梯
　　石鼻城
平時戰國今無在陌上征夫自不閒北客初來試新險
蜀人從此送殘山獨穿暗月朦朧裏愁渡奔河蒼茫間
漸入西南風景變道邉修竹水潺潺
　石鼻(即武成鎮詳見壬寅/二月詩公自注中)戰國(水經注魏明帝遣太/原郝昭營陳倉城諸)
　(葛亮圍之不下今灄水對/亮城是與昭相禦處也)
　　附子由作
　　千山欲盡垂為鼻百戰皆空但有城虎闖穴中秦
　　地恐龍飛渭上漢江傾雍人未有章邯怨魏將猶
　　存仲達精睥睨陵遲春草滿白羊無數向風鳴
　　磻溪石
墨突不暇黔孔席未嘗煖安知渭上叟跪石留䨇骭一
朝嬰世故辛苦平多難亦欲就安眠旅人譏客懶
　　附子由和
　　吕公年巳暮擇主渭河邉跽餌留䨇膝臨溪不計
　　年神専能䧟石心大豈營鱣不到磻溪上安知自
　　守堅
　　郿塢
衣中甲厚行何懼塢裏金多退足慿畢竟英雄誰得似
臍脂自照不須燈
　郿塢(後漢書董卓傳塢髙厚七丈注云今/按塢舊基髙一丈周圍一里一百歩)衣中甲厚
　(董卓傳王允與士孫瑞密表其事自書詔以授吕布/令李肅與布于北掖門内待卓入門肅以㦸刺之衷)
　(甲不入傷臂墮/車趣兵斬之)塢裏金多(董卓傳築塢于郿積榖為/三十年儲自云事成雄據)
　(天下不成守此足以畢老塢中/珍藏有金三萬斤銀八九萬斤)
　　附子由和
　　董公平日甚縱横晚嵗藏金欲避兵當日英雄智
　　相似燕南趙北亦為京
　　樓觀(公自注秦始皇立老子廟/于觀南晋恵始修此觀)
門前古碣卧斜陽閲世如流事可傷長有幽人悲晉恵
强修遺廟學秦王丹砂久窖井水赤白术誰燒厨竈香
聞道神仙亦相過只疑田叟是庚桑
　樓觀(元和郡縣志樓觀在盩厔縣東三十七里本周/康王大夫尹喜宅也相承至秦漢皆有道士居)
　(之晉恵帝時重置者其地舊為尹先生樓錦繡萬花/谷引樓觀記云周穆王尚神仙因尹真人草樓之觀)
　(遂召幽逸之人置為道士雲笈七籖樓觀在京兆府/盩厔縣神獸鄉聞仙里華陽録記云始皇好神仙于)
　(尹先生樓前立老君廟晉元康中重修/蒔木萬株連亘七里給灑掃戸三百)古碣(雲笈七/籖尹喜)
　(遇老君得道穆王為建祠修觀召幽逸之人置為道/士故樓觀碑云昔周康王時大夫闗令尹喜所立也)
　閲世(陸機歎逝賦川閲水而成川水滔滔而/日度世閲人而成世人冉冉而行暮)丹砂井
　(抱朴子載臨沅縣廖/氏事補注作臨汜訛)
　　附子由和
　　老聃厭世入流沙飄蕩如雲不可遮弟子憐師將
　　去國闗門望氣載還家高臺尚有傳經處畫壁空
　　留駕犢車一授遺書無復老不知何苦服胡麻
　　寳雞縣斯飛閣
西南歸路逺蕭條倚檻魂飛不可招野濶牛羊同雁鶩
天長草樹接雲霄昏昏水氣浮山麓汎汎春風弄麥苗
誰使愛官輕去國此身無計老漁樵
　寳雞(舊陳倉縣唐改名寳/雞詳注前陳倉下)斯飛閣(寳鷄縣志斯飛/閣在縣治西南)
　　壬寅重九不預㑹獨遊普門寺僧閣有懐子由
花開(一作/門)酒美盍不(一作/言)歸(石刻作/曷不醉)來看南山冷翠微
憶弟淚如雲不散望鄉心與雁南飛明年縱健人應老
昨日追歡意正(石刻/作巳)違不問(石刻/作向)秋風强吹㡌秦人不
笑楚人譏
　(慎按石刻題云壬寅重九以不與/府㑹故獨游至此有懐舍弟子由)普門寺(鳳翔府志/普門寺在)
　(東門外唐建金/大定六年重修)
　　客位假寐(公自注因謁鳳/翔府守陳公弼)
謁入不得去兀坐如枯株豈惟主忘客今我亦忘吾同
僚不解事愠色見髯須雖無性命憂且復忍須㬰
　　　　慎按斯飛閣重九不預㑹二首施氏原本俱
　　　　不載客位假寐一首訛載杭州卷中今以時
　　　　地考之其為鳳翔作無可疑者故類編於此
　　　　史稱公弼清勁寡欲平生不假人以色其守
　　　　鳳翔時年且老矣卲氏聞見後録謂公弼在
　　　　府東坡初擢制科吏呼蘇賢良公弼曰府判
　　　　何賢良也杖其吏不顧或謁入不得見故東
　　　　坡客位假寐詩云云其不堪如此後公弼受
　　　　他州餽酒從贜坐沮辱抑鬱抵于死或云歐
　　　　陽公憾于公弼有曲折東坡不但望公弼相
　　　　遇之薄也公弼子季常居黄州元豐初東坡
　　　　謫黄者執政疑公弼廢死由東坡委于季常
　　　　甘心焉然二人相得甚歡故東坡為公弼作
　　　　傳有軾官鳳翔相從二年方是時少年盛氣
　　　　屢與公爭議至形于言色巳而悔之等語愚
　　　　謂兩先生皆賢者當官意氣一時偶不相下
　　　　容或有之若謂東坡因此修怨致公弼放廢
　　　　以歿此事所必無者使誠有之則季常又豈
　　　　忘親狥友者卲氏之説未可盡信也
　　九月二十日微雪懐子由弟二首
岐陽九月天微雪巳作蕭條嵗莫心短日送寒砧杵急
冷官無事屋廬深愁膓別後能消酒白髮秋來巳上簪
近買貂裘堪出塞忽思乘傳問西琛
　岐陽(元和郡縣志岐陽縣漢杜陽地唐割扶風岐山/二縣置以在岐山之陽也文獻通考秦内史地)
　(漢為右扶風後魏置岐州西/魏改為岐陽郡唐鳳翔府)
江上同舟詩滿篋鄭西分馬涕垂膺未成報國慚書劍
豈不懐歸畏友朋官舍度秋驚歳晩寺樓見雪與誰登
遙知讀易東窗下車馬敲門定不應
　江上同舟(江上值雪詩/見第一巻)讀易(蘇籀䨇溪集載子由言/先君晚嵗讀易玩其爻)
　(象以觀其辭皆迎刃而觧又云作易傳未完命二子/述其志初二公少年皆為易説既而東坡成書公乃)
　(送所解與坡今䝉卦獨/是公解籀子由之孫也)
　　附子由次韻
　　秋氣蕭騷仍見雪客愁繚繞動縈心幽吟北戸窗
　　聲細歸夢函闗馬跡深疎樹飛花輕䔩䔩衰荷留
　　柄亂簮簮遙聞詩酒皆推勝社客何人近納琛
　　平時出處常聯袂文翰叨陪舊服膺自信老兄憐
　　弱弟豈關天下少良朋何時杯酒看浮白清夜肴
　　蔬粗滿登離思隔年詩不盡秦梁雖逺速須譍
　　病中聞子由得告不赴商州三首
病中聞汝免來商旅雁何時更著行逺別不知官爵好
思歸苦覺嵗年長著書多暇真良策從宦無功漫去鄉
惟有王城最堪隐萬人如海一身藏
　免來商(十道志商州上洛郡禹貢梁州之域周豫州/境漢武置上洛縣于此穎濵遺老傳轍十九)
　(舉進士釋褐二十三舉直言仁宗親䇿之于廷轍因/所問極言得失考官司馬君實第以三等胡武平以)
　(為不遜力請黜之上不許曰以直言召人而以直言/棄之天下謂我何宰相不得巳寘之下第除商州軍)
　(事推官王介甫不肯撰詞知制誥沈文通亦考官也/當制有愛君之言時先君被命修禮書轍乃奏乞飬)
　(親三/年)商州(輿地廣記商契始封于此秦内史地西魏/置洛州後周改商州九域志屬永興路古)
　(商國秦商君之邑張儀詐以商於之地六百里賂楚/即此太平寰宇記屬山南西道東北至東京千二百)
　(里西北至長安/二百六十里)
近從章子聞渠説(公自注章/子惇也)苦道商人望汝來説客有
靈慚直道逋翁乆歿厭凡才夷音僅可通名姓癭俗無
由辨頸顋答策不堪宜落此上書求免亦何哉
　章子(宋史章惇字子厚浦城人舉進士甲科初調商/洛令曽慥高齋漫録子瞻任鳳翔節度判官章)
　(子厚為商令二/人相得甚歡)答策(欒城集策畧云今海内窮困生/民愁苦而宫中好賜不為限極)
　(所欲則給不問有無司㑹不敢爭大臣不敢諫國家/内有養士養兵之費外有北狄西戎之奉陛下又自)
　(為一阱以耗其餘恐以此得謗而民心不歸也穎濱/遺老傳王介甫意其右宰相専攻人主比之谷永宰)
　(相韓魏公哂曰此人策語謂宰相不足用欲/得婁師徳郝處俊而用之尚以谷永疑之乎)
辭官不出意誰知敢向清時怨位卑萬事悠悠付杯酒
流年冉冉入霜髭策曾忤世人嫌汝易可忘憂家有師
此外知心更誰是夢魂相覓苦參差
　　附子由次韻三首
　　怪我辭官免入商才疎深畏忝周行學從社稷非
　　原本近讀詩書識短長東舍久居如舊宅春蔬新
　　種是吾鄉閉門巳學龜頭縮避謗仍兼雉尾藏
　　南商西洛曾虛署長吏居民怪不來妄語自知當
　　見棄逺人未信本非才厭從貧李嘲東閣懶學諛
　　張緩兩腮知有四翁遺跡在山中豈信少人哉
　　塤動篪鳴只自知憂輕責少幸官卑聲名漫作耳
　　中瑱科第空收頷底髭西鄙猖狂猶將將中朝閒
　　暇自師師近成新論無人語仰羡飛鴻兩翅差
　　病中大雪數日未嘗起觀虢令趙薦以詩相屬戲
　　用其韻答之
經旬臥齋閣終日親劑和不知雪巳深但覺寒無奈(一/作)
(那/)飄蕭紙窗鳴(別本作/明訛)堆壓簷板墮(公自注闗中/皆以板為簷)風飈
助凝冽幃幔困掀(一作/軒)簸惟思近醇醲未敢窺璨瑳何
時反炎赫却欲躬臼磨誰言坐無氊尚有裘充貨西隣
歌吹發促席寒威挫崩騰踏成逕繚繞飛入座人歡瓦
先融飲雋缾屢臥嗟予獨愁寂空室自困坷欲為後日
賞恐被遊塵涴寒更報新霽皎月懸半破有客獨苦吟
清夜黙自課詩人例窮蹇秀句出寒餓何當暴霜雪庶
以躡郊賀
　虢(元和郡縣志虢縣在鳳翔府北三十里古虢國周/虢叔所封太平寰宇記謂在府南四十里以壬寅)
　　(二月詩考之/當從寰宇記)趙薦(字賔卿臨邛人皇祐/三年鄭獬榜登第)何時反炎赫
　　(韓愈詩皇天/何時反炎燠)
　　　　慎按杜子羙哭李尚書之芳云詩家秀句傳
　　　　本五言詩也施注新刻本于五言之下增寒
　　　　餓二字作七言句者訛今駁正
　　附子由次韻
　　吾兄筆鋒雄詩俊不可和雪中思清絶韻惡逾難
　　奈殷勤賦黄竹自勸飲白墮言隨飛花落意與長
　　風簸餘力遠見撩千里寄璀瑳嗟予久廢學有類
　　轉空磨研磨久無得安可待充貨空記乘峽船行
　　意被摧挫溟濛覆洲渚冷冽光照座我唱君實酬
　　馳騁不遑臥譬如逐獸盧豈覺山徑坷酒肴助喧
　　熱筆硯盡沾涴詩詞禁推類令肅安敢破亦有同
　　行人牽挽赴程課爾來隔秦魏渴望等飢餓徒然
　　遇佳雪有酒誰與賀
　　嵗晚相與饋問為餽嵗酒食相邀呼為別嵗至除
　　夜逹旦不眠為守嵗蜀之風俗如是余官于岐下
　　歳暮思歸而不可得故為此三詩寄子由
　　　饋嵗
農功各巳畢嵗事得相佐為歡恐無及假物不論貨山
川隨出産貧富稱小大寘盤巨鯉横發籠䨇免卧富人
事華靡綵繡光翻座貧者媿不能微摯出舂磨官居故
人少里巷佳節過亦欲舉鄉風獨唱無人和
　摯(與贄同曲/禮作摯)鄉風(何遜詩鄉鄉自風/俗處處皆城市)
　　附子由次韻
　　周公制鄉禮無有相通佐鼎肉送子思蒸豚出陽
　　貨交親隨高低豈問小與大自從此禮衰伏臘有
　　饑卧鄉人慕古俗酬酢等四座東隣遺西舍迭出
　　如蟻磨寧我不飲食無爾相咎過相從慶新春顔
　　色買愉和
　　　別嵗
故人適千里臨別尚遲遲人行猶可復歳行那可追問
歲安所之遠在天一涯已逐東流水赴海歸無時東隣
酒初熟西舍彘亦肥且為一日歡慰此窮年悲勿嗟舊
嵗別行與新嵗辭去去勿回顧還君老與衰
　　附子由次韻
　　富貴日月速貧賤覺嵗遲遲速不須問俱作不可
　　追親舊且酬飲送爾天北涯嵗去雖無情從我歴
　　四時酌爾一杯酒留我壯且肥長作今歳歡勿起
　　異日悲掉頭不肯顧曾莫與我辭酒䦨氣方横豈
　　信從爾衰
　　　守嵗
欲知垂盡嵗有似赴壑蛇修鱗半已沒去意誰能遮况
欲繫其尾雖勤知奈何兒童强不睡守嵗夜讙(一作/喧)譁
晨雞且勿唱更鼓畏添撾坐久燈花(一作/燼)落起看北斗
斜明年豈無年心事恐蹉跎努力盡今夕少年猶可誇
　赴壑(李商隠樊南甲集/赴壑而一去無返)
　　附子由次韻
　　於莬絶䋲去(是歳/壬寅)顧兔追龍蛇奔走十二蟲羅網
　　不及遮嗟我地上人豈復奈爾何未去不自閒將
　　去乃諠譁天上驅獸官為君肯停撾魯陽揮長戈
　　日車果再斜釃酒勸爾醉期爾暫蹉跎偕醉遣爾
　　去夀考自足誇
　　讀開元天寳遺事三首(一本題云開/元遺事三首)
姚宋亡來事事興(外集/作生)一官銖重萬人輕朔方老將風
流在不取西蕃石堡城
　開元天寳遺事(晁公武郡齋讀書志開元天寳遺事/四巻漢王仁裕撰凡一百五十九條)
　朔方老將(舊唐書王忠嗣傳𤣥宗方事石堡城詔問/攻取之畧忠嗣奏云石堡城險固若頓兵)
　(城下恐所得不如所失上不快㑹董延光獻策請下/石堡城詔忠嗣分兵應之忠嗣僶俛而從及延光過)
　(期不克訴忠嗣緩師故無功遂徴入朝以哥舒翰代/之其後翰大舉兵城㧞死者大半竟如忠嗣之言)
　石堡城(唐書吐蕃傳吐蕃陷石堡城天寳初令皇甫/惟明王忠嗣為隴右節度不能克八載哥舒)
　(翰攻而㧞之改石/堡城為神武軍)
潭裏舟(外集作春/一本作車)船百倍多廣陵銅器越溪羅三郎官
爵如泥土爭唱𢎞農得寳(一本/作体)歌
　潭裏舟船(唐書地里志京兆府萬年縣有廣運潭天/寳三載韋堅開舊唐書韋堅傳天寳元年)
　(擢堅陜郡太守水陸轉運使乃擁渭水作興成堰于/長樂坡下滻水之上架苑墻東靣有望春樓樓下穿)
　(廣運潭以通舟楫二年而成預于東京梁宋作小解/底船二三百隻置于潭側皆署牌表之若廣陵郡船)
　(即堆積廣陵所出錦鏡銅器海味㑹/稽郡船即銅器呉綾絳紗凡數十郡)三郎(嬾真子録/嘗記開元)
　(中有劉朝霞獻俳文于明皇云遮莫你古來五帝怎/如我今代三郎○按明皇兄弟六人其一早亡寧王)
　(薛王兄也申王岐/王弟也故稱三郎)𢎞農得寳歌(韋堅傳先是人間戲/唱歌詞曰得体紇那)
　(也紇囊得体耶潭裏舟船閙揚州銅器多三郎當殿/坐㸔唱得体歌至開元二十九年田用秀上言見𤣥)
　(元皇帝云有寳符在陜州桃林縣尹喜舊宅發使求/得之改桃林縣為靈寳及潭成縣尉崔成甫翻出此)
　(詞使婦人唱之為得寳𢎞農野𢎞農得寳耶云云開/天傳信記上于𢎞農得寳符白石篆文成乘字識者)
　(云乗字四十八年得寳之年遂改天寳也唐詩紀/事崔成甫為陜縣尉更得体歌為得寳𢎞農野)
　　　　慎按得体体字舊唐書注云都董切此体字
　　　　之本音也補注者改体為體謬以千里矣讀
　　　　書不識字貽誤非細特為牽連駁正
琵琶絃急衮梁州羯鼓聲髙舞臂韝破費八姨三百萬
大唐天子要纒頭
　梁州(鄭棨開天傳信記西凉州新製曲曰凉州明皇/襍録上歸自蜀乗月登樓命歌凉州即貴妃所)
　(製程大昌演繁露樂府所傳大曲惟凉州最先出㑹/要自晋播遷内地古樂遂不存苻堅滅凉始得漢魏)
　(清商之樂及宋武定闗中收之入江南隋平陳獲之/文帝以為華夏正聲乃置清商署煬帝立清樂西凉)
　(等九部後遂訛為梁州洪容齊墮筆凉州後轉為梁/州唐人巳多訛用其實從西凉來也樂府詩集凉州)
　(歌序亦稱梁州曲分門古今類事唐天寳中樂章皆/以邉地州郡為名如凉州甘州是也蔡寛夫詩話教)
　(坊大曲猶是唐本而絃索守之尤嚴故言凉州者謂/之䕶索取其音節雄繁也唐起樂皆以絲聲而竹聲)
　(次/之)纒頭(太真外傳上戲曰阿瞞樂籍今日幸得供飬/夫人請一纒頭○按御覽云舊俗賞歌舞人)
　(錦綵置之頭/上謂之纒頭)
　　　　慎按以上三首施氏原本不載外集編第三
　　　　巻鳳翔時作也今從之
　
　
　
　
　
　蘇詩補註巻三
欽定四庫全書
　蘇詩補註巻四　　　翰林院編修查慎行撰
　古今體詩三十八首(嘉祐八年癸夘/在鳳翔任作)
　　和子由踏青
東風陌上驚微塵遊人初樂嵗華新人閒正好路旁飲
麥短未怕遊車輪城中居人厭城郭喧闐曉出空四鄰
歌皷驚山草木動簞瓢散野鳥鳶馴何人聚衆稱道人
遮道賣符色怒嗔宜蠶使汝繭如罋宜畜使汝羊如麕
路人未必信此語强為買服禳新春道人得錢徑沽酒
醉倒自謂吾符神
　踏青(子由詩序云眉之東門十數里有山曰蟇頥山上/有亭榭松竹山下臨大江毎正月八日士女相)
　(與遊嬉飲酒於其上謂之踏青陸放翁詩云只怪今/朝空巷出使君人日宴蟇頥名勝志蟇頥山在江東)
　(七里有至徳觀人日出東郊渡江遊蟇頥眉之故事/也據二說踏青乃人日事非八日也八日恐訛李綽)
　(嵗時紀上巳日都人於曲江禊飲踏青草曰踏青劉/禹錫詩昭君坊中多女伴永安宫外踏青来則踏青)
　(之俗所在皆然/不獨眉州也)
　　附子由原作(原題云記嵗首鄉/俗寄子瞻二首)
　　江上氷消㟁草青三三五五踏青行浮橋没水不
　　勝重野店壓糟無復清松下寒花初破蕚谷中幽
　　鳥漸嚶鳴洞門泉脉龍睛動觀裏丹池鴨舌生山
　　下缾罌沾穉孺峰頭鼓樂聚簪纓縞裙紅袂臨江
　　影青蓋驊騮踏石聲曉去爭先心蕩漾暮歸誇後
　　醉縱横最憐人散西軒靜曖曖斜陽著樹明
　　和子由蠶市
蜀人衣食常苦艱蜀人遊樂不知還千人耕種萬人食
一年辛苦一春閒閒時尚以蠶為市恐忘辛苦逐欣歡
去年霜降斫秋荻今年箔積如連山破瓢為輪土為釡
爭買不啻金與䊵憶昔與子皆童丱年年廢書走市觀
市人爭誇鬬巧智(一作/智巧)野人喑啞遭欺謾詩来使我感
舊事不悲去國悲流年
　箔(詩經八月萑葦/注曲薄即箔也)蠶市(王氏注引子由詩序云眉之/二月望日鬻蠶器於市因作)
　(樂縱觀謂/之蠶市)
　　附子由原作
　　枯桑舒芽葉漸青新蠶可浴日晴明前年器用隨
　　手敗今冬衣着及春營傾囷計口賣餘粟買箔還
　　家待種生不惟箱篚供婦女亦有鉏鎛資男耕空
　　巷無人鬬容冶六親相見爭邀迎酒肴勸屬坊市
　　滿皷笛繁亂倡優獰蠶叢在時已如此古人雖没
　　誰敢更異方不見古風俗但向陌上聞吹笙
　　次韻子由論書
吾雖不善書曉書莫如我苟能通其意常謂不學可貌
妍容有矉璧美何妨橢端莊雜流麗剛健含婀娜好之每
自譏不獨子亦頗書成輙棄去繆被旁人裹體勢(一木作/皆云)
本濶落結束入細麽子詩亦見推語重未敢荷邇来又學
射力薄愁官笴(公自注官箭十二把/吾能十一把箭耳)多好竟無成不精安用
夥何當盡屏去萬事付懶惰吾聞古書法守駿莫如跛世
俗筆苦驕衆中强嵬騀(此下少/一韻)鍾張忽已逺此語與時左
　論書(韻語陽秋東坡與子由論書云云其子叔黨跋/公書云吾先君子豈以書自名哉特以其至大)
　(至剛之氣發於胸中而應之以手不見其刻畫嫵媚/之態而章甫端冕若有不可犯之色少年喜二王晚)
　(乃喜顏平原故時有二家風氣俗子不知妄謂學/徐浩陋矣觀此則知初未嘗規規於翰墨積習也)莫
　如我(公羊傳葵邱之㑹桓公震而矜之也/叛者九國矜之者何猶云莫若我)矉(莊子西施/病心而矉)
　(按矉與/顰同)跛(外紀趙子固云徐㑹稽之濁在跛偃李北/海之濁在欹邪跛偃之弊流為東坡欹邪)
　(之弊流為/元章父子)鍾張(孫過庭書譜敬之不及逸少猶逸少/之不及鍾張羊欣古来能書名人録)
　(頴川鍾繇魏太尉書有三體𢎞農/張芝髙尚不仕善草書精勁絶倫)
　　　　慎按子由原作凡十五韻先生和詩脫去鎻
　　　　字止十四韻諸刻本皆同無善本考補殊為
　　　　缺事
　　附子由原作(欒城集題云子瞻/寄示岐陽十五碑)
　　堂上岐陽碑吾兄所與我吾兄自善書所取無不
　　可歐陽弱而立商隠瘦且橢小篆妙詰曲波字美
　　婀娜譚藩居顏前何類學顏頗魏華自磨淬峻秀
　　不包裹九成列賢俊磊落雜么麽英公與褒鄂戈
　　㦸聞自荷何年學操筆終嵗惟箭笴書成亦可愛
　　藝業嗟獨夥余雖謬學文書字毎慵惰車前駕騏
　　驥車後繫羸跛逾年學舉足漸亦成駊騀古人有
　　遺蹟䈕短不及鎻願從兄發之洗硯處兄左
　　記所見開元寺呉道子畫佛滅度以答子由(次原/韻)
西方真人誰所見衣被七寳從雙狻(音/酸)當時修道頗辛
苦柏生兩肘烏(一作/鳥)巢肩初如濛濛隱山玉漸如濯濯
出水蓮道成一旦就空滅奔㑹四海悲人天翔禽哀響
動林谷獸鬼躑躅泪迸泉龎眉深目彼誰子繞牀彈指
性自圓隠如寒月墮清晝空有孤光留故躔春遊古寺
拂塵壁遺像久此霾香烟畫師不復寫名姓皆云道子
口所傳縱横固已蔑孫鄧有如巨鰐吞小鮮来詩所誇
孰與此安得擕挂其旁觀
　開元寺呉畫(卲氏聞見後録鳯翔開元寺大殿九間/後壁呉道𤣥畫自佛始生修行說法及)
　(寂滅度山林宫室人物禽獸數千萬種如佛滅度比/丘衆躃踊哭泣皆若不自勝者雖飛鳥走獸亦作號)
　(頓之狀獨菩薩淡然不動如平時畧無哀戚之容豈/以其能盡生死之致者歟其識開元三十年云曹學)
　(佺謂呉畫在普門/寺第勿深考耳)佛滅度(釋迦氏譜世尊入初禪二/三四禪至非想定入滅盡)
　(定從定起已入湼槃於是大地震動幽冥大明諸比/丘等悲慟殞絶阿耶律告止諸天滿空比丘等悲號)
　(搔擾恐有怪責既/聞此喻互相裁抑)西方真人(列子仲尼篇西方之人/謂之聖者李知㡬云意)
　(其說/佛也)七寳(七寳有二種一者七種珍寳二者七種王/寳七種珍寳者無量壽經云金銀琉璃玻)
　(瓈珊瑚瑪瑙硨磲恒水經云金銀珊瑚瑪瑙真珠硨/磲明月珠摩尼珠七種王寳者華嚴經注一金輪寶)
　(二象寳三紺馬寳四神珠寳五主藏臣寳六玉女/寳七兵主臣寳得是七寳於閻浮提作轉輪王)
　　附子由原作(欒城集題云/畫文殊普賢)
　　誰人畫此二菩薩趺坐花心乗象狻弟子先後執
　　盂缶老僧槎牙森比肩山林修道㡬世劫顏貌偉
　　麗如開蓮重崕宛轉帶林樹野水荒蕩浮雲天峨
　　眉髙處不可上下有絶澗錮九泉朝陽未出白霧
　　起有光燭天如月圓靈仙居中粗可識有類白兎
　　依清躔遊人禮拜千萬萬迤邐漸逺如飛烟五臺
　　不到想亦爾今之畫圖誰所傳吾兄子瞻苦好異
　　敗繒破紙收明鮮自從西行止得此試與記録代
　　一觀
　　和子由寒食
寒食今年二月晦樹林深翠已生烟遶城駿馬誰能借
到處名園意盡便但挂酒壺那計盞偶題詩句不須編
忽聞啼鵙驚羇旅江上何人治廢田
　寒食(後漢周舉傳太原一郡俗以介子推焚骸有龍/忌之禁至其亡月咸言神不樂舉火由是士民)
　(每冬中輙一月寒食莫敢相㸑舉為并州刺史乃作/帛書置子推廟言盛冬去火殘損民命非賢者意宣)
　(示愚民使還温食於是衆惑稍解然則漢以前寒食/乃在冬中不在二三月間也汝南先賢傳太原舊俗)
　(以介子推焚骸一月寒食亦不言在春惟鄴中記云/并州冬至後一百五日為介子推斷火冷食三日後)
　(世以清明前一日/為寒食節本此)
　　附子由原作(欒城集題云寒食/前一日寄子瞻)
　　寒食明朝一百五誰家冉冉尚厨烟桃花開盡葉
　　初綠燕子飛来體自便愛客漸能陪痛飲讀書無
　　思懶開編秦川雪盡南山出思共肩輿看麥田
　　中隠堂詩(并序/)
　岐山宰王君紳其祖故蜀人也避亂來長安而遂家
　焉其居第園圃有名長安城中號中隠堂者是也予
　之長安王君以書戒其子弟邀予遊且乞詩甚勤因
　為作此五篇
去蜀初逃難遊秦遂不歸園荒喬木老堂在昔人非鑿
石清泉激開門野鶴飛退居吾久念長恐此心違
　岐山(元和郡縣志岐山縣本雍縣地太平寰宇記太/王徙於岐山即此岐山在縣東北十里西至鳳)
　(翔府五十里/宋屬鳯翔)王紳(字正叔見邵氏聞見/後録即中隠堂主人)長安城(賈躭/縣道)
　(記長安縣故城今謂之苑城蓋古鄉聚名在渭/水南漢于其地築未央宫謂大城曰長安城)昔人
　(欒城詩注或云此即歸登宅登/為唐相詩中昔人指登而言也)
徑轉如修蟒坡垂似伏鼇樹從何代有人與此堂髙好
古嗟生晩偷閒厭久勞王孫早歸隠塵土汙君袍
二月驚梅晚幽香此地無依依慰逺客皎皎似呉姝不
恨故園隔空嗟芳嵗徂春深桃杏亂笑汝益羇孤
翠石如鸚鵡何年别海壖来(一作/貢)隨南使逺載壓渭舟
偏已伴喬松老那知故國遷金人解辭漢汝獨不潸然
　金人(史記武帝本紀又作柏梁銅柱承露/仙人掌之屬矣李賀有金人辭漢歌)
都城更㡬姓到處有殘碑古隧埋蝌蚪崩崕露伏龜安
排壯亭榭收拾費金貲岣嶁何須到韓公浪自悲
　岣嶁(湘水記衡山南有岣嶁峰東西七十里南北三/十里髙一千五百丈禹登此得金簡玉牒治水)
　(之書其山上承翼宿提轄鈎鈐故名岣下据離宫攝/統火維故曰嶁名勝志岣嶁峰在衡州城西三十五)
　(里上有禹治水碑皆蝌蚪文字昔樵者見之自/後無有見者韓愈岣嶁山詩森森緑樹猿猱悲)
　　附子由次韻五首
　　秦中勝岷蜀故國不須歸甲第春風滿巴山晝夢
　　非竹深啼鳥亂花落晚蜂飛我欲西還去敲門慎
　　勿違
　　官去空留鶴山浮不見鰲竹林迎日淨槐木擁亭
　　髙鳥噪知人至蟬鳴覺口勞誰能飲堂上解帯不
　　穿袍
　　唐朝卿相宅此外更應無請看庭前樹曽攀屋裏
　　姝流傳漸失實遺老不禁徂試問歸登物林閒翠
　　石孤
　　愛君髙堂上有似蜀江壖牆外終南近簷西太白
　　偏晚梅晴自媚老竹暗相遷未到遥聞說吾廬安
　　得然
　　君看原上墓墳盡但餘碑誰見生前貴塵生帯下
　　龜髙堂幸有酒一飲豈論貲强勉行樂耳古人良
　　可悲
　　次韻子由彈琴(外集題云次韻子由以詩見/報編禮公借雷琴記舊曲)
琴上遺聲久不彈琴中古義本長存苦心欲記常迷舊
信指如歸自看痕應有仙人依樹聴空教瘦鶴舞風騫
誰知千里溪堂夜時引驚猿撼竹軒(公自注過終南令/道士趙宗有彈琴)
(溪/堂)
　　附子由原作(欒城集題云大人久廢彈琴比借人/雷琴以記舊曲十得三四率爾拜呈)
　　久廢凡桐不復彈偶然尋繹尚能存倉庚鳴樹思
　　前嵗春水生波滿舊痕泉落空巖虛谷應珮敲清
　　殿百官鶱終宵竊聴不能學庭樹無風月滿軒
　　次韻和子由欲得驪山澄泥硯(澄一/作沉)
舉世爭稱鄴瓦堅一枚不換百金頒豈知好事王夫子
自採臨潼繡嶺山經火尚含泉脉暖弔秦應有淚痕潸
封題寄去吾無用近日從戎擬學班
　澄泥硯(硯譜虢州澄泥唐人品硯以為第一又米芾/硯史云相州土人自製陶硯在銅雀上以熟)
　(絹二重陶泥澄之取極細者燔為硯有色緑如春波/者又云虢州石細理如泥發墨不滲驪山澄泥無可)
　(考疑即虢州/石也俟再考)鄴瓦(胡仔苕溪叢話銅雀䑓瓦硯以古/物而見貴色頗青其内平瑩厚有)
　(及寸者印工姓氏皆分隸書鄴中記魏武于銅雀園/立三䑓太平寰宇記三臺銅雀中臺也金虎氷井南)
　(臺北臺也名勝志曹魏都鄴于城北造銅雀䑓日/久臺廢土人掘地得瓦以為硯貯水數日不滲)臨
　潼繡嶺(輿地廣記陕西永興軍路京兆府臨潼縣本/驪戎國驪山在南漢新豐唐慶山宋祥符八)
　(年改臨潼程大昌雍録臨潼縣秦驪邑也山海/經驪山左右皆峻嶺雲霞繡錯因有繡嶺之名)
　　附子由原作
　　長安新硯石同堅不待書来許見頒豈必魏人勝
　　近世强推銅雀沒驪山寒梅舒卷開雲葉清露霑
　　流發涕澘早與封題寄書案報君湘竹筆身斑
　　次韻和子由聞予善射
中朝鸞鷺自振振豈信邊隅事執鼖共怪書生能破的
也如驍將解論文穿楊自笑非猿臂射隼長思逐馬軍
觀汝長身最堪學定如髯羽便超羣
　射隼(易公用射隼/於髙墉之上)馬軍(杜甫詩洗盞/開嘗對馬軍)
　　　　慎按施注新舊本俱失載此詩今從外集第
　　　　三巻補編
　　附子由原作
　　舊讀兵書氣已振近傳能射喜征鼖手隨樂節寜
　　論中箭作鴟聲不害文力薄僅能勝五斗才髙應
　　自敵三軍良家六郡傳真法馬上今誰最出羣
　　鳳翔八觀(并引/)
　鳳翔八觀詩記可觀者八也昔司馬子長登㑹稽探
　禹穴不逺千里而李太白亦以七澤之觀至荆州二
　子蓋悲世悼俗自傷不見古人而欲一觀其遺蹟故
　其勤如此鳳翔當秦蜀之交士大夫之所朝夕徃来
　此八觀者又皆跬步可至而好事者有不能徧觀焉
　故作詩以告欲觀而不知者
　　　石鼓歌
冬十二月嵗辛丑我初從政見魯叟舊聞石鼓今見之
文字鬱律蛟蛇走細觀初以指畫肚欲讀嗟如箝在口
韓公好古生已晚我今况又百年後强尋偏傍推㸃畫
時得一二遺八九我車既攻馬亦同其魚維鱮貫之栁
(公自注其詞云我車既攻我馬亦同又云其魚維何維/鱮維鯉何以貫之維楊與栁此六句可讀其餘多不可)
(通/)古器縱横猶識鼎衆星錯落僅名斗糢糊半已隠瘢
胝詰曲猶能辨跟肘娟娟缺月隠雲霧濯濯嘉禾秀稂
莠漂流百戰偶然存獨立千載誰與友上追軒頡相唯
諾下揖(一作/挹)氷斯同鷇㝅憶昔周宣歌鴻雁當時籕史
變蝌蚪厭亂人方思聖賢中興天為生耆耉東征徐虜
闞虓虎北伏(一代/伐)犬戎隨指嗾象胥雜㳫貢狼鹿方召
聨翩賜圭卣遂因鼓鼙思將帥豈為考撃煩矇瞍何人
作頌比嵩髙萬古斯文齊岣嶁勲勞至大不矜伐文武
未逺猶忠厚欲尋年嵗無甲乙豈有名字記誰某自從
周衰更七國竟使秦人有九有掃除詩書誦法律投棄
爼豆陳鞭杻當年何人佐祖龍上蔡公子牽黄狗登山
刻石頌功烈後者無繼前無偶皆云皇帝廵四國烹滅
强暴救黔首六經既已委灰塵此鼓亦當遭擊掊傳聞
九鼎淪泗上欲使萬夫沉水取暴君縱欲窮人力神物
義不汚秦垢是時石鼓何處避無乃天工令鬼守興亡
百變物自閒富貴一朝名不朽細思物理坐嘆息人生
安得如汝壽
　鳳翔(元和郡縣志頂羽封章邯為雍王即此地漢為/右扶風唐武徳中為岐州至徳元載改鳯翔郡)
　(乾元中改府東至東京一千一/百七十里九域志屬秦鳳路)秦蜀之交(九域志鳳/翔府地里)
　(東至京兆府一百七十里西至隴州一百十四里南/至鳳州七十五里北至涇州九十里東南至洋州四)
　(百五里西南至鳳州一百三十里東北/至邠州六十七里西北至渭州八十里)石皷(困學紀/聞石皷)
　(原在天興縣南乃雍縣也太平寰宇記石形如鼓其/數有十蓋紀周宣王田獵之事其文即史籀之迹唐)
　(貞觀中蘇朂紀其畧云虞禇歐陽共稱古妙雖嵗久/訛缺然尚有可觀名勝志鳳翔縣南有石鼓鎮石鼓)
　(初散陳倉野中韓文公為博士請於祭酒欲輿致太/學不從後鄭餘慶始遷於鳯翔孔子廟元季移燕京)
　(國子監○慎按石鼓文歐陽集古録始設三疑然前/此已多紛紛之說王厚之石鼓文考正云周王之獵)
　(碣也韓愈以為宣王鼓韋應物以為文王鼔宣王刻/鄭樵以為秦鼓馬定國以宇文泰曽蒐岐陽指為後)
　(周物董逌曰傳云成有岐陽之蒐杜預謂還歸自奄/乃大蒐於岐陽叔向曰昔成王盟諸侯于岐陽楚為)
　(荆蠻置茅絶宣王蒐岐陽世遂無聞哉方成康與穆/賦頌鐘鼎之銘皆番吾之蹟則此為番吾可知程大)
　(昌雍録亦以為成王鼓自韓蘇詩以為宣王後人無/敢有異議者其實按諸左傳及杜注言成王而不及)
　(宣王其為成/王鼓無疑)指畫肚(陳思書苑菁華鍾繇初師劉徳/昇後傳蔡邕筆法臨終謂其子)
　(㑹曰吾積三十餘年行坐未嘗忘若在寢息則畫其/被皆為之穿周越法書苑云虞七被中以指畫肚)
　籕史變科斗(虞世南書㫖述史籕循科斗之書采蒼/頡古文别署新意號曰籕文書苑菁華)
　(周宣王時史籕始著大篆十五篇世謂之籕書亦曰/籕篆石鼓文是也宣和書譜史籕書存者石鼓以其)
　(為籕所創故曰籕書以其為太史氏而得名又曰史/書石鼔文考正引吕氏紀云蒼頡造大篆後世有科)
　(斗書則謂篆為籕書張懐瓘以柱下史始變古文是/大篆與籕異不得定為史籕所書也韋續五十六種)
　(書體其六為科斗之書因科斗名故飾之以形不知/年代或云顓頊所製今古文是也水經注古文出于)
　(黄帝之世蒼頡本鳥蹟為字自秦用篆書古文絶/矣魯恭王得孔子宅書不知有古文謂之科斗書)氷
　斯(吾衍學古篇李陽氷名潮後以字行别字少温韓/昌黎蝌蚪書後記云大歴世李監陽氷獨能篆書)
　(國史補陽氷工小篆自言李斯之後至小生曹喜蔡/邕不足言也按陽氷趙郡人太白之從叔許氏說文)
　(解字序云秦兼天下李斯作蒼頡篇改大/篆為小篆書斷云斯小篆入神大篆入妙)
　　附子由和
　　岐山之陽石為鼓叩之不鳴懸無虡以為無用百
　　無直以為有用萬物祖置身有用無用閒自託周
　　宣誰敢侮宣王没後墳壠平秦野蒼茫不知處周
　　人舊物惟存山文武遺民盡囚虜鼎鐘無在鑄戈
　　㦸宫殿已倒生禾黍厲宣子孫竄四方昭穆錯亂
　　不存譜時有過客悲先王綢繆牖戸徹桑土思宣
　　不見幸鼓存由鼓求宣近為愈彼皆有用世所好
　　天地能生不能主君看項籍猛如狼身死未冷割
　　為脯馬童楊喜豈不仁待汝封侯非怨汝何况外
　　物固已輕毛擒翡翠尾執麈惟有蒼石於此時獨
　　以無用不見數形骸偃蹇任苔蘚文字皴剝困風
　　雨遭亂既以無用全有用還為太平取古人不見
　　見遺物如見方召與申甫文非蝌蚪可窮詰簡編
　　不載無訓詁字形汗漫隨石缺蒼蛇生角龍折股
　　亦如老人遭暴横頥下髭秃口齒齬形雖不具意
　　可知有云楊栁貫魴鱮魴鱮豈厭居溪谷自投網
　　罟入君俎栁條柔弱長百尺挽之不斷細如縷以
　　栁貫魚魚不傷貫不傷魚魚樂死登之廟中鬼神
　　格錫汝豐年多黍稌宣王用兵征四國北摧犬戎
　　南服楚將帥用命士卒驩死生不願闞虓虎問之
　　何術能使然撫之如子敬如父弱栁貫魚魚弗違
　　仁人在上民不怒請看石鼓非徒然長笑泰山刻
　　秦語
　　　詛楚文(公自注碑獲於開元寺土下今在太守/便㕔秦穆公葬于雍槖泉祈年觀下今)
　　　(墓在開元寺之東南數十步則寺豈祈年之故/基耶淮南王遷于蜀至雍道病卒則雍非長安)
　　　(此乃古/雍也)
崢嶸開元寺髣髴祈年觀舊築掃成空古碑埋不爛詛
書雖可讀字法嗟久換詞云秦嗣王敢使祝用瓚先君
穆公世與楚約相捍質之於巫咸萬葉期不叛今其後
嗣王乃敢搆多難刳胎殺無罪親族遭圉絆計其所稱
訴何啻桀紂亂(公自注秦嗣王至/此皆詛楚文中語)吾聞古秦俗面詐背
不汗豈惟公子卬社鬼亦遭謾遼哉千載後發我一笑
(一作/笑一)粲
　詛楚文(六一題䟦秦祀巫咸神文今流俗謂之詛楚/文首述秦穆公與楚成王事遂及楚王熊相)
　(之罪按史記世家自成王以後王名有熊良夫熊適/熊槐熊元而無熊相據文言倍十八世之詛盟今以)
　(世家考之自成王十八世為頃襄王而/頃襄王名横不名熊疑相傳寫為横也)祈年觀(雍録/雍縣)
　(古牢井秦恵公之所居所謂祈年宫也孝公又謂之/槖泉太平寰宇記祈年宫在天興縣漢書地理志扶)
　(風雍縣有槖泉宫秦孝公起祈年宫恵公/所起又有祈年觀注詳後秦穆公墓詩下)
　　附子由和
　　詛楚楚如桀詛秦秦則紂桀罪使信然紂語安足
　　受牲肥酒醪潔夸誕鬼不祐鬼非東諸侯豈信辨
　　士口碑埋祈年下意繞章華走得楚不付孫但為
　　劉季取吾聞秦穆公與晋實甥舅盟鄭絶晋歡結
　　楚將自救使秦詛楚人晋亦議秦後諸侯迭相詛
　　禍福果誰有世人不知道好古無可否何當投涇
　　流渾濁蓋鄙醜
　　　王維呉道子畫
何處訪呉畫普門與開元開元有東墖摩詰留手痕吾
觀畫品中莫如二子尊道子實雄放浩如海波翻當其
下手風雨快筆所未到氣已吞亭亭雙林閒彩暈扶桑
暾中有至人談寂滅悟者悲涕迷者手自捫蠻君鬼伯
千萬萬相排竸進頭如黿摩詰本詩老佩芷襲芳蓀今
觀此壁畫亦若其詩清且敦祇園弟子盡鶴骨心如死
灰不復温門前兩叢竹雪節貫霜根交柯亂葉動無數
一一皆可尋其源呉生雖妙絶猶以畫工論摩詰得之
於象外有如仙翮謝籠樊吾觀二子皆神俊又於維也
歛袵無間言
　王維畫(名勝志王右丞畫竹兩叢交柯/亂葉飛動若舞在開元寺東墖)呉道子畫(注/詳)
　(本巻開/元寺下)畫工(唐朝名畫録太宗幸𤣥武池見􁯣鶒召/閻立本圖之左右誤云宣畫工立本大)
　(耻之遂絶筆戒/子弟不令學畫)開元寺(鳯翔府志開元寺在城北街/唐開元元年建内有詛楚文)
　(及呉道子畫/佛王維畫竹)
　　附子由和
　　吾觀天地間萬事同一理扁也工斲輪乃知讀文
　　字我非畫中師偶亦識畫㫖勇怯不必同要以各
　　善耳壯馬脫衘放平陸步驟風雨百夫靡美人婉
　　娩守閒獨不出戸庭修容止女能嫣然笑傾國馬
　　能一踧致千里優柔自好勇自強各自勝絶無彼
　　此誰言王摩詰乃過吴道子試謂道子来置汝所
　　挾從軟美道子掉頭不肯應剛傑我已足自恃雄
　　奔不失馳精妙實無比老僧寂滅生慮微侍女間
　　絜非復婢丁寜勿相違幸使二子齒二子遺蹟今
　　豈多岐陽可貴獨能備但使古壁常堅完塵土雖
　　積光豔長不毁
　　　維摩像唐楊惠之塑在天柱寺
昔者子輿病且死其友子祀往問之跰􁙇鑒井自嘆息
造物將安以我為今觀古塑維摩像病骨磊嵬如枯龜
乃知至人外生死此身變化浮雲隨世人豈不碩且好
身雖未病心已疲此叟神完中有恃談笑可却千熊羆
當其在時或問法俛首無言心自知至今遺像兀不語
與昔未死無増虧田翁里婦那肯顧時有野䑕衘其髭
見之使人每自失誰能與詰(别本作/結訛)無言師
　維摩像(名勝志維摩詰像在鳯翔縣/天柱寺為朅摩室示疾者)天柱寺(鳯翔志/天柱寺)
　(在鳳翔縣東北唐李洞宿鳯翔天/柱寺詩天柱暮相逢吟思天柱峰)
　　附子由和
　　金粟如来瘦如腊坐上文殊秋月圓法門論極兩
　　相可言語不復相通傳至人養心遺四體瘦不為
　　病肥非妍誰人好道塑遺像鮐皮束骨筋扶咽兀
　　然隠几心己滅形如病鶴聳兩肩骨節支離體踈
　　緩兩目視物猶炯然長嗟靈運不知道强翦美須
　　挿兩顴彼人視身若枯木割去右臂非所患何况
　　塑畫已身外豈必奪爾庸自全真人遺意世莫識
　　時有㳺僧施缽錢
　　　東湖
吾家蜀江上江水清如藍爾来走塵土意思殊不堪况
當岐山下風物尤可慙有山秃如赭有水濁如泔不謂
郡城東數步見湖潭入門便清奥怳如夢西南泉源從
髙来隨波走涵涵東去觸重阜盡為湖所貪但見蒼石
螭開口吐清甘借汝腹中過胡為目耽耽新荷弄晩凉
輕棹極幽探飄飄忘逺近偃息遺珮篸(簪/同)深有龜與魚
(一作魚/與龜)淺有螺與蚶曝晴復戯雨戢戢多於蠶浮沉無
停餌倏忽遽滿籃絲緡雖强致瑣細安足戡聞昔周道
興翠鳳依孤嵐飛鳴飲此水照影弄毿毿(公自注此古/飲鳳池也)
至今多梧桐合抱如彭聃彩羽無復見上有鸇搏䳺嗟
予生雖晩好古意所妉圖書已漫漶猶復訪僑郯卷阿
詩可繼此意久已含扶風古三輔政事豈汝諳聊為湖
上飲一縱醉後談門前逺行客刼刼無留驂問胡不回
首毋乃趁朝參予今正踈懶官長幸見函不辭日游再
行恐嵗滿三暮歸仍倒載鐘鼓已韽韽
　東湖(鳯翔志在縣東門外鳳泉自北繞城南流名勝/志東湖在鳯翔城東雍渭二水所溢今城介于)
　(東北二/湖間)翠鳳孤嵐(太平寰宇記岐山亦名天柱/山周之興也鸑鷟鳴於山上)古三
　輔(元和郡縣志鳳翔禹貢雍州之域秦屬内史漢景/帝時更名主爵都尉武帝太初元年改右扶風與)
　(京兆尹左馮翊謂之三輔初共治長安城中至後漢扶/風出理槐里即今興平縣東南七里槐里城是也施)
　(氏補注以/為楓里訛)
　　附子由和
　　不到東湖上但聞東湖吟詩調已清絶佳境亦可
　　尋蜿蜒蒼石螭蟠拏據湖心倒腹吐流水奔注為
　　重深清風蕩微波渺渺平無音有鼈行在沙有魚
　　躍在潯鼈圓如新荷魚細如蠧蟫梧桐生兩涯蕭
　　蕭自成林孫枝復生孫已中瑟與琴秋蟲噪蜩􁉽
　　春鳥鳴鴂鵀有客来無時濯足䕃清隂自忘府中
　　官取酒石上斟醉倒卧石上野蟲上其襟醒来不
　　知暮湖月翻黄金油然上馬去縱意不自箴作詩
　　招路人行樂宜及今人生不滿百一瞬何所任路
　　人掉頭笑去馬何駸駸子有不肖弟有冠未嘗簪
　　願身化為線使子為之鍼子欲烹鯉魚為子溉釡
　　鬵子欲枕山石為子求布衾異鄊雖云樂不如反
　　故岑瘦田可耕鑿桑柘可織絍東有軒轅泉隠隠
　　如牛涔西有管輅宅尚存青石碪彭女留膝踝禮
　　拜意已欽慈姥抱衆子亂石寒森森朝徃暮可還
　　此豈不足臨慎勿語他人此意子獨諶
　　　真興寺閣
山川與城郭漠漠同一形市人與鴉鵲浩浩同一聲此
閣㡬何髙何人之所營側身送落日引手攀飛星當年
王中令斫木南山赬寫真留閣下鐵面眼有稜身强(一/作)
(長/)八九尺與閣兩崢嶸古人雖暴恣作事今世驚登
者尚呀喘作者何以勝曷不觀此閣其人勇且英
　真興寺閣(鳳翔志真興寺閣宋節度使/王彥起建在城中高十餘丈)王中令(宋史/王彥)
　(起臨清人歴後唐晋漢至周祖革命遷節度顯徳中/累功加侍中歴永興軍節度移鎮鳳翔宋初加中書)
　(令代還太宗朝/封邠國公致仕)
　　附子由和
　　秦川不為廣南山不為高嵯峨真興閣傑立陵風
　　飈危檻俯翔鳥跳簷落飛猱上有傲世人身衣白
　　鶴毛下視市井喧奔走何嗷嗷蕭然倚楹嘯遺響
　　入雲霄清風吹其裾冉冉不可操不知何所為豈
　　即非盧敖遊目萬里間逺山如伏羔遺語謝世俗
　　釣魚當釣鰲
　　　李氏園(公自注李茂貞園/也今為王氏所有)
朝遊北城東回首見脩竹下有朱門家破墻圍古屋舉
鞭叩其戸幽響答空谷入門所見夥十歩九移目異花
兼四方野鳥喧百族其西引溪水活活轉牆曲東注入
深林林深窗戸緑水光兼竹凈時有獨立鵠林中百尺
松嵗久蒼鱗蹙豈惟此地少意恐闗中獨小橋過南浦
(一作/圃)夾道多喬木隱如城百雉挺若舟千斛隂隂日光
淡黯黯秋氣蓄盡東為方池野雁雜家鶩紅棃驚合抱
映島孤雲馥春光水溶漾雪陣風翻撲其北臨長谿波
聲卷平陸北山卧可見蒼翠間磽秃我時来周覽問此
誰所築云昔李將軍負險乗衰叔抽錢筭閒口但未㩁
羮粥當時奪民田失業安敢哭誰家美園囿籍没不容
贖此亭破千家鬱鬱城之麓將軍竟何事蟣蝨生刀䪅
何嘗載美酒来此駐車轂空使後世人聞名頸猶縮(公/自)
(注俗猶呼皇后園/蓋茂貞謂其妻也)我今官正閒屢至因休沐人生營居
止竟為何人卜何當辦一身永與清景逐
　李茂貞(按五代史李茂貞于唐昭宗時以鳯翔節度/封岐王終梁世奉唐正朔及唐莊宗滅梁茂)
　(貞上箋猶稱岐王其後乃改封秦王氏/注謂昭宗景福元年進封秦王者訛)奪民田(按五/代史)
　(稱茂貞居岐寛仁愛物民頗安之又稱其子從曮有/田千頃竹千畝在鳯翔懼侵民利未嘗省理鳳翔人)
　(愛之似不應有奪田籍圃之事而江鄰㡬雜志謂茂/貞幽昭宗于紅泥院自據使宅民獻善田薄租以佃)
　(之稱秦王户後子孫以劵收田府西土腴各百餘頃/不十年蕩盡與先生詩脗合意其奪田開園乃唐末)
　(事其後既為世土則市小惠以結民心亦奸雄之故/智東坡身至鳯翔所見必真故詩云云可補史傳之)
　(缺/)皇后園(五代史唐亡諸侯之强者皆相次稱帝獨/茂貞不能但稱岐王開府置官屬以妻為)
　(皇后鳴稍羽扇視朝/出入擬天子而已)
　　附子由和
　　有客騎白駒揚鞭入青草悠悠無逺近但擇林亭
　　好蕭條北城下園號李家媪繫馬古車門隨意無
　　灑掃鳴禽驚上屋飛蝶紛入抱竹林淨如濯流水
　　清可澡閒花不着行香棃獨依島松枝貫今昔林
　　影變昏早草木皆蒼顏亭宇已新造臨風置酒尊
　　庭下取栗棗今人强觀笑古人已枯槁欲求百年
　　事不見白鬚老秦中古云樂文武在豐鎬置囿通
　　樵蘇養獸讓麀􁁊池魚躍金碧白鳥飛紵縞牛羊
　　感仁恕行葦亦自保當年歌靈䑓後世咏魚藻古
　　詩宛猶在遺處不可考悲哉李氏末玉霸出奴早
　　城中開芳園城外羅戰堡擊鼓鳴巨鐘百姓皆懊
　　惱及夫聖人出戰國卷秋潦園田賦貧民耕破園
　　前道髙原種菽粟陂澤滿秔稻春耕雜壺漿秋賦
　　輪秸藁當年王家孫自庇無尺橑空餘百嵗木妄
　　為妖巫禱遊人足譏罵百世遭舌討老翁不願見
　　垂涕祝襁褓持用戒滿盈飲酒無醉倒
　　　秦穆公墓
槖泉在城東墓在城中無百步乃知昔未有此城秦人
以泉識公墓昔公生不誅孟明豈有死之日而忍用其
良乃知三子殉公意亦如齊之二子從田横古人感一
飯尚能殺其身今人不復見此等乃以所見疑古人古
人不可望今人益可傷
　穆公墓(羅璧識遺云穆公葬槖泉祈年觀程大昌雍/錄劉向言穆公葬無丘壟處矣恵公孝公並)
　(是繼世之君子孫無由起宫于祖宗之/墳陸惟三輔黄圖謂祈年觀穆公所造)槖泉(鳯翔志/槖泉在)
　(城内東南隅秦/穆公建宫于上)三子(括地志三良塜在雍/縣南一里故城内)
　　附子由和
　　泉上秦伯墳下埋三良士三良百夫特豈為無益
　　死當年不幸見廹脅詩人尚記臨穴惴豈如田横
　　海中客中原皆漢無報所秦國吞西周康公穆公
　　子盡力事康公穆公為不負豈必殺身從之遊夫
　　子乃以侯嬴所為疑三子王澤既未竭君子不為
　　詭三良殉秦穆要自不得已
　　和子由聞子瞻將如終南太平宫谿堂讀書
役名則已勤殉身則已媮我誠愚且拙身名兩無謀始
者學書判近亦知問囚但知今當為敢問向所由士方
其未得惟以不得憂既得又憂失此心浩難收譬如倦
行客中路逢清流塵埃雖未脫暫憩得一潄我欲走南
澗春禽始嚶呦鞅掌久不决爾来又徂秋橋山日月廹
府縣煩差抽王事誰敢愬民勞吏宜羞中間羅旱暵欲
學喚雨鳩千夫挽一木十步八九休渭水涸無泥菑堰
旋挿脩對之食不飽餘事更遑求近日秋雨足公餘試
新篘劬勞幸已過朽鈍不任鎪秋風欲吹帽西阜可縱
遊聊為一日樂慰此百年愁
　終南太平宫(揮麈録祖宗神御像在鳯翔者為上/清太平宫注詳本巻壬寅二月詩下)橋
　山(帝王世紀黄帝葬于上郡陽周之橋山元和郡縣/志子午山亦曰橋山在闗内道寜州真寜縣東八)
　(十里按宋史仁宗崩于癸夘三月其年/十月葬永昭陵橋山借以言山陵事)挽木(宋史本/傳闗中)
　(自元昊叛民貧役重岐下歳輸南山木栰自渭入河/經砥柱之險衙吏踵破家軾訪其利害為修衙前規)
　(使自擇水工以時/進止自是害减半)
　　附子由原作
　　為吏豈厭事厭事日惰媮著書雖不急實與百世
　　謀問吏所事何過客及繫囚客實虗擾人囚有不
　　自由辦之何益増不辦亦足憂嗟此誰不能脫去
　　使自收幽幽南山麓下有溪水流溪上亦有堂其
　　水可濯潄終日不見人惟有山鹿呦是時夏之初
　　溪冷如孟秋山椹黄笠展林筍紫角抽朝取筍為
　　羮暮以椹為羞溪魚鯉與魴山鳥鸒與鳩食之飽
　　且平偃仰自佚休試探箧中書把卷挹前修恍如
　　反故鄊親朋自相求蔚如甕中糟久熟待一篘為
　　文若江河豈復有刻鎪尚何憶我為欲與我同遊
　　我雖不能徃寄詩以解愁
　　將往終南和子由見寄
人生百年寄鬢須富貴何啻葭中莩惟將翰墨留染濡
絶勝醉倒蛾眉扶我今廢學如寒竽久不吹之澁欲無
嵗云暮矣嗟㡬餘欲往南溪侣(一作/旅)禽魚秋風吹雨凉
生膚夜長耿耿添漏壺窮年弄筆衫袖烏古人有之我
願如終朝危坐學僧趺閉門不出閒履鳬下視官爵如
泥淤嗟我何為久蜘蹰嵗月豈肯與汝居僕夫起餐秣
吾駒
　　　　慎按此詩施氏原本不載今因題附編又按
　　　　欒城集此詩失原作
　　讀道藏
嗟予亦何幸偶此琳宫居宫中復何有戢戢千函書盛
以丹錦囊冒以青霞裾王喬掌闗籥蚩尤守其廬乗閒
竊掀攪涉獵豈暇徐至人悟一言道集由中虗心閒反
自照皎皎如芙蕖千嵗厭世去此言乃籧篨人皆忽其
身治之用土苴何暇及天下幽憂吾未除
　道集虛(莊子惟道集虛/虚者心齋也)籧篨(詩疏竹席也晉書皇甫/謐自為葬送之制氣絶)
　(以後以籧篨裏尸不用棺槨詩中/正用此事王氏注謂有二義者非)
　　附子由和
　　道書世多有吾讀老與莊老莊亦已多何况其駢
　　旁所讀嗟甚少所得半已强有言至無言既得旋
　　自忘譬如飲醇酒已醉安用漿昔者惠子死莊子
　　哭自傷微言不復知言之使誰聴哭已輙復笑不
　　如歛此藏脂牛雜肥羜烹熟有不嘗安得西飛鴻
　　送弟以與兄
　　真興寺閣禱雨
太守親從千騎禱神翁逺借一杯清雲隂黯黯將嘘遍
雨意昏昏欲醖成已覺微風吹袂冷不堪殘日傍山明
今年秋熟君知否應向江南飽食稉
　　　　慎按真興寺閣鳳翔八觀之一也子由賦序
　　　　云季夏六月子瞻與張戸曹琥同遊真興寺
　　　　晩登寺後重閣東南望五丈原原上有白雲
　　　　如覆釡慨然思孔明遺跡作書與轍曰可以
　　　　賦此則此詩當亦癸夘六月所作施氏原本
　　　　不載新刻載續補遺卷中今移編於此
　　七月二十四日以久不雨出禱磻溪是日宿虢縣
　　二十五日晩自虢縣渡渭宿於僧舍曾閣閣故曽
　　氏所建也夜久不寐見壁間有前縣令趙薦留名
　　有懐其人
龕燈明滅欲三更欹枕無人夢自驚深谷留風終夜響
亂山銜月半牀明故人漸逺無消息古寺空来看姓名
欲向磻溪問姜叟僕夫屢報斗杓傾
　趙薦(詳本集苐三卷/和趙薦雪詩)
　　二十六日五更起行至磻溪天未明
夜入磻溪如入峡照山炬火落驚猿山頭孤月耿猶在
石上寒波曉更喧至人舊隠白雲合神物已化遺蹤蜿
安得夢隨霹靂駕馬上傾倒天瓢翻
　　是日自磻溪往陽平憩於麻田青峰寺之下院翠
　　麓亭
不到峯前寺空来渭上村此亭聊可喜修徑豈辭捫谷
映朱欄秀山含古木尊路窮驚石斷林缺見河奔馬困
嘶青草僧留薦晚飱我来秋日午旱久石牀温安得雲
如蓋能令雨瀉盆共看山下稻凉葉晚翻翻
　陽平(九域志虢縣有陽平鎮郭允蹈蜀鑑褒谷西北/有古陽平闗其地在梁州褒城縣西北今大安)
　(軍五里亦有陽平闗/頗險要然非舊蹟也)青峯寺(岐山縣志青峯山在縣/南一百五十里上有青)
　(峯/寺)翠麓亭(岐山縣志翠麓亭在縣東南/一百八十里青峰禪寺之下)
　　附子由和
　　走馬紅塵合開懐野寺存南山抱村轉渭水帶沙
　　渾亭峻朱欄繞堂虚白佛尊煩襟喜修竹倦馬樂
　　芳蓀白㲲柔隨手清泉滿照盆塵顏洗濯凈髀肉
　　再三捫饋食青蔬軟流匙細粟翻老僧勿施敬對
　　客說山門
　　二十七日自陽平至斜谷宿於南山中蟠龍寺
横槎晚渡碧澗口騎馬夜入南山谷谷中暗水響瀧瀧
嶺上踈星明煜煜寺藏巖底千萬仞路轉山腰三百曲
風生飢虎嘯空林月黒驚麏竄修竹入門突兀見深殿
照佛青熒有殘燭愧無酒食待遊人旋斫杉松煮溪䔩
板閣獨眠驚旅枕木魚曉動隨僧粥起觀萬瓦鬱參差
日亂千巖散紅綠門前商賈負椒荈山後咫尺連巴蜀
何時歸耕江上田一夜心逐南飛鵠
　蟠龍寺(鳯翔府志蟠龍寺在/郿縣西南三十里)斜谷(元和郡縣志郿縣/亦曰斜城城南當)
　(斜谷因為斜口郭允蹈蜀鑑斜口谷中褒水所流穴/山架木以行長安志褒谷長四百七十里與斜同為)
　(一谷南口曰褒北口曰斜太平寰宇記郿/縣有斜谷路館驛停廢唐永貞元年重置)横槎(韋應/物詩)
　(榆栁飄枯葉/風雨倒横槎)突兀深殿(杜甫詩夜/深殿突兀)板閣(太平寰宇記/斜谷舊有棧)
　(閣二千九百八十九間板/閣二千九百九十二間)山後連巴蜀(郭允蹈蜀鑑/常璩謂蜀以)
　(褒斜為前門則南鄭者蜀之扞蔽也南鄭本古褒國/自褒谷至鳯州界一百三十里始通斜谷在郿縣今)
　(地名/石門)
　　附子由和
　　谷口夜行不見月上下不辨山與谷前呼後應行
　　相從山頭誰家有遺燭蛩蛩深徑馬蹄響落落稀
　　星着踈木行投野寺僧已眠叩門無人狗出縮號
　　呼從者久嗔罵老僧下牀揉兩目問知官吏冒夜
　　来掃牀延客卧華屋釡中無羮甑實盡餽客滿盎
　　惟脫粟客来已逺睡忘覺僧起開堂勸晨粥自嗟
　　奔走閔僧閒偶然来過何年復留詩滿壁待重遊
　　但恐塵埃難再讀
　　是日至下馬磧憩於北山僧舍有閣曰懐賢南直
　　斜谷西臨五丈原諸葛孔明所從出師也(石刻云/題合龍)
　　(懐賢/閣)
南望斜谷口三山如犬牙西觀(石刻/作臨)五丈原鬱曲(石刻/作屈)
如長蛇有(石刻/作緬)懐諸葛公萬騎出漢巴吏士寂如水蕭
蕭聞馬撾公才與曹丕豈止十倍加顧瞻三輔間勢若
風捲沙一朝(石刻作/奈何)長星墜竟使蜀婦髽山僧豈知此
一室老烟霞往事逐雲散故山依渭斜客来空弔古清
淚落悲笳
　下馬磧(九域志鳯翔岐山縣在府東/四十里有驛店馬磧二鎮)五丈原(蜀志建/興十二)
　(年諸葛亮悉大衆由斜谷以流馬運據武功五丈原/長安志石橋山在岐山縣南三十里渭水所逕其側)
　(有五丈原諸葛屯兵處又十里即南山元和郡縣志/五丈原在郿縣西南三十五里太平寰宇記引魏氏)
　(春秋云青龍二年諸葛出斜谷郭淮䇿其必登積石/原遂先據之亮至不得上因屯渭南司馬懿謂諸將)
　(曰亮若出武功依山東轉是其勇也若西屯五丈原/諸君無事矣亮果屯此原水經注引武侯與步隲書)
　(曰僕前軍在五丈原原在武功西十里馬冡在武功/東十餘里有髙勢攻之不便是以留耳郭允蹈蜀鑑)
　(五丈原在武功故縣/今在鳯翔府郿縣)長星墜(蜀志建安十二年八月/亮卒于軍中時年五十)
　(四裴松之注亮卒於郭氏塢宋書天文志諸葛亮伐/魏屯於渭南有長星赤而芒角西南流投亮營占曰)
　(兩軍相當有大星流来走軍上及墮軍中/皆破敗徵也名勝志五丈原西有落星村)故山依渭
　(水經注渭水逕武功縣斜水自南注之北歴斜谷逕/五丈原諸葛亮與步隲書云水出武功縣亦謂之武)
　(功水名勝志渭水北去長安五十/里發源鳥䑕山西自鄠縣界流入)
　　攓雲篇
　余自城中還道中雲氣自山中来如羣馬奔突以手
　掇開籠收其中歸家雲盈籠開而放之作攓雲篇
物役㑹有時星言從髙駕道逢南山雲歘吸如電過竟
誰使令之衮衮從空下龍移相排拶鳳舞或頺亞散為
東郊霧凍作枯樹稼或飛入吾車偪仄入肘胯摶取置
笥中提携返茅舍開緘乃放之掣去仍變化雲兮汝歸
山無使達官怕
　攓雲(莊子攓蓬而指之注音搴方/言楚謂取曰攓亦讀上聲)排拶(韓愈雪詩崩騰/相排拶龍鳳交)
　(横/飛)
　　　　慎按此詩及後一首施氏原本不載外集類
　　　　編第三巻鳳翔時作也今據此從續補上巻
　　　　移編
　　妬佳月
狂雲妬佳月怒飛千里黒佳月了不嗔曽何汚潔白爰
有謫仙人舉酒為三客今夕偶不見汍瀾念風伯母煩
風伯来彼也易滅没支頥少待之寒空淨無迹粲粲黄
金盤獨照一天碧玉繩惨無輝玉露洗秋色浩瀚玻瓈
琖和光入胸臆使我能永延約君為莫逆
　三客(太白詩舉酒邀明/月對影成三人)
　　太白詞(並引/)
　岐下頻年大旱禱於太白山輙應故作迎送神辭一
　篇五章
雷闐闐山晝晦風振野神將駕載雲䍐從玉蚪旱既甚
蹷往救道阻修兮
旌旗翻疑有無日慘變神在塗飛赤篆訴閶闔走隂符
行羽檄萬靈集兮
風為幄雲為蓋滿堂爛神既至紛醉飽錫以雨百川溢
施溝渠歌且舞兮
騎裔裔車斑斑鼓簫悲神欲還轟振凱隠林谷執妖厲
歸獻馘千里肅兮
神之来悵何晚山重複路幽逺神之去飄莫追徳未報
民之思永萬祀兮
　太白神(唐書天寳八載太白山人李渾上言金星洞/内有玉版石紀聖皇福夀之符命中丞王珙)
　(往求獲之因御勤政樓大赦封太白山神為神應公/栁宗元祠堂碑序雍州西南界于梁其山曰太白其)
　(地恒寒其人以為神故嵗水旱則禱之本集乞封太/白山神狀伏見當府太白山雄鎮一方載在祀典按)
　(唐天寳八年封山神為神應公迨至皇朝始改封侯/而加以濟民之號自去嵗九月不雨徂冬及春父老)
　(咸謂此山舊有湫水祈禱必應擇日齋戒既至之日/大雨周飫起二麥于垂枯鬼神雖幽報答甚著若贈)
　(公爵實/未為過)
　　　　慎按此五章施氏原本不載今從全集采出
　　　　因地附編
　　扶風天和寺
逺望若可愛朱欄碧瓦溝聊為一駐足且慰百回頭水
落見山石塵髙昏市樓臨風莫長嘯遺響(别本作/涕訛)浩難
收
　天和寺(扶風縣志天和寺在城南鳳翔志此詩石刻/在扶風縣南山馬援祠中先生自題其後云)
　(癸夘九月十六日挈家来遊遺涕石刻作遺響今改/正又宋人陳雄題云天和寺在扶風縣之南山蘇公)
　(留詩于庭壁迄今二十年矣予承乏斯邑因暇日與/絳䑓田愿子立洛陽趙卭勝翁同觀愛其真墨之妙)
　(慮久而漫滅乃召方渠閻圭公儀就摸于石/元豐癸亥六月二十三日終南陳雄仲武題)
　　　　慎按陳奕禧益州於役記云扶風南山取公
　　　　詩首句有逺愛亭今此詩石刻尚存又按此
　　　　詩施氏原本不載今據石刻考定年月編癸
　　　　夘詩巻末
　　附子由次韻(欒城集題云次韻子瞻題/扶風道中天和寺小亭)
　　客車來不息轍迹自成溝莫恠慵登寺猶宜常舉
　　頭獨遊知憶弟望逺勝登樓處處題詩徧篇篇誰
　　為收
　
　
　
　
　
　
　
　
　
　
　
　蘇詩補註巻四
欽定四庫全書
　蘇詩補註巻五　　　翰林院編修查慎行撰
　古今體詩四十五首(起英宗治平元年甲辰合明年/乙巳罷鳳翔任還朝直史館作)
　　和子由記園中草木十首
煌煌帝王都赫赫走羣彥嗟汝獨何為閉門觀物變微
物豈足觀汝獨觀不倦牽牛與葵蓼采摘入詩巻吾聞
東山傅置酒擕燕婉富貴未能忘聲色聊自遣汝今又
不然時節看𤓰蔓懐寳自足珍藝蘭那計畹吾歸于汝
處慎勿嗟嵗晚
　牽牛(陶𢎞景曰此藥始出田野人牽牛謝藥故名本/草三月生苗作藤蔓繞籬墙髙二三丈炮炙論)
　(謂之草金鈴酉陽雜俎謂之盆甑草/近人隠其名為黒丑以丑屬牛也)葵蓼(爾雅菺戎/葵郭璞注)
　(今蜀葵也歐陽詹詩芭蕉一葉妖戎葵/一花妍本草蓼有紅白二種秋花經月)計畹(王逸離/騷章句)
　(十二畝/曰畹)
荒園無數畝草木動成林春陽一以敷妍醜各自矜蒲
萄雖滿架困倒不能任可憐病石榴花如破紅襟葵花
雖粲粲蒂淺不勝簪叢蓼晚可喜輕紅隨秋深物生感
時節此理等廢興飄零不自由盛亦非汝能
　葡萄(漢書作蒲桃張騫自/西域歸始得此種)石榴(博物志張騫使西域/得塗林安石國榴種)
　(以歸故名/安石榴)
種柏待其成柏成人已老不如種叢篲春種秋可倒隂
陽不擇物羙惡隨意造柏生何苦艱似亦費天巧天工
巧有㡬肯盡為汝耗君看藜與藿生意常草草
　篲(爾雅葥王彗郭璞注王帚也似藜/其樹可以為掃篲海東呼為落帚)
萱草雖微花孤秀能自㧞亭亭亂葉中一一勞心挿牽
牛獨何畏詰曲自牙蘖走尋荆與榛如有夙昔約南齋
讀書處亂翠曉如潑偏工貯秋雨嵗嵗壊籬落
　萱(大觀本草萱本作蘐鄭樵通/志謂萱草一名合歡者訛)
蘆筍初似竹稍開葉如蒲方春節抱甲漸老根生鬚不
愛當夏緑愛此及秋枯黄葉倒風雨白花摇江湖江湖
不可到移植苦勤劬安得雙野鴨飛来成畫圖
　蘆筍(爾雅葮蘆菼薍其萌虇注/云今江東呼蘆筍虇音拳)
行樂惜芳晨秋風常苦早誰知念離别喜見秋𤓰老秋
𤓰感霜霰莖葉颯已槁宦遊歸無時身若馬繫皁悲鳴
念千里耿耿志空抱多憂竟何為使汝𤣥髮縞
官舎有叢竹結根問囚㕔下為人所徑土宻不容釘殷
勤戒吏卒挿棘䕶中庭遶砌忽墳裂走鞭瘦竛竮我常
擕枕簟来此䕃寒青日暮不能去卧聽窗風泠
芎藭生蜀道白芷来江南漂流到闗輔猶不失芳甘濯
濯翠莖滿愔愔清露涵及其未花實可以資筐籃秋節
忽已老苦寒非所堪斸根取其實對此微物慙
　芎藭(大觀本草芎藭一名山/鞠藭出蜀中者名川芎)白芷(本草芷一名葯許/氏說文晉謂之䖀)
　(齊謂之􁉤楚謂之蘺生/於下澤故有澤芬之名)
自我来闗輔南山得再遊山中亦何有草木媚深幽菖
蒲人不識生此亂石溝山髙霜雪苦苗葉不得抽下有
千嵗根蹙縮如蟠虯長為鬼神守徳薄安敢偷
　徳薄(法華經徳薄之人不種善根抱朴子仙藥篇凡/庸道士心不專精行穢徳薄是終不能得也)
野菊生秋澗芳心空自知無人驚嵗晚惟有暗蛩悲花
開澗水上花落㵎水湄菊衰蛩亦蟄與汝嵗相期楚客
方多感秋風咏江籬落英不滿掬何以慰朝饑
　　　　慎按欒城集記園中所有止十首先生和詩
　　　　刻本皆作十一首蓋譌入紀夢一首耳今改
　　　　正
　　附子由原作十首(自注云時/在京師)
　　萱草朝始開呀然黄鵠觜仰吸日出光口中爛如
　　綺纎纎吐須鬣冉冉隨風哆朝陽未上軒粲粲幽
　　閒女美人生山谷不解歌與舞君看野草花可以
　　解憂悴
　　寒地竹不生雖生常若病斸根種幽砌開葉何以
　　猛嬋娟冰雪姿散亂風日影繁華見孤淡一箇敵
　　千頃令人憶江上森聳縁崖勁無風籜自飄策䇿
　　鳴荒徑
　　蘆生井欄上蕭騷大如竹移来種堂下何爾短局
　　促莖青甲未解枯葉已可束蘆根愛溪水餘潤長
　　鮮緑強移性不遂灌水惱童僕晡日下西山汲者
　　汗盈掬
　　堂後病石榴及時亦開花身病花不齊火候漸已
　　差芳心竟未已新蕚綴枯槎誰言石榴病乃久占
　　年華鄰家花最盛早發豈容遮殘紅巳零落婀娜
　　子如𤓰
　　蒲桃不禁冬屈盤似無氣春来乗盛陽覆架青綾
　　被龍髯亂無數馬乳垂至地初如早梅酸晚作釀
　　酪味誰能釀為酒為爾架前醉滿斗不與人涼州
　　㡬時致
　　室幽来客稀塵土積不掃鄰翁笑我拙教我種叢
　　草經霜斫為篲不讓秋竹好始生如一毛張王忽
　　侵道鉏耰禁芟斸愛惜待枯槁有用皆勿輕吾師
　　灌園老
　　吾兄客闗中果臝施吾宇兄雖未得還我豈如婦
　　女呦呦感微物涕泗若零雨但愛果臝莖屈曲上
　　墻堵朝見縁墻頭暮已過墻去物生隨年華還日
　　何足數
　　牽牛非佳花走蔓入荒榛開花荒榛上不見細蔓
　　身誰翦薄素紗浸之青藍盆水淺浸不盡下餘一
　　寸銀嗟爾脆弱草豈能凌霜晨物性有稟受安問
　　秋與春
　　南園地性惡雙柏不得長蓬麻春始生今已滿一
　　丈柏生嗟㡬年失意自悽愴有子壓枝低已老非
　　少壯尤柏柏已寃尤地亦恐忘兩既無所尤髙枝
　　㡬時放
　　葵花開已䦨結子壓枝重長條困風雨倒卧枕丘
　　壟憶初始放花岌岌旌節聳得時能㡬時狼藉成
　　荒冗浮根不任雪采剝收遺種未忍焚枯莖積叠
　　墻角擁
　　紀夢
我歸自南山山翠猶在目心隨白雲去夢繞山之麓汝
從何方來笑齒粲如玉探懐出新詩秀語奪山緑覺來
已茫昧但記說秋菊有如採樵人入洞聽琴筑歸來寫
遺聲猶勝人閒曲(公自注八月十一日夜宿府學方和/此詩夢與弟游南山出詩數十首夢)
　(中甚愛之及覺但記/一句云蟋蟀悲秋菊)
　笑齒燦如玉(李白詩粲然啓玉/齒授我煉藥說)
　　附子由和(欒城集原題/和子瞻紀夢)
　　兄從南山來夢我南山下探懐出詩巻巻巻盈君
　　把詩詞古人似弟則吾弟也相與千里隔安得千
　　里馬擕手上南山不知今乃夜晨雞隔墻唱欹枕
　　窗月亞百語記一詞秋菊悲蛩吒此語鮑謝流平
　　日我不暇我夲無此詩嗟此誰所借
　　和子由種菜久旱不生
新春堦下筍芽生厨裏霜虀倒舊罌時繞麥田求野薺
強為僧舍煮山羮園無雨潤何須歎身與時違合退耕
欲看年華自有處鬢間秋色兩三莖
　　　　慎按此詩施注原夲新刻夲俱失載考之欒
　　　　城集先生和詩當在鳳翔官舎作今從别夲
　　　　補編
　　附子由原作
　　久種春蔬旱不生園中汲水亂缾罌松葵經火未
　　出土僮僕何朝飽食羮强有人功趨令節悵無甘
　　雨困耘耕家居閒暇厭長日欲看年華上菜莖
　　大老寺竹間閣子
殘花帯葉暗新筍出林香但見竹隂緑不知􁇥水黄樹
髙傾隴鳥池浚落河魴栽種良辛苦孤僧瘦欲尫
　大老寺(大老一本作天花一本作天和鳯翔志竹閣/在城東北三里唐光啟中李茂真建後為大)
　(老寺當/從志)􁇥水(鳯翔縣志在縣西一十里由/􁇥陽縣西又南流入寳雞)
　　　　慎按此詩施氏原本不載新刻載續補下巻
　　　　据外集以為鳳翔時作今從之
　　周公廟廟在岐山西北七八里廟後百許步有泉
　　依山湧洌異常國史所謂潤徳泉世亂則竭者也
吾今那復夢周公尚喜秋来過故宮翠鳳舊依山硉兀
清泉長與世窮通至今游客傷離黍故國諸生咏雨濛
牛酒不来烏鳥散白楊無數暮號風
　周公廟(岐山縣志周公廟在縣西北十五里鳯鳴山下/名勝志鳯山之麓有周公廟廟前有筀竹園園)
　(内有泉引泉入/池曰不溢池)翠鳳(竹書紀年周文王元年有鳳集/于岐山國語周之興也鸑鷟鳴)
　(于岐山水經注天柱山有鳯皇祠太平寰宇/記岐山一名天柱時人謂此山為鳯凰堆)潤徳泉
　(岐山縣志泉在周公廟東唐鳯翔節度使崔珙奏岐/山縣棲鳯鄉周公廟舊有泉水枯竭多年去冬十一)
　(月十七日忽因大風其泉五處一時湧出各深一尺/詢諸故老咸稱此泉出必時秦嵗瞿者請宣示史官)
　(以光典冊詔答云朕以虚庸敢膺𤣥貺披圖見瑞省/表増慚今賜名潤徳泉湘山野録雍熙二年鳯翔奏)
　(周公廟有泉湧出相傳時平則流亂則竭唐大中年/復流賜號潤徳後又涸今其泉復涌澄瑩甘潔太宗)
　(嘉之今俗/號功徳泉)
　　附子由次韻
　　周人尚記有周公禾黍離離下有宫破豆烝豚非
　　以報野巫長跪若為通山圍棟宇泉流近鳳去梧
　　桐落葉濛有客賦詩題屋壁二南猶自有遺風
　　嵇紹似康(并引一本題云/戲作賈梁道詩)
　王凌謂賈充曰汝非賈梁道之子耶乃欲以國與人
　由是觀之梁道之忠於魏也久矣司馬景王既執凌
　歸過梁道廟凌大呼曰我亦大魏之忠臣也及司馬
　病見凌與梁道守而殺之二人者可謂忠義之至精
　貫於神明矣然梁道之靈獨不能已其子充之姦至
　使首發成濟之事此又理之不可曉者也故予戲作
　詩云
嵇紹似康為有子郗超叛鑒似無孫如今更恨賈梁道
不殺公閭殺子元
　成濟事(晉書賈充傳髙貴鄉公之攻相府也充率衆/拒戰于南闕軍將敗成濟謂充曰今日之事)
　(何如充曰公養汝正為今日/復何疑于是濟抽戈犯蹕)
　(慎按三國魏志王凌謂齊王不任天下欲迎立楚王/彪遣楊𢎞以廢立事告兖州刺史黄華華𢎞以白司)
　(馬宣王宣王將兵討之凌勢窮自縛出迎宣王承詔/送京師凌至頂飲藥死干寳晉紀曰凌到項見賈逵)
　(祠呼曰賈梁道王凌固忠於魏之社稷者唯汝有神/知之其年八月宣王有疾夢凌逵為厲遂薨据此則)
　(殺王凌者乃仲達非子元也王應麟困學紀聞云王/凌以壽春欲誅懿而不得此其証也先生蓋訛記為)
　(景王事故恨梁道不殺公閭而殺子/元耳從來注家無有辨者今駁正)
　　　　慎按此詩施氏原本不載外集編第三巻鳳
　　　　翔時作也今據此從新刻續補下巻移編
　　南溪之南竹林中新構一茆堂予以其所處最為
　　深䆳故名之曰避世堂
猶恨溪堂淺更穿修竹林髙人不畏虎避世已無心隠
几頺如病忘言兀似(一作/自)瘖茆茨追上古冠蓋謝當今
曉夢猿呼覺秋懐鳥伴吟暫来聊解帯屢去欲擕衾湖
上行人絕堦前暮雪深應逢綠毛叟扣戸夜抽簪
　避世堂(名勝志在盩厔縣/東南二十五里)
　　附子由次韻
　　拄杖行窮徑圍堂尚有林飛禽不驚處萬竹正當
　　心虎嘯風吹籟霜多蟬病瘖獸驕從不避人到記
　　由今未暇終身住聊為半日吟青松可絶食黄葉
　　不須衾偶到初迷路將還始覺深堂中有幽士挿
　　髻尚餘簪
　　重遊終南子由以詩見寄次韻
去年新栁報春囬今日殘花覆綠苔溪上有堂還獨宿
誰人無事肯重来古琴彈罷風吹座山閣醒時月照杯
嬾不作詩君錯料舊逋應許過時陪
　溪堂(在南溪上注見壬寅/二月詩公自注中)
　　附子由原作
　　終南重到已春回山木縁崖綠似苔谷鳥鳴呼嘲
　　獨徃野人笑語記曽来定邀道士彈鳴鹿誰與溪
　　堂共酒盃應有新詩還寄我與君和取當遊陪
　　自清平鎮遊樓觀五郡大秦延生僊遊徃返四日
　　得十一詩寄舎弟子由同作(按欒城集題云和子/瞻三遊南山九首自)
　　(樓臺至玉女洞止此外又有調水符/姚氏山亭二首合成十一首之數)
　　　樓觀
鳥噪猿呼晝閉門寂寥誰識古皇尊青牛久已辭轅軛
白鶴時来(一作/来時)訪子孫山近朔風吹積雪天寒落日淡
孤村道人應怪遊人衆汲盡堦前井水渾
　清平鎮(按九域志郿縣有清秋鎮/注見前此云清平失考)
　　附子由次韻
　　神仙避世守闗門一世沉埋百世尊舊宅居人無
　　姓尹深山道士即為孫天寒遊客常逢雪日暮歸
　　鴉自識村君欲留身記幽寂直將山外比羗渾
　　　五郡
古觀正依林麓斷居民来就(一作/說)水泉甘亂溪赴渭爭
趨北飛鳥迎山不復南羽客衣冠朝上象野人香火祝
春蠶汝師豈解言符命山鬼何知託老𥅆(公自注觀有/明皇碑言夢)
(老子告以享/國長久之意)
　五郡(名勝志盩厔縣有五郡城舊說有兄/弟五人並居此後為道觀唐監碑)山鬼(史記/始皇)
　(本紀山鬼不過/知一嵗事耳)
　　附子由次韻
　　蜀人不信秦川好食蔗從梢未及甘當道沙塵類
　　河北依山水竹似江南觀形隨阜飲溪鹿雲氣侵
　　山食葉蠶猶有道人迎客笑白須黄袖豈非𥅆
　　　授經臺(公自注乃南山一/峰耳非復有築處)
劍舞有神通草聖海山無事化琴工此臺一覽秦川小
不待傳經意已空
　授經臺(名勝志在鳳翔城南崇聖觀在其側/尹喜既見老子授五千言退而居此)秦川(地/理)
　(志陸川陜之平川盡處過/此而東則雍之秦川也)
　　附子由和
　　輪扁不能令子巧老𥅆雖智若為傳遺經尚在臺
　　如故弟子今無似喜賢
　　　大秦寺
晃蕩平川盡坡陁翠麓横忽逢孤塔逈獨向亂山明信
足幽尋逺臨風却立驚原田浩如海滚滚盡東傾
　大秦(法苑珠林終南山/有大秦嶺竹林寺)原田(鄭康成詩箋周原在岐/山之南史記徐廣音義)
　(岐山在扶風其南有周原名勝志周原在岐山縣東/四十里東西横亘肥美寛平即詩周原膴膴者也地)
　(在岐山之陽故左傳/曰成有岐陽之蒐)
　　附子由和
　　大秦遥可說髙處見秦川草木埋深谷牛羊散晚
　　田山平堪種麥僧魯不求禪北望長安市髙城逺
　　似烟
　　仙遊潭五首(公自注潭上有二寺一在潭北循黑/水而上為東路至南寺渡黑水西里)
　　(餘從馬北上為西路至北寺東路險不可騎馬而/西路隔潭潭水深不可測上以一木為橋不敢過)
　　(故南寺有塔望之/可愛而終不能到)
　　　潭
翠壁下無路何年雷雨穿光摇巖上寺深到影中天我
欲然犀看龍應抱寳眠誰能(一作/言)孤石上危坐試僧禪
　　附子由和
　　潭深不可渉潭小不通船路斷遊人止龍藏白沫
　　旋翦藤量水短挿石置橋堅橋外居民少躬耕不
　　用錢
　　　南寺
東去愁攀石西来怯渡橋碧潭如見試白塔苦相招野
饋慚微薄村沽慰寂寥路窮斤斧絶松桂得干霄
　野饋(詩七月疏/饁野饋也)
　　附子由和
　　澄潭下無底將渡又安能慣上横空木輕生此寺
　　僧曉魚聞考考石塔見層層不到殊非惡他年記
　　未曽
　　　北寺
唐初傳有此亂後不留碑畏虎闗門早無村得米遲山
泉自入甕野桂不勝炊信羙那能久應先學忍饑
　　附子由和
　　君看潭北寺何用減潭南不到還能止重来獨未
　　厭荒涼増客思貧病覺僧慚飲水寒難忍誰言柏
　　子甘
　　　馬融石室
未應將軍聘初從季直游絳紗生不識蒼石尚能留豈
害依梁冀何須困李侯吾詩慎勿刻猿鶴為君羞
　將軍聘(後漢馬融傳永初二年大將軍鄧隲聞融名召/為舍人非其好也而不應命既饑困乃悔而嘆)
　(息徃/應召)從季直游(本傳初京兆摰恂以儒學教授隠於/南山融從其游學慱通經籍季直恂)
　(字/也)綘紗(鳯翔志馬融扶風人今縣/東南二十里有絳帳村)依梁困李(本傳融/懲于鄧)
　(氏不敢復違忤勢家遂為梁冀/草奏李固以此為正直所羞)
　　附子由和
　　扶風貴公子早嵗伴山家吹笛堕秋葉讀書隨曉
　　鴉業成心自叛學苦我長嗟石室非人住窮山雪
　　似沙
　　　玉女洞
洞裏吹簫子終年守獨幽石泉為曉鏡山月當簾鈎嵗
晚杉楓盡人歸霧雨愁送迎應鄙陋誰繼楚臣謳
　　附子由和
　　洞門蒼蘚合偪仄不容身傳有虗明處中藏窈窕
　　人吹笙橋上月拾翠洞南春徃徃来山下蕭然雨
　　灑塵
　　　愛玉女洞中水既致兩瓶恐後復取而為使者
　　　見紿因破竹為契使寺僧藏其一以為徃来之
　　　信戯謂之調水符
欺謾久成俗闗市有契繻誰知南山下取水亦置符古
人辨淄澠皎若鶴與鳬吾今既謝此但視符有無常恐
汲水人智出符之餘多防竟無及棄置為長吁
　　附子由和
　　多防出多欲欲少防自簡君看山中人老死竟誰
　　謾渴飲吾井泉饑食甑中飯何用費卒徒取水負
　　瓢罐置符未免欺反覆慮多變授君無憂符堦下
　　泉可嚥
　　　自仙遊回至黑水見居民姚氏山亭髙絶可愛
　　　復憇其上
山鵶曉辭谷似報遊人起出門猶屢顧慘若去吾里道
途險且迂繼此復能㡬溪邉有危構歸駕聊復柅愛此
山中人縹緲如仙子平生慕獨徃官爵同一屣胡為此
溪邉眷眷若有竢國恩久未報念此慙且泚臨風浩悲
吒萬世同一軌何年謝簪紱丹砂留迅晷
　黑水(谷名注見第三巻壬/寅二月詩公自注中)
　　南溪有㑹景亭處衆亭之間無所見甚不稱其名
　　予欲遷之少西臨斷岸西向可以逺望而力未暇
　　特為製名曰招隠仍為詩以告来者庶㡬遷之
飛簷臨古道髙榜勸遊人未即令公隠聊須濯路塵茒
茨分聚落烟火傍城闉林缺湖光漏窗明野意新居民
惟白帽過客漫朱輪山好留歸屐風廻落醉巾他年誰
改築舊製不須因再到吾雖老猶堪作坐賔
　　附子由次韻
　　隠居吾未暇何暇勸夫人試飲此亭酒自慚纓上
　　塵林深開翠帟岸斷峻巖闉送雪村沽釅迎陽鳥
　　弄新竹風吹斷籟湖月轉車輪霜葉飛投坐山梅
　　重壓巾欲居常有待已失嘆無因古語君看取聲
　　名本實賔
　　凌虛臺
才髙多感激道直無徃還不如此臺上舉酒邀青山青
山雖云逺似亦識公顏崩騰赴幽賞披豁露天慳落日
銜翠壁暮雲㸃烟鬟浩歌清興發放意末禮刪是時嵗
云暮微雪灑袍斑吏退迹如掃賔来勇躋攀臺前飛雁
過臺上雕弓彎聫翩向空墜一笑驚塵寰
　凌虚臺(本集凌虗臺記畧云四方之山莫髙於終南/而都邑之最麗者莫近於扶風以至近求至)
　(髙其勢必得此凌虚之所為作也○慎按卲博聞見/後録云東坡作凌虛臺記陳公弼覽之笑曰吾視蘇)
　(明允猶子也某猶孫子也平日故不以辭色假之者/以其年少暴得大名懼夫滿而不勝也乃不吾樂耶)
　(不易一字即命刻之石其後公弼坐賍抑鬰以没至/謂東坡致使然云云此事之未必然者予於客位假)
　(寐詩註中/辨之詳矣)
　　附子由次韻
　　棄我謂我逺求我謂我還我一爾則二視此臺上
　　山山髙上干天獨不照我顏無乃我自蔽誰謂山
　　則慳逺望不見趾近視不得鬟山實未始變任子
　　自擇刪北風吹南崖山上秋葉斑道逺又寒苦皴
　　裂辭難攀晴空巻朝雲照夜霜月彎强爾登此臺
　　勉矣趨闠闤
　　竹䶉(一作/􁋘)
野人獻竹􁋘腰腹大如盎自言道旁得采不費罝網鴟
夷讓圓滑混沌慙瘦爽兩牙雖有餘四足僅能髣逢人
自驚蹶悶若兒脫襁念此微陋質刀几安足枉就擒大
倉卒羞愧不能饗南山有孤熊擇獸行䑛掌
　竹䶉(陸佃埤稚栗䑕若竹䶉之類蓋䑕食竹/故曰竹䶉燕山録云煮羊以䶉即此也)
　　附子由次韻
　　野食不穿囷溪餘不盗盎嗟䶉獨何罪膏血自為
　　網隂陽造百物偏此愚不爽肥癡與瘦黠稟受不
　　相髣王孫處深谷小若兒在襁超騰避彈射將中
　　還復枉一朝受覊緤冠帯相賔饗愚死智亦擒臨
　　食抵吾掌
　　渼陂魚(公自注陂/在鄠縣)
霜筠細破為雙掩中有長魚如卧劍紫荇穿腮氣慘悽
紅鱗照座光磨閃擕来雖逺鬛尚動烹不待熟指先染
坐客相看為解顏香粳飽送如塡塹早嵗嘗為荆渚客
黄魚屢食沙頭店濵江易採不復珍盈尺輙棄無乃僭
自從西征復何有欲致南烹嗟久欠游鯈瑣細空自鯹
亂骨縱横動遭砭故人逺餽何以報客爼久空驚忽贍
東道無辭信使頻西鄰幸有庖虀釅
　渼陂魚(元和郡縣志渼陂在鄠縣西五里周圍十四/里長安志出終南山諸谷合胡公泉為陂十)
　(道志地有五味陂產魚甚羙因名之/唐寳歴間勅渼陂令尚食禁采捕)雙掩(掩揜同曲/禮大夫不)
　(揜羣石經作掩葢襲取/之義今用為魚具之名)沙頭(在荆州註詳/第二巻中)
　　附子由次韻
　　渼陂霜落魚可掩枯芡破盤蒲折劍巨斧敲冰已
　　暗知長义刺浪那容閃鯨孫鮫子誰復惜朱鬛金
　　鱗漫如染邂逅相遭已失津偶然一掉猶思塹嗟
　　君遊宦久羊炙有似逺行安野店得魚未熟口流
　　涎豈有哀矜自欺僭人生飽足百事已美味那令
　　一朝欠少年勿笑貪匕筯老病行看費鍼砭羊生
　　懸骨空自饑伯夷食菜有不贍清名驚世不益身
　　何異飲醯徒酷釅
　　十二月十四日夜微雪明日徃南溪小酌至晚
南溪得雪真無價走馬来看及未消獨自披榛尋履迹
最先犯曉過朱橋誰憐破屋眠無處坐覺村飢語不囂
惟有暮鴉知客意驚飛千片落寒條
　　附子由次韻
　　南溪夜雪曉来霽有客晨遊酒未消風泛餘花来
　　逐馬浮光斷澗不知橋山寒凍合行人息醉熟賔
　　歡舞意囂歸騎相將踏瑶玉嗅林閒認早梅條
　　九月中曾題二小詩于南溪竹上既而忘之昨日
　　再遊見而録之
湖上蕭蕭踈雨過山頭靄靄暮雲横陂塘水落荷將盡
城市人歸虎欲行
誰謂江湖居而為虎豹宅焚山豈不能愛此千竿碧
　　司竹監燒葦園因召都廵檢柴貽朂左藏以其徒
　　㑹獵園下
官園刈葦留枯槎(留枯槎别夲/皆作嵗留槎)深冬放火如紅霞枯槎
燒盡有根在春雨一洗皆萌芽黄狐老兎最狡㨗賣侮百
獸常矜誇年年此厄竟不悟但愛䝉密爭来家風廻燄
巻毛尾熱欲出已被蒼鷹遮野人来言此最樂徒手曉
(一作/時)出歸滿車廵邊將軍在近邑呼来颯颯從矛义戍
兵久閒可小試戰皷雖凍猶堪撾雄心欲搏南澗虎陣
勢頗學常山蛇霜乾火烈聲暴野飛走無路號且呀迎
人截来􁇴(一作/苦)逢箭避犬(一作火/者訛)逸去窮投罝擊鮮走
馬殊未厭但恐落日催棲鴉弊旗仆皷坐數獲鞍挂雉
兎肩分麚主人置酒聚狂客紛紛醉語晚更譁燎毛燔
肉不暇割飲啖直欲追羲媧青丘雲夢古所咤與此何
啻百倍加苦遭諫疏說夷羿又被詞客嘲滛奢豈如閒
官走山邑放曠不與趨朝衙農工已畢嵗云暮車騎雖
少賔殊嘉酒酣上馬去不告獵獵霜風吹帽斜
　司竹監(漢書注芒竹在盩厔南界芒水之曲而多竹/林也水經注芒水又北徑盩厔縣之竹圃漢)
　(冲帝詔曰翟義作亂於東霍負倚芒竹即此也元和/郡縣志司竹園周廻百里置監丞掌之唐六典司竹)
　(監掌植養園竹之亊其管内及有司所頒簾籠筐篚/之屬擇其有幹以供之按漢書有司竹長丞後魏有)
　(司竹都尉後周有司竹監及丞唐因之在京兆鄠/盩厔懐州河内界中宋時惟鄠盩厔一監在鳯翔)左
　藏(咸淳臨安志左藏掌受四方財賦之入以待邦國/之經費其原葢起於周職内職嵗外府之職漢更)
　(𨽻大農少府至晉始置左右藏分建東西庫宋初左/藏止一庫置使領焉率居以清望官其後惟才是用)
　(四選通/得入轄)廵邊將軍(宋史職官志諸縣有廵檢司掌訓/治甲兵廵邏州邑擒捕盗賊有沿)
　(邊溪洞都廵檢或蕃漢都廵檢孫彥同職官分紀嘉/祐三年詔諸路每一州軍廵檢有至三五員者又兩)
　(三州至八九州有都同廵檢軍馬勢分罕能獲賊其/一州軍止留廵檢一員數州留都同廵檢一員其邊)
　(海江湖險僻之地舊/有廵檢處皆留之)
　　附子由和
　　駿馬七尺行馮馮曉出射獸霜為冰荻園斫盡有
　　枯枿束茒吹火初如燈乍分乍合勢開展蒼烟被
　　野風騰騰黄狐驚顧嘯儔侶飛鳥先起如蒼蠅須
　　臾列斾布行伍有似修蠎横岡陵蒼鷹猛犬出前
　　後缺處已挂黄麻罾回風忽作火力怒平地一捲
　　無疆塍商辛不出抱寳死曹瞞逸去焦其肱投身
　　互喜脫灰燼闖首旋已遭侵凌何人上馬氣吞虎
　　狐㡌壓耳皮䝉膺開弓徐射叠雙兎擁馬讙呌驚
　　未曽舉鞭一麾百夫進擊皷再發箭啓棚去如飛
　　䖟中如電獲若雨獸膏流澠肉分麾下飽壯士皮
　　與公子留縑繒縱横分裂惠村塢尚有磊落載後
　　乘吾兄善射久無敵是日歛手稱不能憑鞍縱馬
　　聊自適酒後醉語誰能譍健兒擊搏洵可樂主將
　　雄猛今誰勝胸中森列萬貔虎嗟世但以文儒稱
　　安得強弓傅長箭使射蔽日垂天鵬
　　和子由木山引水二首
蜀江乆不見滄浪江上枯槎逺可將去國尚能三犢載
汲泉何愛一夫忙﨑嶇好事人應笑冷淡為歡意自長
遙想納涼清夜永窗前微月照汪汪
　(慎按第一首與欒/城集用韻不同)
千年古木卧無梢浪捲沙翻去似瓢㡬度過秋生蘚暈
至今流潤應江潮泫然疑有蛟龍吐斷處人言霹靂焦
材大古来無適用不須鬱鬱慕山苗
　　附子由原作
　　引水穿墻接竹梢谷藏峯底大容瓢將流旋滴廬
　　山瀑已盡還来海上潮亂㸃落池驚睡覺半山含
　　潤沃心焦瓦盆一斛何勝滿溢去猶能浸菊苗
　　簷下枯槎拂荻梢山川迤邐費公瓢幽泉細細流
　　巖鼻盆水瀰瀰漲海潮但愛堅如湖上石誰憐收
　　自竈中焦蒼崖寒溜須佳䕃尚少冬青石蠒苗
　　和子由苦寒見寄(按欒城集/缺原作)
人生不滿百一别費三年三年吾有㡬棄擲理無還長
恐別離中摧我鬢與顏念昔喜著書别来不成篇細思
平時樂乃為憂所緣吾從天下士莫如與子歡羡子久
不出讀書蝨生氊丈夫重出處不退要當前西羗解仇
隙猛士憂塞壖廟謀雖不戰虜意久欺天山西良家子
錦緣貂裘鮮千金買戰馬百寳粧刀鐶何時逐汝去與
虜試周旋
　三年(先生於嘉祐辛丑十一月赴鳯翔任又三年為/英宗治平元年甲辰按傳□紀年録是冬任滿)
　(還朝此詩乃將離鳳翔時作故有一别費三年之/句施氏原本編入第一巻蠶市詩後訛矣今改正)西
　羗解仇(按東都事畧嘉祐六年趙諒祚上書慕中國/衣冠明年當以迎漢使者仁宗許之至治平)
　(三年復舉兵犯慶州又寇大順城先生作詩在治平/初其時諒祚尚未渝盟而逆料虜情固知其必叛矣)
　　寄題興州鼂太守新開古東池
百畝清(一作/新)池傍郭斜居人行樂路人誇自言官長如
靈運能使江山似永嘉縱飲座中遺白帢幽尋盡處見
桃花不堪山鳥號歸去長遣王孫苦憶家
　興州(太平寰宇記山南西道興州白馬氐之東境漢/分置武都郡按今州則武都之沮縣也晉以後)
　(為楊茂搜所据後魏改東益州廢帝改興州地當入/蜀要衝東北至長安九百五十里九域志利州路興)
　(州順政郡在興元府成階鳳三/州之間今漢中府興安州是也)鼂太守(名仲約司馬/温公集有寄)
　(題興州晁都官仲約東沼沼上冇唐鄭都官詩刻石/又文與可丹淵集詩序云余過興州太守晁侯延之)
　(於東池晴麗亭且道其所以為此池亭之意余賦詩/云鄭谷題詩處荒涼不復知使君来問日景物欲歸)
　(時/)靈運永嘉(元和郡縣志温州永嘉郡漢㑹稽東部/之地晉大寜中置永嘉郡唐上元二年)
　(於永嘉縣置温州太平寰宇記永嘉有南亭北亭白/岸亭楠溪石㠶石室謝公池謝公巖諸名勝靈運皆)
　(有/詩)
　　附鄭谷興州東池原作
　　南連乳郡流濶碧浸晴樓徹底千峯影無風一片
　　秋垂楊拂蓮葉返照媚漁舟鑑貌還惆悵難遮兩
　　鬢羞
　　附司馬君實作
　　名郎遊勝地心迹繼風流昔為題詩著今因好事
　　修四山相照映五馬屢淹留相見波光淨依然一
　　片秋
　　附子由作
　　山繞興州萬叠青池開近郭百泉并昔年種栁人
　　何在累嵗開花藕自生波暖跳魚聞樂喜人来野
　　鴨望船鳴西還過此須終日為問使君行未行
　　華隂寄子由
三年無日不思歸夢裏還家旋覺非臘酒送寒催去國
東風吹雪滿征衣三峯已過天浮翠四扇行看日照扉
里堠消磨不禁盡速擕家餉勞驂騑
　華隂(元和郡縣志華州華隂縣漢屬𢎞農郡太華山/在縣南八里輿地廣記禹貢華隂之地秦更名)
　(秦寜漢髙八年/改為華隂縣)三峯(名山記華岳有三峯直上數千/仞基廣而峯峻有如削成今博)
　(山香爐形/實象之)四扇(韓愈詩荆山已過華山/来日出潼闗四扇開)
　　和董傳留别
麤繒大布裹生涯腹有詩書氣自華厭伴老儒烹瓠葉
强隨舉子踏槐花囊空不辦尋春馬眼亂行看擇壻車
得意猶堪誇世俗詔黄新濕字如鴉
　董傳(本集與韓魏公尺牘云進士董傳至長安見軾/於官舍道其窮苦之狀頼公而存又薦我於朝)
　(吾生平無妻有彭駕部者許嫁我以妹云云按先生/作此詩時傳已病殁則其生前未嘗娶婦故詩中有)
　(眼亂行看擇/壻車之句)大布(陶潛詩御冬足大/布麤絺以應陽)腹有詩書(韓愈/詩由)
　(腹有/詩書)擇壻(申培詩說摽有梅/女父擇壻之詩)詔黄(南史王韶之傳遷/黄門侍郎領著作)
　(凡諸詔黄皆其辭也王楙野客叢書唐中書制詔畫/㫖而施行者曰勑用黄麻紙承㫖而行者曰勅牒用)
　(黄藤/紙)
　　西蜀楊耆二十年前見之甚貧今見之亦貧所異
　　於昔者蒼顏華髪耳女無美惡富者姸士無賢不
　　肖貧者鄙使其逢時遇合豈減當世之士哉頃宿
　　長安驛舎聞泣者甚怨問之乃昔富而今貧者乃
　　作一詩今以贈楊君
孤村漸(一作/微)雨逐(一作/送)秋凉逆旅愁人怨夜長不寐相
看惟櫪馬悲歌(一作/愁吟)互答有寒螿天寒滯穗(石刻/作檖)猶横
(一作/棲)畝嵗晚空機任(石刻/作尚)倚墻勸爾一杯聊復睡人間
貧富海茫茫
　　　　慎按此詩施氏原本不載本詩有石刻題云
　　　　余三十年前雨過扶風夜半逆旅有歌者其
　　　　聲悲甚起問之蓋昔富今貧者予亦為悽然
　　　　飲之以酒而作此詩今日寒雨不止忽憶此
　　　　事且念楊君之悽屑與逆旅者何異故書以
　　　　與之云云與刻本小異故附録於此按先生
　　　　宦蹟自後不復入秦故知此詩為此時作今
　　　　從新刻續補下巻移編
　　夜直秘閣呈王敏甫
蓬瀛宫闕隔埃氛帝樂天香似許聞瓦弄寒蟬鴛卧月
樓生晴靄鳳盤雲共誰交臂論今古只有閒心對此君
大隠本来無境界北山猿鶴漫移文
　直秘閣(文獻通考大平興國二年始建崇文院端拱/初建秘閣亦在崇文院中孫彥同職官分紀)
　(端拱元年置秘閣每夜輪校理校勘一人直宿曽鞏/隆平集祕閣初隸京百司淳化元年祕書監李至上)
　(言乞與三館同列不隸京百/司詔自今祕閣宜次三館)
　　　　慎按宋時祕閣之秩視三館較卑三館者昭
　　　　文集賢史館也以先生墓誌考之英宗治平
　　　　二年公自鳳翔罷還召試秘閣入三等得直
　　　　史館未㡬丁老蘇公憂元祐初自登州還朝
　　　　除起居舎人繼除中書舎人前後歴官未嘗
　　　　授秘閣之秩題中所云直秘閣疑當作直史
　　　　館此詩施氏原本不載今據外集從續補巻
　　　　中移編
　　謝蘇自之惠酒
髙士例須憐麴蘖此語嘗聞退之說我今有說殆不然
麴糵未必髙士憐醉者墜車莊生言全酒未若全於天
達人本自不虧缺何暇更求全處全景山沉迷阮籍傲
畢卓盗竊劉伶顛貪狂嗜怪無足取世俗喜異矜其賢
杜陵詩客尤可笑羅列八子參羣仙流涎露頂置不說
為問底處能逃禪我今不飲非不飲心月皎皎長孤圓
有時客至亦為酌琴雖未去聊忘絃吾宗先生有深意
百里雙罌逺將寄且言不飲固亦髙舉世皆同吾獨異
不如同異兩俱㝠得鹿亾羊等嬉戯决須飲此勿復辭
何用區區較醒醉
　蘇自之(失/攷)心月(傳燈録心月孤/圓光吞萬象)
　　　　慎按此詩施氏原本不載外集編第四巻自
　　　　鳳翔還朝直史館時所作今據此從新刻續
　　　　補上巻移編於此
　
　
　
　
　
　
　
　
　
　蘇詩補註巻五
欽定四庫全書
　蘇詩補註巻六　　　翰林院編修查慎行撰
　古今體詩五十首(起神宗熙寜二年已酉服闋還朝/歴任開封推官尋改杭州通判抵)
　(廣陵/作)
　　次韻栁子玉見寄
薄雷輕雨曉晴初陌上春泥未濺裾行樂及時雖有酒
出門無侣漫看書遥知寒食催歸騎定把鴟夷載後車
他日見邀須强起不應辭病似相如
　栁子玉(名瑾吴人與王介甫同年集中有詩又梅聖/俞有送栁瑾秘丞詩及栁秘丞赴大名知録)
　(詩黄山谷/亦有唱和)
　　附子由次韻
　　新年始是識君初顧我塵埃久滿裾談辯不容朝
　　夕聴情親空愧往還書久聞筆陣無前敵更擬詩
　　壇託後車待得入城應少暇相從有約定何如
　　送曽子固倅越得燕字
醉翁門下士雜㳫難為賢曽子獨超軼孤芳陋羣妍昔
從南方来與翁兩聨翩翁今自憔悴子去亦宜然賈誼
窮適楚樂生老思燕那因江鱠美遽厭天庖羶但苦世
論隘聒耳如蜩蟬安得萬頃池養此横海鱣
　曽子固倅越(韓持國撰曽子固神道碑序畧云公嘉/祐二年進士及第為太平州司法參軍)
　(嵗餘召編修史館書籍嘗為英宗/實録檢討官踰月罷出通判越州)醉翁門下(東都事/畧曽鞏)
　(游太學歐陽修見其文而竒之自是名聞天/下嘉祐二年歐知貢舉鞏兄弟皆舉進士)
　(烏臺詩案熙寜三年内送到曽鞏詩簡曾鞏字子固/是年准勅通判越州臨行館閣同舍舊例錢送衆人)
　(分韻軾探得燕字作詩一首中云但苦世論隘聒耳/如蜩蟬譏諷近日朝廷進用多刻薄之人議論褊隘)
　(聒喧如蜩蟬之鳴不足聴也又云安得萬頃池養此/横海鱣以此比鞏賢才也後漢黄憲傳汪汪如萬頃)
　(波言安得有度量如黄/憲者能容養此宏材也)
　　王頤赴建州錢監求詩及草書
我昔識子自武功寒㕔夜語尊酒同酒闌燭盡語不盡
倦僕立寐僵屏風丁寜勸學不死訣自言親受方瞳翁
嗟予聞道不早悟醉夢顛倒隨盲聾邇来憂患苦摧剥
意思蕭索如霜蓬羨君顏色愈少壯外慕漸少由中充
河車挽水灌腦黒丹砂伏火入頰紅大梁相逢又東去
但道何日辭樊籠未能便乞勾漏(一夲作/岣嶁)令官曺似是
錫與銅留詩河上慰離别草書未暇縁悤悤
　建州錢監(九域志福建路建州建寜郡節度/領縣七監一咸平三年置鑄銅錢)武功(元/和)
　(郡縣志武功縣在渭水南今郿縣地是也按舊縣境/有武功山斜谷水亦曰武功水則縣本以山水立名)
　燭盡語不盡(唐書栁公權傳充翰林學士文宗夜召/對燭盡而語不盡宫人以蠟液濡紙繼)
　(之/)
　　附子由作
　　憶㳺長安城皆飲母卿宅身雖座上賔心是道路
　　客笑言安能久車馬就奔廹城南南山近勝絶聞
　　自昔徘徊竟莫往指㸃煩鞭策道旁古龍池深透
　　河渭澤山行吾不能愧此纔咫尺壯哉誰開鑿千
　　頃如一席參差山麓近滉蕩波光射君時在池上
　　俗事厭紛劇望門不敢叩恐笑塵土迹自從旅京
　　城所向愈無適君来曽未㡬已復向南國扁舟岀
　　淮汴惟見江海碧野人處城市長願有羽翮脫身
　　相從遊未果聊自責
　　秀州僧本瑩靜照堂
鳥囚不忘飛馬繫嘗念馳靜中不自勝不若聴所之君
看厭事人無事乃更悲貧賤苦形勞富貴嗟神疲作堂
名靜照此語子謂誰江湖隠淪士豈無適時資老死不
自惜扁舟自娯嬉從之恐莫見况肯從我為
　秀州(元和郡縣志嘉興縣本長水縣秦為由拳孫呉/時有嘉禾生改禾興後以孫皓父名改為嘉興)
　(五代史職方考秀州呉越王錢元瓘/置割杭州之嘉興縣為屬而治之)靜照堂(栁琰嘉/興舊志)
　(招提講寺在郡治西北二里唐曹刺史捨宅為院賜/名羅漢院宋治平四年改招提院僧慧空住院内有)
　(靜照堂蘇文忠王介甫諸公/皆有詩慧空即本瑩字也)
　　附子由作
　　有僧訪我携詩巻自說初成靜照堂(欒城集作淨/照訛今改正)
　　求得篇章書壁素不論塵土漬衣黄故山别後成
　　新嵗歸夢春来繞舊房看取盈編定何益客来無
　　語但循墻
　　石蒼舒醉墨堂
人生識字憂患始姓名麤記可以休何用草書誇神速
開巻戃怳令人愁我嘗好之每自笑君有此病何能瘳
自言其中有至樂適意不異逍遥遊近者作堂名醉墨
如飲美酒消百憂乃知栁子語不妄病嗜土炭如珍羞
君於此藝亦云至堆墻敗筆如山丘興来一揮百紙盡
駿馬倐忽踏九州我書意造本無法㸃畫信手煩推求
胡為議論獨見假隻字片紙皆藏收不減鍾張君自足
下方羅趙我亦優不須臨池更苦學完取絹素充衾裯
　石蒼舒(文與可丹淵集有石屯田墓志畧云石君諱/某字君瑜世居闗中男一人蒼舒雋慧修爽)
　(雜習可喜工詞章善草隸前/為高陵縣主簿諸公皆譽之)
　　附子由作
　　石君得書法弄筆嵗月久經營妙在心舒巻功隨
　　手惟兹逸羣氣扶駕須斗酒作堂名醉墨揮灑動
　　墻牖安得濁酒池淋漓看濡首但取繼張君莫顧
　　顛名醜
　　送安惇秀才失解西歸
舊書不厭百回讀熟讀深思子自知他年名宦恐不免
今日棲遲那可追我昔家居斷往還著書不暇窺園葵
朅来東㳺慕人爵棄去舊學從兒嬉狂謀謬算百不遂
惟有霜鬢来如期故山松柏皆手種行且拱矣歸何時
萬事早知皆有命十年浪走寜非癡與君未可較得失
臨别唯有長嗟咨
　安惇(宋史奸臣傳安惇字處厚廣安軍人上舍及第/紹聖初章惇蔡忭造同文獄使與蔡京雜治元)
　(祐諸臣者/即其人也)
　　送任伋通判黄州兼寄其兄孜
吾州之豪任公子少年盛壯日千里無媒自進誰識之
有才不用今老矣别来十年學不厭讀破萬巻詩愈美
黄州小郡夹谿谷茒屋數家依竹葦知命無憂子何病
見賢不薦誰當恥平原老令更可悲六十青衫貧欲死
桐鄉遺老至今泣潁川大姓誰能箠因君寄聲問消息
莫對黄鷂矜爪觜
　任伋(字師中宋史任孜傳其弟伋亦知名嘗通判/黄州當時稱大任小任孜注已見第一巻)黄
　州(元和郡縣志春秋時邾子之地又為黄國之境蕭/齊於此置齊安郡隋開皇三年罷郡置黄州)
　平原(元和郡縣志河北道徳州所屬有平原縣本漢/舊縣東北至州四十六里王氏注云孜時為簡)
　(州平原令/與詩不合)
　　　　慎按以上七首施氏原本編鳳翔還朝巻末
　　　　以愚考之公罷鳳翔在治平乙巳明年丙午
　　　　四月丁老蘇公憂歸蜀至熙寜已酉免喪入
　　　　朝又兩年出倅杭州此七首乃已酉以後作
　　　　今移編
　　附子由作
　　一别都門今五年劇談精壯故依然厭居巴蜀千
　　山底决住荆河十頃田老去功名無意取身閒詩
　　筆更能專黄州無事聊須飲世俗方今自足賢
　　次韻子由初到陳州(一本有見/寄二字)二首
道喪雖云久吾猶及老成如今各衰晚那更治刑名懶
惰便樗散疎狂託聖明阿奴須碌碌門戸要全生
　陳州(水經注伏羲神農並都此舜後媯滿為周陶正/武王妻以元女太姬而封諸陳九域志京東北)
　(路陳州鎮安軍節度治宛丘/縣去東京二百四十五里)那更治刑名(潁濵遺老/傳神宗嗣)
　(位三年求治甚急時王介甫新得幸以執政領三司/條例上以轍為之屬介甫急于財利吕恵卿為之謀)
　(主轍議事多牾青苗法行陳其决不可且請補外介/甫大怒將加以罪陳陽叔止之奏除河南推官㑹張)
　(文定知睢陽以/學官見辟從之)
舊隠三年别杉松好在不吾今尚眷眷此意恐悠悠閉
戸時尋夢無人可說愁還来送别處雙泪寄南州
　　附子由原作二首
　　謀拙身無向歸田久未成来陳為懶計傳道愧虛
　　名爼豆終難合詩書强欲明斯文吾已試深恐誤
　　諸生
　　久愛閒居樂兹行恐遂不上官容碌碌飽食更悠
　　悠枕畔書成癖湖邊栁散愁疎慵愧韓子文字化
　　潮州
　　次韻子由緑筠堂
愛竹能延客求詩剰掛墻風梢千纛亂月影萬夫長谷
鳥驚碁響山蜂識酒香只應陶靖節㑹取北窗涼
　緑筠堂(一作緑筠亭本集先生自書此詩後云清獻/先生嘗求東坡居士作緑筠亭詩曰此吾鄉)
　(人梁處士之居也後二年四月乃見處士之子琯請/書此本時紹聖二年四月十三日自紹聖乙亥上溯)
　(熙寜辛亥恰二十五年故知此詩為辛亥年作楊升/雲至治瑞陽志謂緑筠堂在瑞州蘇轍寓此有詩子)
　(瞻次其韻云云考欒城集中失原作或筠州别有緑/筠堂東坡此詩自為梁處士所作今依施氏原編)
　　送劉攽倅海陵
君不見阮嗣宗臧否不挂口莫誇舌在齒牙牢是中惟
可飲醇酒讀書不用多作詩不須工海邊無事日日醉
夢魂不到蓬莱宫秋風昨夜入庭樹蓴絲未老君先去
君先去㡬時回劉郎應白髪桃花開未開
　劉攽(宋史劉攽字貢父與兄敞同登科仕州縣者二/十年始為國子直講熙寜中判尚書考功嘗貽)
　(王安石書非新法安/石怒斥通判泰州)海陵(輿地廣記泰州有呉太倉/枚乗傳不如海陵之倉是)
　(也晉安帝置海陵郡唐武徳三年改海陵縣太平寰/宇記淮南道海陵監煑鹽之務也唐置縣偽唐于海)
　(陵縣置泰州按泰州今屬揚州府烏臺詩案謂/熙寜三年劉攽通判海州者訛海州當作海陵)蓬莱
　(施氏原注貢父慱記能文章政事侔古循吏與王介/甫為友介甫得政行新法貢父時在館閣貽書論其)
　(不便曰今百姓取青苖錢于官者公私債負逼廹故/稱貸出息以濟其急介甫為政不能使家給人足無)
　(稱貸之患而特開稱貸之法以為有益于民不亦可/羞哉今郡縣之吏方以青苗錢為殿最未足不得催)
　(二稅如此民安得不請安得不納而謂其願而不可/止者吾誰欺欺天乎又謂皇甫鎛裴延齡之聚斂商)
　(鞅張湯之變法未有保終吉者介甫大怒斥通判海/陵題館壁云璧門金闕倚天開五見宫花落古槐明)
　(日扁舟滄海去却從雲氣望蓬莱元祐間拜中書舎/人卒于官以上皆施注原本所有而新刻刪去按貢)
　(父時從館閣謫官其題壁詩有却從雲氣望篷莱之/句故先生云海邉無事日日醉夢魂不到蓬莱宫今)
　(將原注刪去則本詩二語殊無着落且其貽安石書/反復痛切而本傳失載亦足補宋史之闕畧特詳録)
　(於篇/末)
　　送錢藻出守婺州得英字
老手便劇郡髙懐厭承明聊紆東陽綬一濯滄浪纓東
陽佳山水(烏臺詩案作/平生好山水)未到意已清過家父老喜出郭
壺漿迎子行得所願愴悢居者情吾君方急賢日旰坐
邇英(公自注邇/英閣名)黄金招樂毅白璧賜虞卿子不少自貶
陳義空崢嶸古稱為郡樂漸恐煩敲搒臨分敢不盡醉
語醒還驚
　錢藻守婺州(東都事畧錢藻字純老呉越王五世孫/舉進士又中制科為人清謹寡過為治)
　(簡静人稱長者英宗時為秘書校理上書請太后還/政通判秀州神宗時遷直舎人擢知制誥除樞宻直)
　(學士知開封府云云不及守婺州事曽子固送錢婺/州詩序純老以明經進士制䇿入等入館閣編校書)
　(籍其文章學問有過人者宜在天子左右而顧請一/州欲自試于川窮山險之地此賦詩者所以推其賢)
　(惜其意而/不能已也)東陽(元和郡縣志江南道婺州東陽郡本/㑹稽西部都尉孫皓始分㑹稽置東)
　(陽隋平陳置婺州取其地/于天文為婺女分野也)邇英(宋史仁宗景祐二年/正月置邇英延義二)
　(閣江少虞宋朝事實類苑崇政殿之西有延義閣/南向近陽門之北有邇英閣東向皆講讀之所也)
　(慎按烏臺詩案錢藻知婺州館閣同舎舊例餞送席/上先索藻詩欲各分韻作送行詩藻作五言絶句一)
　(首某分得英字作古詩云云此詩言朝廷方急賢才/多士並進子獨逺出為郡不少自勉强求進但守髙)
　(義譏時人之急進也又言青苗助役既行百姓輸納/不前則為郡者不免用鞭箠催督醉中道此語醒後)
　(却驚恐得罪以/譏新法不便也)
　　附子由作
　　桃花汴水半河流已作南行第一舟倦報朝中言
　　嘖亂喜聞淮上櫓咿呦平時答䇿詞無枉此去為
　　邦學更優自古東陽足賢守請君重賦沈公樓
　　送吕希道知和州
去年送君守解梁今年送君守歴陽年年送人作太守
坐受塵土堆胸腸君家聯翩三將相富貴未已今方將
鳳雛驥子生有種毛骨往往傳諸郎觀君崛鬱負竒表
便合劍珮趨明光胡為小郡屢奔走征馬未解風㠶張
我生本自便江海忍恥未去猶徬徨無言贈君有長嘆
美哉河水空洋洋
　吕希道(按宋史及東都事畧俱無傳詳見施氏原注/新刻本刪節今補錄于後吕希道字景純丞)
　(相文靖公之孫翰林侍讀學士公綽之子慶歴六年/獻所為文召試賜進士出身入判登聞鼓院歴知解)
　(和滁汝澶湖亳七州河南監牧使三司都勾院景純/性寛厚沈靜端黙熙寜元豐間士急于進取獨雍容)
　(其間安分隨所適而樂遇事有不可必力爭及元祐/之初吏治寛平景純雅量自如亦不改其故為郡皆)
　(有恵政既去/而人思之)解梁(水經注涑水逕解縣故城南春秋/晉恵公因秦返國許秦以河外五)
　(城内及解梁即此城也元和郡縣志河中府臨晉縣/有故解城在縣東南十八里太平寰宇記後魏及周)
　(之南北二解俱在臨晉縣界今解縣乃隋開皇十六/年于廢虞鄉縣置唐于蒲州界别置虞鄉五代漢乾)
　(祐中于解/縣置州)歴陽(劉禹錫和州㕔壁記歴陽古揚州之/域秦為九江治所梁之亡也侯淵明)
　(與王僧辯盟二國恊和而州得名九域志/淮南西路和州歴陽郡防禦治歴陽縣)三將相(按/宋)
　(史宰輔表及宰輔編年録吕䝉正于太宗端拱元年/自昭文大學士參知政事加中書侍郎平章事咸平)
　(六年封莱國公吕夷簡于仁宗天聖七年自龍圖直/學士除同平章事景祐二年封申國公吕公弼于英)
　(宗治平二年自權三司使樞宻直學士除樞宻副使/四年進樞宻使詩中所稱三將相謂䝉正夷簡公弼)
　(也王氏注于䝉正夷簡而外不引公弼而引公著按/公著于哲宗元祐初方入相先生作詩在熙寜中其)
　(謬戾昭然施氏補註/復踵其訛今為改正)
　　次韻王誨夜坐
愛君東閣能延客顧我閒官不計員䇿杖頻過知未厭
卜居相近豈辭遷莫將詩句驚摇落漸喜尊罍省僕緣
待約月明池上宿夜深同看水中天
　王誨(誨字規父熙寜中為蘇/州守注詳後十一巻中)
　　送文與可出守陵州
壁上墨君不解語見之尚可消百憂而况我友似君者
素節凜凜欺霜秋清詩健筆何足數逍遥齊物追莊周
奪官遺去不自覺曉梳脫髪誰能收江邊亂山赤如赭
陵陽正在千山頭君知逺别懐抱惡時遺墨君解我愁
　文與可(施氏原注與可為人靜深操韻髙潔超然不/攖世故熙寜初王介甫得政時論紛然與可)
　(時為集賢校理請逺郡以去東坡忠憤所激數上書/論天下事退而與賔客言與可每苦口戒之逮其倅)
　(杭與可寄詩云北客若来休問事西湖雖好莫吟詩/後来得罪果如其言畫竹石妙絶一世得者皆寳之)
　(後知洋州改潮州未到郡而卒自以文翁之後/號石室先生所著有丹淵集四十巻行於世)陵州
　(元和郡縣志劍南道東川陵州南北二面懸崖斗絶/南臨鹽井太平寰宇記陵州漢犍為郡之武陽縣東)
　(境也輿地廣記成都府路仙井監後周置陵州宋熙/寜五年廢為陵井監丹淵集中有乞改陵州名状云)
　(州之所以得名據地理志本犍為興蜀二郡之地在/梁為懐仁郡西魏時改陵州因境有陵井故名陵井)
　(始後漢張陵開興因以/名井復因井名以名州)墨君(與可作堂名墨/君東坡為記)奪官(范/百)
　(禄文與可墓志熙寜三年知太常禮院時執政欲興/事多所更釐附麗者衆公獨逺之及與陳薦等議宗)
　(室襲封事執据典禮坐奪一/官再請鄉郡以博士知陵州)
　　送劉道原歸覲南康
晏嬰不滿六尺長髙節萬仞陵首陽青衫白髮不自嘆
富貴在天那得忙十年閉戸樂幽獨百金購書收散亡
朅来東觀弄丹墨聊借舊史誅姦强孔融不肯下曹操
汲黯本自輕張湯雖無尺箠與寸刃口吻排擊含風霜
自言靜中閱世俗有似不飲觀酒狂衣巾狼藉又屢舞
旁人大笑供千埸交朋翩翩去畧盡惟吾與子猶徬徨
世人共棄君獨厚豈敢自愛恐子傷朝来告别驚何速
歸意已逐征鴻翔匡廬先生(公自注道原父也/致仕二十餘年矣)古君子
挂冠兩紀鬢未蒼定將文度置膝上喜動鄰里烹猪羊
君歸為我道姓氏(一本作/名姓)幅巾他日容登堂
　劉道原(東都事畧劉恕字道原王安石與恕有舊欲/引恕修三司條例以不習錢榖為辭因言天)
　(子方屬公以政事宜恢張堯舜之道不應以財利為/先方安石用事呼吸成禍福恕奮厲不顧直指其事)
　(司馬光脩資治通鑑奏請恕同編脩光出知永興軍/恕亦以親老告歸南康乞監酒稅以就養有詔即官)
　(下編/修)南康(太平寰宇記江南西路南康軍本江州星/子鎮太平興國三年以地當要津改鎮為)
　(星子縣仍割江州之都昌洪州之建昌以/屬焉○按贑州舊名南康府與此有别)晏嬰(劉為/人短)
　(小故以晏/嬰比之)匡廬先生(東都事畧劉渙字凝之舉進士/為潁上令以剛直不屈即棄官)
　(而歸家于廬山之陽時年甫五十歐陽修與渙同年/進士也髙其節作廬山髙詩以美之居廬山三十餘)
　(年以壽終朱文公壯節亭記畧云凝之官至屯田員/外郎家居四十年八十五卒二子長名恕次名格欒)
　(城集中有劉/屯田哀辭)
　　附子由作
　　大川傾流萬物俱根旋脚脫爭奔徂流萍斷梗誰
　　復數長林巨石曾須臾軒昻顛倒唯恐後嗟予何
　　獨強根株三年一語未嘗屈擬學文舉驚當塗心
　　知勢力非汝敵獨恐清議無遺餘扁舟嵗晚告歸
　　覲家膳欲及羞蓴鱸隠居高節世所尚挂冠早嵗
　　還州閭紛紛世事不著耳得失豈復分錙銖投身
　　固已䧟泥滓獨立未免遭霑濡君歸左右識髙趣
　　牛毛細數分賢愚
　　出都来陳所乘船上有題小詩八首不知何人有
　　感于余心者聊為和之
蛙鳴青草泊蟬噪垂楊浦吾行亦偶然及此新過雨
鳥樂忘罝罦魚樂忘鈎餌何必擇所安滔滔天下是
　罝罦(月令田獵罝罘羅網畢/翳按罘音浮通作罦)
烟火動村落晨光尚熹微田園處處好淵明胡不歸
我行無疾徐輕楫信溶漾船留村市閙閘發寒波漲
舟人苦炎熱宿此喬木灣清月未及上黒雲如頺山
萬竅號地籟衝風散天池喧豗瞬息間還挂斗與箕
潁水非漢水亦作蒲萄綠恨無襄陽兒令唱銅鞮曲
　潁水(名勝志潁在陳州南五十里/通上蔡水出南頓而注于淮)
我詩雖云拙心平聲韻和年来煩惱盡古井無由波
　(慎按以下出都/赴杭道中作)
　　次韻張安道讀杜詩
大雅初微缺流風困暴豪張為詞客賦變作楚臣騷展
轉更崩壊紛綸閱俊髦地偏蕃怪産源失亂狂濤粉黛
迷真色魚蝦易豢牢誰知杜陵傑名與謫仙髙掃地收
千軌爭標看兩艘詩人例窮苦天意遣奔逃塵暗(一作/闇)
人亡鹿溟翻帝斬鼇艱危思李牧述作謝王褒失意各
千里哀鳴聞九臯騎鯨遁滄海捋虎得綈袍巨筆屠龍
手微官似馬曹迂疎無事業醉飽死游遨簡牘儀型在
兒童篆刻勞今誰主文字公合抱旌旄開巻遥相憶知
音兩不遭般斤思郢質鯤化陋鯈濠恨我無佳句時䝉
致白醪殷勤理黄菊未遣没蓬蒿
　奔逃(舊唐書杜甫傳禄山䧟京師肅宗徴兵靈武甫/自京師宵遁赴河西拜右拾遺明年房琯罷相)
　(出甫為華州司功参軍時闗畿亂離穀食踊貴甫/寓居成州同谷縣負薪采梠兒女餓殍者數人)醉
　飽死遊遨(舊書又云永泰元年蜀中大亂甫扁舟下/峽未維舟而江陵亂乃沿泝湘流㳺衡山)
　(寓居耒陽永泰二年啗/牛肉白酒  夕而卒)
　　附張安道原作
　　文物皇唐盛詩家老杜豪雅音還正始感興出離
　　騷運海張鵬翅追風騁驥髦三春上林苑八月浙
　　江濤璀璨開蛟室幽深閉虎牢金晶神鼎重王氣
　　霽虹髙甲馬騰千隊戈船下萬艘呉鈎銛莫敵羿
　　彀巧無逃逺意隨孤鳥雄筋舉六鼇曲嚴周廟肅
　　頌美孔圖褒世亂多羣盗天遥隔九臯途窮傷白
　　髪行在窘青袍憂國論時事司功去諫曹七哀同
　　谷寓一曲錦川遨妻子飢寒累朝廷戰伐勞倦遊
　　徒右席樂善乏干旄萬里歸無路危城至輙遭行
　　吟悲楚澤達觀念莊濠逸思乗秋水愁腸困濁醪
　　耒陽三尺土誰為翦蓬蒿
　　附子由和韻
　　我公才不世晚嵗道尤髙與物都無著看書未覺
　　勞微言精老易竒韻喜荘騷杜叟詩篇在唐人氣
　　力豪近時無沈宋前軰蔑劉曹天驥精神穏層臺
　　結搆牢龍騰非有迹鯨轉自生濤浩蕩来何極雍
　　容去若遨壇高真命將毳亂始知髦白也空無敵
　　微之豈少褒論文開錦繡賦命委蓬蒿初試中書
　　日旋聞鄜畤逃妻孥隔豺虎闗輔暗旌旄入蜀營
　　三徑浮江寄一艘投人慙下舍愛酒類東臯漂泊
　　終浮梗迂踈獨釣鼇誤身空有賦掩脛惜無袍巻
　　軸今何益零丁昔未遭相如原並世惠子漫臨濠
　　得失將誰怨憑公付濁醪
　　送張安道赴南都留臺
我公古仙伯超然羡門姿偶懐濟物志遂為世所縻黄
龍遊帝郊簫韶鳳来儀終然反溟極豈復安籠池出入
四十年憂患未嘗辭一言有歸意闔府諌莫移吾君信
英睿搜士及茒茨無人長者側何以安子思歸来掃一
室虛白以自怡游於物之初世俗安得知我亦世味薄
因循鬢生絲出處良細事從公當有時
　張安道(施氏原注張文定公名方平字安道其先宋/人後徙揚州以賢良方正射䇿優等屢遷知)
　(諫院元昊叛命六年上益厭兵而賊亦困敝元昊欲/自通無由安道上䟽願因郊赦開其自新仁宗喜曰)
　(是吾心也西師解安道有力焉神宗擢為叅知政事/御史中丞缺曽公亮欲用王安石安道極論不可未)
　(㡬以憂去位先是知皇祐貢舉嘗辟安石考校既入/院凡院中之事皆欲紛更遂檄使出老蘇公作辨姦)
　(論以譏安石謂必亂天下安道為載于所撰墓碣與/安石如冰炭安石當軸神宗欲再使共政安石每力)
　(排之而安道論新法之害皆深言危語不少屈知陳/州時監司皆新進趨時興利長吏初不與聞安道曰)
　(吾衰矣雅不能事人歸與以全吾志即力請留臺以/歸故詩云一言有歸志闔府諫莫移也後判應天府)
　(陛辭靣諭曰初欲卿與韓綘共事而卿議政不同又/欲以卿為樞宻使而卿論兵亦異卿受先帝末命卒)
　(無以副朕意乎因泫然泣下賜帶如常任宰相者守/蜀時得三蘇公皆器異之薦東坡及李大臨為諫官)
　(坡下制獄又抗章請命甞以安道意作諌用兵書其/言懇切至到又序其文以比孔融諸葛亮云元祐間)
　(以太子太保薨贈司空蘇子由為請謚曰文/定居南亭榜所居曰樂全堂東坡為賦詩)南都留
　臺(晉書張方刼惠帝幸長安僕射荀藩等在洛陽為/留臺承制行事留臺之名始此元和郡縣志河南)
　(道宋州即高辛氏之子閼伯所居商丘今州理也漢/為梁國隋于睢陽置宋州太平寰宇記後唐同光元)
　(年改為歸徳軍至東京三百里輿地廣記宋景徳四/年陞應天府九域志祥符七年改應天府為南京宋)
　(史職官志自太祖以来廵狩親征則命親王或大臣/總留守事是為東京留守其西南北三京各守一人)
　(以知府兼之按張文定墓記仁宗朝自尚書左丞知/南京神宗熙寜中請南京留臺遂知陳州即此時也)
　(烏臺詩案熙寜四年五月中軾將赴杭州張方平陳/乞得南京留臺本人有詩一首送軾只記得落句云)
　(最好乘舟遊禪扉其餘不記却有一詩送本人云無/人長者側何以安子思比方平之賢言朝廷當堅留)
　(其人以要任不/可令居閒地)
　　附子由作
　　識公嵗已深從公非一日仰公如重雲庇我貧賤
　　迹公歸無留意我處念平昔少年喜文字東行始
　　觀國成都多遊士投謁宻如櫛紛然衆人中顧我
　　好顏色猖狂感一遇邂逅登仕籍爾来十六年鬢
　　髮就衰白謀身日已謬處世復何益從来學爼豆
　　漸老信典冊自知百不堪偶未三見黜譬如溝中
　　斷誰復强收拾高懐絶塵土舊好等金石庠齋幸
　　無事樽爼奉清適居然逺憂患况復取矜式汪洋
　　際海深澹泊朱弦直狥時非所安歸去亦何失道
　　存尚可巻功成古難必還尋赤松子獨就丹砂術
　　恨無二頃田伴公老蓬蓽
　　傅堯俞濟源草堂
微官共有田園興老罷方尋隠退廬栽種成隂十年事
倉黄求買百金無先生卜築臨清濟喬木如今似畫圖
鄰里亦知偏愛竹春来相與䕶龍雛
　傅堯俞(東都事畧傅堯俞鄆州項城人未冠舉進士/元祐四年拜中書侍郎卒謚獻簡紹聖中入)
　(黨籍施氏原注傅欽之本鄆人官孟州樂濟源風土/徙焉王安石素與之善方行新法謂之曰方今紛紛)
　(俟君来久矣當以待制諫院處君堯俞曰新法世以/為不便誠如是當極論之安石愠遂寢司馬温公甞)
　(謂邵雍曰清直勇三徳人所難兼吾于欽之畏焉雍/曰欽之清而不耀直而不激勇而能温是為難耳)
　濟源草堂(水經濟水出王屋山注云山下有濟源廟/太平寰宇記孟州濟源縣在州西北四十)
　(里濟水在縣西北三里出平地有二源名勝志濟源/草堂在濟瀆廟西宋知河陽軍傅堯俞建俗呼其遺)
　(址為傅/家林)
　　附子由作
　　聞有髙居值百金西山南麓北山隂園通濟水池
　　塘好花近洛川顏色深人去節旄分重鎮客来猿
　　鶴感幽吟潩溪雨過西湖漲歸興蕭然定不任
　　陸龍圖詵挽詩
挺然直節庇峨岷謀道從来不計身屬纊家無十金產
過車巷哭六州民塵埃輦寺三年别樽酒岐陽一夢新
他日思賢見遺像不論宿草更沾巾(公自注成都有思/賢閣畫諸公像)
　龍圖(宋史職官志龍圖閣有學士直學士待制直閣/等員凡館閣久次者必遷直龍圖閣為擢待制)
　(之基也元豐後為補外者貼職閣中奉太宗御製及/世譜圖書符瑞之物何氏語林舊制直龍圖閣謂之)
　(假龍待制謂之小龍直學士謂之大龍/學士謂之老龍凡帯此職例呼龍圖)陸詵(宋史陸/詵傳詵)
　(字介夫餘杭人進士起家初通判秦州歴知桂州延/州秦鳯晉州真定成都與詩中六州正合施注以為)
　(秦鳳未上而改命而公詩有樽爼岐陽一/夢新之句似指其在秦鳳時事所未詳也)
　　附子由作
　　擁節西来未一年凄凉道路泣東轅蜀都富樂真
　　當惜民事艱難誰復論白馬何人趨逺日青芻盈
　　束更無言異時歸去逢遺老空聽咨嗟述舊恩
　　胡完夫母周夫人挽詞
柏舟高節冠鄊鄰絳帳清風聳搢紳豈似凡人但慈母
能令孝子作忠臣當年織屨隨方進晩節稱觴見伯仁
回首悲凉便陳迹凱風吹盡棘成薪
　胡完夫(東都事畧胡宗愈晉陵人胡宿弟之子也舉/進士甲科神宗朝同知諫院時李定自秀州)
　(推官除御史蘇頌李大臨以不草制落職宗愈封還/詞頭坐奪職通判真州哲宗即位遷中書舍人給事)
　(中累遷御史中丞尋拜尚書/左丞卒謚修簡後入黨籍)
　　次韻栁子玉過陳絶糧二首
風雨蕭蕭夜晦迷不須鳴呌强知時多才久被天公怪
闕食惟應爨婦知杜叟挽衣那及脛顏公食粥敢言炊
詩人情味真嘗徧試問於今底處(一作/事)虧
如我自觀猶可厭非君誰復肯相尋圖書跌宕悲年老
燈火青熒語夜深早嵗便懐齊物志微官敢有濟時心
南行千里知(一作/成)何事一聴秋濤萬鼓音
　萬鼓音(錢唐潮候圖聲如雷/鼓猶不足以形容之)
　　附子由次韻二首(欒城集題云次韻栁子玉/謫官壽春舟過宛丘見寄)
　　局冷曽非簿領迷幽居渾似未官時忽聞客至驚
　　還喜出見泥深笑不知謀拙未能憂嵗計身閒聊
　　可飽晨炊行舟借問何匆草淮口無潮月正虧
　　獻酬不用辭升斗曲直何勞問尺尋要路風波無
　　限惡謫居情味最能深交從錦水初無間鄰卜共
　　山已有心草聖詩豪並神速數因南雁惠佳音
　　潁州初别子由二首
征㠶挂西風别淚滴清潁留連知無益惜此須臾景我
生三度别此别尤酸冷念子似先君木訥剛且靜寡辭
真吉人介石乃機警至今天下士去莫如子猛嗟我久
病狂意行無坎井有如醉且墜幸未傷即(一作/輙)醒從今
得閒暇黙坐消日永作詩解子憂持用日三省
　潁州(元和郡縣志河南道潁州漢汝南郡之汝隂縣/地後魏孝昌四年改置潁州西北至汴七百里)
　(東南至壽州二百五十八里程大昌演繁露神宗初/封潁王故元豐二年升為潁昌軍為王封之舊也張)
　(舜民以為熙/寜初者訛)清潁(元和郡縣記潁水自項城縣界入/州名勝志古語云世亂潁水濁世)
　(治潁/水清)三度别(嘉祐六年先生赴鳯翔任子由留京師/别于鄭州西門外治平三年先生自鳯)
　(翔還朝子由出為大名推官詳見欒城集/今先生赴杭子由自陳送至潁州而别)去莫如子
　猛(烏臺詩案熙寜四年十月軾赴杭州時弟轍自潁州/相别後十一月到杭州本任作初别子由詩云至今)
　(天下士去莫如子猛為弟轍曾作制置條例充檢詳文/字爭議新法不合乞罷說轍去之勇决亦諷朝廷新法)
　(不便/也)
近别不改容逺别涕霑胸咫尺不相見實與千里同人
生無離别誰知恩愛重始我来宛丘牽衣舞兒童便知
有此恨留我過秋風秋風亦已過别恨終無窮問我何
年歸我言嵗在東離合既循環憂喜迭相攻此語長太
息我生如飛蓬多憂髪早白不見六一翁
　宛丘(元和郡縣志宛丘本漢陳縣髙齊時移項縣理/於此隋改宛丘縣爾雅丘上有丘曰宛丘郭璞)
　(注今在陳州太平寰宇記/云東南至潁州三百里)嵗在東(嵗星在東方謂甲/寅年也先生于辛)
　(亥冬赴杭歴二年至甲寅春以子由在濟南求/為東州守果有移知宻州之命洵不食此言矣)
　　附子由次韻二首
　　託身游宦鄉終老羡箕潁隠居亦何樂親愛形隨
　　影念兄適呉越霜降水初冷翩然事舟楫棄此室
　　廬靜平明知當發中夜抱虚警永懐江上宅歸計
　　失不猛人生狥所役有若魚堕井逺行豈易還劇
　　飲終難醒不如早自乞閒日庶猶永世事非所憂
　　多憂亦誰省
　　放舟清淮上蕩潏洗心胸所遇日轉勝恨我不得
　　同江淮忽中斷陂塘何重重紫蟹三寸匡白鳬五
　　尺童赤鯉寒在汕紅粳滿霜風西成百物賤加餐
　　慰貧窮胡為復相念未肯安南東人生免飢寒不
　　受外物攻不見田野人四壁編茒蓬有食輙自樂
　　誰知富家翁
　　歐陽少師令賦所蓄石屏
何人遺公石屏風上有水墨希微蹤不畫長林與巨植
獨畫峨眉山西雪嶺上萬嵗不老之孤松崖崩澗絶可
望不可到孤烟落日相溟濛含風偃蹇得真態刻畫始
信天有工我恐畢宏韋偃死葬虢山下骨可朽爛心難
窮神機巧思無所發化為烟霏淪石中古来畫師非俗
士摹寫物象畧與詩人同願公作詩慰不遇無使二子
含憤泣幽宫
　歐陽少師(東都事畧歐陽修仁宗嘉祐五年為樞宻/副使明年拜叅知政事神宗即位遷尚書)
　(左丞以譏切王安石遂聽以太子少師致仕揮麈前/録國朝百官致仕庻僚守本官以合遷一官回授任)
　(子侍從仍轉一官宰執換東宫官熙寜初歐陽公始/以太子少師帯觀文殿學士致仕示特恩也自是遂)
　(以為例歐陽年譜公致仕于熙寜四年歿于/熙寜五年東坡倅杭正歐公初歸潁時也)畢宏(張/彥)
　(逺名畫記畢宏大歴五年為給事中改京兆少尹為/左庶子樹石擅名于代樹木改步變古自宏始也封)
　(演聞見記宏善畫古松/後見張璪於是閣筆)韋偃(名畫記韋鑒工龍馬弟/鑾工山水松石鑒子鶠)
　(工山水高僧竒士老松異石筆力勁健風格髙舉俗/人空知鶠善馬不知松石更佳也宣和畫譜鶠雖家)
　(學而烟霞風雲之變輪困/離竒之狀過其父逺甚)摹寫物象(元稹杜少陵墓/志擺去拘束摹)
　(寫物/象)
　　附子由作
　　石中枯木雙扶疎粲然脉理通肌膚剖開左右兩
　　相屬細看不見毫髮殊老樗剝落但存骨病松憔
　　悴空留鬚丘陵迤邐山麓近雲烟澹䨴風雨餘我
　　驚造物巧如此刻畫𤨏細供人須公家此類尚非
　　一客至不識空嗟呼案頭紫雲抱明月牀上寒木
　　翻飢烏賦形簡易神自足鄙棄筆墨嗟勤劬天工
　　此意與人竸雜出變怪驚羣愚世間淺拙無與敵
　　比擬頼有公新書
　　陪歐陽公燕西湖
謂公方壯鬚似雪謂公已老光浮頰朅来湖上飲美酒
醉後劇談猶激烈湖邊草木新著霜芙蓉晚菊爭煌煌
挿花起舞為公壽公言百嵗如風狂赤松共遊也不惡
誰能忍飢啖仙藥已將壽夭付天公彼徒辛苦吾差樂
城上烏棲暮靄生銀釭畫燭照湖明不辭歌詩勸公飲
坐無桓伊能撫箏
　西湖(潁州西湖注/詳第二巻)坐無桓伊(施氏原注歐陽文忠公/事英宗神宗堅求退除)
　(觀文殿學士出典亳青二州擢宣徽使判太原遣内/侍賜告諭赴闕欲留共政力辭乞守蔡州在亳六請)
　(致仕至蔡復請乃許公年未及謝天下高之舊號醉/翁晚又號六一居士昔守潁上樂其風土因卜居焉)
　(郡有西湖尤愛之是時王介甫得政推行新法小人/用事公為郡不忍以法病民介甫舊出公門至是懼)
　(其復用間惎甚深毁阻不已謂必無補時事但使異/論者附之遂聽歸老東坡用桓伊事意實在此居潁)
　(纔一年薨年/六十有六)
　　附子由作
　　西湖草木公所種仁人實使甘棠重歸来築室傍
　　湖東勝遊還與邦人共公年未老髪先衰對酒清
　　歡似昔時功成業就了無事令名付與他人知平
　　生著書今絶筆閉門燕居未嘗出忽来湖上尋舊
　　游坐令湖水生顏色酒行樂作游人多爭觀竊語
　　誰能呵十年思潁今在潁不飲奈此游人何
　　十月二(一本/作一)日將至渦口五里所遇風留宿
長淮久無風放意弄清快今朝雪浪滿始覺平野隘兩
山控吾前吞吐久不嘬孤舟繫桑本終夜舞澎湃舟人
更傳呼弱纜恃菅蒯平生傲憂患久矣恬百怪鬼神欺
吾窮戯我聊一噫缾中尚有酒信命誰能戒
　渦口(左傳呉城䢴溝通江淮注云䢴溝東北通射陽/湖西北至渦口入淮是也困學紀聞渦口在濠)
　(州鍾離縣西北九十里陳克東南防守利便云淮南/之浸有淮水淝水渦水皆在淮北晉魏侵呉必自譙)
　(入渦元魏時作十三城於渦口泗州志云渦河發源/自葛河口西来至亳州界黄河從西北注之至亳城)
　(北與馬當河合經䝉城流至懐逺縣東入淮謂之渦/口以水勢曲折旋轉故名賈似道奏疏謂渦口上環)
　(荆山下連淮岸險/要可據者是也)長淮(圖經云淮河四瀆之一自泗/州龜山東北流與汴河合東)
　(北入海即/長淮也)兩山(水經注荆塗二山對峙為一脉自神/禹以桐柏之水汎濫為害乃鑿山為)
　(二以通之按兩山/今在懐逺縣南)桑本(易否卦九五繫于苞桑疏云/苞本也凡物繫于桑之苞本)
　(則牢/固也)
　　附子由和
　　長淮暮生風来自渦河口新舟雖云固波浪亦難
　　受詩来話艱危(一作/厄)驚恐及兒婦憶同泝荆峡終
　　夜愁石首餘飇入幃幄跳沫濺窗牖平生未省見
　　驚顧欲狂走爾来涉憂患漸覺成老醜遥喜波浪
　　中時能飲醇酒
　　出潁口初見淮山是日至壽州
我行日夜向江海楓葉蘆花秋興長平(一作/長)淮忽迷天
逺近青山久與船低昻壽州已見白石塔短棹未轉黄
茒岡波平風軟望不到故人久立烟蒼茫
　潁口(水經淮水東流與潁口㑹/又東北逕壽春故城西)壽州(元和郡縣志秦/九江郡南北朝)
　(為壽春隋改壽州太平寰宇記淮南道壽州壽春郡/宋升忠臣軍節度西北至東京八百五十里東至濠)
　(州二百二十里五代㑹要周顯徳四年/移壽州于下蔡以舊壽州為壽春縣)
　　附子由次韻
　　清淮此日見滄浪始覺南来道路長窗轉山光時
　　隠見船知水力故軒昻白魚受釣收寒玉紅稻堆
　　埸列逺岡波浪連天東近海乘槎直恐漸茫茫
　　壽州李定少卿出餞城東龍潭上
山雅噪處古靈湫亂沫浮涎繞客舟未暇然犀照竒鬼
欲將燒燕出潛虬(一作/虯)使君惜别催歌管村巷驚呼聚
玃猴此地他年頌遺愛觀魚并記老莊周
　李定(王明清揮塵前録李定同時有三人其一字仲/求洪州人晏元獻之甥欲預賽神㑹蘇子美以)
　(其任子拒之致興大獄者又李定字資深元豐中御/史中丞揚州人又李定嘉祐治平以来以風采聞徧)
　(歴諸路計度轉運使官制未行老于正卿葢濟南人/也世多指而為一不可不辨又按烏臺詩案亦有兩)
　(李定其一人即御史中丞上疏劾東坡者其一在/丞受先生譏諷文字收坐人姓名内未詳孰是)城
　東龍潭(水經注肥水又西逕東臺下即壽春外郭東/北隅阿之榭也東側有一湖三春九夏紅荷)
　(覆水引瀆城隍水滙成潭名勝志三國時安豐郡隋/改壽州芍陂在城東後漢建安十四年鄧艾重修此)
　(陂所謂龍泉之/陂良田萬頃)
　　附子由次韻
　　東行取次閱三州擊鼓清晨復解舟車騎紛紜追
　　過客鼓鐘淒咽動潛虬宦遊底處非巢燕歸計何
　　嫌誚沭猴頼有故人憐逺適殷勤屢勸酒行周
　　濠州七絶
　　　塗山(公自注下有鯀廟/山前有禹㑹村)
川鎻支祁水尚渾地埋汪罔骨應存樵蘇已入黄能廟
烏鵲猶朝禹㑹村
　濠州(杜祐通典春秋鍾離之圖隋開皇二年改濠州/因水為名元和郡縣志濠州夲屬淮南與壽阻)
　(淮帯山為險自貞元以後州西渦口對岸置兩城/東至楚州四百二十里西南至壽州二百二十里)塗
　山(水經注淮水出荆山之左塗山之右左氏云禹㑹/諸侯于塗山山巔有禹廟王應麟困學記聞塗山)
　(地里志謂在壽春東北按漢志九江郡當塗應劭注/云禹所娶塗山侯國漢之當塗今濠州鍾離也塗山)
　(在濠州確然無疑施注新刻雜引呉/越春秋蘇鶚演義衆說紛紛可剛也)禹㑹村(太平寰/宇記塗)
　(山西有禹村帝王紀曰禹㑹諸侯于塗山在揚州之/域今鍾離邑界有當塗故縣存宋濂記畧云自塗山)
　(足曵杖入山三四里至聖水泉亭又一里至山巔禹/廟在焉游目四顧壽春臨濠宿州皆在㝠濛中山下)
　(聚落甚盛名禹㑹/村山麓有鯀廟)
　　附子由和
　　娶婦山中不肯留㑹朝山下萬諸侯古人辛苦今
　　誰信只見清淮入海流
　　彭祖廟(公自注有雲母山/云彭祖所採服也)
跨歴商周看盛衰欲將齒髮鬬蛇龜空餐雲母連山盡
不見蟠桃著子時
　彭祖廟(世本陸終之子其三曰籛是為彭祖長年八/百綿壽永世太平寰宇記彭祖廟在濠州子)
　(城上東/北角)雲母山(祝穆方輿勝覽雲母山在臨淮縣南/四十里山出雲母縣西有慶集坊以)
　(彭籛嘗寓此太平寰宇記雲母山一名濠上山在濠/州東南又云雲母自彭祖始食之時人共傳採於此)
　　附子由和
　　長說先師似老彭共疑好學古先生不知亦解飱
　　雲母白日登天萬事輕
　　　逍遥臺(公自注莊子祠堂在/開元寺即墓為堂)
常怪劉伶死便埋豈伊忘死未忘骸烏鳶奪得與螻蟻
誰信先生無此懐
　逍遥臺(太平寰宇記南華真人冡在州東二里開元/寺講堂後唐刺史梁延嗣累土為之刻莊子)
　(像于上九域志以為莊子墓在焉又云潛龍殿在/莊臺寺南唐主李昪微時常寓寺中即今開元寺)
　　附子由和
　　猖狂戰國古神仙曵尾泥塗老更安厭世乗雲人
　　不見空墳聊復葬衣冠
　　　觀魚臺
欲將同異較錙銖肝膽猶能楚越如若信萬殊歸一理
子今知我我知魚
　觀魚臺(元和郡縣志莊周臺在鍾離縣西南七里濠/水經其前太平寰宇記莊子與惠子觀魚即)
　(此又名/觀魚臺)
　　附子由和
　　莊子談空惠子聽郢人斤斧竢忘形莫嗟質喪無
　　知者對石何妨自說經
　　　虞姬墓
帳下佳人拭淚㾗門前壯士氣如雲蒼黄不負君王意
只有虞姬與鄭君
　虞姬墓(太平寰宇記在定逺縣南六十里/髙六丈名勝志今俗名嗟虞墩)鄭君(史記/不載)
　(其名按南宋俞徳鄰佩韋齋輯聞引唐世/系云鄭君名榮大司農鄭當時乃其後云)
　　附子由和
　　布叛増亡國已空摧殘羽翮自令窮艱難獨與虞
　　姬共誰使西来敵沛公
　　　四望亭(公自注太和中刺史劉嗣之立李紳以/太子賔客分司東都過濠為作記記今)
　　　(存而亭廢/者數年矣)
頺垣破礎没柴荆故老猶言短李亭敢請使君重起廢
落霞孤鶩換新銘
　四望亭(李紳四望亭記濠城之西北隅廻環者可數/百里而逺盡彼目力四封不閱郡守彭城劉)
　(君嗣之步履所及恱而創亭焉雲山左右長淮/縈帯下繞清濠傍瞰城邑四封五逹皆可洞然)短李
　(白居易詩笑勸迂/辛酒狂吟短李詩)
　　附子由和
　　唐史不聞劉嗣之空傳短李舊歌詩高亭毁盡惟
　　存記猶有區區父老知
　　　浮山洞(公自注洞在淮上夏潦不能及/而冬不加髙故人疑其浮也)
人言洞府是鼇宫升降隨波與海通共坐船中那得見
乾坤浮水水浮空
　浮山(水經注淮水又東逕浮山元和郡縣志梁時童/謡云荆山為上格浮山為下格遂于鍾離南起)
　(浮山堰太平寰宇記浮山在泗州招信縣西/七十里下有石穴每淮波汎濫不能没其穴)
　(慎按錦繡萬花谷載此詩題云靈巖寺在浮山頂/上起句人言作人云洞府是作寺是六與此小異)
　　附子由和
　　洞府原依水面開秋潮每到洞門回幽人燕坐門
　　前石長看長淮船去来
　　發洪澤中途遇大風復還
風浪忽如此吾行欲安歸挂㠶却西邁此計未為非洪
澤三十里安流去如飛居民見我還勞問亦依依擕酒
就船賣此意厚莫違醒来夜已半岸木聲向微明日淮
隂市白魚能許肥我行無南北適意乃所祈何勞舞澎
湃終夜摇窗扉妻孥莫憂色更典箧中衣
　洪澤(名勝志洪澤在清河縣東/南六十里湖長八十里)淮隂(水經注淮水又/北逕淮隂故城)
　(說文在水之南曰隂也太平寰宇記淮隂本漢舊縣/在楚州城西五十里宋于此置北兗州隋重置淮隂)
　(縣/)
　　附子由次韻
　　昨夜宿洪(欒城集/作鴻訛)澤再来遂如歸却行雖云拙乗
　　險諒亦非誰言淮隂近阻此駭浪飛長風徑千里
　　蛟蜃相因依𦕈然恃一葉此勢安可違冒涉彼何
　　人勇决生慮微欲速有不達魚腹豈足肥風帆尚
　　可轉野廟誰能祈但當擁衾睡慎閉窗與扉夜聞
　　聲尚惡起視聊披衣
　　十月十六日記所見(一作十/月六日)
風高月暗雲水(一作/水雲)黄淮隂夜發朝山陽山陽曉霧如
細雨炯炯初日寒無光雲收霧巻已亭午有風北来寒
欲僵忽驚飛雹穿戸牖迅駛不復容遮防市人顛沛百
賈亂疾雷一聲如頺墻使君来呼晚置酒坐定已復日
照廊怳疑所見皆夢寐百種變怪旋消亡共言蛟龍厭
舊穴魚鼈隨徙空陂塘愚儒無知守章句論說黒白推
何祥惟有主人言可用天寒欲雪飲此觴
　山陽(戴延之西征記山陽縣有山陽津故名太平寰/宇記楚州淮隂郡理山陽縣本漢射陽縣地在)
　(射水之陽也晉改射陽為山陽西北至東/京二千二百五十里南至揚州三百里)
　　附子由次韻
　　君不見天髙后土黄變化出入惟隂陽旋凝細霧
　　作飛雹復遣震雷追日光可憐萬物甚微細坐聽
　　百變隨顛僵深根固蒂無計遯倏来忽反安能防
　　平生未見實驚耳稍逺不知如隔墻君看歌舞醉
　　華屋下有纍縶排兩廊眼前苦樂尚懸絶空中造
　　化知有亡我居宛丘厭凝沍雪翻海水填陂塘但
　　知膏澤利牟麥恣食餅餌真嘉祥山陽所記亦何
　　事有酒胡不盡一觴
　　廣陵㑹三同舍各以其字為韻仍邀同賦
　　　劉貢父
去年送劉郎醉語已驚衆如今各漂泊筆墨誰能弄我
命不在天羿彀未必中作詩聊遣意老大慵譏諷夫子
少年時雄辯輕子貢爾来再傷弓戢翼念前痛廣陵三
日飲相對怳如夢况逢賢主人白酒潑春甕竹西已揮
手灣口猶屢送羡子去安閒吾邦正喧鬨
　送劉郎(送劉攽倅海/陵詩見本巻)我命不在天(尚書我生不/有命在天)再傷
　弓(施氏原注貢父天資滑稽不能自禁與王介甫素/厚迨當國亦屢謔之雖每為絶倒然意終不平初)
　(以館閣校勘同知禮院與介甫考開封試因爭小畜/二音語言往復為御史彈奏罷禮院及考功矣介甫)
　(又告神宗曰司馬光朝夕所與切磋者乃劉攽蘇軾/之徒觀近臣以其所主其人可知也尋出知海陵貢)
　(父先既被劾又為介甫所斥故云再/傷弓新刻本將此叚刪去今補録)廣陵(元和郡縣/志廣陵吴)
　(王濞所都周四十里太平寰宇記淮南道揚州廣陵/郡州城置在陵上一名崑崙岡漢為江都國隋開皇)
　(九年改揚州唐天寳元年改為廣陵郡宋為大都/督府治江都縣西北至東京一千九百四十里)竹
　西(寳祐維揚志竹西亭在禪智寺/前官河岸取杜牧之詩語也)灣口(名勝志茱萸/溝在江都縣)
　(東北十里從合瀆渠東過茱萸埭七十里至岱石湖/又西四里對張綱溝入海陵縣界阮昇之記謂吴王)
　(濞開䢴溝通運至海陵倉東北有茱萸村/云按揚州志茱萸灣俗名灣口亦曰灣頭)吾邦正喧
　鬨(烏臺詩案熙寜四年十月内赴杭州通判到揚州/有劉攽并館職孫洙劉摰皆在本州偶然相聚數)
　(日别後作詩三首各用逐人字為韻内寄攽詩羡子/去安閒吾邦正喧鬨云云言杭州監司所聚初行新)
　(法事多/不便也)
　　附子由次韻
　　貢父少多才交游一何衆談辭坐傾倒玉麈日揮
　　弄逡廵不為虐巧㨗有微中羣情忌超邁微過出
　　嘲諷南遷時已久未見肯力貢舌在終自竒髀滿
　　安足痛人生百年内僅比一朝夢駸駸就銷涸斗
　　水傾漏甕江淮未可嫌遲晚聊自送試觀終日閒
　　何似兩耳鬨
　　　孫巨源
三年客亰輦憔悴難具論揮汗紅塵中但隨馬蹄翻人
情貴往返不報生禍根坐令平生友終嵗不及門南来
實清曠但恨無與言不謂廣陵城得逢劉與孫異趣不
兩立譬如王孫猿吾儕久相聚恐見疑排拫我褊類中
散子通真巨源絶交固未敢且復東南奔
　孫巨源(宋史本傳孫洙覊丱能文未冠第進士歐陽/修等舉應制科進䇿十五篇指陳政體韓琦)
　(讀之嘆曰今之賈誼也再遷集賢校理知太常禮院/治平中兼史館檢討同知諌院神宗主王安石新法)
　(洙知不可而欝欝不能有所言但力求外補得知海/州免役法行常平使者欲加歛取盈洙力爭之尋勾)
　(當三班院進知制誥自直學士擢翰林學士時叅知/政事缺將用之竟卒年四十九施氏注謂巨源與東)
　(坡異趣故用王孫猿事終以絶交之句其責之深矣/海昌陳氏訏曰巨源與先生同舎介甫柄政同舎禁)
　(相往来故詩云終嵗不及門深嘆京輦不得聚㑹而/幸廣陵之得㑹也但君子小人異趣恐反以逐客相)
　(聚為排拫然吾軰相契不啻竹林諸賢小人力能出/之于外使奔走南北而終不能絶君子之交詩意展)
　(轉正如此若如施注是巨源為小人矣且吾儕二句/與異趣二句上下語氣如何相屬此大謬也慎又以)
　(本集考之先生次韻孫巨源海州詩有他時當有景/孫樓之句後登景疏樓又有懐巨源永遇樂詞元祐)
　(中同子由訪王定國時巨源已没復感念存殁為之/悲嘆盖二人生死交情如此施注似不足據故采吾)
　(友之論而以/已意辨証之)東南奔(唐沈傳師詩承明年老輙/自論乞得湘守東南奔)
　　附子由次韻
　　巨源學從横世事夙討論著書十萬字辨如白波
　　翻諫垣適多事憂心生病根立談信無補閉口出
　　國門棄置卧江海閔嘿寜復言朝行共長嘆逐客
　　繼二孫南方固鄉黨謫宦侣鶴猿風俗未寜靜朋
　　黨爭排拫引去良自得獨清在澄源往者未可招
　　冠蓋方駿奔
　　　劉莘老
江陵昔相遇幕府稱上賔再見明光宫峩冠挹(茗溪叢/話作揖)
搢紳如(一夲/作而)今三見子坎坷為逐臣朝遊雲霄間欲分
丞相茵暮落江湖上遂與屈子鄰了不見愠喜子豈真
可人邂逅成一歡醉語出天真士方在田野自比渭與
莘出試乃大謬芻狗難重陳嵗晚多霜露歸耕當及辰
　劉莘老(宋史本傳劉摯渤海人嘉祐中擢甲科後為/御史入見神宗問卿從學王安石耶安石極)
　(稱卿器識對曰臣東北人少孤獨學不識安石也屢/疏論新法之害語甚激切安石欲竄之嶺外神宗不)
　(許但謫監衡州鹽倉元豐初再遷右司郎中以事罷/歸哲宗即位擢御史中丞連進尚書左丞中書門下)
　(侍郎勇于去惡為朋䜛竒中以觀文學士罷知鄆青/二州貶分司南京蘄州居住䧟邢恕之謗再貶新州)
　(安置數月卒年六十八/紹興初贈少師諡忠肅)幕府(東都事畧摯初舉進士/調知南宫縣徙江陵府)
　(觀察推官施氏原注東坡以治平丙午夏奉老蘇公/喪歸蜀道江陵而忠肅正在荆州幕府故詩云云)
　再見明光(本傳又云因韓琦薦除館閣校勘累擢檢/正中書禮房才月餘為監察御史裏行)
　屈子鄰(烏臺詩案贈劉摯詩暮落江湖上遂與屈子/鄰意謂屈原放逐湘潭之間而非其罪今摯)
　(亦謫官湖南故言與屈子相鄰縁是時聞說摯為言/新法不便責降既以屈原非罪比摯即是謂摯所言)
　(為當/也)芻狗(烏臺詩案莊子詆毁孔子之言皆先王之/陳迹譬如已陳之芻狗難再陳也軾意以)
　(譏執政大臣在田里時自比伊尹太公及試用大謬/戾便當罷退不可再施用也苕溪漁隠東坡詩士方)
　(在田里云云與劉元城所云當時君/子自比伊周孔孟意皆誚荆公也)
　　附子由次韻
　　莘老奮徒步首與觀國賔儼然自約束被服韍與
　　紳黽勉丞相府接迹輿臺臣顧嫌任安躁未忍裂
　　坐茵推置冠獬豸謂言我比鄰三晉固多士骯髒
　　存斯人竄責不敢辭狂言見天真南方異風俗强
　　食魚尾莘應同賈太傅抱屈恥自陳猶有痛哭書
　　受釐定何辰
　
　
　蘇詩補註巻六
欽定四庫全書
　蘓詩補註巻七　　　翰林院編修查愼行撰
　古今體詩五十首(起熙寜辛亥冬自潤州抵杭州/通守任合明年壬子春夏作)
　　逰金山寺
我家江水初發源宦逰直送江入海聞道潮頭一丈高
天寒尚有沙痕在中泠南畔石盤陀古來出没隨濤波
試登絶頂望鄉國江南江北青山多羈愁畏晩尋歸楫
山僧苦留看落日微風萬頃鞾文細斷霞半空魚尾赤
是時江月初生魄二更月落天深黑江心似有炬火明
飛熖照山棲鳥驚悵然歸卧心莫識非鬼非人竟何物
(公自注是夜/所見如此)江山如此不歸山江神見怪警(一作/驚)我頑
我謝江神豈得巳有田不歸如江水
　金山(太平寰宇記金山澤心寺在潤州城東南揚子/江中因頭陀開山得金故名金山寺頭陀巖記)
　(謂金山之名始於李錡奏請王象之云按唐書建中/之難陳少游在揚州以甲士三千臨江大閲韓滉亦)
　(總兵臨金山則建中時已有/金山之名非始於李錡也)江心炬火(劉辰翁以為/龍不知何据)
　(存以/備考)如江水(晉書祖逖傳元帝以逖為奮威將軍渡/江中流擊楫而誓曰祖逖不能清中原)
　(而復濟者有如大江詩話總龜東坡㳺金山結四句/葢與江神指水為誓耳句中不言盟誓者乃用子犯)
　(事指水則誓在其中不必詛神然後謂之盟/也送程六表弟云江水在此吾不食即此意)
　　附子由和
　　長江欲盡闊無邊金山當中惟一石潮平風静日
　　浮海縹緲樓臺轉金碧𤓰洲初見石頭城城下波
　　濤與海平中流轉柁疑無岸泊舟未定僧先迎山
　　中岑寂恐未足復將江水遶山麓四無鄰家羣動
　　息鐘聲鏗鍠荅山谷烏鳶力薄墮中路惟有胡鷹
　　石上宿誰知江海多行舟逰人上下奪巖幽老僧
　　心定身不定送往迎來何時竟朝逰未厭夜未歸
　　愛山如此如公稀不待逰人盡歸去恐公未識山
　　中趣
　　自金山放􁋆至焦山
金山樓觀何耽耽撞鐘擊鼔聞淮南焦山何有有修竹
采薪汲水僧兩三雲霾浪打人跡絶時有沙户祈春蠶
(公自注呉人謂水/中可田者為沙)我來金山更留宿而此不到心懐慙
同逰興盡决獨往賦命窮薄輕江潭清晨無風浪自湧
中流歌嘯倚半酣老僧下山驚客至迎笑喜作巴人談
(公自注焦山長/老中江人也)自言久客忘鄉井只有彌勒為同龕困
眠得就紙帳暖飽食未厭山蔬甘山林饑餓古亦有無
田不退寜非貪展禽雖未三見黜叔夜自知七不堪行
當投劾謝簪組為我佳處留茆庵
　焦山(太平寰宇記焦山海口之戍也京口三山志焦/山在京口東北九里江中與金山相望唐圖經)
　(云後漢焦光隠此故名按焦光一作先高士傳云世/莫知其所出或云生漢末嘗結草廬於此山後野火)
　(燒其廬因露寢大雪袒臥不移三詔不起因以三詔/名洞山之東北有二島對峙謂之海門上有焦山寺)
　　附子由和
　　金山逰徧入焦山舟輕帆急須臾間渉江已逺風
　　浪濶逰人到此皆争還山頭冉冉萬竿竹樓閣不
　　見門長闗金山共此一江水只有絶勝無此閒野
　　僧終日飽一飯與世相視如髦蠻門無舟楫斷還
　　往説法教化黿鼉頑偶然客至話鄉國西望落日
　　低銅鐶岷峨正在日入處想像積雪堆青鬟稻田
　　一頃良自給仕宦不返知誰攀久安禄廩農事廢
　　强弓一弛無由彎行逢佳處輙嘆息想見茆屋藏
　　榛菅我知此地便堪隠稻田斾斾魚斑斑
　　甘露寺
江山豈不好獨㳺情易闌但有相擕人何必素所歡我
欲訪甘露當途無閒官二子舊不識欣然肯聯鞍(公自/注欲)
(㳺甘露寺有二客/相過遂與偕行)古郡山為城層梯轉朱欄樓臺斷崖
上地窄天水寛一覽吞數州山長江漫漫却望大明寺
惟見烟中竿狠石卧庭下穹窿如伏羱(公自注寺有石/如羊相傳謂之)
(狠石云諸葛孔明坐其/上與孫仲謀論曹公也)緬懐卧龍公挾䇿事琱鑚一談
収猘子再説走老瞞名高有餘想事往無留觀蕭公古
鐵鑊相對空團團陂陁受百斛積雨生微瀾(公自注大/鐵鑊二按)
(銘梁武/帝所鑄)泗水逸周鼎渭城辭漢盤山川失故態怪此獨
能完僧繇亦化人霓衣挂冰紈隠見十二叠觀者疑夸
謾破板陸生畫青猊戲盤跚上有二天人揮手如翔鸞
筆墨雖欲盡典刑垂不刋(公自注畫獅子一/菩薩二陸探微筆)赫赫贊皇
公英姿凛以寒古柏手親種挺然誰敢干枝撑雲峰裂
根入石窟蟠(公自注衛公所留祠堂/在寺手植柏合抱矣)薙草得斷碑斬崖
出金棺瘞藏豈不牢見伏理可嘆(公自注近寺僧發古/殿基得舍利七粒并)
(石記乃衛公為穆宗/皇帝造福所葬者)四雄皆龍虎遺迹儼未刓方其盛
壯時争奪肯少安廢興屬造物遷逝誰控摶况彼妄庸
子而欲事所難古今共一軌後世徒辛酸聊興廣武嘆
不待雍門彈
　甘露寺(太平寰宇記甘露寺在潤州城東角土山上/晴明軒檻俯見揚州京口三山志北固山上)
　(有亭屋五間舊經云孫呉甘露五年建因以年號為/寺名九域志甘露寺前對北固後枕大江唐李徳裕)
　(建時甘露降此因以為名按㑹昌一品集中有祭言/禪師文云因甘露之降瑞立仁祠於高標當從九域)
　(志為/是)大明寺(輿地紀勝大明寺在揚州蜀岡側盛儀/維揚志寺在江都縣西北古之棲靈寺)
　(也/)狠石(蔡寛夫詩話甘露寺中有塊石耆老傳稱孫/權嘗據其上與劉備議曹操處與先生自注)
　(不/合)鐵鑊(名勝志甘露寺中鐵鑊甚鉅梁天監十八年/造在解脱殿前銘曰滿貯甘露種以荷蕖供)
　(養十方一切諸佛後二行書/官人名并五十石鑊四字)不刋(杜預春秋傳序左/丘明受經于仲尼)
　(以為經者不/刋之書也)廣武(元和郡縣志滎澤縣有廣武城在/三皇山上或謂之三寶山上有二)
　(城曰東廣武西廣武各在一山頭相去二百歩/水經注高祖與項羽對語羽射高祖中胸處也)
　　附子由次韻
　　去國日以逺渉江嵗將闌東南富山水跬歩留清
　　歡遷延廢行邁忽忘身在官清晨渉甘露乘高棄
　　征鞍超然脱闤闠穿雲撫朱欄下視萬物微惟覺
　　滄海寛潮來聲洶洶望極空漫漫一一渡海舶冉
　　冉移檣竿水怪時出没羣嬉類豭羱幽隂自生火
　　青熒復誰鑽石頭古天險憑恃分權瞞疑城耀逺
　　目來騎驚新觀聚散定王業成毁猶月團金山百
　　圍石岋岋隨濤瀾猶疑漢宫廷屹立承露盤狂波
　　恣吞噬萬古嗟獨完凝眸厭滉漾繞屋行盤跚此
　　寺歴今古遺跡皆龍鸞孔明所坐石牂䍽非人刋
　　經霜衆草短積雨青苔寒蕭翁嗜佛法大福將力
　　干陂陀故鑊在甲錯蒼龍蟠衛公秉節制佛骨埋
　　金棺長松看百尺畫像留三嘆新詩語何麗傳讀
　　紙遂刓嗟我本漁釣江湖心所安方為籠中閉仰
　　羡天際摶㳺觀惜不與賦咏嗟獨難俸禄藉升斗
　　虀鹽嗜醎酸何時扁舟去不竢官長彈
　　次韻子由柳湖感物
憶昔子美在東屯數間茆屋蒼山根嘲吟草木調蠻獠
欲與猿鳥争啾喧子今憔悴衆所棄驅馬獨出無往還
惟有柳湖萬株柳清隂與子供朝昏胡為譏評不少借
生意凌挫難為繁柳雖無言不解愠世俗乍見應憮然
嬌姿共愛春濯濯豈問空腹修蛇蟠朝看濃翠傲炎赫
夜愛疎影摇清圓風翻雪陣春絮亂蠧響啄木秋聲堅
四時盛衰各有態摇落悽愴驚寒温南山孤松積雪底
抱凍不死誰復賢
　柳湖(名勝志柳湖在陳州城北/子由為教授時剏亭於上)譏評(施氏原註云按/子由詩意謂柳)
　(花入水為浮萍松性堅耐其露墜地為/僊茅功力十倍鐘乳故東坡有是句)生意(庾信枯/樹賦老)
　(樹婆娑生/意盡矣)
　　附子由原作
　　柳湖萬柳作雲屯種時亂揷不須根根如卧蛇身
　　合抱仰視不見蜩蟬喧開花三月亂飛雪過墻渡
　　水無復還窮高極逺風力盡棄墜泥土顔色昏偶
　　然直墮湖水中化為浮萍輕且繁隨波上下去無
　　定物性不改天使然南山老松長百尺根入石底
　　蛟龍蟠秋深葉上露如雨傾流入土明珠圓乘春
　　發生葉短短根大如指長而堅神農嘗藥最上品
　　氣力直壓鍾乳温物生禀受久已異世俗何始分
　　愚賢(自注嘗見野人言柳花入水為浮萍松上露/墮地為僊茅隂乾服之益人古方云十斤鍾)
　　(乳不如一/斤僊茅)
　　次韻楊褒早春
窮巷凄凉苦未和君家庭院得春多不辭瘦馬衝殘雪
來聽佳人唱踏莎破恨徑須煩麴糵增年誰復怨羲娥
良辰樂事古難並白髮青衫我亦歌細雨郊原聊種菜
冷官門户可張羅放朝三日君恩重睡美不知身在何
　楊褒(歐陽公有於劉功曹家見楊/褒女奴彈琵琶詩餘無可考)佳人唱踏莎(佳人/當指)
　(琵琶妓也樂/府有踏莎行)放朝(司空圖詩高秋期/野歩積雨放趨朝)
　　　　愼按施氏原注楊褒於治平間通判潁州先
　　　　生次韻詩疑亦過潁州時作而無確據聊從
　　　　舊本編此俟再考
　　初到杭州寄子由二絶
眼看時事力難勝(苕溪叢話/作任訛)貪戀君恩退未能遲鈍終
須投劾去使君何日換聾丞
　初到杭州(宋史本傳王安石欲變科舉公議上即日/召對安石之黨不悦命權開封推官㑹上)
　(元勅府市浙燈軾疏罷之時安石創行新法復上書/論其不便安石滋怒使御史謝景温論奏其過窮治)
　(無所得軾遂請外通判杭州按年/譜先生於熙寜四年十一月到任)時事(子由所作先/生墓志云是)
　(時四方行青苖免役市易浙西兼行水利鹽法烏臺/詩案熙寜四年十二月内初任杭州寄子由詩云眼)
　(看時事云云意謂新法青苖助役等事/煩雜不可辦亦言已才力不能勝任也)
聖明寛大許全身衰病摧頽自畏人莫上岡頭苦相望
吾方祭竈請比鄰
　聖明寛大(咸淳臨安志熙寜三年詔江淮發運湖北/運司體量殿中丞直史館蘇軾居䘮服除)
　(住復賈販及令天章閣待制李師中供析照騐見軾/妄冒差借兵卒事實以聞侍御史知雜事謝景温劾)
　(奏故也景温與王安石連姻安石實使之窮治卒無/所得軾不敢自明久之乞補外上批出與知州差遣)
　(中書不可擬令通判潁州上又批出改通判杭州然/軾自此留京師幾一嵗明年夏末秋初乃出都由陳)
　(赴杭此叚可補/本傳墓誌之缺)
　　附子由次韻二首
　　吏治區區豈不勝(欒城集作/任者訛)呉中已自富才能還
　　應占位書名姓學取藍田崔縣丞
　　試盡風波萬里身到官山水却宜人君知晏子恩
　　仍厚還與從來舊卜鄰
　　次韻柳子玉二首
　　　地爐
細聲蚯蚓發銀瓶擁褐横眠天未明衰鬢鑷殘欹雪領
壯心降盡倒風旌自稱丹竈錙銖火倦聽山城長短更
聞道牀頭惟竹几夫人應不解卿卿(公自注俗謂竹/几為竹夫人)
　　附子由作
　　鑿地泥牀不費功山深炭賤火長紅擁衾熟睡朝
　　衙後抱膝微吟暮雪中寵辱兩忘輕世味冰霜不
　　到傲天工遥知麻歩無人客寒夜清尊誰與同
　　　紙帳
亂文龜殻細相連慣卧青綾恐未便潔似僧巾白叠布
暖于蠻帳紫茸氊錦衾速巻持還客破屋那愁仰見天
但恐嬌兒還惡睡夜深踏裂不成眠
　　附子由作
　　夫子清貧不耐冬書齋還費紙重重窗明曉日從
　　教入帳厚霜飈定不容京兆牛衣聊可藉公孫布
　　被旋須縫呉綾蜀錦非嫌汝簡淡為生要易供
　　臘日㳺孤山訪惠勤惠思二僧
天欲雪雲滿湖樓臺明滅山有無水清出石(一作/石出)魚可
數林深無人鳥相呼臘日不歸對妻孥名尋道人實自
娯道人之居在何許寶雲山前路盤紆孤山孤絶誰肯
廬道人有道山不孤紙窗竹屋深自暖擁褐坐睡依團
(一作/圓)蒲天寒路逺愁僕夫整駕催歸及未晡出山廻望
雲木合但見野鶻盤浮圖兹逰淡薄歡有餘到家怳如
夢蘧蘧作詩火急追亡逋清景一失後難摹
　惠勤惠思(本集錢塘勤上人詩序云佛者惠勤從歐/陽公逰三十餘年公常稱之為聰明才智)
　(有學問者尤長於詩咸淳臨安志惠勤餘杭人同時/有惠思王安石送惠思詩云緑浄堂前湖水緑歸時)
　(正復有荷花花前若見餘杭姥為道仙人憶/酒家今於潛西菩明智寺有思所作浴堂記)寶雲山
　(西湖遊覽志寶雲山在西湖之北大佛寺之西寶雲/之支渡西泠橋以入孤山咸淳臨安志寶雲寺乾徳)
　(二年錢氏建舊名干光王寺/古蹟有靈泉井錦塢初陽臺)孤山(咸淳臨安志孤山/在西湖中稍西一)
　(嶼聳立旁無聯附為湖山勝絶處舊有智果觀音院/瑪瑙寶勝院報恩院廣化寺西湖㳺覽志孤山巋介)
　(湖中碧波環繞唐宋間/樓閣參差彌布椒麓)浮圖(翻譯名義窣堵波西域/記云浮圖此翻圓冡亦)
　(翻高顯義依梵本瘞/佛骨所是名曰塔)
　　附文與可次韻二首
　　跨明越壓蘇湖錢塘風物天下無玉峯孱顔石穿
　　漏雪海浩蕩潮喧呼舊嘗持之詫吾孥㑹挈爾去
　　相與娯宦逰若不求此都腰間采組徒云紆子瞻
　　鳳咮新結廬日娯其間興不孤平生美志自償足
　　休問滿眼生萑蒲有物可比中鄙夫蜉蝣朝生死
　　于晡公攘顯奪入(缺一/字)篋驕穉毋乃非良圖子瞻
　　之樂固有餘辨説是非從魯蘧我今有索君勿逋
　　歸日好景為我摹
　　問子瞻何江湖乃心魏闕君豈無胡為放浪檢束
　　外日與隠者相招呼籃輿往往從以孥靈運石壁
　　無此娯窮深極險興未已豈復更憚梯磴紆過客
　　休誇衡與廬天下此景君勿孤欲將文字冩物象
　　當截無限春江蒲登高能賦屬大夫逰覽未厭嗟
　　已晡安得世上有絶筆盡取君詩粧此圖此身之
　　外何贏餘栩然而覺其夢蘧請看湖上人名逋此
　　子形相誰解摹
　　蘇子容次韻一首
　　臘日不飲獨㳺湖如此清尚他人無唱酬佳句如
　　連珠况復同好相應呼君常聽事嗟罪孥雖在樂
　　國猶寡娯是社稷臣魯顓臾直道自任心不紆最
　　愛靈山之僧廬彼二惠者清名孤案上梵夾牀龍
　　鬚爐銷都梁饌伊蒲潔行自欲敦薄夫長吟擁褐
　　忘昕晡坐客不設氊氍毹對境如看方輿圖君懐
　　經濟才有餘名聲妖孽徴顔蘧且來山林尋遯逋
　　更玩四營兼參摹
　　子由次韻一首
　　鳥依山魚依湖但有所有無所無輕舟沿泝窮逺
　　近肩輿上下更傳呼翩然獨往不擕孥兼擅魚鳥
　　兩所娯困依巖石坐巉絶行牽翠蔓隨纒紆道逢
　　勤思訪其廬誦詩清切秋蟬孤隠居羞踏陌上土
　　何人起愛輪下蒲水南巷中羅百夫雞鳴朝謁至
　　日晡人生變化安可料憐汝久遯終無圖鳬鷖不
　　足鶴有餘一俯一仰戚與蘧嗟我久欲從逃逋方
　　圓不敢左右摹
　　李杞寺丞見和前篇復用元韻荅之
獸在藪魚在湖一入池檻歸期無誤隨弓旌落塵土坐
使鞭箠環呻呼追胥連保(烏臺詩案/作保伍)罪及孥(公自注近/屢獲鹽賊)
(皆坐同保/徙其家)百日愁嘆一日娯白雲舊有終老約朱綬豈
合山人紆人生何者非蘧廬故山鶴怨秋猿孤何時自
駕塵車去掃除白髮煩菖蒲麻鞵短後(苕溪叢/話作襪)隨獵夫
射弋狐兎供朝晡陶潛自作五柳傳潘閬畫入三峯圖
吾年凛凛(苕溪叢話/作五十)今幾餘知非不去慚衛蘧嵗荒無
術歸亡逋鵠則易畫虎難摹
　李杞寺丞(按李杞熙寜七年以三司判官提舉成都/茶事初立茶法禁止民間私賣先生詩有)
　(茶為西南害岷俗記/二李謂杞與稷也)朝晡(趙與時賓退録古之刻漏/夜有甲乙丙丁戊畫有朝)
　(禺中/晡夕)潘閬(沈括筆談潘閬字逍遥錢塘人咸平間有/詩名與錢易許洞為友後坐盧多遜黨亡)
　(命廢姓名僧服入中條山㑹赦以四門博士召之送/信州安置放棄終身葉紹翁四朝聞見録潘閬居錢)
　(塘工唐風惟落魄不檢為秦王記室參軍王坐罪捕/閬急閬自髠易緇上怒既怠有為閬説者上旋悟勅)
　(授四門助教未幾論者謂閬終秦黨語多怨望編置/信州先是盧多遜與潘善故有四門之命多遜譖趙)
　(普不行普相而多/遜罷故閬終不免)
　(烏臺詩案熙寜五年軾任杭州通判於十二月内與/發運司勾當公事大理寺丞李杞因獵出㳺孤山作)
　(詩四首内第二首有譏諷誤隨弓旌落塵土坐使鞭/箠環呻呼以譏諷朝廷新法行後公事鞭箠之多也)
　(又曰追胥保伍罪及孥百日愁嘆一日娯以譏諷朝/廷鹽法収坐同保妻子移鄉法太急也又曰嵗荒無)
　(術歸亡逋鵠則易畫虎難摹意取馬援畫鵠不成猶/類鶩畫虎不成反類狗言嵗既饑荒我欲出竒畫賑)
　(濟又恐朝廷不從反/似畫虎不成類狗也)
　　再和
東望海西望湖山平水逺細欲無野人疎狂逐漁釣刺
史寛大容歌呼君恩飽暖及爾孥才者不閒拙者娯穿
巖度嶺脚力健未厭山水相縈紆三百六十古精廬出
逰無伴籃輿孤作詩雖未造藩閾破悶豈不賢摴蒱君
才敏贍兼百夫朝作千篇日未晡朅來湖上得佳句從
此不看營丘圖知君篋櫝富有餘莫惜錦繡償菅蘧窮
多鬬險誰先逋賭取名畫不用摹
　刺史(時沈立為杭州守注/詳第八巻雙蓮詩下)三百六十古精廬(西湖逰/覽志餘)
　(杭州内外及湖山之間唐以前為三百六十寺及錢/氏立國後增為四百八十僧之𣲖有三曰禪曰教曰)
　(律/)摴蒱(程大昌演繁露摴蒱之名至晉始著其流沠/自博出博用六子樗蒱則用五子刻木為之)
　(兩頭尖鋭中間平廣狀如今之杏仁凡一子悉為兩/面其一面塗黑黑之上畫牛犢以為章一面塗白白)
　(之上即畫雉凡投子者五皆黑則名盧在摴蒱為最/高之采挼木而擲往往叱喝故名呼盧其五子四黑)
　(而一白則是四犢其采名雉降盧一等或名為梟皆/勝色也有摴蒱經不知作者姓名今骰子之制乃祖)
　(五木兩頭裁去尖鋭而蹙長為方既有六/面必著六數不比五木但有黑白兩面矣)
　　㳺靈隠寺得來詩復用前韻
君不見錢塘湖錢王壯觀今已無屋堆黄金斗量珠運
盡不勞折簡呼四方官游散其孥宫闕留與閒人娯盛
衰哀樂兩須臾何用多憂心鬱紆溪山處處皆可廬最
愛靈隠飛來孤喬松百尺蒼髯鬚擾擾下笑柳與蒲高
堂㑹食羅千夫撞鐘擊鼓喧朝晡凝香方丈眠氍毹絶
勝絮被縫海圖清風徐來驚睡餘遂超羲皇傲几蘧歸
時棲鴉正畢逋孤烟落日不可摹
　靈隠(葉紹翁四朝聞見録虎林山即靈隠山因避唐/諱改為武林樓攻媿詩武林山出武林水靈隠)
　(後山毋/乃是)錢塘湖(咸淳臨安志西湖在郡西舊名錢塘/湖源出武林山周圍三十里自唐及)
　(國朝號逰/觀勝地)錢王宫闕(徐一䕫呉越國考呉越國在杭/州鳳皇山下其子城南曰通越)
　(門北曰雙門錢氏納土後二門猶存咸淳臨安志不/言在鳳皇山下宋政和中孫沔守杭蔡襄為撰雙門)
　(記云錢氏依山阜以為治而雙門置木石錮金鐵用/為敵備沔以為非禮制改作之則錢氏宫室在鳳皇)
　(山下無/疑矣)飛來(晏公類要晉咸和元年西天僧慧理登/兹山嘆曰此是中天竺靈鷲山之小嶺)
　(不知何年飛來佛在世日多為仙靈所隠今此亦復/爾耶因挂錫造靈隠寺號其峯曰飛來太平寰宇記)
　(靈隠山在錢塘縣西十五/里本名稽留山今立寺焉)
　　戲子由
宛丘先生長如丘宛丘學舍小如舟常時低頭誦經史
忽然欠伸屋打頭斜風吹帷雨注面先生不愧旁人羞
任從飽死笑方朔肯為雨立求秦優眼前勃蹊何足道
處置六鑿須天㳺讀書萬巻不讀律致君堯舜知(苕溪/叢話)
(作/終)無術勸農冠葢閙如雲送老虀鹽甘似蜜門前萬事
不挂眼頭雖長低氣不屈餘杭别駕無功勞畫堂五丈
容旂旄重樓跨空雨聲逺屋多人少風騷騷平生所慚
今不耻坐對疲氓更鞭箠道逢陽虎呼與言心知其非
口諾唯居高志下眞何益氣節消縮今無幾文章小伎
安足程先生别駕舊齊名如今衰老俱無用付與時人
分重輕
　讀律(宋史熙寜六年於國子監置律學又選舉志王/安石變法立新科明法試律令刑統大義斷案)
　(所以待諸科之不能業進士者元豐六年國子司業/朱服言命官在學公試律義斷案俱優准吏部試法)
　(授/官)餘杭(太平寰宇記江南道杭州餘杭郡因縣以立/名隋平陳合錢塘綏安鹽官餘杭四縣置杭)
　(州在餘杭縣十年移州於錢塘城十一年復移州於/柳浦西依山築城即今郡也煬帝初為餘杭郡唐武)
　(徳四年復為杭州呉越時為/衣錦軍宋改寜海軍節度)
　(烏臺詩案與王詵往來詩賦條内戲子由詩云任從/飽死笑方朔肯為雨立求秦優意取東方朔傳侏儒)
　(飽欲死及滑稽傳優旃謂陛楯郎汝雖長何益乃雨/立我雖短幸休居言弟轍家貧官卑而身材長大所)
　(以比方朔陛楯郎而以當今進用之人比侏儒優旃/也又云讀書萬巻不讀律致君堯舜知無術是時朝)
　(廷新興律學軾意非之以為法律不足以致君於堯/舜今時又專用法律而忘詩書故言我讀萬巻書不)
　(讀法律葢聞法律之中無致君堯舜之術也又云勸/農冠葢閙如雲送老虀鹽甘似蜜以譏諷朝廷新差)
　(提舉官所至苛細生事發摘官吏惟學官無吏責也/弟轍為學官故有是句又云平生所慚今不耻坐對)
　(疲氓更鞭箠是時多徙配犯鹽之人例皆飢貧言鞭/箠此等貧民軾平生所慚今不復耻矣以譏朝廷鹽)
　(法太急也又云道逢陽虎呼與言心知其非口諾唯/是時張靚俞希旦作監司意不喜其人然不敢與争)
　(議故毁詆之為陽虎也○愼按施氏王氏注所引烏/臺詩案多缺落不全故於補註悉皆詳録此段施注)
　(刻本巳全載今仍録入者葢詩案即本詩注/脚比之公自注義例不得不載也餘倣此)
　　附子由次韻
　　我將西歸老故丘長江欲濟無行舟宦㳺已如馬
　　受軛衰病擬學龜藏頭三年學舍百不與糜費廩
　　粟常慙羞矯時自信力不足從政敢謂學已優閉
　　門却掃誰與語晝夢時作鈞天游自從四方多法
　　律深山更深逃無術衆人奔走我獨閒何異端居
　　割蜂蜜懐安巳久心自知彈劾未至理先屈餘杭
　　軍府百事勞經年未見持干旄賈生作傅無封事
　　屈平憂世多離騷煩刑弊法非公耻怒馬奔車忌
　　鞭箠藐藐何自聽諄諄諤諤未必賢唯唯求田問
　　舍古所非荒畦敝宅今餘幾出從王事當有程去
　　須膰肉嫌無名掃除百憂惟有酒未退聊取身心
　　輕
　　附文與可次韻
　　子由在陳窮于丘正若淺港横巨舟每朝升堂講
　　書罷𦂳合兩眼深埋頭才名至高位至下此事自
　　屬他人羞猶勝俁俁彼賢者手把翟籥隨羣優岋
　　如老鶴立海上退避不與􁩂鶬逰文章豈肯用一
　　律獨取無間有神術所畜未嘗資已身榾榾恰同
　　蜂聚蜜有時七日不火食支體雖羸心不屈陵陽
　　謬守卑且勞馬前空愧持旌旄平生讀書若􁁊詬
　　老大下筆侵離騷貧且賤焉眞可耻欲撻羣邪無
　　尺箠安得來親絳帳旁日與諸生供唯唯須知道
　　義故可樂莫問功名能得幾君子道逺不計程死
　　而後已方成名千鈞一羽不須較女子小人知重
　　輕
　　送蔡冠卿知饒州
吾觀蔡子與人逰掀豗笑語無不可平生儻蕩(苕溪叢/話作倜)
(儻/)不驚俗臨事迂濶乃過我横前坑穽衆所畏布路金
珠誰不裹爾來變化驚何速昔號剛强今亦頗憐君獨
守廷尉法晚嵗久(苕溪叢/話作却)理鄱陽柂莫嗟天驥逐羸牛
欲試良玉須猛火世事徐觀眞夢寐人生不信長轗軻
知君决獄有隂功他日老人醻魏顆
　蔡冠卿(鄱陽記蔡冠卿字元輔慶歴六年進士歴知/鄢陵縣遷大理少卿出知饒州後人畫像配)
　(范文/正)饒州(徐湛鄱陽記郡北有堯山地加饒衍益食/而為饒矣九域志江南東路饒州鄱陽郡)
　(治鄱/陽縣)儻蕩(漢書史丹貌若儻蕩不備然心/甚謹注云儻蕩疎誕無檢也)獨守廷尉
　法(施氏原註初知登州許遵因婦人阿云傷夫獄遵/言大理審刑所定刑名不當翰林學士王安石是)
　(遵議熙寜元年七月詔謀殺已傷案問欲舉自首從/謀殺减二等論富弼曾公亮為相皆不然之二年二)
　(月三日詔自今謀殺人已死自首及案問欲舉並奏/裁而安石以右諫議叅知政事奏言謀殺刑名論辨)
　(已一年宜早裁處上令與富弼議弼辭以素不曉刑/名但人説諫議以謀與殺分為二等破析律文先是)
　(吕公著韓維錢公輔定案問欲舉如安石議詔依所/定而審刑院大理寺官齊恢王師元蔡冠卿皆以為)
　(不當詔安石與刑寺官㑹議恢尋出使師元冠卿合/奏不肯與安石㑹議詔以師元等所議下安石安石)
　(詰難條奏至二月三日乃有前降指揮而安石是日/得政判刑部劉述丁諷奏以為不可用封還中書安)
　(石與叅政唐介争議于上前上卒從安石議冠卿既/與安石不合遂補外得饒州東坡送行詩意葢用此)
　(此叚施氏舊刻所有可補宋史/之缺而新刻刪去今為補録)
　(烏臺詩案熙寜五年二月内大理少卿蔡冠卿准勅/差知饒州軾作詩送之除無譏諷外其云横前坑穽)
　(衆所畏以譏當時用事之人有逆其意者則設坑穽/以䧟之也又云布路金珠誰不裹以譏朝廷用事之)
　(人有順其意者則以利誘之如以金珠布路也又爾/來變化二句以譏士大夫為利所誘脅變化從之雖)
　(舊號剛强今亦然也乂云憐君獨守廷尉法言冠卿/屢與朝廷争議刑法以致不進用出守小郡又云莫)
　(嗟天驥逐羸牛以冠卿比天驥以進用不才比羸牛/以譏諷進用之人不當也又云欲試良玉湏猛火玉)
　(經火不變然後為良言冠卿經歴艱險折挫節操不/改也又云世事徐觀眞夢寐言人事得䘮古來譬如)
　(夢幻當時執政不必常/進冠卿不必常退也)
　　　　愼按施氏原本此詩編初到杭州之前與原
　　　　注不合原注云蔡冠卿與王安石議刑獄不
　　　　合補外得饒州事在熙寜二年二月烏臺詩
　　　　案則云五年二月兩處互異依施注此詩應
　　　　在送曾子固倅越之前不當編入倅杭時依
　　　　詩案則應編壬子二月以後亦不當在辛亥
　　　　冬今改編于此
　　嘲子由
堆几盡埃簡攻之如蠧蟲誰知聖人意不盡書籍中曲
盡絃猶在器成機見空妙哉斵輪手堂下笑桓公
　　　　愼按外集古書作書籍此詩施氏原本不載
　　　　新刻載續補下巻止有前四句今從外集采
　　　　其全篇編倅杭巻中
　　越州張中舍夀樂堂
青山偃蹇如高人常時不肯入官府高人自與山有素
不待招邀滿庭户卧龍蟠屈半東州萬室鱗鱗枕其股
背之不見與無同狐裘反衣無乃魯張君眼力覷天奥
能遣荆棘化堂宇持頤宴坐不出門収攬竒秀得十五
才多事少厭閒寂卧看雲烟變風雨筍如玉筯椹如簮
强飲且為山作主不憂兒軰知此樂但恐造物怪多取
春濃睡足午牕明想見新茶如潑乳
　越州(元和郡縣志浙東觀察使治越州秦㑹稽郡漢/順帝時浙江東西分呉越隋改越州太平寰宇)
　(記宋為鎭東軍節度使施武子㑹稽志王羲之為㑹/稽内史王述為揚州牧羲之耻之求分㑹稽為越州)
　(不果至隋而㑹稽卒為越州葢本于/此名勝志南渡後始改名紹興府)張中舍夀樂堂
　(施氏原注云紹興初僉書判官丁君載新是堂郡人/傅給事崧卿嘗作記其畧云堂在判官㕔事之西南)
　(熙寜五年簽書公事太子中舍張次山字希元實始/創建余從伯父奉議館于張為之記兒童時嘗見石)
　(本大抵謂此堂面山臨泉可以資仁知之養而享其/成故名夀樂張建康人工書蓄古畫甚富嘗見其跋)
　(玉軸黄庭數百字小楷精妙有二王筆法方作堂時/召能文詞者往往為賦詩今考掇英集東坡詩外惟)
　(録太守沈諫議立之律詩一篇而已㕔事今為通判/南㕔云云此叚新刻本俱刪去今補録又按烏臺詩)
　(話云熈寜五年軾通判杭州日太子中舍越州簽判/張次山有書求作寳繪堂記即其人矣宋朝職官分)
　(紀太子右春坊有/中舍人從七品)卧龍(元稹州宅記越州子城因種/山之勢盤龍廻繞若卧龍形)
　(故取以為名施武子㑹/稽志府治枕卧龍東麓)狐裘反衣(北史王孝籍傳反/被狐白不好緇衣)
　(此小人為明/尚不取也)
　　姚屯田挽詞
京口年來耆舊衰高人淪䘮路人悲空聞韋叟一經在
不見恬侯萬石時貧病只知為善樂逍遥却恨棄官遲
七年一别眞如夢猶記蕭然瘦鶴姿
　姚屯田(名失考職官分紀工部官/員有屯田郎中及員外郎)
　　送岑著作
懶者常似静静豈懶者徒拙則近於直而直豈拙歟夫
子静且直雍容時巻舒嗟我復何為相得歡有餘我本
不違世而世與我殊拙于林間鳩懶于冰底魚人皆笑
其狂子獨憐其愚直者有時信(平/聲)静者不終居而我懶
拙病不受砭藥除臨行怪酒薄巳與别淚俱後㑹豈無
時遂恐出處疎惟應故山夢隨子到吾廬
　岑著作(名象求中江人文獻通考吉凶影響録十巻/中江岑象求於熈寜末閒居江陵所撰葢岑)
　(自梓州罷任後事也職官/分紀秘書省有著作佐郎)
　　雨中明慶賞牡丹(一本無明/慶二字)
霏霏雨露作清妍爍爍明燈(一作珠/者訛)照欲然明日春隂
花未老故應未忍著酥煎
　明慶(咸淳臨安志明慶寺在木子巷北唐大中二年/僧景初建為靈隠院祥符五年改今額武林梵)
　(志明慶寺有蘇文/忠公書觀音經碑)酥煎(復齋漫録東坡明慶牡丹詩/云云孟蜀時兵部尚書李昊)
　(每將牡丹數株分遺朋友與牛酥同贈且曰俟花/凋謝即以酥煎食之無棄穠艷其風流貴重如此)
　　　　愼按此詩施氏原本不載外集編自黄州歸
　　　　宜興巻中今据咸淳臨安志改編
　　吉祥寺賞牡丹
人老簪花不自羞花應羞上老人頭醉歸扶路人應(一/作)
(争/)笑十里珠簾半上鈎
　吉祥寺牡丹(冷齋夜話牡丹唐時杭州無此種長慶/中開元寺僧惠澄自都下乍得一本謂)
　(之洛花至宋漸多而獨盛于吉祥寺本集牡丹記畧/云熈寜五年三月二十三日予從太守沈公觀花于)
　(吉祥寺僧守璘之圃云云武林梵志吉祥律寺在安/國坊乾徳三年睦州刺史薛温捨宅為寺治平中改)
　(曰廣福其/地多牡丹)
　　吉祥寺僧求閣名
過眼榮枯電與風久長那得比(咸淳臨安/志作似)花紅上人宴
坐觀空閣觀色觀空色即空
　上人(大品經佛言若菩薩一心行阿耨多羅三藐三/菩提心不散亂是名上人翻譯名義律云瓶沙)
　(王稱佛弟/子為上人)宴坐(維摩經不於三界現身意是為宴坐/不越滅度而現諸威儀是為宴坐心)
　(不住内亦不住外是為宴坐于諸見/不動而修行三十七品是為宴坐)觀空(楞嚴經觀/空非色見)
　(即消亡僧肇宗本義般若之門觀空漚/和之門渉有注云智門觀空悲門渉有)色即空(維摩/經色)
　(即是空非色滅/空色性自空)
　　和劉道原見寄
敢向清時怨不容直嗟吾道與君東坐談足使淮南懼
歸去方知冀北空獨鶴不須驚夜旦羣烏未可辨雌雄
廬山自古不到處得與幽人子細窮
　淮南懼(漢書辛慶忌傳虞有宫之竒晉獻不寐衛青/在位淮南寢謀王應麟困學紀聞今人多以)
　(淮南謀寢稱汲黯而不及青按汲黯在朝淮南謀寢/二語見呉語歩隲疏中○施氏原注道原既與介甫)
　(異論絶交力請歸養前詩既以汲黯比道原此詩益/致嘆美之意又用汲黯事以淮南喻介甫也烏臺詩)
　(案軾為劉恕有學問心正直故作此詩美之因以諷/當今進用之人也恕于是時自館中出監酒務非敢)
　(怨時之不容馬融謂鄭康成吾道東矣故比之汲黯/在朝淮南寢謀又以比恕之直又韓愈云冀北馬羣)
　(遂空言館中無人也嵇紹昻昻如獨鶴之在雞羣又/淮南子雞知將旦鶴知夜半又以劉恕比鶴謂衆人)
　(為雞也詩云具曰予聖誰知烏之雌雄意言今日/進用之人君子小人雜處如烏之不可辨雌雄也)
　　和劉道原咏史
仲尼憂世接輿狂臧榖雖殊竟兩亡呉客漫陳豪士賦
桓侯初笑越人方名高不朽終安用日飲無何計亦良
獨掩陳編弔興廢窗前山雨夜浪浪
　咏史(東都事畧稱道原有史學于晉魏以後事尤精/詳考証前史差繆所著十國紀年四十二巻通)
　(鑑外紀十巻其精于史學/如此惜咏史詩不傳也)
　　和劉道原寄張師民(一本作/思民)
仁義大㨗徑詩書一旅亭相夸綬若若猶誦麥青青腐
䑕何(烏臺詩/案作相)勞嚇高鴻本自㝠顚狂不用喚酒盡漸須
醒
　(烏臺詩案熙寜六年軾任杭州通判有劉恕字道原/寄詩三首軾依韻和即不曾寄張師民師民者亦不)
　(曾識除無譏諷外此詩譏諷朝廷近日進用之人以/仁義為㨗徑以詩書為逆旅但為印綬爵禄所誘則)
　(假六經以進如莊子所謂儒以詩禮發冡故云麥青/青又云小人之顧禄如䲭鳶以腐䑕嚇鴻鵠其溺于)
　(利如人之醉于酒酒盡則自/醒也○愼按六年當作五年)
　　送張職方吉甫赴閩漕六和寺中作
羡君超然鸞鶴姿江湖欲下還飛去空使呉兒怨不留
青山漫漫七閩路門前江水去掀天寺後清池碧玉環
君如大江日千里我如此水千山底
　張吉甫(爵里/失考)職方(孫彦同職官分紀兵部官屬職/方郎中從六品員外郎正七品)六
　和寺(咸淳臨安志六和塔在龍山月輪峰即舊夀寜/院西湖逰覽志龍井之南為九溪其西為十八)
　(磵路通月輪山六和塔在月輪峯旁宋開寳三年智/覺禪師即錢氏之南果園建塔以鎭江潮高九級五)
　(十餘丈海􁋆夜泛者以塔燈為指南開化寺即塔院/也按翻譯名義僧伽此云和合衆和有六義戒和同)
　(修見和同解身和同住利和/同均口和無争意和同悦)七閩(周禮職方氏掌天/下之圖辨其邦國)
　(都鄙四夷八蠻七閩九貉五戎六狄之人民國語閩/芉蠻也輿地廣記福建路春秋時為七閩地秦為閩)
　(中/郡)
　　和子由柳湖久涸忽有水開元寺山茶舊無花今
　　嵗盛開二首
太昊祠東鐵墓西一樽曾與子同擕囬瞻郡閣遥飛檻
北望檣竿半隠堤飯豆羮藜思兩鵠飲河噀水頼長霓
如今勝事無人共花下壺盧鳥勸提
　太昊祠(漢書地理志陳本太昊之墟揮麈録太祖詔/修先代帝王祠廟每廟須及百五十間太昊)
　(祠在陳州以金提勾芒配太平寰宇記陳州/枕蔡水八卦壇在焉伏羲陵在城北三里)
長明燈下石欄干長共松杉守嵗寒葉厚有稜犀甲健
花深少態鶴頭丹久陪方丈曼陁雨羞對先生苜蓿盤
雪裏盛開知有意明年開後更誰看
　長明燈(唐高邁長明燈頌日中則昃昃則没我長明/燈不没月滿則虧虧則盡我長明燈不盡)
　　附子由原作二首
　　旱湖堤上柳空多倚岸輕舟柰汝何秋雨連渠添
　　積潤春風吹凍忽生波蟲魚便爾來無數鳬雁猶
　　疑未肯過持詫錢塘應笑我㘭中浮芥兩么麽
　　古殿山花叢百圍故園曾見色依依凌寒强比松
　　筠秀吐艷空驚嵗月非冰雪紛紜眞性在根株老
　　大衆園稀山中草木誰擕種潦倒塵埃不復歸
　　雨中逰天竺靈感觀音院
蠶欲老麥半黄前山後山雨浪浪農夫輟耒女廢筐白
衣仙人在高堂
　靈感觀音院(咸淳臨安志上天竺觀音寺晉天福四/年僧道翊結廬山中夜有光就視得竒)
　(木命孔仁謙刻觀音像錢忠懿王即其地創佛廬咸/平中郡守張去華以旱迎大士至梵天寺致禱即日)
　(雨自是水旱必禱焉治平二年知杭州沈遘奏天竺/看經院觀世音菩薩始自石晉至今福澤生民前後)
　(靈跡甚著䝉㫖賜曰靈感端明學士蔡襄繼守是邦/一新院宇用揭新額云云釋氏稽古畧亦同王注以)
　(為蔡襄奏上/其事者訛)白衣仙人(慧光奏事録孝宗宣上天竺/僧若訥入對選徳殿問上竺)
　(起因今得幾時訥曰起石晉天福四年太祖開寳間/呉越王錢俶夢白衣天人曰吾居處甚隘覺而詢其)
　(實為廣其殿宇据此則仙/人當作天人存以備考)
　　贈上天竺辯才師
南北一山門上下兩天竺中有老法師瘦長如鸛鵠不
知修何行碧眼照山谷見之自清凉洗盡煩惱毒坐令
一都㑹男女禮白足我有長頭兒角頰峙犀玉四嵗不
知行抱負煩背腹師來為摩頂起走趁奔鹿乃知戒律
中妙用謝羈束何必言法華佯狂啖魚肉
　上天竺(咸淳臨安志天聖中僧詵夢大士像浮空而/行出小山曰吾欲憇此明日僧寂至語夢協)
　(乃謀徙今處乳竇峰矗其前白雲師子/中印諸峰左右環拱所謂上天竺也)辯才(咸淳臨/安志郡)
　(守沈遘謂大士以聲音為佛事非禪那所居即謝去/住持智月以辯才法師元浄為其主仍請于朝以教)
　(易禪元浄乃益增廣殿宇熈寜中詔嵗度僧/一每遣中使致香幣嵗給大農錢作佛事)兩天竺
　(咸淳臨安志嘉祐末守沈禮部文通以為天竺起于/司馬晉時踰七百載而觀音發跡西峯甫及百年遂)
　(分為二云云白居易詩亦云一山門作兩山門兩寺/原從一寺分○愼按舊志並載三天竺而云兩者嘗)
　(見南宋人王信華嚴閣記云南北山浮屠之居幾四/百所而授禪家學者三惟靈隠浄慈及中天竺耳乃)
　(知上下兩天竺皆律/寺其並稱葢由此也)長頭兒(即先生中/子适也)
　　　　愼按子由所撰辯才塔銘師名元淨字無象
　　　　沈文通治杭命師住上天竺以咸淳志考之
　　　　沈遘為杭州守在嘉祐七年釋氏稽古畧亦
　　　　云辯才自仁宗嘉祐末歴治平熙寜住上天
　　　　竺一十七年然則先生倅杭時辯才正住天
　　　　竺贈詩必于此時宋雕本及施氏本俱載此
　　　　詩于宻州巻中訛矣當先生在杭一時詩僧
　　　　如惠勤惠思清順可久軰往往見于篇章辯
　　　　才乃諸方尊宿豈有近在湖山獨不一顧迨
　　　　去任後始作詩遥贈耶今改編于此
　　和蔡凖郎中見邀逰西湖三首
夏潦漲湖深更幽西風落木芙蓉秋飛雪闇天雲拂地
新蒲出水柳映洲湖上四時看不足惟有人生飄若浮
解顔一笑豈易得主人有酒君應留君不見錢塘逰宦
客朝推囚暮决獄不因人喚何時休
　蔡凖(失/考)西湖(咸淳臨安志明聖湖周繞三十里三面/環山溪谷縷注下有淵泉水道瀦而為)
　(湖漢時金牛見湖中以為明聖之瑞/故名以其負郭而西故又稱西湖)推囚决獄(宋呉/華北)
　(㕔記畧云熙寜中蘇文忠公由史館來貳杭郡事時/方行新法公常因法以便民又姚巖東㕔續記云先)
　(生以奉常博士倅杭于時民淳事簡猶有/朝推囚暮决獄之詩其勤于王事如此)
城市不識江湖幽如與蟪蛄語春秋試令江湖處城市
却似麋鹿㳺汀洲高人無心無不可得坎且止乘流浮
公卿故舊留不得遇所得意終年留君不見抛官彭澤
令琴無弦巾有酒醉欲眠時遣客休
田間决水鳴幽幽揷秧未徧麥巳秋相擕燒筍苦竹寺
却下踏藕荷花洲船頭斫鮮細縷縷船尾炊玉香浮浮
臨風飽食得甘寢肯使細故胸中留君不見壯士憔悴
時飢謀食渴謀飲功名有時無罷休
　苦竹(咸淳臨安志苦竹筍端午/前多充餽遺以其性凉也)
　　六月二十七日望湖樓醉書五絶
黑雲翻墨未遮山白雨跳珠亂入船巻地風來忽吹散
望湖樓下水如天
　望湖樓(咸淳臨安志望湖樓在錢塘門外一里一名/看經樓乾徳五年錢忠懿王建西湖逰覽志)
　(樓在昭慶寺前/一名先徳樓)
　　附子由次韻
　　欲看西湖兩岸山卧乘湖上木蘭船湖山已自隨
　　船改更値隂晴欲雨天
放生魚鼈逐人來無主荷花到處開水枕能令山俯仰
風船解與月徘徊
　放生(藝文類聚梁元帝時荆州有放生亭碑世謂放/生事始于唐不知唐以前已有之咸淳臨安志)
　(天禧四年王欽若奏以西湖為祝聖放生池禁采捕/郡守王隨記其事西湖逰覽志放生亭在寳石山麓)
　月徘徊(太白詩我/歌月徘徊)
　　附子由次韻
　　眼看西湖不暫來簿書無算撥還開三年屈指渾
　　將盡記取從今得幾回
烏菱白芡不論錢亂繫青菰裹緑盤(一作/綵槃)忽憶嘗新㑹
靈觀滯留江海得加餐
　菱芡(咸淳臨安志菱初生嫩者名沙角硬者名餛飩/湖中生如栗様者極鮮雞頭古名芡又名雞壅)
　(今錢塘之梁渚􁁊頭仁和之藕湖臨/平湖所産特佳西湖尤勝可篩為粉)㑹靈觀(汴京遺/跡志㑹)
　(靈觀在南薰門外宋祥符五年建初名五岳觀觀成/賜名㑹靈南有奉靈園東有凝祥池歐陽公詩自注)
　(云凝祥池/雞頭極美)
　　附子由次韻
　　湖山欲買恨無錢且盡芳樽對玉盤菱角雞頭應
　　已厭蟹螯馬頰更勤餐
獻花逰女木蘭橈細雨斜風濕翠翹無限芳洲生杜若
呉兒不識楚辭招
　　附子由次韻
　　終日清漪弄短橈久忘車乘走翹翹秋風且食鱸
　　魚美洛下諸生未可招
未成小隠聊中隠可得長閒勝暫閒我本無家更安往
故鄉無此好湖山
　暫閒(韓愈詩盡瘁年將/久公今始暫閒)
　　附子由次韻
　　滯留朝市常嫌鬧放棄江湖也未閒孤舫粗窮千
　　頃浪肩輿未盡百重山
　　七月一日出城舟中苦熱
凉飈呼不來流汗方被體稀星乍明滅暗水光瀰瀰香
風過蓮芡驚枕裂魴鯉欠身宿酒餘起坐濯清泚火雲
勢方壯未受月露洗身微欲安適坐待東方啟
　　宿餘杭法喜寺後緑野堂望呉興諸山懐孫莘老
　　學士
徙倚秋原上凄凉晚照中水流天不盡人逺思何窮問
艓(咸淳臨安/志作路)知秦過看山識禹功(公自注餘杭始皇所/舍舟也西北舟杭山)
(堯時洪水/繫舟山上)稻凉初吠蛤柳老半書蟲荷背風翻白蓮腮
雨退紅追㳺慰遲暮覔句效兒童北望苕溪轉遥憐震
澤通烹魚得尺素好在紫髯翁
　餘杭(元和郡縣志餘杭縣東南去杭州七十里呉興/記云始皇三十七年將上㑹稽途出此地因立)
　(為縣捨舟航于此仍以為名史記始皇臨浙江水波/惡乃西百二十里從狹中渡徐廣注云葢在餘杭也)
　(元和志謂始皇捨舟航于此因以為名葢留杭/而名其地則禹也因地名而置為縣則秦也)法喜
　寺(咸淳臨安志餘杭有法喜院在縣郭内溪北舊名/吉祥光化二年建大中祥符八年改今額左有亭)
　(跨城東坡嘗宿于寺留題/亭上後人名為懐舊亭)呉興(元和郡縣志古防風/氏之國三國時置呉)
　(興郡隋仁夀二年改湖州東至杭州一百/九十里太平寰宇記宋為宣徳軍節度使)孫莘老(按/宋)
　(史孫覺字莘老高郵人第進士嘉祐中編校昭文書/籍神宗朝以右正言奪兩職通判越州徙知通州歴)
　(知廣徳軍蘇福亳揚徐五州不載知湖州事東都事/畧孫莘傳熈寜中修起居注以言事黜知廣徳軍踰)
　(年徙湖州以時考之及本集/墨妙亭記云云與詩正合)學士(容齋隨筆國朝館/職必試而後命一)
　(經此職遂為名流高者曰集賢修撰史館修撰直龍/圖閣直昭文館史館秘閣集賢院次曰集賢秘閣校)
　(理官卑者曰館閣校勘史館檢討均謂之館職記注/官缺必于是取之官至員外郎則任子中外皆稱學)
　(士江少虞宋朝事實類苑開元故事集賢院校書郎/許稱學士今三館職事皆稱學士用開元故事也)
　禹功(咸淳臨安志舟杭山在餘杭縣西北二十五/里山頂有石穴古老云禹治水維舟之所)
　　附子由次韻
　　信美非吾土三呉一水中亭高望已極舟入去無
　　窮朝市知安在湖山信有功遨逰逐鳬鴨飲食數
　　魚蟲波浪喧朝夕梅蒸變緑紅逢人問京洛去國
　　長兒童同舍情相接鄰邦信屢通相邀欲相過道
　　里訊溪翁
　　宿臨安淨土寺
雞鳴發餘杭到寺已亭午叅禪固未暇飽食良先務平
生睡不足急掃清風宇閉門羣動息香篆起烟縷覺來
烹石泉紫笋發輕乳晚凉沐浴罷衰髮稀可數浩歌出
門去暮色入村隖微月半隠山圓荷争㵼露相擕石橋
上夜與故人語明朝入山房石鏡炯當路昔照熊虎姿
今為猿鳥顧廢興何足弔萬古一仰俯
　臨安(元和郡縣志臨安縣在杭州西北一百二十八/里呉志云建安十六年分餘杭立臨水縣晉太)
　(康中改臨安縣/有臨安山故名)淨土寺(咸淳臨安志淨土禪寺在臨/安縣南二里顯徳中呉越錢)
　(氏建號光孝明因寺祥符中改今額元張昱過臨安/淨土寺詩云祥符賜額海㑹寺回首年來彈指過自)
　(注云東坡作杭倅時行部於潛過此武林梵志寺在/臨安縣北鄉五代梁乾化二年呉越王捨基為寺梵)
　(志訛當從臨安志三/説互異備録俟再考)山房(施氏原注眞寂院一名山/房在浄土之旁新刻本改)
　(云在石鏡山東非/原文也今駁正)
　　附子由和
　　四方清浄居多被僧所占既無世俗營百事得豐
　　贍家居每紛薄奉養出寒欠昔年旅東都局促吁
　　已厭城西近精廬長老時一覘毎來獲所求食飽
　　山茶釅塵埃就湯沐垢膩脱巾䪜不知禪味深但
　　取饑腸饜京城苦煩溷物景費冶染呉都况清華
　　觀刹吐光艷石矼度空濶泉溜㵼深塹經過未足
　　多終老應長歎
　　附楊參政棟次韻詩(從咸淳臨/安志采出)
　　令君督來期書郵日旁午世事不足論清㳺乃先
　　務朝朝扣禪闗復此得淨宇淺斟琥珀濃細嚼銀
　　絲縷味雋問牛酥軒高來燕乳曲折溪屢横尖圓
　　峯可數萬頃喧桑田一簇静松塢由來鏡中人不
　　殊草頭露越主朝汴宫蜀客盡呉語剥蝕淨土碑
　　荒殘峽山路桑梓如之何誰能忘一顧日詢錦橋
　　新三嘆清流俯
　　自淨土歩至功臣寺
落日岸葛巾晚風吹羽扇松間野歩穏竹外飛橋轉神
功鑿横嶺巖石得巨片直度千人溝下有微流泫岡巒
蔚回合金碧爛明絢緬懐異姓王負擔此鄉縣長逢胯
下辱屢乞桑間飯誰謂(咸淳臨安/志作知)山石頑識此希世彦
凛然英氣逼屹起猶聳戰他年萬騎歸父老恣歡宴錦
繡被原野金珠散貧賤竇融既入朝呉芮空記面榮華
坐銷歇閲世如郵傳惟有長明燈依然照深殿
　功臣寺(咸淳臨安志功臣山在臨安縣南一里本名/大官山唐昭宗詔改錢鏐所居大官山為功)
　(臣山施氏原注臨安開化院在縣南二/里梁乾化五年呉越王建舊名功臣院)異姓王(呉越/備史)
　(錢鏐于天復元年五月初封彭城王二年五月封越/王天祐元年封呉王至梁始封呉越王唐莊宗朝自)
　(稱呉越國王五代史呉越世家詔圖形凌烟升衣錦/營為衣錦軍云云時鏐尚未封越王也施氏補注顚)
　(倒史傳原文便似圖形升軍等事/皆在天復二年後矣今為駁正)山石(呉越備史武/肅王錢鏐杭)
　(州安國縣人生于本縣之衣錦鄉王嘗憇後山忽一/石屹然自立王志之後建功臣精舍遂以石為佛坐)
　(先生所用乃此事新刻施/注本引石鏡作注者訛也)入朝(呉越備史補興國三/年呉越王錢俶于二)
　(月六日發國城三月二十四日至京師居于禮賢宅/五月四日再上表請以呉越封疆歸有司所部州十)
　(三縣八十六户五十五萬七百兵十五萬五千盡獻/于朝改封俶為淮海國王五代史錢鏐傳子元瓘孫)
　(佐佐弟俶四主凡/四十八年國除)
　　附子由和
　　山平村塢連野寺鐘相答晚隂生林莽落日猶在
　　塔行招兩社僧共歩青山月送客渡石橋迎客出
　　林樾幽尋本眞性往事聽徐説錢王方壯年此邦
　　事輕俠鄉人鄙貧賤異類識英傑立石象興王遺
　　迹今岌嶪功勛三呉定富貴四海甲歸來父老藏
　　崇高畏摧壓詩人巧譏病牛領(二字疑/有訛)恣挑抉流
　　傳後世人談笑資口舌是非亦已矣興廢何倉卒
　　持歸問禪翁笑指浮漚没
　　　　愼按此詩向來刻本俱訛入東坡集題云逰
　　　　杭州山考欒城集乃子由和子瞻自淨土歩
　　　　至功臣寺作也今從和詩例附録以正諸刻
　　　　之譌首句東坡集作山中村塢迷遺迹作遺
　　　　址牛領作此欲摧壓作傾壓數字稍異
　　逰徑山
衆峯來自天目山勢若駿馬奔平川中塗勒破千里足
金鞭玉鐙相廻旋人言山住水亦住下有萬古蛟龍淵
道人天眼識王氣結茆宴坐荒山巔精神(苕溪叢/話作誠)貫山
石為裂天女下試顔如蓮寒牕暖足來朴渥(一作/朔)夜鉢
咒(苕溪叢/話作沉)水降蜿蜒雪眉老人朝叩門願為弟子長參
禪爾來廢興三百載奔走呉㑹輸金錢飛樓湧殿壓山
破朝鐘暮鼔驚龍眠晴空仰(咸淳志/作偶)見浮海蜃落日下
數投村(一作/林)鳶有生共處覆載内擾擾膏火同烹煎近
來愈覺世議(一作/路)隘每到寛(烏臺詩/案作勝)處差安便嗟余老
矣百事廢却尋舊學心茫然問龍乞水歸洗眼欲看細
字銷殘(咸淳志/作長)年(公自注龍井水/洗病眼有効)
　徑山(徑山事狀山乃天目之東北峯有徑路通天目/故謂之徑山五峯周抱中有平地人迹不到)
　天目(元和郡縣志天目山高三萬六千丈東南有瀑/布上有兩池為天之左右目咸淳臨安志山在)
　(臨安縣西五十里周八百里有三十六洞按大藏洞/淵集第三十四洞天天目山左目高三千丈右目高)
　(二千五百丈洞周圍一百里名太微𤣥葢洞天太平/寰宇記天目山一名浮玉山上有兩池一峯在東號)
　(東天目在臨安縣界西尖峯在於潛縣北四十/五里連亘杭宣湖徽四州之境周㢠廻二千里)蛟龍
　淵(續高僧傳徑山有龍淵龍王化身為人獻其地于/國一大師乃成伽藍呉興掌故蛟龍池在天目山)
　(東南名勝志東西二瀑噴注有上中下三池上池懸/崖五十仞中池三十仞下池深莫測溢于大徑口小)
　(徑/口)道人(咸淳臨安志呉郡崑山朱氏子貢禮部道由/丹徒至鶴林寺馬素禪師見而異之遂祝髮)
　(名法欽久之辭出逰方請示所止素曰汝乘流而行/遇徑即止欽至山問途于樵者曰此乃徑塢師記素)
　(語遂自東北而登適見苫草以覆罝罘乃即其下黙/坐値大雪旬日不食獵師見而慕之為結草庵唐大)
　(歴三年代宗詔至闕下親加瞻禮號國一禪/師王顔丘丹撰塔銘崔元翰李吉甫撰碑銘)天眼(傳/法)
　(正宗記四祖優婆麴多尊者有十力弟子其一天眼/力翻譯名義佛有天眼通者于眼得色界四大造清)
　(淨色是名天眼天眼/所見諸色無不能照)廢興三百載(咸淳臨安志徑山/能仁禪院在臨安)
　(縣北三十里開山曰國一禪師法欽唐代宗時詔即/其菴所建徑山寺乾符六年改為鎭國院祥符中改)
　(賜承天/禪院)呉㑹(范成大呉郡志云世多稱呉門為呉㑹/自唐已然此殊未穏天下都㑹之處多)
　(矣未有以地名冠于㑹之一字而稱之者呉本秦㑹/稽郡後漢分呉㑹稽為二郡後世指二浙之地通稱)
　(呉㑹謂呉與㑹稽也莊子釋文淛江注云今在餘杭/郡後漢以為呉㑹分界其云分界則言兩地尤明禇)
　(伯玉隠居剡山齊太祖手詔呉㑹二郡以禮迎遣此/證尤切按宋元嘉時以揚州浙西屬司𨽻校尉而以)
　(浙東五郡立㑹州以隋王誕/為刺史此單稱㑹之證也)浮海蜃(漢書海旁蜃氣/象樓臺韓愈詩)
　(頃刻青紅/浮海蜃)洗眼(呉興掌故徑山有洗眼池/昭明太子嘗于此讀書)
　(烏臺詩案熙寜六年内逰徑山留題云近來愈覺世/議隘每到勝處差安便以諷朝廷用人多刻薄褊隘)
　(之人不少容人過失見山中寛聞之/處為樂也其詩係朝㫖降到冊子内)
　　附子由次韻
　　去年渡江愛呉山忽忘蜀道輕秦川錢塘後到山
　　最勝下枕湖水相縈旋坐疑呉㑹無復有扁舟屢
　　出凌濤淵今秋復入徑山寺勢壓衆嶺皆摧顚連
　　峯㳫嶂不知數重重相抱如青蓮散為雲霧翳星
　　斗聚作潭井藏蜿蜒欽翁未到人跡絶千里受記
　　來安禪荒榛野草置茆屋坐令海賈輸金錢至今
　　傳法破煩惱飽食過客容安眠解裝投錫不復去
　　紛紛四合來烏鳶或言此處猶未好海上人少無
　　煩煎天台雁蕩最深秀水驚石瘦尤清便青山獨
　　往無不可論説好醜徒紛然終當直去無逺近藤
　　鞵竹杖聊窮年
　　　　愼按烏臺詩案此詩係熙寜六年作連下二
　　　　首俱應改編癸丑巻中今依施註舊本
　　自徑山回得吕察推詩用其韻招之宿湖上
多君貴公子愛山如愛色心隨葉舟去夢繞千山碧新
詩到中路令我喜折屐古來軒冕徒操舍兩悲慄數朝
辭簪笏兩脚得暫赤歸來不入府却走湖上宅寵辱吾
久忘寜畏官長詰飄然便歸去誰在子思側君能從我
逰出郭及未黑
　吕察推(字仲甫宋史職官志/諸路有觀察推官)貴公子(宋史吕文穆七/子皆為京朝官)
　(居簡最顯仕至户部侍郎仲/甫疑即居簡之子而史失考)
　　附子由次韻一首
　　朝從徑山來泱莽徑山色暮從湖上歸滉漾湖光
　　碧借問泛湖舟何似登山屐高懐厭朝市逺去忘
　　憂慄目向幽人青顔從濁醪赤塵埃解羅網宇宙
　　為安宅油然了無營此意誰能詰嗟余别離久欲
　　往徒反側留滯亦何為空驚突深黑
　　宿望湖樓再和
新月如佳人出海初弄色娟娟到湖上㶑㶑摇空碧夜
凉人未寢山静聞響屐騷人故多感悲秋更憀慄君胡
不相就朱墨紛黝赤我行得所嗜十日忘家宅但恨無
友生詩病莫訶詰君來試吟咏(一作/味)定作鶴頭側改罷
心愈疑滿紙蛟蛇黑
　　夜泛西湖五絶
新月生魄迹未安纔破五六漸盤桓今夜吐艶如半璧
逰人得向三更看
三更向闌月漸埀欲落未落景特竒明朝人事誰料得
看到蒼龍西没時
蒼龍已没牛斗横東方芒角昇長庚漁人收筒及未曉
船過惟有菰蒲聲(公自注湖上禁/漁皆盗釣者)
　蒼龍(漢書天文志東宫蒼龍又云杓擕龍角孟康注/云杓斗柄也龍角東方宿也擕連也又晉書天)
　(文志十二次分野始角/亢以東方蒼龍為首)
菰蒲無邉水茫茫荷花夜開風露香漸見燈明出逺寺
更待月黑看湖光
湖光非鬼亦非仙風恬浪静光滿川須臾兩兩入寺去
就視不見空茫然
　湖光(周宻癸辛雜識西湖四聖觀前毎至昏後有二/燈浮水上其色青紅自施食亭前南至西泠橋)
　(復回風雨中光愈盛月明則稍淡雷電之時則與争/光閃爍余之所居在積慶山顚每夕觀之無少差凡)
　(看二十/餘年矣)
　
　
　
　
　
　
　
　
　
　
　
　
　
　
　
　蘇詩補註巻七
欽定四庫全書
　蘇詩補註巻八　　　翰林院編修查愼行撰
　古今體詩六十九首(起熙寜壬子秋盡十/二月通守杭州時作)
　　　　愼按咸淳臨安志先生初至杭沈立之為大
　　　　守明年八月沈除審官院以去陳述古來代
　　　　時先生在試院十月燕錢塘進士於中和堂
　　　　隨以督開運鹽河至鹽官十二月運司又差
　　　　往湖州相度堤岸半年中事跡如此施氏補
　　　　注新刻本以鹽官絶句雜入湖州又譌編客
　　　　位假寐一首於是巻中今一一釐正
　　焦千之求惠山泉詩
兹山定空中乳水滿其腹遇隙則發見臭味實一族淺
深各有値方圓隨所蓄或為雲洶湧或作線斷續或鳴
空洞中雜佩間琴筑或流蒼石縫宛轉龍鸞蹙缾罌走
千里眞偽半相凟貴人高宴罷醉眼亂紅緑赤泥開方
印紫餅截圓玉傾甌共歎賞竊語笑僮僕豈如泉上僧
盥灑自挹掬故人憐我病蒻籠寄新馥欠伸北牕下晝
睡美方熟精品厭凡泉願子致一斛
　焦千之(字伯强與王深父兄弟同為歐公門下客名/勝志焦千之潁州焦陂人以文學受知文忠)
　(公後授秘書校理終知無錫州吕純/希知潁為起宅於城南號曰焦館)惠山泉(獨孤及/惠山寺)
　(新泉記云寺居西山之麓山小多泉山下有靈池其/泉伏涌潛洩無沚無竇始發袤丈之沼疏為懸流及)
　(於禪牀周于僧房灌注于徳池瀠回于法堂太平寰/宇記惠山寺在無錫縣東七里一名九隴山張又新)
　(煎茶水記陸鴻漸言無錫縣惠山寺石泉水為天/下第二晏公類要惠泉在普利寺南廡有曲水亭)
　　答任師中次韻(公自注來詩勸/以詩酒自娯)
閒裏有深趣常憂兒軰知巳成歸蜀計誰借買山貲世
事久已謝故人猶見思平生不飲酒對子敢論詩
　任師中(名伋注見/第六巻)
　　沈諫議召逰湖不赴明日得雙蓮於北山下作一
　　絶持獻沈既見和又别作一首因用其韻
湖上棠隂手自栽問公更得幾回來水仙亦恐公歸去
故遣雙蓮一夜開
　沈諫議(宋史沈立字立之歴陽人第進士歴右諫議/大夫出為江淮發運使知杭州施武子嘉泰)
　(㑹稽志熙寜三年沈立以右諫議大夫出知越州四/年正月移知杭州○按先生初倅杭沈為太守本集)
　(有牡丹記云熙寜五年從太守沈公觀花于/吉祥寺即其人也沈不久當替故詩中云然)
詔書行捧縷金箋樂府應歌相府蓮莫忘今年花發處
西湖西畔北山前
　相府蓮(陳景沂全芳備祖于頔/因瑞蓮製曲名相府蓮)
　　和歐陽少師㑹老堂次韻
一時冠葢盡嚴終舊徳年來豈易逢聞道堂中延葢叟
定應牀下拜梁松蠧魚自曬閒箱篋科斗長收古鼎鐘
我欲棄官重問道寸筳何以得舂容
　㑹老堂(蔡寛夫詩話歐陽文忠與趙康靖同在政府/相得甚歡趙歸老睢陽歐相繼謝事歸汝隂)
　(一日康靖單車來訪踰月而返年八十矣文忠因榜/其地為㑹老堂居士集㑹老堂致語注云熙寜壬子)
　(趙康靖自南京訪公于/潁時吕正獻為潁州守)
　　附歐陽永叔原作
　　古來交道愧難終此㑹今時豈易逢出處三朝俱
　　白首凋零萬木見青松公能不逺來千里我病猶
　　能釂一鍾已勝山隂空興盡且留歸駕為從容
　　題永叔㑹老堂
三朝出處共雍容嵗晚交情見二公乘興不辭千里逺
放懐還喜一樽同嘉謀定國垂青史盛事傳家有素風
自顧塵纓猶未濯九霄終日羡㝠鴻
　　　　愼按施氏原本新刻俱失載此詩今從别本
　　　　補入
　　和歐陽少師寄趙少師次韻
朱門有遺啄千里來燕雀公家冷如冰百呼無一諾平
生親友半遷逝公雖不怪旁人愕世事如今臘酒醲交
情自古春雲薄二公凛凛和非同疇昔心親豈貌從白
鬚相映松間鶴清句更酬雪裏鴻何日揚雄一㕓足却
追范蠡五湖中
　趙少師(東都事畧趙槩字叔平應天虞城人神宗朝/官尚書左丞數求去位以太子少師致仕居)
　(睢陽十五年卒諡康靖為人樂易與人無所怨怒張/安道樂全先生集中趙康靖神道碑云始歐陽修躐)
　(公知制誥人意其且不能平及修坐累詔獄公獨抗/章言修無罪上感悟修以故得全公既退老修亦退)
　(居汝隂往從之㳺樂飲旬日云云故東坡詩有二公/凛凛和非同平日心親豈貌從之句葢紀其實也)
　　附永叔原作(居士集題云擬剥/啄行寄趙少師)
　　剥剥復啄啄柴門驚鳥雀故人千里至信士百金
　　諾搢紳相趨動顔色閭巷歡呼共嗟愕顧我非惟
　　慰寂寥于時自可警媮薄事國十年憂患同酣歌
　　幾日暫相從酒醒初不戒徒御歸思瞥起如飛鴻
　　車馬閴然人已去荷鋤却向野田中
　　監試呈諸試官
我本山中人寒苦盗寸廪文辭雖久(一作/少)作勉强非天
禀既得旋廢忘懶惰今十稔麻衣如再著墨水眞可飲
每聞科詔下白汗如流瀋此邦東南㑹多士敢題品芻
蕘盡蘭蓀香不數葵荏貧家見珠貝眩晃自難審緬懐
嘉祐初文格變已甚千金碎全璧百衲收寸錦調和椒
桂釅咀嚼沙礫磣廣眉成半額學歩歸踔踸(一作/跧)維時
老宗伯氣壓羣兒凛蛟龍不世出魚鮪初驚淰至音久
乃信知味猶食椹至今天下士微管幾左祍謂當千載
後石室祠高朕爾來又一變此學初誰諗權衡破舊法
芻豢笑凡飪高言追衛樂篆刻鄙曹沈先生周孔出弟
子淵騫寢却顧老鈍軀頑樸謝鐫鋟諸君况才傑容我
嬾且噤聊欲廢書眠秋濤舂午枕
　麻衣(唐劉虚白詩二十年前此夜中一般燈火一/般紅不知嵗月能多少猶著麻衣待至公)墨
　水(隋書禮儀志後齊每策秀孝皇帝坐于朝堂秀孝/各以班草對其有脱誤書濫孟浪者起立席後飲)
　(墨水/一升)科詔(三國志魏程曉傳高選賢才以充其職申/明科詔以督其違宋史選舉志宋之科目)
　(初惟進士及諸科嵗以為常皆秋取解冬集禮部春/考試諸州以本判官試進士録事叅軍試諸科本集)
　(送杭州進士序熈寜五年錢/唐之士貢于禮部者九人)嘉祐文格(石林詩話至/和嘉祐間塲)
　(屋舉子為文尚竒澁或不能成句歐陽公力欲革其/弊既知貢舉凡文渉雕刻者皆黜之時韓子華范景)
　(仁王禹玉梅公儀等同事梅聖俞為叅詳官及放榜/平時有聲如劉輝軰皆不與選士論頗洶洶然是榜)
　(得蘇子瞻為第二人子由與曾/子固皆在選中可謂得人矣)老宗伯(時歐陽永叔/以禮部知貢)
　(舉/)石室(太平寰宇記文翁立學舍作石室在華陽縣/城内後遇火太守陳留高朕更修立又増造)
　(一石室其欒櫨節制尤古畫古人之像及禮器云云/据此則石室乃高朕造後人因以祠朕施氏補注云)
　(邦人立石室/祠之者訛)爾來又一變(選舉志初進士試詩賦論/各一首䇿五道帖論語十)
　(條對春秋或禮記墨義五十條神宗議更法王安石/謂古之取士多本于學校于是改法進士科罷詩賦)
　(帖經墨義士各占治易詩書周禮二記一經兼論語/孟子謂春秋有三傳難通罷之試分四塲初大經次)
　(兼經大義凡十道次論一道次策三道熙寜四年親/試進士始專以䇿定限千言舊特奏名人試論一道)
　(今亦制/策焉)
　　附子由和
　　登科嵗云徂舊學日將落外遭飢寒侵内苦憂患
　　鑠傳家足墳史遺説本精約羣言久紛蕩開巻每
　　驚矍居官忝庠序授業止干籥朝廷發新令長短
　　棄前彠縁飾小學家睥睨前王作聲形一分解道
　　義因附託安行厭衢路强挽就縻縛縱横施口鼻
　　爛漫塗丹堊强辯忽横流漂蕩終安泊意惟法初
　　傳欲講面先怍新科勸多士從者盡高爵徘徊始
　　未信衒誘終難却嗟哉守愚鈍幾不被譏謔獨醒
　　慙餔糟未信耻輕諾敢言折鋒鋩但自保城郭有
　　司顧未知選試謬西洛羣儒誰號令新語競投削
　　雖云心所安恐異時量度詭遇便巧射嫁晚由拙
　　妁誰能力春耕忍飢待秋穫聞兄職在監考較筆
　　仍閣縮手看旁人此意殊未惡
　　望海樓晚景五絶
海上濤頭一線來樓前指顧雪成堆從今潮上君須上
更看銀山二十回
　望海樓(咸淳臨安志東樓一名望海樓在中和堂之/北太平寰宇記名望潮樓高一十丈唐武徳)
　(七年置白居易詩云憑君吟此句題向望/濤樓則又作望濤三處互異存以備考)一線(盧肇/海潮)
　(賦夾羣山而逺入/射一線而中投)
横風吹雨入樓斜壯觀應須好句誇雨過潮平江海碧
電光時掣紫金蛇
　紫金蛇(釋惠洪詩紫金蛇誰掣斷墮空萬㸃/跳珠亂又白居易詩蛇騰電掣光)
青山斷處墖層層隔岸人家喚欲譍江上秋風晚來急
為傳鐘鼓到西興
　西興(越絶書浙江南路西城者范蠡敦屯之處其陵/固可守謂之固陵水經注湘江又逕固陵城北)
　(今之西陵也施武子嘉㤗㑹稽志西陵在蕭山縣/西十二里謝惠連有西陵阻風詩呉越改曰西興)
樓下誰家燒夜香玉笙哀怨弄初凉臨風有客吟秋扇
拜月無人見晚粧
沙河燈火照山紅歌鼓喧呼笑語中為問少年心在否
角巾欹側鬢如蓬
　沙河(程大昌演繁露引潘洞浙江論云胥山西北舊/鑿石以為棧道景龍四年沙岸北漲地漸平坦)
　(州司馬李珣始開沙河水陸成路胥山者今呉山也/又州圖經云沙河塘在縣南五里此時河流去青山)
　(未甚逺李紳詩曰猶瞻伍相青山廟景龍沙漲之後/至于錢氏隨沙移岸漸至鐵幢今新岸去青山已逾)
　(三里皆為通衢居民甚盛咸淳臨安志云咸通三年/刺史崔彦曾所開有中沙外沙裏沙近南有壩頭與)
　(程説互異西湖逰覽志沙河塘宋時居民甚盛碧瓦/紅檐歌管不絶外沙河自永昌門北繞城前沙河在)
　(莱市門外後沙/河在艮山門外)
　　附子由次韻五首
　　山色潮聲四面來城中金碧爛成堆不愁門外嚴
　　扃鎻終日憑欄未擬回
　　湖山蒼蒼日向斜烟波萬狀不容誇畫船人去浮
　　紅葉石徑僧歸躡白蛇
　　樓觀争高不計層嗈嗈過雁自相譍錢王舊業依
　　稀在嵗久無人話廢興
　　荷葉初乾稻穗香驚雷急雨送微凉晚晴稍放秋
　　山色洗却濃粧作淡粧
　　白酒傾漿膾斫紅晝逰未厭月明中樓高只辦聽
　　歌鼔不見逰人轉似蓬
　　試院煎茶
蟹眼已過魚眼生颼颼欲作松風鳴䝉茸出磨細珠落
眩轉遶甌飛雪輕銀瓶㵼湯誇第二未識古人煎水意
(公自注古語云/煎水不煎茶)君不見昔時李生好客手自煎貴從活
火發新泉又不見今時潞公煎荼學西蜀定州花瓷琢
紅玉我今貧病常苦飢分無玉盌捧蛾眉且學公家作
茗飲塼爐石銚行相隨不用撐腸拄腹文字五千巻但
願一甌常及睡足日高時
　松風(呉許茶疏水一入銚便/須急煮候有松聲即去)活火(李約云茶須緩火/炙活火煎活火謂)
　(炭之有/燄者)定州花瓷(茶疏茶甌取古定窑兎毛花者亦/磑碾茶用之宜耳其在今日純白)
　(為佳兼貴/于小定窑)玉盌捧蛾眉(韓愈詩茗/盌纎纎捧)
　　附子由和
　　年來病懶百不堪未廢飲食求芳甘煎茶舊法出
　　西蜀水聲火候猶能諳相傳煎茶只煎水茶性仍
　　存偏有味君不見閩中茶品天下高傾身事茶不
　　知勞又不見北方俚人茗飲無不有鹽酪椒薑誇
　　滿口我今倦逰思故鄉不學南方與北方銅鐺得
　　火蚯蚓呌匙脚旋轉秋螢光何時茆簷歸去炙背
　　讀文字遣兒折取枯竹女煎湯
　　孫莘老求墨妙亭詩
蘭亭蠒紙入昭陵世間遺跡猶龍騰顔公變法出新意
細筋入骨如秋鷹徐家父子亦秀絶字外出力中藏稜
嶧山傳刻典刑在千載筆法留陽冰杜陵評書貴瘦硬
此論未公吾不凴短長肥瘦(石刻/作瘠)各有態玉環飛燕誰
敢(石刻/作與)憎呉興太守眞好古購買斷缺揮縑繒龜趺入
座螭隠壁空齋晝静聞登登竒蹤散出走呉越勝事傳
説誇友朋書來乞詩要自冩為把栗尾書溪藤後來視
今猶視昔過眼百世如風燈他年劉郎憶賀監還道同
時須服膺
　墨妙亭(本集墨妙亭記畧云呉興自東晉為善地凡/守郡者率以風流為事自莘老至以其餘暇)
　(羅網遺逸得前人賦咏數百篇為呉興新集其/僵仆斷缺于荒陂野草之間者又皆集於此)蘭亭
　遺跡(歐陽公集古録蘭亭修禊序世所傳本尤多世/言眞本葬昭陵唐末之亂昭陵為温韜所發所)
　(藏書畫皆剔取裝軸金玉而棄之太宗時搜訪集為/十巻模傳之分賜近臣獨蘭亭眞本亡矣故不得列)
　(于法帖黄魯直云蘭亭眞跡今竟失之書家晚得定/武石本髣髴存古人筆意摹冩或失之肥瘦亦自成)
　(妍/)顔公變法(書苑菁華凡書通則變歐變右軍體柳/變歐陽體至于顔眞卿等並是書中得)
　(仙手皆得法後自變其體/若執法不變號為奴書)筋骨(衛夫人筆陣圖善筆/力者多骨不善筆力)
　(者多肉又云多骨微肉者謂之筋書徐浩論書/云初學之際宜先筋骨筋骨不足肉何所附)徐家
　父子(竇泉述書賦廣平之子令範之首婭姹鍾門逶/迤王後注云徐嶠之東海人廣平太守子浩中)
　(書舍人國子祭/酒父子有書名)嶧山傳刻(述書賦注李斯作小篆書/嶧山碑其後石燬失土人)
　(刻木以/代之)筆法留陽冰(述書賦趙郡李君嶧山並騖注/云李陽冰趙郡人唐朝書評陽)
　(冰篆書若古釵倚物力有/萬夫李斯之後一人而已)太守好古(愼按墨妙亭石/刻王象之碑目)
　(所載不全今從呉興掌故偹録于後僧智永集羲之/書作聖教序記漢故梁相費君碑漢堂邑令費君碑)
　(漢堂邑令費鳳别碑甘陵石勛撰此三碑名三費碑/其鄉因以名陳孝義寺碑徐陵撰唐湖州刺史十代)
　(孫嶠之書舞綃堂記齊慶胄撰射堂記顔魯公書項/王碑隂述魯公書項王蔬食文丘除書干禄字書魯)
　(公書晉呉興太守謝公碑唐刺史裴清撰僧道詵書/太守歴官記自王逸少洎陳任忠凡四十四人唐人)
　(所勒在謝公碑隂白蘋洲五亭記白居易撰馬纘書/白蘋亭記湖州刺史㕔壁記顧况撰表高茶山述于)
　(頔撰沈府君墓銘諱縉字章甫乾元元年韋卓撰并/書胡夫人墓銘天復三年于景休撰并書金氏墓銘)
　(太中十二年李翊述并書呉氏墓銘太和九年胡季/良書斷碑二一咸通五年僧翰書一乾元元年鄔彤)
　(書羊欣宋翼二帖禇摹蘭亭帖秦篆嶧山記梁太守/柳惲江南曲至和二年刻張逸碧瀾堂詩陳堯佐芳)
　(菲園詩寳章法帖一部陳吏部修城記晉謝傅塘碑/先在謝公鄉後移入亭杜槩長興雜咏子希為郡守)
　(刻于亭東坡墨/妙亭記蔣燦書)
　　附子由次韻
　　高岸為谷谷為陵一時豪傑空飛騰身隨造化不
　　復返忽若野雀逢蒼鷹當年碑刻最深固風吹土
　　蝕銷無稜遺文漫滅雨中迹翠石斷裂春後冰古
　　墳欲毁野廟廢行人不去征鞍凴書生耽翫立風
　　雪饑驢厭苦疲奴憎愛之欲取恨無力旋揉翠墨
　　濡黄繒不如好事孫太守牛車徙置華堂登繞墻
　　羅列耀圭璧罷宴起讀留賔朋却思遺迹本安在
　　原隰處處荒榛藤田夫野老誰復顧鬼火野照來
　　寒燈廢興聚散一如此反使涕泗沾人膺
　　附曾子固作
　　隆名盛位知難久壯字豐碑亦易忘棗木巳非眞
　　篆刻色絲空喜好文章峴山漢水成虚擲大厦深
　　簷且閉藏好事今推霅溪守故開新館集琳瑯
　　李公擇求黄鶴樓詩因記舊所聞於馮當世者
黄鶴樓前月滿川抱闗老卒饑不眠夜聞三人笑語言
羽衣著屐響空山非鬼非人意其仙石扉三叩聲清圓
洞中鏗鈜落門闗縹緲入石如飛烟雞鳴月落風馭還
迎拜稽首願執鞭汝非其人骨腥羶黄金乞得重莫肩
持歸包裹弊席氊夜穿茆屋光射天里閭來觀已變遷
似石非石鉛非鉛或取而有衆忿喧訟歸有司今幾年
無功暴得喜欲顚神人戲汝眞可憐願君為考然不然
此語可信馮公傳
　李公擇(宋史李常字公擇建昌人擢第歴宣州觀察/推官熙寜中知諫院言均輸青苖流毒天下)
　(出判滑州累徙淮南西路提㸃刑獄哲宗立進户部/尚書㝷出知鄧州所著有文集奏議詩傳元祐㑹計)
　(録以欒城集考之公擇/時知鄂州而本傳失載)黄鶴樓(太平寰宇記黄鶴樓/在武昌江夏縣西二)
　(百八十歩昔費禕登仙/每騎黄鶴於此憇駕)馮當世(宋史馮京字當世江/夏人富鄭公婿諡文)
　(簡/)抱闗老卒(王定國聞見近録鄂州黄鶴樓下有石/光徹名曰石照其右巨石世傳以為仙)
　(人洞一守闗老卒每晨興必拜洞下一夕見三道士/自洞中出吟嘯久之將復入洞卒即從之道士曰汝)
　(何人耶卒具言所以且乞富貴道士曰此洞間石可/速抱一塊去卒持而出石合無從而入明日視石黄)
　(金也鑿而貨之衣食頓富為隊長所察執之以為盗/卒以實告官就其家取石至郡則非金非石非玉非)
　(鉛至今藏于軍資庫中蘇/子瞻有詩紀之即此事也)
　　附子由作
　　前年見君河之浦東風吹河沙如霧北潭楊柳强
　　知春樽酒相擕終日語君家東南風氣清謫官河
　　壖不稱情一麾夏口亦何有高樓黄鶴慰生平荆
　　江洞庭春浪起漢沔初來入江水岸頭南北不相
　　知惟有風濤湧天地巫峽瀟湘萬里船中流鼓楫
　　四茫然高城枕山望如帶華榱照日光流淵樓上
　　騷人多古意坐忘朝市無窮事誰道武昌岸下魚
　　不如建業城邊水
　　八月十日夜看月有懐子由并崔度賢良
宛邱先生自不飽更笑老崔窮百巧一更相過三更歸
古栢隂中看參昴去年舉君苜蓿盤夜傾閩酒赤如丹
今年還看去年月露冷遥知范叔寒典衣自種一頃豆
那知積雨生科斗歸來四壁草蟲鳴不如王江常飲酒
(公自注王江/陳州道人)
　崔度(時為陳州教授張方平樂全先生集舉崔度劄/子云伏見陳州州學教授試國子四門助教崔)
　(度通經有文周知世務韓琦薦舉盛稱其才後縁張/昇再奏方得此助教名目竊見每次科塲以舉數推)
　(恩者亦便注官至如度/者賜之一官不為忝冒)王江(張耒明道雜志云陳州/有王江者眞有道之士)
　(嗜酒佯狂形短而肥丫髻簪花語言不常而有中/理止無常處惟持藁一束或至京師今不復見矣)
　　附子由次韻
　　先生客陳未常飽弟子於今敢言巧敗墻破屋秋
　　雨多夜視隂精過畢昴虀鹽冷落空杯盤且依道
　　士修還丹丹田發火五臟暖未補漫漫長夜寒我
　　生疲駑戀莝豆崔翁逰邊指北斗惟有王江亦未
　　歸閉門無客邀沽酒
　　催試官考較戲作
八月十五夜月色隨處好不擇茆簷與市樓况我官居
似蓬島鳳咮堂前野橘香劍潭橋畔秋荷老八月十八
潮壯觀天下無鯤鵬水擊三千里組練長驅十萬夫紅
旗青葢互明滅黑沙白浪相吞屠人生㑹合古難必此
景此行那兩得願君聞此添蠟燭門外白袍如立鵠
　催試官(呉自牧夢粱録八月十五日放貢舉應諸州/郡及各路運司並于此日放試葢宋時定制)
　(放榜在中秋日以後詩考之是年八月/十七日始出榜故公有催試官之作)鳳咮堂(文與/可丹)
　(淵集寄題杭州通判官居詩叙云鳳咮堂在鳳皇山/下此山眞如鳳有兩翅翅上各建一塔而鳳咮正落)
　(所居地上舊有一堂在山欲/落處近葺之謂之鳳咮堂)劒潭橋(失/攷)八月十八潮
　(唐盧肇海潮賦何錢塘洶然以獨起殊百川之進退/何仲秋忽爾而自興異三時之霶霈自注云八月十)
　(八日潮勢更大夢粱録臨安每嵗八月内潮怒勝于/常時自十一日起至十八日傾城而出最為繁盛自)
　(廟子頭直至六和塔水軍教閲於潮未來時下水打/陣展旗百端呈藝號天下壯觀咸淳臨安志每仲秋)
　(既望潮怒特甚杭人執旗泅水/以迓子胥弄潮之戲始于此)白袍(王栐燕翼貽謀/録國初仍唐舊)
　(制有官者服皂袍無官者衣白袍故興國七年詔曰/中外官并貢舉人私自衣紫者禁止之止許衣白袍)
　(或皂袍楊文公談苑晉開運詔兩制各作詩賦一篇/付禮部為考試之式獨學士李懌不肯曰懌識字有)
　(數因人成亊使再衣白袍入貢部下第/必矣洪邁貢院詩慙愧紛紛白袍子)
　　八月十七日復登望海樓自和前篇是日牓出與
　　試官兩(一作/五)人復留五首
樓上烟雲怪不來樓前飛紙落成堆非闗文字須重看
却被江山未放回
眼昏燭暗細行斜考閲精强外已誇明日失杯君莫怪
早知安足不成蛇
亂山遮曉擁千層睡美初凉撼不譍昨夜酒行君屢歎
定知歸夢到呉興
　歸夢到呉興(劉誼呉興人時為試官本集有送劉寺/丞赴餘姚詩叙其事甚明此詩云云指)
　(劉/也)
天台桂子為誰香倦聽空堦㸃夜凉頼有明朝看潮在
萬人空巷鬭新粧
　看潮(八月十八日事/注見前篇下)
秋花不見野花紅身在孤舟兀兀中細雨作寒知有意
未教金菊出蒿蓬
　　秋懐二首
苦熱念西風常恐來無時及兹遂凄凛又作徂年悲蟋
蟀鳴我牀黄葉投我幃窗前有棲鵩夜嘯如狐狸露冷
梧葉脱孤眠無安枝熠燿亦有(宋刻本/作求)偶高屋飛相追
定知無幾見廹此清霜期物化逝不留我興為嗟咨便
當勤秉燭為樂戒暮遲
海風東南來吹盡三日雨空堦有餘滴似與幽人語念
我平生歡寂寞守環堵壺漿慰作勞裹飯救寒苦今年
秋應熟過從飽雞黍嗟我獨何求萬里渉江浦居貧豈
無食自不安畎畝念此坐達晨殘燈翳復吐
　　哭歐(宋刻本/有陽字)公孤山僧惠思示小詩次韻
故人巳為土衰鬢亦驚秋猶喜孤山下相逢説舊逰
　(按歐陽公年譜公于熙寜辛亥六月以觀文殿學士/太子少師致仕七月歸潁明年壬子閏七月薨年六)
　(十六宋史神宗本紀/謂公薨于八月訛)
　　梵天寺見僧守詮小詩清逺(宋刻本/作婉)可愛次韻
但聞烟外鐘不見烟中寺幽人行未巳草露濕芒屨惟
應山頭月夜夜照來去
　梵天寺(咸淳臨安志梵天寺乾徳中錢氏建舊名南/塔治平中改今額王在晉碑記經鳳山門折)
　(而南又折而西為梵天寺先是阿育王山有靈鰻井/呉越王迎阿育舍利歸梵天寺奉之鑿井南廊鰻忽)
　(見西湖逰覽志梵天/寺在萬松嶺西南)守詮(一作志詮又作惠詮冷齋/夜話東呉僧惠詮佯狂垢)
　(汚而詩語清婉常書湖上一寺/云云東坡和之竟以此詩知名)
　　附守詮原作(此詩從竹坡/詩話采出)
　　落日寒蟬鳴獨歸林下寺柴扉夜未掩片月隨行
　　屨惟聞犬吠聲又入青蘿去
　　(竹坡詩話余讀東坡和守詮小詩但聞烟外鐘云/云未嘗不喜其清絶晚逰錢塘始得詮詩云云柴)
　　(扉詩話作松扉惟聞詩話作時聞又入詩話作更/入乃知其幽深清逺自有林下一種風流東坡老)
　　(人雖欲回三峽倒流之瀾/與溪壑争流終不近也)
　　和沈立之留别二首
而今父老千行淚一似當時初去(一作/去越)時不用鐫碑頌
遺愛丈人清徳畏人知
　沈立之(即沈諫議也咸淳臨安志熙寜三年十二月/趙抃自杭徙知青州是月庚申和州人沈立)
　(自越移杭五年壬子八月立除/審官院以去福州人陳襄來代)
卧聞鐃鼓送歸艎夢裏悤悤共一觴試問别來愁幾許
春江萬斛若為量(公自注去時/去在試院)
　　和陳述古拒霜花
千株掃作一番黄只有芙蓉獨自芳喚作拒霜知未稱
細思却是最宜霜
　陳述古(按古靈先生行狀公名襄字述古文惠公堯/佐長子慶歴二年進士及第熙寜中除知制)
　(誥不數月出知陳州未期改移杭州在杭二年移應/天府所著古靈先生集二十五巻東都亊畧陳襄熙)
　(寜中知制誥忤王安石以草河北詔言水不潤下又/赦文奉祠紫極宫以為語犯俗嫌出知陳州杭州宋)
　(史稱其涖官所至必務學校以講求民間利疚為急/在經筵時神宗訪人才之可用者襄以司馬光韓維)
　(吕公著蘇軾至于鄭俠三十三人對帝不能用咸淳/臨安志熙寜五年五月舉陳襄自陳州以尚書刑部)
　(郎中移知杭州七年六月襄移/知應天府與楊繪兩易其任)
　　附述古原作(古靈集原題云中和堂/木芙蓉盛開戲呈子瞻)
　　千株寒葉正踈黄占得珍叢第一芳容易便開三
　　百朶此心應不畏秋霜
　　次韻孔文仲推官見贈(按清江三孔/集缺原作)
我本麋鹿性諒非伏轅姿君如汗血馬作駒已權竒齊
驅大道中並帶鑾鑣馳聞聲自决驟那復受縶維謂君
朝發燕秣楚日未欹云何中道止連蹇驢騾隨金鞍冒
翠錦玉勒埀青絲旁觀信美矣自揣良厭之均為人所
勞何必陋鹽輜君看立仗馬(宋刻本/作色)不敢鳴且窺調習
困鞭箠僅存骨與皮人生各有志此論我久持他人聞
定笑聊與吾子期空堦(宋刻本/作齋)卧積雨病骨煩撐支秋
草上垣墻霜葉鳴堦墀門前自無客敢作揚雄麾候吏
報君來弭節江之湄一對高人談稍忘俗吏卑今朝枉
詩句粲如鳳來儀上山絶梯磴墮海迷津涯憐我枯槁
質借潤生華滋豈(宋刻本/作肯)效世俗人洗刮求瘢痍賢明
日登用清廟歌緝熙胡不學長卿預作封禪詞
　孔文仲(宋史孔文仲字經父新喻人舉進士南省擢/第一歴台州推官熙寜初范鎭薦制舉對策)
　(萬言力論理財用兵之法非是王安石大怒啟神宗/御批罷歸故官按其過杭唱和正文仲罷舉復還台)
　(州推官/時也)
　　朱夀昌郎中少不知母所在刺血冩經求之五十
　　年去嵗得之蜀中以詩賀之
嗟君七嵗知念母憐君壯大心愈苦羡君臨老得相逢
喜極無言淚如雨不羡白衣作三公不愛白日昇青天
愛君五十著綵服兒啼却得償當年烹龍為炙玉為酒
鶴髮初生千萬夀金花詔書錦作囊白藤肩輿簾蹙繡
感君離合我酸辛此事今無古或聞長陵朅來見大姊
仲孺豈意逢將軍開皇苦挑空記面建中天子終不見
西河郡守誰復譏潁谷封人羞自薦
　朱夀昌(文與可送朱郎中序云熙寜三年同自蜀還/臺宿臨潼道館朱康叔引名見訪問其所以)
　(西行之故欿然曰不肖不幸少與母氏相失及今五/十年矣去嵗在廣徳一日若有所感遂解官决欲走)
　(天下冀萬一或遇之當先出函谷上雍宜有得道其/迹彷彿可信乃斷葷血食刺臂鏤板冩摹佛書散于)
　(所經由道祈徹母氏之聽聞又言倘在金州者明日/且復如南矣言罷涕泣嗚嗚上馬而别至京未幾長)
　(安大尹錢明逸表于朝曰朱某向棄官尋母今既得/之馮翊矣宜還舊秩以激勸天下其秋康叔侍太夫)
　(人入都上嘉賞特召見復其官封其母長安縣太君/康叔名夀昌今為駕部郎中云云又按東都事畧獨)
　(行傳朱夀昌揚州天長人父㢲眞宗朝為工部侍郎/夀昌七嵗父守長安出其母劉氏嫁民間又宋史本)
　(傳劉氏㢲之妾也出嫁党氏有數子夀昌/悉迎以歸既以養母故求通判河中府)五十著綵
　服(司馬温公集有贈河中通判朱郎中詩序云夀昌/熙寜中知廣徳軍年五十三乞尋醫身自訪母得)
　(于同州迎以歸/養奏授封邑)白藤輿(宋史輿服志白藤輿檐金銅/犢車漆犢車内外命婦通乘)
　西河郡守(借呉起而指李定也按江少虞皇宋事實/類苑云司農少卿朱夀昌所生母被出及)
　(長棄官入闗得母于陜州士大夫嘉其孝節多以歌/詩美之蘇子瞻為作詩序且譏激世人之不養者時)
　(李定不服母䘮言者攻之見其序大恚恨後為中丞/遂起臺獄云云今考之全集序已失傳而此詩結二)
　(句諷刺之意凛然可見陳訏曰李定不服母䘮而夀/昌棄官求母二亊相形恰在同朝王介甫左袒李定)
　(反忌夀昌但付審官院折資通判河中府故云西河/郡守誰復譏不獨刺李定亦以深罪介甫潁谷封人)
　(羞自薦則言夀昌不欲與世争名故乞河中以去施/氏補注不為分析徒塡故實則羞自薦三字如何着)
　(落即誰復譏三字/義亦俱脱空矣)
　　湯村開運鹽河雨中督役
居官不任事蕭散羡長卿胡不歸去來滯留愧(苕溪叢/話作恨)
(非/)淵明鹽事星火急誰能䘏農耕薨薨曉鼓動萬指羅
溝坑天雨助官政泫然(苕溪叢話/作泣愁)淋衣纓人如鴨與猪
投泥相濺驚下馬荒堤上四顧但湖泓線路不容足又
與牛羊争歸田雖賤辱豈失(一本作/識訛)泥中行寄語故山
友愼毋(烏臺詩案咸淳/臨安志俱作勿)厭藜羮
　湯村運鹽河(九域志仁和縣有四鎭湯村其一也咸/淳臨安志仁和縣有湯村鎭市又云前)
　(沙河在莱市門外太平橋外沙河北水陸寺前入港/可通湯鎭赭山巖門鹽塲東坡嘗于此督開運河○)
　(愼按王注引宋史本傳開鹽橋河乃/公守杭時事前後牽混今駁正之)鹽事(宋史食貨/志熙寜五)
　(年以盧秉提舉兩浙鹽事其法頗峻惟杭越湖三州/格新法不行發運司劾奏虧課皆獄治王安石言捕)
　(鹽法急可以止刑時嵗課雖增刑獄實繁江東漕臣/張靚上言秉法太峻至有母殺子者詔治其罪然竟)
　(以增課/升一資)
　(烏臺詩案與王詵干渉條下内差開運鹽河詩云云/是時盧秉提舉鹽事開運河差夫千餘人軾于大雨)
　(中部役其河只為般鹽既非農事而役農民秋田未/了有妨農事又其河中間有湧沙數里軾宣言開得)
　(不便自嗟泥雨勞苦羡司馬長卿居官而不任事又/愧陶淵明不早棄官歸去也農事未休而役夫千餘)
　(人故云鹽事星火急誰能䘏農耕又言百姓已勞苦/不意天雨又助官政勞民轉致百姓疲弊役人在泥)
　(水中辛苦無異鴨與猪又言軾亦在泥中與牛羊争/路而行若歸田豈至于此哉故云寄言故山友愼勿)
　(厭藜羮而思仕宦以譏諷朝廷/開運鹽河不當以妨農事也)
　　附子由和
　　興事常苦易成事常苦難不督雨中役安知民力
　　殫年來上功勲智者争雕鑽山河不自保疏鑿非
　　一端譏訶西門豹仁智未得完方以勇自許未恤
　　衆口歎天心閔劬勞雨涕為汍瀾不知泥滓中更
　　益手足寒誰謂邑中黔鞭箠亦不寛王事未可回
　　后土何時乾
　　是日宿水陸寺寄北山清順僧二首
草没河堤雨暗村寺藏修竹不知門拾薪煮藥憐僧病
掃地焚香净客魂農事未休侵小雪佛燈初上報黄昏
年來漸識幽(咸淳臨安/志作閒)居味思與高人對榻論
　水陸寺(咸淳臨安志水陸院在太平橋北東坡督開/湯鎭運河宿此西湖逰覽志南山分脈入城)
　(佛刹有水陸寺在獅子巷宋太平興國七年生法師/建寺故在城外武林梵志水陸寺内有銀杏二株宋)
　(物/也)清順(冷齋夜話西湖僧清順字頤然清苦多佳句/常賦十竹詩云城中寸土如寸金幽軒種竹)
　(只十箇春風愼勿長兒孫穿我堦前緑苔破又詩云/久服林下㳺頗識林下趣從渠緑隂繁不礙清風度)
　(閒行石上眠落葉不知數一鳥忽飛來啼破幽絶處/荆公逰湖上愛之東坡亦與逰多唱和按西湖逰覽)
　(志頤然/作怡然)
長嫌鐘鼔聒湖山此境蕭條却自然乞食遶村眞為飽
無言對客本非禪披榛覓路衝泥入洗足闗門聽雨眠
遥想後身窮賈島夜寒應聳作詩肩
　披榛(抱樸子葛洪貧無僮僕籬頭/頽破常披榛出門排草入室)
　　附子由次韻二首
　　雲氣連山雨㵼盆暮投僧舍欲闗門暫時洒掃寛
　　行役終夕﨑嶇入夢魂煩熱暗消秋簟冷烝濡未
　　解夜燈昏二年逰宦多勞苦何日相從得細論
　　野寺蕭條厭客喧雨披修竹亂紛然巳因無食聊
　　從仕深悟勞生不問禪未至莫憂明日事偷閒且
　　就此宵眠天明歸去芒鞋滑雖有藤輿懶上肩
　　鹽官部役戲呈同事兼寄述古
新月照水水欲冰夜霜穿屋衣生稜野廬半與牛羊共
曉鼓却隨鴉鵲興夜來履破裘穿縫紅頰曲眉應入夢
千夫在野口如林豈不懐歸畏嘲弄我州賢將知人勞
已釀白酒買豚羔耐寒努力歸不逺兩脚凍硬須公軟
　鹽官(元和郡縣志引呉志云孫權為將軍陸遜始仕/幕府出為海昌屯田都尉即此地武徳七年省)
　(入錢塘貞觀四年復置海水在縣南七里太平寰宇/記本漢海鹽由拳二縣之境呉越地理云鹽官本名)
　(海昌時改為鹽官沈約宋書云此説非也鹽官乃漢/之舊縣按呉志陸遜為海昌屯田都尉并領縣事建)
　(安五年也故太康地志云漢鹽官也咸淳臨安志云/漢志但有海鹽縣晉宋志乃有海鹽鹽官兩縣見得)
　(鹽官之置當在呉時今嘉興海鹽與此接壤必置縣/之初析海鹽為之以地有鹽官故因以名縣呉王濞)
　(煮海為鹽在此在府治東一百二十九里管/時和昌亭元吉東元吉西靈泉長平等六鄉)州將(漢/書)
　(嚴延年傳注謂郡守為郡/將者以其兼統武事也)軟脚(大唐拾遺記郭子儀/自同州歸詔大臣就)
　(宅軟脚局人/率三百千)
　　鹽官絶句四首
　　　南寺千佛閣
古邑居民半海濤師來構(咸淳臨安/志作基)築便能高千金用
盡身無事坐看香烟繞白毫
　南寺(咸淳臨安志慶善寺在鹽官縣西南二百歩天/監七年土人𢎞靈度因井中有光三日不止舍)
　(宅為寺地濵海遂以觀海為名祥符元年改今額有/千佛閣門外有唐大中間石幢有竇思永撰銅僧伽)
　(像記葛蔡撰/天台致院記)
　　　北寺悟空禪師塔(公自注名齊安宣宗/微時師知其非凡人)
已將世界等微塵空裏浮花夢裏身豈為龍顔更分别
只應天眼識天人
　北寺(武林梵志安國寺在鹽官西北二十歩唐開元/元年建名鎭國海昌院宋祥符四年改齊豐寺)
　(咸淳臨安志亦同按悟空唐末人海昌院創/于元和中非開元也兩志皆訛當從高僧傳)悟空塔
　(高僧傳鹽官海昌院釋齊安姓李氏實唐帝系出家/從南京大寂禪師元和末逰越之蕭山時海昌有法)
　(昕者於放生池廢地葺禪居請安主之懸知宣宗隠/曜緇行預戒知事曰當有異人至此明日行脚數人)
　(叅禮安黙識帝令維那高位安置且語帝曰時至矣/無滯泥蟠囑以後事而去帝本憲宗第四子穆宗異)
　(母弟也武宗恒忌之宦者仇公武拯䕶俾髠髮為僧/縱之而逸武宗崩百官迎立之聞安已終勅諡悟空)
　(為建塔王象之碑目唐宣宗悼安國寺悟空禪師碑/在鹽官縣○愼按宣宗為憲宗第十三子初憲宗納)
　(李錡妾生光王怡㓜時宫中皆以為不慧武宗疾篤/宦官宻于禁中定䇿立為皇太叔後即位是為宣宗)
　(見于唐書者如此高僧傳為宣宗第四子者訛其為/僧出亡事正史無可考觀東坡自注有宣宗微時師)
　(知其非凡人之語則高僧傳/所載似非無稽録存備考)
　　　塔前古檜
當年雙檜是雙童相對無言老更恭庭雪到腰埋不死
如今化作兩蒼龍
　塔前古檜(石林避暑録云華亭悟空禪師塔前檜亦/唐物宣和中詔朱冲取之檜大不可越橋)
　(梁乃以大舟泛海出楚州以入汴行一日張帆風猛/檜枝與帆低昻不可制舟與人皆殁云云咸淳臨安)
　(志亦云鹽官安國寺悟空禪師塔前有古檜宣和間/朱勔移以去据此則古檜宣和中乃被厄東坡至鹽)
　(官猶及見之今悟空塔現在吾/邑安國寺中石林以為華亭訛)
　　　僧爽白雞(公自注養二十餘/年嘗在坐側聽經)
斷尾雄雞本畏烹年來聽法伴修行還須却置蓮花漏
老怯風霜恐不鳴
　僧爽(梵志/失攷)白雞(陶隠居云學道之士居山宜養白犬/白雞可以辟邪梅聖俞詩禪庭鳴白)
　(雞祖道/歌黄鵠)
　　　　愼按以上四首施氏原本訛編鴉種麥行之
　　　　後今改正
　　六和寺冲師閘山溪為水軒
欲放清溪自在流忽教冰雪落沙洲出山定被江潮涴
能為山僧更少留
　六和寺(註見第七巻送/張職方詩下)冲師(失/攷)
　　冬至日獨逰吉祥寺
井底微陽回未回蕭蕭寒雨濕枯荄何人更似蘇夫子
不是花時肯獨來
　吉祥寺(西湖逰覽志自觀橋南至衆安橋街東有安/國坊宋時有吉祥寺乾徳三年睦州刺史薛)
　(温捨宅為寺治平二年改廣福中/有牡丹蔡襄有吉祥寺賞牡丹詩)
　　後十餘日復至
東君意淺著寒梅千朶深紅未暇栽安得道人殷七七
不論時節把(宋刻本/作遣)花開
　　戲贈
惆悵沙河十里春一番花老一番新小橋依舊斜陽裏
不見樓中埀手人
　　和人求筆迹
麥光鋪几净無瑕入夜青燈照眼花從此剡藤眞可弔
半紆春蚓綰秋蛇
　　　　愼按以上五首施氏補注本雜編往湖州詩
　　　　中今改正
　　將之湖州戲贈莘老
餘杭自是山水窟側(宋刻本/作仄)聞呉興更清絶湖中橘林
新著霜溪上苕花正浮雪顧渚苶芽白于齒梅溪木𤓰
紅勝頰呉兒膾(一作/鱠)縷薄欲飛未去先説饞涎埀亦知
謝公到郡久應怪杜牧尋春遲鬢絲只可對禪榻湖亭
不用張水嬉
　湖中橘林(石林避暑録呉中橘惟洞庭東西二山最/盛呉興備志橘出洞庭宋時洞庭山屬呉)
　(興/)顧渚茶(元和郡縣志顧渚山貞元以後每嵗以紫/筍荼進奉太平寰宇記茶産長興縣界生)
　(顧渚山中者與峽州光州同顧渚在縣西北三十里/呉興山墟名云呉王夫槩顧其渚次原隰平衍崖谷)
　(林薄中多産/茶以充嵗貢)梅溪木𤓰(太平寰宇記梅溪在呉興縣/隋圖經云呉興故鄣縣東三)
　(十里有梅溪山元和郡縣志湖州土産有木𤓰呉興/備志湖州唐時貢連蔕木𤓰牟瓛陵陽集四安道中)
　(詩自注云木𤓰園入折山數里土人取𤓰埋其半/于沙中以紙鏤花貼上以溪水洒之日晒乃紅)膾
　縷(談鑰呉興志唐呉昭徳呉興人善造鱸/膾時人嘲之曰鱠若遇呉縷細花鋪)謝公(顔魯/公題)
　(謝公塘碑隂云太保謝公晉咸和中以呉興山水清/逺求典此郡按詩借以喻莘老也下引杜牧先生自)
　(謂/)水嬉(呉興掌故引統紀云清明日橈彩舟于溪上/為競渡之戲謂宜田蠶荆楚嵗時記則以五)
　(月五日呉興止是寒食為此者/崔元亮為牧之張水嬉即此)
　　鴉種麥行
霜林老鴉閒無用畦東拾麥畦西種畦西種得青猗猗
畦東已作牛尾稀明年麥熟芒攢(宋刻本/作鑽)槊農夫未食
鴉先啄徐行俯仰若自矜鼓翅跳踉上牛角憶昔舜耕
歴山鳥為耘如今老鴉種麥更辛勤農夫羅拜鴉飛起
勸農使者來行水
　勸農使者(杜氏通典勸農謁者梁天監九年置唐大/詔令開元十二年置勸農使廵按郡邑安)
　(撫户口孫彦同職官分紀景徳二年詔諸道轉運使/副使及知州少卿監以上並兼勸農使其餘知軍通)
　(判等並兼勸農亊天禧二年改諸路提㸃刑獄為勸/農使副天聖四年令逐路轉運司自今勸農更不置)
　(司/)
　　送張軒民寺丞赴省試
龍飛甲子盡豪英嘗喜吾猶及老成人競春蘭笑秋菊
天教明月伴長庚傳家各自聞詩禮與子相逢亦弟兄
洗眼上林看躍馬賀詩先到古宣城(公自注伯父與太/平州張侍讀同年)
(此其/子)
　寺丞(職官分紀太常宗正光禄太僕/鴻臚司農大理太府皆有丞)古宣城(太平寰/宇記漢)
　(宛陵縣順帝改宣城郡唐置宣州開元中析置青陽/太平寜國三縣寳應二年又析太平置旌徳縣自乾)
　(元以後為寜/國軍節度)
　　和致仕張郎中春晝
投紱歸來萬事輕消磨不(宋刻本/作未)盡祗風情舊因蓴菜
求長假新為楊枝作短行不禱自安縁夀骨深(宋刻本/作苦)
藏難没是詩名淺斟杯酒紅生頰細琢歌詞穏稱聲蝸
殻卜居心自放蠅頭冩字眼能明盛衰閲過君應笑寵
辱年來我亦平跪履數從圯下老逸書閒問濟南生東
風屈指無多日只恐先春鶗鴂鳴
　張郎中(呉興掌故集張子野仕至都官郎中晚年漁/釣自適至今稱張釣魚灣按呉興志張先烏)
　(程人康定進士齊東野語云天聖八年進士與志不/合志訛也又按周公謹齊東野語載孫莘老十咏圖)
　(序畧云贈尚書刑部侍郎張公諱維呉興人以吟咏/自娯不出仕以子先封正四品年九十有一公卒十)
　(八年子尚書都官先亦致仕家居取公平生自愛詩/十首冩之縑素號十咏圖都官字子野葢其年八十)
　(二云按胡安定言行録慶歴六年郡守宴六老于南/園其一為衛尉寺丞張維世固知有子野而不知有)
　(其父也十咏詩中如灘頭斜日鳬鷖隊枕上西風鼓/角聲花有秋香春不知皆佳句也又先生本集有祭)
　(文稱為子野郎中其文曰惟余子野歸及强仕優㳺/故鄉若復一世與孫莘老序畧正相合因詳録之)
　　用和人求筆跡韻寄莘老(宋刻本題云再/用前韻寄莘老)
君不見夷甫開三窟不如長康號癡絶癡人自得終天
年智士死智罪莫雪困窮誰要卿料理舉頭看山笏拄
頰野鳬翅重自不飛黄鶴何事兩翅(宋刻本/作翼)埀泥中相
從豈得久今我不往行恐遲江夏無雙應未去恨無文
字相娯嬉(公自注黄庭堅/莘老婿能文)
　(愼按山谷後集云庭堅初室曰蘭溪縣君孫氏故龍/圖閣直學士孫公覺莘老之女庭堅年十七從舅氏)
　(李公擇學士于淮南孫公憐其少/以蘭溪歸之因公自注附志于此)
　　附子由次韻
　　宦㳺莫向長城窟冬冰折膠弦亦絶呉中臘月百
　　事便蠏煮黄金鱸鱠雪京城舊友一分散近憶呉
　　興鬚滿頰世事反覆如翻飛今日共鯀前益埀畏
　　人但恐去不逺適意未覺歸來遲借問校讐天禄
　　閣何如江海同㳺嬉
　　畫魚歌(公自注湖/州道中作)
天寒水落魚在泥短鈎畫水如耕犂渚蒲㧞(宋刻本/作披)折
藻荇亂此意豈復遺鰍鯢偶然信手皆虚擊本不辭勞
幾萬一一魚中刃百魚驚蝦蟹奔忙誤跳擲漁人養魚
如養雛揷竿貫(宋刻本/作冠)笠驚鵜鶘豈知白梃閙如雨攪
水覔魚嗟已疎
　畫魚(欒城集自注云呉人以長釘加杖頭以杖畫水/取魚謂之畫魚注家不知引此王氏分類編入)
　(書畫類中固謬施氏補注謂以/鈎畫魚亦未詳確今為考正)
　　附子由和
　　潛魚在淵安可及埀餌投竿易如拾投江設網雖
　　不仁一瞬未移收百十畫魚何者漫區區終日辛
　　勤手拮据已嫌長網不能徧肯信一竿良有餘鯤
　　鯢駭散蛟龍泣獲少驚多亦何益願從網罟登君
　　庖碎首屠鱗非所惜
　　呉中田婦嘆(公自注和/賈收韻)
今年粳稻熟苦遲庶見霜風來幾時霜風來時雨如㵼
杷頭出菌鎌生衣眼枯淚盡雨不盡忍見黄穗卧青泥
茅苫一月隴上宿天晴穫稻隨車歸汗流肩赬載入市
價賤乞與如糠粞賣牛納税拆屋炊慮淺不及明年饑
官今要錢不要米西北萬里招羌兒龔黄滿朝人更苦
不如却作河伯婦
　粳稻(大觀本草粳與秔同有早中晚三收諸家/獨以晚稻為粳者非也凡不粘者皆為粳)要錢
　(司馬温公論青苖及坐倉糴米之害云東南錢荒/而粒米狼戾今棄其所餘取其所無農未皆病矣)河
　伯婦(聖賢冡墓記河伯姓吕名公夫人姓馮/名夷華隂人服八石得水仙為河伯婦)
　　附子由次韻
　　久雨得晴惟恐遲既晴求雨來何時今年舟楫委
　　平地去年蓑笠為裳衣不知天公誰怨怒棄置下
　　土塵與泥丈夫强健四方走婦女齷齪將安歸塌
　　然四壁倚機杼收拾遺粒炊糠粞東鄰十日營一
　　炊西鄰誰使救汝饑海邊惟有鹽不旱賣鹽連坐
　　収嬰兒傳聞四方同此苦不闗東海誅孝婦
　　同邵同年戲贈賈収秀才三首
傾葢相歡一笑中從來未省馬牛風卜鄰尚可容三徑
投社終當作兩翁古意已將蘭緝佩招詞閒咏桂生叢
此生自斷天休問白髮年來漸不公
　邵同年(呉興志邵迎字茂誠高郵人本集邵茂誠詩/集序云茂誠與余同進士十有五年而見之)
　(于呉興孫莘老座上則茂誠亦/嘉祐二年進士詩集今不傳)賈收(字耘老烏程人/所著有懐蘇集)
　(見呉/興志)
朝見新叢(宋刻本/作荑)出舊槎騷人孤憤苦思家五噫處士
大(宋刻本/作太)窮約三賦先生多誕誇帳外鶴鳴奩有鏡筒
(宋刻本/作筩)中錢盡案無鮭玉川何日朝金闕白晝闗門守
夜叉(公自注時/賈欲再娶)
　夜叉(維摩經注夜叉有三種一在地二在虚空三天/夜叉也地夜叉不能升空天夜叉能飛行佛轉)
　(法輪地夜叉唱空夜叉聞空夜叉/唱四天王聞如是乃至梵天也)
生涯斷處似檣烏科第無心摘頷鬚黄帽刺舩忘嵗月
白衣擔酒慰鰥孤狙公欺病來分栗水伯知饞為出鱸
莫向洞庭歌楚曲烟波渺渺正愁予
　渺渺愁予(耘老有侍姬二人名雙荷葉本集答耘老/尺牘云齒落目昏當是為雙荷葉所困此)
　(詩結句葢用九歌作/隠語以戲其目昏也)
　　逰道塲山何山
道塲山頂何山麓上徹雲峰下幽谷我從山水窟中來
尚愛此山看不足陂湖行盡白漫漫青山忽作龍蛇盤
山高無風韻(宋刻本/作松)自響誤認石齒號驚湍山僧不放
山泉出屋底清池照瑶席階前合抱香入雲月裏仙人
親手植出山回望翠雲鬟碧瓦朱欄縹緲間白水田頭
問行路小溪深處是何山高人讀書夜達旦至今山鶴
鳴夜半我今廢學不歸山山中對酒空三嘆
　道塲山(釋氏稽古畧梁乾化二年湖州道塲山如訥/禪師卓庵于山乘虎㳺行呉興掌故謂唐中)
　(和間建伏虎道塲于此者訛湖州舊志呉/越建十聖殿為眞正寺宋改萬夀禪寺)何山(太平/寰宇)
　(記何口山一曰何山在烏程縣南十里亦曰金葢山/呉興掌故金葢山郡志訛以為何山何山與道塲山)
　(聯接為北一支/金葢是南一支)高人讀書(汪藻何氏書堂記圖經相/承以何氏為晉何楷楷嘗)
　(讀書此山後為呉興守以其居為寺而名其山顔魯/公杼山碑亦曰寺西南有何楷釣臺則楷常居此無)
　(疑然楷之姓名于晉史無所見惟沈約宋書叙何子/平曾祖楷為晉侍中而唐林氏姓纂亦云何叡渡江)
　(生楷為晉侍中晉書稱叡有五子獨充凖有傳而不/及其餘括地志謂楷呉興太守宋書以楷為侍中豈)
　(約見何充嘗除侍中因訛以充為楷耶以余考之有/宋禪幽寺碑云元嘉十四年創立精舍于金葢山初)
　(不言楷時有寺且何山之名于梁呉均詩始見之疑/楷常學于此山後人慕之指其處謂其以居為寺者)
　(非/也)
　　附子由次韻
　　兩山相負為峰麓流水重重注溪谷逰人上尋流
　　水源未覺﨑嶇病雙足山深下視雲漫漫徑埀石
　　底千屈盤松林隂森白日静忽驚人世如奔湍客
　　行不避苦寒出僧定端居不下席人生嗟與草木
　　同置身所在由初植堂中白佛青髻鬟氣象冲淡
　　非人間坐令逺客厭奔走徑欲築室依空山木魚
　　桹桹夜將旦星斗欹斜挂山半行役有程未可留
　　將出山門復長歎
　　贈孫(宋刻本/無孫字)莘老七絶
嗟余與子久離羣耳冷心灰百不聞若對青山談世事
當湏舉白便浮君
　(烏臺詩案熙寜五年十二月䝉運司差往湖州相度/隄岸利害因與湖州知州孫覺相見軾作詩若對青)
　(山談世事當湏舉白便浮君是時約孫覺并坐客如/有言及時事者罰一大盞雖不指時事是非意言事)
　(多不便更不可/説説亦不盡也)
天目山前渌浸裾(苕溪叢/話作蕪)碧瀾堂下看銜艫作隄捍水
非吾事閒送苕溪入太湖
　碧瀾堂(呉興掌故碧瀾乃霅溪館中堂名杜牧之佐/宣城時來逰呉興為書堂額作霅溪館詩呉)
　(興自郡齋外凡治中别駕之㕔俱名為館惟霅溪館/以待過從之客今館廢而碧瀾之名獨存重牧之也)
　(張廉有重修碧瀾堂/記不知其為霅溪館)作隄捍水(東都事畧孫覺知湖/州以松江隄為民害)
　(易以石長百餘里○按東坡往湖州相度隄岸正是/築隄事王氏舊注謂先生以開運鹽河至湖州者謬)
　(運鹽河在仁和鹽官界注見本巻又按宋進士單諤/論湖州水利畧云呉江岸界于呉淞江震澤之間岸)
　(東則江岸西則震澤江之東則大海自慶歴二年欲/便糧道遂築此隄横絶江流致震澤之水溢而不洩)
　(葢湖州運河通達平望幾百二十里太湖之水半泄/其間大抵嵗多南風則水患在蘇州嵗多北風則水)
　(患在/湖州)苕溪入太湖(元和郡縣志苕溪西南自長城安/吉兩縣東北流至湖州城南與餘)
　(不溪苧溪水合流入太湖在州北三十五里長城今/長興也湖州舊志苕溪水出天目山之隂廣苕山東)
　(過安吉南邵渡折而北與獨松水合東過浮石山南/又折而東北過梅溪鎭北為龍溪又北過彭滙箬溪)
　(四安諸水北來注之滙而為西溪北過釣魚灣又北/過清塘門又折而東至臨湖門自古苕水入太湖之)
　(溪/也)
　(烏臺詩案天目山前一首軾為先曾言水利不便却/被轉運司差往相度隄岸意言本非興水利之人而)
　(不敢預者以譏諷時世與/昔不同水利不便而然也)
夜來雨洗碧巑岏浪湧雲屯遶郭寒聞有弁山何處是
為君四面竟(宋刻本/作意)求看
　弁山(劉敬叔異苑卞山本名土山有項籍廟自稱卞/山神故改名呉興備志引呉興山墟名云卞山)
　(峻極非清秋爽月不見其頂元和郡縣志卞山當作/冠弁之弁徐陵孝義寺碑云高弁蒼蒼遥聞天語程)
　(大昌演繁露東坡初至湖州詩曰聞有弁山何處是/為君四面意求看及其既久凡詩及此山皆為卞不)
　(為弁葢圖經云卞姓居之故以名山至風土記其文/又加山為􁀙案左氏昭九年為弁髦杜注弁冠也陸)
　(曰弁亦作卞然則古葢通用/矣謂山形為弁亦與卞通)
夜橋燈火照溪明欲放扁舟取次行暫借官奴遣吹笛
明朝新月到三更
三年京國厭藜蒿長羡淮魚壓楚糟今日駱駝橋下泊
恣看修網出銀刀
　淮魚楚糟(邵氏聞見録至和間皇后好食糟淮白魚/吕文靖公夫人欲以十奩為獻公悵然曰)
　(玉食所無之物人臣家安得有十奩也梅聖俞詩頭/尾接清淮淮魚日登網呉蒓芼羮美禁糟増味爽)
　駱駝橋(太平寰宇記駱駝橋在湖州府治前湖州舊/志橋跨霅溪上又名迎春呉興備志又有東)
　(駱駝橋在江水滙建炎間郡人于中流析為二南曰/甘棠北曰長橋劉禹錫送韓七之湖州詩駱駝橋上)
　(蘋風/起)
烏程霜稻襲人香釀作春風霅水光時復中之徐邈聖
無多酌我次公狂
　烏程(元和郡縣志烏程本秦縣越絶外傳云始皇至/㑹稽徙大越之人于烏程呉興統記秦時有烏)
　(巾程林善釀美酒因置縣張協七命荆南烏程箋云/在荆溪之南也熊明遇若下酒疏云義興為荆溪而)
　(若下在其南故曰烏程若/下葢當時尚未分長興也)霅水(太平寰宇記霅溪在/烏程縣南一里凡四)
　(水合為一水自浮玉山曰苕溪自天目山曰餘不溪/自銅峴山曰前溪自徳清縣東北流至州前興國寺)
　(前曰霅溪顧長生三呉土地記曰/霅溪水至深者又四水激射之聲)
去年臘日訪孤山曾借僧牕半日閒不為思歸對妻子
道人有約徑湏還
　　莘老葺天慶觀小園有亭北向道士山宗説乞名
　　與詩
春風欲動北風微歸雁亭邊送雁歸蜀客南逰家最逺
呉山寒盡雪先晞扁舟去後花絮亂五馬來時賓從非
惟有道人應不忘抱琴無語立斜暉
　歸雁亭(呉興掌故歸雁亭孫莘老作道士乞名/東坡以歸雁名之葢自寓思歸之意)天慶
　觀(勞鉞湖州舊志天慶觀在府治北梁大同二年/建名𤣥風觀唐改龍興宋祥符元年改天慶)
　　至秀州贈錢端公安道并寄其弟惠山老(一作惠/山山人)
鴛鴦湖邊月如水孤舟夜榜鴛鴦起平明繫纜石橋亭
慙愧冒寒髯御史結交最晚情獨厚論心無數今有幾
寂寞抱闗嘆蕭生耆老執㦸哀揚子怪君顔采却秀發
無乃遷謫反便美天公欲困無奈何世人共抑眞疎矣
毘陵高山錫無骨陸子遺味泉冰齒賢哉仲氏早拂衣
占斷此山長洗耳山頭望湖光潑眼山下濯足波生指
倘容逸少問金堂記與嵇康留石髓
　秀州(註詳第/六巻)錢端公安道(東都事畧錢顗字安道無/錫人自知烏程縣召為御)
　(史裏行熙寜初與劉述劉錡等上疏劾王安石曾公/亮貶監衢州鹽税後起通判秀州而卒按唐時御史)
　(裏行稱/端公)惠山老(失/考)鴛鴦湖(至元嘉禾志長水塘源出/杭州府屬之海昌諸山出)
　(硤石東北流入嘉興其支流北注秀水之幽湖其正/流至城南瀦為鴛鴦湖宋聞人滋記畧云檇李澤國)
　(也東西皆陂湖南湖尤大計百二十頃其/禽多鴛鴦故名又云兩湖相麗若鴛鴦然)毘陵(元和/郡縣)
　(志常州晉陵郡漢曰毘陵/晉元帝時避諱改晉陵)
　　秀州報本禪院鄉僧文長老方丈(石刻題云題秀/州本覺鄉僧文)
　　(長老/方丈)
萬里家山一夢中呉音漸已變兒童每逢蜀叟談終日
便覺峨眉翠掃空師已忘言眞得道我除搜句百無功
明年採藥天台去更欲題詩滿浙東
　報本禪院(本覺寺碑記檇李西郭二十七里外有空/翠亭遺趾唐宣宗時僧冀來自臨海宿亭)
　(下感異人夢結菴以居/事聞賜額報本禪院)文長老(碑記又云宋時蜀僧/文及主之請易為寺)
　(改本覺寺周必大呉郡諸山録云早行至本覺寺登/岸即古檇李也舊號小長蘆東坡過此為文長老賦)
　(詩/處)
　　王復秀才所居雙檜二首
呉王池館徧重城竒(宋刻本/作間)草幽花不記名青葢一歸
無覔處只留雙檜待昇平
　王復(錢唐人所居在杭州候潮/門外詳見後種徳亭詩序)呉王(呉越備史錢鏐/于昭宗天祐元)
　(年封/呉王)
凛然相對敢相欺直榦凌空未要竒根到九泉無曲處
世間惟有蟄龍知
　蟄龍(胡仔苕溪叢話東坡在御史獄獄吏問曰根到/九泉云云有無譏諷答曰王安石詩天下蒼生)
　(待霖雨不知龍向此中蟠此龍是也獄/吏為之一笑此叚烏臺詩案所不載)
　　宋叔達家聽琵琶
數絃已品龍香撥半面猶遮鳳尾槽新曲翻從(宋刻本/作從翻)
玉連鎻舊聲終愛鬱輪袍夢回只記歸舟字賦(一作/舞)罷
雙埀紫錦絛何異烏孫送公主碧天無際雁行高
　宋叔達(范忠宣集朝請大夫宋君墓志云公諱道字/叔達河南人少孤力學登進士甲科與弟廸)
　(同榜累遷秘省著作郎尚書屯田郎中神宗朝提㸃/福建刑獄入為開封推官出知同州年高倦于民事)
　(提舉西京崇福宫與賢士大夫㳺善/為詩歌元豐六年終于洛之私第)半面遮(白居易/詩猶抱)
　(琵琶半/遮面)歸舟字(謝靈運詩天/際識歸舟)紫錦絛(周霆震詩西園/蹴踘醉蒲萄北)
　(里琵琶/紫錦絛)烏孫公主(史記元封中遣江都王建女細君/為公主妻烏孫昆莫昆莫年老語)
　(言不通公主悲愁自作歌天子憐之文選王昭君詞/序云昔公主嫁烏孫令琵琶馬上作樂以慰其道路)
　(之/思)
　
　
　
　
　
　
　
　
　
　
　
　
　蘇詩補註巻八
欽定四庫全書
　蘇詩補註巻九　　　翰林院編脩查愼行撰
　古今體詩六十一首(起熙寜六年癸丑正月盡/六月在杭州通守任作)
　　元日次韻張先子野見和七夕寄莘老之作
得句牛女夕轉頭參尾中青春先入睡白髪不遺窮酒
社我為(宋刻本/作無)敵詩壇子有功縮頭先夏鱉(公自注見/玉川子)
實腹鄙秋蟲莫唱帬埀綠無人臉斷紅舊交懐賀老新
進謝終童袍鵠(一作/鶻)雙雙瑞腰犀一一通小蠻知在否
試問囁嚅翁
　張先(齊東野語是時有兩張先俱字子野其一開封/人天聖三年進士歐陽公為作墓志其一湖州)
　(人天聖八年進士宋史不立傳故其家世不詳○愼/按呉興志張子野烏程人康定進士仕至都官郎中)
　(致仕年八十九卒葬弁山多寳寺後○又按張先志/以為康定進士齊東野語以為天聖進士兩處不同)
　(當從周公謹為是公/謹南宋人必有所據)袍鶻(白居易詩鶻銜/瑞帶繞腰飛)
　　正月九日有美堂飲醉歸徑睡五鼓方醒不復能
　　眠起閲文書得鮮于子駿所寄雜興(諸本作古/意者訛)作
　　古意(諸本作雜/興者訛)一首答之
衆人事紛擾志士獨悄悄何異琵琶絃常遭腰鼓閙三
杯忘萬慮醒後還皎皎有如轆轤索已脱重縈繞家人
自約飭始慕陳婦孝可憐原巨先放蕩今誰弔平生嗜
羊炙識味肯輕飽烹蛇啖蛙蛤頗訝能稍稍憂來自不
寐起視天漢渺闌干玉繩低耿耿太白曉
　鮮于子駿(宋史鮮于侁字子駿閬州人第進士神宗/朝詔近臣舉所知范鎭以侁應選除利州)
　(路轉運判官升副使提舉常平後為京東西轉運使/元豐二年知揚州蘇軾自湖州赴獄親朋皆絶道揚)
　(侁往見臺吏不許通或謂侁宜亟焚軾所往來書文/以避禍侁曰欺君負友吾不忍為也刻意經術所著)
　(有詩傳易斷作詩平淡淵粹尤長于楚詞蘇軾/讀其九誦謂近屈原宋玉自以為不可及也)有美
　堂(庚溪詩話嘉祐初龍圖閣直學士尚書吏部郎中/梅摯公儀出守杭州仁宗特製詩寵賜其首章曰)
　(地有呉山美東南第一州梅既到杭遂建堂山上名/曰有羙歐陽修為記畧云錢塘有天下之美斯堂又)
　(盡得錢塘之美焉西湖㳺覽志餘有羙/堂在鳳凰山之頂左江右湖舉陳目下)
　　　　愼按鮮于子駿集原題云雜興三首先生和
　　　　詩題當云得鮮于子駿所寄雜興作古意一
　　　　首答之諸刻本俱訛今改正
　　附鮮于侁雜興三首
　　幽居觀物變天道固虚盈炎炎日方熾微隂一已
　　生凉風動野草桃李先飄零蜩螗集高柳絡緯響
　　空庭愁心獨耿耿宵夢竟難成
　　一氣斡元造為功未嘗煩羣生自委化天地亦何
　　言鳬脛不可增楮葉不可鐫欲益固為損勞心非
　　自然不見平陽侯醇酒聊終年
　　三王貴養老所重在乞言酒醴副嘉肴黄髮斯皤
　　然朝廷本忠厚風俗亦變遷豈意漢道微侍中惟
　　少年耆舊無備問李公所以難
　　次韻答章傳道(宋刻本/無道字)見贈
並生天地宇同閲古今宙視下則有高無前孰為後達
人千鈞弩一弛難再彀下士沐猴冠已繫猶跳驟欲將
駒過隙坐待石穿溜君看漢唐主宫殿悲麥秀而况彼
區區何異壹醉富鶢鶋非所養俯仰眩金奏髑髏有餘
樂不博南面后嗟我昔少年守道貧非疚自從出求仕
役物恐見囿馬融既依梁班固亦仕竇效矉豈不欲頑
質謝鐫鏤仄聞長者言婞直非養夀吐面愼勿拭出跨
當俛就居然成懶廢敢復齒豪右子如照海珠網目疎
見漏宏材乏近用巧舞困短袖坐令傾國容臨老見邂
逅吾衰信久矣書絶十年舊門前可羅雀感予(宋刻本/作子)
煩屢叩願言歌緇衣子粲還予授
　章傳道(名傳閩人呉都文粹載蘇子美贈詩内二/句云南閩章其氏傳名字傳道即其人也)
　(烏臺詩案熙寜六年正月作詩次章傳韻次答云馬/融既依梁四句云云所引梁冀竇憲並是漢時人因)
　(時君不明驟躋顯位驕暴竊威福用事而馬融班固/二人皆儒者並依托之軾詆毁當時執政大臣我不)
　(能效班固馬融/茍容依附也)
　　法惠寺横翠閣
朝見呉山横暮見呉山縱呉山故多態轉側為君容幽
人起朱閣空洞更無物惟有千歩岡東西作簾額春來
故國歸無期人言秋悲(宋刻本/作悲秋)春更悲已泛平湖思濯
錦更看横翠憶峩眉雕欄能得幾時好不獨憑欄人易
老百年興廢更堪哀懸知草莾化池臺逰人尋我舊逰
處但覔呉山横處來
　法惠寺(咸淳臨安志西林法惠院乾徳元年呉越王/建舊名興慶祥符中改今額西湖逰覽志自)
　(清波門折而南為方家峪峪畔舊有/法惠院慶歴間法言作西軒于此)横翠閣(失/考)呉山
　(咸淳臨安志呉山在城中呉人祠子胥山上因命/曰胥山盧元輔作銘燬于火舊有胥山坊今廢)
　　祥符寺九曲觀燈
紗籠擎燭迎門入銀葉燒香見客邀(公自注見/諸香名譜)金鼎轉
丹光吐夜寶珠穿蟻閙連宵(宋刻本及咸淳/臨安志作朝)波翻熖裏
元相激魚舞湯中不畏焦明日酒醒空想像清吟半逐
夢魂銷
　祥符寺(咸淳臨安志大中祥符寺梁大同二年鮑侃/捨宅為寺舊名發心祥符初改賜今額按武)
　(林梵志祥符寺在祥符橋/畔孤山别有寺亦名祥符)九曲(咸淳臨安志錢塘門/外有九曲路又有九)
　(曲法濟院九/曲寳嚴院)銀葉(沈立之香譜用黑角沉蠟茶定粉/白蜜等為末収沙瓶中久窨尤佳)
　(燒時以雲母/銀葉襯之)寳珠穿蟻(唐楊濤蟻穿九曲珠賦蟻為/質兮微渺珠有竅而虚圓茍)
　(一縷之是繫雖/九曲而可穿)
　　附曾鞏上元㳺祥符寺詩(從臨安/志採出)
　　月明如晝露華濃錦帳名郎笑語同金地夜寒消
　　美酒玉人春困倚東風紅雲燈火浮滄海碧水樓
　　臺浸逺空白髮蹉跎歡意少强顔猶入少年叢
　　上元過祥符僧可久房蕭然無燈火
門前歌舞鬬分朋一室清風冷欲冰不把琉璃閒照佛
始知無盡本無燈
　可久(咸淳臨安志西湖舊多好事僧往往喜作詩其/最知名者熙寜間有清順可久兩人順字怡然)
　(久字逸老所居皆湖山勝處而清約介静不妄與人/交士大夫多往就見時有餽之米者所取不數升以)
　(瓶貯几上日取二三合食之雖蔬茹亦不常有人尤/重之武林梵志法師可久錢塘錢氏子天聖初得度)
　(學教觀于静覺喜為詩居西湖祥符蘇軾元夕去從/者獨行入師室了無燈火但聞薝蔔餘香歎仰留詩)
　(云云晚年送客不踰閾如此十餘年牕外惟紅蕉數/本翠竹百箇一日謂人曰吾死蕉竹亦死未幾皆驗)
　　正月二十一日病後述古邀往城外尋春
屋上山禽苦喚人檻前冰沼忽生鱗老來厭伴(一作/逐)紅
裙醉病起空驚白髮新卧聽使君鳴鼓角試呼穉子整
冠巾曲欄幽榭終寒窘一看郊原浩蕩春
　　附述古和詩(原題云和蘇子瞻/通判在告見寄)
　　郊原芳意動㳺人湖上晴波見躍鱗閒逐牙旗千
　　騎逺暗驚梅蕚萬枝新㝷僧每拂題詩壁邀客仍
　　將漉酒巾寄語文園何所苦且來相伴一行春
　　有以官法酒見餉者因用前韻求述古為移厨飲
　　湖上
喜聞(宋刻本/作􁆩)門外白衣人欲鱠湖中赤玉鱗逰舫已粧
呉榜穏舞衫初試越羅新欲將漁釣追黄帽未要靴刀
抹絳巾芳意十分强半在為君先踏水邊春
　移厨(鄭谷詩花落/移厨送晚春)呉榜(晉書張載傳呉榜越/船不能無水而浮)越羅(杜/甫)
　(詩越羅蜀錦金粟尺老學菴筆記云遂/寜出羅謂之越羅似㑹稽尼羅而過之)
　　飲湖上初晴後雨二首
朝曦迎客宴(宋刻本/作艷)重岡晚雨留人入醉鄉此意自佳
君不㑹一杯當屬水仙王(公自注湖上/有水仙王廟)
　水仙王(咸淳臨安志水仙王廟在西湖第三/橋北西湖逰覽志餘在孤山南麓)
水(一作/湖)光㶑灔晴方(一作/偏)好山色空濛雨亦竒欲(一作/若)
把西湖比西子淡粧濃抹也(宋刻本/作總)相宜
　　往富陽新城李節推先行三日留風水洞見待
春山磔磔鳴春禽此間不可無我吟路長漫漫傍江浦
此間不可無君語金鯽(苕溪叢/話作魚)池邊不見君追君直過
定山村路人皆言君未逺騎馬少年清且婉風巖水穴
舊聞名只隔山溪夜不行溪橋曉溜浮梅蕚知君繫馬
巖花落出城(咸淳臨安/志作行)三日尚逶迤(宋刻本/作遲)妻孥怪罵
歸何遲(宋刻本/作時)世上小兒誇疾走如君相待今安有
　富陽(元和郡縣志漢富春縣晉太元中避鄭太后諱/改春為陽古蹟考富陽城唐咸通中縣令趙訥)
　(所築九域志在杭州西南七十三里太/平寰宇記縣有潮户朔望迎潮而歌)新城(元和郡/縣志本)
　(富春地唐永淳元年分西境置東北去州一百三十/二里沈約宋志新城在浙江西南名桐溪呉立新城)
　(縣按二説建革互異以寰宇記考之呉始立縣後廢/入桐廬唐永淳中復置也○咸淳臨安志呉越王改)
　(新城為新登宋太平興國三年/復改為新城邑人羅隠為記)李節推(名佖一作泌/見烏臺詩案)
　(及年譜中宋史職官志軍府幕職有節度推官又有/觀察防禦團練推官此則節度推官也咸淳臨安志)
　(節度推官㕔在/府前近民坊)金鯽池(在六和/塔下)定山村(太平寰宇記/定山在錢塘)
　(縣西四十七里突出浙江數百丈江濤至此輙抑聲/過此便雷吼霆怒上有可避濤處行者頼之謂是海)
　(神婦家又虞喜志林錢塘江有浙山潮水衝山即回/入海故名亦名定山咸淳臨安志定山高七十五丈)
　(周廻七里一百二歩/山下居民數百家)風巖水穴(咸淳臨安志風水洞/在楊村慈巖院舊名)
　(恩徳院有洞極大流水不竭頂上又一洞立夏清風/自生立秋則止白居易逰恩徳寺詩雲水埋藏恩徳)
　(洞簪裾束縛使/君身即此也)
　(烏臺詩案熙寜七年為通判杭州于正月二十七日/逰風水洞有本州節推李泌知軾到來在彼等候軾)
　(到乃留題于壁其卒章不合云世上小兒誇疾走云/云以譏世之小人多務急進也愼按年譜㳺風水洞)
　(乃六年事詩案訛/以為七年當改正)
　　風水洞二首和節推
風轉鳴空穴泉幽寫石門虛心聞地籟妄意覔桃源過
客詩難好居僧語不繁歸瓶得冰雪清冷慰文園
　風水洞(註詳見/前詩下)
山前乳水隔(臨安志/作洗)塵凡山下(宋刻本/作上)仙(臨安志/作清)風舞
檜杉細細龍鱗生(臨安志/作鋪)亂石團團羊角轉空巖馮夷
窟宅非梁棟御㓂車輿謝轡銜世事漸艱吾欲去(一本/作出)
(訛/)永隨二子脱譏讒
　羊角(莊子逍遙逰摶扶遥羊角而上者九萬里又道/藏載丘處機西逰記云風初起如羊角者數十)
　(須臾合/為一風)二子(指馮夷/御冦也)
　(烏臺詩案當年再逰風水洞又云世事漸艱吾欲去/永隨二子脱譏讒意謂朝廷行新法後來世事日益)
　(艱難小人多務讒謗軾度斯時之不可/以合又不可以容故欲棄官隠居也)
　　　　愼按詩案再逰風水洞云云咸淳臨安志云
　　　　坡在杭三年風水洞在五十里外㳺且再至
　　　　則此二首與前詩非同時所作而月日莫攷
　　　　仍附編于此
　　附子由和
　　風送江湖滿洞天洞門可聽入無縁土嚢鬱怒聲
　　初散石齒聱牙勢未前樂奏洞庭眞跌宕歌傳帝
　　所亦清便何人隠几觀遺韻重使顔成問㗳然
　　獨逰富陽普照寺
富春眞古邑此寺亦唐餘鶴老依喬木龍歸䕶賜書連
筒春水逺出谷曉(臨安志/作晩)鐘疎欲繼江潮韻何人為起
予
　普照寺(咸淳臨安志浄明寺在富陽縣北/五里舊普照寺治平二年改今額)龍䕶賜書
　(咸淳臨安志寺枕高山名曰舒璧山㘭/有龍潭澗水横流上有橋亭有御書閣)
　(愼按李白詩天台國清寺天下為四絶今為普照㳺/到來復何别据此唐時已有此寺與本詩第二句正)
　(合/)
　　附子由次韻
　　塵埃日以逺斗擻更無餘寺到逢門入詩成信手
　　書山深僧自樂路逺客終疎訪盡前朝景他年一
　　告予
　　自普照㳺二庵
長松吟風晚雨細東庵半掩西庵閉山行盡日不逢人
裛裛野梅香入袂居僧笑我戀清景自厭山深出無計
我雖愛山亦自笑獨往(咸淳臨安/志作幽獨)神傷後(一作/復)難繼不
如西湖飲美酒紅杏碧桃香覆髻作詩寄謝採薇翁本
不避人那避世
　二庵(咸淳臨安志大明院在富陽縣北四里四峰環/繞前如連璧俗呼裏庵即東坡所謂東西二庵)
　(是也舊名普明乾徳三/年建治平二年改今額)獨往神傷(杜甫詩晩來/幽獨恐傷神)
　　附子由次韻
　　披榛入山山路細鐘聲出寺門將閉石苔冉冉上
　　芒鞵草露團團著衣袂野人茆茨苫竹屋終身局
　　促無生計天公未省長困人春田米盡秋田繼老
　　妻穉子亦自樂野草山花還揷髻長笑人閒醉未
　　醒終老辛勤漫欺世
　　富陽妙庭觀董雙成故宅發地得丹鼎覆以銅盤
　　承以瑠璃盆盆既破碎丹亦為人争奪持去今獨
　　盤鼎在耳二首
人去山空鶴不歸丹亡鼎在世徒悲可憐九轉功成後
却把飛昇乞内(咸淳臨安/志作肉)芝
　妙庭觀(咸淳臨安志妙庭觀在富陽縣西十五里舊/號明眞治平二年改賜今額世傳董雙成故)
　(宅天聖中道士朱去非發地得丹鼎紹興初建/香風堂玉笙庵里人謝伋取李白月華詞名之)九轉
　(鮑昭昇天行云九龠隠丹經註云仙家有九轉金丹/法而龠所以藏書也抱朴子金丹篇第一轉名丹華)
　(第二名神符第三名神丹第四名還丹第五名餌丹/第六名煉丹第七名柔丹第八名伏丹第九名寒丹)
琉璃擊碎走金丹無復神光發舊壇時有世人來䑛鼎
欲隨雞犬事劉安
　　新城道中(諸刻本有二首/兩字今刪去)
東風知我欲山行吹斷簷間積雨聲嶺上晴雲披絮帽
樹頭初日挂銅鉦野桃含笑竹籬短溪柳自摇沙水清
西崦人家應最樂煮葵(宋刻本/作芹)燒筍餉春耕
　絮帽(晉灼註漢書冒音陌顔師古曰帽絮/老人以覆其頭應劭曰冒額絮也)
　　附晁端友次韻
　　身世悠悠我此行溪邊委轡聽溪聲散材畏見搜
　　林斧疲馬思聞巻斾鉦細(律髓/作小)雨足時茶户喜亂
　　山深處長官清人間岐路知多少試向桑田問耦
　　耕
　　　　愼按新城道中二首諸刻皆入先生集宋雕
　　　　本亦然方回瀛奎律髓止載前一首而評其
　　　　下云東坡為杭倅時熙寜六年癸丑二月循
　　　　行屬縣由富陽至新城有此作是年三十八
　　　　嵗晁无咎之父端友令新城其和篇有小雨
　　　　足時茶户喜亂山深處長官清云云乃其佳
　　　　句方回南宋人其言必有所本則第二首乃
　　　　晁作也向來無有辨証者今從和詩例改附
　　　　于此端友字君誠黄山谷作晁君成墓誌誠
　　　　作成而不署其名本集有晁君誠詩集序後
　　　　公出知揚州和晁无咎詩又有少年獨識晁
　　　　新城即端友也而山谷志君成墓獨不載為
　　　　新城令事
　　附子由次韻
　　春深溪路少人行時聽田間耒耜聲饑就野農分
　　餉黍迎嫌尉卒閙金鉦閒花開盡香何在白酒沽
　　來壓未清此味暫時猶覺勝問兄何日便歸耕
　　山村五絶
竹籬茅屋趁谿斜春入山村處處花無象太平還有象
孤烟起處是人家
細雨濛濛雞犬聲有生(一作/身)何處不安生但令(宋刻本/作教)
黄犢無人佩布糓何勞也勸耕
　(烏臺詩案山村第二首云云言是時販私鹽者多帶/刀仗故取前漢龔遂事意謂但將鹽法寛平令人不)
　(帶刀劍而買牛買犢則自力耕不勞/勸督以譏諷朝廷鹽法太峻不便也)
老翁七十自腰鎌慚愧春山筍蕨甜豈是聞韶解忘味
邇來三月食無鹽
　腰鎌(元結詩老公七十自腰/鎌將引兒孫行時稼)
　(烏臺詩案第三首云云意言山中之人饑貧無食雖/老猶自采筍蕨充饑時鹽法太峻僻逺之人無鹽食)
　(動經數月若古之聖人則能聞韶忘味山中/小民豈能食淡而樂乎亦以譏鹽法太峻也)
杖藜裹飯去悤悤過眼青錢轉手空贏得兒童語音好
一年强半在城中
　(烏臺詩案第四首云云意言百姓雖得青苖錢止便/于城中浮費使却又言鄉村之人一年兩度夏秋税)
　(又數度請納和預買錢今此更添青苖助役錢因此/莊家㓜小子弟多在城市不着次第但學得城中語)
　(音而已以譏諷朝廷新/法青苖助役不便也)
竊禄忘歸我自羞豐年底事汝憂愁不須更待飛鳶墮
方念平生馬少游
　　附子由次韻五首
　　山行喜遇酒旗斜無限桃花續杏花與世浮沉眞
　　避世將家漂蕩似無家
　　塍間白水細無聲日煖泥融草不生似恐田家忘
　　帝力多差使者出催耕
　　旋舂紅稻始經鎌新煮黄雞取次甜無慕無營人
　　自樂莫將西子愧無鹽
　　升平事業苦怱怱未信浮名到底空何用槖駝朝
　　塞外試聽碌碡語塲中
　　貧賤終身未要羞山林難處更堪愁近來南海波
　　尤惡未許乘槎自在㳺
　　癸丑春分後雪(一本作二/月十日雪)
雪入春分省見稀半開桃李不勝威應慚落地梅花識
却作漫天柳絮飛不分東君專節物故將新巧發隂機
從今造物尤難料更暖須留御臘衣
　　　　愼按此詩施氏原本訛編是年立秋後今依
　　　　欒城集次移置前巻
　　附子由次韻
　　春雪漫天密又稀勾芒失據走靈威故欺貧窶冬
　　裘盡巧助遨逰酒盞飛林下細花添百草堦前輕
　　素翦新機老農先解憂桑柘九月家人當授衣
　　湖上夜歸
我飲不盡器半酣味尤長籃輿湖上歸春風灑(宋刻本/作吹)
面凉行到孤山西夜色已蒼蒼清吟雜夢寐得句旋已
忘尚記梨花村依依聞暗香入城定何時賔客半在亡
睡眼忽驚矍繁燈閙河塘市人拍手笑狀如失林麞始
悟山野姿異趣難自强人生安為樂吾䇿殊未良
　河塘(即沙河塘註/見第八巻)在亡(漢書且緩急人所時有夫一/旦叩門不以親為解不以在)
　(亡為辭天下所望/者獨季心劇孟)
　　曾元恕㳺龍山吕穆仲不至
青春不覺老朱顔强半銷磨簿領間愁客倦吟花以(一/作)
(似/)酒佳人休唱日銜山共知寒食明朝過且赴僧牕半
日閒命駕吕安邀不至浴沂曾㸃暮方還
　曾元恕(失/攷)龍山(咸淳臨安志龍山在嘉㑹門外去城/十里一名卧龍山田汝成西湖總序)
　(自清波門折而南為方家峪又西南為慈/雲嶺嶺之南為龍山山上有天眞禪寺)吕穆仲(按/穆)
　(仲時為杭/州察推)日銜山(李白烏栖曲呉歌楚舞歡/未畢青山欲銜半邉日)
　　　　愼按此詩施氏原本不載新刻本載續補下
　　　　卷今据題改編
　　寒食未明至湖上太守未來兩縣令先在
城頭月落尚啼烏烏榜紅舷早滿湖鼓吹未容迎五馬
水雲先已颺雙鳬暎山黄帽螭頭舫夾(一作/横)道青烟鵲
尾爐老病逢春只思睡獨求僧榻寄須臾
　兩縣令(輿地廣記錢塘縣五代晉時改為錢江别置/錢塘縣與錢江分治州郭下太平興國四年)
　(改錢江曰仁和○愼按本集立秋日禱雨同周徐二/令詩周名邠字開祖時為錢塘令徐為仁和令咸淳)
　(臨安志仁和縣令北宋時有徐璹春渚紀聞徐璹字/全父嘗與東坡坐雙檜堂公指二檜曰二疏辭漢去)
　(璹應聲曰大老入周來/公為撃節即其人也)五馬(程大昌演繁露太守五/馬莫知的據古樂府五)
　(馬立躊躇即其來已久或言詩良馬五之侯國事也/漢有駟馬車止用四馬而鄭元注詩曰周禮州長建)
　(旟漢太守比州長法御五馬則太守之用五馬後漢/已然矣至唐白居易和春深詩曰五匹鳴珂馬雙輪)
　(畫㦸車其自杭分司詩曰錢塘五馬留三匹還擬騎/來攪擾春老杜亦曰使君五馬五驊騮則是眞有五)
　(馬矣若其制之所/始則未有知者)鵲尾爐(海録碎事引珠林云香爐/有柄曰鵲尾爐費崇先信)
　(佛法常以鵲尾/爐置于膝上)
　　次韻孫莘老見贈時莘老移廬州因以别之
鑪錘(宋刻本/作鎚)一手賦形殊造化無心敢望渠我本疎頑
固當爾子猶淪落况其餘龔黄側畔難言政羅趙前頭
且眩書(公自注莘老見稱政事/與書而莘老書至不工)惟有陽闗一杯酒慇懃
重唱贈離居
　廬州(文獻通考古廬子國梁改合肥為合州隋改廬/州○愼按莘老知廬州事東都事畧及宋史本)
　(傳皆失載史容山谷詩注云莘老以言事謫知廣徳/軍踰年徙湖州又徙廬州與公詩相合可補宋史之)
　(缺/)羅趙(葛立方韻語陽秋張芝嘗自品其書上比崔/杜不足下方羅趙有餘故世之言惡札者必)
　(曰羅趙東坡詩云云葢譏之也羅為羅暉趙為趙襲/張彦逺書法要録襲與暉並以能草見重闗西矜巧)
　(自異衆/頗惑之)
　　贈别
青鳥銜巾久欲飛黄鶯别主更悲啼殷勤莫忘分擕處
湖水東邊鳳嶺西
　　次韻代留别
絳蠟燒殘玉斚飛離歌唱徹萬行啼他年一舸鴟夷去
應記儂家舊住(諸刻作/姓者訛)西
　舊住西(韻語陽秋寰宇記載西施事施其姓也是時/有東施家西施家故李白詩曰自古有秀色)
　(西施與東隣而東坡詩乃云記取儂家舊姓西似與/寰宇記不同○愼按吕氏童䝉訓曰東坡詩云云僕)
　(謂坡公不應如是之疎乃是舊住西傳冩之訛以住/字為姓字耳既是姓西何問新舊此説甚不通應記)
　(儂家舊住西正此一字語意益精明矣/乂按王楙野客叢書所辨與此亦畧同)
　　月兔茶
環非環玦非玦中有迷離玉兔兒一似佳人裠上月月
圓還缺缺還圓此月一缺圓何年君不見鬬茶公子不
忍鬬小團上有雙銜綬帶雙飛鸞
　月兔茶(黄山谷集有都濡月兔茶按涪州/有廢都濡縣月兔茶此地所産)
　　薄命佳人
雙頰凝酥髮抹漆眼光入簾珠的皪故將白練作仙衣
不許紅膏汙天質呉音嬌軟帶兒癡無限閒愁總未知
自古佳人多命薄閉門春盡楊花落
　　吉祥寺花將落而述古不至
今嵗東風巧翦裁含情只待使君來對花無信花應恨
直恐明年便不開
　　述古聞之明日即至坐上復用前韻同賦
仙衣不用翦刀裁國色初含(一作/酣)卯酒來太守問花花
有語為君零落為君開
　(愼按盡日問花花不語為誰零落為誰開全首載松/陵唱和集唐嚴惲惜花絶句也○又按古靈先生集)
　(中此題/缺和詩)
　　李鈐轄坐上分題戴花
二八佳人細馬䭾十千美酒渭城歌簾前柳絮驚春晚
頭上花枝柰老何露濕醉巾香掩冉月明歸路影婆娑
緑珠吹笛何時見欲把斜紅插皂羅
　鈐轄(宋史職官志總管鈐轄司掌軍旅屯戍營防/守禦之政令或一州一路有兼二路三路者)細
　馬(唐六典凡馬有左右監以别其粗良細馬之/監稱左粗馬之監稱右細馬謂馬之良者)
　　於潛令刁同年野翁亭
山翁不出山溪翁長在溪(公自注前二/令作二翁亭)不如野翁來往
溪山間上友麋鹿下鳬鷖問翁何所樂三年不去煩推
擠翁言此間亦有樂非絲非竹非蛾眉山人醉後鐵冠
落溪女笑時銀櫛低我來觀政問風謡皆云吠犬足生
氂但恐此翁一旦捨此去長使山人索寞溪女啼(公自/注天)
(目山唐道士常冠鐵冠於潛婦女/皆插大銀櫛長尺許謂之蓬㳫)
　於潛(元和郡縣志縣西有替山因名舊替字無水後/漢郡國志始加水作潛武徳七年置潛州八年)
　(廢為縣太平寰宇記秦徙大越鳥語之人置替闞駰/十三州志替讀為潛九域志於潛縣在杭州西二百)
　(里/)刁同年(咸淳臨安志刁璹與東坡同年熙寜中為/於潛令今浮橋立三賢祠與東坡毛國華)
　(並/祠)山翁溪翁(咸淳臨安志山翁亭在縣圃東白雲/庵之側溪翁亭在縣西北之潘洲)
　　於潛女
青裠縞袂於潛女兩足如霜不穿屨􁣓沙鬢髮絲穿柠
蓬㳫障前走風雨老濞宫粧傳父祖至今遺民悲故主
苕溪楊柳初飛絮照溪畫眉渡谿去逢郎樵歸相媚嫵
不信姬姜有齊魯
　蓬㳫(註見前首/公自註下)老濞(王注指呉/越王錢氏)父祖(晉書陸機傳我/父祖名播四海)
　(寜不知耶杜甫詩塞上/得阮生逈繼先父祖)
　　自昌化雙谿館下歩尋谿源至治平寺二首
亂山滴翠衣裘重雙澗響空牕户摇飽食不嫌溪筍瘦
穿林閒覔野芎苖却愁縣令知㳺寺尚喜漁人争渡橋
正似醴泉山下路桑枝刺眼麥齊腰
　昌化(太平寰宇記昌化縣在杭州西二百四十里唐/初為紫溪縣後改唐山梁為呉昌咸淳臨安志)
　(太平興國三年改/呉昌縣為昌化)雙谿(咸淳臨安志雙溪在昌化縣/前一百一十歩徐冠新亭畧)
　(云縣治之前溪分南北流舊有雙溪館熙寜間縣令/陸元長臨北流為亭東坡經㳺亭上題詩紀事有雙)
　(澗響空/之語)治平寺(武林梵志治平寺在昌化縣西一里/舊名忭平唐大中二年建開平三年)
　(改今/額)醴泉山(楊愼四川通志醴泉山在眉州治西八/里環繞州城山半有八角井清甘如醴)
　(故名○按先生送程六表弟歸蜀詩有醴泉寺古埀/橘柚之句今詩中所云醴泉山即此地也因昌化而)
　(觸蜀中之景與後篇夢歸時到錦江橋意畧同葢先/生宦㳺所至田園退歸之念無時或忘往往見于篇)
　(什施氏補注本妄引西安/醴泉縣與此何渉今駁正)
每見田園輙自招倦飛不擬控扶摇共疑楊惲非鋤豆
誰信劉章解立苖老去尚餐彭澤米夢歸時到錦江橋
宦逰莫作無家客舉族長懸似細腰
　錦江橋(元和郡縣志大江一名汶江一名流江經成/都縣南七里蜀中又謂流江為懸笮橋水西)
　(南兩江共七橋李冰所造上應七星太平寰宇記蜀/濯錦江即蜀江水至此濯錦錦彩鮮潤于他水華陽)
　(國志蜀江衆多作橋故蜀立里多以橋為名西南兩/江有七橋直西門有冲治橋西南石牛門曰市橋城)
　(南曰江橋南渡流曰萬里橋西上曰夷里橋上里曰/窄橋從冲治橋西出曰長昇橋李膺益州記七里橋)
　(者一長星橋今名萬里二員星橋今名安樂三璣星/橋今名建昌四夷星橋今名窄橋五尾星橋今名禪)
　(尼六冲星橋今名永平/七曲星橋今名昇仙)
　　於潛僧緑筠軒
可使食無肉不可使居無竹無肉令人瘦無竹令人俗
人瘦尚可肥俗士不可醫旁人笑此言似高還似癡若
(石刻/作欲)對此君仍大嚼世間那有揚州鶴
　於潛僧(名孜字惠覺/見叅寥子集)緑筠軒(咸淳臨安志寂照寺在/於潛縣南二里豐國鄉)
　(寺舊有緑筠軒後徙縣齋寶慶初避御名/易以此君軒仍用坡詩晉王徽之語也)
　　附參寥作(原題惠覺孜/師緑筠軒)
　　緑筠蕭蕭含爽籟幽姿冷落人誰愛壁間但有謫
　　仙詞(指坡/公也)聲名自到江湖外當年創軒非壯觀局
　　促簾櫳日虧蔽一朝經畫有底難推倒墻頭了無
　　礙坐挹西南十里山彩翠浮空屹相對開池鑿圃
　　增氣象佳致眞為一方最鳥聲鳴春春漸融蘭芽
　　蕙茁初䝉茸我來正值新雨後弄日吹香聞坐中
　　主人散䇿邀我歩池南池北聊從容㑹待龍孫添
　　夏䕃借君此地眠清風
　　與臨安令宗人同年劇飲
我雖不解飲把盞歡意足試呼白髮感秋人令唱黄雞
催曉曲與君登科如隔晨敝袍霜葉空殘緑如今莫問
老與少兒子森森如立竹黄雞催曉不須愁老盡世人
非我獨
　宗人(蘇舜舉字世美時為臨安/令見烏臺詩案及欒城集)同年(唐書許孟容傳/李絳與孟容弟)
　(同舉進士絳曰進士明經嵗百人吏部/得官至千人私謂為同年本非親舊也)黄雞催曉(出/白)
　(居易玲/瓏歌)登科(石林避暑録世以登科為折/桂注詳下巻汪覃秀才詩下)
　　附子由次韻(欒城集題云次韻子瞻/與蘇世美同年夜飲)
　　晚嵗事游宦相從未嘗足羡君四海皆兄弟棧中
　　直木不容曲臨安老令况同科相逢豈厭樽中緑
　　潦倒誰憐澗底松嵗寒尚有霜前竹聞道渠家八
　　丈夫他日歸耕免幽獨
　　寶山晝睡
七尺頑軀走世塵十圍便腹貯天眞此中空洞渾無物
何止容君數百人
　寶山(西湖志遡呉山西上有寶月山又/東為淺山淺山之支為七寶山)容君數百人
　(先生自題此詩後云余在錢塘一日晝寢于寶山僧/舍起題壁云云其後有數小子亦題名壁上見者乃)
　(謂予誚之也周伯仁所謂君/者乃王茂𢎞之流豈此輩哉)
　　僧清順新作埀雲亭
江山雖有餘亭榭苦(一作/著)難穏登臨不得要萬象各偃
蹇惜哉埀雲軒此地得何晚天功(一作/公)争向背詩眼巧
增損路窮朱欄出山破石壁狠海門浸坤軸湖尾抱雲
巘葱葱城郭麗淡淡烟村逺紛紛鳥(宋刻本/作烏)鵲去一一
漁樵返雄觀快新獲微景收昔遁道人真古人嘯咏慕
嵇阮空齋卧蒲褐芒屨每自捆天憐詩人窮乞與供詩
本我詩久不作荒澁旋鋤墾從君覔佳句咀嚼廢朝飯
　清順(注詳本巻上元過僧可久房詩注下西湖逰覽/志餘東坡一日㳺僧舍壁間見小詩云竹暗不)
　(通日泉聲落如雨春風自有期桃李亂深塢問誰所/作或以清順對即日求得之聲名頓起○怡然冷齋)
　(夜話作/頤然)埀雲亭(咸淳臨安志寶巖院後唐天成二年/錢氏建舊名乘雲治平二年改額元)
　(豐中僧清順作垂/雲亭又作借竹軒)
　　附陳述古垂雲亭
　　小亭巉絶出雲間萬象升沉不得閒莫怪詩翁頭
　　白早時來向此冩湖山
　　五月十日與吕仲甫周邠僧惠勤惠思清順可久
　　惟肅義詮同泛湖游北山
三呉雨連月湖水日夜添尋僧去無路㶑㶑水拍簷駕
言徂北山得與幽人兼清風洗昏翳晚景分穠纎縹緲
朱樓人斜陽半疎簾臨風一揮手悵焉起遐瞻世人騖
朝市獨向谿山廉此樂得有命輕薄(宋刻本/作傳)神所殱
　北山(西湖志自寶雲山葛嶺棲霞嶺一帶/統謂之北山以其在西湖之北也)吕仲甫(即/吕)
　(穆/仲)僧惟肅義詮(俱失/考)
　　㑹客有美堂周邠長官與數僧同泛湖往北山湖
　　中聞堂中歌笑聲以詩見寄因和二首時周有服
藹藹君詩似嶺雲從來不許醉紅裠不知野屐穿山翠
惟見輕橈破浪紋頗憶呼盧袁彦道難邀罵坐灌將軍
(公自注皆取/其有服也)晚風落日元無主不惜清凉與子分
載酒無人過子雲掩闗晝卧客書裠歌喉不共聽珠貫
醉面何因作纈紋僧侣且陪香火社詩壇欲歛鸛鵞軍
憑君遍遶湖邊寺漲緑晴來巳十分
　　附周開祖原作(此詩從咸/淳志采出)
　　堂上歌聲想遏雲玉人休整碧紗裠粧殘粉落胭
　　脂暈飲劇杯深琥珀紋簪屣定知高楚客笑談應
　　好却秦軍莫辭上馬玉山倒已是遲留至夜分
　　席上代人贈别三首
悽音怨亂不成歌縱使重來柰老何淚眼無窮似梅雨
一畨匀了一畨多
天上麒麟豈混塵籠中翡翠不由身那知昨夜香閨裏
更有偷啼暗别人
蓮子擘開須見臆楸枰著盡更無期破衫郤有重縫日
(宋刻本/作逢處)一飯何曾忘却時
　(葛立方韻語陽秋古辭云藁砧今何在山上復有山/何當大刀頭破鏡飛上天古詞又云圍棋燒敗襖著)
　(子故衣然皮陸嘗擬之陸云旦日思雙履明時願早/諧皮云莫言春蠒薄猶有萬重思此皆以下句釋上)
　(句與藁砧異矣樂府解題以此格為風人詩取陳詩/以觀民風之意至東坡蓮子擘開須見臆云云是文)
　(與釋並見於一句之中/與風人意又小異矣)
　　留題徐氏花園二首
莫㝷羣玉山頭路莫看劉郎觀裏花(劉郎一/作京都)但解閉門
留我住主人休問是誰家
退之身外無窮事子美生前有盡花更有多情君未識
不隨柳絮落人家
　　　　愼按此二首施氏原本不載諸刻本所載共
　　　　三首題云藏春塢今据外集以莫㝷羣玉山
　　　　頭路云云一首退之身外無窮事一首係此
　　　　題之下其朱閣前頭露井多一首題云密州
　　　　藏春塢分編兩巻以正諸刻之訛
　　唐道人言天目山上俛視雷雨每大雷電但聞雲
　　中如嬰兒聲殊不聞雷震也
巳外浮名更外身區區雷電若為神山頭只作嬰兒看
無限人間失箸人
　天目山雷雨(咸淳志引圖經云天目山一名浮玉山/東天目在臨安縣界西尖峰在於潛縣)
　(界有雷神宅在/西尖峰山半間)
　　追和子由去嵗試舉人洛下所寄暴雨初晴樓上
　　晚景五首
秋後風光雨後山滿城流水碧潺潺烟雲好處無多子
及取昏鴉未到間
洛邑從來天地中嵩高蒼翠北邙紅風流耆舊消磨盡
只有青山對病翁(公自注謂/富公也)
　洛邑(輿地廣記西京河南府周成王作洛邑今曰王/城是也邵氏聞見録洛陽形勢郟鄏山在西邙)
　(山在北成臯在東闕塞直其南隋文/帝登邙山對闕塞歎曰眞天闕也)嵩高(名山記嵩/山在登封)
　(縣東十里五岳之中岳也山有三/峯中曰峻極東曰太室西曰少室)北邙(名山記北邙/山在偃師縣)
　(北水經注以為芒山元和郡縣志北邙西自洛陽縣/界東入鞏縣界舊説是隴山之尾乃衆山總名連嶺)
　(修亘四/百餘里)耆舊(邵氏聞見録元豐五年文潞公留守西/京時富鄭公以司徒致仕乃集洛中卿)
　(士大夫年徳高者為耆英㑹就資聖院建大厦曰耆/英堂命鄭奐畫像其中時富公年七十九潞公與席)
　(汝言皆七十七王尚恭七十六趙丙劉几馮行己皆/七十五楚建中王愼言皆七十二張問張夀皆七十)
　(王拱辰時留守北京願與其㑹年七十一獨司馬公/年未七十亦請入㑹凡十三人洛陽多名園古刹水)
　(竹林亭之勝諸老鬚眉皓白衣/冠甚偉每宴集都人隨觀之)病翁(富鄭公神道碑/公名弼字彦國)
　(河南人熙寜二年八月以病辭位出判河南改汝州/公言新法臣所不曉不可以復治郡願歸洛養病許)
　(之㝷封鄭國公致仕六年閏六月薨於洛陽/私第○按子由赴洛在五年公已卧病矣)
白汗翻漿午景前雨餘風物便蕭然應傾半熟鵞黄酒
照見新晴水碧天
　水碧(程大昌演繁露李白詩多言采水碧碧玉類也/水中有此碧也字書云玉之縹青者古大夫佩)
　(水蒼玉殆/用此乎)
疾雷破屋雨翻河一掃清風未覺多應似畫師呉道子
高堂巨壁冩降魔
　寫降魔(張彦逺歴代名畫記呉道𤣥陽翟人任兗州/瑕丘縣尉初名道子𤣥宗召入禁中改名道)
　(𤣥工畫下筆有神名曰畫聖西京唐安寺菩提院北/壁降魔變相道子畫也此叚施注所有新刻本剛去)
　(今補録○按傳燈録天魔念世尊成道且受折抑率/衆作難世尊以指按地地大震魔皆顚仆於是降之)
客路三年不見山上樓相對夢魂間明朝却踏紅塵去
羞向清伊照病顔
　踏紅塵(白居易詠拙詩亦曽/舉兩足學人踏紅塵)清伊(水經注伊水逕前/亭西名勝志伊水)
　(出南陽縣西蔓渠山東北過伊/闕中又東過洛陽縣南入於洛)
　　附子由原作(欒城集題云洛陽試/院棲上新晴五絶)
　　縹緲危譙面面山朝來雲作雨潺潺忽然風巻歸
　　何處百里隂晴反掌間
　　嵩少猶藏薄霧中前山迤邐夕陽紅高樓一閉三
　　十日遥憶巖頭種藥翁
　　伊闕遥臨鳳闕前龍門女几氣蒼然唐朝御路依
　　稀在猶想東廵塵暗天
　　天壇王屋北侵河高比嵩丘一倍多小有清靈今
　　尚在俗縁深重柰成魔
　　前朝宫闕倚芒山殿閣層層半嶺間猶恐北來岡
　　阜淺太行東抱故孱顔
　　過廣愛寺見三學演師觀楊惠之塑寶山朱瑶畫
　　文殊普賢
寓世身如夢安閒日似年敗蒲翻覆卧破祴再三連勸
客眠風竹長齋飲石泉回頭萬事錯自笑覺師賢(右和/見三)
(學演/師)
　廣愛寺楊惠之塑寶山(名畫録補遺楊惠之于河南/府廣愛寺三門上塑五百羅)
　(漢及山亭院楞伽山先是惠之將塑楞伽山乃為大/義净三藏咒其土故至今蠕物飛禽悉不敢至山所)
　(唐末黄巢亂京洛焚毁寺宇惟惠之手迹率不/殘毁名畫補遺塑作門神品三人惠之其一也)朱瑶
　(名畫録朱瑶字温琪學吳道子筆迹由是知名客逰雍/洛時河南府全真觀請瑶畫經相及周廡中門列壁世)
　(稱神/筆)
　　附子由原作(欒城集題云將出洛城/過廣愛寺見三學演師)
　　寺古依喬木僧閒正暮年為生何寂寞愛客尚流
　　連虛牖羅修竹空厨響細泉坐聽談舊事徧識洛
　　中賢
妙迹苦難㝷兹山見幾層亂峰螺髻出絶澗陣雲崩措
意元同畫觀空欲問僧莫教林下意終老歎何曾(右和/觀楊)
(惠之塑/寶山)
　　附子由原作
　　虛室無㝷丈青山有百層廻峰看不足危石恐將
　　崩聽法來天女依巖老梵僧須彌傳納芥觀此信
　　還曾
朱瑶唐晚輩得法尚雄深滿寺空遺迹何人識苦心長
廊欹雨脚破壁撼鐘音成壞(一作/敗)無窮事他年復弔今
(右和朱瑶畫/文殊普賢)
　　附子由原作
　　壁毁丹青在移來殿廡深賦形驚變態觀佛覺無
　　心旌斾翻空色笙竽含妙音風流出呉様遺法到
　　如今
　　韓子華石淙莊
絳侯百萬兵尚畏書牘背功名意不已數與危機㑹我
公抱絶識凛凛鎭横潰欲收伊吕迹逺與巢由對誓言
雖未從久已斷諸内區區為懐祖頗覺羲之隘此身隨
造物一葉舞澎湃田園不早定歸宿終安在彼美石淙
莊每到百事廢泉流知人意屈折作濤瀬寒光洗肝膈
清響跨竽籟我舊門前客放言不自外園中亦何有薈
蔚可勝計請公試回首嵗晚餘蒼檜
　韓子華(宋史韓絳字子華舉進士甲科歴事仁宗英/宗及神宗立以韓琦薦拜樞密副使代陳升)
　(之同制置三司條例熙寜三年叅知政事出為陜西/宣撫使即軍中拜中書門下平章事昭文館大學士)
　(慶卒作亂罷知鄧州明年以觀文殿學/士徙許州按子由赴洛正知許州時也)石淙莊(欒城/集自)
　(註云水中有石曰淙唐天后朝嘗宴羣臣於此石刻/尚存名勝志石淙山在登封縣東南三十里則天與)
　(羣臣㑹飲於此賦詩薛曜序云石淙者俗謂之平樂/澗近接嵩嶺俯届箕峰瞻少室兮若連睇潁水兮如)
　(帶/)
　(愼按此詩施氏原註稱子華遵忠憲公之命服闋誓/墓年五十請謝事上疏引王羲之去郡不仕云云章)
　(屢上不允先生此詩誓言雖未從四句乃用子華表/語其推重子華如此愚謂不然按子華前後兩入相)
　(皆在熙寜中初創役法之議安石倚以為助後與吕/惠卿不合請帝再用安石計其歴仕三朝出入中外)
　(埀四十年至元祐初年七十六始請老致仕生平汲/汲仕宦不甘閒退概可知矣以史傳考之熙寜三年)
　(自副樞密出為陜西宣撫以素不習兵致慶卒作亂/罷知鄧州此詩起四句用絳侯事正指此既而移許)
　(州進觀文殿大學士再相之機駸駸已兆而謂迹同/伊吕心慕巢由天下其誰信之故一則曰誓言雖未)
　(從再則曰田園不早定此身碌碌方以官為家彼石/淙莊者洵美而非吾土其可謂歸宿之地乎故終之)
　(以勸勉之詞曰請公試回首嵗晚餘蒼檜雖自托於/放言實縁賔舊之故而不敢自外一篇之中三致意)
　(焉所謂君子愛人以徳也覽者不攷生平猥舉/誓墓一節謂子華為恬退一流失作者本㫖矣)
　　附子由原作
　　飛泉來無窮發自嵩嶺背奔馳兩山間偶與亂石
　　㑹傾流勢摧毁泥土久崩潰堅姿未消釋嶻嶭儼
　　相對居然受噴潑雷轉諸壑内初喧墮深谷稍放
　　脱重隘跳沫濺霏微餘瀾洶澎湃宸遊昔事逺絶
　　壁遺刻在人跡久寂寥物理係興廢相君厭紛華
　　築室俛湍瀬濯纓離塵垢洗耳聽天籟將追赤松
　　逰自置青雲外道人亦何者預此事歸計猶恐山
　　未深更種萬株檜
　　　　愼按子由於熙寜壬子八月赴洛陽于妙覺
　　　　寺考試舉人及還道出嵩少之間至許昌往
　　　　返詩共二十六首東坡所和暴雨初晴樓上
　　　　晚景五首過廣愛寺三首韓子華石淙莊一
　　　　首共九首諸刻本但以暴雨初晴五首為和
　　　　子由作今移五首二字于首題之下而廣愛
　　　　寺三首石淙莊一首類附于後
　
　
　
　蘇詩補註巻九
欽定四庫全書
　蘇詩補註巻十　　　翰林院編修查慎行撰
　古今體詩五十八首(起癸丑立秋盡九月/在杭州通守任作)
　　立秋日禱雨宿靈隱寺同周徐二令
百重堆案掣身閒一葉秋聲對榻眠牀下雪霜侵戸月
枕中琴筑落階泉﨑嶇世路(宋刻本/作味)嘗應徧寂寞山棲
老漸便惟有憫(一作問/者訛)農心尚在起占(一作/瞻)雲漢更茫
然
　二令(註見/前)堆案(少陵有早秋苦/熱堆案相仍詩)
　　附子由次韻
　　世故紛紛誰復閒蛟龍不雨獨安眠人間巳厭三
　　秋旱澗底猶慳一掬泉廟令酒肴時醉飽田家糠
　　粃久安便憂心未巳誰知䘏更把爐香試一然
　　游靈隱寺戲贈開軒李居士
推倒垣牆也不(外集作/有底)難一軒復作兩軒看若教從此
成千里巧歴如今也被謾
　開軒李居士(咸淳臨安志開軒在合澗橋西北元祐/中有李居士者居此與東坡往還名失)
　(考/)
　　　　慎按此詩施氏原本不載外集編第四巻倅
　　　　杭旹作本題下自註有李佖節推四字則李
　　　　居士即李佖也咸淳志失於詳考今補註
　　病中獨遊净慈謁本長老周長官以詩見寄仍邀
　　遊靈隱因次韻答之
卧聞禪老入南山净掃清風五百間我與世疎宜獨往
君緣詩好不容攀自知樂事年年减難得髙人日日閒
欲問雲公覓心地要知何處是無還(公自註楞嚴經云我/今示汝無所還地)
　净慈(名勝志南屏山在僊姥墩西南中峙者為慧日/峰錢王𢎞俶建永明院于前南渡時永明院燬)
　(復興紹興九年賜額净慈寺今按北/宋時有净慈之名不始于南渡也)禪老(釋氏稽古/畧元豐初)
　(蘓州瑞光寺禪師宗本移住杭州净慈寺奔走天下/禪子道塲甚盛○慎按是時有兩本長老一圓照禪)
　(師宗本姓管氏熈寜中住浄慈見傳燈録其一大通/禪師善本姓董氏元祐初亦住浄慈見續燈録世謂)
　(之大小本先生守杭時有送小本禪師赴/法雲詩此作在倅杭時其為大本無疑也)五百間(釋/氏)
　(稽古畧杭州永明寺禪師道潜謁法眼益禪師益曰/子向後有五百毳徒為王侯所重至廣順元年吳越)
　(忠懿王建慧曰永明寺請師居之師請塔下羅漢過/新寺符王之先夢也咸淳臨安志净慈寺中有五百)
　(羅漢堂曹勛作/五百羅漢記)
　　附周開祖原作
　　放歸騶騎獨㝷山直入青蘿翠靄間謝客杖藜方
　　自適阮公蠟屐許誰攀何愁白髪能添老須信黄
　　金不買閒應向林泉真得趣徜徉終日未經還
　　(慎按本集先生倅杭時與開祖唱酬甚多惜開祖/詩傳流絶少今從王氏舊註中采出此詩附録于)
　　(後其詩序冗/長不具載)
　　病中遊祖塔院
紫李黄𤓰邨路香烏紗白葛道衣凉閉門野寺松隂轉
欹枕風軒客夢長因病得閒殊不惡安心是藥更無方
道人不惜階前水借與匏樽自在嘗
　祖塔院(咸淳臨安志祖塔法雲院唐開成二年欽山/法師建舊名資慶大中八年改大慈開運二)
　(年改仁壽太平典國六年改賜今額武陵梵志定慧/禪寺俗稱虎跑寺唐元和中僧寰中建賜額廣福院)
　(其剏建年月互/異未詳孰是)白葛(杜甫詩韶/州白葛輕)
　(慎按名勝志載先生虎跑泉七律一首即次游祖塔/院韻必係同時作子由和二章先生原唱亦應有二)
　　(首今采入/逸詩巻中)
　　附子由次韻二首(原題云次韻子瞻病/中㳺虎跑泉僧舍)
　　掃地開門松檜香僧家長夏亦清凉公庭多事久
　　來厭静處安眠計甚長修竹填窗藤簟緑白蓮當
　　戸石盆方香厨晚飯紅粳熟忽憶烹雞田舍嘗
　　澗谷新晴草木香野情蕭散自生凉雨添山色翠
　　將溜日轉松隂晚更長病客獨來惟有睡游僧相
　　見亦他方還家煩熱都消盡不信醫王與藥甞
　　虎跑泉
亭亭石塔東峰上此老初來百神仰虎移泉眼趁行脚
龍作浪花供撫掌至今游人盥濯罷卧聽空堦環玦響
故知此老如此泉莫作人間去來想
　虎跑泉(咸淳臨安志大慈山有虎跑泉宋濓虎跑泉/寺碑記云虎跑泉在杭之南山大慈定慧禪)
　(院唐元和十四年性空大師來游慈山棲禪其中○/慎按宋釋贊寧所撰髙僧傳杭州大慈山寰中姓盧)
　(氏蒲坂人年二十五隨計中甲科遭母憂服闋往北/京童子寺出家初隱南嶽常樂寺其地乏水俄而深)
　(宵有虎嘷嘯廬側詰旦視之泉坼地而湧足其汲用/後之杭浙江之北有山曰大慈旋成巨院後終窆于)
　(塔所又云常樂寺山虎跑泉當中公滅日忽焉乾涸/云云据本傳所載虎跑泉在南嶽常樂山不云在大)
　(慈也大慈之有虎跑泉後人托名所未可知但相/傳既久先生詩尚云爾郡志梵志固無足辨也)撫
　掌(成化杭州志玉泉寺在錢塘門西青芝塢南齊建自/元中靈悟禪師曇超卓庵講經龍于庵前撫掌泉)
　(湧出號/撫掌泉)
　　佛日山榮長老方丈五絶(咸淳臨安志東坡熙寧/六年七月五日自長安)
　　(堰還來游留贈長/老榮公詩五首)
陶令思歸久未成逺公不出但聞名山中只有蒼髯叟
數里蕭蕭管送迎
　佛日(太平寰宇記臯亭山西為黄鶴山舊有黄鶴樓/在山巔呉越錢氏建佛日院于此咸淳臨安志)
　(佛日山在母山之東北中有佛日凈慈寺施氏原註/佛日山在城東北四十里天福七年建佛日院祥符)
　(元年改為净慈武陵梵志明教嵩禪師道塲也○慎/按北史客問三教優劣李士謙曰佛日也道月也佛)
　(日之義/取此)蒼髯叟(武陵梵志佛日山徑/下有大松皆唐宋物)
千株玉槊攙雲立一穗珠旒落鏡寒何處霜眉碧眼客
結為三友冷相看
東麓雲根露角牙細泉幽咽走金沙不堪土肉埋(咸淳/臨安)
(志作/藏)山骨未放蒼龍浴渥洼
　金沙(咸淳臨安志金沙泉在仁和/縣永和鄉引先生詩為據)渥洼(咸淳臨安志/引祥符志云)
　(黄鶴山在佛日之北髙百餘丈巔有龍池一名渥洼/出雲必雨周必大吳郡諸山錄净慧院靣對黄鵠峯)
　(堂後有渥洼/泉出石罅中)
食罷茶甌未要深清風一榻抵(咸淳臨安/志作直)千金腹搖鼻
息庭花落還盡平生未足心
　　　　愼按施氏補註新刻本續補遺下巻重載此
　　　　詩改題云睡起刻書草率致有此病今存此
　　　　而删彼附志於此
日射西(施氏原/本作回)廊午枕明水沉燒(臨安志/作銷)盡碧烟横山
人睡覺無人見只(咸淳志/作惟)有飛蚊繞鬢鳴
　　弔天竺海月辨師三首
欲尋遺跡强沾裳本自無生可得亡今夜生公講堂月
滿庭依舊冷如霜
　海月(釋氏稽古畧杭州天竺靈山寺慈雲靈照尊者/名遵式示寂後嗣法者明智大師祖韶韶有二)
　(弟子曰慧辨即海月禪師曰元净即辨才法師也海/月華亭人本集海月真贊序云錢塘佛者之盛甲于)
　(天下于僧職正副之外别補都僧正一員號為僧官/余通守錢塘時海月大師慧辨實在此位一日師卧)
　(疾使人請余入山適未暇旬餘乃往視則/師之化四日矣余至乃闔棺趺坐如生)
生死猶如臂屈伸情鍾我輩一酸辛樂天不是蓬萊客
憑仗西方作主人
　臂屈伸(十六觀行經云譬如壯/士屈伸臂頃即生西方)樂天(白居易詩海山/不是吾歸處歸)
　(即須歸兠率天/後二句用此意)
欲訪浮雲起滅因無緣却見夢中身安心好住王文度
此理何須更問人
　　　　愼按天竺事跡熙寧六年七月十七日海月
　　　　大師慧辨晨起盥潄謝衆趺坐而寂杭州通
　　　　守蘇公弔以三詩序而贊之云云据此先生
　　　　詩當是七月所作施氏原本訛編下巻今改
　　　　正
　　孤山二詠(并引/)
　孤山有陳時柏二株其一為人所薪山下老人自為
　兒時巳見其枯矣然堅悍如金石愈於未枯者僧志
　詮作堂於其側名之曰柏堂堂與白公居易竹閣相
　連屬余作二詩以紀之
　　　柏堂
道人手種幾生前鶴骨龍筋(咸淳志/作姿)尚宛然雙榦一先
神物化九朝三見太平年忽驚華構依巖出乞與佳名
到處傳此柏未枯君記取灰心聊伴小乘禪
　柏堂(咸淳臨安志陳文帝天嘉二年建廣化寺寺有/當時所植兩柏舊本云蘓軾嘗作詩以記今有)
　(小亭孝宗御書此詩刻石亭上東/坡作孤山二詠序云云堂久廢)三見太平年(謂隋/唐宋)
　(也漢書食貨志/凡三登曰太平)
　　附楊蟠柏堂詩(從臨安/志採出)
　　零落雪霜後猶含千載春一株化為石誰是種時
　　人
　　附郭祥正柏堂詩(從臨安/志採出)
　　歲老枝葉簡春深香氣新可憐湖上檜曾識井中
　　人
　　　竹閣
海山兠率兩茫然古寺無人竹滿軒白鶴不留歸後語
蒼龍猶是種時孫兩叢恰似蕭郎筆千畝空懐渭上村
欲把新詩問遺像病維摩詰更無言
　竹閣(傳燈録鳥窠禪師名道林富陽潘氏子出家後/見西湖之北秦望山有長松盤屈如葢遂棲止)
　(其上元和間白居易刺杭數從問道乃起竹閣於湖/上近師之居以便叅益○按高僧傳鳥窠禪師名圓)
　(修與傳燈異白居易詩晚坐松簷下宵眠竹閣間咸/淳臨安志白公竹閣舊在廣化寺柏堂之後王象之)
　(碑目唐白舎人鳥窠禪/師問答頌在定業院)兠率(楞嚴經欲界六天一四/天王天二忉利天三夜)
　(摩天四兠率天五化樂/天六曰他化自在天)蕭郎(名恱善畫竹唐人/詳見白樂天集)
　　與述古自有美堂乗月夜歸
娟娟雲月稍侵軒㶑㶑星河半隱山魚鑰未收清夜永
鳳簫猶在翠微間凄風瑟縮經絃柱香霧凄(宋刻本作/萋疑當作)
(低/)迷著髻鬟共喜使君能鼓樂萬人争看火城還
　有美堂(注見第/九巻)絃柱(施氏原注引玉臺新/咏朝時篇纎絃促柱)
　　附子由次韻
　　飲䦨鐘虡欲移軒香霧猶殘金博山明月飛來松
　　嶺外遊人散落馬蹄間城嚴畫鼔初傳角路暗山
　　花自落鬟清境暫時都不見夜深人静始來還
　　有美堂暴雨
遊人脚底一聲雷滿座頑雲撥不開天外黒風吹海立
淛東飛雨過江來十分㶑灎金樽凸千杖敲鏗羯鼓催
喚起謫僊泉灑面倒傾鮫室瀉瓊瑰
　黒風(法華經普門品若有衆生入于大海/假使黒風吹其船舫漂墮羅刹鬼國)海立(容齋/隨筆)
　(東坡有美堂㑹客詩頷聫云天外黒風吹海立浙東/飛雨過江來讀者疑海不能立黄魯直曰葢是為杜)
　(老所誤因舉三大禮賦朝獻太清宫云九天之雲下/垂四海之水皆立以告之二者皆句語雄俊前無古)
　(人坡和陶停雲詩有云雲屯九/河雪立三江之句亦用此也)浙東(石林避暑錄水/經兩浙獨畧浙)
　(江謂之漸江余意漸江即浙字欽訛分為二酈道元/注引地理志浙江出丹陽黟南率中者是矣然浙江)
　(不見于禹貢以錢塘江為浙江始于秦紀陸廣㣲吳/地記漢順帝永建四年山隂殷重獻䇿分江置兩浙)
　(詔司空王襲封從錢塘江中分/向東為㑹稽郡向西為呉郡)杖(南卓羯鼓錄杖用/黄櫨花楸等木○)
　(慎按南卓唐肅代時人有和張志和漁/父辭施氏補註訛作南京可發一笑)
　　附賈耘老有美堂詩
　　自刋宸畫入雲端神物應知䕶翠巒吳越不藏千
　　里色斗牛嘗占一天寒四簷望盡回頭懶萬象搜
　　來下筆難誰信静中疎拙意畧無踪跡到波瀾
　　(慎按耘老所著有懐蘇集世不傳偶閲庚溪詩話/云有美堂士大夫留題甚衆東坡倅杭令吏盡録)
　　(之而未著其姓名嘿定詩之高下遂以賈收詩為/冠其詩云云皖上陳焯宋元詩㑹中亦選此詩今)
　　(因題/附録)
　　八月十五日看(一作/觀)潮五絶
定知玉兎十分圓巳作霜風九月寒寄語重門休上鑰
夜潮留向月中看
萬人鼓噪懾吳儂猶是(宋刻本/作似)浮江老阿童欲識潮頭
髙幾許越山渾在浪花中
　潮頭(越絶書子胥死其神依潮往來/有見其素車白馬于潮頭者)
江邊身世兩悠悠久與滄波共白頭造物亦知人易老
故教江水向(宋刻本/作更)西流
　江水西流(枚乗七發江水逆流海水上潮葢江水本/自東流潮自海門逆入江勢不能敵往往)
　(隨潮/西流)
吳兒生長狎濤淵冒利輕(烏臺詩/案作忘)生不自憐東海若知
明主意應敎斥鹵變桑田(公自注是時/有㫖禁弄潮)
　狎濤(成淳臨安志每中秋既望潮怒特甚杭人執旗/泅水上以迓子胥弄潮之戲盖始于此往往有)
　(沉没者治平中郡守蔡襄作戒弄潮文熙寧中/兩浙察訪使李承之奏請禁止然終不能遏也)
　(烏臺詩案熙寧六年任杭州通判因八月十五日觀/潮作詩五首寫在安濟亭上前三首並無譏諷至第)
　(四首云云言弄潮之人貪官中利物致其間有溺而/死者故朝㫖禁斷軾謂主上好興水利不知利少而)
　(害多言東海若知明主意應教斥鹵之地盡變桑田/此言事之必不可成者譏諷朝廷水利之難成也其)
　(詩係册/子内)
江神河伯兩醯雞海若東來氣吐霓安得夫差水犀手
三千强弩射潮低(公自注呉越王嘗以弓弩射潮/頭與海神戰自爾水不近城)
　海若東來(咸淳臨安志海門在仁和縣東北六十五/里有山曰赭山與越州龕山對峙潮水出)
　(入其間郭璞所謂海/門一㸃㢲山小指此)射潮(吳越備史梁開平四年八月/始築捍海塘王因江濤衝)
　(激命强弩五百以射潮/頭既而潮遂趨西陵)
　　東陽水樂亭(宋本公自注為東/陽令王都官概作)
君不學白公引涇東注渭五斗黄泥一鍾水又不學哥
舒横行西海頭歸來羯鼔打凉州(一作/梁州)但向空山石壁
下愛此有聲無用之清流流泉無絃石無竅强名水樂
人人笑慣見山僧巳厭聽多情海月空留照洞庭不復
來軒轅至今魚龍舞鈞天聞道磬襄東入海遺聲恐在
海山間鏘然澗谷含宫徴節奏未成君獨喜不須寫入
薫風絃縱有此聲無此耳
　水樂亭(元和郡縣志東陽縣西去婺州一百五十里/名勝志縣南有山三峯相對曰東峴西峴飛)
　(瀑數丈自巔而下注于澗淙淙如潄玉宋熙寧中縣/令王概作亭澗上號水樂亭與公自注正合施氏注)
　(則云錢塘東陽皆有水樂洞未甞以水樂洞專屬錢/塘惟潛說友咸淳臨安志則謂烟霞嶺下舊為錢氏)
　(西闗净化院有洞虛窈渟涵如淵洞中有水聲如金/石熙寧二年守鄭公獬名之曰水樂洞後二年東坡)
　(來為倅遂賦詩近歲有施宿父子註蘇詩引志林云/此詩為東陽令王都官作今考志林初無此語按坡)
　(倅杭凡三年足跡徧湖山如楊村風水洞逺在五十/里外游且至再安有近在城南隅乃不一到再詳詩)
　(中語有多情海月空留照遺聲恐在海山間若婺之/東陽介在萬山烏睹所謂海其指錢塘巖洞甚明太)
　(傅平章賈公甞得此詩真跡題云右賦東陽水樂亭/亦無為王令作之語蓋此地𨽻東陽村亦猶風水洞)
　(之在楊/村也)
　(慎按咸淳臨安志南宋潛説友所撰成于咸淳/四年正賈似道柄國時水樂洞適為賈所得志)
　(中極為鋪張巖壑亭臺之勝特欲借坡公為重/以逢合當局意其所辨証似難取信余于杭州)
　(名勝引用此書不一而足獨此條未敢輕狥一/証之宋刻居世英家大字本題下有為東陽令)
　(王都官槩作九字再證之元人黄晉卿集記水/樂亭詩一則今摘數語東陽婺大縣宋王君槩)
　(為令在熙寧時嘗登西峴山作亭泉上名水樂/二蘇公咸為賦詩亭既廢好事者或以其詩刻)
　(寘杭之南山水樂洞猶存其舊題曰東陽云云/據此可証咸淳志之謬竊幸余之駁辨乃非臆)
　(説/也)
　　附子由和
　　君不見武安前堂立曲旃官高利厚多憂患又不
　　見夏侯好伎貧無力簾箔為衣人莫識兩人操行
　　雖不同辛苦經營實如一不如君家激水石中流
　　聽之有聲百無憂笙竽窅渺度溪谷琴筑凄咽穿
　　林丘高人處世心淡泊衆聲過耳皆為樂退食委
　　蛇石上眠幽音斷續牀頭作政如古人樂易多歡
　　娛積土為鼓塊為桴但能復作太古意君家水樂
　　真有餘
　　與周長官李秀才游徑山二君先以詩見寄次其
　　韻二首
少年飲紅裙酒盡推不去呼來徑山下試與洗塵霧癡
馬惜障泥臨流不肯渡獨有汝南君從我無朝暮肯將
紅塵脚暫着白雲屨嗟我與世人何異笑百歩功名一
破甑棄置何用顧更憑陶靖節􁂰問征夫路(右答周/長官)
　周李(按烏臺詩案熙寧六年因往諸縣提㸃到臨安/縣隔得一兩日周邠李行中二人亦來與軾同)
　(遊徑山周邠作詩一首軾/和答即後勝字韻詩也)
龍亦戀故居百年尚來去至今雨雹在殿闇風纒霧而
我棄鄉國大江忘北渡便欲此山前築室安遲暮又恐
太幽獨歳晚霜入屨同游得李生仄足隨蹇歩孔明不
自愛臨老起三顧吾歸便却掃誰踏門前路(右答李/秀才)
　龍戀故居(蔡襄徑山記其間小井故龍/湫也歳率一來雷雨暝曀)
　　附子由次韻一首
　　我兄東南遊我亦夢中去徑山聞巳熟􁂰意穿雲
　　霧夢經山前溪足冷忽先渡舉頭雲峰合到寺霜
　　日暮香厨饌巖䔩野徑踏藤屨平生共遊處蹇足
　　躡髙歩﨑嶇每生胝眩晃屢回顧何年棄㣲官携
　　手衆山路
　　臨安三絶
　　　將軍樹
阿堅澤畔菰蒲節元德牆頭羽葆桑不㑹世間閒草木
與人何事管興亡
　　　錦谿
楚人休笑沐猴冠越俗徒誇翁子賢五百年間異人出
盡將錦繡裹山川
　錦溪(晏公類要石鏡溪在臨安縣東南一/里咸淳臨安志石鏡溪一名錦溪)錦繡裹山
　川(湘山野録開平元年梁太祖封錢鏐為吳越王改/臨安縣為衣錦軍是年省塋墓延故老旌鉞鼙吹)
　(振耀山谷自昔游釣之所盡䝉以錦繡為牛酒大陳/鄉飲别張蜀錦為廣幄以飲鄉婦凡男女八十以上)
　(金樽百歳以上玉樽鏐起執爵于席自唱還鄉歌以/娛賔曰三節還鄉兮挂錦衣吳越一王駟馬歸臨安)
　(道上列旌旗碧天明明兮愛日輝父老逺近來/相隨家山鄉眷兮會時稀斗牛光起兮天無欺)
　　　石鏡(一本作/照訛)
山雞舞破半巖雲菱葉開殘野水春應笑武都山下土
枉敎明月殉佳人
　石鏡(太平寰宇記山之東峯有石鏡徑二尺七寸其/光照人如鏡不爽毫髪咸淳臨安志衣錦山舊)
　(名石鏡山在縣南一里高/二十六丈周二百六十歩)
　　登玲瓏山
何年僵立兩蒼龍瘦脊盤盤尚倚空翠浪舞翻紅罷亞
白雲穿破碧玲瓏三休亭上工延月九折巖前巧貯風
脚力盡時山更好莫將有限趁無窮
　玲瓏山(咸淳臨安志玲瓏山在縣西二十里兩山屹/起盤屈凡九折上通絶頂名曰九折巖南行)
　(百許歩有亭下瞰百/里山名曰三休亭)紅罷亞(慎按王注引杜牧詩云/罷亞百頃田西風吹半)
　(紅考牧之詩叶陽韻乃半黄非半紅也注家傅/㑹遷就往往竄改古人句以為注脚今駁正)三休
　亭(注見/上)九折巖(註詳本巻洞霄/宫詩九鎻註中)
　　宿九僊山(公自注九僊謂左元/放許邁王謝之流)
風流王謝古僊真一去空山五百春玉室金堂餘漢士
桃花流水失秦人困眠一榻香凝帳夢遶千巖冷逼身
夜半老僧呼客起雲峰缺處湧氷輪
　九僊山(咸淳臨安志九僊山在臨安縣/西十二里葛洪許邁煉丹之地)玉室金堂(晉/書)
　(許邁傳邁字叔遐甞謂餘杭垂霤山是洞庭西門于/是立精舎而往來茒嶺之洞室永和二年移入臨安)
　(西山乃改名元字逺遊與王羲之書曰自山隂至/臨安多金堂玉室僊人芝草漢末諸得道者在焉)
　　陌上花(并引/)
　遊九僊山聞里中兒歌陌上花父老云吳越王妃每
　歳春必歸臨安王以書遺妃曰陌上花開可緩緩歸
　矣吳人用其語為歌含思宛轉聽之凄然而其詞鄙
　野為易之云
陌上花開蝴蝶飛江山猶是昔人非遺民幾度垂垂(咸/淳)
(臨安志/作年年)老游女長歌緩緩歸
陌上山花無數開路人争看翠軿來若為留得堂堂去
且更從教緩緩回
生前富貴草頭露身後風流陌上花巳作遲遲君去魯
猶教緩緩妾還家
　陌上花(謝臯羽晞髪集歸朝曲勾吳月令牽牛中翟/茀乗風來閟宫又云先王蒸嘗澤有差上恩)
　(許歌陌上花自註吳越王妃以開寶九年三月隨王/入朝五代史吳越錢𢎞俶宋太祖時常來朝遣還國)
　(太平興國三年詔俶/來朝始舉族歸京師)
　　遊東西巖(公自注即謝/安東山也)
謝公含雅量世運屬艱難况復情所鍾感概萃中年正
賴絲與竹陶寫有餘歡甞恐兒輩覺坐令髙趣闌獨擕
縹緲人來上東西山放懐事物外徙倚弄雲泉一旦功
業成管蔡復流言慷慨桓野王哀歌和清彈挽鬚起流
涕始知使君賢意長日月促卧病巳辛酸慟哭西州門
往駕那復還空餘行樂處古木昏蒼烟
　東西巖(韻語陽秋㑹稽臨安金陵皆有東山俱傳以/為謝安携妓之所按謝安本傳初寓居會稽)
　(與王羲之許詢支遁遊處被召不至遂棲遲東山此/㑹稽之東山也本傳又云安甞往臨安山中坐石室)
　(臨濬谷悠然歎曰此與伯夷何逺今餘杭縣有東山/東坡逰東西巖詩註云即謝安東山此臨安之東山)
　(也本傳又謂及登台輔于土山營墅樓館林竹甚盛/每携中外子姪游集今土山在建康上元縣崇禮鄉)
　(建康事迹云安石于此擬㑹稽之東山此金陵之東/山也○愼按葛常之所考正校施氏原註尤為明晰)
　(但止言東山而不及西山考咸淳臨安志縣北有東/西二永安巖西山乃許逺逰所居也見晉書本傳東)
　(山則安石所常游者後人但知有謝故洪平齋有詩/云西山許邁無人問只説東山有謝安今先生詩亦)
　(專為謝而作/特並著之)西州門(元和郡縣志孫䇿定江東置揚/州于建業其州廨王敦王𨗳所)
　(創後㑹稽王道子于東府領揚州牧因號此為西州/太平寰宇記謝安薨㑹稽王道子代領州牧第在州)
　(東故時號揚州廨為/西州有東南西三門)
　　宿海㑹寺
籃輿三日山中行山中信美少曠平下投黄泉上青冥
線路每與猱猿争重樓束縳遭澗坑兩股酸哀饑腸鳴
北渡飛橋踏彭鏗繚垣百歩如古城大鐘横(咸淳臨安/志作一)
撞千指迎髙堂延客夜不扃杉槽漆斛江河(咸淳臨安/志作湖)
傾本來無垢洗更輕倒牀鼻息四隣驚紞如五鼓天未
明木魚呼粥亮且清不聞人聲聞履聲
　海㑹寺(咸淳臨安志海㑹寺在縣西二里蔡襄碑記/云臨安海㑹寺梁大同中始作號竹林及五)
　(代正明之際呉越王又新之益廣前制是時吳中浮/屠居雖千百數無是倫者宋祥符間例易天下寺名)
　(遂賜今額天禧五年冬火僧有明積費錢三千萬役/十一年而後成武陵梵志海會寺在臨安縣西二里)
　(地名南/北鄉)
　　海㑹寺清心堂
南郭子綦初䘮我西來達摩尚求心此堂不説有清濁
遊客自觀隨淺深兩歲頻為山水役一溪長照雪霜侵
紛紛無補竟何事慚愧髙人閉户吟
　清心堂(失/考)髙人(指僧有明也見前注蔡襄記中先生/䟦蔡記後云熈寧六年軾自杭來臨)
　(安君謨殁巳六十矣明師之齒七十有四耳益聰目/益明寺益完壯竹林橋上暮山依然有足感歎者)
　　徑山道中次韻答周長官兼贈蘇寺丞
年來戰紛華頗(宋刻本/作漸)覺夫子勝欲求五畝宅灑掃樂
清浄學道恨日淺問禪慙聽瑩聊為山水行遂此麋鹿
性獨遊吾未果覓伴誰復聽吾宗古遺直窮達付前定
餔糟醉方熟灑面呼不醒奈何效燕蝠屢欲争晨暝不
如從我遊髙論發犀柄溪南渡横木山寺稱小徑(公自/注太)
(平寺俗號/小徑山)幽尋自兹始歸路㣲月暎南望功臣山雲外
盤飛磴三更渡錦水再宿留石鏡緬懐周與李能作洛
生詠明朝三子至詩律嚴號令籃輿置紙筆得句輕千
乗􁩉瓏苦竒秀名實巧相稱九僊更幽絶笑語千山應
空巖側破罋飛溜灑浮磬山前見虎迹候吏鐃鼓競我
生本艱竒塵土滿釡甑山禽與野獸知我久蹭蹬笑謂
候吏還禦虎我有命徑山雖云逺行李稍可併頗訝王
子猷忽起山隂興但報菊花開吾當理歸榜
　燕蝠(烏臺詩案熙寧六年因往諸縣提㸃到臨安縣/有知縣大理寺丞蘇舜舉來本縣界外太平寺)
　(相接軾與本人為同年自來相知見軾復言舜舉數/日前入州却被訓狐押出軾問其故舜舉言我擘畫)
　(得人户供通家業役鈔規例一本甚簡前日將去呈/本州諸官皆以為然呈轉運副使王廷老等不喜差)
　(急足押出城來軾取其規例詳看委是簡便因問訓/狐事舜舉言自來聞人説一小話云燕以日出為旦)
　(日入為夕蝙蝠以日入為旦日出為夕争之不决訴/之鳳凰至路次逢一禽謂燕曰不須往訴鳳凰在假)
　(或云鳯凰渴睡都是訓狐權攝舜舉意以此譏笑王/廷老等不知是非也○慎按詩案乃先生在御史臺)
　(述舜舉云云非舜舉自供也施氏補註改/删全文乃以為舜舉所供何鹵莾若此)功臣山(按/五)
　(代備史及咸淳臨安志改大官山為功臣山唐/昭宗朝事施氏原註謂晉天福五年改名者訛)小徑
　(咸淳臨安志天目之東北峰下有大/徑口小徑口世傳為龍所往來之地)
　　汪覃秀才久留山中以詩見寄次其韻
季子應嗔不下機棄家來伴碧雲師中秋冷坐無因醉
半月長齋未肯辭擲簡摇毫無忤色(公自注汪善書/托寫諸人詩)投
名入社有新詩飛騰桂籍他年事莫忘山中採藥時
　汪覃(失/考)桂籍(石林避暑録世以登科為折桂此因郗/詵對䇿自云桂林一枝也唐以來皆用)
　(之溫庭筠詩猶/喜故人新折桂)
　　再遊徑山
老人登山汗如濯倒牀(一本作/到山)困卧(一作/睡)呼不覺覺來
五鼓日三竿始信孤雲天一握(公自注古語云孤/雲兩角去天一握)平生
未省出(一作/陟)艱險兩足慣曽行犖确含暉亭上望東暝
凌霄峯頭挹南嶽共愛絲杉翠絲亂誰見玉芝紅玉琢
白雲何事自來往明月長圓無晦朔(公自注山有白/雲峯明月菴)塜
上雞鳴猶憶欽山前鳳舞逺徵璞雪窗馴兎原不死烟
嶺孤猿苦難捉從來白足傲生死不怕黄巾把刀槊榻
上䨇㾗凜然在劍頭一吷何須角(公自注以上/皆山中故事)嗟我昏
頑晚聞道與世齟齬空多學靈水先除眼界花(一本公/自注龍)
(井水洗/眼有效)清詩為洗心源濁騷人未要逃競病禪老但喜
聞剝啄此生更得幾回來從今有暇無辭數
　孤雲(廣異記興元之南有路通巴州三日/而達山頂其絶髙處謂之孤雲兩角)含暉亭(失/考)
　凌霄峰(蔡襄游徑山記四面五峰如手䜿指一峰南/絶卓為巨擘徑山志五峰羅列凌霄一峰最)
　(髙而/秀)絲杉(蔡襄游徑山記環山多傑木絲杉翠/桱千千萬萬若神官蒼士聨幢植葆)玉芝
　(僊書名白䑕為/玉芝餌之長生)白雲(晁无咎徑山詩明月庵前/醉松醪白雲峯頂瞰吳郊)明月
　(見/上)雞鳴(咸淳臨安志國一禪師初來徑山有二白兎/拜跪于杖履間有靈雞甞隨法會不食生類)
　(及師之長安雞長鳴三/日而死今靈雞塜存焉)
　　洞霄宫
上帝髙居愍世頑故留瓊館在凡間青山九鎻不易到
作者七人相對閒(公自注論語云作者七/人矣今監宫凡七人)庭下流泉翠
蛟舞洞中飛䑕白鴉翻(按翻字出韻/疑當作飜)長松怪石宜霜鬢
不用金丹苦駐顔
　洞霄宫(茅君傳第三十四洞天名大滌𤣥葢之天咸/淳臨安志洞霄宫在餘杭縣西南十八里漢)
　(元封三年創宫壇于大滌洞前為投龍祈福之所唐/髙宗時遷於前谷為天柱觀𢎞道元年建中宗朝賜)
　(觀莊一所錢氏改天柱宫祥符五年陳堯佐奏改洞/霄宫其剏改年月詳悉可據施氏原註謂天柱宫唐)
　(大厯五年建者訛也此叚新刻本巳/刪去余家藏原本有之附辨於此)上帝髙居(杜甫/詩上)
　(帝髙居/綘節朝)九鎻(咸淳臨安志九鎻山在大滌洞其勢九/折曰天闗曰藏雲曰飛鸞曰凌虚曰通)
　(真曰龍吟曰洞微曰雲璈/曰朝元其下有石門夾道)七人(咸淳臨安志大滌東/南叢竹間有磐石可)
　(坐東坡倅杭時同蔡凖吳天常樂富國聞人安道俞/康直張日華凡七人來為林泉之逰遂名其巖曰來)
　(賢/)庭下流泉(咸淳臨安志撫掌泉在洞霄宫殿階之/西深三尺許熙寧初有物狀如蛟鰻遶)
　(欄楯間人以杖撲之即墜入泉須臾雲霧周布一山/大水自天柱源來洶湧可畏云龍之怒也洞天記翠)
　(蛟亭在洞霄宫/門外三十餘歩)飛䑕(咸淳臨安志大滌洞中有白/䑕長可二尺僊書名為玉芝)
　　附蔡凖詩(此詩載咸淳/臨安志中)
　　大滌洞沉沉天柱峰嶫嶫人世悲落花觀松無易
　　葉朝夕樵風生雲鶴閒情愜何當采玉芝真蹤從
　　此躡
　　初自徑山歸述古召飲介亭以病先起
西風初作十分凉喜見新橙透甲黄遲暮賞心驚節物
登臨病眼怯秋光慣眠處士(一作/居士)雲菴裏倦醉佳人錦
瑟傍猶有夢回清興在卧聞歸路樂聲長
　介亭(咸淳臨安志治平四年祖無擇以右諫議大/夫龍圖學士出知杭州作介亭於鳳凰山)
　　附述古次韻
　　山頭髙會喜初凉翠石排衙夾徑香原憲杖藜空
　　有病陶生漉酒且和光江湖帶月來雲外天籟和
　　琴厯耳傍小妓不知君倦起歌眉猶作逺山長
　　(慎按右一首古靈先生集失載/今從蒲積中嵗時雜咏采録)
　　明日重九亦以病不赴述古㑹再用前韻
月入秋幃病枕凉霜飛夜簟故衾香可憐吹帽狂司馬
空對親舂老孟光不作雍容傾坐上飜成骯髒倚門傍
人間此㑹論今古細看茱萸感歎長
　骯髒(文選註骯髒髙/亢婞直之貎)
　　附述古次韻
　　䨇蓮高卧正凄凉應檢芸編閲舊香桃葉樽前生
　　悵望菊花籬下减清光雲山入眼屏千叠翠木分
　　庭幄兩傍得酒且歡君强起雲霄歸去路岐長
　　(慎按此詩亦載歲時雜咏今/集訛為東坡作今改正附録)
　　九日尋臻闍黎遂泛小舟至勤師院二首
白髮長嫌歳月侵病眸兼怕酒盃深南屏老宿閒相過
東閣郎君懶重尋試碾露芽烹白雪休拈霜蕋嚼黄金
扁舟又截平湖去欲訪孤山支道林
　勤師院(咸淳臨安志載二詩于報恩院下按報恩院/開寳七年錢氏建舊名報先在孤山有六一)
　(泉東坡庵時惠勤/住此故云勤師院)南屏老宿(上天竺紀勝仁宗皇祐/五年吕溱知杭州請法)
　(智下第一世實相法師梵臻以天台教主天竺看經/院教苑遺事熙寧五年實相法師梵臻移南屏興教)
　(寺/)
湖上青山翠作堆葱葱鬱鬱氣佳哉笙歌叢裏抽身出
雲水光中洗眼來白足赤髭迎我笑拒霜黄菊為誰開
明年桑苧煎茶處憶着衰翁首重回(公自注皎然有九/日與陸羽煎茶詩)
(羽自號桑苧翁余來/年九日去此久矣)
　白足赤髭(魏書佛老志太武時有白足沙門惠始髙/僧傳白足跣行泥濘不染故名又天竺佛)
　(䭾耶尊者善毗婆沙論而髭赤時號/赤髭毗娑沙游匡山為逺公所重)
　　九日舟中望見有美堂魯少卿飲(宋刻本/有處字)以詩戲
　　之二首
指㸃雲間數㸃紅笙歌正擁紫髯翁誰知愛酒龍山客
却在漁舟一葉中
　魯少卿(宋史循吏傳魯有開字元翰以從父宗道廕/入官知霍山縣富弼薦之以為有古循吏風)
　(知南康軍代還熙寧初行新法王安石問江南何如/以所對乖異出通判杭州秦少㳺官制䇿云舊制少)
　(卿之官一刋而有四名太常光禄衛尉司農是也今/寄禄格則不然自中散大夫以下至承務郎秩為一)
　(名而巳按職官分紀宗正太僕大理/鴻臚太府俱有少卿不止于四也)
西閣珠簾巻落暉水沉烟斷珮聲微遥知通德凄凉甚
擁髻無言怨未歸
　(慎按長公外紀云時魯元翰使事巳/完不還朝家有美妾故子瞻戲之)
　　元翰少卿寵惠谷簾水一器龍團二枚仍以新詩
　　為貺嘆味不巳次韻奉和
巖垂匹練千絲落雷起䨇龍萬物春此水此茶俱第一
共成三絶景中人
　谷簾泉(廬山紀事面陽山南有康王谷谷簾泉在康/王谷中漢陽陂頂之水下注數十百縷班布)
　(如瓊簾下有水簾洞王禹偁序云水之來計程一月/矣而其味不敗○按山志康王谷九江府所屬施氏)
　(補註謂在南/康城西者訛)
　　　　慎按此詩施氏原本不載今從續補下巻因
　　　　人附編
　　游諸佛舍一日飲釅茶七盞戲書勤師壁
示病維摩元不病在家靈運巳忘家何須魏帝一丸藥
且盡盧仝七碗茶
　釅茶(傳燈録仰山偈云釅茶/三兩椀意在钁頭邊)
　　九日湖上尋周李二君不見君亦見尋于湖上以
　　詩見寄明日乃次其韻
湖上野芙蓉含思愁胍胍娟然如静女不肯傍阡陌詩
人杳未來霜豔冷難宅君行(宋刻本/作子)逐鷗鷺出處浩莫
測葦間聞拏音雲表巳飛屐使我終日尋逢花不忍摘
人生如朝露要作百年客喟彼終歳勞幸兹一日澤願
言竟不遂人事多乖隔悟此知有命沈憂傷魂魄
　　送杭州杜戚陳三掾罷官還鄉
秋風摵摵鳴枯蓼船閣荒村夜悄悄正當逐客斷腸時
君獨歌呼醉連曉老夫平生齊得䘮尚戀微官失輕矯
君今憔悴歸無食五斗未可秋毫小君言失意能幾時
月啖蝦蟆行復皎殺人無騐中不快(詩案/作决)此恨終身恐
難了徇時所得無幾何隨手巳遭憂患繞期君正似種
粟麥忍饑更待(宋刻本/作待食)明年麨
　三掾(謂杜子方陳珪戚秉道也宋史職官志各州諸/曹有録事户曹司法司理俱從八品烏臺詩案)
　(熙寧五年杭州録事杜子方家作司户陳珪司理戚/秉道各為承勘本州姓裴人  女使夏沉香投井及)
　(姓裴人家小女孩在井内身死不明事當時夏沉香/只决臀杖二十放後來本路提刑陳睦舉駁差秀州)
　(通判張若濟重勘决殺夏沉香三官因此衝替意陳/睦舉張若濟駁勘不當致此三人無辜失官軾作詩)
　(送之云君言失意能幾時月啖蝦蟆行復皎意取盧/仝月蝕詩云傳聞古來説月蝕蝦蟆精同意比朝廷)
　(為小人所䝉蔽也軾亦言杜子方等本無罪為陳睦/舉張若濟䝉蔽朝廷以衝替逐人後當感悟牽復云)
　(徇時所得無幾何隨手巳遭憂患繞意謂張若濟不/久自為公事被勘矣此詩係册子内以上烏臺詩案)
　(全/文)
　　　　慎按三掾罷官乃熙寧五年事此詩似應編
　　　　入上巻或罷任在五年冬而去杭則在六年
　　　　秋耳故編次仍依原本
　　次韻周長官壽星院同餞魯少卿
琉璃百頃水僊家風静湖平響釣車寂厯疎松欹晚照
伶俜寒蝶抱秋花困眠不覺依蒲褐歸路相將踏桂華
更着綸巾披鶴氅他年應作畫圖誇
　壽星院(咸淳臨安志壽星院在葛嶺天福八年建/有寒碧軒此君軒觀臺盃泉東坡皆有詩)
　　次韻述古過周長官夜飲
二更鐃鼓動諸隣百首新詩間八珍巳遣亂蛙成兩部
更邀明月作三人雲烟湖寺家家境(一作/鏡)燈火沙河夜夜
春曷不勸公勤秉燭老來光景似奔輪
　(慎按古靈先/生集闕原作)
　　述古以詩見責屢不赴㑹復次前韻
我生孤僻本無隣老病年來益自珍肯對紅裙辭白酒
但愁新進笑陳人北山怨鶴休驚夜南畝巾車欲及春
多謝清時屢推轂狶膏那解轉方輪(公自注來詩有/雲霄蒲輪之句)
　(慎按古靈先/生集闕原作)
　　金門寺中見李西臺與二錢(公自注/惟演易)唱和四絶句
　　戲用其韻䟦之
帝城春日帽簷斜二陸初來尚憶家未肯將鹽下蓴菜
巳應知雪似楊花
　金門寺(失考○慎按本詩云云言二錢初入朝事金/門寺疑當在開封編詩者訛以先生四詩入)
　(倅杭州時未可知也/姑依原本俟再考)李西臺(宋史文苑傳李建中字/得中蜀人進士甲科景)
　(德中以久次進金部員外郎求掌西京留司御史臺/尤愛洛中風土就構園池善書札行筆尤工多構新)
　(體草𨽻八分亦妙趙璘因話録髙宗改御史臺為南/臺則憲臺未始有西臺之稱王明清揮麈録本朝李)
　(建中為分司西京留司/御史臺世遂以為西臺)二錢(東都事畧錢惟演字希/聖吳越王俶之子仁宗)
　(朝仕至樞密使卒贈侍中初諡文穆改諡思又改文/僖曽鞏隆平集稱惟演少富貴有志于學其家聚書)
　(侔于秘府預修冊府元龜凡干篇詔與楊億分為之/序錢易字希白吳越廢王倧之子舉進士甲科真宗)
　(朝擢知制誥易善行草書有金閨集六十卷瀛州集/五十巻西垣集三十巻内制二十巻壽雲總録一百)
　(巻新書十巻/洞微志十巻)
平生賀老慣乗舟騎馬風前怕打頭欲問君王乞符竹
但憂無蟹有監州(公自注皆世所/傳錢氏故事)
西臺妙跡繼楊風(公自注/凝式)無限龍蛇洛寺中一紙清詩
弔興廢塵埃零落梵王宫
　妙跡繼楊風(邵氏聞見録楊凝式唐宰相渉之子朱/全忠篡位渉為奉傳國寳使凝式厯唐)
　(晉三朝佯狂不任事累官至太子少師法書自顔栁/以入二王之妙居洛陽延福坊蔡寛夫詩話楊凝式)
　(不自檢束自號為楊風子終能以智自完書法髙妙/今洛中僧寺尚多遺跡題華嚴院一首云院似禪心)
　(静花如覺性圓自然知了義争肯學神僊用筆尤奔/放竒逸黄山谷題䟦云李西臺喜學書題楊少師大)
　(字壁後云枯杉倒檜霜天老松和麝煤隂/雨寒我亦生來有書癖一回入寺一回看)
五季文章墮刼灰升平格力未全回故知前輩宗徐庾
數首風流似玉臺
　(慎按詩至唐末格調已極卑弱降而五代干戈擾/攘士生其際救死扶傷之不暇豈復知有文章所)
　(以有五季文章墮刼灰之嘆也宋興轉禍亂為昇/平人才輩出冝其有挽回風氣力追正始者而一)
　(時如楊大年宋子京輩務為艱澁隱僻以誇其能/其間風流自命者不過俎豆徐庾學為纎艷之體)
　(而已竊意李錢倡和之什猶染唐末之雲霧故先/生此詩云然觀其命題曰戲用韻䟦之雖嘲謔為)
　(文隱寓譏/諷之義矣)
　　胡穆秀才遺古銅器似鼎而小上有兩柱可以覆
　　而不蹶以為鼎則不足疑其飲器也胡有詩答之
隻耳獸齧環長唇鵞擘喙三趾下鋭春蒲短兩柱髙張
秋菌細君看翻覆俯仰間覆成三角翻兩髻古書雖滿
腹茍有用我亦隨世嗟君一見呼作鼎纔注升合巳漂
逝不如學䲭夷盡日盛酒真良計(公自注有古篆/五字不可識)
　胡穆(失/考)古書滿腹(後漢趙臺詩古書雖/滿腹不如一囊錢)
　
　
　
　
　
　
　
　
　
　蘇詩補註巻十
欽定四庫全書
　蘇詩補註巻十一　　翰林院編修查慎行撰
　古今體詩七十七首(起癸丑冬合甲寅春夏/往返常潤蘇秀道中作)
　　　　慎按癸丑冬先生沿漕檄賑濟常潤饑民明
　　　　年甲寅夏仍回杭州計其往返乃為賑饑初
　　　　未聞密州之命也移密州在甲寅九月以後
　　　　年譜甚明施氏補註謂此巻在錢塘聞移密
　　　　之命去杭經常潤道中作者訛也
　　賀陳述古弟章生子
鬱蔥佳氣夜充閭始見徐卿第二雛甚欲去為湯餅客
惟愁錯寫弄麞書叅軍新婦賢相敵阿大中郎喜有餘
我亦從來識英物試敎啼看定何如
　湯餅客(趙德麟侯鯖録東坡詩妙于使事如甚欲去/為湯餅客出劉禹錫贈張盥詩云憶爾初懸)
　(弧余為坐上賔舉筯食湯餅祝詞天麒麟若以為明/皇王后之事則不見坐食湯餅之意此王注之訛也)
　(施氏補註仍/之今駁正)參軍(王氏註參軍謂渾中弟瀹施氏補/註引世説注云渾弟倫字太冲厯)
　(大將軍參軍以正瀹字之譌○慎按晉書王渾妻鍾/氏傳參軍謂渾中弟淪也王注瀹字固訛施氏補註)
　(倫字亦訛當/從晉書作淪)
　　贈治易僧智周
寒窗孤坐凍生瓶尚把遺編照露螢閣束九師新得妙
夢吞三畫舊通靈斷絃挂壁知音䘮(公自注師與契嵩/深相知時巳逝矣)
揮麈空山亂石聽齋罷何須更臨水胸中自有洗心經
　九師(劉向别録九師道訓者淮南王聘善為/易者九人從之采獲為淮南九師書)通靈(陶/溍)
　(賦願假寐/以通靈)
　　張子野年八十五尚聞買妾述古令作詩
錦里先生自笑狂莫欺九尺鬢眉蒼詩人老去鶯鶯在
公子歸來燕燕忙柱下相君猶有齒江南刺史巳無腸
平生謬作安昌客畧遣彭宣到後堂
　張子野(名先註見第九巻首石林詩話張先郎中能/為詩及樂府至老不衰居錢塘子瞻作倅時)
　(先生巳八十餘家猶畜聲妓子瞻贈詩蓋全用張氏/故事戲之先和云愁似鰥魚知夜永懶同蝴蝶為春)
　(忙極為子瞻所賞本集題張子野詩後摘其佳句云/浮萍破處見山影小艇歸時聞棹聲乃子野所作西)
　(溪無相院詩也全篇載瀛奎律髓中子野詩世不多/見因附録于此積水涵虚上下清幾家門静岸沙平)
　(浮萍破處見山影小艇歸時聞棹聲入郭僧尋塵裏/去過橋人似鏡中行巳憑暫雨添秋色莫放修林礙)
　(月生其風致亦可想見矣詩話總龜云東坡詩有全/篇用事者如賀人生子及戲張子野買妾句云云)
　(用事何甞/不流便哉)燕燕(錦繡萬花谷引東坡詩公子歸來燕/燕忙自注云張祐妾名燕燕呉中新)
　(刻補註引漢成/帝時童謡訛)
　　書䨇竹湛師房二首
我本西(一作/江)湖一釣舟意嫌髙屋冷颼颼羡師此室纔
方丈一炷清香盡日留
　䨇竹(司馬光詩序云杭州廣嚴寺有䨇竹相比而生/舉林皆然其尤異者生枯樹腹中自其頂出森)
　(然駢聳樹如龍蛇相縈余見之為詩云云咸淳臨安/志廣嚴院呉越王建舊名瑞隆治平二年改賜今額)
　(○慎按趙清獻集亦有題杭州䨇竹寺詩/粉籜䨇䨇脱修篁兩兩髙其全首不具録)
暮鼓朝鐘自撃撞閉門孤枕對殘缸(宋刻本/作釭)白灰旋撥
通紅火卧聽蕭蕭雨(一作/雪)打窗
　　附司馬君實䨇竹詩
　　䨇幹標枯腹青青凡幾霜龍騰䨇角直鯨噴兩鬚
　　長詎欲尋支遁安能問辟疆屢來非别意未與此
　　君忘
　　寳山新開徑
藤梢橘刺元無路竹杖㯶鞋不用扶風自逺來聞笑語
水分流處見江湖回觀佛骨(臨安志/作國)青螺髻踏遍仙人
碧玉壺野客歸時山月上棠梨葉戰暝禽呼
　寶山(咸淳臨安志寳山在御厨營門/内第一巷上有廣嚴寺寶奎閣)
　　和述古冬日牡丹四首
一朶妖紅翠欲流春光回照雪霜羞化工只欲呈新巧
不放閒花得少休
　翠欲流(髙似孫緯畧翠鮮明貎非色也不/然東坡詩既曰紅矣又曰翠可乎)
　(烏臺詩案熙寧六年任杭州通判時知州係知制誥/陳襄字述古是年冬十月内一僧寺開牡丹數朶陳)
　(襄作四絶句軾嘗和云云此詩皆譏諷當時執政大/臣以比化工但欲出新意擘劃令小民不得暫閒也)
花開時節雨連風卻(詩案/作欲)向霜餘染爛紅漏泄春光私
一物此心未信出天工
當時只道鶴林仙解遣秋光(宋刻本/作花)發杜鵑誰信詩能
回造化直教霜枿放春妍
　鶴林杜鵑(容齋隨筆鶴林寺杜鵑乃/今映山紅又名紅躑躅)
不分(詩案/作憤)清霜入小園故將詩律變寒暄使君欲見藍
闗詠更倩韓郎為染根
　　附陳述古原作
　　百草蕭條病朔風䨇枝成(字疑/訛)染魏家紅直疑天
　　與凌霜色不假東皇運化工
　　一朶妖紅拆寺園忽驚寒律變春暄非闗花好難
　　栽接自是天時變本根
　　(慎按古靈集原題次韻柯弟太博見示超化耳/牡丹今集中第一第三首已缺所存止兩首)
　　劉貢父見余歌詞數首以詩見戱聊次其韻
十載飄然未可期那堪重作看花詩門前惡語誰傳去
醉後狂歌自不知刺舌君今猶未戒炙眉吾亦更何辭
相從痛飲無餘事正是春容最好時
　(烏臺詩案熙寧六年十一月内劉攽聞人唱軾新詞/作詩相戯軾和本人一首不合引賀㧞惎以錐刺其)
　(子舌以戒言語事戯劉攽又引郭舒狂言而王敦/炙其眉以自比皆譏諷人不能容狂直之言也)
　　　　慎按此詩熙寧六年十一月作詩案甚明施
　　　　氏原注載在密州巻中今移編
　　和栁子玉喜雪次韻仍呈述古
詩翁愛酒常如渴瓶盡欲沽囊巳竭燈青火冷不成眠
一夜撚鬚吟喜雪詩成就我覔觀處我窮正與君彷彿
曷不走投陳孟公有酒醉君仍飽德瓊瑶欲盡天應惜
更遣清光續殘月安得佳人擢素手笑捧玉盌兩竒絶
艷歌一曲回陽春坐使髙堂生暖熱
　　觀子玉郎中草聖
栁侯運筆如電閃子雲寒悴羊欣儉百斛明珠便可扛
此書非我誰能䨇
　　　　慎按此詩施氏原本不載外集編第三巻倅
　　　　杭時作今從之
　　雪後至臨平與栁子玉同至僧舎見陳尉烈(咸淳/臨安)
　　(志載此詩題云雪霽過臨/平邈師房㑹陳烈少府)
落㠶古戍下積雪髙如丘强邀詩老出踈髯散颼飀僧
房有宿火手足漸和柔静士素寡言相對自忘憂銅爐
擢烟穗(宋刻本/作穟)石鼎浮霜漚我行雖有程坐穩且復留
大哉天地間此生得浮遊
　臨平(九域志仁和/縣有臨平鎮)陳烈(宋史隱逸傳陳烈字季慈侯/官人元祐初部使者申薦之)
　(以宣德郎致仕又陳襄傳襄與陳烈周希孟鄭穆為/友相與倡道于海濱謂之四先生古靈集陳襄舉人)
　(自代狀前授安州司户參軍充國子直講陳烈振誠/明之學躬孝弟之行窮泰不累于心出處必由于道)
　(臣實不如舉以自代觀述古之/推重如此當是徐仲車一流人)
　　李頎秀才善畫(宋刻本/有山字)以兩軸見寄仍有詩次韻
　　答之
平生自是箇中人欲向漁舟便寫真詩句對君難出手
雲泉勸我蚤抽身年來白髪驚秋速長恐青山與世新
從此北歸休悵望囊中收得武陵春
　李頎(西湖遊覽志李頎字粹老少舉進士得官棄去/為道人徧厯湖湘晚樂吳中山水隱於臨安大)
　(滌山往來苕上遇名人勝士皆與周旋善丹青間作/小詩東坡倅杭日粹老以幅絹作春山横軸且書一)
　(詩于後不通姓名付樵者令伺坡出投之坡展視詩/畫即散問西湖名僧軰云是粹老久之偶㑹于僧舍)
　(相得甚歡因和其詩粹老畫盡物之變/而秀潤簡逺不能為人特作故世絶少)抽身(白居易/詩宜當)
　(早罷去收/取雲泉身)
　　夜至永樂文長老院文時卧病退院(石刻云再過本/覺文老巳病退)
夜(石刻/作愁)聞巴叟卧荒邨來打三更月下門往事過年如
昨日此身未死得重論老非懷土情相得病不開堂道
益尊惟有孤棲舊時鶴舉頭見客似長言
　永樂(栁琰嘉興志秀水縣治西北十五里有永樂鄉/○慎按永樂鄉有本覺寺即第八巻中文長老)
　(之報本禪寺詳見本寺碑記中王氏註謬引圖經云/永樂寺在富陽縣盖訛認永樂鄉為永樂寺也今辯)
　(正詳見/前註)月下門(賈島詩僧/敲月下門)
　　栁氏二外甥(宋刻本/作生)求筆迹二首
退筆如山未足珍讀書萬巻始通神君家自有元和脚
莫厭家雞更問人
　栁氏二甥(長名閎字展如次名闢先生妹婿栁文逺/之子本集䟦楞嚴經後云吾甥栁闢孝弟)
　(夙成自其童子能為文不幸短命其兄閑為手寫此/經云云黄山谷詩序云栁閎展如蘇子瞻之甥也才)
　(德甚美有意于學合二公之言/觀之則二栁之生平可知矣)元和脚(復齋漫録云/陳無巳作脚)
　(字東坡作手字無巳詩云肯學黄家元祐脚後見東/坡詩君家自有元和手其理雖同但手字異云云据)
　(此則舊本作手字但元和脚三字見/劉賓客詩中自有來處姑存其説)
一紙行書兩絶詩遂良鬚鬢巳成(宋刻本/作如)絲何當火急
傳家法欲見誠懸筆諫時
　　和錢安道寄惠建茶
我官于南今幾時甞盡谿茶與山茗胸中似記故人面
口不能言心自省為君細説我未暇試評其畧差可聽
建谿所産雖不同一一天與君子性森然可愛不可慢
骨清肉膩和且正雪花雨脚何足道啜過始知真味永
縱復苦硬終可録汲黯少戅寛饒猛草茶無賴空有名
髙者妖邪次頑懭(一作/礦)體輕雖復强浮沈(茗溪叢/話作泛)性滯
偏工嘔酸冷其間絶品豈不佳張禹縱賢非骨鯁葵花
玉􁢲不易致道路幽險隔雲嶺誰知使者來自西開緘
磊落收百餅嗅香嚼味本非(茗溪叢/話作無)别透紙自覺光炯
炯粃糠團鳳友小龍奴𨽻日注臣䨇井收藏愛惜待佳
客不敢包裹鑽權倖此詩有味君勿傳空使時人怒生
癭
　錢安道(名顗詳/見前)建茶(輿地廣記建州秦屬閩中郡吳/永安三年分置建安郡唐武德)
　(四年立建州宋升建寧軍有茶山屬建安縣熊蕃北/苑貢茶録陸羽茶經裴波茶録皆不第建品至唐末)
　(然後北苑茶/出為之最)草茶(品茶要録陸羽雖為知茶然所知/者皆今之所謂草茶盖草茶味短)
　(而淡故甞恐去膏建茶/力厚而甘故惟欲去膏)葵花玉􁢲(建安貢茶方者為/􁢲葵花乃其形製)
　(也/)日注(施宿㑹稽志日鑄嶺在㑹稽縣東南五十五/里其陽坡名油車朝暮常有日産茶絶竒有)
　(名最晚吳越貢奉中朝土毛畢入不聞有日注茶則/茶之出殆在吳越國除之後他書及土人皆作日鑄)
　(惟歸田録則云草茶甚於兩淛兩浙之品/日注第一其後書作注者自歐陽公始)雙井(石林/避暑)
　(録草茶極品惟雙井顧渚雙井在分寧縣地屬黄氏/魯直家也魯直力推賞族人交致之然歳僅得一二)
　(斤/耳)
　(烏臺詩案熙寧六年軾任杭州通判日因本路運司/差往潤州勾當公事經過秀州錢顗在秀州監酒稅)
　(曽作臺官始于秀州與之相見顗作詩一首送茶與/軾軾復與詩一首謝之除無譏諷外草茶無賴空有)
　(名二句以譏世之小人乍得權用不知上下之分若譏/不諂媚妖邪即須頑獷狠劣又體輕二句云云亦以)
　(世之小人體輕浮而性滯泥也又其間二句云云亦/以譏世之小人如張禹雖有學問細行謹防終非骨)
　(鯁之臣又收藏愛惜四句云云以譏世之小人有以内/好茶鑽貴要者聞此詩當大怒也上件係降到冊子)
　　　　慎按此首據詩案乃初赴常潤道中作施氏
　　　　本訛編在前今改正
　　錢安道席上令歌者道服
烏府先生鐵作肝霜風巻地不知寒猶嫌白髪年前少
故㸃紅燈雪裏看他日卜隣先有約待君投劾(宋刻本/作紱)
我休官如今且作華陽服醉唱儂家七返丹
　鐵肝(呉興掌故集錢顗初為烏程令熙寧中召為御/史上疏論新法謫衢州鹽稅時人號為銕肝御)
　(史/)七返丹(叅同契九還七返註云地二生火天七成/砂魂魄相戀砂火之精返照鼎中故曰七)
　(返陳少㣲七返靈砂論七返七還異名同體返者是/丹砂化為金還者是金歸于丹第一返丹砂第二返)
　(寳砂第三返英砂第四返妙砂第五返/靈砂第六返神砂第七返𤣥真絳霞砂)
　(慎按苕溪漁隱叢話回仙有沁園春一闋明内丹/之㫖云七返還丹句在人先須句煉巳待時句沁)
　(園春調起處三句皆四字至第三句方叶韻施氏/補註改已字為餌又截去待時二字其謬如此今)
　(駁/正)
　　附周開祖次韻(此詩從史能之咸/淳毘陵志中採出)
　　舊立霜臺吐肺肝髙風猶自襲人寒曽將白簡清
　　朝擲却把黄庭静處看谷口退翁親有道江邊歸
　　客本無官君家别得長生術不用金爐九轉丹
　　惠山謁錢道人烹小龍團登絶頂望太湖
踏遍江南南岸山逢山未免更流連獨擕天上小團(宋/刻)
(本作/圓)月來試人間第二泉石路縈迴九龍脊水光翻動
五湖天孫登無語空歸去半嶺松聲萬壑傳
　錢道人(即安道之弟先生有至秀州贈錢安/道并寄其弟惠山老詩見第八巻)九龍(太/平)
　(寰宇記九龍山亦曰冠龍山陸羽惠/山寺記云山有九隴若龍之偃卧然)五湖(陸魯望云/太湖上禀)
　(咸池五車之氣故一水五名太平寰宇記五湖晉陵/無錫兩縣中分湖為界又引南徐記云無錫縣有長)
　(渠南有五湖向南又有小/五湖非周禮所云五湖也)
　　　　慎按以下三首施氏本編甲寅元日之後殊
　　　　失次今改正
　　錢道人有詩云直須認取主人翁作兩絶戯之
首斷故應無斷者氷銷那復有氷知主人若苦令儂認
認主人人竟是誰
有主還須更有賓不如無鏡自無塵只從半夜安心後
失却當年覺痛人
　　除夜野宿常州城外二首
行歌野哭兩堪悲逺火低星漸向微病眼不眠非守歳
鄉音無伴苦思歸重衾脚冷知霜重新沐頭輕感髪稀
多謝殘燈不嫌客孤舟一夜許相依
　常州(元和郡縣志吳延陵季子之采邑也越絶書謂/之淹君城漢為毘陵縣晉志太康二年為毘陵)
　(郡後改晉陵隋開皇九年別置常州于/常熟縣後移治晉陵東至蘇州二百里)病眼(按病眼/少眠非)
　(守歳白樂天除夜詩也/先生一時偶用之耶)
南來三見歳云徂直恐終身走道塗老去怕看新厯日
退歸擬學舊桃符烟花巳作青春意霜雪偏尋病客鬚
但把窮愁博長健不辭最後飲屠蘇
　飲屠酥(容齋隨筆今人元日飲屠酥自小者起固有/來處後漢李膺杜宻以黨人同繫獄元日飲)
　(酒曰正旦從小起又時鏡新書董勛曰俗以小者得/歳故先酒賀之老者失時故後飲顧况詩手把屠酥)
　(讓少年方干云纔酌屠蘇定年齒/坐中皆笑鬢毛班則相傳固久矣)
　　元日過丹陽明日立春寄魯元翰(是歲熙寧/七年甲寅)
堆盤紅縷細茵陳巧與椒花兩鬭新竹馬異時寧信老
土牛明日莫辭春西湖弄水猶應早北寺觀燈欲及辰
白髮蒼顔誰肯記曉來頻嚏為何人
　丹陽(元和郡縣志秦曲阿縣唐武德中于縣置簡州/天寳元年改丹陽縣輿地廣記天寳元年改簡)
　(州為丹陽延陵鎮與元和志不合○慎按武德中曽/以延陵縣地置丹徒縣而别置延陵縣于今所宋熙)
　(寧五年省延陵入丹陽則今丹陽縣即/延陵縣昔之延陵鎮乃今丹徒鎮也)茵陳(陶𢎞景/曰茵陳)
　(似蓬蒿而葉𦂳細秋後莖枯至春又/生張揖廣雅及吳普本草皆作因陳)土牛(王應麟困/學紀聞土)
　(牛之法以歳之干色為首支色為身納音色為腹如/立春日干色為角耳尾支色為脛納音色為蹄景祐)
　(元年以土牛經四篇/頒行天下丁度作序)頻嚏為何人(漢書藝文志有鼻/嚏耳鳴雜占十六)
　(巻宋馬永卿云俗説以嚏為人説/蓋古語也今人嚏則云人道我)
　　古纒頭曲
鵾絃鐵撥世無有樂府舊工惟尚叟一生喙硬眼無人
坐此困窮今白首翠鬟女子年十七指法巳似呼韓婦
驚(宋刻本/作輕)㠶度海風掣回滿面塵沙和淚垢青衫不逢
湓浦客紅袖漫挿曹綱手爾來一見哀駘佗便著臂韝
躬井臼我慚貧病百不足强對黄花飲白酒轉闗濩索
動有神雷輥空堂戰窗牖四絃一抹擁袂立再拜十分
為我壽世人只解錦纒頭與汝作詩傳不朽
　纒頭(太平御覽舊俗賞歌舞人/錦綵置之頭上謂之纒頭)尚叟(失/考)
　　刁同年草堂
不用長竿矯繡衣南園北第兩參差青山有約長當户
野水無情自入池歳久酴醿渾欲合春來楊栁不勝垂
主人不用悤悤去正是紅梅着子時
　刁同年(本集有於潛令刁同/年野翁亭注見前)
　　刁景純賞瑞香花憶先朝侍宴次韻
上苑夭桃自作行劉郎去後幾回芳厭從年少追新賞
閒對宫花識舊香欲贈佳人非泛洧好紉幽佩弔沈湘
鶴林神女無消息為問何年返帝鄉
　刁景純(張安道集中刁大中墓志公諱某丹陽人子/四人繹約紓紡景純即約也陸游南唐書刁)
　(彦能傳彦能宣州人子衎入國朝仕至崇文院檢討/衎孫約亦名士久在三館晚築室潤州號藏春塢)
　瑞香花(呉曾能改齋漫録廬山瑞香花古所未有亦/不産他處天聖中人始稱傳東坡諸公繼有)
　(詩咏豈靈草異芳俟時乃出故篇什悉作瑞字張祠/部以瑞為睡廬山紀事南唐時從廬山移植瑞香花)
　(于蓬萊殿號/曰紫蓬萊)
　　同栁子玉游鶴林招隱醉歸呈景純
花時臘酒照人光歸路春風灑面凉劉氏宅邊霜竹老
戴公山下野桃香巖頭匹練兼天凈(一作/静)泉底真珠濺
客忙安得道人擕笛去一聲吹裂翠崖岡(何薳春渚紀/聞云薳家藏)
(公墨本自注云昔有善笛者能/為穿雲裂石之聲别不用事也)
　鶴林(註詳施/氏原本)招隱(元和郡縣志獸窟山一名招隱山/在丹徒縣西南九里即隱士戴顒)
　(之所居京口志戴顒初居竹林後乃築館于此至景/平元年顒女捨與曇度為寺太平寰宇記謂昭明太)
　(子曽游此山讀書因名招隱今石案/古跡猶存與前説互異當從元和志)劉氏宅(京口志/潤州西)
　(南有壽岳宋麓/武帝家此山)真珠(石林避暑録鎮江招隱寺山稍曲/復幽䆳有鹿蹟虎跑二泉名勝志)
　(招隱寺有真珠鹿蹟二泉而無虎跑/泉疑後來因公詩改名未可知也)
　　景純見和復次韻贈之二首
解組歸來道益光坐看百物自炎凉捲簾堂上檀槽閙
送客林間樺燭香淺量巳愁當酒怯非才猶覺和詩忙
何人貪佩黄金印千柱耽耽鎻北岡
　樺燭(程大昌演繁露古燭未知用蠟直以薪蒸即是/燒柴取明耳或亦剥樺皮爇之本草樺木似山)
　(桃皮堪/為燭)
人間膏火正争光每到藏春得暫凉多事始知田舍好
凶年偏覺野蔬香谿山勝畫徒能説來往如梭為底忙
老去此身無處着為翁栽挿萬松岡
　藏春(按藏春塢刁景/純所居注見前)
　　栁子玉亦見和因以送之兼寄其兄子璋道人
不羡腰金照地光暫時假面弄西凉晴窗嚥日肝腸煖
古殿朝真屨袖香説静故知猶有動無閒底處更求忙
先生官罷乗風去何用區區賦陟岡
　　子玉家宴用前韻見寄復答之
自酌金樽勸孟光更教長笛奏伊凉(公自注子玉/家有笛妓)牽衣
男女遶太白扇枕郎君煩阿香詩病逢春轉深痼愁魔
得酒暫奔忙醒時情味吾能説日在西南白草岡
　伊凉(太平寰宇記隴右道伊州漢鐵勒國唐貞觀四/年始置伊州凉州漢武威郡○慎按唐時多以)
　(州名曲伊凉甘/石之類是也)
　　景純復以二篇一言其亡兄與伯父同年之契一
　　言今者唱酬之意仍次其韻
靈壽扶來似孔光感時懐舊一悲凉蟾枝不獨同攀桂
雞舌還應共賜香(公自注亦/同為郎)等是浮休無得喪麤分憂
樂有閒忙年來世事如波浪鬱鬱誰知柏在岡
　亡兄(景純之兄名/繹註見上)伯父(本集廷評公行狀云公三子/長曰澹次曰渙以進士得官)
　(終都官郎中利路提㸃刑獄季/諱洵按題中所稱伯父即渙也)靈壽(漢書平帝賜孔/光靈壽杖顔師)
　(古註靈壽木似竹有節長不過八/九尺自然合杖制不須削治也)攀桂(註詳第十巻/汪覃秀才詩)
　(下/)雞舌(翻譯名義雞舌香五馬洲出異物志是草萎/可以合香外國人説衆香共是一本華為雞)
　(舌香治口氣故三/省郎含香奏事)
屢把鉛刀齒歩光更遭華衮照厖凉蘇門山上莫長嘯
薝(音/胆)蔔林中無别香燭燼巳殘終夜刻槐花還似昔年
忙背城借一吾何敢慎莫尊前替戾岡
　歩光(詩話總龜坡公和岡字至第七篇屢把鉛刀齒/歩光乃用曹子建七啟中歩光之劍華藻繁縟)
　(雖第一韻衆人所更易而七/篇未嘗改又貫穿精絶如此)薝蔔(翻譯名義薝蔔/或作詹波大論)
　(翻黄花樹形髙大西云苫末/此云金色西域近海岸樹)槐花忙(詩話總龜槐之/方花乃進士赴)
　(舉之時唐人翁承贊詩雨中粧㸃望中黄勾引蟬/聲送夕陽憶得當年隨計吏馬蹄終日為君忙)
　　子玉以詩見邀同刁丈遊金山
君年甲子未(一作/久)相逢難向君(一作/人)前説老翁更有方
瞳八十一奮衣矍鑠走山中
　八十一(景純長東坡四十二歳見本集祭文中熙/寧甲寅坡公年三十九則刁年八十一矣)
　　　　慎按施氏補註本此詩在續補遺下巻以題
　　　　考之當是此時作
　　金山寺與栁子玉飲大醉卧寳覺禪榻夜分方醒
　　書其壁(按此書真跡鄱陽洪邁得之淳熙十六年/刻石干當塗之郡齋題云與栁子玉寳覺)
　　(師㑹金/山作)
惡酒如惡人相攻劇刀箭頺然一榻上勝之以不戰詩
翁氣雄㧞禪老語清軟我醉都不知但覺紅緑眩醒時
江(石刻/作山)月墮(石刻/作上)摵摵(石刻作/瑟瑟)風響變惟有一龕燈二
豪俱不見
　　送栁子玉赴靈僊
世事方艱便猛迴此心未老巳先灰何時夢入真君殿
也學傳呼觀主來
　赴靈僊(太平寰宇記天柱山在舒州懐寧縣西北九/天司命真君所主九域志舒州灊山唐置司)
　(命真君廟宋改靈仙觀額名勝志真源宫宋政和中/改靈仙觀道家謂之司𤣥洞天○慎按欒城集子玉)
　(于熙寧辛亥謫官壽春先生倅杭以來屢有倡和自/癸丑以後栁之姓名不復見集中矣子玉卒子由有)
　(詩挽之云潛山仍乞古仙官靈仙觀在舒州故云以/時考之子玉之殁當在丙辰丁巳間其乞宫觀必於)
　(癸丑春前題所云送之/者即送其赴靈仙也)夢入真君殿(本集雜記云子/玉甞夢赴司命)
　(真君召未幾果有/監靈仙觀之命)
　　　　慎按靈仙諸刻本俱訛作靈山今改正此詩
　　　　施氏原本不載今從新刻續補下巻因人類
　　　　編
　　監洞霄宫俞康直郎中所居四詠
　　　退圃
百丈休牽上瀬船一鈎歸釣縮頭鯿園中草木春無數
只有黄楊厄閏年(公自注俗説黄楊一歳/長一寸遇閏退三寸)
　監宫(文獻通考宋初大臣有年及當致仕者使領宫/觀以寓䘵葢優之也熙寧中王安石欲興事諸)
　(非議新法者率以為疲老斥使領祠外官領祠初皆/自請不自請而特差者同於降黜熙寧二年詔杭州)
　(洞霄宫依嵩山崇福宫舒州靈仙觀例置管勾及提/舉提㸃官其後又詔卿監以上提舉餘官管勾職官)
　(分紀宫觀使有/都監提舉等名)俞康直(名勝志大滌山有磐石子瞻/倅杭仝蔡凖吳天常樂富國)
　(聞人安道俞康直張日華來游賦詩後人因名來賢/巖按東坡洞霄宫詩自註云今監宫凡七人康直其)
　(一也他無/可考矣)縮頭鯿(韻語陽秋杜甫孟襄陽詩皆言縮/項而東坡乃云一鈎歸釣縮頭鯿)
　(或疑為平仄所牽不知長腰/粳米縮頭鯿魚楚人語也)
　　　逸堂
新第誰來作並隣舊官寧復憶星辰請君置酒吾當賀
知向江湖拜㪚人
　　　遯軒
冠葢相望起隱淪先生那得老江邨古來真遯何曽遯
笑殺踰垣與閉門
　　　逺樓
西山烟雨捲疎簾北戸星河落短簷不獨江天解空濶
地偏心逺似陶潛
　　游鶴林招隱二首
郊原雨初霽春物有餘妍古寺滿修竹深林聞杜鵑睡
餘栁花墮目眩山櫻然西窗有病客危坐看香烟
行歌白雲嶺坐詠修竹林風輕花自落日薄山半陰澗
草誰復識聞香杳難尋時見城市人幽居惜未深
　　書普慈長老壁(公自注/志誠)
普慈寺後千竿竹醉裏曽看碧玉椽倦客再遊行老矣
髙僧一笑故依然久叅白足知襌味苦厭黄公(宋刻本/公自注)
(鳥/名)聒晝眠惟有兩株紅百葉晚來猶得向人妍
　普慈(京口志城西南有壽岳宋武帝家此至/陳時即其宅基建慈和寺至宋改普慈)
　　書焦山綸長老壁
法師住焦山而實未甞住我來輙問法法師了無語法
師非無語不知所答故君看頭與足本自安冠屨譬如
長鬛人不以長為苦一旦或人問每睡安所措歸來被
上下一夜無着(宋刻本/作着無)處展轉遂達晨意欲盡鑷去此
言雖鄙淺故自有深趣持此問法師法師一笑許
　綸長老(失考先生前游焦山詩云老僧下山驚/客至迎笑喜作巴人談當即其人也)
　　刁景純席上和謝生二首
悞入仙人碧玉壺一歡那復問親疎盃盤狼籍吾何敢
車騎雍容子甚都此夜新聲聞北里他年故事記南徐
欲窮風月三千界願化天人(宋刻本/作人天)百億軀
　北里(孫棨有北/里志二巻)南徐(元和郡縣志晉元帝渡江于京/口僑置徐州太平寰宇記潤州)
　(丹陽郡三國時吳為重鎭晉元帝都建業改為丹陽/尹劉宋時置南徐州二書沿革時代互異未詳孰是)
　三千界(翻譯名義三千界通有三種謂小千中千大千/千也千倍小千為一中千千倍中千為一大)
　百億軀(摩訶衍云周匝千華上復現千釋迦一華百/億國一國一釋迦故釋迦牟尼佛名千百億)
　(化身也傳燈録昔南山尊者問韋天將軍曰余聞一/佛化境三千國土日月歳數或言百億或言千百億)
　(答云如師問百億千百億者經文分明千百億/化身又布袋和尚偈雖然是一軀化身千百億)
縱飲誰能問挈壺不知門外曉星疎綺羅勝事齊三閣
賓主談鋒敵兩都榻畔烟花甞歎杜海中童丱尚追徐
無多酌我公須聽醉後麤狂膽滿軀
　縱飲(陳後山叢話刁學士景純喜交結/請謁談宴常至半夜號刁半夜)挈壺(周禮挈/壺氏掌)
　(挈壺以令軍井鄭司農注曰謂為軍穿井井成挈壺/懸其上壺所以盛飲故以壺表井云云詩中借用二)
　(字正取盛飲之意猶言千鍾百榼不計傾壺之多少/也施氏補註引王注云不必問漏之淺深失其義矣)
　談鋒(商芸小説有客詣/陳太丘談鋒甚敵)童丱(白居易詩童男/丱女舟中老)
　　留别金山寳覺圓通二長老
沐罷巾冠快晚凉睡餘齒頰帶茶香􁒷舟北岸何時渡
晞髮東軒未肯忙康濟此身殊有道醫治外物本無方
風流二老長還往顧我歸期尚渺茫
　寳覺(金山志宋寶覺禪師乃育王璉禪/師法嗣南嶽下十二世傳雲門宗)圓通(失/考)
　　和蘇州太守王規父侍太夫人觀燈之什余時以
　　劉道原見訪滯留京口不及赴此㑹二首
不覺朱轓輾後塵争看繡幰錦纒輪洛濵侍從三人貴
京兆平反一笑春但逐東山擕妓女那知後閣走窮賔
滯留不見榮華事空作賡詩第七人
　蘇州(元和郡縣志江南道蘇州吳郡周吳太伯國初/置城在今吳縣西北五十里闔閭始遷於此東)
　(漢永建四年分浙江以東為㑹稽郡西為吳郡隋開/皇九年改為蘇州因姑蘇山為名也南至杭州三百)
　(七十/里)王規父(范成大吳郡志王誨字規父熙寧六年/以朝散大夫尚書司勲郎中知蘇州)
　京口(吳志建安十四年孫權謀拒曹操始于吳遷京/口謂之京城十六年徙居秣陵而置京口鎮南)
　(徐志京口舊名/須口即西浦也)
翻翻緹騎走香塵激激飛濤射火輪美酒留連三夜月
豐年傾倒五州(吳都文/粹作湖)春(公自注時浙西皆不/熟罷燈惟蘇獨盛)安排詩
律追强(吳都文/粹作佳)對蹭蹬歸期為惡賔墮珥遺簪想無限
華胥猶見夢回人
　　　　慎按以上二首施氏原本訛編戯錢道人詩
　　　　後今改正
　　常潤道中有懷錢塘寄述古五首
從來直道不辜(宋刻本/作孤)身得向西湖兩過春沂上巳成
曽㸃服泮宫初采魯侯芹休驚歳歳年年貌且對朝朝
暮暮人細雨晴時一百六畫船鼉(一本/作簫)鼓莫違民
　潤(元和郡縣志孫權自吳理丹徒今潤州城是也舊/名京口開皇十五年置潤州東有潤浦口故名)
草長江南鶯亂飛年來事事與心違花開後院還空落
燕入華堂怪未歸世上功名何日是樽前㸃檢幾人非
去年栁絮飛時節記得金籠放雪衣(公自注杭人以/放鴿為太守壽)
　放雪衣(倦游録王丞相生日鞏大卿籠雀/鴿造相府以獻搢笏開籠一放之)
　　附述古次韻二首(古靈集題云和子瞻沿牒京/口憶西湖寒食出遊見寄)
　　乞得湖山養病身花時曽共憶行春嚶鳴幽鳥還
　　遷木觱沸清泉復采芹皂蓋尋芳丘有李彩樓觀
　　戱巷無人錦袍公子歸何晚獨念溝中菜色民(自注/云時)
　　(子瞻沿漕檄賑/濟常潤飢民)
　　春隂漠漠燕飛飛可惜春光與子違半嶺烟霞紅
　　斾入滿湖風月畫船歸緱生一曲人何在遼鶴重
　　來事巳非猶憶去年題别處鳥啼花落客沾衣
浮玉山頭日日風湧金門外巳春融二年魚鳥渾相識
三月鸎花付與公剰看新翻眉倒暈未應泣别臉消紅
何人織得相思字寄與江邊北向鴻
　浮玉山(山海經天目山一名浮玉公詩中/疑用此施氏補註以為金山恐訛)湧金門(呉/自)
　(牧夢粱録杭州西城三門曰清/波曰錢塘曰湧金皆臨西湖)
　(慎按古靈集/此首缺和)
國艷夭嬈酒半酣去年同賞寄僧簷但知撲撲晴香軟
誰見森森曉態嚴穀雨共驚無幾日蜜蜂未許輙先甜
應須火急回征棹一片辭枝可得黏
　　附述古次韻(古靈集題云和子瞻沿牒/京口憶吉祥寺牡丹見寄)
　　新接枝頭色倍添馬蹄尋處帽欹簷春工别與鉛
　　華麗佛地偏資好相嚴紅蕋欲開丹未渥素香堪
　　茹雪非甜詩翁何事辜真賞不許浮根浪葉黏
惠泉山下土如濡陽羡溪頭米勝珠賣劍買牛吾欲老
殺雞為黍子來無地偏不信容髙葢俗儉真堪著腐儒
莫怪江南苦留滯經營身計一生迂
　陽羡溪(太平寰宇記常州宜興縣本秦陽羡周處風/土記名荆溪古城在今縣南一名蝦虎城荆)
　(溪在縣南漢志中江首蕪湖東至陽羡入海即此溪/也周益公題䟦云公熙寧中倅杭沿檄常潤間賦詩)
　(云云卜居葢權輿于此朱冠卿宜興續圖經云東坡/初買田黄土村田主有曹姓者鬻而造訟有司已察)
　(而斥之坡移牒以田歸之倪瓚荆溪圖序子瞻嘗云/一入荆溪便覺意思豁然欲買田其間種橘作亭名)
　(之曰楚頌卒不遂其志云云合數説觀之先生初曽/買田于陽羡後因訟仍歸原主故此計終不成則此)
　(詩之作正買田/黄土村時也)
　(慎按古靈集第五首亦缺和章今採/録章子厚詩以記卜居陽羡事也)
　　附章子厚詩
　　君方陽羡卜新居我亦吳門葺舊廬身外浮名輕
　　土苴(讀上/聲)眼前陳迹付籧篨澗聲山色蒼雲上花
　　影溪光罨畫餘他日扁舟約來往共將詩酒狎樵
　　漁
　　杭州牡丹開時僕猶在常潤周令作詩見寄次其
　　韻復次一首送赴闕
羞歸應為負花期巳見成隂結子時與物寡情憐我老遣
春無恨賴君詩玉臺不見朝酣酒金縷猶歌空折枝從
此年年定相見欲師老圃問樊遲
莫負黄花九日期人生窮達可無時十年且就三都賦
萬户終輕千首詩天静傷鴻猶戢翼月明驚鵲未安枝
君看六月河無水萬斛龍驤到自遲
　(慎按陳舜俞有和周開祖别子瞻/詩陳詩世不多見為附録於後)
　　附陳舜俞作(此詩當亦和開祖離/錢塘赴闕時所作)
　　仙舟繫栁小橋東㑹合情多勞謫翁相對一尊浮
　　蟻酒輕寒二月小桃風覊懐散誕謳歌裏世事縱
　　横醉笑中莫恨明朝又離索人生何處不悤悤
　　常州太平寺觀牡丹
武林千葉照觀空别後湖山幾信風自笑眼花紅綠眩
還將白首對鞓紅
　太平寺(咸淳毘陵志太平講寺在郡東門外齊髙祖禪/創建乾元中僧法偁始大之宋改大平興國)
　(寺/)觀空(杭州吉祥寺閣/名詳見第七巻)
　(慎按此詩外集題云雨後/昭慶賞牡丹今從施注本)
　　遊太平寺浄土院觀牡丹中有淡黄一朶特竒為
　　作小詩
醉中眼纈自斕斑天雨曼陀照玉盤一朶淡(一作/官)黄㣲
拂掠鞓紅魏紫不須看
　　　　慎按以上二首施氏原本不載補註本載補
　　　　遺下巻今据外集按時地移編於此
　　無錫道中賦水車
飜飜聯聨銜尾鴉犖犖确确蛻骨蛇分疇翠浪走雲陣
刺水綠鍼抽稻芽洞庭五月欲飛沙鼉鳴窟中如打衙
天公不見老翁(一作/農)泣喚取阿香推雷車
　無錫(周處風土記武王封周章小子于無錫杜氏通/典引史記曰太伯始居吳即此地漢志㑹稽郡)
　(下有無錫縣顧野王輿地記古䜟/云無錫寧天下平有錫兵天下争)水車(韻語陽秋王/荆公元豐行)
　(云倒持龍骨挂屋敖龍骨水車也東坡亦有水車詩/云云言水車之利不及雷車所霑者廣也太平御覧)
　(引魏畧曰馬均居京都有地可為園患無水以灌乃/作翻車令童轉之而灌水自覆更出更入其巧百倍)
　(于常水車/之制昉此)阿香雷車(續搜神記義興人姓周出都日/暮道邊有一新草屋有一女子)
　(望見周便求寄宿向一更聞外有小兒喚阿香官/喚汝推雷車女乃辭去明朝視宿處乃見一新塜)
　　成都進士杜暹伯升出家名法通往來吳中
欲識當年杜伯升飄然雲水一孤僧若敎俛首隨韁鎖
料得如今似我能(公自注栁子玉云暹/若及第不過似我)
　進士(宋時發解舉子皆稱進士/殿試取中為及第出身)韁鎖(漢書叙傳貫仁/義之覉絆繫名)
　(聲之/韁鎖)
　　虎丘寺
入門無平田石路穿細(一作/細穿)嶺隂風生澗壑古木翳潭
井湛盧誰復見秋水光耿耿鐵花秀巖壁殺氣噤蛙黽
幽幽生公堂左右立頑礦當年或未信異類服精猛胡
為百歳後仙鬼互馳騁窈然留清詩讀者為悲哽東軒
有佳致雲水麗千頃熙熙覽生物春意破凄冷我來屬
無事暖日相與永喜鵲翻初旦愁鳶蹲落景坐見漁樵
還新月溪上影悟彼良自咍歸田行可請
　虎丘寺(呉都文粹載徐輔虎丘記云山在郡北遥望/平田中一小丘髙一百三十尺周二百十丈)
　(晉王珣山記山勢四面周廻嶺南則是山徑兩面壁/立交林上合蹊路下通升降窈窕亦不猝至龔明之)
　(中呉紀聞虎丘山椒有二伽藍顔魯公詩云不到東/西寺于今十五春白樂天有東西武丘詩今西安即)
　(西武丘呉郡志靈巖寺即晉王珣珉捨別業以創焉/始于一山中分二寺今則合為一太平寰宇記今寺)
　(即闔/閭墓)澗壑(元和郡縣志武丘山闔閭𦵏于此秦始皇/鑿其珍異莫知所在鑿處今成深澗太平)
　(寰宇記山澗是孫權發塜掘求闔/閭寳器澗側有平石可容千人)湛盧(吳越春秋楚/昭王得湛盧)
　(之劍于狄召風胡子而問之風胡子曰臣聞吳王得/越所獻寶劍三枚一曰魚腸二曰槃郢三曰湛盧魚)
　(腸之劍巳用殺吳王僚也槃郢巳送死女今湛盧入/楚也施氏補註謂以湛盧獻吳公子光以弑其君僚)
　(今吳越春秋無此文也改/竄史傳諸如此類可笑)生公(釋氏稽古畧羅什法/師弟子道生袖手來)
　(晉入平江虎丘山監石為聽徒講湼槃經至闡提有/佛性處曰如我所説義契佛心否羣石皆首肯之)
　　蘇州閭丘江君二家雨中飲酒二首
小圃隂隂徧灑塵方塘㶑㶑欲生紋巳煩仙袂來行雨
莫遣歌聲便駐雲肯對綺羅辭白酒試將文字惱紅裙
今宵記取醒時節㸃滴空堦獨自聞
　閭丘(范成大吳郡志閭丘孝終字公顯郡人常守黄/州既掛冠與諸名人耆艾為九老㑹東坡經從)
　(必訪孝終賦詩為樂本集水龍吟詞序云太守閭丘/公顯巳致仕居姑蘇後房懿卿者甚有才色云云)
　(按閭丘名字盖取孝經以顯父母孝之終也二句義/中吳紀聞亦以為孝終應從吳郡志及紀聞作終施)
　(氏補註作/忠者訛)文字(韓愈詩不解文字/飲惟能醉紅裙)
五紀歸來鬢未霜十眉羅(宋刻本/作環)列坐生光喚船渡口
迎秋女駐馬橋邊問泰娘曽把四絃娛白傅敢將百草
鬬吳王從今却笑風流守畫㦸空凝宴寢香
　　蘇州姚氏三瑞堂(公自注姚氏/世以孝稱)
君不見董召南隱居行義孝且慈天公亦恐無人知故
令雞狗相哺兒又令韓老為作詩爾來三百年名與淮
水東南馳此人世不乏此事亦時有楓橋三瑞皆目見
天意宛在虞鰥後惟有此詩非昔人君更往求無價手
　姚氏三瑞堂(龔明之中吳紀聞云閭門西姚氏園亭/頗足雅致所居有三瑞堂范成大吳郡)
　(志三瑞堂在楓橋孝子姚淳所居家世業儒蘇文忠/往來必訪之甞為賦三瑞堂詩姚氏致香為獻公)
　(不/受)楓橋(吳地紀長吳二縣虹橋三百有餘最著者為/楓橋在閭門西七里孫覿蘭陵尚書集有楓)
　(橋寺記舊作封橋後因張繼詩相承作楓今/天平寺藏經多唐人書背有封橋常住字)
　　　　慎按此詩施氏本訛編密州巻中今据外集
　　　　改正
　　次韻沈長官三首
家山何在兩忘歸盃酒相逢慎勿違不獨飯山嘲我瘦
也應糠覈怪君肥
男婚巳畢女將歸累盡身輕志莫違聞道山中食無肉
玉池清水自生肥
造物知吾久念歸似憐衰病不相違風來震澤㠶初飽
雨入松江水漸肥
　震澤(禹貢三江既入震澤㡳定越絶書太/湖周迴三萬六千頃禹貢之震澤)松江(吳郡/志松)
　(江在郡南四十五里禹貢三江之一也南與太湖接/吳江縣在江濆垂虹跨其上程俱松江賦三江之凑)
　(實為五湖地脉/四達衍為松江)
　　戱書吳江三賢畫像三首
誰將射御敎吾兒長笑申公為夏姬却遣姑蘇有麋鹿
更憐夫子得西施(公自注/范蠡)
　吳江(太平寰宇記吳江本名松江又名笠澤其江出/太湖二源一江東五十里入小湖一江東二百)
　(六十里入大海五代史職方考/吳江縣梁開平三年錢鏐置)三賢畫像(中吳紀聞/越上將軍)
　(范蠡晉江東歩兵張翰唐贈右補闕陸龜䝉各有畫/像在吳江鱸鄉亭旁東坡有詩後易其名曰三髙且)
　(更為塑像今在長橋北與垂虹亭相望范成大三髙/祠記三君者不並世而吳江之邑人獨奉蒸嘗以誇)
　(於四方式古堂畫考/三賢像李伯時所畫)
浮世功勞食與眠季鷹真得水中仙不須更説知幾(一/作)
(機/)早直爲鱸魚也自賢(公自注/張翰)
　直為鱸魚(中吳紀聞載季鷹秋風歌曰秋風起兮佳/景時吳江水兮鱸正肥三千里兮家未歸)
　(恨難得兮仰天悲王贄過吳江詩云因想季鷹當日/事歸來未必為蓴鱸意謂翰度時不可有為故飄然)
　(逺去也東坡即其語/而反之更髙一格)
千首文章二頃田囊中未有一錢看却因養得能言鴨
驚破王孫金彈丸(公自注/陸龜蒙)
　　附劉景文三首
　　太湖際天碧浩蕩浮萬象中有洞庭山天作蓬壺
　　様蘆葦秋蕭蕭時聞發漁唱清風如可尋明月迷
　　所向有人在扁舟髮白神夷曠扣舷了不顧出没
　　信波浪心巳類水石何由知得喪遺名至如今自
　　古惟越相初為吳都囚君后憂醢醬忍恥人謂愚
　　祈生世知妄尫癯脫萬死歸國竒謀創行師舞羣
　　姓下令躍諸將夜半覆姑蘇夫差始悲愴安側寛
　　晷刻反掌成伯王江山入㑹稽功髙誰與抗寵利
　　速禍敗忠臣半誅放遯去舉邦求君王鑄形状寂
　　寥數千年相見霜縑上(右范/蠡)
　　呉江浄如鏡吳艇輕如飛吳山逺如畫此景天下
　　稀秋風曉槭槭秋雨凉霏霏誰將菰菜擷正是鱸
　　魚肥時有季鷹者懐此如(當作/知)所歸浩歌有餘樂
　　肯樂首陽饑親朋不可挽飄忽雲邊衣亦聞有富
　　貴大第嚴朱扉食必列鐘鼎侍妾鳴珠璣簪裾望
　　顔色賔從生光輝一言轉造化枯朽成芳菲功髙
　　責又重勢(缺一/字)干天威福深禍亦稱顚覆始知幾
　　斯人悟兹理弔世潛歔欷沉浮固寵禄安能與心
　　違滄波浩無際草木情依依可以恣幽歩白雲藏
　　釣磯静引一盃酒髙(缺一/字)憐昨非數峰太湖上斜
　　陽明翠㣲虚亭展遺像想見猶忘機(右張/翰)
　　人物盛東南莫如吳郡陸漢季逮唐來班班聞史
　　牘門庭迭輝赫龍虎争馳逐風流郁蘭桂氣象鮮
　　車服魯望乃其裔清標暎宗族文章及者鮮意氣
　　(舊本作/意趣)超然獨寧從一瓢飲不枉萬鍾禄雲烟藹
　　巾袖星斗粲胸腹來居笠澤旁蕭蕭數間屋厨中
　　甑起塵筆下珠盈斛吟須僧舍題醉就友人宿醒
　　將太𤣥解卧把離騷讀心雖混漁釣迹亦(缺一/字)樵
　　牧韻髙誰可聽皮子往還熟唱酬數百篇名流必
　　雌伏叢書類有道不賦長沙鵩晚泊松江上遺圖
　　見眉目分明孤鶴姿軒昂駭雞鶩(右陸/龜䝉)
　　(慎按景文與坡公唱和前後不下數十首惜其傳/世者少余目所偶見必亟録而存之此三章載錢)
　　(叔寳續吳都文/粹中今采録)
　　附鄆王楷三首(按宋欽宗初封鄆王此三首/見式古堂書畫考今采附)
　　巳將勲業等浮漚鳥盡弓藏見逺謀越國江山留
　　不住五湖風月一扁舟
　　西風淅淅動髙梧目送浮雲悟巻舒自是歸心感
　　秋色不應髙興為鱸魚
　　杞菊蕭條繞屋春不敎鵝鴨惱比鄰滿身花影猶
　　沈醉應是江湖一散人
　　劉孝叔㑹虎丘時王規父齋素祈雨不至二首
白簡威猶凛青山興巳穠鶴閒雲作􁑵駝卧草埋峰跪
履若可敎卜隣應見容因公問回老何處定相逢
　劉孝叔(宋史劉述字孝叔湖州人神宗朝為御史上/疏劾王安石出知江州踰年提舉崇禧觀故)
　(有白簡青/山之句)
　(慎按王規父名誨熙寜六年為蘇州守注見本巻/又按王覿字明叟泰州人元祐中為右諫議坐論)
　(胡宗愈出知潤州加直龍圖閣移知蘇州宋史有/傳施氏補註謂覿字規父牽混為一人大謬今駁)
　(正/)
太常齋未解不肯對纎穠只遣三千履來逰十二峯林
空答清唱潭淨寫衰容歸去瑶臺路還應月下逢
　　過永樂文長老巳卒(石刻云夜至本/覺文長老巳化)
初驚鶴瘦不可識旋(石刻/作漸)覺雲歸無處尋三過門間老
病死一彈指頃去來今存亡慣見渾無淚鄉井(石刻/作曲)難
忘尚有心欲向錢塘訪(石刻/作弔)圓澤葛洪川畔待秋深
　永樂文長老(註見/前)三過門(宋僧居簡北澗集中有本/覺禪院三過堂記其畧云)
　(或謂東坡因鄉里故舊故為文長老㳺本覺公以熙/寧五年倅杭明年有事于潤道過檇里尋訪焉後六)
　(年自徐移湖再過焉文病且老又十年自翰林學士/知杭州又過焉文死矣据此則先生所作三詩首尾)
　(相距十七八年不應概入倅杭巻中/今從施氏之舊存前説以備參考)老病死(維摩經/或示老)
　(病死成就/諸羣生)彈指頃(翻譯名義云旹之極少為刹那壯/士一彈指頃六十五刹那又云二)
　(十念為一瞬二/十瞬名一彈指)去來今(維摩經皆以世俗文字數故/説有三世非謂菩提有去來)
　(今/)
　　贈張刁二老
兩邦山水未凄凉二老風流總健强共成一百七十歳
各飲三萬六千觴(一作/場)藏春塢裏鶯花閙仁壽橋邊日
月長惟有詩人被磨折金釵零落不成行
　二老(東都事畧梅堯臣傳後云同時有張先子野刁/約景純皆有文名而逸其事按本集有張子野)
　(年八十五尚聞買妾詩又有祭刁景純文云卒時年/八十五今詩云共成一百七十歳距景純之卒不逺)
　(矣/)仁壽橋(疑張子野所/居今失考)詩人(先生自謂施氏補註引/王氏舊文云詩人指言)
　(張子野/者訛)
　
　
　
　
　
　
　
　蘇詩補註巻十一
欽定四庫全書
　蘇詩補註卷十二　　翰林院編修查慎行撰
　古今體詩四十八首(起熙寧甲寅六月自常潤回錢作/塘九月後移知密州盡十二月)
　　去年秋偶游寳山上方入一小院閴然無人有一
　　僧隱几低頭讀書與之語漠然不甚對問其鄰之
　　僧曰此雲闍黎也不出十五年矣今年六月自常
　　潤還復至其室則死塟數月矣作詩題其壁
雲師來寳山一住十五秋讀書嘗閉户客至不舉頭去
年造其室清坐忘百憂我初無言説師亦無對酬今年
(宋刻本/作來)復扣門空房但颼飀云巳滅無餘薪盡火不留
却疑此室中常有斯人不所遇孰非夢事過吾何求
　雲闍黎(西湖游覽志七寳山在白馬廟巷之西舊有/寳嚴院錢氏建雲闍黎者寓院中謝絶人事)
　(日理觀音經忽一日留偈而逝偈云誦經一字禮一/拜頭白眼眵坐塵界天雞臨夢啼一聲明月一輪觀)
　(自/在)
　　聽僧昭素琴
至(一作/温)和無攫醳至平無按抑不知微妙聲究竟從何
出散我不平氣洗我不和心此心知有在尚復此㣲吟
　昭素(失/考)
　　僧惠勤初罷僧職
軒軒青田鶴鬱鬱在樊籠既為物所縻遂與吾輩同今
來始謝去萬事一笑空新詩如洗出不受外垢䝉清風
入齒牙出語如風松(一作/松風)霜髭茁病骨饑坐聽午鐘非
詩能窮人窮者詩乃工此語信不妄吾聞諸醉翁
　惠勤(註見/前)僧職(宋時兩街僧/職有正有副)青田鶴(太平寰宇記處/州青田縣因青)
　(山為名相鶴經云青/田之鶴即此邑之地)
　　游靈隱髙峰塔
言游髙峰塔蓐食治野裝火雲秋未衰及此初旦凉霧
霏巖谷暗日出草木香嘉我同來人久便雲水鄉相勸
小舉足前路髙且長古松攀龍蛇怪石坐牛羊漸聞鐘
磬音飛鳥皆下翔入門空有無雲海浩茫茫惟見聾道
人老病時絶糧問年笑不答但指穴藜牀心知不復來
欲歸更徬徨贈别留疋布今歳天早霜
　髙峰塔(咸淳臨安志南髙峰塔天福中建髙可十丈/又北髙峯塔天寳中建髙七層西湖游覽志)
　(髙峰在南北諸山之界羊腸屈曲松篁葱蒨塔居峯/頂東瞰平蕪盡湖山之景南頫大江西接巖竇怪石)
　(翔舞洞/穴䆳宻)
　　附楊蟠北髙峯塔詩(從臨安/志采出)
　　杳杳孤峯上寒隂帶逺城不知山下雨奎斗自分
　　明
　　八月十七日天竺山送桂花分贈元素
月缺霜濃細蕋乾此花原屬玉堂仙鷲峰子落驚前夜
蟾窟枝空記昔年破裓山(一作/髙)僧憐耿介練帬溪女鬬
清妍願公綵擷紉幽佩莫遣孤芳老磵邊
　天竺桂(張子韶横浦集憶天竺月桂詩湖上北山天/竺寺滿山桂子月中秋黄英六出非凢種肯)
　(許天香過别州自注云天竺桂花六出他州所無冷/齋夜話天竺桂花中秋特盛非必種出月中地氣使)
　(然/也)元素(宋史楊繪字元素綿竹人神宗朝為御史中/丞免役法行繪陳十害罷為侍讀學士出知)
　(亳州厯應天杭州咸淳臨安志陳襄罷杭州守楊繪/來代之范淳甫集中有楊元素墓志稱其能治經尤)
　(長于易春秋仕/終天章閣待制)子落(宋之問詩桂子月中落白居易/詩宿因月桂落自注云天竺有)
　(桂月中子落又東城桂詩子墮本從天竺寺根盤今/在闔閭城咸淳臨安志靈隱有月桂峰相傳月中桂)
　(子甞墜于此生成大樹其花白其實丹天聖中天/降靈實於此山狀如珠璣識者曰此月中桂子也)
　　捕蝗至浮雲嶺山行疲苦(宋刻本/作苶)有懐子由弟二
　　首
西來烟障塞空虛灑徧秋田雨不如新法清平那有此
老身窮苦自招渠無人可訴烏銜肉憶弟難憑犬附(臨/安)
(志作/寄)書自笑迂疎皆此類區區猶欲理蝗餘
　浮雲嶺(咸淳臨安志浮雲嶺在/於潛縣南二十五里)
霜風漸欲作重陽熠熠溪邊野菊黄久廢山行疲犖确
尚能村醉舞淋浪獨眠林下(一作/牀上)夢魂好回首人間憂
患長殺馬毁車從此逝子來何處問行藏
　　　　慎按烏臺詩案云熙寧四年十二月内軾初
　　　　任杭州寄子由詩云獨眠林下夢魂好回首
　　　　人間憂患長殺馬毁車從此逝子來何處問
　　　　行藏又云眼看時事力難勝貪戀君恩退未
　　　　能意謂新法青苗助役等事煩雜不可辦亦
　　　　言巳才力不能勝任也据此則此詩當是熙
　　　　寧辛亥冬作但起句云霜風漸欲作重陽明
　　　　係九月初所作以年譜考之先生到杭州任
　　　　在十一月不應九月中先有此詩傅􁁊紀年
　　　　録係此詩於熙寧七年與施氏原本合恐詩
　　　　案年月有訛編次仍依施本
　　青牛嶺髙絶處有小寺人迹罕到
暮歸走馬沙河塘爐(咸淳臨安/志作青)烟裊裊十里香朝(臨安/志作)
(秋/)行曳杖青牛嶺崖(臨安志/作寒)泉咽咽千山静君勿(臨安/志作)
(莫/)笑老(臨安志/作山)僧耳聾喚不聞百年俱是可憐人明朝
且復城中去(咸淳志作還衝/細雨山前去)白雲郤(咸淳志/作正)在題詩處
　青牛嶺(咸淳臨安志青牛嶺在新城縣西七十里南/新鄉舊名寳福山方丈有東坡題詩于壁末)
　(云熙寧七年八月二十五日名勝志漁洲在新城縣/西六十里又五里為寳福山山有青牛嶺及多福寺)
　(白雲常/覆其頂)
　　新城陳氏園次晁補之韻
荒凉廢圃秋寂歴幽花晚山城巳窮僻况與城相逺我
來亦何事徙倚望雲巘不見苦吟人清樽為誰滿
　陳氏園(咸淳臨安志新城縣/七賢鄉有陳氏園)晁補之(宋史晁無咎字/補之鉅野人父)
　(端友工于詩補之十七隨父官杭州樂錢塘山川風/物之麗著七述以謁通判蘇軾由是知名咸淳臨安)
　(志晁端友熙寧中為新城令其子補之/隨侍官所東坡行縣以文來謁遂知之)
　　附晁无咎二首(雞肋集題云次韻蘇/公和南新道中作)
　　山園芙蓉開寂寞歳云晚公來無與同念我百里
　　逺寒飈吟(一作/吹)空林白日下重巘興盡還獨歸挑
　　燈古囊滿
　　讀公棲鴉詩歳月傷晼晚公何不念世蠟屐行避
　　逺覊鳥翔别林歸雲抱孤巘我才不及古歎息襟
　　泪滿
　　梅聖俞詩中有毛長官者今於潛令國華也聖俞
　　没十五年而君猶為令捕蝗至其邑作詩戯之
詩翁憔悴老一官厭見苜蓿堆青盤歸來羞澁對妻子
自比鮎魚緣竹竿今君滯留生二毛飽聽衙鼓眠黄紬
更將嘲笑調朋友人道獼猴騎土牛願君恰似髙常侍
暫為小邑仍刺史不願君為孟浩然郤遭明主放還山
宦遊逢此歳年惡飛蝗來時半天黒羡君封境稲如雲
蝗自識人人不識
　梅聖俞(東都事畧梅堯臣字聖俞宣城人世以詩名/堯臣遂以詩聞天下嘉祐元年趙槩等薦于)
　(朝得國子監直講官至都官員外郎有詩集四十巻/○按歐陽集中梅聖俞墓志嘉祐五年四月癸未聖)
　(俞卒于京師自庚子/至甲寅蓋十五年矣)毛國華(名寳○慎按聖俞有送/毛秘校自宣城主簿被)
　(薦入補令詩晁无咎集有和於潛令毛國華苕霅行/一篇先生本集又有於潛令刁同年野翁亭詩見第)
　(九巻刁毛二人為於潛令皆在先生倅杭時咸淳志/於潛縣令條下並載兩人姓名亦無交代歳月可考)
　鮎魚竹竿(本草鯢魚即䱱魚之能上樹者俗云鮎魚/上竿乃此也異物志有魚之形以足行如)
　(蝦/)
　　附梅聖俞作
　　良驥不必大騰身巳超邁良弓不待寒調弦自勁
　　快宣城古大邑聽訟易聾瞶君能抉其塞宰與民
　　共頼自當割雞用刃必無鈍敗甞聞開元時令長
　　多賜戒戒石今尚存世異事不背以此贈行行無
　　酒勿我怪
　　與毛令方尉游西菩(一本有/提字)寺二首
推擠不去巳三年魚鳥依然笑我頑人未放歸江北路
天敎看盡淛西山尚書清節衣冠後處士風流水石間
一笑相逢那易得數詩狂語不須删
　毛令方尉(毛名寳字國華方名武咸淳臨安志熙寧/七年八月蘇文忠公同毛君寳方君武訪)
　(參寥辨才遂宿西/菩山留題云云)西菩寺(秦湛重修明智寺記畧云/於潛之西菩有光燭天見)
　(菩薩像其時僧道志茅廬其下遂聚邑人之錢而廟/佛焉號西菩寺實唐天祐中也本朝改曰明智今謂)
　(其山猶曰西菩云湛少遊之子也咸淳臨安志西菩/山在於潛西波亭鄉初山之西有光亘天甞現菩薩)
　(像故名九瑣交陳䨇峯對峙明智寺在焉寺前半里/許有亭曰轉山取東坡路轉山腰之句武林梵志明)
　(智寺在於潛縣西十/八里後歸併寂照寺)
路轉山腰足未移水清石瘦便能竒白雲自占東西嶺
明月誰分上下池黑黍黄粱初熟候朱柑緑橘半甜時
人生此樂須天付莫遣兒郎取次知
　東西嶺(咸淳臨安志明智寺有䨇峯堂秦湛西菩寺/記兩峯屹然如立長人泉湧西巖之趾盛)
　(暑常/寒)上下池(咸淳臨安志明智寺/中有清凉池明月池)
　　聽賢師琴
大絃春温和且平小絃亷折亮以清平生未識宫與角
但聞牛鳴盎中雉登木門前剝啄誰叩門山僧未閒君
勿嗔歸家且覔千斛水淨洗從前筝笛耳
　(慎按胡仔苕溪漁隱叢話引復齋漫録云元微/之詩宫絃春以君君若春日臨商絃廉以臣臣)
　(作旱天霖盖用史記鄒忌子聴齊威王鼓琴語/也西清詩話乃謂胡僧義海琴妙天下而東坡)
　(聴惟賢琴詩云云以為凡聲皆爾不獨琴為然/至謂東坡不知琴趣殊不知亦取鄒忌子事耳)
　(可謂/不學)
　　贈寫真何充秀才
君不見潞州别駕眼如電左手挂弓横撚箭又不見雪
中騎驢孟浩然皺眉吟詩肩聳山飢寒富貴兩安在空
有遺像留人間此身常擬同外物浮雲變化無蹤跡問
君何苦寫我真君言好之聊自適黄冠野服山家容意
欲置我山巖中勲名將相今何限往寫褒公與鄂公
　何充(鄧公壽畫繼何充不知何許人也郭若虚紀藝/宋自建隆以至熙寧獨工傳寫者七人何充與)
　(焉亦不詳其里居○慎按本集與王定國尺牘云蘇/州何充畫真雖不全似而筆墨之精已可竒也則充)
　(乃蘇/州人)潞州别駕(唐書𤣥宗本紀/初為潞州別駕)
　　回先生過湖州東林沈氏飲醉以石榴皮書其家
　　東老庵之壁云西隣巳富憂不足東老雖貧樂有
　　餘白酒釀來因好客黄金散盡為收書西蜀和仲
　　聞而次其韻三首東老沈氏之老自謂也湖人因
　　以名之其子偕作詩有可觀者
世俗何知窮(宋刻本/作貧)是病神仙可學道之餘但知白酒
留佳客不問黄公覓素書
　東林(吳興備志歸安縣有東林山一名/貝錦峯上有回仙觀沈東老捨宅)東老庵(侯鯖/録熙)
　(寧中有道士過沈東老飲酒用石榴皮寫詩于壁上/云云自稱回山人東老送出門至石橋上先渡數十)
　(歩不知所在或曰即吕先生也吳興掌故沈東老名/思隱居東林山郡守秘閣陳誠伯以東老名其所居)
　(之菴詳見郡人劉/一止回仙祠記中)
符離道士晨興際華岳先生尸解餘忽見黄庭丹篆句
猶傳青紙小朱書
凄凉雨露三年後髣髴塵埃數字餘至用榴皮緣底事
中書君豈不中書
　三年後(侯鯖録熙寧七年東坡過晉陵遇東老之子/道其事時東老已没三年矣故起句云然慎)
　(按東老之子偕字君/與見本集雜記中)
　　附陳履常次韻二首(此二詩從吳興/備志中采出)
　　一杯領意不須沽六字持身巳有餘癡子未知天
　　上樂先生合解世間書
　　隨世功名非所望稱家豐儉不求餘青衫出指論
　　竒字白髪挑燈寫細書
　　李行中(宋刻本有/秀才二字)醉眠亭三首
巳向閒中作地仙更於酒裏得天全從敎世路風波惡
賀監偏工水底眠
　李行中(龔明之中吳紀聞李無悔名行中本霅川人/徙居淞江髙尚不仕范成大吳郡志醉眼亭)
　(在淞江李無悔所居至元嘉禾志李/行中築亭于青龍江上諸公皆有詩)
君且歸休我欲眠人言此語出天然醉中對客眠何害
須信陶潛未若賢
孝先風味也堪憐肯為周公晝日眠枕麯先生猶笑汝
枉將空腹貯遺編
　枕麯先生(白居易詩居士忘筌兀/兀坐先生枕麯昏昏睡)
　　附李無悔自題醉眠亭原作
　　簷低檻曲無嫌隘地僻草深宜晝眠代枕暮憑谿
　　上石當簾時看屋頭烟倦游拂壁畫山徑貪醉解
　　衣還酒錢一水近通西浦路客來猶可棹漁船
　　附子由作
　　是非一醉了無餘惟有胸中萬巻書巳把人生比
　　蘧傳更將江浦作階除欲眠賓客從敎去倒卧氍
　　毺豈暇舒京洛舊遊真夢裏秋風無復憶鱸魚
　　附李公擇作
　　陶公醉眠野中石君醉輙眠舍後亭人知醉眠盡
　　以酒不知身醉心長醒衆人清晨未甞飲巳若醉
　　夢心㝠㝠淫名嗜利到窮老有耳亦不聞雷霆醉
　　石雖頑慰山側苔昏蘚剝誰與扄牧童樵叟亦能
　　指卒以陶令垂千齡危檐弱棟倚荒渚海霧江雨
　　穿疎櫺勿謂幽亭易摧折勉事偉節同明星
　　附張子野作
　　醉翁家有醉眠亭為愛江隄亂草青不聽耳邊啼
　　鳥喚任敎風外雜花零飲酣何必過比舍樂甚應
　　宜造大庭五栁北窗知此趣三閭南楚漫孤醒
　　附陳令舉作
　　酒擔(至元嘉禾/志作膽)甞輕六印腰醉中一枕敵千朝興
　　亡藐比榮枯栁聚散看同旦暮潮醉法本應塵外
　　有醒魂徒向水邊招巳聞佳士過從約不比東風
　　逐去橈
　　附韓宗文次韻三首
　　萬慮中來攪不眠醉時一覺自陶然㝠㝠固巳忘
　　天地豈向杯中覓聖賢
　　得酒休論飲得仙醉中遺物為神全世間反覆無
　　窮事吏部難忘抱甕眠
　　昔有遺賢世所憐滄浪亭下醉時眠松江變酒終
　　難待却對殘燈理短編
　　(慎按徐碩至元嘉禾志及勞鉞湖州志所載醉眠/亭題咏甚多如王觀張景修蘇棿晁端佐端彦闗)
　　(景山楊蟠秦觀僧道潛名作如林録之/不勝録偶采數公詩附志姓名於左方)
　　潤州甘露寺彈筝
多景樓上彈神曲欲斷哀絃再三促江妃出聽霧雨愁
白浪翻空動浮玉(公自注/金山名)喚取吾家䨇鳳槽遣作三峽
孤猿號與君合奏芳春調啄木飛來霜樹杪
　多景樓(京口志甘露寺有多景樓中刻東坡熙寧甲/寅與孫巨源輩㑹此賦采桑子詞碑石今尚)
　(存/)
　　單同年求德興俞氏聚逺樓詩三首
雲(一作/雪)山烟水苦難親野草幽(一作/閒)花各自春賴有髙
樓能聚逺一時收拾與閒人
　(慎按苕溪漁隱云作詩不可太熟亦須令生東/坡作聚逺樓本合用青山緑水對野草閒花以)
　(此太熟故易以雪山烟水此深知詩病者然後/知寜拙毋巧寜樸毋華寜粗毋弱寜僻毋俗之)
　(語可/信)
無限青山散不收雲奔浪巻入簾鈎直將眼力為疆界
何啻人間萬户侯
聞説樓居似地仙不知門外有塵寰幽人隱几寂無語
心在飛鴻滅没間
　　平山堂次王居卿祠部韻
髙㑹日陪山簡醉狂言屢發次公醒酒如人面天然白
山向吾曹分外青江上飛雲來北固檻前修竹憶南屏
六朝興廢餘丘壠空使奸雄笑寧馨
　平山堂(方回瀛奎律髓注云慶厯八年二月歐陽公/守揚州作是堂于蜀岡之大明寺江南諸山)
　(拱立簷下故曰平山沈/括為前記洪邁為後記)王居卿(宋史王居卿字壽明/登州人第進士厯天)
　(章閣待制以言利/至從官稱俗吏云)狂言(詩説總龜王居卿在揚州同/孫巨源蘇子瞻適相㑹居卿)
　(置酒舉林和靖疎影横斜二句以為詠杏與桃李皆/可東坡曰可則可矣第恐杏桃李花不敢承當耳一)
　(座大笑詩中所云/狂言當指此事)北固(南史粱蕭正義為南徐州刺/史武帝幸朱方正義修廨宇)
　(以待輿駕初京城之西有別嶺入江髙數十丈三面/臨水號曰北固蔡謨起樓其上頂有小亭上幸登望)
　(久之勅曰此嶺不足固守然京口實乃壯觀改/曰北顧太平寰宇記北固山在丹徒縣北一里)檻前
　修竹(石林避暑録平山堂左右老木參天/後有修竹數千竿大如椽不見日色)寧馨(吳曾/漫録)
　(張謂詩家無阿堵物門有寧馨兒以寧字為去聲劉/夢得詩為問中朝學道者幾人雄猛得寧馨以寧字)
　(為平聲按晉宋間以寧馨兒為不佳也雖寧字平去/二聲皆可通用然張劉二詩義則乖矣東坡亦作側)
　(聲/)
　　次韻陳海州書懐
鬱鬱蒼梧海上山(公自注東海鬱州/山云是蒼梧浮來)蓬萊方丈有無間
舊聞草木皆仙藥欲棄妻孥守市闤雅志未成空自歎
故人相對若為顔酒醒却憶兒童事長恨䨇鳬去莫攀
(公自注陳/曾令鄉邑)
　陳海州(名失考元和郡縣志春秋魯之東鄙秦分薛/郡置郯郡漢改郯為東海郡武德四年改海)
　(州文獻通考東魏改郯縣為海州與志異太平寰宇/記大海在城東九域志淮南東路海州治朐山縣東)
　(南至漣水軍三百四十里/北至密州四百五十里)蒼梧山(山海經郁洲在海/中郁音鬱註云在)
　(朐縣東北昔有道者十人遊于蒼梧鬱洲之上皆得/道其山自蒼梧徙至東海之上今猶有南方草木生)
　(焉故崔琰述征賦曰郁洲者故/蒼梧山也在東海城北有九嶺)
　　次韻陳海州乘槎亭
人事無涯生有涯逝將歸釣漢江槎乗桴我欲從安石
遁世誰能識子嗟日上紅波浮翠巘潮來白浪巻青沙
清談羙景䨇竒絶不覺歸鞍帶月華
　乘槎亭(失/考)
　　次韻孫職方蒼梧山
蒼梧竒事豈虛傳荒怪還須問子年逺託鰲頭轉滄海
來依鵬背負青天(諸刻本作/山者訛)或云靈境歸賢者又恐神
功亦偶然聞道新春恣逺覽羡君平地作飛仙
　孫職方(名奕職方/其官銜也)
　　次韻孫巨源寄漣水李盛二著作并以見寄五絶
南嶽諸劉豈易逢相望無復馬牛風山公雖見無多子
社燕何由戀塞鴻(公自注昔與巨源劉貢父劉莘老相/遇於山陽自爾契濶惟巨源近者復)
(相見於京口○慎按本集有廣陵㑹三同舍詩即/二劉與孫也小註中山陽二字疑訛當作廣陵)
　漣水(元和郡縣志泗州漣水縣晉置東海郡隋廢郡/以縣屬海州因縣界有漣水故名九域志淮南)
　(東路楚州山陽郡開寳九年以泰州鹽城縣𨽻焉熙/寧五年改漣水軍文獻通考太平寰宇記以為興國)
　(三年建漣水軍與志異淮安府志鹽城縣宋時立漣/水軍于此水有東漣中漣西漣按水經别有漣水出)
　(連道縣西乃資水/之別𣲖非此也)李著作(未/詳)盛著作(名僑見烏臺詩/案又欒城集有)
　(盛僑授國子/司業告詞)
髙才晚歳終難進勇退當年正急流不獨二疏為可慕
他時當有景孫樓(公自注巨源近離/東海郡有景疏樓)
　勇退(宋史孫洙熙寧初同知諌院神宗主王安石新/法多逐諌官洙知不可而鬱鬱不能有所言但)
　(力求補外/得知海州)景疏樓(名勝志景疏樓在海州治東北石/刻云宋葉祖洽慕二疏之賢而建)
　(疏廣疏受皆/東海人也)
潄石先生難可意(公自注/謂巨源)齧氊校尉久無朋(公自注/自謂)應
知客路愁無奈故遣吟詩調李陵(公自注謂/李君也)
雲雨休排神女車忠州老病畏人誇詩豪正值安仁在
空看河陽滿縣花(公自注盛/為邑宰)
　忠州(唐詩紀事白居易于元和十三年自江/州司馬移刺忠州詳見三游洞詩序中)河陽縣
　(元和郡縣志周司冦蘇忿生之邑漢為河南縣唐屬/河南府太平寰宇記宋屬河北道以在河北為名即)
　(古孟津之地今孟州名勝志今懐慶府孟縣潘岳為/河陽令徧栽桃李呼為花縣今縣南河隄尚有遺跡)
　(有澆花井在/故河陽城内)
膠西未到吾能説桑柘禾麻不見春不羡京城騎馬客
羡他淮月弄舟人
　膠西(元和郡縣志秦屬瑯邪郡漢髙祖分齊立膠西/國都髙密後魏改膠州以膠水為名隋開皇五)
　(年改密州太平寰宇記膠山一名五弩山膠水之所/出也五代史職方考膠西故曰輔唐梁改安丘晉曰)
　(膠/西)未到能説(韓愈詩潮陽未到吾能/説海氣昏昏浪泊天)
　　王莽
漢家殊未識經綸入手功名事事新百尺穿成連夜井
千金購得解飛人
　　董卓
公業平時勸用儒諸公何事起相圖只言天下無健者
豈信車中有布乎
　(慎按周必大二老堂詩話陸務觀云王性之謂東坡作/王莽詩譏介甫云入手功名事事新又詠董卓云豈信)
　(車中有布乎葢指介甫争易市事自相叛也車中有布/借吕布以指恵卿姓曾布名其親切如此前輩已言之)
　(矣施氏補註抹却此段/竊為巳説是何心哉)
　　虎兒
舊聞老蚌生明珠未省老兔生於莬老兔自謂月中物
不騎快馬騎蟾蜍蟾蜍爬沙不肯行坐令青衫垂白鬚
於菟駿猛不類渠指揮黄熊駕黑貙丹砂紫麝不用塗
眼光百歩走妖狐妖狐莫誇智有餘不勞摇牙咀爾徒
　虎兒(王氏分類以此題入詠史中大謬劉辰翁評云/此篇疑為猶子逺作亦未能確指王氏之訛慎)
　(按子由第三子名逺以甲寅年生名虎兒本集將至/筠寄三猶子詩有夜來夢見小於莬之句自注云逺)
　(小字虎兒此其明証子由已夘生故詩中借老兔為/戯欒城集題云和子瞻  喜虎兒生即和此詩也)
　不類渠(史記漢髙祖謂如意/類我正暗用此意)蟾蜍(五經通義月中有/兔與蟾蜍月隂也)
　(蟾蜍陽也而與兔並明隂係於/陽也春秋演孔圖蟾蜍月精也)
　　附子由和
　　生男如狼猶恐尫寅年生虎慰爺娘汝家家世事
　　文史門户豈有空剛强試看猛虎在山谷斧牙鈎
　　爪旗尾揚徐行當道擇牛羊狐狸驚走熊猪忙我
　　今老病思退藏生子安得尚激昻不見伯父擅文
　　章逡廵議論前無當
　　除夜病中贈叚屯田(以下密/州作)
龍鍾三十九勞生巳强半歳暮日斜時還為昔人歎(公/自)
(注樂天詩云行年三/十九歳暮日斜時)今年一線在那復堪把玩欲起强
持酒故交雲雨散惟有病相尋空齋為老伴蕭條燈火
冷寒夜何時旦倦僕觸屏風饑鼯嗅空案數朝閉閣卧霜
髪秋蓬亂傳聞使者來䇿杖就梳盥書來苦安慰不怪
造請緩大夫忠烈後高義金石貫要當擊權豪未肯覷
衰懦此生何所似暗盡灰中炭歸田計巳决此邦聊假
館三徑麤成資一枝有餘暖願君更信宿庶奉一笑粲
　段屯田(名繹字釋之時為/提刑見欒城集)三徑資(陶潛集聊欲絃/歌為三徑之資)
　　　　慎按甲寅冬先生在密州度歳此詩其確證
　　　　也施註王註兩本中又有僕年三十九在潤
　　　　州道上過除夕七絶二首据何薳春渚紀聞
　　　　以為錢塘闗子容作今移編他集互見巻中
　　　　附志於此
　　附子由次韻
　　京東分東西中割齊魯半兄來本相從路絶人長
　　歎前朝使者還手把新詩玩憐我久别離巻帙為
　　舒㪚誰言窮陋邦得此唱酬伴相逢傾蓋間晤語
　　何旦旦宦遊少娛樂纒縛苦文案能于王事餘時
　　作楚詞亂譬如近膏油未肯忘濯盥賢豪真勉强
　　功業畏遼緩伊余獨何為舊籍西南貫竊禄未遑
　　歸自笑嗟已懦方當四海寒戀此一寸炭主倦客
　　欲留逡廵要奪館奈何獨見收軟語强温暖此意
　　定難酧還予授子粲
　　喬太博見和復次韻答之
百年三萬日老病常居半其間互憂樂歌笑雜悲歎顛
倒不自知直為神所玩須臾便堪笑萬事風雨散自從
識此理久謝少年伴逝將遊無何豈暇讀城旦非才更
多病二事可并案愧煩賢使者弭節整紛亂喬侯瑚璉
質清廟甞薦盥奮髯百吏走坐變齊俗緩未遭甘鷁退
並進恥魚貫毎聞議論餘凛凛激貪懦莫邪當自躍豈
復煩爐炭便應朝秣越未暮刷燕館胡為守故丘眷戀
桑榆暖為君叩牛角一詠南山粲
　喬太博(名敘字禹功見本集太博其官也孫彦同職官/分紀太常寺有博士又國子監有太學博士)
　百年居半(列子百年者人之大齊得百年者千無一/焉設有一者孩抱以逮昏老居其半矣疾)
　(痛哀苦亡失憂懼又幾居其半矣抱朴子勤求篇百/年之壽三萬餘日耳㓜弱則未有所知衰邁則歡樂)
　(並廢童䝉昏髦除數十年而險隘憂病相尋代有居/世之年畧消其半計定得百千者喜笑平和不過五)
　(六十年六七千日耳顧盼已盡矣無以笑彼/夏蟲朝菌也葢為不知道者之所至悲夫)
　　二公再和亦再答之
寒雞知將晨飢鶴知夜半亦如老病客遇節甞感歎光
隂等敲石過眼不容玩親友如摶沙放手還復散羇孤
每自笑寂寞誰肯伴元達號神君(公自注晉循吏/喬智明字元達)髙論
森月旦紀明本賢將(公自注段釋/之本將家)汩沒事堆案欣然肯
相顧夜閣燈火亂盤空愧不飽酒薄僅堪盥雍容許著
帽不怪安石緩雖無窈窕人清唱弄珠貫幸有縱横舌
説劍起慵懦二豪沈下位暗火埋濕炭豈似草𤣥人黙
黙老儒館行看富貴逼炙手借餘暖應念苦思歸登樓
賦王粲
　儒館(韓愈詩館/儒飬經史)
　　雪後書北臺壁二首
黄昏猶作雨纎纎夜静無風勢轉嚴但覺衾裯如潑水
不知庭院巳堆鹽五更曉色來書幌半夜(梁溪漫志/作半月)寒
聲落畫簷試掃北堂看馬耳未隨埋没有䨇尖
　五更曉色(梁溪漫志或疑五更自應有曉色亦何必/雪不知此詩所云五更者甲夜至戊夜自)
　(昏達旦皆若曉/色非雪而何)馬耳(水經注馬耳山髙百丈上有二/石並舉望齊馬耳故世取名焉)
　(陳沂山東志馬耳山在諸城縣西南六十里○按王/新城先生夫于亭雜記宋孫奕字季昭示兒編云東)
　(坡雪夜詩試掃北臺看馬耳未隨埋沒有䨇尖次公/曰馬耳山名殊不知王晉之與霍辨雪夜對談曰看)
　(北臺馬耳菜何如左右曰有䨇尖在坡正用此事趙/未見而妄為是説耳然孫亦不註出處此條宜増入)
城頭初日始翻鴉陌上晴泥巳沒車凍合玉樓寒起粟
光摇銀海眩生花遺蝗入地應千尺宿麥連雲有幾家
老病自嗟詩力退空吟氷柱憶劉义
　玉樓銀海(石林詩話詩禁體物語歐陽公與客賦雪/舉此令往往皆擱筆然此亦無定法鄭谷)
　(亂飄僧舍茶烟濕密灑歌樓酒力微非不去體物語/而氣格如此其卑若蘇子瞻云云超然飛動何害其)
　(言玉樓/銀海)宿麥(羅願爾雅翼麥比他榖/獨隔歳種故號宿麥)
　　附子由次韻二首
　　麥苗出土正纎纎春蚤寒官令尚嚴雲覆南山初
　　半嶺風乾東海盡成鹽來時瞬息平吞野積久欹
　　危欲敗簷强付酒尊判醉熟更尋詩句鬬新尖
　　㸃綴偏工亂鵠鴉淹留亦解惱船車乗春巳覺矜
　　餘力騁巧時能作細花僵雁墮鴟誰得罪敗牆破
　　屋若為家天公愛物遥憐汝應是門前守夜义
　　附王介甫次韻六首
　　古木昏昏未有鴉凍雷深閉阿香車摶雲忽散簁
　　為屑剪水如分綴作花擁篲尚憐南北巷持杯能
　　喜兩三家戲挼弄掬輸兒女羔袖龍鍾手獨义
　　神女青腰寳髻鴉獨藏雲氣委飛車夜光往往多
　　聯璧白小紛紛每散花珠網纚連拘翼座瑶池淼
　　漫阿環家銀為宫闕尋常見豈即諸天守夜叉
　　惠施文字墨如鴉於此機緘漫五車皭若易緇終
　　不染紛然能幻本無花觀空白足寧知處疑有青
　　腰豈作家慧可忍寒真覺晚為誰將手少林叉
　　寄聲三足阿環鴉問訊青腰小駐車一一照肌寧
　　有種紛紛迷眼為誰花爭妍恐落江妃手耐冷疑
　　連月姊家長恨玉顔春不久畫圖時展為君义
　　戲摇微縞女鬟鴉試且流酥巳頰車厯亂稍埋氷
　　揉粟消沉時㸃水圓花豈能舴艋真尋我且與蝸
　　牛獨卧家欲兆青腰還不敢直須詩膽付劉叉
　　靚粧嚴飾燿金鴉比興難工漫百車水種所傳清
　　有骨天機能織皦非花嬋娟一色明千里綽約無
　　心熟萬家長此賞懷甘獨卧袁安交㦸豈須叉
　　(慎按陸放翁云蘇文忠雪詩用尖义二韻王文/公有次韻詩議者謂非二公莫能為也吕成叔)
　　(乃頓和至百篇字字工妙無牽强凑泊之病據/此則夫义二韻介甫當時皆有和章今集中所)
　　(載止义字韻六首耳至吕成叔百篇世無一傳/者古人名作其湮没不傳者何可勝道可發一)
　　(歎/)
　　謝人見和前篇二首
巳分酒杯欺淺懦敢將詩力(宋刻本/作律)鬬深嚴漁蓑句好
真堪畫栁絮才髙不道鹽敗履尚存東郭足(宋刻本/作指)飛
花又舞謫仙簷書生事業真堪笑忍凍孤唫退筆尖
　漁簔句(鄭谷雪詩江上晚來堪畫處漁人披得一簔/歸他日段贊善為畫作圖鄭復有詩謝之云)
　(愛余風雪句幽絶冩漁簔○慎按真堪二字八句中/凡再見諸本皆然後見宋刻本第三句乃是應須二)
　(字足証俗/本之訛)
九陌凄風戰齒牙銀杯逐馬帶隨車也知不作堅牢玉
無奈能開頃刻花得酒强歡愁底事閉門髙卧定誰家
臺前日暖君須愛氷下寒魚漸可义
　堅牢(白居易詩世間好物不/堅牢彩雲易㪚琉璃脆)頃刻花(沈璸續仙傳載/殷七七詩解醖)
　(逡廵酒能/開頃刻花)
　　趙成伯家有麗人僕沗鄉人不肯開樽徒吟春雪
　　美句次韻一笑
繡簾朱尸未曽開誰見梅花落鏡臺試問髙吟三十韻
何如低唱兩三杯(公自注世言檢死秀才衣帶上有雪/詩三十韻又云陶榖學士買得党太)
(尉家妓遇雪陶收雪水烹團茶謂伎曰党家應不識此/伎曰彼粗人安得此但能于銷金煖帳中淺斟低唱喫)
(羊羔兒酒陶/黙然慚其言)莫言衰鬢聊相映須得纎腰與共回知道
文君隔青瑣梁園賦客肯言才(公自注聊答來句義取/婦人而巳罪過罪過)
　趙成伯(成伯時以尚書郎倅密州先為眉之丹稜令/邑人稱之通守臨淮先生移守膠西又佐是)
　(邦為人簡易疎達表裏洞然勤于吏職親官事如家/事先生作密州通判㕔壁記稱予之此叚見施氏原)
　(註第十一巻新刻本刪/去今補録之移註於此)
　　　　慎按此詩施氏原本編遺詩三十三首巻中
　　　　今据外集移編於此
　　成伯家宴造坐無由輙欲效顰而酒巳盡入夜不
　　欲煩擾戲作小詩求數酌而巳
道士令嚴難繼和僧伽㡌小却空逥隔籬不喚隣翁飲
抱甕須防吏部來(公自注道士令悦神樂中所謂離而/復合者杜詩云肯與隣翁相對飲隔)
(籬呼取/盡餘杯)
　　成伯席上贈所出妓川人楊姐
坐來真箇好相宜深注唇兒淺畫眉須信楊家佳麗種
洛川自有浴妃池(施氏補注本云/洛川當作灌川)
　浴妃池(太平寰宇記灌縣有楊妃池太真外傳楊𤣥/琰為蜀州司户生貴妃于此兒時嘗誤堕此)
　(池○志云在縣東二十/里今為丘洪二姓之宅)
　　　　慎按以上二首以題考之亦密州作施氏原
　　　　本不載今從新刻續補下巻因地移編
　　鐵溝行贈喬太博
城東坡隴何所似風吹海濤低復起城中病守無所為
走馬來尋鐵溝水鐵溝水淺不容輈恰似當年韓與侯
有魚無魚何足道駕言聊復冩我憂孤村野店亦何有
欲發狂言須斗酒山頭落日側金盆倒著接䍦搔白首
忽憶從軍年少時輕裘細馬百不知臂弓腰箭南山下
追逐長楊射獵兒老去同君兩憔悴犯夜醉歸人不避
明年定起故將軍未肯先誅霸陵尉
　鐵溝水(陳沂山東志鐵溝水原出烽火山流/經諸城縣東北一十五里入濰水)霸陵(按/宋)
　(刻本霸作灂于義無取附志備考慎按詩彦周詩話/云淮隂勝而不驕乃能師李左車李廣誅霸陵尉則)
　(薄於徳矣東坡明年定起故將軍未/肯先誅霸陵尉用事當如此向背)
　　莫笑銀杯小答喬太博
陶潛一縣令獨飲仍獨醒猶將公田二頃五千畝種秫
作酒不種秔我今號為二千石嵗釀百石何以醉賓客
請君莫笑銀杯小爾來嵗旱東海窄㑹當拂衣歸故丘
作書貸粟監河侯萬斛船中著美酒與君一生長拍浮
　
　
　
　
　
　蘇詩補註巻十二
欽定四庫全書
　蘇詩補註巻十三　　翰林院編修查慎行撰
　古今體詩四十三首(熈寧八年乙夘/在密州任作)
　　送段屯田分得于字
勸農使者古大夫不惜春衫踐泥塗王事靡盬君甚劬
奉常客卿虬兩鬚東武縣令天馬駒泮宫先生非俗儒
相與野飲四子俱樂哉此樂城中無谿邊䇿杖自擕壺
腰笏不煩(一作/須)何易于膠西病守老且迂空齋愁坐紛
墨朱四十豈不知頭顱畏人不出何其愚
　勸農使者(即段屯/田繹)奉常客卿(時趙成伯以尚書郎/倅密故稱奉常客卿)東
　武縣令(輿地廣記密州諸城縣東漢東武縣/地時趙之晦為東武縣令見本集)泮宫先
　生(時章傳道趙明叔/皆為密州敎授)四十(先生丙子生至乙夘年恰/四十施氏原本以此詩編)
　(入甲寅巻/中今改正)
　　和段屯田荆林館
南山有佳色無人空自竒清詩為題品草木變芬菲謝
女得秀句留待中郎歸便當勤鞭䇿僕倦馬亦饑(公自/注段)
(有姪女/在密州)
　荆林館(失/考)
　　出城送客不及歩至溪上二首
送客客巳去㝷花花未開未能城裏去且復水邊來父
老借問我使君安在哉今年好風雪㑹見麥千堆
春來六十日笑口幾時(宋刻本/作回)開㑹作堂堂去何妨得
得來倦遊行老矣舊隱賦歸哉東望峩眉小盧山翠作
堆(公自注郡東盧山/絶類峩眉而小)
　盧山(水經註濰水又北合盧水即久台水也地理志/曰出瑯邪横縣故山王莽之合丘也在東武故)
　(城南世謂之盧山陳沂山東志/盧山在諸城縣東南四十五里)
　　游盧山次韻章傳道(諸刻作廬山/者訛今改正)
塵容巳似服轅駒野性猶同縱壑魚出入巖巒千仞表
較量筋力十年初雖無窈窕驅前馬還有鴟夷挂後車
莫笑吟詩淡生活當令阿買為君書
　章傳道(註見第/九巻)
　　盧山五詠(王氏本訛作/廬山今改正)
　　　盧敖洞(公自注圖經云敖秦博/士避難此山遂得道)
上界足官府飛昇亦何益還在此山中相逢不相識
　　　飲酒臺
博士雅好飲空山誰與娛莫向驪山去君王不喜儒
　　　聖燈巖
石室有金丹山神不知秘何必吐(宋刻本/作露)光芒夜半驚
童稚
　　　三泉
皎皎巖下泉無人還自潔不用比三星清光同一月
　　　障日峯
長安自不逺蜀客苦思歸莫教名障日喚作小峩眉(公/自)
(注其狀類峩/眉但小耳)
　障日峯(水經注密水有二源西源出奕亦曰障日山/晏謨曰山狀障日是有此名名勝志山在諸)
　(城縣東三十里/亦名障日嶺)
　　次韻章傳道喜雨(公自注禱/常山而得)
去年夏旱秋不雨海畔居民飲鹹苦今年春暖欲生蝝
地上戢戢多於土預憂一旦開兩翅口吻如風那肯吐
前時渡江入吳越布陣横空如項羽(公自注去嵗錢塘/見飛蝗自西北來)
(極可/畏)農夫拱手但垂泣人力區區固難禦撲緣􁍺毛(一/作)
(尾/)困牛馬啖齧衣服穿房户坐觀不救亦何心秉畀炎
火傳自古荷鋤散掘誰敢後得米濟饑還小補常山山
神信英烈撝駕雷公訶電母應憐郡守老且愚欲把瘡
痍手摩撫山中歸時風色變中路巳覺商羊舞夜窗騷
騷閙松竹朝畦泫泫流膏乳從來蝗旱必相資此事吾
聞老農語庶將積潤掃遺孽收拾豐歳還明主縣前巳
窖八千(千字恐訛/當作十)斛(公自注今春及今得/蝗子已八千餘斛)率以一升完
一畝更看蠶婦過初眠(公自注蠶一眠/則蝗不復生矣)未用賀客來旁
午先生筆力吾所畏蹴踏鮑謝跨徐庾偶然談笑得佳
篇便恐流傳成樂府陋邦一雨何足道吾君盛德九州
普中和樂職幾時作試向諸生選何武
　常山神(水經注扶淇之水出西南常山本集記畧云/山不甚髙大而下臨城中如在山上歳旱禱)
　(雨兹山未嘗不應葢有常德者故謂之常山熈寧八/年春夏旱再禱焉皆應如響乃新其廟熈寧九年七)
　(月詔封常山神為潤/民侯本集有祝文)蝗旱相資(埤雅春遺魚子如粟/埋於泥中明年水及)
　(故岸則化而為魚如遇旱乾水縮不及/故岸則其子久閣為日所暴乃生飛蝗)蹴踏(楞嚴經/龍象蹴)
　(踏非驢/所堪)
　　謝郡人田賀二生獻花
城裏田員外城西賀秀才不愁家四壁自有錦千堆珍
重尤竒品艱難最後開芳心困落日薄艶戰輕雷(公自/注昨)
(日雷/雨)老守尤多病壯懐先巳灰殷勤此粲者(公自注賀/獻花三朶)
攀折為誰哉玉腕揎紅袖金樽㵼白醅何當鑷霜鬢强
挿滿頭回
　　惜花
吉祥寺中錦千堆(公自注錢塘/花最盛處)前年賞花真盛哉道人
勸我清明來腰鼓百面如春雷打徹凉州花自開沙河
塘上挿花回醉倒不覺吳兒咍豈知如今䨇鬢摧城西
古寺没蒿萊有僧閉門手自栽千枝萬葉巧剪裁就中
一叢何所似馬腦盤盛金縷杯而我食菜方清齋對花
不飲花應猜夜來雨雹如李梅紅殘緑暗吁可哀(公自/注錢)
(塘吉祥寺花為第一壬子清明賞㑹最盛金盤綵籃以/獻於座者五十三人夜歸沙河塘上觀者如山爾後無)
(復繼也今年諸家園圃花亦極盛而龍興僧房一叢尤/竒但衰病牢落自無以發興耳昨日雨雹知此花之存)
(者有幾可/為太息也)
　吉祥寺沙河塘(注俱詳倅/杭巻中)雨雹如李梅(風俗通漢文/帝後元年雨)
　(雹如桃李/深三尺)
　　和頓敎授見寄用除夜韻
我笑陶淵明種秫二頃半婦言既不用還有責子歎無
絃則無琴何必勞撫玩我笑劉伯倫醉髪蓬茒散二豪
苦不納獨以鍤自伴既死何用埋此身同夜旦孰云二
子賢自結兩重案笑人還自笑出口談治亂一生溷塵
垢晚以道自盥無成空得嬾坐此百年緩側聞頓夫子
講道出新貫豈無一尺書恐不記庸懦陋邦貧且病數
米銖稱炭慚愧章先生十日坐空館袖中出子詩貪讀
酒屢暖狂言各須慎勿使輸薪粲
　頓敎授(名起鄆州人與子由/同赴洛中見欒城集)兩重案(傳燈録僧問雲/峯丹霞燒佛院)
　(主為甚麽眉鬚墮落雲曰一人傳虚萬人/傳實曰恁麽則又不落也雲曰兩重公案)章先生(即/章)
　(傳道註/見上)
　　和子由四首(按欒城集子由時/為齊州掌書記)
　　　韓太祝送游太山
偶作郊原十日游未應回首厭籠囚但敎塵土驅馳足
終把雲山爛漫酬聞道逢春思濯錦更須到處覔菟裘
恨君不上東封頂夜看金輪出九幽
　韓太祝(名宗弼職官分紀太/常寺官屬有太祝)
　　附子由原作(欒城集題云次韻韓/宗弼太祝送游太山)
　　羡君官局最優游笑我區區學問囚今日登臨成
　　獨往終年勤苦粗相酬春深緑野初開繡雲解青
　　山半脫裘回首紅塵讀書處煮茶留客小亭幽
　　　送春
夢裏青春可得追欲將詩句絆餘暉酒䦨病客惟思睡
蜜熟黄蜂亦懶飛芍藥櫻桃俱掃地(公自注病/過此二物)鬢絲禪
榻兩忘機憑君借取法界觀一洗人間萬事非(公自注/來書云)
(近看此書余/未甞見也)
　法界觀(指月録法順和尚世傳文殊化身大𢎞華嚴/圓頓之㫖作法界觀文簡理盡天下宗之釋)
　(氏稽古畧杜順和尚名法順唐貞觀中集華嚴法界/觀弟子智儼傳其敎唐憲宗問澄觀曰華顔所詮何)
　(謂法界師曰法界者衆生身心之本體也虚明廣大/惟一真境而巳世尊初成正覺稱法界性説華嚴經)
　(全以真空簡精事/理融攝周徧凝寂)
　　附子由原作(欒城集題云次韻/劉敏殿丞送春)
　　春去堂堂不復追空餘草木弄晴暉交游歸雁行
　　將盡踪蹟鳴鳩懶不飛老大未須驚節物醉狂兼
　　得避危機東風雖有經旬在芳意從今日日非
　　　首夏官舍即事
安石榴花開最遲絳裙深樹出幽菲吾廬想見無限好
客子倦遊胡不歸坐上一樽雖得滿古來四事巧相遺
令人郤憶湖邊寺垂栁隂隂晝掩扉
　　附子由原作(欒城集題云次韻/趙至節推首夏)
　　首夏尋芳也未遲繞園紅紫尚菲菲無心與物真
　　皆可有酒逢人勸莫違夢逐楊花無限思身慚啼
　　鳥不如歸官居寂莫如僧舍海燕憐貧故入扉
　　　送李供備席上和李詩
家聲赫奕盖并凉也解㣲吟錦瑟旁擘水取魚湖起浪
引杯看劒坐生光風流别後人人憶才器歸來種種長
不用更貪窮事業風騷分付與沉湘
　李供備(名昭敘時以黎陽都監歸洛省親供備其官/名也宋史職官志有供備庫使職官分紀云)
　(自内客省使至皇城使以下謂之東班自宫苑/使以下二十名謂之西班供備使在西班内)
　　附子由原作(欒城集題云次韻李/昭敘供備燕别湖亭)
　　池亭雨過一番凉雲髻羅裙客兩旁不覺行人離
　　恨逺貪看積水照筵光滿堂樽爼歡方劇極目江
　　湖意自長歸去伊川瀟灑地不須遺念屬清湘
　　西齋
西齋深且明中有六尺牀病夫朝睡足危坐覺日長昏
昏既非醉踽踽亦非狂褰衣竹風下穆然中㣲凉起行
西園中草木含幽香榴花開一枝桑棗沃以光鳴鳩得
美䕃困立忘飛翔黄鳥亦自喜新音變圓吭杖藜觀物
化亦以觀我生(師莊/切)萬物各得時我生日皇皇
　六尺牀(白居易詩小/簟六尺牀)
　　小兒
小兒不識愁起坐牽我衣我欲嗔小兒老妻勸兒癡兒
癡君更甚不樂愁何為還坐愧此言洗盞當我前大勝
劉伶婦區區為酒錢
　　寄劉孝叔
君王有意誅驕鹵椎破銅山鑄銅虎聨翩三十七將軍
走馬西來各開府南山伐木作車軸東海取鼉漫戰鼓
汗流奔走誰敢後恐乏軍興汙資(當作/質)斧保甲連村團
未遍方田訟牒紛如雨爾來手實降新書抉剔根株窮
胍縷詔書惻怛信深厚吏能淺薄空勞苦平生學問只
流俗衆裏笙竽誰比數忽令獨奏鳯將雛倉卒欲吹那
得譜况復連年苦饑饉剝齧草木啖泥(詩案/作桑)土今年雨
雪頗應時又報蝗蟲生翅鼓憂來洗盞欲强醉寂莫虛
齋卧空甒公厨十日不生烟更望紅裙踏筵舞故人屢
寄(詩案作近/來屢得)山中信只有當歸無别語方(詩案/作猶)將雀䑕
偷太倉未肯衣冠掛神武吳興丈人真得道平日立朝
非小補自從四方冠葢閙(詩案作四方/冠葢閙如雲)歸作二淛湖山
主高踪巳自雜漁釣大隱何曽棄簪組去年相從殊未
足問道已許談其麤(一作/粗)逝將棄官往卒業俗縁未盡
那得睹公家只在霅谿上上有白雲如白羽應憐進退
苦皇皇更把安心敎初祖
　劉孝叔(名述湖州人/注見十一巻)有意誅驕鹵(施氏原注初神宗/即位起安石於金)
　(陵付以大政是時帝巳有誅滅西夏意遂用种諤以/開邊釁安石逢迎帝意且謂鞭箠四夷必財用豐裕)
　(然後可行其志於是終帝之世以理財為急兵連/禍結南征西伐幾至於亂故詩首言征伐之意)三
　十七將軍(宋史兵志熈寧七年詔總開封府畿東西/河北路分置將副自河北始自第一將以)
　(下至十七將在河北四路自第十八將以下共七將/在府畿自第二十五將以下共九將在京東自第三)
　(十四將以下共四將在京西凡三十有七○又按東/都事畧熈寧九年九月從蔡挺請置三十七將與施)
　(氏原註相合新刻本補注改七年九月/為三年十一月不知何所據今駁正)保甲(宋史兵/志保甲)
　(者熈寧變募兵之新制也熈寧三年始連比其民以/相保任詔畿内之民十家為一保五十家為一大保)
　(十大保為一都保有保長保正應主客户兩男以上/保一人為保丁遂推之五路四年詔保丁肄習武事)
　(五年上番於廵檢司十日一更初𨽻司農八年𨽻兵/部凡義男保甲民兵共七百一十八萬二千餘人○)
　(又施氏原註新刻本刪去今補録於後上甞問如何/可以漸省正兵安石曰當使民習兵則兵可省然其)
　(後保甲不能逐盗而為盗矣/故曰保甲連邨團未徧也)方田(宋史食貨志方田/之法分五等以定)
　(税則凡田方之角立土為岸植木以表之有方帳有/莊帳有户帳分析典賣官給契縣置簿皆以今所方)
　(之田為正見於籍者二百四十八萬四千三百四十/九頃○又施氏原注新刻本刪去今補録於後熈寧)
　(五年司農丞蔡天申請委提舉司均税而領於司農/始立方田均税之法以東西南北各千歩當四十一)
　(頃有竒為一方歳以九月委令佐分地計量均定税/數至明年三月畢揭以示民仍再期一季以盡其詞)
　(乃出户帖莊帳付之以為地/符故云方田訟牒紛如雨也)手實降新書(困學紀聞/管子地員)
　(篇云其立后以手實之名始見於此吕惠卿因以行/手實之法宋史吕惠卿傳惠卿用弟和卿計置五等)
　(丁産簿使民自供手實尺椽寸土檢括無餘而至雞/豚亦徧抄之隱匿者許告以貲三之一充賞又蒲宗)
　(孟傳吕惠卿置手實法猶許災傷五分以上不須宗/孟請勿以凶豐張弛其法民益病矣本集墓志云公)
　(自杭徙知宻州時方行手實法司農守下諸路不時/施行者以違制論公謂提舉常平官曰違制之坐若)
　(出自朝廷誰敢不從今出於司農是擅造律也使者/驚曰公姑徐之未幾朝廷亦知手實之害罷之密之)
　(人私以/為幸)詔書(東都事畧熈寧七年二月乙丑詔曰朕/渉道日淺政失厥中以干隂陽之和乃)
　(冬迄春旱暵為虐省膳避殿冀以消變厯日滋久未/䝉休應中外臣僚並許實封直言朝政缺失○又施)
　(氏原注云七年春上以大旱憂見容色欲罷保甲方/田等事安石曰水旱常數堯湯所不免但當益修人)
　(事上曰此豈細事朕所以恐懼者正謂人事有/所未修耳此段新刻本亦刪去今補錄於此)學問
　止流俗(施氏原注新刻本刪去今補録云蘇子由為/條例司檢詳與安石議論不合求罷上問曰)
　(蘇軾何如其弟安石恐見用曰軾兄弟好生異論以/阻成事若朝廷不察用此兩人則能合流俗之見不)
　(可故云學/問止流俗)丈人得道(江少虞事實類苑劉孝叔吏部/深味道腴東南清端之士也强)
　(仕之際即恬於進/後將引年方得請)立朝(宋史劉述傳王安石争謀殺/刑名述兼判刑部駁之及勅)
　(下述封還中書執奏不巳安石白帝詔開封推官王/堯臣劾述罪述率御史劉琦錢覬共上疏曰安石執)
　(政未數月中外人情囂然胥動耑肆胸臆輕易憲度/無忌憚之心首議財利務為容悦豈宜處之廟堂以)
　(亂國紀願早罷逐以慰天下心疏上安石奏先貶琦/覬開封獄具述三問不承安石欲置之獄司馬光與)
　(范純仁争之乃議貶為通判帝不許/以知江州踰年乞提舉崇禧觀以歸)去年相從(與劉/孝叔)
　(㑹虎丘詩/載十一巻)
　(烏臺詩案熈寧八年四月十一日軾作詩寄劉述君/王有意四句是時朝廷遣使諸路檢㸃軍器及置三)
　(十七將官軾將謂今上有意征討外域以譏諷朝廷/諸路遣使及置將官張皇不便又南山伐木云云以)
　(譏朝廷法度屢變事目煩多吏不能曉又况復連年/苦饑饉云云意謂近來饑饉飛蝗蔽天以譏諷朝廷)
　(政事缺失新法不便之所致又云酒食無備齋厨蕭/然以譏諷朝廷减削公使錢太甚公事既多旱蝗又)
　(甚貳政巨藩尚如此窘廹所以言山中故人寄信令/歸但軾貪禄未能便掛冠而去又四方冠葢閙如雲)
　(二句以譏諷朝廷近日提舉官所至生事苛碎故劉/述乞宫觀歸湖州也其詩不係朝㫖降到册子内)
　　孔長源輓詩二首
少年才氣冠當時晚節孤風益自竒君勝宜為夫子後
林宗不愧蔡邕碑南荒尚記誅元惡東越誰能事細兒
耆舊如今幾人在為君無憾為時悲
　孔長源(按宋史孔文仲傳不載其父名曾南豐集司/封郎中孔君墓志云君諱延之字長源新淦)
　(縣人孔子四十七世孫幼孤自感勵學業大成舉鄉/進士第一卒於熈寧七年二月施氏原注延之作延)
　(世又云曾知封/州墓志不載)南荒誅元惡(墓志云杜杞之使南方/也誅歐希範䝉趕君䇿)
　(居多又云為廣南西路轉運判官時雷州守方倪為/不善官屬共告之倪要奪其書悉取官屬並孥繫獄)
　(君馳至取倪屬吏縱繫逮者七百餘人倪/坐法當斬以瘐死人讙呌感泣聲動海上)東越細兒
　(墓志又云遷開封推官以母老辭知越州改知宣州/未至言者奏越州鹽法不行故課負坐罪罷細兒當)
　(指越州奏鹽法之人孔因是罷官故云/誰能事細兒施氏引韓詩作注甚無謂)
小堰門頭栁繫船呉山堂上月侵筵潮聲夜半千巖響
詩句明朝萬口傳(公自注長源自越過杭夜飲有美堂/上聯句長源詩云天目逺隨䨇鳯落)
(海門遥蹙兩潮/趨一坐稱善)豈意日斜庚子後忽驚歳在巳辰年佳
城一閉無窮事南望題詩淚灑牋
　小堰門(咸淳臨安志城東保安門舊名小堰門本集/請開西湖狀錢氏有國時郡城之東有小堰)
　(門昔人以大小二堰/隔絶江水不放入城)萬口傳(鄭谷詩不知幾首南行/曲留與巴兒萬口傳)
　佳城(墓志云初君樂江州之山水買宅將居之故其/子以八年九月𦵏君於江州德化縣仁貴鄉之)
　(龍泉/原)
　　寄吕穆仲寺丞
孤山寺下水侵門每到先看醉墨㾗楚相未亡談笑是
中郎不見典刑存(公自注杭有伶人善學吕舉措/酷似別後常令作之以為笑)君先
去踏塵埃陌我亦來尋桑棗村回首西湖真一夢灰心
霜鬢更休論
　吕穆仲(先生倅杭時吕/為察推注見前)
　　余主簿母挽詩
閨庭蘭玉照鄉閭自昔雖貧樂有餘豈獨家人在中饋
却因麟趾識闗雎雲軿忽巳歸僊府喬木依然擁舊廬
忍把還鄉千斛淚一時灑向老萊裾
　　送趙寺丞寄陳海州
景疏樓上喚蛾眉君到應先誦此詩若見孟公投轄飲
莫忘衝雪送君時
　景疏樓(葉祖洽建在海/州註詳十二巻)
　　答陳述古二首(古靈集/失原作)
漫説山東第二州棗林桑泊負春游城西亦有紅千葉
人老簪花郤自羞
　山東第二州(輿地廣記京東東路望青州上密州九/域志淳化五年改青州為鎮海軍開寶)
　(五年升密州/為安化軍)
小桃破蕚未勝春羅綺叢中第一人聞道使君歸去後
舞衫歌扇總成塵(公自注陳有小/妓述古稱之)
　使君歸去(咸淳臨安志陳襄於熈寧七年六月自杭/州移知應天府楊繪來代本集有送述古)
　(迓元素訴𠂻情詞一首述古/去杭在先生未赴密州之前)
　　張安道樂全堂
列子御風殊不惡猶被莊生譏數數歩兵飲酒中散琴
於此得全非至樂樂全居士全於天維摩丈室空翛然
平生痛飲今不飲無琴不獨琴(一作/今訛)無絃我公天與英
雄表龍章鳳姿照魚鳥但令端委坐廟堂北狄西戎談
笑了如今老去苦思歸小字親書寄我詩試問樂全全
㡳事無全何處更相(一本/作求)虧
　樂全居士(本集張文定墓志公諱方平字安道厯事/真宗英宗神宗哲宗四朝請老拜太乙宫)
　(使以宣徽使致仕性與道合得佛老之/妙晚自號樂全居士有樂全集四十巻)
　　附張安道原作(原題云自/題樂全堂)
　　樂全得意在莊書静閲流光樂有餘四句幻泡明
　　般若一篇力命信冲虚心閒自覺浮雲薄才拙誠
　　知與世疎只此空名漫兒戲何王城闕不丘墟
　　附子由作
　　天命無不全人事每自傷譬如摩尼珠宛轉有餘
　　光藻色不能加塵埃豈有亡世人未甞識姑射手
　　自將我公體自然率性非勉强驅馳四十年不入
　　憂患塲晚歳事䝉養歛退就此堂小儒豈知道夙
　　昔窺門墻申屠師無人無足亦自忘如逢鄭執政
　　一笑先生旁
　　張文裕挽詞
髙才本出朝廷右能事方推德業餘毎見便聞曹植句
至今傳寳魏華書濟南名士新凋䘮劒外生祠巳潔除
欲寄西風兩行淚依然喬木鄭公廬
　張文裕(按宋史張掞傳稱其性篤孝幼時刲股療父/疾後與兄揆廬母墓故先生詩有能事方推)
　(德業餘之句本傳又云知益都縣當督賦租置里正/弗用民皆以時入石介獻息民論以益都為天下法)
　(故有劒外生祠/已潔除之句也)生祠(漢于定國傳父于公為縣/吏决獄平郡為立生祠)
　　附子由作
　　持節西南二十年華堂遺像巳蒼然歸來侍從三
　　朝舊老去雍容平地僊落筆縱横題壁處誦詩清
　　壯舉杯前東逰邂逅迎歸旐淚落城南下馬阡
　　懐西湖寄晁美叔同年
西湖天下景遊者無愚賢淺深隨所得誰能識其全嗟
我本狂直早為世所捐獨專山水樂付與寧非天三百
六十寺幽尋遂窮年所至得其妙心知口難傳至今清
夜夢耳目餘芳鮮君持使者節風采爍雲烟清流與碧
巘安肯為君妍胡不屏騎從暫借僧榻眠讀我壁間詩
清凉洗煩煎䇿杖無道路直造意所便應逢古漁父葦
間自延緣問道若有得買魚勿論錢
　晁美叔(施氏原注美叔名端彦時提㸃兩浙刑獄置/司杭州紹聖初為秘書少監以直秘閣知陜)
　(州提舉崇福宫改知潭州子悦之字以道/後亦從先生遊新刻本删去後段今補録)三百六十
　寺(注見第/七巻)
　　和梅户曹㑹獵鐵溝
山西從古説三明誰信儒冠也捍城竿上鯨鯢猶未掩
(公自注近/梟數盗)草中狐兎不須驚東州趙叟(一作/傁)飲無敵南
國梅僊詩有聲不向如臯閒射雉歸來何以得卿卿(公/自)
(注是日惟/梅趙不射)
　梅户曹(名失/考)鐵溝(注見十/二巻)捍城(詩公侯干城/疏云干捍也)草中狐
　兎(杜甫詩草間狐兎盡何/益天子不在咸陽宫)
　　祭常山回小獵
青葢前頭㸃皂旂黄茅岡下出長圍弄風驕馬跑空立
趁兎蒼鷹掠地飛回望白雲生翠巘歸來紅葉滿征衣
聖明(一作/朝)若用西凉簿白羽猶能效一揮
　常山(註見/前)
　(烏臺詩案熈寧八年五月軾知密州於本州常山泉/水處祈雨有應遂名為雩泉九年四月立石常山之)
　(上去年祭常山回與同官習射放鷹作詩一首題在/本州小㕔上除無譏諷外云聖朝若用西凉簿白羽)
　(猶能效一揮意取西凉州主簿謝艾事艾本書生也/善能用兵故以此自比若用軾為將亦不减謝艾也)
　(軾在臺供説其詩即/不係降到册子内)
　　和章七出守湖州二首
方丈僊人出淼(一作/渺)茫髙情猶愛水雲鄉功名誰使連
三㨗身世何緣得兩忘早歳歸休心共在他年相見話
偏長只因未報君恩重清夢時時到玉堂
　章七守湖州(丁未録章惇舉進士甲科王安石用事/李承之薦惇可用安石召見之惇素辨)
　(又善迎合安石大喜數年遂至侍從三司使上甞譽/張方平之美以問惇惇以告吕惠卿故御史蔡承禧)
　(彈惇云朝登陛下之門暮入惠卿之室為此也上由/是惡惇安石亦仇惠卿黜之陳州中丞鄧綰言惇人)
　(物佻薄行跡醜穢與惠卿協濟為奸宜早罷斥遂自俞/權三司使出知湖州  按施氏原注子厚浦城人父)
　(徙蘇州子厚好論出世間法故詩中多用學僊事東/坡既買田陽羡子厚在湖州寄詩云君方陽羡卜新)
　(居我亦吳門葺舊盧云云時子厚二親無恙故次/章有兩巵春酒之句此段新刻本刪去今補録)僊
　人出淼茫(揮麈録云章俞者郇公之族子不自拘檢/與妻之母楊氏通生子楊氏以一盒貯水)
　(緘置其内使人持以還俞既長登第與東坡締交後/送其守湖州詩有方丈僊人出淼茫云云以為譏巳)
　(由是怨之其子入政府俞尚無恙甞犯法以年八十/勿論事見神宗實錄紹聖初東坡渡海葢修報也)
絳闕雲臺總有名應須極貴又長生鼎中龍虎黄金賤
松下龜蛇綠骨輕(公自注君好爐/火而餌茯苓)霅水未渾纓可濯弁
峯初見眼應明兩巵春酒真堪羡獨占人間分外榮
　　次韻劉貢父李公擇見寄二首
白髪相望兩故人眼看時事幾番新曲無和者應思郢
論稍(苕溪叢/話作少)卑之且借秦歳惡詩人無好語(公自注公/擇來詩皆)
(道吳中饑/苦之事)夜長鰥守向誰親(公自注劉貢/父近喪妻)少思多睡無
如我鼻息雷鳴(一本作/如雷)撼四鄰
　(烏臺詩案熈寧六年九月内軾和劉攽寄秦字韻詩/白髪相望兩故人眼看時事幾番新以譏諷朝廷近)
　(日更立新法事尤多也○慎按此詩公自注有公擇/來詩皆道吳中饑苦之語公擇以熈寧七年自鄂州)
　(移知湖州在任兩年改齊州作此詩時公擇尚在湖/貢父時知曹州二詩唱和既係同時作其為熈寧八)
　(年無疑詩案以為六年苕溪叢話以為九年當是傳/刻之訛今依施氏原本與後一首俱編密州巻中)
何人勸我此間(詩案/作中)來絃管生衣甑有埃綠蟻沾(一作/濡)
唇無百斛蝗蟲撲面巳三回磨刀入谷追窮宼灑涕循
城拾棄孩(別本作/骸者訛)為郡鮮歡君莫歎(詩案/作笑)猶勝(詩案作/何如)
塵土走章臺
　(烏臺詩案熈寧八年六月李常寄來字韻一首與軾/即無譏諷軾依韻和答云云此詩譏諷朝廷新法减)
　(公使錢太甚及造酒不得過百石致絃管生衣甑有/塵埃又有蝗蟲盗賊灾傷饑饉之苦以譏朝廷政事)
　(缺失及新法不便之所致也九月十四日凖問目/有無未盡軾供曽和李常等詩即不係册子内)
　　附子由次韻一首
　　青蒲一下復東來擁扇西風滿面埃撃柝自營何
　　擇地餔糟同醉未須回孤髙振鷺瞻初下淡泊嬰
　　兒及未孩我亦漂流家萬里年來羞上望鄉臺
　　和張子野見寄三絶句
　　　過舊遊
前生我巳到杭州到處長如到舊逰更欲洞霄為隱吏
一庵閒地且相留
　前生到杭州(何薳春渚紀聞西湖壽星寺老僧則亷/言東坡作郡倅日始與參寥同登方丈)
　(即顧謂參寥曰某平生未甞至此而眼界所視皆若/素所經厯者自此上至懴堂當有九十二級遣人數)
　(之果如其言因曰某前身山中僧也今日寺僧皆吾/法屬耳後每至寺即解衣盤礴久而始去則亷時為)
　(僧雛侍側毎暑月袒露竹隂間細視公背有黒子如/星斗狀即北山君謂顔魯公曰誌金骨記名僊籍是)
　(也/)洞霄(餘杭宫名/注見前)
　　　見題壁
狂吟跌宕無風雅醉墨淋漓不整齊應為詩人一回顧
山僧未忍掃黄泥
　　　竹閣見憶
柏堂南畔竹如雲此閣何人是主人但遣先生披鶴氅
不須更畫樂天真
　樂天真(釋氏稽古畧竹閣今為廣/化寺白侍郎遺像在焉)
　　和蔣䕫寄茶
我生百事嘗隨緣四方水陸無不便扁舟渡江適吳越
三年飲食窮芳鮮金虀玉膾飯炊雪海螯江柱初脱泉
臨風飽食甘寢罷一甌花乳浮輕圓自從捨舟入東武
沃野便到桑麻川翦毛胡羊大如馬誰記鹿角腥槃筵
厨中烝粟堆飯甕大杓更取酸生涎(公自注山東喜/食粟飯飲酸漿)柘
(一作/拓)羅銅碾棄不用脂麻白土須盆研故人猶作舊眼
看謂我好尚如當年沙谿北苑强分别水脚一綫争誰
先清詩兩幅寄千里紫金百餅費萬錢吟哦烹噍兩竒
絶只恐偷乞煩封纒老妻稚子不知愛一半巳入薑鹽
煎人生所遇無不可南北嗜好知誰賢死生禍福久不
擇更論甘苦争蚩(一本/作􁈂)妍知君窮旅不自釋因詩寄謝
聊相鐫
　蔣䕫(本集有送蔣䕫赴代/州學官詩餘無可考)柘羅銅碾(蔡君謨茶録茶/羅以絶細為佳)
　(羅底用東川鵞溪絹之密者投湯中揉洗以羃之茶/碾以銀或鐵為之黄金性柔銅及鍮石皆然生鐵不)
　(入/用)沙溪北苑(黄儒品茶要録壑源沙溪其地相背中/隔一嶺無數里之逺然茶産頓殊豈地)
　(脉獨鍾於壑源耶凡壑源之茶售以十則沙溪之茶/售以五石林避暑録北苑茶正所産為曽坑謂之正)
　(焙非曾坑為沙溪謂之外焙/○按壑源沙溪皆北苑地名)薑鹽(本集題薛能茶詩/後云唐人煎茶用)
　(薑故能詩云鹽損添常戒薑宜着更誇據此則又有/用鹽者矣近世亦有用此二物者然茶之中等者入)
　(薑煎信佳也/鹽則不可)
　　光禄庵二首
文章恨不見文園禮樂方將訪石泉何事庵中著光禄
枉敎閒處筆如椽
城中太守的何人林下先生非我身若向菴中覓光禄
雪中履迹鏡中真
　　　　慎按此二詩施氏原本不載新刻本載續補
　　　　下巻据外集編第五巻密州時作又本集先
　　　　生與陳履常尺牘云逺承寄貺詩刻讀之灑
　　　　然輙和光禄庵二絶聊以寄欽羡之懐末又
　　　　云髙密連年旱蝗應付朔方百須紛然疲苶
　　　　仰企僊館如在雲漢矣云云考後山集中失
　　　　原作
　
　
　
　
　
　
　
　
　蘇詩補註巻十三
欽定四庫全書
　蘇詩補註巻十四　　翰林院編修查慎行撰
　古今體詩六十六首(熙寧九年丙/辰在宻州作)
　　立春日病中邀安國仍請禹功同來僕雖不能飲
　　當請成伯主㑹某當杖策倚几於其間觀諸公醉
　　笑以撥滯悶也二首
孤燈照影夜漫漫拈得花枝不忍看白髪欹簪羞彩勝
黄耆煮粥薦春盤東方烹狗陽初(一本作/和者訛)動南陌爭牛
臥作團老子從來興不淺向隅誰有滿堂歡
　黃耆(大觀本草黄耆俗作茋耆/長也色黄而為補藥之長)
齋居臥病禁烟前辜負名花已一年此日使君不强喜
早春風物為誰妍青衫公子家千里白髪先生杖百錢
曷不相將來問病已敎呼取散花天
　　　　慎按禹功即喬太愽成伯即趙郎中皆先生
　　　　宻州僚屬也次章有辜負名花巳一年之句
　　　　先生於甲寅冬赴宻閲乙卯為一年故知此
　　　　二詩為丙辰作施氏原本不載新刻載續補
　　　　遺下巻今移編此巻首
　　答李邦直
美人如春風着物物未知覉愁似冰雪見子先流澌子
從徐方來吏民舉熙熙扶病出見之驚我一何衰知我
乆慵倦起我以新詩詩詞如醇酒盎然熏四支徑飲不
覺醉欲和先昏疲西齋有蠻帳風雨夜紛披放懷語不
擇撫掌笑脫頤别來今幾何春物巳含姿柳色日夜暗
子來竟何時徐方雖云樂東山禁游嬉又無狂太守何
以解憂思聞子有賢婦華堂詠螽斯曷不倒囊槖賣劍
買蛾眉不用敎絲竹唱我新歌詞
　李邦直(東都事畧李清臣魏人治平中舉制科以歐/陽修薦擢集賢校理韓絳宣撫陜西奏清臣)
　(為屬絳貶清臣通判海州後同知太常禮院為京東/路提刑施氏原註謂公守髙宻時邦直以京東提刑)
　(行部至宻即此時矣又按施氏原註云自元祐初革/清庶政至五年人心已定惟熙寜舊黨分布中外多)
　(起邪說以摇撼在位吕微仲丞相劉莘老中書尤畏/之欲引用其黨以平怨謂之調停蘇子由為中丞極)
　(論其非後三省奏除邦直吏部尚書范祖禹姚靦皆/言不當命未下又除蒲宗孟兵部尚書子由時為右)
　(丞言於宣仁曰前日除李清臣給諫紛然爭之未定/今又用宗孟葢此二人者昔與土珪蔡確軰並進與)
　(今日聖政不合若並用此四人使之進黨類氣勢一/合非獨臣等奈何不得亦恐朝廷難奈何矣事遂巳)
　(洎宣仁服藥中書省又以為户部尚書哲宗親政於/元祐之政不能無疑侍御史楊畏無耻嗜進逆探上)
　(意即䟽章惇安燾吕惠卿鄧温伯李清臣等各加題/品且宻奏萬言具言神宗所以建立法度之意上皆)
　(嘉納邦直未至除中書侍郎首以紹述逄上意且多/激怒之詞温伯和之㑹廷䇿進士邦直撰策題即為)
　(邪說以扇惑羣聼子由入奏論之不報李鄧從而媒/孽之遂得罪范忠宣去相位邦直獨專中書亟復青)
　(苗免役法除諸路提舉官章子厚入相邦直又與之/異紹述朋黨之說肇於此三人正人幾無噍類北方)
　(兵起中原板蕩皆基於此云云觀其所紀與潁濵遺/老傳畧仝有關北宋朝局新刋本刪而不載今偹錄)
　(之/)賢婦(邦直初娶韓魏公之女繼娶孫/巨源之女注詳後卷感舊詩下)
　　　　慎按此詩施氏原本編上巻之末今因詩中
　　　　有春物巳含姿之句當是首春作移編於此
　　和文與可洋川(一作/州)園池三十首(石刻題云寄題/與可學士洋州)
　　(園池三十首從/表弟蘇軾上)
　　　湖橋
朱欄畵柱照湖明白葛烏紗曵履行橋下龜魚晩無數
識君拄杖過橋聲
　文與可洋州(文湖州墓志熙寜中知陵州旣復舊秩/歴度支司封員外郎徙知洋州家宜父)
　(所編石室先生年譜先生赴洋州在熙寧八年秋冬/之交至丁巳秋任滿還京水經注漢水又東㑹洋水)
　(導源巴山東北流逕平陽城漢中記曰本西鄉縣治/也魏廢帝於此立洋州元和郡縣志後漢南鄉縣為)
　(蜀重鎮晋改西鄉西至興元府一百二十里九域志/洋州洋川郡屬利州路寰宇記屬山南道宋為武定)
　(軍節度名勝志/今漢中府洋縣)
　　附文與可原作
　　飛橋架横湖偃若長虹臥自問一日中往來凡幾
　　過
　　附子由和
　　湖南堂宇深湖北林亭逺不作過湖橋兩䖏那相
　　見
　　　横湖
貪看翠葢擁紅粧不覺湖邊一夜霜卷却天機雲錦段
從教匹練寫秋光
　横湖(名勝志横湖在洋縣城西/逺望若匹練之横故名)
　　附文與可原作
　　長湖直東西漾漾承守寢一望見荷花天機織雲
　　錦
　　附子由和
　　湖裏種荷花湖邊種楊柳何䖏渡橋人問是人間
　　否
　　　書軒
雨昏石硯寒雲色風動牙籖落(石刻/作亂)葉聲庭下巳生書
帶草使君疑是鄭康成
　　附與可原作
　　清泉繞庭除綠篠映軒檻坐此何所為惟宜弄鉛
　　槧
　　附子由和
　　緑竹覆清渠塵心日日踈使君餘癖在苦要讀文
　　書
　　　冰池
不嫌冰雪繞池看誰似詩人巧耐寒記取羲之洗硯䖏
碧琉璃下黑蛟蟠
　　附與可原作
　　日暮池已氷翩翩下鳬鶩不怕池中寒便於冰上
　　宿
　　附子由和
　　水深冰亦厚滉蕩鋪寒玉好在水中魚何愁池上
　　鶩
　　　竹塢
晚節先生道轉孤嵗寒惟有竹相娛麤才杜牧真堪笑
喚作軍中十萬夫
　　附與可原作
　　文石間蒼苔相引入深塢莫憾青琅玕無時露如
　　雨
　　附子由和
　　空陂放脩竹肅肅復㝠𡨕莫除塢外筍從此入園
　　生
　　　荻浦
雨折霜乾不耐秋白花黄葉使人愁月明小艇湖邊宿
便是江南鸚鵡洲
　鸚鵡洲(太平寰宇記鸚鵡洲在大江中江夏縣西南/二里中流與漢陽分界後漢書云黄祖為漢)
　(陽太守時長子大㑹賓客有/獻鸚鵡於此洲者故以為名)
　　附與可原作
　　枯荻饒霜風暮影寒索索無限有微禽捉之宿如
　　客
　　附子由和
　　離披寒露下蕭索微風觸摧折有餘青縱横未須
　　束
　　　蓼嶼
秋歸南浦蟪蛄鳴霜落横湖沙水清臥雨幽花無限思
抱叢寒蜨不勝情
　　附與可原作
　　孤嶼紅蓼深清波照寒影時有雙鷺鶿飛來作佳
　　景
　　附子由和
　　風髙蓮欲衰霜重蓼初發㑹使此池中秋芳未嘗
　　歇
　　　望雲樓
陰晴朝暮幾囘新已向虛空付(石刻/作寄)此身出本無心歸
亦好白雲還是望雲人
　　附與可原作
　　巴山樓之東秦嶺樓之北樓上巻簾時滿樓雲一
　　色
　　附子由和
　　雲生如湧泉雲散如翻水百變一凴闌悠悠定誰
　　使
　　　天漢臺
漾水東流舊見經銀潢(石刻/作河)左界上通靈此臺試向天
文覓閣道中間第幾星
　漾水(尚書嶓冡導漾東流為漢/孔穎逹疏泉始出山為漾)銀潢(雞跖集許洞謂/銀河為銀灣李)
　(賀謂為銀浦/一曰銀潢)
　　附與可原作
　　北㟁亭館衆最先登此臺臺髙望羣峰萬里雲崔
　　嵬
　　附子由和
　　臺髙天漢近匹練挂林端秋深霜露重誰見落西
　　山
　　　待月臺
月與髙人本有期挂簷低户映蛾眉只從昨夜十分滿
漸覺冰輪出海遲
　　附與可原作
　　城端築層臺木杪轉深路常此候明月上到天心
　　去
　　附子由和
　　夜色何蒼蒼月明久未上不上倚城臺無奈東西
　　障
　　　二樂榭
此間真趣豈容談二樂并君巳是三仁智更煩訶妄見
坐令魯叟作瞿曇(公自注來詩云/二見因妄生)
　　附與可原作
　　㬊山孰云靜漢水亦非動二見因妄生仁智何常
　　用
　　附子由和
　　動靜惟所適仁智亦偶然誰見二物外猶有天地
　　全
　　　灙泉亭
聞道池亭勝兩川應須爛醉答雲烟勸君多㨂長腰米
消破亭中萬斛泉
　灙泉(按寰宇記洋州有儻谷水亦/名駱谷水儻與灙未詳孰是)
　　附與可原作
　　逕源分灙水滚滚出亭下横湖能許深日夜見傾
　　瀉
　　附子由和
　　泉來草木滋泉去池塘滿委曲到堦除清泠備晨
　　盥
　　　吏隠亭
縱横憂患滿人間頗怪先生日日閒昨夜清風眠北牖
朝來爽氣在西山
　　附與可原作
　　竹籬如雞栖茅屋類蝸殻靜几黙如禪往來人不
　　覺
　　附子由和
　　隱居亦非難欲少求易遂有意未成歸聊就茅檐
　　試
　　　霜筠亭
解籜新篁不自持嬋娟巳有嵗寒姿要看凜凛霜前意
須待秋風(石刋/作深)粉落時
　嬋娟(文選嘯賦䕃/修竹之嬋娟)
　　附與可原作
　　危亭入水深正在脩篁裏坐久寒偪人暫來須索
　　起
　　附子由和
　　林髙日氣薄竹色凈如水寂歴斷人聲時有鳴禽
　　起
　　　無言亭
殷勤稽首(石刋作/致問)維摩詰敢問如何是法門(石刻敢問/作不二)
彈指未終千偈了向人還道本無言
　殷勤(維摩經問疾品世/尊殷勤致問無量)法門(維摩經何菩薩入不二/法門各隨所樂說之)
　無言(維摩經文殊問維摩詰仁者當說何等是/菩薩入不二法門時維摩詰黙然無言)
　　附與可原作
　　誰此設孏牀頗稱我衰惰公事凡少休須來嘿然
　　坐
　　附子由和
　　䖏世欲無言事至或未可惟有此亭空宴坐聊從
　　我
　　　露香亭
亭下佳人錦繡衣滿身瓔珞綴明璣晚香消歇無尋䖏
花巳飄零露巳晞
　　附與可原作
　　宿露濛曉花妸娜清香發隨風入懷袖累日不消
　　歇
　　附子由和
　　重露覆千花繁香凝畦圃不忍日將晞散入微風
　　去
　　　涵虛亭
水軒花榭兩爭妍秋月春花(石刻/作風)各自偏惟有此亭無
一物坐觀萬景得天全
　　附與可原作
　　石磴抱城囘入竹見虛檻前望佳景多倚笻聊此
　　暫
　　附子由和
　　虗亭面踈篁窈窈衆景聚更與坐中人行尋望來
　　䖏
　　　谿光亭
决去湖波尚有情却隨初日動簷楹溪光自古無人畵
凴仗新詩與寫成
　　附與可原作
　　横湖决餘波㶁㶁寫寒溜日景上髙林清光動窓
　　牖
　　附子由和
　　溪亭新雨餘秋色明滉漾鳥度夕陽中魚行白石
　　上
　　過溪亭
身輕步穩去忘歸四柱亭前野彴微忽悟過溪還一笑
水禽驚落翠毛衣
　　附與可原作
　　小彴過清溪有亭纔四柱地僻少人行翩翩下鷗
　　鷺
　　附子由和
　　溪淺復通橋過者猶恨嬾賴有沙上鷗常為獨游
　　伴
　　　披錦亭
烟紅露緑曉風香燕舞鶯啼春日長誰道使君貧且老
繡屏錦帳咽笙簧
　　附與可原作
　　紫紅層若雲宻葉叠如浪青帝下尋春滿園開歩
　　障
　　附子由和
　　春晩百花齊綿綿巧如織細雨洗還明輕風巻無
　　跡
　　　楔亭
曲池流水細鱗鱗髙㑹傳觴似洛濱紅粉翠蛾應不要
畵船來往勝於(石刻作/不須)人
　　附與可原作
　　懸流效曲水上已娛嘉賓飲罷巳陳迹那復山隂
　　人
　　附子由和
　　觴流無定䖏客醉醒還酌毋令仲御歌空使人驚
　　愕
　　　菡蓞亭(丹淵集/作軒)
日日移牀趁下風清香不斷思何窮若為化作龜千嵗
巢向田田亂葉中
　　附與可原作
　　朝陽媚秋漪菡蓞隔深竹誰開翠錦幛無限㸃銀
　　燭
　　附子由和
　　開花濁水中抱性一何潔朱檻月明時清香為誰
　　發
　　　荼䕷洞
長憶故山(一本作半/雨半晴)寒食夜野荼䕷發暗香來分無素
手簪羅髻且折霜蕤浸玉醅
　　附與可原作
　　長條綴繁英擁架若深洞是䖏欲清香凴風為特
　　(一作/持)送
　　附子由和
　　猗猗翠蔓長藹藹繁香足綺席堕殘英芳樽漬餘
　　馥
　　　篔簹谷
漢川脩竹賤如蓬斤斧何曾赦籜龍料得清貧饞太守
渭川(石刻/作濱)千畝在胸中
　篔簹谷(名勝志在洋州/城西北五里)
　　附與可原作
　　千輿翠羽葢萬錡緑沉槍定有葛陂種不知何䖏
　　藏
　　附子由和
　　誰言使君貧巳用谷量竹盈谷萬萬竿何曾一竿
　　曲
　　　寒蘆港
溶溶晴港漾春暉蘆筍生時柳絮飛還有江南風物否
桃花流水鮆魚肥
　鮆魚(梅堯臣過淮詩/日暖鮆魚繁)
　　附與可原作
　　落月照冰臺曉氣何太爽兩㟁雪烟昏鳬鷗出深
　　港
　　附子由和
　　蘆深可藏人下有扁舟泊正似洞庭風日暮孤帆
　　落
　　　野人廬
少年辛苦事犂鋤剛厭青山遶故居老覺華堂無意味
却須時到野人廬
　　附與可原作
　　蕭條野人廬籬巷雜蓬葦每一過衡門歸心為之
　　起
　　附子由和
　　野人三四家桑麻足生意試與叩柴荆言詞應有
　　味
　　　此君菴(一本/作亭)
寄語菴前抱節君與君到䖏合相親寫真雖是文夫子
我亦真堂作記人
　真堂作記(先生題與可墨竹詩有老可能為竹寫真/之句與可有墨君堂先生曾為作記故云)
　　附與可原作
　　叢筠裹團橺凈影碧如水誰識愛君心過橋先到
　　此
　　附子由和
　　風梢繞簷匝露幹當忩凈遙知素壁上醉墨森相
　　映
　　　香(一作/金)橙徑
金橙縱復里人知不覺(石刻/作得)鱸魚價自低須是松江烟雨
裏小船燒薤擣香虀
　　附與可原作
　　金橙實佳果不為土人重上苑聞未多誰能為移
　　種
　　附子由和
　　葉如石楠堅實比霜柑大穿徑得新苞令公憶鱸
　　膾
　　　南園
不種夭桃與緑楊使君應欲候農桑春畦(一作/桑疇)雨過羅
紈膩夏壠(一本作/麥壠)風來餅餌香
　(冷齋夜話荆公詩繰成白雪桑重緑割盡黄雲稻正/青東坡詩春畦雨過羅紈膩夏壠風來餅餌香如華)
　(嚴經舉果知因譬如蓮花方其吐花而/果具蕊中造語之工至此盡古今之變)
　　附與可原作
　　農桑乘曉日凌亂如碧油紫椹熟未熟但聞黄栗
　　留
　　附子由和
　　官是勸農官種桑亦其所安得陌上人隔葉扳條
　　語
　　　北園
漢水巴山樂有餘一麾從此首歸塗北園草木凴君問
許我他年作主無
　漢水巴山(名勝志漢中府洋縣東連襄漢南蔽巴蜀/又云漢山在漢中府西南二十里北距漢)
　(水南接/巴山)
　　附與可原作
　　春風有多少盡入使君家當與郡人樂滿園桃李
　　花
　　附子由和
　　使君美且仁徧地種桃李豈獨放春花行看食秋
　　子
　　寄題刁景純藏春塢
白首歸來種萬松待看千尺舞霜風年抛造物陶甄外
春在先生杖履中楊柳長齊低户暗櫻桃爛熟滴堦紅
何時却與徐元直共訪襄陽龎徳公
　刁景純藏春塢(注詳十/一巻)
　　玉盤盂二首(並引/)
　東武舊俗每嵗四月大㑹於南襌資福兩寺以芍藥
　供佛而今嵗最盛凡七千餘朶皆重跗累蕚繁麗豐
　碩中有白花正圓如覆盂其下十餘葉稍大承之如
　盤姿格絶異獨出於七千朶之上云得之於城北蘇
　氏園中周宰相莒公之别業也而其名甚俚乃為易
　之
雜花狼籍占春餘芍藥開時掃地無兩寺粧成寳瓔珞
一枝爭看玉盤盂佳名㑹作新翻曲絶品難尋舊畵圖
從此定知年糓熟姑山親見雪肌膚
　蘇莒公(名禹/珪)寳瓔珞(法華經有七寳塔随地湧出無/數幢旛以為嚴餙垂寳瓔珞寳)
　(鈴萬億而/懸其上)
花不能言意可知令君痛飲更無疑但持白酒勸佳(一/作)
(嘉/)客直待瓊舟覆玉彜負郭相君初擇地看羊屬國首
吟詩吾家豈與花相厚更問殘芳有幾枝
　(姑溪題䟦云東坡守東武得異花於芍藥品中既名/之又賦詩二首以志其事崇寧四年冬至後七日陽)
　(翟人傅君仲訓偶出花圖相示東坡小楷二詩於其/下葢當日本也因次其韻云今檢姑溪集中次韻詩)
　(巳/缺)
　　附子由次韻二首
　　千葉團團一尺餘揚州絶品舊應無賞傳莒國遷
　　鐘簴移憶胡僧置缽盂叢底流連傾鑿落缾中捧
　　擁照浮圖(欒城集/作屠訛)强將綘蠟封紅蕚憔悴無言損
　　玉膚
　　故相林亭父老知出羣草木尚何疑無多産業殘
　　花藥幾許功名舊鼎彜豐艷不知人世别佳名新
　　換使君詩明年㑹看花尤好剝盡浮苞養一枝
　　次和潞公超然臺
我公厭富貴常苦勲業尋相期赤松子永望白雲岑清
風出談笑萬竅為號吟吟成超然詩洗我蓬之心嗟我
本何人麋鹿强冠襟身微空志大交淺屢言深囑公如
得謝呼我幸寄音但恐酒錢盡煩公揮槖金
　潞公(東都事畧文彦博字寛夫汾州介休人嘉祐中/以河陽三城節度使同平章事封潞國公宋史)
　(本傳位將相五十餘年徧歴公孤兩以太師致/仕元豐中居洛陽與富弼等十一人為耆英㑹)超然
　臺(子由超然臺賦序畧云子瞻守髙宻因其城上之/廢臺而增葺之以告轍曰將何以名之轍曰天下)
　(之士奔走於是非之塲浮沉於榮辱之海囂然盡力/而忘返亦莫自知也而逹者哀之非以其超然不累)
　(於物耶老子曰雖有榮觀燕䖏超然/試以超然名之可乎乃為之賦云云)
　　附文寛夫原韻
　　莒侯之燕䖏層臺踰十尋俛鎮千乘國前瞻九仙
　　岑勿作西州意姑為東武吟名教有靜樂紛華無
　　動心凴髙肆逺目懷古散冲襟琴觴興不淺風月
　　情更深民被襦袴惠境絶枹鼓音欲識超然意鴒
　　原賦擲金
　　聞喬太博換左藏知欽州以詩招飮
今年果起故將軍幽夢清詩信有神馬革裹屍真細事
虎頭食肉更何人陣雲冷壓黃茅瘴羽扇斜揮白葛巾
痛飮從今有幾日西軒月色夜來新
　換左藏(左藏武職也宋史職官志有西京左藏/庫使葢喬禹功以文階而改武職也)欽州
　(元和郡縣志漢平南越置合浦郡欽州即合浦縣城/梁置安州開皇十八年改欽州取欽江為名東至廣)
　(州三/百里)
　　喬將行烹鵝鹿出刀劔以飮客以詩戲之
破匣哀鳴出素虯倦看鶂鶂聽呦呦明朝只恐兼烹鶴
此去還須却佩牛便可先呼報恩子不妨仍帶醉鄕侯
他年萬騎歸應好奈有移文在故丘
　　奉和成伯兼戲禹功
金錢石竹道傍秋翠黛紅裙馬上謳無限小兒齊拍手
山公又作習池遊
　　　　慎按此詩施氏原本不載今從續補下卷改
　　　　編
　　寄黎眉州
膠西髙䖏望西川應在孤雲落照邊瓦屋寒堆春後雪
峨眉翠掃雨餘天治經方笑春秋學好士今無六一賢
(公自注君以春秋受知歐陽/文忠公公自號六一居士)且待淵明賦歸去共將詩
酒趁流年
　黎眉州(宋史黎錞渠江人英宗以蜀士問歐陽脩對/曰文行蘇洵經術黎錞本集眉山逺景樓記)
　(略云太守黎希聲先君子之友也/既滿將代衆不忍其去相率㽞之)西川(元和郡縣志/眉州屬劍南)
　(道西川節度使所轄漢犍為郡陽武縣之南境梁於/此立青州後魏改眉州武徳元年改為嘉州二年於)
　(通義縣别/置眉州)瓦屋(太平寰宇記雅州榮經縣榮水在城/東經水在城南一出瓦屋山一出改)
　(丁河名勝志瓦屋山在縣東北二十里形如瓦屋/上有念佛鳥娑羅花其巖朝現辟支午現普賢)峨
　眉(任豫益州記峨眉山在南安縣界兩山相對狀如/峨眉張華博物志以為牙門山名山記峨眉山周)
　(匝千里石龕一百十二大洞十二小洞二十八元和/郡縣志峨眉大山在嘉州峨眉縣西七里中峨眉在)
　(縣東二十里蜀都賦/云抗峨眉於重阻)春秋學(張端義貴耳録王荆公/斥詞賦尊經獨以春秋)
　(非聖經不試所以元祐諸臣多作春秋傳解則其議/論素不同矣晁公武讀書志云春秋經解黎錞撰錞)
　(蜀人歐陽公之客名其書為經解/者以經解經也後又為統論附焉)
　　附子由次韻
　　眼看狂瀾倒百川孤根漂蕩水無邊思家松菊荒
　　三徑囘首謳歌沸二天簿領沉迷催我老春秋廢
　　格累公賢鄰居屈指今誰在一念傷心十五年
　　和趙郎中捕蝗見寄
麥穗人許長榖苗牛可没天公獨何意忍使蝗蟲發驅
攘著令典農事安可忽我僕既胼胝我馬亦欵矻飛騰
漸云少筋力亦已竭苟無百篇詩何以醒睡兀初如䟽
畎澮漸若決澥渤往來供十吏腕脫不容歇平生輕妄
庸熟視笑魏勃愛君有逸氣詩壇專斬伐民病何時休
吏職不可越慎毋及世事向空書咄咄
　　登常山絶頂廣麗亭
西望穆陵關東望瑯琊臺南望九仙山北望空飛埃相
將呌虞舜遂欲歸蓬萊嗟我二三子狂飲亦荒哉紅裙
欲仙去長笛有餘哀清歌入雲霄妙舞纎腰囘自從有
此山白石封蒼苔何嘗有此樂將去復徘徊人生如朝
露白髪日夜催棄置當何言萬刼終飛灰
　穆陵關(元和郡縣志穆陵山在沂水縣北一百九十/里名勝志大峴山在臨朐縣東北上有穆陵)
　(關/)瑯琊臺(史記始皇二十八年南登瑯琊留三月徙/黥首三萬户瑯琊臺下立石刻頌功德輿)
　(地廣記越王勾踐欲伯中國徙都於此起觀臺周七/里元和郡縣志瑯琊山在諸城縣東南一百四十里)
　(始皇作層臺於上謂之瑯琊臺周廻二十里太平寰/宇記臺基三層每一層髙三丈上有碑六百字可識)
　(李斯書餘/多剝落)九仙山(名勝志盧山在諸城縣西南四十五里/又二十五里為九仙山髙聳摩空常)
　(有仙人居之峰巒十有一盤石十有八本集有九仙/今巳壓京東自注云九仙在東武竒秀不減雁蕩今)
　(詩中所云南望九仙山即此與穆陵瑯琊俱在宻州/數百里内施氏補註云在錢唐臨安或云在宻州諸)
　(城縣慎按臨安亦有九仙山與宻州/之山名偶同詩中所用兩引者訛)
　　薄薄酒二首(並引/)
　膠西先生趙明叔家貧好飲不擇酒而醉常云薄薄
　酒勝茶湯醜醜婦勝空房其言雖俚而近乎逹故推
　而廣之以補東州之樂府既又以為未也復自和一
　篇聊以發覽者之一噱云爾
薄薄酒勝茶湯麤麤布勝無裳醜妻惡妾勝空房五更
待漏鞾滿霜不如三伏日髙睡足北窗凉珠襦玉柙萬
人相送歸北邙不如懸鶉百結獨坐負朝陽生前富貴
死後文章百年瞬息萬世忙夷齊盗跖俱亾羊不如眼
前一醉是非憂樂兩都忘
　趙明叔(名杲卿宻州鄉貢進士有行/義見本集書劉庭式事後)醜妻(苕溪漁隠/叢話引古)
　(樂府云昔有行道人陌上見三叟年各百餘嵗相與/鋤禾莠中叟前致詞室内嫗粗醜東坡先生詩意用)
　(此/)
薄薄酒飲兩鍾麤麤布着兩重美惡雖異醉暖同醜妻
惡妾壽乃公隱居求志義之從本不計較東華塵土北
窗風百年雖長要有終富死未必輸生窮但恐珠玊留
君容千載不朽遭樊崇文章自足欺盲聾誰使一朝富
貴面發紅逹人自逹酒何功世間是非憂樂本來空
　　附黄魯直和二首(山谷集題云蘇宻州為趙明叔/作薄薄酒二章憤世嫉邪其言)
　　(甚髙以予觀趙君之言近乎知足不辱有/馬少游之餘風故代作二章以終其意)
　　薄酒可與忘憂醜婦可與白頭徐行不必駟馬稱
　　身不必狐裘無禍不必受福甘餐不必食肉富貴
　　於我如浮雲小者譴訶大戮辱一身畏首兼畏尾
　　門多賓客少僮僕美物必甚惡厚味生五兵匹夫
　　懷璧死百鬼瞰髙明醜婦千秋萬嵗同室萬金良
　　藥不如無疾薄酒一談一笑勝茶萬里封侯不如
　　還家
　　薄酒終勝飲茶醜婦不是無家醇醪養牛等刀鋸
　　深山大澤生龍蛇秦時東陵千户食何如青門五
　　色𤓰傳呼鼓吹擁部曲何如春雨一池蛙性剛太
　　傅促和藥何如羊裘釣烟沙綺席象狀雕玉枕重
　　門夜鼓不停撾何如一身無四壁滿船明月臥蘆
　　花吾聞食人之禄可隨以鞭撲之戮乘人之車可
　　加以鈇鉞之誅不如薄酒醉眼牛背上醜婦自能
　　搔背癢
　　附李端叔和二首
　　薄薄酒勝茶湯刳麝臍為有香斷尾山雞避文章
　　直材先伐甘井竭誰將列鼎移黄粱揚雄草𤣥反
　　嘲白麯糵寜非丹井食却念牛衣兒女心王郎漫
　　致囘天力五湖歸去弄烟月仗劒成名空玉雪飲
　　薄酒醉後紛紛亦何有
　　莫厭薄酒薄莫惡醜婦醜君不見王尋百萬驅虎
　　豹千兵蕩掃同拉朽又不見髙堂笙歌午夜飲明
　　日哭聲喧正寢莫厭薄酒薄到頭一醉亦足樂莫
　　惡醜婦醜擕子弄孫同白首髙飛逺走固亦樂莫
　　救眼前忘肘後
　　(慎按姑溪集杜孝鍚眺/堯民俱有和詩今不傳)
　　同年王中甫挽詞
先帝親收十五人(公自注仁宗朝賢良十五人今惟富/鄭公張宜徽錢純老及予與舍弟在)
(耳/)四方爭看擊鵬鵾如君事業真堪用顧我衰遲不足
論出䖏升沉十年後死生契濶幾人存他時京口尋遺
跡宿草猶應有淚㾗
　十五人(王應麟云仁宗朝制科十五人天聖中何詠/富弼景祐中蘇紳吳育張方平田况慶歴中)
　(錢明逸錢彦逺皇祐中吳奎嘉祐中夏噩陳舜俞錢/藻蘇軾蘇轍王介甫東坡詩云先帝親収十五人註)
　(者多訛○按王氏註無錢明逸錢彦逺吳育夏噩陳/舜俞五人姓名别以余靖林億魯宗道尹洙錢易足)
　(十五人之數向來俱承其/譌今從困學紀聞為辨正)
　　附王介甫作
　　同學金陵最少年奏書曾用牘三千盛名非復居
　　人後壯嵗如何棄我先種橘園林無舊業采蘋洲
　　渚有新篇蒜山東路春風緑埋没誰知太守阡
　　奉和成伯大雨中㑹客解嘲
樂事難并真實語坐排用意多乖誤興來取次或成歡
瓦鈎却勝黄金注我生禍患久不擇肯為一時風雨阻
天公變化豈有常明月行看照歸路
　真實語(李商隠詩若信貝多真/實語三生同聽一樓鐘)
　　　　慎按此詩施氏原本不載新刻載續補上巻
　　　　以題考之當是在宻州作今移編於此
　　七月五日二首
避謗詩尋醫畏病酒入務蕭條北窗下長日誰與度今
年苦炎熱草木困薰煮况我早衰人幽居氣如縷秋來
有佳興秫稻已含露還復此微吟往和糟牀注
　入務(白居易詩將吏隨/衙㪚文書入務稀)
　(趙與虤娛老堂詩話詩有以法家史文語為對者如/東坡云避謗詩尋醫畏病酒入務先子亦有云架閣)
　(酒無債編/修詩未工)
何處覓新秋蕭然北臺上秋來未云幾風日巳清亮雲
間聳孤翠林表浮逺漲新棗漸堪剥晩𤓰猶可餉西風
送落日萬竅含悽愴念當急行樂白髪不汝放(悽愴二/字石刻)
(本一作/悽悵)
　　趙郎中見和戲復答之
趙子吟詩如潑水一揮三百八十字奈何效我欲尋醫
恰似西施藏白地趙子飲酒如淋灰一年十萬八千杯
若不令君早入務飲竭東海生黄埃我衰臨政多繆錯
羡君精采如秋鶚頗衰老子今日飲為君坐嘯主畫諾
　藏白地(白居易簡簡吟十三行坐/事調品不肯低頭白地藏)
　　次韻周邠寄雁蕩山圖二首
指㸃先凴采藥翁丹青化出大槐宫眼明小閣浮烟翠
齒冷新詩嚼雪風二華行看雄陜右九仙今已壓京東
(公自注將赴河中宻邇太華九仙/在東武竒秀真不减於雁蕩也)此生的有尋山分巳
覺温台落手中
　周邠(按先生倅杭時周邠為錢塘令/施氏原注以為錢塘人者訛)雁蕩山(沈括筆/談雁蕩)
　(山天下竒秀諾矩羅尊者所居前世人所不見祥符/中修造玉清昭應宫伐山取材此境始露名勝志雁)
　(蕩山在樂清平陽二縣界北雁蕩在樂清東南雁蕩/在平陽西各去縣一百里頂上有湖方十餘里水常)
　(不涸雁之春/歸者宿此)寄山圖(先生在宻州與周開祖尺牘云/脱湖北之行而得樂清正如舍)
　(魚而取熊掌也又云寄示山圖欲求善/本而不可得者新詩清絶輙和二首)二華(山海經/太華之)
　(山削成而四方髙五千仞廣十里逺而望之若華狀/故名華山太華之西八十里有少華山名山記云少)
　(華山在華州/東南十五里)温台(太平寰宇記上元二年分括州置/温州以温嶠嶺為名北至台州五)
　(百里台州即囘浦縣地三國吳少帝置臨海/郡唐武徳五年改台州北至越州五百里)
　(慎按年譜熙寧十年公在宻州就差知河中/府已而改徐州故本注有將赴河中之語)
西湖三載與君同馬入塵埃鶴入籠東海獨來看出日
石橋先去踏長虹遥知别後添華髪時向尊前說病翁
所恨蜀山君未見他年擕手醉郫筒
　石橋(天台記石橋長七丈北濶二尺南濶七尺龍形/龜背苔莓甚滑孫綽天台賦踐苔莓之滑石是)
　(也○按開祖時移知/温州樂清縣故云然)
　　和魯人孔周翰題詩二首(幷引/)
　孔周翰嘗為仙源令中秋夜以事留於東武官舍中
　時陳君宗古任君建中皆在郡其後十七年中秋周
　翰持節過郡而二君巳亾感時懷舊留詩於壁又其
　後五年中秋軾與客飲於超然臺上聞周翰乞此郡
　客有誦其詩者乃次其韻二篇以為他日一笑(此題/全文)
　(載蒲積中嵗時襍咏全集/中諸刻本俱無今補録)
壞壁題詩已五年故人風物兩依然定知來嵗中秋月
又照先生枕麴眠
　孔周翰(名宗翰注詳本巻荅孔郎/中荆林馬上見寄詩下)
更邀明月說明年記取孤吟孟浩然此去宦遊如傳舍
揀枝驚鵲幾時眠
　　　　慎按此詩施氏原本不載新刻載續補下巻
　　　　今移編
　　附孔宗翰原作
　　屈指從來十七年交親零落一潸然嬋娟再見中
　　秋月依舊清輝照客眠
　　送碧香酒與趙明叔敎授
聞君有婦賢且廉勸君慎勿為楚相不羡紫駝分御食
自遣赤脚沽村釀嗟君老狂不知愧更吟醜婦惡嘲謗
諸生聞語定失笑冬暖號寒臥無帳碧香近出帝子家
鵝兒破殻酥流盎不學劉伶獨自飲一壺往助齊眉餉
　吟醜婦(見本集薄/薄酒序中)
　　趙既見和復次韻答之
長安小吏天所放日夜歌呼和丞相豈知後世有阿瞞
(公自注曹公/自言參之後)北海尊前捉私釀先生未出禁酒國詩語
孤髙常近謗幾囘無酒欲沽君却畏有司書簿帳(公自/注近)
(制公使酒過/數法甚重)酸寒可笑分一斗日飲無何足袁盎更將
險語壓衰翁只恐自是臺無餉
　禁酒國(魏畧太祖時禁酒而人竊飲之故難言酒以/濁酒為賢人清酒為聖人盧仝詩何時得出)
　(禁酒/國)
　　趙郎中往莒縣逾月而歸復以一壺遺之仍用前
　　韻
東隣主人游不歸悲歌夜夜聞舂相門前人閙馬嘶急
一家喜氣如春釀王事何曾怨獨賢室人豈忍交謫謗
大兒踉蹡越門限小兒咿啞語繡帳定教舞袖掣伊凉
更想夜庖鳴罋盎題詩送酒君勿誚免使退之嘲一餉
　莒縣(太平寰宇記春秋莒人入向注云今城陽莒縣/也漢書地理志莒縣屬城陽國隋廢莒縣屬莒)
　(州貞觀八年廢莒州以莒縣屬宻/州名勝志今為莒州屬青州府)
　　蘇潛聖輓詞
妙齡馳譽百夫雄晩節忘懷大隱中悃愊無華真漢吏
文章爾雅稱吾宗趨時肯負平生志有子還應不死同
惟我閒思十年事數行老涙寄西風
　蘇潛聖(爵里/失考)
　　和眺同年九日見寄
仰看鸞鵠刺天飛富貴功名老不思病馬巳無千里志
騷人長負一秋悲古來重九皆如此别後西湖付與誰
遣子窮愁天有意吳中山水要清詩
　晁同年(即眺美叔/注詳上巻)
　　送喬施州
恨無負郭田二頃空有載行書五車江上青山橫絶壁
雲間細路躡飛蛇雞號黑暗通蠻貨蜂閙黄連採蜜花
共怪河南門下士(一本/作客)不應萬里向長沙(公自注喬受/知於吳丞相)
(而施州風士/大類長沙)
　喬施州(喬禹功自太博換左藏知欽州事見本巻未/聞有改施州之命王注謂其後除知施州未)
　(知何所據施氏原注無之疑喬施州另是一人非禹/功也存疑俟再考○元和郡縣志春秋巴國之界漢)
　(為巫縣之境後周置施州輿地廣記施州/屬䕫州路其地有施王屯餘址因以為名)黃連(九域/志施)
　(州土貢每年/黄連十斤)河南門下(東都事略吳育字春卿仁宗/朝拜相後以資政殿大學士)
　(知河南卒諡正肅○按賈誼傳河南守吳公聞其秀/才召置門下後為長沙王傅公詩用事親切如此)
　　雪夜獨宿栢仙(一作/山)庵
晩雨纎纎變玉霙小庵髙臥有餘清夢驚忽有穿窗片
夜靜惟聞瀉竹聲稍厭冬温聊得健未濡秋旱若為耕
天公用意真難㑹又作春風爛漫晴
　栢仙庵(失/考)
　　和孔郎中荆林馬上見寄
秋禾不滿眼宿麥種亦稀永愧此邦人芒刺在膚肌平
生五千巻一字不救饑方將怨無襦忽復歌緇衣堂堂
孔北海直氣凛郡兒朱輪未及郊清風巳先馳何以累
君子十萬貧與羸滔滔滿四方我行竟安之何時劍關
路春山聞子規
　孔郎中(東都事畧孔宗翰字周翰孔子四十五代孫/道輔之子以父任為將作監主簿復舉進士)
　(王珪司馬光奉勅薦士皆以宗翰應詔歴知蘄宻陜/楊洪兖六州元祐初除司農少卿終刑部侍郎宋史)
　(本傳亦以為孔子四十五代孫道輔之子而司馬温/公集謂宗翰為孔子四十七代孫施氏補注又謂宣)
　(聖五十世孫者訛也當從史傳改正○施氏原注周/翰與東坡宻州為代未至此詩先之是時官制未行)
　(階官為郎周翰名父之子繼坡為東武契好日篤唱/酬相屬其知敬賢哲如此宜為司馬公所深知也)
　　别東武流杯
莫笑官居如傳舍故應人世等浮雲百年父老知誰在
惟有雙松識使君
　流杯(名勝志諸城縣有柳林河出石門山流逕/縣西入於扶淇宻人為上已袚除之所)
　　　　慎按此詩施氏原本不載新刻載續補下巻
　　　　今改編於此本集和孔宻州五絶有和流杯
　　　　石上草書小詩即此章也
　　留别雩泉
舉酒屬雩泉白髮日夜新何時泉中天復照泉上人二
年飲泉水魚鳥亦相親還將弄泉手遮日向西秦
　　留别釋迦院牡丹呈趙倅
春風小院初(一作/却)來時壁間惟見使君詩應問使君何
處去慿花說與春風知年年嵗嵗何窮已花似今年人
老矣去年崔䕶若重來前度劉郎在千里
　　　　慎按陳後山登鳯皇山懷子瞻詩云數篇曾
　　　　見使君詩前後登臨各一時妙舞新聲難得
　　　　繼清風明月却相宜朱欄行遍花間路看盡
　　　　當年題壁䖏更有何人問使君青春欲盡花
　　　　飛去自注引子瞻應問使君何䖏去慿花說
　　　　與春風知云云鳯皇山在杭州又按田汝成
　　　　西湖游覽志吳山寶成寺晉天楅中建名釋
　　　　迦院石壁刻先生手書合觀二䖏東坡此詩
　　　　當是杭州作訛入宻州巻中者但題中有呈
　　　　趙倅三字趙倅即成伯也姑依施氏原本俟
　　　　考
　　董儲郎中嘗知眉州與先人游過安丘訪其故居
　　見其子希甫留詩屋壁
白髮郎潛舊使君至今人道最能文隻雞敢忘橋公語
下馬來尋董相墳冬月負薪雖(一作/那)得免鄰人吹笛不
堪聞死生契濶君休問洒淚西南向白雲
　董儲(施氏原注董儲寳元二年以都官員外郎守眉/東坡集云宻州安丘人能詩有名寳元慶歴間)
　(其書尤工而人莫知僕以為勝西/臺也此叚新刻本刪去今補録)安丘(太平寰宇記/安丘縣在宻)
　(州西北一百二十里漢舊縣屬北海郡/大業二年改牟山縣為安丘復舊名)下馬(程大昌/雍録下)
　(馬陵在萬年縣南六里韋述西征記曰本董仲舒墓/李肇國史補武帝幸宜春苑每至此下馬時謂之下)
　(馬/陵)
　
　
　
　蘇詩補註巻十四
欽定四庫全書
　蘇詩補註巻十五　　翰林院編修查慎行撰
　古今體詩六十三首(起熙寧十年丁巳正月自宻州/至京師四月後赴徐州任盡一)
　(年/作)
　　除夜大雪留濰州元日早晴遂行中途雪復作
除夜雪相留元日晴相送東風吹宿酒瘦馬兀殘夢葱
曨曉光開旋轉餘花弄下馬成野酌佳哉誰與共須臾
晚雲合亂灑無缺空鵝毛垂馬騣自怪騎白鳯三年東
方旱逃户連欹棟老農釋耒嘆淚入饑腸痛春雪雖云
晚春麥猶可種敢怨行役勞助爾歌飯甕
　濰州(許慎説文濰水出瑯琊箕山亦名濰山太平寰/宇記青州北海縣隋置濰州宋建隆五年建為)
　(北海軍西至東京一千三百二十里東南至宻州界/七十五里曾鞏隆平集云乾徳二年以北海軍為濰)
　(州與太平寰宇記/不合未詳孰是)騎白鳯(孫光憲北夢𤨏言沈詢除/節旄曹唐作詩云玉詔新)
　(除沈侍郎便分茅土領東方不知今夜游何/䖏侍從皆騎白凰皇不知者槩以為游仙詩)
　　大雪青州道上有懷東武園亭寄交代(一本無交/代二字)
　　孔周翰
超然臺上雪城郭山川兩竒絶海風吹碎碧琉璃時見
三山白銀闕葢公堂前雪緑窗朱户相明滅堂中美人
雪爭妍粲然一笑玉齒頰就中山堂雪更竒青松怪石
亂瓊絲惟有使君游不歸五更上馬愁斂眉君不見(施/氏)
(原本/作是)淮西李侍中夜入蔡州縛取吳元濟又不見(施氏/原本)
(作/是)襄陽孟浩然長安道上騎驢吟雪詩何當閉門(一作/户)
飲美酒無人毁譽河東守
　青州(元和郡縣志青州北海郡齊營丘漢為臨淄唐/武徳二年改青州置總管府東至宻州三百三)
　(十里太平寰宇記唐乾/元中升平盧軍節度)交代(後漢書傅燮為漢陽太/守初范津舉燮孝廉及)
　(為漢陽與燮交/代合符而去)超然臺(注見/前)葢公堂(本集葢公堂記/畧云曹參為齊)
　(相避正堂以舍葢公吾為膠西守知公為是邦人也/求其墳墓子孫不可得慨然懷之治新寢於黄堂之)
　(北重門洞開盡城之南北相望如引繩名之曰葢公/堂時從賓客僚吏游息其間而不敢居以待如公者)
　(焉/)山堂(本集山堂銘序云熙寧九年六月大雨野人/來告故東武城中溝瀆圯壞亂石無數取而)
　(儲之因守居之北牖為山且開新堂北向以/寓目焉銘詞有因廡為堂踐城為山之句)
　　至濟南李公擇以詩相迎次其韻二首
敝裘羸馬古河濱野濶天低糝玉塵自笑餐氊典屬國
來看換酒謫仙人宦游到䖏身如寄農事何時手自親
剩作新詩與君和莫因風雨廢鳴晨
　濟南(元和郡縣志漢分齊郡立濟南國後為郡晉永/嘉之後移理歴城即今理也于欽齊乘云漢濟)
　(南國元魏改為齊州天寳中改濟南郡宋書地理志/厚陵以齊州防禦使入繼升節度○慎按淮海集中)
　(李公擇墓志云神宗初為右正言力詆新法落職通/判滑州嵗餘徙知湖州遷尚書祠部員外郎徙知齊)
　(州東坡離宻正公擇知齊州時也宋史及東都/事畧本傳俱失載以公詩考之與墓志正合)玊塵
　(何遜雪詩若逐微/風起誰言非玊塵)
夜擁笙歌霅水濵囘頭樂事總成塵今年送汝作太守
到䖏逢君是主人聚散細思都是夢身名漸覺兩非親
相從繼燭何須問蝙蝠飛時日正晨
　笙歌霅水濱(本集定風波詞序云余昔與張子野劉/孝叔李公擇陳令舉楊公素㑹於吳興)
　(時子野作六客詞其卒章云盡道賢人隱吳分試問/也應旁有老人星凡十五年再過吳興而五人者皆)
　(亡/矣)
　　和孔君亮郎中見贈
偶對先生盡一尊醉看萬物洶崩奔優游共我聊卒嵗
骯髒如君合倚門只恐掉頭難久住應須傾葢便深論
固知嚴勝風流在又見長身十世孫(公自注戣字君嚴/弟戡字君勝退之)
(志其墓云孔世三十八吾見其孫/白而長身今君亮四十八世矣)
　孔君亮(事跡失考欒城集有孔君亮郎中新葺闕里/西園棄官而歸七律一首亦宣聖後裔也)
　掉頭傾葢(按此詩後半首皆用孔姓事掉頭不肯住/孔巢父也出杜詩孔子與程子傾葢而語)
　(出家/語)
　　　　慎按以上五首施氏原本編上巻之末今計
　　　　年改編
　　顔樂亭詩(并序/)
　顔子之故居所謂陋巷者有井存焉而不在顔氏久
　矣膠西太守孔君宗翰始得其地浚治其井作亭於
　其上命之曰顔樂昔夫子以簞食瓢飲賢顔子而韓
　子乃以為哲人之細事何哉蘇子曰古之觀人也必
　於小者觀之其大者容有偽焉人能碎千金之璧不
　能無失聲於破釡能搏猛虎不能無變色於蜂蠆孰
　知簞食瓢飲之為哲人之大事乎乃作顔樂亭詩以
　遺孔君正韓子之說且用以自警云
天生蒸民為之鼻口美者可嚼芬者可臭美必有惡芬
必有臭我無天游六鑿交鬬鶩而不返跬步商受偉哉
先師安此微陋孟賁股栗虎豹於走渺然其身中亦何
有我求至樂千載無偶執瓢從之忽焉在後
　　　　慎按此詩施氏原本不載今從新刻續補下
　　　　巻因人移編又司馬君實有顔樂亭頌李邦
　　　　直有顔樂亭銘不具録
　　送范景仁游洛中
小人真闇事閒退豈公難道大吾何病言深聼者寒憂
時雖早白駐世有還丹得酒相逢樂無心所遇安去年
行萬里蜀路走千盤投老身彌健登山意未闌西游為
櫻筍東道盡鵷鸞杖屨擕兒去園亭借客看折花斑竹
寺弄水石樓灘鬻馬衰憐白驚雷怯笑韓蘚書標洞府
(公自注歐陽永叔嘗游嵩山日暮於絶壁上/見苔蘚成文云神清之洞明日復尋不見)松葢偃天
壇試與劉夫子重尋靖長官(公自注劉几云曾見人嵩/山幽絶䖏眼光如猫意其)
(為靖長官也又送喬仝詩引云/靖長官唐末五代人得道不死)
　范景仁(東都事畧范鎮字景仁成都華陽人舉進士/英宗朝以學士出知陳州神宗即位復還翰)
　(林知通進銀臺司王安石改常平為青苗法鎮三上/䟽爭之不報時年六十三即上言臣言不行無顔立)
　(於朝請致仕上表謝曰臣雖乞身而去敢忘憂國之/心望陛下集羣議為耳目以除壅蔽之嫌任老成為)
　(腹心以養和平之福天下聞而壯之本集范蜀公墓/志云熙寧中極論新法之害安石大怒自草制極口)
　(詆公落職翰/林學士致仕)憂時早白(墓志又云仁宗即位三十五/年未有繼嗣公上䟽請擇宗)
　(室賢者以繫天下心聞者為之股栗/待罪百餘日章十九上鬚髪為白)蜀路走千盤(司/馬)
　(温公詩話范景仁年六十三致仕一朝思鄉里遂輕/行入蜀至成都日與鄉人飲樂散財於親舊之貧者)
　(遂游峨眉山青城山/凡期嵗乃還京師)石樓灘(洛陽伽藍記城東門曰/建春門門外有石樓榖)
　(水周圍繞城至建/春門外東入陽渠)天壇(太平寰宇記天壇山在河南/府澠池縣東北一名壇屋山)
　(高五百尺/四絶如壇)靖長官(曾慥集仙傳云應靖不知何許人/唐僖宗時為登封令既而棄官學)
　(道遂仙去隱其姓而以名顯故世謂之靖長官元祐/中劉几常遇於嵩髙山中又張師正括異志静長官)
　(真定人登明經第一一旦棄妻子游名山數年不歸/洛下有靳襲者於其家常設一榻枕褥甚潔云以待)
　(靜長官靜今隱嵩少間嵗或一再至/靳氏以神仙事之靖與靜未知孰是)
　(烏臺詩案熙寧十年二月三日范鎮往西京軾作詩/送之軾昨知宻州得替到關城外借得范鎮園安泊)
　(鎮鄉里世舊也其詩除無譏諷外云小人真闇事閒/退豈公難意以諷今時小人以小才而享大位暗於)
　(事理以進為榮以退為辱范鎮前為侍郎難進易退/小人不知也又云言深聼者寒軾謂鎮舊日多論時)
　(事其言深切聼者為恐意言鎮當時所言皆不便事/也九月三十日在臺准問目供出其詩不係降到冊)
　(子/内)
　　附子由次韻
　　尋山非事役行路不應難洛浦花初滿嵩髙雪尚
　　寒平林抽凍筍竒艷變山丹節物朝朝好肩輿步
　　步安酴醿釀臘酒苜蓿薦朝盤得意忘春晚逢人
　　語夜闌歸休三黜柳賦咏五噫鸞鶴老身仍健鴻
　　飛世共看雲程忽千里世路脱重灘西望應思蜀
　　東還定過韓平川涉清潁絶頂上封壇出䖏看公
　　意令人欲棄官
　　次韻景仁留别
公老我亦衰相見恨不數臨行一杯酒此意重山嶽歌
詞白紵清琴弄黄鐘濁詩新眇難和飲少僅可學欲參
兵部選有力誰如犖且作東諸侯山城雄鼓角南游許
過我不憚千里邈會當聞公來倒屣髮一(一作/三)握
　　京師哭任遵聖
十年不還鄕兒女日夜長豈惟催老大漸復成凋喪每
聞耆舊亡涕泫聲輙放老任况竒逸先子推軰行文章
得少(一作/小得)譽詩語尤清壯吏能復所長談笑萬夫上自
喜作劇縣偏工破豪黨奮髯走猾吏嚼齒對姦將哀哉
命不偶每以才得謗竟使落窮山青衫就黄壤宦游久
不樂江海永相望退耕本就君時節相勞餉此懷今不
遂歸見纍纍𦵏望哭國西門落日銜千嶂平生惟一子
抱負珠在掌見之齠齔中已有食牛量他年如入洛生
死一相訪惟有王濬冲心知中散狀
　任遵聖(名孜注/見前)先子推軰行(東都事畧任孜以學問/氣節雄鄉閭名聲與蘇)
　(洵相/上下)劇縣(遵聖曾為平原令見本集/送任伋通判黄州詩中)一子(東都事畧/任伯雨字)
　(徳翁䆳於經術文力/雄健其父孜字遵聖)珠在掌(白居易詩掌珠/一顆兒三嵗)
　　　　慎按此詩施氏原本訛編宻州巻中今改正
　　書韓幹牧馬圖
南山之下汧渭之間想見開元天寳年八坊分屯隘秦
川四十萬匹如雲烟騅駓駰駱驪騮騵白魚赤兎騂皇
䮧(胡安/切)龍顱鳯頸獰(苕溪叢/話作矯)且妍竒姿逸徳隱駑頑碧
眼胡兒手足鮮嵗時翦刷供帝閑柘(苕溪叢/話作赭)袍臨池侍
三千紅粧照日光流淵樓下玊螭吐清寒往來蹙踏生
飛湍衆工䑛筆和朱鉛先生曹覇弟子韓厩馬多肉尻
(空刀/切)脽(音/誰)圓肉中畫骨誇尤難金覊玉勒繡羅鞍鞭箠
刻烙傷天全不如此圖近自然平沙細草荒芊綿驚鴻
脫兔爭後先王良挾䇿飛上天何必俛首服短轅
　韓幹牧馬圖(名畫記幹大梁人酉陽雜俎云藍田人/唐朝名畫録以為京兆人未詳孰是名)
　(畫録幹天寳中召入供奉能狀飛龍之質圖噴玊之/竒開元後外國名馬重譯累至明皇擇其良者與中)
　(國之駿同頒畫寫之陳闒貌之於前韓幹繼/之於後寫渥洼之狀若在水中幹居神品矣)分屯隘
　秦川(元和郡縣志秦城在隴州汧源縣東西二十五/里秦非子養馬汧渭之間周孝王封為大夫貞)
　(觀中自京師東赤㟁澤移馬牧於秦渭二州之北置/監牧使掌其事南使在原州西南一百六十里西使)
　(在臨洮軍西二百二十里北使寄理原州城内東使/寄理原州城外天寳中諸使共五十監監牧地東西)
　(約六百里南/北約四百里)四十萬匹(名畫記明皇好大馬御厩至/四十萬匹遂有沛艾大馬西)
　(域大馬骨力追風毛彩照/地不可名狀號木櫪馬)曹覇(名畫記曹覇魏曹髦/之後天寳末每詔畫)
　(御馬及功臣又云韓幹初/師曹覇其後遂獨自擅)
　(烏臺詩案熙寧十年二月到京三月初一日王詵送/到簡帖約來日出城外四照亭中相見次日軾與詵)
　(相見令姨㜮六七人斟酒下食有倩奴問軾求曲子/遂作洞仙歌一首喜長春一首與之次日王詵送韓)
　(幹畫馬十二匹共六軸求軾題䟦不合作詩云王良/挾䇿飛上天何必俛首服短轅意以騏驥自比譏諷)
　(執政大臣無能盡我之才如王良之能御者何必/折節干求進取也其詩即不係朝㫖降到冊子内)
　　送魯元翰少卿知衛州
冗士無䖏著寄身范公園桃李忽成陰薺麥秀巳繁閉
門春晝永惟有黄蜂喧誰人肯携酒共醉榆柳村髯卿
獨何者一月三到門我不往拜之髯來意彌敦堂堂元
老後亹亹仁人言憶在錢塘嵗情好均弟昆時於氷雪
中笑語作春温欲飲徑相覓夜開叢竹軒搜尋到篋笥
鮓醢無復存每愧烟火中玉腕親炮燔别來今幾何相
對如夢魂告我當北渡新詩侑清樽坡陁太行麓洶湧
黄河翻仕宦非不遇王畿西北垣斯民如魚耳見網則
驚奔皎皎千丈清不如尺水渾刑政雖首務念當養其
源一聞襦袴音盗賊安足論
　魯元翰(宋史魯有開傳自南康軍代還出通判杭州/知衛州徙冀州增河堤時朝廷遣使河北必)
　(遮道誦有開功狀召為膳部郎中元/祐中歴知洺滑二州官至中大夫)衛州(元和郡縣/志河北道)
　(衛州汲郡即殷牧野之地漢為汲縣魏孝/靜帝於汲縣置義州周武帝改為衛州)范公園(即/景)
　(仁東園也本集與黎希聲尺牘云向自宻將赴河中/至陳橋受命改差彭城便欲赴任以兒子娶婦暫留)
　(城東景/仁園中)元老(宋史魯宗道字貫之亳州譙人真宗朝/為右正言直龍圖閣仁宗立拜諫議大)
　(夫叅知政事在政府七年卒諡剛/簡有開之從父也用其䕃入官)太行麓(名勝志衛/輝府輝縣)
　(西北與太/行山連接)黄河(元和郡縣志黄河自新安縣界流入/經汲縣南謂之棘津亦謂之石津濟)
　(太平寰宇記黄河自津鄉縣界流入又自/縣西南敦留村東南流入胙城漢河堤北)王畿西北
　垣(太平寰宇記衛州東南/至東京一百三十五里)
　　次韻子由送蔣䕫赴代州學官
功利爭先變法初典刑獨守老成餘窮人未信詩能爾
倚市懸知繡不如代北諸生漸狂簡牀頭雜說為爬梳
歸來問雁吾何敢疾世王符解著書
　代州學官(九域志河東路代州雁門郡宋乾徳元年/為上州治㕍門縣宋史職官志慶歴四年)
　(始詔軍州監各立學置教授訓導諸生委運司及長/吏於州縣幕職或本䖏舉人有徳藝者充熙寧中始)
　(命於/朝)變法初(宋史王安石傳釋訓詩書周禮頒之號/曰新義主司純用取士士莫得自名一)
　(經先儒傳註/一切廢不用)
　　附子由原作
　　憶遊太學十年初猶見胡公豈弟餘徧閲諸生非
　　有道最憐能賦似相如青衫共笑方持板白髪相
　　看各滿梳暫免百憂趨長吏勉調三寸事新書
　　宿州次韻劉涇
我欲歸休瑟漸希舞雩何日著春衣多情白髪三千丈
無用蒼皮四十圍晚覺文章真小技早知富貴有危機
為君垂涕君知否千古華亭鶴自飛(公自注涇之兄/汴亦有丈死矣)
　宿州(元和郡縣志徐州符離縣元和四年始置宿州/太平寰宇記元和中以徐州符離之地南臨汴)
　(河有埇橋為舳艫之㑹襟帶梁宋漕運乃以符離蘄/縣虹縣三邑立宿州開寳元年陞為保静軍節度北)
　(至徐州一/百四十里)劉涇(東都事畧劉涇字巨濟簡州陽安人/第進士王安石薦其才除經義所檢)
　(討久之為太學博士罷知咸陽縣常州教授歴國子/監丞知處虢貞坊四州元符末除職方郎中卒為文)
　(務竒怪語好進取多為人排斥晁公武讀書志劉巨/濟前溪集五巻為文頗竒怪○按欒城集涇時為宿)
　(州教授而本傳云/常州未詳孰是)垂涕(本集與劉巨濟書云賢兄文/格竒㧞不幸早世見其手書)
　(舊文不覺垂涕云云詩中有富貴危機之語又引華/亭鶴乃陸機臨刑事若不得其死者而他無可考)
　　附子由作
　　此身雖復類潛夫衰老無心强著書道路不知奔
　　走賤交游空怪往還踈絃歌更就三年學簿領惟
　　添一味愚他日相逢定何䖏莫將文彩笑空虛
　　和李邦直沂山祈雨有應
髙田生黄埃下田生蒼耳蒼耳亦已無更問麥有幾蛟
龍睡足亦解慙二麥枯時雨如洗不知雨從何䖏來但
聞吕梁百步聲如雷試上城南望城北際天菽粟(苕溪/叢話)
(作/麥)青成堆饑火燒腸作牛吼不知待得秋成否半年不
雨坐龍慵共(苕溪叢/話作但)怨天公不怨龍今朝一雨聊自贖
(苕溪叢話/作何足道)龍柛社鬼各言功無功日盗太倉糓(苕溪叢/話作粟)
嗟我與龍同此責勸農使者不汝容因君作詩先自劾
　沂山祈雨(元和郡縣志沂山在沂水縣北一百二十/里齊乘云周禮青州其山鎮曰沂山注云)
　(沂水所出即公玉帶請漢武帝所封之東泰山也山/半有東鎮東安王廟石刻柛像又云翁婆廟即沂山)
　(之柛歴代/封祀有典)吕梁百步(徐州二洪/也注别見)勸農使者(時邦直為/京東提刑)
　(按職官分紀天禧二年/改諸路提刑為勸農使)
　(烏臺詩案熙寧十年軾知徐州日六月内李清臣因/沂山禱雨有應詩寄軾云云軾作詩一首與清臣除)
　(無譏諷外不合言神龍慵懶不行雨却使人心怨天/公以諷大臣不任職不能爕理隂陽却使人怨天子)
　(以天公比天子以神龍杜鬼比執政大臣及百職事/軾自言無功竊禄與龍無異當時送與李清臣來相)
　(謁戲笑言承見示詩只是/勸農使者不管恁地事)
　　附李邦直原作(此詩從苕溪漁/隠叢話采録)
　　南山髙稜層北山亦崷崪坐看兩山雲出没雲行
　　如驅歸若呼始覺山中有靈物鬰鬰其焚蘭罩罩
　　(苕溪叢話/作覃覃)其擊鼓祝屢祝(苕溪叢/話作歌)巫屢舞我民無
　　罪柛所憐一夜雷風三尺雨嶺木兮蒼蒼溪水兮
　　泱泱雲散諸峰互明滅東阡西陌農事忙廟閉山
　　空音響絶
　　附子由和
　　宿雪雖盈尺不救春夏旱吁嗟徧野天不聞歌舞
　　通宵龍一戰旋開雲霧布旌旗復遣雷霆助舒巻
　　雨聲一夜洗塵埃流入溝河朝不見但見青青黍
　　與木老農起舞行人歌汙邪滿車尚可許供輸到
　　骨期無他水行天地有常數嵗嵗出入均無頗半
　　年分已厭枯槁及秋更恐憂滂沱誰能且共蛟龍
　　語時布甘澤無庸多
　　徐州送交代仲逹少卿
此身無用且東來賴有江山慰不才舊尹未嫌衰廢久
清尊猶許再三開滿城遺愛知誰繼極目扁舟挽不囬
歸去青雲還記否交游勝絶古城隈
　仲逹(本集題䟦云詩人戴仲逹嘗從/歐陽文忠公游不知即其人否)
　　　　慎按此詩施氏原本不載外集編第五巻題
　　　　上有徐州二字今据此從續補下巻移編
　　和孔宻州五絶(即孔宗翰/註見前)
　　　見邸家園留題
大斾傳聞載酒過小詩未忍着磚磨陽關三叠君須秘
(公自注來詩/有渭城之句)除却膠西不解歌
　陽關三叠(本集雜記云舊聞陽關三叠余在宻州有/文勛長官者自云得古陽關本每句皆再)
　(唱而第一句不叠乃唐本三叠葢如此及在黄州讀/樂天詩云相逢且莫推辭酒聼唱陽關第四聲注云)
　(第四聲勸君更盡一杯酒以此騐之若第一句叠則/此句為第五聲矣今為第四聲則第一句不叠審矣)
　(太平寰宇記陽關在沙州壽昌縣西六里以居玊門/關之南故曰陽關本漢置謂之南道玊門關謂之北)
　(道皆西域門户程大昌雍録云唐世多事西域故行/役之極乎西境者以出陽關為言也既渡渭以及渭)
　(城則西北向而趨玊/門陽關皆由此始)
　　　春步西園見寄
嵗嵗開園成故事年年行樂不辜春今年太守尤難繼
慈愛聰明惠利人
　開園(宋制州守毎嵗二月/開園散父老酒食)
　　　東欄梨花
梨花淡白柳深青柳絮飛時花滿城惆悵東欄二(一本/作一)
株雪人生看得幾清明
　　　和流杯石上草書小詩
蜂腰鶴膝嘲希逸春蚓秋蛇病子雲醉裏自書醒自笑
如今二絶更逢君
　流杯(注見/上巻)
　　　堂後白牡丹
城西千葉豈不好笑舞春風醉臉丹何似後堂氷玊潔
遊蜂非意不相干(公自注孔頗有聲/妓而客無見者)
　　和趙郎中見戲二首(公自注趙以徐妓不如東武/詩中見戲云只有當時燕子)
　　(樓/)
燕子人亡三百秋捲簾那復似揚州西行未必能勝此
空唱崔徽上白樓
　(慎按先生在宻州就差知河中府未赴而改知徐州/葢徐在宻之東南河中在宻之東北故前詩云此身)
　(無用且東來此云西行未必能勝此言向使赴河中/亦未必便勝徐州也崔徽河中娼妓故借作解嘲語)
我擊藤牀君唱歌明年六十奈君何(公自注趙毎醉歌/畢輙曰明年六十)
(矣/)醉顛只要裝風景莫向人前自洗磨
　　次韻子由與顔長道同遊百步洪相地築亭種柳
平明坐衙不暖席歸來閉閣閒終日臥聞客至倒屣迎
兩眼䝉籠餘睡色城東泗水步可到路轉河洪翻雪白
安得青絲絡駿馬蹙踏飛波柳隂下奮身三丈兩蹄間
振鬛長鳴身自乾少年狂興久巳謝但憶嘉陵繞劍關
劍關大道車方軌君自不去歸何難山中故人應大笑
築室種柳何時還
　百步洪(名勝志百步洪在徐州城東南二里水中/若有限石懸下迅急亂石激濤凡數里)顔
　長道(宋史顔復字長道魯人顔子四十八世孫父太/初以名儒為國子監直講嘉祐中試中書第一)
　(賜進士為校書郎熙寧中為國子直講坐王安石罷/元祐初起太常博士累遷中書舍人兼國子祭酒以)
　(疾改天章閣待制卒年/五十七子岐門下侍郎)劍關(元和郡縣志劍關道其/山峭壁千丈下瞰絶壑)
　(飛閣以通行旅太平寰宇記小劍城在利州益昌縣/西南五十里諸葛武侯於此立劍門以大劍山至此)
　(為險隘/之路也)
　　附子由原作(欒城集題云陪/子瞻遊百步洪)
　　城東泗水平如席城頭逺山銜落日輕舟鳴櫓自
　　生風渺渺江湖動顔色中洲過盡石縱横南去清
　　波頭盡白㟁邊怪石如牛馬銜尾舳艫誰敢下没
　　人出没須臾間却立沙頭手足乾客舟一葉久未
　　上吳牛囬首良間關風波蕩潏未可觸歸來何事
　　嘗艱難樓中吹笛暮烟起出城騎火催君還
　　附舒堯文次韻(此篇從烏臺/詩案采出)
　　先生何人堪並席李郭相逢上舟日殘霞明滅日
　　脚沉水面浮雲(苕溪叢/話作光)天一色磷磷石若銕林兵
　　翻激奔衝精甲白㟁頭旂幟(苕溪叢話/作旌旗)簇五馬一
　　櫓飛艎信天下入夜寒生波浪間汗衣始逐秋風
　　乾相忘河魚互出沒得性沙鳥鳴間關委蛇二龍
　　乃柛物游樂諸溪(疑有/誤字)誠為難築亭種柳恐不暇
　　天下雷雨須公還
　(烏臺詩案熙寧十年知徐州日觀百步洪作詩一首/有本州教授舒煥字堯文和詩云云上件詩意無譏)
　(諷/)
　　次韻李邦直感舊
騶騎傳呼出跨坊簿書填委入充堂誰教按部如何武
只許清尊對孟光婉娩有時來入夢温柔何日聽還鄉
酸寒病守尤堪笑千步空餘僕射塲
　騶騎跨坊(唐書鄭畋傳故時宰相騶呵聨數/坊呵止行人畋敕導者止百步)孟光(慎/按)
　(施氏原註前段殘脱不全大約謂孫巨源有少女東/坡謂欲擇壻無如邦直巨源首肯卒以歸之故此詩)
　(有清尊對孟光之句巨源女此時或已歸邦直矣然/考李清臣本傳稱其自㓜敏悟韓琦以兄子妻之則)
　(邦直元配為韓當是韓已/殁而巨源之女為繼室耳)按部(邦直時為京東提刑/子由在徐興邦直唱)
　(和詩自注云時邦直將出/巡青州故有按部之句)僕射塲(太平寰宇記毬塲/後圃在徐州城角)
　(韓退之為張僕射節度/推官屢以擊毬為諫)
　　與梁先舒煥泛舟得臨釀字二首
彭城古戰國孤客勌登臨汴泗交流䖏清潭百丈深故
人輕千里繭足來相尋何以娛嘉客潭水洗君心
　梁先(字吉老/見本集)舒煥(字堯文時為徐州/教授見烏臺詩案)彭城古戰國(水/經)
　(注彭城殷大夫老彭之國也於春秋為宋地成十八/年楚伐宋并之以封魚石崔季珪述初賦報黄公於)
　(邳圯勒魚石於彭城即是處矣本集上神宗書曰徐/州為南北之襟要而京東諸郡安危所寄也其地三)
　(面被山獨其西平川數百里西走梁宋其城三靣阻/水以汴泗為池漢髙祖沛人也項羽宿遷人也劉裕)
　(彭城人也朱全忠碭山人也皆在今州數百里間耳/名勝志秦始置彭城縣屬泗水郡漢髙祖改泗水為)
　(沛郡又分沛郡立/楚國後因置徐州)汴泗交流(水經注泗水又南淮水/入焉經彭城縣故城名)
　(勝志泗水源出山東泗水縣南流過沛縣至徐州東/北合汴水循城東南逹淮汴水自河南浚儀縣界東)
　(流過蕭縣至州城東北與泗水合/二水滙而為潭極深有龍居之)
老守厭簿書先生罷函丈風流魏晉間談笑羲皇上河
洪(一作/洪河)忽已過水色緑可釀君無輕此樂此樂清且放
　　次韻答邦直子由五首
簿書顛倒夢魂間知我踈慵肯見原閒作閉門僧舍冷
臥聞吹枕海濤喧忘懷杯酒逢人共引睡文書信手翻
欲吐狂言喙三尺怕君嗔我却須吞(公自注邦直/屢以此見戒)
城南短李好交遊箕踞狂歌不(苕溪叢/話作總)自由尊主庇民
君有道樂天知命我無憂醉呼妙舞留連夜(公自注邦/直家中舞)
(者甚/妙)閒作清詩㫁送秋瀟灑使君殊不俗尊前容我攬
鬚不(以上二首/邦直原韻)
　　附李邦直原作一首(邦直原唱應有二首今從烏/臺詩案苕溪叢話采得一首)
　　東來嘗恨(苕溪叢/話作嘆)少朋游得遇髙人蘇子由已誓
　　不言天下事相看俱遣世間憂新詩定及三千首
　　曩别幾成二十秋南省都臺風雪夜問君還記劇
　　談不
　　附子由二首(欒城集原題云李邦直見/邀終日對臥南城亭上)
　　一徑陂陁草木間孤亭勝絶俯川原青天圖畫四
　　山合白晝雷霆百步喧烟柳蕭條漁市逺汀洲蒼
　　莽白鷗翻客舟何事來匆草逆上波濤吐復吞
　　東來無事得遨遊奉使清閒亦自由撥棄簿書成
　　一飽留連語笑失千憂舊書半巻都如夢清簟横
　　眠似欲秋聞說歸朝今不久塵埃還有此亭不
老弟東來殊寂寞故人留飲慰酸寒草荒城角開新徑
雨入河洪失舊灘車馬追陪迹未掃唱酬往復字應漫
此詩更欲慿君改待與江南子布看
　城角(水經注淮泗之/㑹即城角也)
君雖為我此遲留别後凄凉我已憂不見便同千里逺
退歸終作十年游恨無揚子一區宅懶臥元龍百尺樓
聞道鵷鸞滿臺閣網羅應不到沙鷗(以上二首/子由原韻)
　　附子由原作一首(缺一首/)
　　真能一醉逃煩暑定勝三盃禦臘寒自有詩書供
　　永日莫將絲竹亂風灘舞雩何䖏歸春暮叩角誰
　　人怨夜漫聞道丹砂近有術錙銖稱火共君看
　　　　慎按欒城集次韻邦直見答共二首其第二
　　　　章即五斗塵勞尚足留也烏臺詩案胡仔苕
　　　　溪漁隠叢話吳曾能改齋漫錄載此詩俱係
　　　　東坡作子由當别有鷗字韻一首而今已逸
　　　　編集者訛以坡詩充數不可不辨
　　附李邦直一首(邦直詩亦應有二首今/從烏臺詩案采得一首)
　　匙飯盤蔬强少留相逢何物可消憂縁君未得酒
　　中趣與我漫為方外遊草亂不容移馬跡山雄全
　　欲逼城樓濟時異日須公等莫狎翩翩海上鷗
五斗(烏臺詩案/作五十)塵勞尚足留閉關(能改齋漫/録作門)却欲治幽
憂羞為毛遂囊中頴未許朱雲(施氏補註本/作龍逢者訛)地下遊無
事㑹須成好飲思歸時欲賦登樓羡君幕府如僧舍日
向城南(能改齋漫/録作西)看浴鷗
　(烏臺詩案與李清臣干涉事清臣答弟轍二首於詩/後批云可求子瞻和其詩云匙飲盤蔬强少留云云)
　(軾却作二首和清臣其内一首云五十塵勞尚足留/云云朱雲漢成帝時乞斬張禹成帝欲誅之雲曰臣)
　(得從龍逢比干游足矣龍逢夏桀臣比干商紂臣皆/由諫而死軾為屢言新法不便不䝉施行以朱雲自)
　(比意至明之世無誅戮之事故言軾未許與朱雲地/下游王粲是魏武時人因天下亂離故粲在荆州依)
　(托作登樓賦賦中有懷鄉思歸之意軾為屢言新法/不便不䝉施行有罷官懷鄉之意亦欲作此賦也軾)
　(又用韻與李清臣六首内一首云城南短李好交游/云云清臣再次元韻有一首云束來常恨少朋游云)
　(云/)
　　　　慎按烏臺詩案先生與邦直子由唱和原有
　　　　八首諸刻本止存四首施氏補註采入五斗
　　　　塵勞尚足留一首止有前四句今從能改齋
　　　　漫錄抄補僅足五首之數尚逸其三又按第
　　　　五首亦見欒城集中考詩案確是坡作并為
　　　　辨正
　　再附子由次韻四首
　　城頭棟宇恰三間楚望凄凉弔屈原雨洗山川百
　　里凈風吹笑語一城喧鄉書莫問經時絶嵗事初
　　驚片葉翻南近清淮鱸鱖好釣筒時問有潛吞
　　謬將踈野託交遊平日論心亦有由科第聨翩叨
　　舊契利名踈濶少新憂清談巳覺忘朱夏濁酒先
　　防虐素秋多病無聊惟有睡頻頻詩句未嫌不
　　野鶴應疑鳬雁苦夏蟲未慣雪霜寒隠居顔氏終
　　安巷垂釣嚴生自有灘破宅不歸塵可掃下田初
　　種水應漫退耕尚作悠悠語拙宦猶須步步看
　　欲作彭城數月留谿山勸我暫忘憂城頭凖擬中
　　秋望臺上遷延九日遊嵐氣雨餘侵近郭江聲風
　　送隠危樓汀洲聚散知誰怪且學漂浮水上鷗
　　司馬君實獨樂園
青山在屋上流水在屋下中有五畝園花竹秀而野花
香襲杖履竹色侵杯斚樽酒樂餘春棋局消長夏洛陽
古多士風俗猶爾雅先生臥不出冠葢傾洛社雖云與
衆樂中有獨樂者才全徳不形所貴知我寡先生獨何
事四海(烏臺詩/案作方)望陶冶兒童誦君實走卒知司馬持此
欲安歸造物不我捨名聲逐吾軰此病天所赭撫掌笑
先生年來效喑啞
　司馬君實(施氏原注新刻刪去今補録司馬文正公/字君實其先河内人後家陜州夏縣涑水)
　(鄉中進士甲科仁宗擢知諫院始發大議乞立宗子/為後韓忠獻因其言遂定大計事英宗神宗為翰林)
　(學士御史中丞王介甫為相始行新法首言其害以/身爭之當時士大夫不附介甫者皆倚以為重拜樞)
　(宻副使以言不行不受命除端明學士出知永興軍/力乞歸以為留司御史臺提舉崇福宫閒居十五年)
　(自號迂叟及資治通鑑成加資政殿學士哲宗即位/宣仁簾聼入臨京師民擁其馬至不得行遮道呼曰)
　(公無歸洛留相天子活百姓衛士見公皆以手加額/遂起為門下侍郎拜左僕射為政一年疾病半之而)
　(設施措注凛凛乎向至治矣元/祐元年薨於位贈太師温國公)獨樂園(李格非洛陽/名園記獨樂)
　(園極卑小不可與他園班其曰讀書堂者數椽屋澆/花亭弄水種竹軒尤小公自為記元城語録温公居)
　(洛於國子監之側得故營地創獨樂園自傷不得與/衆同也以當時君子自比伊周孔孟公乃以種竹澆)
　(花等事自比於唐晉間人以救其敝公自撰獨樂園/記畧云熙寜四年迂叟始家洛六年買地二十畝於)
　(尊賢坊北闢以為園中有堂曰讀書堂堂北為沼沼/有廬曰釣魚庵沼北曰種竹齋沼東曰采藥圃圃南)
　(為六欄欄北曰澆花亭又於園中築臺/作屋曰見山臺合而命之曰獨樂園)五畝(白居易/池上篇)
　(十畝之宅/五畝之園)洛社(唐詩紀事白居易以刑部侍郎致仕/居洛愛香山之勝與僧如滿結杜於)
　(此/)喑啞(東都事畧柛宗欲用光光不可出知永興軍/移許州不赴遂判西京留司御史臺以歸自)
　(是絶口不/復論時事)
　(慎按烏臺詩案司馬君實在西京葺一園名獨樂作/詩紀之云云此詩言四海望光執政陶冶天下以譏)
　(見任執政不得其人又言兒童走卒皆知其姓名終/當進取縁光嘗言新法不便既言終當用光亦是譏)
　(新法不便終當用光改變此法也又言光却/喑啞不言意望光依前上言攻擊新法也)
　　送顔復兼寄王鞏
彭城居官冷如水誰從我遊顔氏子我衰且病君亦窮
衰窮相守正其理胡為一朝捨我去輕衫觸熱行千里
問君無乃求之與答我不然聊爾耳京師萬事日日新
故人如故今有幾君知牛行相君宅扣門但覓王居士
清詩草聖俱入妙别後寄我書連紙苦恨相思不相見
約我重陽嗅霜蕊君歸可喚與俱來未應指目妨進擬
太一老仙閒不出(公自注張安道為中太/一宮使鞏即安道壻也)踵門問道今
時矣因行過我路幾何願君推挽加鞭箠吾儕一醉豈
易得買羊釀(一作/酤)酒從今始
　顔復(字長道/彭城人)王鞏(宋史王鞏懿敏公素之子長於詩/從蘇軾游軾守徐鞏往訪之軾得)
　(罪鞏亦竄賓州數嵗得還豪氣不少挫後歴宗正丞/以跌宕傲世故終不顯○補録施氏原注王定國鞏)
　(居京城牛行街而張安道居南京定國與東坡約先/過安道而以重陽謁公於徐故屬長道拉與俱來然)
　(定國至南京竟以事不至有詩送梁父寄坡坡和答/有花枝不共秋欹帽筆陣空來夜斫營之句後一嵗)
　(始赴重陽之約有九/日次韻王鞏等詩)牛行(東京夢華録潘樓東街巷/出舊曹門朱家橋瓦子下)
　(橋人烟市井不下州南以/東牛行街一直抵新城)太一老仙(容齋三筆熙寧/六年司天中官)
　(正周琮言㩀太一經推筭熙寧七年甲寅嵗太一陽/九百六之數至是年復元之初故經言太嵗有陽九)
　(之災太一有百六之厄皆在入元之終或復元之始/當癸丑甲寅為災厄之㑹而得五福太一移入中都)
　(可以消災為祥竊詳五福太一自雍熙甲申入東南/巽宫故修東太一宫於蘓村天聖已巳入西南坤位)
　(故修西太一宫於八角鎮望詳稽故事崇建宫宇於/集禧觀之東為中太一宫按張文定墓志公性與道)
　(合得佛老之妙熙寧中請老拜東太一宫使/就第公自注以為中太一宫使未詳孰是)
　　附子由作(欒城集題云/送顔復赴闕)
　　簞瓢未改安貧性鳬繹猶傳直道餘不見失官愁
　　戚戚但聞髙臥起徐徐居中舊厭軍容講補外仍
　　遭城旦書此去將身置何許秋風未免憶鱸魚
　　蝎虎
黄雞啄蝎如啄黍窗間守宫稱蝎虎闇中繳尾伺飛蟲
巧㨗功夫在腰膂跂跂脈脈善縁壁陋質從來誰比數
今年嵗旱號蜥蜴狂走兒童鬧歌舞能銜渠水作氷雹
便向蛟龍覓雲雨守宫努力搏蒼蠅明年嵗旱當求汝
　啄黍(李白詩黃雞/啄黍秋正肥)
　　子由將赴南都與余㑹宿於逍遙堂作兩絶句讀
　　之殆不可為懷因和其詩以自解余觀子由自少
　　曠逹天資近道又得至人養生長年之訣而余亦
　　竊聞其一二以為今者宦游相别之日淺而異時
　　退休相從之日長既以自解且以慰子由云
别期漸近不堪聞風雨蕭蕭已㫁魂猶勝相逢不相識
形容變盡語音存
　南都(歸徳府宋為南京按潁濱遺老傳熙寧中張文/定知睢陽以學官見辟從之三年授齊州掌書)
　(記後二年改著作佐郎復從文定簽書南/京判官今將赴南都正簽書判官時也)
但令朱雀長金花此别還同一轉車五百年間誰復在
㑹看銅狄兩咨嗟
　　附子由原作二首(序長不/具録)
　　逍遥堂後千尋木長送中宵風雨聲誤喜對牀尋
　　舊約不知漂泊在彭城
　　秋來東閣凉如水客去山公醉似泥困臥北窗呼
　　不起風吹松竹雨凄凄
　　留題石經院三首
葱蒨門前路行穿翠宻中却來堂上看巖谷意無窮
夭矯庭中檜枯枝鵲踏消瘦皮纒鶴骨髙頂轉龍腰
窈窕山頭井潛通伏澗清欲知深幾許聼放(一作/轉)轆轤
聲
　石經院(在臺頭寺中見本/集種松詩公自注)山頭井(名勝志雲龍山頂/有石佛并雲氣出)
　(其中去地可/七百餘尺)
　　附子由次韻三首
　　岧嶤山上寺近在古城中苦恨河流逺長教目力
　　窮
　　盤曲山前路流年向此消興亡須一弔范老臥山
　　腰
　　孤絶山南寺僧居無限清不知行道䖏空聴暮鐘
　　聲
　　(慎按本集襍記云熙寧十年八月四日與子由同/來留小詩三首子由和云云欒城集失載今采録)
　　過雲龍山人張天驥
郊原雨初足風日清且好病守亦欣然肩輿白門道荒
田咽蛩蚓邨巷懸梨棗下有幽人居閉門空雀噪西風
髙正厲落葉紛可掃孤童臥斜日病馬放秋草墟里通
有無垣墻任摧倒君家本冠葢絲竹鬧隣保脱身聲利
中道徳自濯澡躬耕抱羸疾奉養百嵗老詩書膏吻頰
菽水媚翁媪饑寒天随子杞菊自擷芼慈孝董邵南雞
狗相乳抱吾生如寄耳歸計失不蚤故山豈敢忘但恐
廹華皓從君好(一作/學)種秫斗酒時自(一作/相)勞
　雲龍山(名勝志雲龍山在徐州城西二/里山出雲氣蜿蜒如龍故名)張天驥(字聖/塗見)
　(賀方囬集及本/集七寳寺題名)翁媪(天驥父字希甫母李氏本集題/張希甫墓志後云余為徐州始)
　(識張希甫父子元年之冬李夫人病没徐人多言其/賢天驥出其母手書數十紙記浮屠道家筆迹不類)
　(婦人是時希甫年七十餘辟糓導引飲水百餘日甚/瘠而不衰目瞳子炯然余不忍天驥之憂懼乃告之)
　(願以時飲食慰子孫之意希甫强為余食然無復/在世意後二年没知其夫婦皆超然世外者矣)
　　附子由作
　　南山暮將歸下訪張夫子黍稷滿秋風蓬麻翳鄰
　　里君年三十八三十有歸意躬耕奉慈親未覺耰
　　耡鄙讀書北窗竹釀酒南園水松菊半成陰日有
　　幽居喜客來時借問問子何年起新求西溪石更
　　築茆堂阯但令三嵗熟此計行亦遂堂成不出門
　　清名滿朝市
　　贈王仲素寺丞(公自注/名景純)
養氣如養兒棄官如棄泥人皆笑子(一作/予)拙事定竟誰
迷歸耕獨患貧問子(一作/予)何所齎尺宅足自庇寸田有
餘畦明珠照短褐陋室生虹霓雖無孔方兄顧有法喜
妻彈琴一長嘯不答阮與嵇曹南劉夫子名與子政齊
家有鴻寳書不鑄金褭蹄促膝問道要遂䝉分刀圭不
忍獨不死尺書肯見梯我生本强鄙少以氣自擠孤舟
倒江河赤手攬象犀年來稍自笑留氣暖下臍苦恨聞
道晚意象颯已凄空見孫思邈區區賦病梨
　　　　慎按本詩乃王仲素致仕將歸時贈行作也
　　　　施註新刻本又有贈仲素致仕歸潛山七言
　　　　古詩一首施氏原本所無乃子由作也故編
　　　　入他集互見巻中
　　陽關曲(一作/詞)三首
受降城下紫髯郎戲馬臺前古戰塲恨君不取契丹首
金甲牙旗歸故鄉
　　　右贈張繼愿
　受降城(舊唐書柛龍三年張仁愿於河北築三受降/城首尾相應以拂雲祠為中城與東西兩城)
　(相去各四百餘里北拓三百餘里置烽堠一千八百/所自是突厥不敢度山放牧元和郡縣志東受降城)
　(漢雲中郡地在榆林縣東北八里中受降城本漢五/原郡地今為天徳軍西受降城在豐州西北八十里)
　(葢漢朔方郡地○按築城年月元和書/志以為景雲三年者訛也當從舊唐)戲馬臺(太平寰/宇記戲)
　(馬臺在徐州城南一里本集上柛宗書曰彭城三面/阻水獨其南可通車馬而戲馬臺在焉其髙十仞廣)
　(袤百步若用武之世屯千人其上凡戰守/之具與城相表裏雖用十萬人未易取也)
濟南春好雪初晴行到龍山馬足輕使君莫忘霅溪女
時作陽關腸斷聲
　　　右答李公擇
　龍山(濟南有龍山/鎮見外紀)
暮雲收盡溢清寒銀漢無聲轉玊盤此生此夜不長好
明月明年何䖏看
　　　右中秋月
　(慎按詩話總龜謂東坡作彭城守時過齊州李公擇/中秋席上作絶句暮雲収盡溢清寒云云其後山谷)
　(在黔南以小秦王歌之云云此詩與前一首似是同/時作以愚考之先生過濟南在本年正月有詩載卷)
　(首四月赴徐州未嘗在齊州過中秋也按玊局文及/風月堂詩話云東坡中秋詩紹聖元年自題其後云)
　(予十八年前中秋與子由觀月彭城時作此詩以陽/關歌之此段正與詩合其在李公擇席上所賦即前)
　(篇答李公擇者是也詩話總/龜混兩詩為一時事訛也)
　　和孔周翰二絶
　　　再觀邸園留題
小園香霧曉䝉籠醉守(一作/手)狂詞未必工魯叟錄詩應
有取曲収彤管邶鄘風
　　　觀淨觀堂效韋蘇州詩
弱羽巢林在一枝幽人蝸舍兩相宜樂天長短三千首
却愛韋郎五字詩
　　答任師中家漢公
先君昔未仕杜門皇祐初道徳無貧賤風采照鄉閭何
嘗踈小人小人自濶踈出門無所詣老史在郊墟門前
萬竿竹堂上四庫書髙樹紅消梨小池白芙蕖常呼赤
脚婢雨中擷園蔬矯矯任夫子罷官還舊廬是時里中
兒始識長者車烹雞酌白酒相對歡有餘有如龎徳公
往還葛與徐妻子走堂下主人竟誰歟我時年尚㓜作
賦慕相如侍立看君談精悍寔起予嵗月曾幾何耆老
逝不居史侯最先殁孤墳拱桑樗我亦涉萬里清血滿
襟袪漂流二十年始悟萬緣虛獨喜任夫子老佩刺史
魚威行烏白蠻解辮請冠裾方當入奏事清廟陳璠璵
胡為厭軒冕歸意不少紓上蔡有良田黄沙走清渠罷
亞百頃稻雍容十年儲閒随李丞相摶射鹿與猪蒼鷹
十斤重猛犬如黄驢豈比陶淵明窮苦自把耡我今四
十二衰髪不滿梳彭城古名郡乏人偶見除頭顱已可
知幾何不樵漁㑹當相從去芒鞋老菑畬念子瘴江邊
懷抱向誰攄賴我同年友相歡出同輿氷盤薦文鮪(公/自)
(注鮪鮥也/戎瀘有之)玊斚傾浮蛆醉中忽思我清詩綴瓊琚知我
少所(一作/詼)諧敎我時巻舒世事日反覆翩如風中旟雀
羅弔廷尉秋扇悲媫妤升沉一何速喜怒紛衆狙作詩
謝二子我師甯與蘧
　家漢公(失/考)老史(本集襍記云先友史經臣字彦輔眉/山人與先君同舉制䇿篤於節義博)
　(學能文竟不仕年六十卒無子又老蘇公集中有祭/史彦輔文彦輔之殁在坡公丁成國太夫人憂時)
　佩刺史魚(淮海集任師中墓表云元豐中公知瀘州/使者誣奏公西南乞第過江安時不時掩)
　(擊疑有私謁乃先下章於他郡各窮竟所考未具而/公卒以先生詩按之師中時當從瀘州罷歸居新息)
　(與墓表不合或已去官/而使者追論前事耳)烏白蠻(蜀鑑西南夷考自曲/州靖州西南距龍利)
　(城通謂之西㸑白蠻自彌鹿升麻二川南至步頭通/謂之東㸑烏蠻延袤二千餘里唐㑹要東謝在黔州)
　(之西數百里北至白蠻梁益州記雋州雋山地接諸/蠻部有烏蠻秋蠻施氏補註引梁益州記改秋蠻為)
　(白蠻以就詩/句今駁正)
　　初别子由
我少知子由天資和而清好學老益堅表裏漸融明豈
獨為吾弟要是賢友生不見六七年微言誰與賡常恐
坦率性放縱不自程㑹合亦何事無言對空枰使人之
意消不善無由萌森然有六女包褁布與荆無憂賴賢
婦藜藿等大烹使子得行意青衫陋公卿明日無晨炊
倒牀作雷鳴秋眠我東閣夜聼風雨聲懸知不乆别妙
理難(一作/重)細評昨日忽出門孤舟轉西城歸來北堂上
古屋空崢嶸退食悞相從入門中自驚南都信繁㑹人
事水火爭念當閉閣坐頽然寄聾盲妻子亦細事文章
固虗名㑹須掃白髪不復用黃精
　不見六七年(子由㑹宿逍遥堂詩序云子瞻通守杭/州復移守膠西而輒留滯睢陽濟南不)
　(見者六/七年)賢婦(子由夫/人史氏)
　　附子由次韻
　　衮衮河渭濁皎皎江漢清源流既自異美惡終未
　　明嗟我頑頓質乃與公並生出處每自托謳吟輒
　　嘗賡譬如病足馬共此千里程勝負坐已决豈待
　　終一枰憶公年少時濯濯吐新萌堅姿映松栢直
　　節凌榛荆學成志益厲秋霜落春榮淡然養浩氣
　　脫屣遺齊卿百煉竟不變三年終未鳴區區兩郡
　　守籍籍四海聲年來效瘖黙世事慵譏評不見室
　　家好怳如揖重城别離長塵垢嵗月何崢嶸彭門
　　偶㑹合白髪互相驚受敎恐不足吐論那復爭疾
　　雷發聾聵清月照昏盲篤愛未忍棄浪云舊齊名
　　更請問郭許題品要當精
　　次韻吕梁仲屯田
雨葉風花日夜稀一杯相屬竟何時空虗豈敢酬瓊玊
枯朽猶能出菌芝門外吕梁從迅急胸中雲夢自逶遲
待君筆力追靈運莫忘南臺九日期
　屯田(職官分紀工部所屬/有屯田郎中員外郎)吕梁(水經泗水南過沛縣/東又東逕山陽郡又)
　(東南過彭城縣東北又東南過吕縣南註云呂宋邑/也縣對泗水上有石梁焉懸濤漰漭寔為泗險元和)
　(郡縣志吕梁在彭城東南五十七里/葢泗水至吕縣積石為梁也)
　　王鞏屢約重九見訪既而不至以詩送將官梁交
　　且見寄次韻答之交頗文雅不類武人家有侍者
　　甚慧麗
知君月下見傾城破恨懸知酒有兵老守亡何惟日飲
將軍競病自詩鳴花枝不共秋欹帽筆陣空來夜斫營
愛惜微官將底用他年只好寫銘旌
　梁交(字仲通見/欒城集)將官(職官分紀國朝自河北通好特/分將領置官於河北河東京東)
　(等處以統領所/部兵謂之將官)
　　臺頭寺雨中送李邦直赴史館分韻得憶字人字
　　兼寄孫巨源二首
霜林日夜西風急老送君歸百憂集清歌窈𦕈入行雲
雲為不行天為泣紅葉黄花秋正亂白魚紫蟹君須憶
凴君說向髯將軍衰病相逢應不識
　臺頭寺(太平寰宇記戲馬臺在彭城縣南/三里宋於其上置寺曰臺頭寺)史館(宋史/職官)
　(志國初有三館曰昭文館史館集賢院皆仍前代之/制太宗賜名崇文院端拱中於崇文院中堂建秘閣)
　(置直閣校理等員凡直三館及秘閣與集賢修撰史/館修撰直龍圖閣皆為髙等次曰集賢校理秘閣校)
　(理卑者曰館閣校勘史/館檢討均謂之館職)
珥(苕溪叢話/作班非)筆西歸近紫宸太平典冊不緣麟付君此
事寧論晉(烏臺詩案/作全書漢)載我當時舊過秦門外想無千斛
米墓中知有百年人看君兩(一作/雙)眼明如鏡休把春秋
坐素臣
　珥筆西歸(漢趙充國傳張安世本持槖簪筆註云謂/備顧問東都事畧清臣以歐陽修薦召試)
　(擢集賢校理尋為京東提㸃刑獄召/充國史院編修官修起居注知制誥)紫宸(長安志唐/龍朔三年)
　(造宣政紫宸蓬萊三殿宋史禮志常朝之儀以宣政/為前殿紫宸為便殿宋制帝日御垂拱殿宰相一人)
　(押班五日起居則於崇徳殿或長春殿中書門下為/班首崇徳即紫宸也元豐官制行始詔百司朝官以)
　(上毎五日一朝紫宸京朝/官以上朔望一朝紫宸)
　(烏臺詩案熙寧十年九月内李清臣差修國史軾作/詩送清臣云付君此事全書漢載我當時舊過秦軾)
　(於仁宗朝曾進論二十五篇皆論往古得失賈誼漢/文帝時人追論秦之得失作過秦論史記載之軾妄)
　(以賈誼自比意欲李清臣於國史中載所進論故將/詩與清臣即不係朝㫖降到冊子内按施氏原注熙)
　(寧十年八月邦直除國史院編修官十二月東坡於/臺頭寺送之時孫巨源為知制誥詩案謂邦直赴史)
　(舘在是年九月且此詩既編重/九前當從詩案作九月為是)
　　代書答梁先
此身與世真悠悠蒼顔華髪誰汝留强名太守古徐州
忘歸不如楚沐猴魯人豈獨不知丘蹸藉夫子無罪尤
異哉梁子清而脩不逺千里從我遊瞭然正色懸雙眸
世之所馳子獨不一經通明傳節侯小楷精絶規摹歐
(公自注梁生/學歐陽公書)我衰廢學嬾且媮畏見問事賈長頭别來
紅葉黄花秋夜夢見之起坐愁遺我駮石盆與甌黑質
白章聲琳球謂言山石生澗溝追琢尚可王公羞感子
佳意能無酬反將木𤓰報珍投學如富賈(一作/貴)在博収
仰取俯拾無遺籌道大如天不可求修其可見致其幽
願子篤寔慎勿浮發憤忘食樂忘憂
　　九日邀仲屯田為大水所阻以詩見寄次其韻
無復龍山對孟嘉西來河伯意雄夸霜風可使吹黄帽
(公自注舟人黄/帽土勝水也)樽酒那能泛浪花漫遣鯉魚傳尺素却
將燕石報瓊華何時得見悲秋老醉裏題詩字半斜
　河伯(侯鯖録馮夷華隂潼津鄕隄畔/人也服八石得水仙是為河泊)
　　送楊奉禮
譜牒推關右風流出靖恭時情任險陂家法故雍容南
去河千頃(公自注大/水中别)餘惟酒一鍾更誰哀老子令得放
疎慵
　奉禮(職官分紀太常寺/官屬有奉禮郎)靖恭(白居易詩惟憶靖恭楊/閣老小學紺珠唐楊凴)
　(居履道坊於陵居新昌坊汝士居靖恭坊世稱三楊/海録碎事汝士父子並為公卿居靖恭里號靖恭楊)
　(家施氏補註引小雅/靖恭爾位作註者訛)
　　　　慎按此詩施氏原本不載新刻載續補下巻
　　　　今依外集移入徐州巻中
　　河復(并引/)
　熙寧十年秋河决澶淵注鉅野入淮泗自澶魏以北
　皆絶流而濟楚大被其害彭門城下水二丈八尺七
　十餘日不退吏民疲於守禦十月十三日澶州大風
　終日既止而河流一枝已復故道聞之喜甚庻幾可
　塞乎乃作河復詩歌之道路以致民願而迎柛休葢
　守土者之志也
君不見西漢元光元封間河决瓠子二十年鉅野東傾
淮泗滿楚人恣食黄河鱣萬里沙囬封禪罷初遣越巫
沉白馬河公未許人力窮薪芻萬計随流下吾君盛徳
(一作/仁聖)如唐(一作/帝)堯百柛受職河神驕帝遣風師下約束
北流夜起澶州橋東風吹凍収微淥柛功不用淇園竹
楚人種麥滿河淤仰㸔浮槎棲古木
　澶魏(春秋襄公十二年諸侯之卿㑹於澶淵元和郡/縣志河北道澶州本漢頓丘縣地武徳初置澶)
　(淵郡後避髙祖諱改澶州因澶水為名黄河在州南/三十五里太平寰宇記澶淵在臨河縣東南十七里)
　(名勝志今大名府屬之開州太平寰宇記河北道魏/州理大名元城二縣漢魏郡周大象二年改魏州後)
　(漢乾祐元年改為大名/府東至東京四百里)鉅野(水經注黄水又東逕鉅/野縣北何承天曰鉅野)
　(廣大南通洙泗北連清濟困學紀聞濟州鉅野縣東/北有大野澤即鉅野也名勝志黄河有南北二道俱)
　(在鉅野縣境内濟寧州/領縣四鉅野其一也)瓠子河(水經注瓠子河出東/郡濮陽縣北縣北十)
　(里即瓠河口九域志濮州雷澤縣有瓠子河陳後山/叢談云雷澤黄河故道今呼為沙河其跡猶在土人)
　(謂之/瓠岡)淮泗(水經注淮水出南陽平氏縣胎簪山東北/過桐栢山風俗通日南陽桐栢大復山淮)
　(水所出也山南有淮源廟淮水又東北至下邳淮陰/縣西泗水從西來注之泗水出魯卞縣北山東南過)
　(彭城縣東北又東南過下邳縣西又東南入淮淮/泗之㑹即角城也二水決入之所所謂泗口也)萬
　里沙(困學紀聞在萊州掖縣名勝志夾萬嵗河兩/岸沙長三百里漢元封元年大旱禱於此)百
　柛受職(禮記禮行於郊/而百神受職焉)
　　登望谼(洪/同)亭
河漲西來失舊谼孤城渾在水光中忽然歸壑無尋處
千里禾麻一半空
　　韓幹馬十四匹
二馬並驅攢八蹄二馬宛頸騣尾齊一馬任前雙舉後
一馬却避長鳴嘶老髯奚官騎且顧前身作馬通馬語
後有八匹飲且行微流赴吻若有聲前者既濟出林鶴
後者欲渉鶴俛啄最後一匹馬中龍不嘶不動尾摇風
韓生畫馬真是馬蘇子作詩如見畫世無伯樂亦無韓
此詩此畫誰當看
　十四匹(樓鑰攻媿集題趙尊道渥洼圖序云趙尊道/以龍眠渥洼圖示余余曰誤矣本韓幹馬東)
　(坡曽為賦詩此龍眠所臨為書坡詩於後而次其韻/馬實十六坡詩云十四匹豈誤耶洪容齋随筆韓公)
　(畫記云凡馬之事二十有七馬大小八十有三而無/有同者焉秦少游謂其叙事該而不煩倣之作羅漢)
　(記坡公賦十四馬詩之與記雖異其為布/置鋪寫則同誦公之語葢不必見畫也)通馬語(酉/陽)
　(襍俎大食國/馬解人語)
　　附樓鑰次韻(此詩從攻/媿集采出)
　　良馬六十有四蹄騰驤進止紛不齊權竒倜儻多
　　不覊亦有顧影成驕嘶或行或涉更相顧交頸相
　　靡若相語畫出老杜沙苑行將軍弟子早有聲中
　　間名種雞羣鶴無復疲瘵烏燕啄當時玉花可媒
　　龍後日去盡鳥呼風開元四十萬匹馬俯仰興亡
　　空看畫龍眠妙手欲希韓莫遣鐡面西關看
　　有言郡東北荆山下可以溝畎積水因與吳正字
　　王户曹同往相視以地多亂石不果還遊聖女山
　　山有石室如墓而無棺槨或云宋司馬桓魋墓二
　　子有詩次其韻二首
側手區區豈(一作/未)易遮奔流一瞬巻千家共疑智伯初
圍趙猶有張湯欲漕(去/聲)斜已坐迂疎來此地分將勞苦
送生涯使君下䇿真堪笑隠隠驚雷響踏車
　荆山(徐州志荆山在懐逺縣西南山有玊坑乃卞和/采玊之所宋濓記畧云自塗山麓折而西至荆)
　(山梁魏交兵時就山築堰/以灌壽春其餘跡猶可見)吳正字(名琯字彦律正字/其官也烏臺詩案)
　(元豐元年軾知徐州有本州正字吳琯𤨏㕔/得解赴省試軾作日喻一篇送之即其人矣)聖女山
　(水經注泗水又南逕宋大夫桓魋冡西山枕水上而/盡石鑿而為冢今人謂之石槨槨有二重石作工巧)
　(太平寰宇記桓魋墓在彭城縣北二十七/里徐州志桓山下臨泗水舊名聖女山)
茫茫清泗遶孤岑歸路相將得暫臨試著芒鞵穿犖确
更然松炬照幽深縱令司馬能鑱石奈(一作/㑹)有中郎解
摸金强寫蒼崖留嵗月他年誰識此時心
　(藝苑雌黄云陳琳檄文言曹操置發丘中/郎將摸金校尉東坡詩以校尉為中郎誤)
　　贈寫御容妙善師
憶昔射䇿干先皇珠簾翠幄分兩廂紫衣中使下傳詔
跪奉冉冉聞天香仰觀眩晃目生暈但見曉日(一作/色)開
扶桑迎陽晚出步就坐絳紗玊斧光照廊野人不識日
月角彷彿尚見重瞳光三年歸來真一夢橋山松檜凄
風霜天容玊色誰敢畫老師古寺晝閉(一作閑/者訛)房夢中
柛授心有得覺來信手筆已忘幅巾常服儼不動孤臣
入門涕自滂元老侑坐鬚眉古虎臣立侍(一作/侍立)冠劍長
平生慣寫龍鳯質肯顧草間猿與麞都人踏破鐡門限
黄金白璧空堆牀爾來摹寫亦到我謂是先帝白髪郎
不須覽鏡坐自了明年乞身歸故鄉
　射䇿(年譜公於仁宗嘉祐六年應制/科入第三等授大理寺評事)迎陽(江少虞事/實類苑迎)
　(陽門之北有邇英閣歸田録/邇英閣在迎陽門東北向)步就坐(欒城集入侍邇/英詩自注云昔)
　(舉制䇿坐於崇政殿西廊葢邇英之北也日晚仁皇/自延和步入崇政過所試幄前瞻望天表最為親近)
　(云云正與先/生此詩相合)三年歸來(公於嘉祐六年十一月赴鳯/翔任壬寅癸卯至甲寅而仁)
　(宗晏駕明年乙卯公方句/還朝故有橋山松檜之)不動(李逺贈寫御真李長史/詩龍髯不動彩毫輕後)
　(村詩話李逺贈寫御容李長史云初分龍準山河秀/再㸃重瞳日月明極工及坡公仰觀眩晃目生暈但)
　(見曉色開扶桑迎陽晚出步就坐絳紗玊斧光照廊/野人不識日月角髣髴尚記重瞳光之篇一出光熖)
　(萬丈梘逺所/作真小兒語)
　　哭刁景純
讀書想前軰每恨生不早紛紛少年塲猶得見此老此
老如松栢不受霜雪槁直從毫末中自養到合抱宏才
乏近用千嵗自枯倒文章餘正始風節貫華皓平生為
人爾自為薄如縞是非雖難齊反覆看愈好前年旅吳
越把酒慶壽考扣門無晨夜百過迹未掃但知從徳公
未省厭丘嫂别時公八十後㑹知難保昨日故人書連
年䘮翁媪(公自注景/純妻先亡)傷心范橋水漾漾舞寒藻華堂不
見人瘦馬空戀皁我欲江東去匏尊酌行潦鏡湖無賀
監慟哭稽山道忍見萬松岡荒池沒秋草
　連年喪翁媪(施氏原注妻江/氏先一年卒)萬松岡(在藏春塢刁/景純所居)
　　答吕梁仲屯田
亂山合沓圍彭門官居獨在懸水邨(公自注懸水/邨吕梁地名)居民
蕭條雜麋鹿小市冷落無雞豚黄河西來初不覺但訝
清泗奔流渾夜聞沙㟁鳴甕盎曉看雪浪浮鵬鯤(别夲/作鵾)
(誤/)吕梁自古喉吻地萬頃一抹何由吞坐觀入市巻閭
井吏民走盡餘王尊計窮路斷欲安適吟詩破屋愁鳶
蹲嵗寒霜重水歸壑但見屋瓦留沙㾗入城相對如夢
寐我亦僅免為魚黿旋呼歌舞雜詼(一作/談)笑不惜飲釂
空缾盆念君官舍氷雪冷新詩羙酒聊相温人生如寄
何不樂任使綘蠟燒黄昏宣房未築淮泗滿故道堙滅
瘡痍存明年勞苦應更甚我當畚鍤先黥髠付君萬指
伐頑石千鎚雷動蒼山根髙城如鐵洪口快談笑却掃
看崩奔農夫掉臂免狼顧秋糓布野如雲屯還須更置
軟脚酒為君擊鼓行金樽
　小市(宋書張暢傳彭/城有小市門)髙城如鐵(子由黄樓記序水既/洄乃請更築徐城山)
　(水之衝以隄捍之水/雖復至不能病也)
　　答孔周翰求書與詩
身閒曷不長閉口天寒正好深藏手吟詩寫字有底忙
未脫多生宿塵垢不䝉譏訶子厚疾反更刻畫無鹽醜
征西自有家雞肥太白應驚飯山瘦與君相從知幾日
東風待得花開否撥棄萬事勿復談百觚之後那辭酒
　
　
　
　
　
　
　
　
　
　
　
　
　
　蘇詩補註巻十五
欽定四庫全書
　蘇詩補註巻十六　　翰林院編修查慎行撰
　古今體詩六十三首(元豐元年戊午春/夏在徐州任作)
　　送李公恕赴闕
君才有如切玉刀見之凛凛寒生毛願隨壯士斬蛟蜃
不願腰間纒錦縧用違其才志不展坐與胥吏同疲勞
忽然眉上有黄氣吾君漸欲収英髦立談左右皆動色
一語徑破千言牢我頃分符在東武脫畧萬事惟嬉遨
盡壞屏障通内外仍呼騎曹為馬曹君為使者見不問
反更對飲持雙螯酒酣箕坐語驚衆雜以嘲諷窮詩騷
世上小兒多忌諱獨能容我真賢豪為我買田臨汶水
逝將歸去誅蓬蒿安能終老塵土下俯仰隨人如桔橰
　李公恕(施氏原註公恕時為京西轉運判官召赴闕/公恕一再持節山東於東坡詩中見之子由)
　(亦有詩/送之)
　　　　慎按欒城集送公恕詩在丁巳除夕後先生
　　　　此詩亦從上巻末移編戊午巻首
　　附子由作
　　我行未厭山東逺昔遊歴下今梁苑官如雞肋浪
　　奔馳政似牛毛常黽勉幸公四年持使節按行千
　　里常相見鷹掣秋田伏兎驚驥馳平野疲牛勌似
　　憐多病與時違未怪兩州從事嬾除書奪去一何
　　速歸袖翩然不容挽黄河東注竭崑崙鉅野横流
　　入州縣民事蕭條委濁流扁舟出入随奔電囘首
　　應懷微禹憂歸朝且喜寜親便公知齊楚即為魚
　　勸築宣房不宜緩
　　張寺丞益齋
張子作齋舍而以益為名吾聞諸夫子求益非速成譬
如逺遊客日夜事征行今年適燕薊明年走蠻荆東觀
盡滄海西渉渭與涇歸來閉户坐八方在軒庭又如學
醫人識病由飽更風雨晦明滛跛躄瘖聾盲虗實在其
脉靜躁在其情榮枮在其色壽夭在其形茍能閲千人
望見知死生為學務日益此言當自程為道貴日損此
理在既盈願言(一作/君)書此詩以為益齋銘
　張寺丞(本集張忠甫字說云張厚之忠甫樂全先生/子也先生名之曰恕軾推先生之意字之曰)
　(厚之又曰忠甫施氏原注忠甫元祐間擢將作監丞/誥詞載子由集後進文定在翰林日英宗立柛宗手)
　(札除直秘/閣知齊州)
　　附子由作
　　人生不讀書空洞無一有羡君常齋居散帙滿前
　　後開編試尋繹閲嵗行自富從横圖畫出次第宫
　　商奏汪洋蓄江河渺莾包林藪興亡數千載絡繹
　　皆在口顧念今所知頗覺前日陋我家亦多書早
　　嵗常竊叩晨耕挂牛角夜燭借鄰牖經年謝賓客
　　饑坐失昏晝堆胸稍盤屈落筆逢左右樂如聽鈞
　　天醉劇飲醇酎自從厭蓬蓽誤逐功名誘初心一
　　漂蕩舊學皆榛莠失足難遽囘撫巻長自詬幸君
　　無事日謂可終身守春耕不厭深秋穰當自受金
　　玊或為災詩書豈相負
　　春菜
蔓菁宿根巳生葉韭芽戴土拳如蕨爛蒸香薺白魚肥
碎㸃青蒿凉餅滑宿酒初消春睡起細履幽畦掇芳辣
茵陳甘菊不負渠鱠縷堆盤纎手抹北方苦寒今未巳
雪底波稜如鐵甲豈如(一作/知)吾蜀富冬蔬霜葉露芽寒
更茁久抛松菊(一作/葛)猶細事苦筍江豚那忍說明年投
劾徑須歸莫待齒摇并髪脱
　韭芽戴土(本草韭之美在/黃乃未出土者)青蒿(本草􁊱一/名青蒿)茵陳(本草/茵陳)
　(蒿類也經冬不死/更因舊苗而生)甘菊(本草菊有二種一種紫莖而/味甘葉可作羮者為真菊)
　纎手(杜甫立春詩菜/傳纎手出青絲)波稜(本草一名赤根菜八/九月種者可備冬食)
　　附黄魯直次韻
　　北方春蔬嚼氷雪妍暖思採南山蕨韭苗水餅姑
　　置之苦菜黄雞羮糝滑蓴絲色紫菰首白蔞蒿芽
　　甜蔊頭辣生菹入湯翻手成芼以薑橙誇縷抹驚
　　雷菌子生萬釘白鵝截掌鼈解甲琅玕林深未飄
　　籜軟炊香粳煨短茁萬錢自是宰相事一飯且從
　　吾黨說公如端為苦筍歸明日青衫誠可脱
　　送鄭户曹
遊遍錢塘湖上山歸來文字帶芳鮮羸童瘦馬從吾飲
陋巷何人似子賢公業有田常乏食廣文好客竟無氊
東歸不趁花時節開盡春風誰與妍
　鄭户曹(宋史鄭僅字彦能彭城人第進士屢遷直龍/圖閣陜西轉運使進集賢修撰顯謨閣待制)
　(改知寧州徙秦州召拜吏部侍郎知徐州以顯謨閣/學士卒諡修敏徐州志鄭僅第進士為大名府司户)
　(叅軍歴知冠氏福昌二縣有善政仕終顯謨閣學士/按施氏原注僅作瑾與史傳州志不合或係傳刻之)
　(訛當從宋史又職官志軍州諸曹有户曹叅軍掌户/籍賦稅倉庫受納後去叅軍二字改司户曹事孫彦)
　(同職官分紀司户叅軍上州從八品中下州從九品/按集中送鄭户曹詩凡三首此篇當是赴任大名時)
　(也/)
　　䖍州八境圖八首(并引/)
　南康八境圖者太守孔君之所作也君旣作石城即
　其城上樓觀臺榭之所見而作是圖也東望七閩南
　望五嶺覽羣山之參差俛章貢之奔流雲烟出没草
　木蕃麗邑屋相望雞犬之聲相聞觀此圖也可以茫
　然而思粲然而笑嘅然而嘆矣蘇子曰此南康之一
　境也何從而八乎所自觀之者異也且子不見夫日
　乎其旦如槃其中如珠其夕如破璧此豈三日也哉
　苟知夫境之為八也則凡寒暑朝夕雨暘晦明之異
　坐作行立哀樂喜怒之接於吾目而感於吾心者有
　不可勝數者矣豈特八乎如知夫八之出乎一也則
　夫四海之外詼詭譎怪禹貢之所書鄒衍之所談相
　如之所賦雖至千萬未有不一者也後之君子必將
　有感於斯焉廼作詩八章題其上
坐看奔湍(一作/灘)遶石樓使君髙㑹百無憂三犀竊鄙秦
太守八詠聊同沈隠侯
濤頭寂寞打城還章貢臺前暮靄寒倦客登臨無限思
孤雲落日是長安
　章貢臺(太平寰宇記貢水源出雩都縣新樂山章水/源出大庾縣聶都山至贑縣合流為贑水歐)
　(陽忞輿地廣記云贑水東源出雩都曰湖漢水西源/出南野曰彭水二水皆北流合於贑縣總為豫章水)
　(北流入大江後人因贑字以湖漢水為貢水彭水為/章水劉澄之遂以為章貢合流因以名縣失之矣按)
　(趙抃章貢臺記畧云水别二𣲖合流城郭於文為贑/予嘉祐六年出守間為游觀治西北隅有野景亭舊)
　(趾於是復臺其上以新其名為章貢葢不失實也據/此則贑字取章貢二水合流為義葢不獨劉澄之也)
白鵲樓前翠作堆縈雲嶺路若為開故人應在千山外
不寄梅花逺信來
　白鵲樓(贑州志八景臺在郡治東北下瞰奔流白鵲/樓在八景臺北趙清獻記云望闕鬰孤軒豁)
　(於前皁葢白/鵲瞰臨左右)
朱樓深䖏日微明皁葢歸時酒半醒薄暮漁樵人去盡
碧溪青嶂遶螺亭
　螺亭(述異記螺亭在南康郡昔有貞女採螺為業曾/宿此亭螺噉其肉故號螺亭太平寰宇記螺亭)
　(石山巨石臨水螺/殻無數凝結石畔)
使君那暇日叅禪一望叢林一悵然成佛莫敎靈運後
著鞭從使祖生先
　叢林(景德傳燈録江西禪師道一漢州什邡人姓馬/氏開元間習定南岳山中遇讓和尚得心印始)
　(自建陽佛跡嶺遷臨川次至南康龔公山南䖍記龔祖/公山在城北今為寳華寺有馬祖遺跡江西舊志馬)
　(巖在贑州/城東五里)
却從塵外望塵中無限樓臺烟雨濛山水照人迷向背
只尋孤塔認西東
　塵外(亭名也䖍州志馬祖巖上有馬禪/關及雲端駒巖一憇塵外四亭)孤塔(釋氏稽/古畧馬)
　(祖於貞元中示寂元和八年賜諡大寂禪師塔日大/莊嚴之塔趙與虤娛書堂詩話歐陽文忠公詩云山)
　(浦轉㠶迷向背夜江看斗辨西東東坡亦云山水照/人迷向背只尋孤塔認西東身遊山水間果有兹理)
　(二公可謂善/於形容者矣)
雲烟縹緲鬰孤臺積翠浮空雨半開想見之罘觀海市
絳宫明滅是蓬萊
　鬰孤臺(名勝志鬰孤臺一名賀蘭山在府治麗譙坤/維百步隆阜鬰然孤峙故名唐李勉為刺史)
　(更名望闕慎按趙清獻記云望闕鬰孤軒豁/於前乃二臺名曹能始謂更名望闕者訛也)之罘(史/記)
　(始皇二十九年登之罘刋石太平寰宇記之罘山在/文登縣西北百九十里其山在海中山東南有壘石)
　(俗傳武帝造橋有兩石銘仍/存山髙九里週廻五十里)
囬峯亂嶂鬰参差雲外髙人世得知誰向空山弄明月
山中木客解吟詩
　木客(太平寰宇記上洛山在贑縣南九十里山多木/客能斫杉枋與人交易以木易人刀斧又五色)
　(線引南䖍記云南康山間有木客形骸皆人也但鳥/爪耳一名山魈詩話總龜云十道四番志興國上洛)
　(山有木客形容似人遥見分明近則隠藏所載木客/未嘗言能作詩也後得續法帖記木客詩云云方知)
　(得句之因徐鉉謂鄱陽山中有木客為詩/一章云云者豈鉉未嘗見十道四番志耶)
　　讀孟郊詩二首
夜讀孟郊詩細字如牛毛寒燈照昏花佳䖏時一遭孤
芳擢荒穢苦語餘詩騷水清石鑿鑿湍激不受篙初如
食小魚所得不償勞又似煮彭􁡡竟日持(一作/嚼)空螯要
當鬬僧清未足當韓豪人生如朝露日夜火消膏何苦
將兩耳聽此寒蟲號不如且置之飲我玊色(一作/巵)醪
　孟郊(舊唐書孟郊少隠於嵩山稱䖏士留守鄭慶餘/辟為賓客性孤僻寡合韓愈一見以為忘形交)
　(嘗稱其字曰東野與之唱和葛立方韻語陽秋云孟/郊詩楚山相蔽虧日月無全輝萬株古柳根挐此磷)
　(磷溪等句造語工新無一㸃俗韻然其他篇章似此/者絶少李觀評其詩云髙處在古無上平䖏下觀二)
　(謝許之太甚東坡詩/云云貶之亦太甚矣)彭􁡡(郭璞爾雅註螃即彭螖也/本草蟹之最小者名蟛螖)
　(音越吳人/訛為彭􁡡)寒蟲號(爾雅注寒號夜鳴求旦之鳥冬月/裸體盡夜鳴呌四足有肉翅不能)
　(逺飛本草曷旦/一名寒號蟲)
我憎孟郊詩復作孟郊語饑腸自鳴喚空壁轉饑䑕詩
從肺腑出出輙愁肺腑有如黄河魚出膏以自煮尚愛
銅斗歌鄙俚頗近古桃弓射鴨罷獨速短蓑(一作/莎)舞不
憂踏船翻踏浪不踏土吳姬霜雪白赤脚浣白紵嫁與
踏浪兒不識離别苦歌君江湖曲感我長覊旅
　　訪張山人得山中字二首
魚龍隨水落猿鶴喜君還舊隱丘墟外新堂紫翠間野
麋馴杖履(一作/屨)幽桂出榛菅洒掃門前路山公亦愛山
(公自注張故居為大水所/壊新卜此室故居之東)
　張山人(即張天/驥也)新堂(本集放鶴亭記云熙寕十年秋/彭城大水雲龍山人張君之故)
　(居水及其半扉明年春水落遷於故居之東東山之/麓升髙而望得異境焉作亭於其上山人有二鶴甚)
　(馴而善飛故名/之曰放鶴亭)
萬木鎻雲龍(公自注/山名)天留與戴公路迷山向背人在瀼
西東薺麥餘春雪櫻桃落晚風入城都不記歸路醉眠
中
　雲龍山(注見/本巻)薺麥(韓愈琴操詩雪霜/貿貿薺麥之有)
　　送孔郎中赴陜郊
驚風擊面黄沙走西出崤函脫塵垢使君來自古徐州
聲震河潼殷關右十里長亭聞鼔角一川秀色明花柳
北臨飛檻巻黄流南望青山如峴首東風吹開錦繡谷
淥水翻動蒲萄酒訟庭生草數開尊過客如雲牢閉口
　孔郎中赴陜郊(東都事畧孔周翰歴知蘄宻陜揚洪/兗六州此則自宻移陜時也水經河)
　(水又西徑陜縣故城之南注云河北對茅城春秋茅/津也河南即陜城周召分陜以此城為東西之别太)
　(平寰宇記屬河南道郡夾河河南諸縣則豫州域河/北則冀州域魏太和十一年置陜州九域志永興軍)
　(路陜州宋為保/平軍節度理所)崤函(元和郡縣志崤山一名嶔崟山/自東崤至西崤相去三十五里)
　(路極險峻漢地理志𢎞農故秦函谷關也/崔浩注云東自崤山西至潼津通名函谷)河潼(杜預/左傳)
　(注桃林塞潼關是也元和郡縣志潼關在華陰縣東/北關西一里有潼水又云河在關内南流衝激因謂)
　(之衝關按秦函谷關今靈寳縣西南十里故關是也/大路在北本非鈐束之要漢楊僕宜陽人耻居關外)
　(請徙關於新安武帝從之建安十六年曹操破馬超/於潼關則從中間徙於今所歴三處而至河潼上躋)
　(髙阿俛視洪流寔為天險名勝志潼谷水經松果山/下北流入黄河唐天授初置潼津縣長安二年廢今)
　(為驛有石橋尚名潼津/橋即潼谷水所逕也)峴首(名勝志峴山在陜州靈/寳縣東以形似襄陽峴)
　(山故/名)錦繡谷(名勝志宜陽縣在陜州西南七十里有/錦屏山春時花卉繁盛如錦武后游此)
　(賜名錦繡谷邵堯夫詩錦屏山映一川霞桃李爭妍/二月花先生詩中所云錦繡谷當指此王氏注所引)
　(乃在廬山/非此也)蒲萄酒(錢希白南郡新書太宗破髙昌収/馬乳蒲萄種於苑中並得酒法仍)
　(自損益之造酒緑色長安始識其味太白詩/遥看漢水鴨頭緑有似蒲萄初撥醅本此)
　　與梁左藏㑹飲傅國博家
將軍破賊自草檄論詩說劍俱第一彭城老守本虛名
識字劣能欺項籍風流别駕貴公子欲把笙歌暖鋒鏑
紅斾朝開猛士噪(一作/讙)翠帷暮捲佳人出東堂醉臥呼
不起啼鳥落花春寂寂試教長笛傍耳根一聲吹裂堦
前石
　國博(職官分紀國子監博士有太學五/經四門武學律學書學算學諸名)
　　附子由次韻
　　彭城欲往臺無檄初喜東西合為一將軍走馬隨
　　春風精銳千人森尺籍口占佳句驚衆坐手鍊强
　　兵試鳴鏑酒酣起舞花滿地醉倒不聽人扶出歸
　　來相對如夢寐虎踞熊經苦岑寂黄樓方就可同
　　游飲盡官厨三百石
　　寒食日答李公擇三絶次韻
從來蘇李得名雙只恐全齊笑陋邦詩似懸河供不辦
故欺張籍隴頭瀧
　供不辦(似謂詩才敏㨗左右供/事之人書寫不及也)
　(慎按公擇時知濟/南故有全齊之句)
簿書鼛鼓不知春佳句相呼賴故人寒食徳公方上冢
歸來誰主復誰賓
廵城已困塵埃眯執僕仍遭蟣蝨縁欲脫布衫擕素手
試開病眼㸃黃連(公自注來詩謂/僕布衫督役)
　　約公擇飲是日大風
先生生長匡廬山山中讀書三十年舊聞飲水師顔淵
不知治劇乃所便偷兒夜探黑(一作/赤)白丸奮髯忽逢朱
子元半年羣盗誅七百誰信家書藏九千春風無事秋
月閒紅粧執樂豪且妍紫衫玊帶兩部全琵琶一抹四
十絃客來留飲不計錢齊人愛公如子産兒啼臥路呼
不還我慙山郡空留連牙兵部吏笑我寒邀公飲酒公
無難約束官奴買花鈿薫衣理髪夜不眠曉來顛風塵
暗天我思其由豈坐慳作詩愧謝公笑讙歸來瑟縮愈
不安要當啖公八百里豪氣一洗儒生酸
　(慎按施氏原注云公擇知齊齊素多盗公擇至痛懲/艾之論報無虛日而不少止他日得黠盗以為郡兵)
　(使直事鈴下稍任使之因詢其奸狀對曰此由富家/為之囊槖官吏迹捕及門禽一人以首則免矣公擇)
　(乃令得藏盗之家皆發屋破柱盡㧞其根株自是奸/不容匿境内遂清始公擇在江夏吳興政尚寛簡吏)
　(民安樂之郡以大治及為濟南頗峻丈深詆郡亦大/治由是人知其通踈適變所值無不可者此詩有偷)
　(兒夜盗黑白丸云云葢謂是也此種註於本詩大有/發明可𥙷史傳之闕畧而吳中新刻本概行刪削今)
　(亟録以存其舊古/人苦心不敢没也)
　　坐上賦戴花得天字
清明初過酒䦨珊折得竒葩晚更妍春色豈關吾軰事
老狂聊作坐中先醉吟不耐欹紗帽起舞從敎落酒船
結習漸消留不住却須還與散花天
　　夜飲次韻畢推官
簿書叢裏過春風酒聖時時且復中紅燭照庭嘶騕褭
黃雞催曉唱玲瓏老來漸減金釵興醉後空驚玊筯工
(公自注/畢善篆)月未上時應蚤散免敎壑谷問吾公
　畢推官(字景儒時為徐州從事見淮海集曾為杭僧/法言篆雪齋二字本集游桓山記同游有畢)
　(仲孫者即景/儒之名也)
　　芙蓉城(并引/)
　世傳王逈子髙與仙人周瑶英遊芙蓉城元豐元年
　三月余始識子髙問之信然乃作此詩極其情而歸
　之正亦變風止乎禮義之意也
芙蓉城中花冥冥誰其主者石與丁珠簾玊案翡翠屏
霞舒雲巻千娉婷中有一人長眉青炯如微雲淡踈星
往來三世空鍊形竟坐誤讀黄庭經天門夜開飛爽靈
無復白日乘雲軿俗縁千刼磨不盡翠被冷落凄餘馨
因過緱山朝帝廷夜聞笙簫弭節聽飄然而來誰使令
皎如明月入忩櫺忽然而去不可執寒衾虛幌風泠泠
仙宫洞房本不扄夢中同躡鳯凰翎徑度萬里如奔霆
玊樓浮空聳亭亭天書雲篆誰所銘遶樓飛步髙竛竮
仙風鏘然韻流鈴蘧蘧形開如酒(一作/醉)醒芳卿寄謝空
丁寧一朝覆水不返瓶羅巾别淚空濙濙春風花開秋
葉零世間羅綺紛膻腥此身(苕溪漁隠/叢話作生)流浪隨滄溟偶
然相值兩浮萍願君収梘觀三庭勿與嘉糓生蝗螟從
渠一念三千齡下作人間尹與邢
　長眉青(許彦周詩話詩人寫人物態度至不可移易/退之華山女詩洗粧拭面着冠帔白咽紅頰)
　(長眉青此定是女道士芙蓉城詩云中有一/人長眉青炯如微雲淡踈星便有神仙風度)
　　　　慎按施氏原註此詩王荆公嘗和之首云神
　　　　仙出沒藏杳冥帝遣萬鬼驅六丁嘗為俞紫
　　　　芝誦之紫芝請書於紙荆公曰此戲耳不可
　　　　以為訓故不傳此叚新刻本刪去今補録又
　　　　按本詩序元豐元年三月作也施氏本編入
　　　　巻末與詩序不合今移於前
　　續麗人行(并引/)
　李仲謀家有周昉畫背面欠伸内人極精戲作此詩
深宫無人春日長沉香亭北百花香羙人睡起薄梳洗
燕舞鶯啼空斷腸畫工欲畫無窮意背立東風初破睡
若敎囘首却嫣然陽城下蔡俱風靡杜陵饑客眼長寒
蹇驢破帽隨金鞍隔花臨水時一見只許腰肢背後看
心醉歸來茅屋底方信人間有西子君不見孟光舉案
與眉齊何曾背面傷春啼
　周昉(唐朝名畫録昉字仲朗京兆人/施注以為字景𤣥未詳孰是)
　　聞李公擇飲傅國博家大醉二首
兒童拍手閙黄昏應笑山公醉習園縱使先生能一石
主人未肯獨留髠
不肯惺惺騎馬廻玊山知為玊人頺紫雲有語君知否
莫喚分司御史來
　　傅子美召公擇飲偶以病不及往公擇有詩次韻
樊素阿蠻皆已出使君應作玊箏歌可憐病士西窗下
一夜丹田手自摩
　　觀子美病中作嗟嘆不足因次韻
百尺長松澗下摧知君此意為誰來霜枝半折孤根出
尚有狂風急雨催
　　　　慎按以上二首施氏原本不載新刻載續補
　　　　下巻据外集編第五巻皆守徐州時作今從
　　　　之子美當即傅國博字也
　　起伏龍行(并引/)
　徐州城東二十里有石潭父老云與泗水通增損清
　濁相應不差時有河魚出焉元豐元年春旱或云置
　虎頭潭中可以致雷雨用其說作起伏龍行
何年白竹千鈞弩射殺南山雪毛虎至今顱骨帶霜牙
尚作四海毛蟲祖東方久旱千里赤三月行人口生土
碧潭近在古城東柛物所蟠誰敢侮上欹蒼石擁巗竇
下應清河通水府眼光作電走金蛇鼻息為雲擢烟縷
當年負圖傳帝命左右羲軒詔柛禹爾來懷寳但貪眠
滿腹雷霆瘖不吐赤龍白虎戰明日(公自注是月丙/辰明日庚寅)倒
巻黄河作飛雨嗟我豈樂鬭兩雄有事徑須煩一怒
　鼻息為雲(杜甫詩如絲氣或/上爛漫為雲雨)
　　聞公擇過雲龍張山人輙往從之公擇有詩戲用
　　其韻
我生固多憂肉食嘗苦墨軒然就一笑猶得好飲力聞
君過雲龍對酒兩靜黙急携清歌女出郭及未昃一歡
難力致邂逅有勝特喧蜂集晚花亂雀啄叢棘山人樂
此耳寂寞誰侍側何當求好人聊使治要襋使君自孤
憤此理誰相值不如學養生一氣服千息
　　送李公擇
嗟予寡兄弟四海一子由故人雖云多出處不我謀弓
車無停招逝去勢莫留僅存今幾人各在天一陬有如
長庚月到曉爛不収宜我與夫子相好手足侔比年兩
見之賓主更獻酬樂哉十日飲衎衎和不流論事到深
夜僵仆鈴與騶頗嘗見使君有客如此不欲别不忍言
慘慘集百憂念我野夫兄知名三十秋已得其為人不
待風馬牛他年林下見傾葢如白頭
　(慎按施氏原註公擇在濟南東坡赴彭城過之公擇/罷濟南復過東坡於彭城唱酬甚多故云比年兩見)
　(之賓主更獻酬野夫公擇之兄名莘嘗為江西轉運/使東坡自黄移汝道建昌過其故居有詩云何人修)
　(水上種此一雙玊謂其兄弟/也新刋本刪去今補録之)
　　送筍芍藥與公擇二首
久客厭鹵饌(公自註蜀人謂/東北人為鹵子)枵然思南烹故人知我意
千里寄竹萌駢頭玊嬰兒一一脫錦䙀庖人應未識旅
人眼先明我家拙厨膳彘肉芼蕪菁送與江南客燒煮
配香粳
今日忽不樂折盡園中花園中亦何有芍藥裊殘葩久
旱復遭雨紛披亂泥沙不折亦安用折去還可嗟棄擲
亮未能送與謫仙家還將一枝春挿向兩髻丫
　　和孫莘老次韻
去國光陰春雪消還家蹤跡野雲飄功名正自妨行樂
迎送纔堪博早朝雖去友朋親吏卒却辭讒謗得風謡
明年我亦江南去不問雄繁與寂寥
　博早朝(白居易詩雞鳴猶/獨睡不博早朝人)雄繁(指言劇/郡也)
　(慎按史容註山谷集云莘老前後典郡自廣徳徙湖/州又徙廬州持祖母䘮服除知蘇州云云先生倅杭)
　(時莘老自湖移廬有詩送之今是詩之作當在莘/老知蘇州時故結處有明年我亦江南去之句)
　　遊張山人園
壁間一軸烟蘿子盆裏千枝錦被堆慣與先生為酒伴
不嫌刺史亦顔開纎纎入麥黄花亂颯颯催詩白雨來
聞道君家好井水歸軒乞得滿瓶囘
　烟蘿子(經籍志有烟蘿子内真通元歌一巻又有烟/蘿子養柛關鎻秘訣圖一巻葢古之學仙得)
　(道者/也)
　　杜介熙熙堂
﨑嶇世路最先囘窈窕華堂手自開咄咄何曾書怪事
熙熙長覺似春臺白砂碧玉味方永黄紙紅旗心巳灰
遥想閉門投轄飲鵾絃鐵撥響如雷
　杜介(字幾先揚州人居/平山堂見本集)
　　次韻答劉涇
吟詩莫作秋蟲聲天公怪汝鈎物情使汝未老華髪生
芝蘭得雨蔚青青何用自燔以出馨細書千紙雜真行
新音百變口如鶯異義蜂起弟子爭舌翻濤瀾巻齊城
萬巻堆胸兀相撐以病為樂子未驚我有至味非煎烹
是中之樂吁難名綠槐如山闇廣庭飛蝱(一作/蟲)繞耳細
而清敗席展轉臥見經(一作/驚訛)亦自不(一作/不自)嫌翠織成意
行信足無溝坑不識五郎呼作卿吏民哀我老不明相
戒無復煩鞭刑時臨泗水照星星微風不起鏡面平安
得一舟如葉輕臥聞郵籖報水程蓴羮羊酪不須評一
飽且救饑腸鳴
　劉涇(字巨濟/註見前)
　　擕妓樂游張山人園
大杏金黄小麥熟墜巢乳鵲拳新竹故將俗物惱幽人
細馬紅粧滿山谷提壺勸酒意雖重杜鵑催歸聲更速
酒闌人散却關門寂歴斜陽挂疎木
　　種德亭(并引/)
　處士王復家於錢塘為人多技能而醫尤精期於活
　人而已不志於利築室候潮門外治園圃作亭榭以
　與賢士大夫游惟恐不及然終無所求人徒知其接
　花蓺果之勤而不知其所種者德也乃以名其亭而
　作詩以遺之
小圃傍城郭閉門芝术香名隨市人隱德與佳木長元
化善養性倉公多禁方所活不可數相逢旋相忘但喜
賓客來置酒花滿堂我欲東南去再觀雙檜蒼山茶想
出屋湖橘應過墻木老德亦熟吾言豈荒唐
　雙檜(本集有王復秀才所居/雙檜二絶句見第八巻)荒唐(莊子天下篇以繆/悠之說荒唐之言)
　(無端崖之詞時/縱恣而不儻)
　　附子由作(欒城集題云/贈王復秀才)
　　候潮門外王居士平昔交游遍海涯本種松杉為
　　老計晚將亭榭付鄰家為生有道終安隱好事來
　　游空嘆嗟猶有東坡舊詩巻忻然對客展龍蛇(自/注)
　　(王君舊有園亭子瞻兄名之曰/種德其亭頃以貧故鬻之矣)
　　(慎按欒城集子由此詩自續溪還朝道過錢塘乃/元豐乙丑所作距東坡寄詩已七年亭已易主而)
　　(王復尚/無恙也)
　　次韻僧潛見贈
道人胸中水鏡清萬象起滅無逃形獨依古寺種秋菊
要伴騷人餐落英人間底處有南北紛紛鴻雁何曾㝠
閉門坐穴一禪榻頭上嵗月空崢嶸今日偶出為求法
欲與慧劍加礱硎雲衲新磨山水出霜髭不翦兒童驚
公侯欲識不可得故知倚市無傾城秋風吹夢過淮水
想見橘柚垂空庭故人各在天一角相望落落如晨星
彭城老守何足顧棗林桑野相邀迎千山不憚荒店逺
兩脚欲趁飛猱輕多生綺語磨不盡尚有宛轉詩人情
猿吟鶴唳本無意不知下有行人行空堦夜雨自清絶
誰使掩抑啼孤惸我欲仙山掇瑶草傾筐坐嘆何時盈
簿書鞭扑盡填委煮茗燒栗宜宵征乞取摩尼照濁水
共看落月金盆傾
　僧潛(咸淳臨安志道潛於潛浮溪邨人字參寥本姓/何㓜不茹葷以童子誦法華經為比丘於内外)
　(典無所不通崇寧末示寂賜號妙總大師○補録施/氏原註東坡守吳興㑹於松江既謫居不逺二千里)
　(相從於齊安留期年遇移汝海同遊廬山有次韻留/别詩坡守錢塘卜智果精舍居之入院分韻賦詩又)
　(作參寥泉銘坡南遷遂欲轉海訪之以書力戒勿萌/此意自揣餘生必須相見當路亦捃其詩語謂有刺)
　(譏得罪反初服建中靖國初曾子開言其非罪詔復/薙髪此段序參寥生平及與先生游好最詳不知新)
　(刋本何故/刪去之)綺語(佛氏口之四業妄/言綺語其二也)詩人情(朱弁風月/堂詩話參)
　(寥自杭謁坡於彭城一日燕郡寮謂客曰參寥雖不/與此集然不可不惱之也遣官妓馬盼盼持紙筆就)
　(求詩參寥援筆立成有禪心已作沾泥絮不逐春風/上下狂之句坡喜曰吾嘗見柳絮落泥中謂可以入)
　(詩偶未収入遂/為此人所先)
　　　　慎按參寥於是年四月過徐州有詩案可据
　　　　施氏原本訛編九日詩後今與下篇俱移於
　　　　此
　　次韻潛師放魚
法師說法臨泗水無數天花隨麈尾勸將凈業種西方
莫待夢中呼起起哀哉若魚竟坐口逺媿知幾穆生醴
况逢孟簡對盧仝不怕校人欺子美疲民尚作魚尾赤
數罟未除吾顙泚法師自有衣中珠不用辛苦泥沙底
　凈業(梁武帝凈業賦見凈業/之可愛與不殺而為囙)孟簡(唐詩紀事孟簡字/幾道徳州人元和)
　(中擢/第)子美(左傳襄公二十五年鄭子展子産帥車七/百乘伐陳宵突陳城遂入之子美入數俘)
　(而出注云子/美即子産也)泥沙底(白居易放魚詩不須/泥沙底辛苦覓明珠)
　(烏臺詩案元豐元年四月軾知徐州日有相識浙僧/道潛來相看同在河亭上坐見人打魚其僧買魚放)
　(生作詩一首即無譏諷軾依韻和詩一首與本人云/疲民尚作魚尾赤左傳云如魚頳尾衡流而方揚裔)
　(註云魚勞則尾赤是時徐州大水之後夫役數起軾/言民之疲病如魚勞而尾赤也數罟謂魚網之宻細)
　(者以言民既疲病朝廷又行青苗助役不為除放如/宻網之取魚皆以譏朝廷新法不便以致大水之災)
　(也此段施氏原註失載補/註本亦不全今備錄之)
　　附參寥原作
　　嘉魚滿盤初出水尚有青萍㸃紅尾銀鰓戢戢畏
　　烹煎崛强有時俄自起彼客殷勤贈使君願向中
　　厨薦醪醴使君事道不事腹杞菊終年食甘美傳
　　呼慎勿付庖人百步洪邊放清泚囘首無欺子産
　　淳漫道悠然泳波底
　　文與可有詩見寄云待將一段鵝溪絹掃取寒梢
　　萬尺長次韻答之
為愛鵝溪白蠒光掃殘雞距紫毫芒(一作/鋩)世間那有千
尋竹月落庭空影許長
　鵝溪(任淵山谷内集註鵝溪/在今潼川畫絹所出)千尋竹(本集襍記與可/畫竹初不自貴)
　(重持縑素而請者足相踵於門與可厭之投諸地曰/吾將以為櫗材及與可自洋州還余為徐州與可寄)
　(書曰近語士大夫墨竹一𣲖近在彭城襪材當萃於/子矣書尾復一詩云云予謂與可竹長萬尺當用絹)
　(二百五十匹因答詩云云與可笑曰蘇子瞻辨則辨/矣然二百五十匹吾將買田而歸老焉○慎按丹淵)
　(集失原作全/首無從采錄)
　　聞辯才法師復歸上天竺以詩戲問
道人出山去山色如死灰白雲不解笑青松有餘哀忽
聞道人歸鳥語山容開神光出寳髻法雨洗浮埃想見
南北山花發前後臺寄聲問道人借禪以為詼何所聞
而去何所見而囘道人笑不答此意安在哉昔年本不
住今者亦無來此語竟非是且食白楊梅
　辯才復歸天竺(欒城集辯才塔碑云師年二十五賜/紫衣及辯才號沈遘治杭請住上天)
　(竺居十七年有僧文㨗者利其富倚權貴人奪而有/之遷師於下天竺復逐師於潛逾年捷敗事聞朝廷)
　(復以上天竺畀師㨗之在天竺也施者不至巗谷草/木為之索然及師之復歸山中百物皆若有喜色清)
　(獻趙公親見而贊之曰師去天竺山空鬼哭天竺/師歸道塲光輝留三年終捨去老於南山之龍井)南
　北山(白居易寄天竺禪師/詩南山雲起北山雲)前後臺(白居易詩又云前/臺花發後臺見先)
　(生二句/皆用之)
　　和子由送將官梁左藏仲通
雨足誰言春麥短城堅不怕秋濤巻日長惟有睡相宜
半脫紗巾落紈扇芳草不鋤當户長珍禽獨下無人見
覺來身世都是夢坐久枕痕猶著面城西忽報故人來
急掃風軒炊麥飯(公自注徐/州所出)伏波論兵初矍鑠中散談
仙更清逺南都從事亦學道不惜腸空誇腦滿問羊他
日到金華應許相將遊閬苑
　梁仲通(名交見/欒城集)
　　附子由原作(欒城集題云送/梁交之徐州)
　　湖水清且深新荷半猶卷未見紅粧窈窕娘先排
　　翠羽參差扇水面風生人未知欹傾俯仰長先見
　　㟁上遊人暮不歸清香入袖凉吹靣投壺擊鞠綠
　　楊陰共盡清樽飱白飯坐中飛將忽先起輕衫出
　　試彭門逺百步洪西白浪翻戲馬臺南雲岫滿江
　　山雄麗洵宜人風流孰似梁王苑
　　次韻秦觀秀才見贈秦與孫莘老李公擇甚熟將
　　入京應舉
夜光明月非所投逢年遇合百無憂將軍百戰竟不侯
伯郎一斗得凉州翹關負重非無力十年不入紛華域
故人坐上見君文謂是古人吁莫測新詩說盡萬物情
硬黄小字臨黃庭故人已去君未到空吟河畔草青青
誰謂他鄉各異縣天遣君來破吾願一聞君語識君心
短李髯孫眼中見江湖放浪久全真忽然一鳴驚倒人
縱横所值(一作/往)無不可知君不怕新書新千金敝帚那
堪換我亦淹留豈長算山中既未决同歸我聊爾耳君
其漫
　秦觀(宋史秦觀字少游少豪雋慷慨溢於文詞登第/歴秘書省正字兼國史院編修官紹聖初坐黨)
　(籍出通判杭州御史劉拯論其損益實錄貶監處州/酒稅尋削秩徙郴州編管又徙雷州徽宗即位復官)
　(放還至藤州而卒文集四十巻施氏原註東坡剛直/忠正二聖追神宗遺言將付大政臺諌多惎間凡所)
　(與輙攻之少/游其一也)秀才(唐書杜正倫傳隋世重舉秀才天/下不十人而正倫一門三秀才皆)
　(髙/第)
　　附秦少游原作
　　人生異趣各有求繫風捕影祗懷憂我獨不願萬
　　户侯惟願一識蘇徐州徐州雄偉非人力世有高
　　名擅區域珠樹三株詎可攀玊海千尋真莫測一
　　昨秋風動逺情便憶鱸魚訪洞庭芝蘭不獨庭中
　　秀松栢仍當雪後青故人持節過鄉縣敎以東來
　　償所願天上麒麟昔漫聞河東鸑鷟今纔見不將
　　俗物礙天真北斗以南能幾人八磚學士風標逺
　　五馬使君恩意新黄塵冥冥日月換中有盈虛亦
　　何算據龜食蛤暫相從請結後期游汗漫
　　附子由作(欒城集題云次韻秦觀/秀才携李公擇書相訪)
　　淮南三嵗吾何求使君到後銷人憂君言有客輕
　　公侯扁舟相從古揚州致之匹馬恨無力千里相
　　望同異域新詩空使四座驚隠居未易凡人測使
　　君南歸無限情鴻飛擕書墮我庭此書兼致昔年
　　客袖中麗句淮山青老夫强顔依府縣堆案文書
　　本非願清談亹亹解人頤安得座右長相見狂客
　　吾非賀季真醉吟君似謫仙人末契長遭少年笑
　　白髪應慚傾葢新都城酒貴誰當換塵埃垢靣非
　　良算歸來泗上正思君莫待黄花霜爛漫
　　僕曩於長安陳漢卿家見吳道子畫佛碎爛可惜
　　其後十餘年復見之於鮮于子駿家則已裝背完
　　好子駿以見遺作詩謝之
貴人金多身復閒爭買書畫不計錢巳將鐵石充逸少
(公自注大王書中有殷鐵/石字鐵石乃梁武帝時人)更補朱繇為道𤣥(公自注世/所収吳道)
(子畫多朱/繇筆也)烟薰屋漏裝玉軸鹿皮蒼璧知誰賢吳生畫
佛本神授(一作/駿)夢中化作飛空仙覺來落筆不經意柛
妙獨到秋毫顛昔我長安見此畫歎息至寳空潸然素
絲斷續不忍看巳作蝴蝶飛聨翩君能収拾為補綴體
質㪚落嗟柛全誌公彷彿見刀尺修羅天女猶雄妍如
觀老杜飛鳥句脫字欲補知無縁問君乞得良有意欲
將俗眼為洗湔貴人一見定羞怍錦囊千紙何足捐不
須更用博麻縷付與一炬隨飛烟
　修羅天女(維摩經註阿修羅男醜女端正有大勢力/常與天共鬬此柛果報最勝隣次諸天而)
　(非夭/也)博麻縷(言貴人所蓄書畫多􁃶物不值一錢不/足以博麻縷止宜付之一炬而巳王註)
　(謬引佛氏麻三斤語施/氏補註復取之何也)
　　雨中過舒敎授
疎疎簾外竹瀏瀏竹間雨窗扉靜無塵几硯寒生霧美
人樂幽獨有得縁無慕坐依蒲褐禪起聴風甌語客來
淡無有洒掃凉冠履濃茗洗積昏妙香凈浮(一作/無訛)慮歸
來北堂闇一一微螢度此生憂患中一餉安閒處飛鳶
悔前笑黄犬悲晚悟自非陶靖節誰識此間趣
　舒敎授(即舒煥施氏原註時舒為徐州教授元祐八/年以左朝郎校對秘書省黄本書籍紹聖初)
　(通判熙州孫彦同職官分紀云通典漢郡國皆有文/學椽唐府郡置經學博士各一人以五經敎授學生)
　(宋無專員諸州文學/之職從九品為散官)
　　次韻舒敎授寄李公擇
草書妙絶吾所兄真書小低猶抗行論文作詩俱不敵
看君談笑収降旌去年逾月方出晝(公自注予去/年留齊月餘)為君
劇飲幾濡首今年過我雖少留寂寞陶潛方止酒(公自/注此)
(行公擇病/酒夕不飲)别時流涕攬君鬚懸知此懽墮空虗松下縱
横餘屐齒門前轣轆想君車怪君一身都是德近之清
潤淪肌骨細思還有可恨時不許藍橋見傾國(公自注/公擇有)
(婢名雲英屢/欲出不果)
　　又送鄭户曹(按本年中秋月詩鄭子向河朔公自/注云鄭僅赴大名户曹施氏云時為)
　　(冠氏令/者訛)
水繞彭城(一作/祖)樓山圍戲馬臺古來豪傑地千載有餘
哀隆凖飛上天重瞳亦成灰白門下吕布大星隕臨淮
尚想劉徳輿置酒此徘徊爾來苦寂寞廢圃多蒼苔河
從百步響山到九里囘山水自相激夜聲轉風雷蕩蕩
清河壖黄樓我所開秋月墮城角春風揺酒杯遲(去/聲)君
為座客新詩出瓊瑰樓成君已去人事固多乖他年君
倦游白首賦歸來登樓一長嘯使君安在哉
　彭城樓(太平寰宇記魏刺史王延明移彭/祖廟於子城東北樓為彭城樓)戲馬臺(元/和)
　(郡縣志戲馬臺在彭城縣東/南二里項羽所造戲馬於此)劉徳輿(南史宋高祖本/紀劉裕字徳輿)
　(文選注宋武帝為宋公在彭城九日/出項羽戲馬臺至今相承以為舊凖)九里山(太平寰/宇記引)
　(𤣥中記云彭城有九里山有穴潛通瑯琊名勝志九/嶷山在徐州東北九里山陰有孫氏墓碑上刋九嶷)
　(山俗名/九里山)
　　次韻黄魯直見贈古風二首
嘉榖臥風雨稂莠登我塲陳前漫方丈玊食慘無光大
哉天宇間美惡更臭香君看五六月飛蚊殷囘廊兹時
不少假俯仰霜葉黄期君蟠桃枝千嵗終一嘗顧我如
苦李全生依路傍紛紛不足道悄悄徒自傷
　黄魯直(宋史黄庭堅字魯直第進士哲宗立召為秘/書郎神宗實錄檢討官紹聖初章惇蔡卞論)
　(實錄多誣貶涪州别駕黔州安置又移戎州徽宗即/位乞郡得太平州到任九日罷主管玊隆觀尋除名)
　(編管宜州徙永州卒年六十○施氏原註魯直學問/文章天成性得於詩尤高善法書自成一家東坡所)
　(以推揚汲引如恐不及初游灊皖山谷寺樂其林泉/因自號山谷道人建炎問贈直龍圖閣髙宗愛其筆)
　(札御府収蓄甚富/且錄用其家云)
　(烏臺詩案元豐元年二月内北京國子監敎授黄庭/堅寄書一封幷古詩二首與軾依韻和答云嘉榖臥)
　(風雨至玊食慘無光以譏今之小人勝君子如稂莠/之奪嘉榖又云大哉天宇間至悄悄徒自傷意言君)
　(子小人進退有時如夏月蚊虻縱横至秋自息比黄/庭堅於蟠桃進必遲自比苦李以無用全生又取詩)
　(云愠於羣小以譏諷當今進用之人皆小人/也此段全文已載施氏原註中今依例附錄)
空山學仙子妄意笙簫聲千金得竒藥開視皆豨苓不
知市人中自有安期生今君已度世坐閲霜中蔕摩挲
古銅人嵗月不可計閬風安在哉要君相指似
　　附黄魯直原作二首
　　江梅有佳實托根桃李塲桃李終不言朝露借恩
　　光孤芳忌皎潔氷雪空自香古來和鼎實此物升
　　廟廊嵗月坐成晚烟雨青已黄得升桃李盤以逺
　　初見嘗終然不可口棄擲官道旁但使(烏臺詩案/作但取)
　　本根在棄捐果(詩案/作庸)何傷
　　青(一作/長)松出洞(一作/澗)壑十里聞風聲上有百尺絲
　　下有千嵗苓(苕溪漁隠叢話尚有自性/得久要為人制頽齡二句)小草有逺
　　志相依在平生醫和不並世深根且固蒂人言可
　　醫國何用太早計小大才則殊氣味固(詩案/作苦)相似
　　次韻答舒敎授觀余所藏墨
異時長笑王㑹稽野鶩膻腥汚刀几暮年却得庾安西
自厭家雞題六紙二子風流冠當代顧與兒童爭愠喜
秦王十八已龍飛嗜好晚將蛇蚓比我生百事不挂眼
時人繆說云工此世間有癖念誰無傾身障簏尤堪鄙
人(一作/一)生當著幾緉屐定心肯為微物(一作/塵)起此墨足
支三十年但恐風霜侵髪齒非人磨墨墨磨人缾應未
罄罍先耻逝將振衣歸故國數畝荒園自鋤理作書寄
君君莫笑但覓來禽與青李一螺㸃漆便有餘萬竈燒
松何處使君不見永寧第中擣龍麝列屋閒居清且美
倒暈連眉秀嶺浮雙鴉畫鬢香雲委時聞五斛賜蛾綠
不惜千金求獺髓聞君此詩當大笑寒窗冷硯氷生水
　　送鄭户曹賦席上果得榧子
彼美玊山果粲為金(一作/銀)槃實瘴霧脫蠻溪清樽奉佳
客客行何以贈一語當加璧祝君如此果德膏以自澤
驅攘三彭仇已我心腹疾願君如此木凛凛傲霜雪斵
為君倚几滑凈不容削物微興不淺此贈毋輕擲
　玊山果(本草榧實一名玊山果藝苑雌黄云予與潘/伯龍食榧子言諸䖏皆不及玊山者方悟東)
　(坡詩語恐是上饒玊山縣潘云玊山地名在婺之東/陽縣所生榧子香脆與他處逈殊故集韻榧字註云)
　(木名有實出東陽諸郡而本草亦云出今東陽/諸郡施氏補註引王註云出信州玊山者訛)斵為
　几(本草又云榧一作棑其木名文木葉似杉木如栢/理如松肌細軟可為器用詩家所云棑几即此)
　三彭(中黄經云一者上蟲居腦中二者中蟲居明堂/三者下蟲居腸胃名曰彭琚彭質彭矯惡人進)
　(道喜人/退志)
　　送胡掾
亂葉和凄雨投空如散絲流年一如此遊子去何之節
義古所重艱危方自兹他年著清徳仍復畏人知
　　答仲屯田次韻
秋來不見渼陂岑千里詩盟忽重尋大木百圍生逺籟
朱絃三歎有遺音清風巻地収殘暑素月流天掃積陰
欲遣何人賡絶唱滿堦桐葉候蟲吟
　　宻州宋國博以詩見紀在郡雜詠次韻答之
吾觀二宋文字字照縑素淵源皆有考竒險或難句後
來邈無繼嗣子其殆庶胡為尚流落用舍真有數當時
茍悅可慎勿笑枤杜斵窗誰赴捄袖手良優裕山城辱
吾繼缺短煩遮䕶昔年繆陳詩無人聊瓦注於今賡絶
唱外重中已懼何當附家集擊壤追咸濩
　二宋(宋史宋庠初名郊字公序安陸人弟䢶字子京/兄弟同舉進士禮部奏祁第一庠第三章獻太)
　(后不欲以弟先兄擢庠第一置祁第十入呼二宋以/大小别之庠練習典故擅儒雅之望祁亦能文多建)
　(白/)嗣子(史譏公序愛信㓜子多與小人游為御史吕/誨所劾請勅庠不得以二子隨子京於皇祐)
　(中亦坐其子從張彦方游以龍圖閣學士出知亳州/則二宋之子俱不能世其家者也故先生詩中亦多)
　(微/詞)
　　答范淳甫(按范内翰集/中失原作)
吾州下邑生劉季誰數區區張與李(公自注來詩有張/僕射李臨淮之句)
重瞳遺迹已塵埃惟有黄樓臨泗水(公自注郡有㕔事/俗謂之覇王㕔相)
(傳不可坐僕拆/之以葢黄樓)而今太守老且寒俠氣不洗儒生酸猶
勝白門窮吕布欲將鞍馬事曹瞞
　范淳甫(梁溪漫志范淳甫之母夢鄧禹而生子故名/祖禹字夢得司馬温公為改字淳甫宋史范)
　(柤禹成都華陽人進士甲科従司馬温公編修通鑑/書成薦為秘書省正字哲宗立遷著作郎兼侍講蘇)
　(軾稱為講官第一○補錄施氏原註柤禹㓜孤鞠於/叔祖忠文公景仁元祐初自正字擢右正言修柛宗)
　(實録由著作郎兼侍講又試中書舎人自除拾遺及/螭掖皆以婦父吕正獻秉政辭不拜正獻薨乃擢右)
　(諫議大夫遷給事中禮部侍郎翰林學士其議論皆/關天下大體哲宗親政忠讜日聞紹述事興言不見)
　(聴請外以龍圖學士知陜州言者論修實錄詆誣連/貶永賀賓紀而卒年五十八東坡與范氏同為蜀人)
　(而忠文敬愛其兄弟故與淳甫意好尤篤元祐中居/要路志同道合相與力持國是後南遷淳甫殁於烟)
　(瘴坡於海外聞之以書弔諸子許為志墓坡既北還/淳甫亦許歸葬期諸子於道中一見竟不相遇子冲)
　(字元長髙宗/擢為學士)下邑(元和郡縣志沛縣東南至徐州一/百四十三里本秦舊縣取沛澤為)
　(名漢興四年改為沛郡理相城以此為小沛魏分立/譙郡又以沛國為王國宋為沛縣改屬徐州隋罷郡)
　(縣屬仍舊史記髙祖十二年破黥布還過沛謂沛父/老曰遊子悲故鄉吾雖都關中萬嵗後吾魂魄猶樂)
　(思沛且朕自沛公以誅暴/亂其以沛為朕湯沐邑)白門(輿地志徐/州南門也)
　　次韻答王定國
每得君詩如得書宣心寫妙書不如眼前百種無不有
知君一以詩驅除傳聞都下十日雨青泥没馬街生魚
舊雨來人今不來悠然獨酌臥清虚我雖作郡古云樂
山川洵美非吾廬願君不廢重九約念此衰冷勤呵噓
　清虚(王定國堂名本集/有詩子由有記)
　　和鮮于子駿鄆州新堂月夜二首(公自註前次/韻後不次)
去嵗遊新堂春風雪消後池中半篙水池上千尺柳佳
人如桃李蝴蝶入衫袖山川今何許疆野(一作/界)已分宿
嵗月不可思駛若船放溜繁華真一夢寂寞兩榮朽惟
有當時月依然照杯酒應憐船上人坐穩不知漏
　鄆州(元和郡縣志漢東平國後為郡隋分兖州萬安/縣置鄆州宋史地理志鄆州初為京東路熙寜)
　(七年分為東西兩路鄆州屬西路名勝志今為鄆城/縣屬濟寧州宋史鮮于侁傳柛宗朝自利州路轉運)
　(使判官為京東/西路轉運使)溜(鮮于子駿原作流自註云去聲先/生和詩及欒城集俱作溜二字固)
　(可通/用也)
　　附鮮于子駿原作(原詩載宋文鑑題云新堂夜坐/月色皎然由連理亭信步亭中)
　　(徘徊久之因/為五言一首)
　　秋風吹微凉天雨新霽後閒齋獨隱几明月在髙
　　柳振衣步庭下顥氣入襟袖天空雲漢明隱約辨
　　列宿蒼蒼松檜上零露霏欲溜脫葉滿閒園繁華
　　迨衰朽清霄望蟾影宜付一杯酒多病謝樽罍城
　　頭轉寒漏
　　附子由次韻
　　長愛陶先生閒居棄官後牀上臥看書門前自栽
　　柳低囘顧微祿畢竟誰挽袖索莫秋後蜂青熒曉
　　天宿惟將不繫舟託此春江溜尺書慰窮獨秀句
　　驚枯朽遥知新堂夜明月入杯酒千里共清光照
　　我茅簷漏
明月入華池反照池上堂堂中隱几人心與水月凉風
螢已無迹露草時有光起觀河漢流步屧響長廊名都
信繁㑹千指調笙簧先生病不飲童子為燒香獨作五
字詩清絶如韋郎詩成月漸側皎皎兩相望
　韋郎(賓退錄韋應物京兆長安人貞元十年二月由/左司郎中補外得蘓州刺史年九十餘不知所)
　(終洪容齋題䟦云韋蘇州集中有詩云少事武皇帝/無賴恃恩私一字都不識飲酒肆頑癡武皇升仙後)
　(憔悴被人欺讀書事已晚把筆學題詩兩府始収跡/南宫繆見推非才果不容出守撫惸嫠云云葢應物)
　(自序其少年事也唐/史失其事不為立傳)
　　送將官梁左藏赴莫州
燕南垂趙北際其間不合大如礪至今父老哀公孫烝
土為城鐵作門城中積榖三百萬猛士如雲驕不戰一
旦鼓角鳴地中帳下美人空掩面豈如千騎平時來笑
談謦欬生風雷葛巾羽扇紅塵靜投壺雅歌清燕開東
方健兒虓虎様泣涕懷思亷耻將彭城老守亦凄然不
見君家雪兒唱
　左藏(元豐類稿興國初左藏之財既充斥始分為三/錢與金帛皆别藏典守者亦各異宋史職官志)
　(左藏庫東西作坊使階武顯大夫西京左藏庫使階/武經大夫作坊副使階武顯郎左藏副使階武經郎)
　(楊奐汴故宫記宣㣲院北曰御藥院其/北曰右藏庫右藏庫之東曰左藏庫)莫州(太平寰/宇記河)
　(北道莫州文安郡領鄚縣任丘長豐三縣易京城在/鄭縣西北三十里然則今之雄縣乃公孫瓚易京也)
　(王註莫州/即易京訛)
　　附子由作(欒城集題云送梁/交供備知莫州)
　　猛士當令守四方中原諸將近相望一樽度日空
　　閒暇千騎臨邊自激昻談笑定先降鹵使詩書仍
　　得靖戎行君看宿將何承矩安用摧鋒百戰塲
　
　
　
　
　
　
　
　
　
　蘇詩補註巻十六
欽定四庫全書
　蘇詩補註巻十七　　翰林院編修查愼行撰
　古今體詩五十一首(元豐戊午秋冬/在徐州任作)
　　次韻子由送趙㞦歸覲錢塘遂赴永嘉
歸舟轉河曲稍見楚山蒼候吏來迎客呉音已帶鄉言
從謝康樂先獻魯靈光已擊三千里何須四十强風流
半刺史淸絶校書郎到郡詩成集尋溪水濺裳芒鞵隨
采藥蠒紙記流觴海靜蛟鼉出山空草木長宦遊無遠
近民事要更嘗願子傳家法他年請上方
　趙㞦(按東都事畧趙抃傳後云子㞦亦篤行君子嘗/為御史論事知治體後為太僕少卿以卒初不)
　(著其字亦不及倅温事文與可丹淵集趙秘書墓志/則云治平二年天水趙公之子新授秘書省校書郎)
　(知杭州於潛縣事名㞦字景仁以疾卒於洛陽官舎/云云以歲月考之淸獻公守杭在熙寧之末元豐之)
　(初其子省覲正此時事淸獻集中有十八男㞦自温/倅迎于雁蕩詩則公自杭罷歸永嘉㞦尚為温倅若)
　(据墓志前此十餘年㞦早殁矣後閱清獻公神道碑/公二子長曰岏終於潛令次即㞦乃知丹淵集㞦當)
　(作岏景仁乃岏字也施氏原注趙㞦字景口景字下/脫去一字補注本遂以景仁實之失于考証竟混兩)
　(人為一矣/不可不辨)
　　附子由原作
　　世人何局促奔走鬢蒼蒼聞道餘杭守獨游何有
　　鄉禪心朝吐日元氣夜生光淸靜安罷瘵寛仁服
　　暴强聲名髙一世風采見諸郎謁帝朱為紱還家
　　綵作裳經過畱畫舫談笑接清觴問訊顔依舊崢
　　嶸歲自長人生真幾許世味不堪嘗歸去聞詩罷
　　求余却老方
　　中秋月(一本有寄/子由三字)三首
殷勤去年月㶑灩古城東憔悴去年人卧病破窗中徘
徊巧相覓窈窕穿房櫳月豈知我病但見歌樓空撫枕
三嘆息扶杖起相從天風不相哀吹我落瓊宫白露入
肺肝夜吟如秋蟲坐令太白豪化為東野窮餘年知幾
何佳月豈屢逢寒魚亦不睡竟夕相噞喁
六年逢此月五年照離别(公自注中秋有月凡六年/矣惟去歲與子由會于此)歌
君别離曲(公自注子由/有水調歌頭)滿座為凄咽畱都信繁麗此會
豈易擲鎔銀百頃湖挂鏡千尋闕三更歌吹罷人影亂
清樾歸來北堂下寒光翻露葉唤酒與婦飲念我向兒
説豈知衰病後空盞對梨栗但見古河東荍(一作蕎/音義同)麥
花(一作/如)鋪雪欲和去年曲復恐心斷絶
　畱都(謂南京時子由/在張安道幕)
舒子在汶上閉門相對清(公自注舒煥/試舉人鄆州)鄭子向河朔(公/自)
(注鄭僅赴/北京戸曹)孤舟連夜行頓子雖咫尺兀如在牢扃(公自/注頓)
(起來徐/試舉人)趙子寄書來水調有餘聲(公自注今日得趙杲/鄉書猶記余在東武)
(中秋所作水/調歌頭也)悠哉四子心共此千里明明月不解老良
辰難合幷回頭(一作/顧)坐上人聚散如流萍嘗聞此宵月
萬里同隂晴(公自注故人史生為余言嘗見海賈云中/秋有月則是嵗珠多而圓賈人常以此候)
(之雖相去萬里他日會合/相問則陰晴無不同者)天公自著意此會那可輕明
年各相望俯仰今古情
　水調(本集有丙辰中秋懽飲達旦大/醉作水調歌頭兼懐子由詞)
　　中秋見月懐(一作/寄)子由
明月未出羣山髙瑞光萬(一作/千)丈生白毫一盃未盡銀
闕涌亂雲脫壊如崩濤誰為天公洗眸子應費明河千
斛水遂令冷看世間人照我湛然心不起西南大星如
彈丸角尾奕奕蒼龍蟠今宵注眼看不見更許螢火爭
清寒何人艤舟臨古汴千燈夜作魚龍變曲折無心逐
浪花低昻赴節隨歌板(公自注是夜賈/客舟中放水燈)青熒滅没轉山
前(一作/前山)浪颭風廻豈復堅明月易低人易散歸來呼酒
更重看堂前月色愈淸好咽咽寒螿啼露草巻簾推戸
寂無人窗下咿啞惟楚老(公自注近有/一孫名楚老)南都從事莫羞
貧對月題詩有幾人明朝人事隨日出怳然一夢瑶臺
客
　楚老(本集與李公擇尺牘云某有一孫/體頗碩重八月十二日生名楚老)
　　附子由次韻
　　西風吹暑天益髙明月耿耿分秋毫彭城閉門青
　　嶂合卧聽百步鳴飛濤使君携客登燕子月色著
　　人冷如水筵前不設鼓與鐘處處笛聲相應起浮
　　雲捲盡畱金丸戯馬臺西山鬱蟠杯中淥酒一時
　　盡衣上白露三更寒扁舟明日遊古汴回首逡廵
　　陵谷變河吞巨野入長淮城没黄流只三板明年
　　築城城似山伐木為隄隄更堅黄樓未成河已退
　　空有遺跡令人看城頭見月應更好河流深處今
　　生草子孫幸免魚鼈食歌舞聊寛使君老南都從
　　事老更貧羞見青天月照人飛鶴入籠不能出曾
　　是彭城坐中客
　　答王鞏(公自注鞏將見過有/詩自謂惡客戯之)
汴泗遶吾城城堅如削銕中有李臨淮號令肝胆裂古
來彭城守未省怕惡客惡客云是誰祥符相公孫是家
豪逸生有種千金一擲頗黎盆連車載酒來不飲外酒
嫌其村子有千瓶酒我有萬株菊任子滿頭挿團團見
花不見目醉中挿花歸花重壓折軸問客何所須客言
我愛山青山自遶郭不要買山錢此外有黄樓樓下一
河水美哉洋洋乎可以療饑并洗耳彭城之游樂復樂
客惡何如主人惡
　嫌其村(演繁露云唐令在田野者為村别置村正一/人故世之鄙陋者因以村名之東坡詩不飲)
　(外酒嫌其村/正用此意)
　　次韻王定國馬上見寄
昨夜霜風入裌衣曉來病骨更支離疎狂似我人誰顧
坎坷憐君志未移但恨不携桃葉女尚能來趁菊花時
南臺二謝人無繼直(一作/只)恐君詩勝義熙(公自注二謝/從宋武帝九)
(日燕戯/馬臺)
　義熙(晉安帝年號時宋武/帝為晉臣鎮徐州)
　　與頓起孫勉泛舟探韻得未(一作/味)字
窗前堆梧桐床下鳴絡緯佳人尺書到客子中夜喟朝
來一樽酒晤語聊自慰秋蠅已無聲霜蟹初有味當為
壯士飲眥裂須磔蝟勿作兒女懐坐念蠨蛸畏山城亦
何有一笑瀉肝胃泛舟以娯君魚鼈多可餼縱為十日
飲未遽主人費吾儕俱老矣耿耿知自貴(一作/愧)寧能傍
門户啼笑雜猩狒要將百篇詩一吐千文氣蕭條嵗行
暮迨此霜雪未明朝出城南遺跡觀楚魏西風廹吹帽
金菊亂如沸顧君勿言歸輕别吾所諱
　頓起(鄆州人時來徐州/試舉人見公自注)孫勉(觀先生送勉詩當是淮/南人莘老之弟也時與)
　(頓起同/為考官)
　　次韻答頓起二首
挽袖推腰踏破紳舊聞携手上天門相逢應覺聲容似
欲話先驚歲月奔新學已皆從許子諸生猶自畏何蕃
殿廬直宿真如夢猶記憂時策萬言(公自注頓君及第/時余為殿試編排)
(官見其答䇿語頗直其後與子由試舉人西京既罷/回登嵩山絶頂嘗見其唱酧詩十餘首頓詩中及之)
　上天門(言其同子由登嵩山事先生/自注甚明施注引太山非也)
十二東秦比漢京去年古寺共題名(公自注去歲/見之于青州)早衰
怪我遽如許苦學憐君太瘦生茅屋擬歸田二頃金丹
終掃雪千莖何人更似蘇司業和遍新詩滿洛城
　　九日黄樓作
去年重陽不可說南城夜半千漚發水穿城下作雷鳴
泥滿城頭飛雨滑黄花白酒無人問日暮歸來洗鞾襪
豈知還復有今年把盞對花容一呷莫嫌酒薄紅粉陋
終勝泥中千柄鍤黄樓新成壁未乾清河已落霜初殺
朝來白露(一作/霧)如細雨(一作細/如雨)南山不見千尋刹樓前
便作海茫茫樓下空聞櫓鴉軋薄寒中人老可畏熱酒
澆腸氣先壓烟消日出見漁村遠水鱗鱗山齾齾詩人
猛士雜龍虎(公自注坐客三十/餘人多知名之士)楚舞呉歌亂鵝鴨一杯
相屬君勿辭此景(一作/境)何殊泛清霅
　黄樓(秦觀黄樓賦序云太守蘇公守彭城之明年既/治河決之變民以更生因繕修其城作黄樓于)
　(東門之上以為水受制于土而土/之色黄故取名焉子由亦有賦)
　　太虛以黄樓賦見寄作詩為謝(秦觀初字太虚後/改少游陳後山集)
　　(中有/字說)
我在黄樓上欲作黄樓詩忽得故人書中有黄樓詞黄
樓髙十丈下建五丈旗楚山以為城泗水以為池我詩
無傑句萬景驕莫隨夫子獨何妙雨雹散雷椎雄詞雜
今古中有屈宋姿南山多磬石清滑如流脂朱蠟以(一/作)
(為/)摹刻細妙分毫釐佳處未易識當有來者知
　　九日次韻王鞏
我醉欲眠君罷休已教從事到青州鬢霜饒我三千丈
詩律輸君一百籌聞道郎君閉東閣且容老子上南樓
相逢不用忙歸去明日黄花蝶也愁
　　送頓起(欒城集中有次韻頓起考試徐/沂舉人寄詩一首今不附錄)
客路相逢難為樂常不足臨行挽衫袖更賞折殘菊佳
人亦何念悽斷陽關曲酒闌不忍去共接一寸燭留君
終無窮歸駕不免促岱宗已在眼一往繼前躅天門四
十里夜看扶桑浴回頭望彭城大海浮一粟故人在其
下塵土相豗蹴惟有黄樓詩千古配淇澳(公自注頓有/詩記黄樓本)
(末/)
　(按頓起鄆州人故云岱宗已在眼此/詩所云天門則指太山與前詩有别)
　　送孫勉
昔年罷東武曾過北海縣白河翻雪浪黄土如蒸麫桑
麻冠東方一熟天下賤是時累饑饉嘗苦盜賊變每憐
追胥官野宿風裂面君為淮南秀文采照金殿(公自注/君嘗考)
(中進士/第一人)胡為事奔走投筆腰羽箭更被髯叅(一作/將)軍豪
篇來督戰(公自注其兄莘老以/詩寄之皆言戰事)親程三郡士玊石不能
衒欲知君得人失者亦稱善君才無不可要使經百鍊
吾詩堪咀嚼聊送别酒嚥
　北海縣(太平寰宇記後漢北海國齊北海郡皆此地/也隋開皇初罷郡置下宻縣屬青州十六年)
　(又于此置濰州大業二年州廢改下宻為北海縣歐/陽忞輿地廣志唐武徳二年以北海置濰州水為北)
　(海軍乾徳二年升/為州治北海縣)三郡士(本集徐州鹿鳴宴詩序元/豐元年三郡之士皆舉于)
　(徐謂徐及沂/鄆三州也)
　　李思訓畫長江絶島圖
山蒼蒼水茫茫大孤小孤江中央崖崩路絶猿鳥去惟
有喬木攙天長客舟何處來棹歌中流聲抑揚沙平風
軟望不到孤山久與舩低昂峩峩兩烟鬟曉鏡開新粧
舟中賈客莫漫狂小姑前年嫁彭郎
　李思訓(名畫録思訓與子昭道俱得山水之妙號大/李小李思訓神品昭道妙品本集雜記云唐)
　(人王摩詰李思訓之流畫山水峯巒自成變態雖蕭/然有出塵之姿然頗以雲物間之作浮雲高靄與孤)
　(鴻落照明㓕于江天之外舉/世宗之而唐人之典刑盡矣)大孤小孤(太平寰宇記/彭蠡湖周圍)
　(四百五十里湖心有大孤山以别徳化都昌之界小/孤山髙三十文周圍一里在彭澤縣古城西北九十)
　(里呉曾能改齋漫録南唐陳致雍曲臺奏議集其間/一首正大姑小姑山神像曰准祠部㨿彭澤鎮申大)
　(姑小姑乞改神像者孤山釋山云蜀孤也今下民訛/言穿鑿浮偽作為滛祀必也正名于義安取彭澤鎮)
　(所申改正甚允中所安排神像部伍典或不載但依/常式去婦人位立山神廟貎乃知南唐已嘗討論改)
　(正至本朝因循既久又復婦人像而勅額/至以聖母為稱其鹵莽曽不若南唐也)彭郎(名勝/志小)
　(孤北岸與彭澤縣接界山之西有小孤廟對岸/有澎浪磯語訛為彭郎遂有小姑嫁彭郎之語)
　　張安道見示近詩
人物一衰謝微言難重尋殷勤永嘉末復聞正始音清
談未足多感時意殊深少年有竒志欲和南風琴荒林
(一作/村)蜩􁉽(一作/蛩)亂廢沼蛙蟈滛遂欲掩兩耳臨文但噫
瘖蕭然王郎子來自緱山隂(公自註其婿/王鞏擕來)云見浮丘伯
吹簫明月岑遺聲落淮泗蛟鼉為悲吟願公正王度祈
招繼愔愔
　(烏臺詩案元豐元年八月内張方平令王鞏將詩一/巻來徐州封題云樂金堂雜咏乃是方平舊詩軾作)
　(一詩題巻末云云言晉元帝時衛玠初過江左不意/永嘉之末復聞正始之音軾意言人物衰謝不意復)
　(見張方平之文章才氣以譏諷今時衰薄也意以衛/玠比方平故云清談未足多感時意殊深言我非獨)
　(多衛玠清談但感時之人物衰謝微言難繼此意殊/深遠也又少年有竒志至臨文但噫瘖言軾少年本)
　(有志欲和天子薫風之詩因見學者多空言無實或/雜引佛老異端之書文字雜亂故以荒林廢沼比朝)
　(廷新法屢有變改事多荒廢致風俗虛浮學者誕妄/如蜩􁉽之紛亂遂掩耳不欲論文也又蕭然王郎子)
　(六句以王子晉比王鞏以浮丘伯比方平也願公正/王度祈招繼愔愔據左氏楚靈王欲求鼎于周求地)
　(于諸侯其臣右尹子革諫王其詩曰祈招之愔愔式/昭徳音思我王度式如玊式如金形民之力而無醉)
　(飽之心靈王不能用以及于難軾欲張方平勿為虛/言之詩當作譏諷朝廷闕失如祭公謀父作祈招之)
　(詩以正王也按此段施氏原註所/載刪落不全今考舊本備録焉)
　　附子由次韻
　　世俗甘枉尺所願求直尋不知一律訛大樂無完
　　音見利心自揺慮害安得深至人不妄言淡如朱
　　絲琴悲傷感舊俗不類騷人滛又非避世翁閔嘿
　　遽陽瘖嘐嘐晨鷄鳴豈問晴與隂世人積寸木坐
　　使高樓岑晩歲卧草廬誰聽梁甫吟他年楚倚相
　　倘能記愔愔
　　次韻王鞏顔復同泛舟
沈郎清瘦不勝衣邊老便便帶十圍躞蹀身輕山上走
懽呼舩重醉中歸舞腰似雪金釵落談辯如雲玊麈揮
憶在錢塘正如此回頭四十二年非
　　次韻張十七九日贈子由
千戈萬槊擁笓籬九日清樽豈復持(公自注是日南/都敇使按兵)官
事無窮何日了菊花有信不吾欺逍遙瓊館真堪羡取
次塵纓未可縻迨此暇時須痛飲他年長劍拄君頤
　張十七(即張恕寺/丞註見前)笓籬(北史笓籬戰格于女墻/跳出安之以遮矢石)
　　附子由次韻
　　無限黄花簇短籬濁醪霜蠏正堪持坐曹漫爾誇
　　勤瘁割肉何妨笑詆欺世外尊罍終日放俗間簿
　　領莫相縻茱萸挿遍知人少談笑須公一解頤
　　(慎按欒城集又有戱次前/韻寄王鞏二首今不具録)
　　次韻王鞏獨眠
居士身心如槁木旅館孤眼體生粟誰能相思琢白玊
服藥千朝償一宿天寒日短銀燈續欲往從之車脫軸
何人吹斷參差竹泗水茫茫鴨頭緑
　　次韻王鞏留别
去國已八年故人今有誰當時交遊内未數蔡充兒豈
無知我者好爵半已縻爭為東閣吏不顧北山移公子
表獨立與世頗異馳不辭千里遠成此一段竒蛾眉亦
可憐無奈思餅師無人伴客寢惟有支牀龜君歸與何
人文字相娯嬉持此調張子一笑當脫頤
　(補録施氏原注時王介甫罷相歸金陵以韓絳子華/代之又薦吕惠卿叅知政事相與守新法而不變故)
　(子華號傳法沙門惠卿號䕶法善神正人端士皆以/異論指為流俗廢棄于外其不能自持者亦枉道以)
　(從之故詩八句云云意有所指獨嘆定國異于他/人不肯屈節為用故又云公子表獨立云云也)
　　登雲龍山
醉中走上黄茅岡滿岡亂石如羣羊岡頭醉倒石作牀
仰看(石刻/作觀)白雲天茫茫歌聲落谷秋風長路人舉首東
南望拍手大笑使君狂
　黄茅岡(徐州志雲龍山在徐州/城東山之陰曰黄茅岡)
　　　　慎按此首先生手書刋石詩後題云元豐元
　　　　年九月十七日張天驥蘇軾顔復王鞏始登
　　　　此山
　　題雲龍草堂石磬
折為督郵腰懸作山人室殊非濮上音信是泗濵石
　　　　慎按此詩施氏原本不載新刻本載續補下
　　　　巻今附録于此
　　與舒教授張山人叅寥師仝遊戯馬臺書西軒壁
　　兼簡顔長道二首
古寺長廊院院行此軒偏慰旅人情楚山西斷如迎客
汴水南來故遶城路失玊鈎芳草合林亡白鶴古泉清
淡游何以娯庠老坐聽郊原琢磬聲
　西軒(名勝志戯馬臺髙數十仭周圍皆土阜宋/時于上建臺頭寺鑿磴以升中有西軒)楚山
　(即楚王山注見後/巻送張師厚詩下)
竹杖芒鞋取次行下臨官道見人情天寒菽粟猶栖畝
日暮牛羊自入城沽酒獨教陶令醉題詩誰似皎公清
更尋陋巷顔夫子乞取微言繼此聲
　　滕縣時同年西園
人皆種榆栁坐待十畝陰我獨種松栢守此一片心君
看閭里間盛衰日駸駸種木不種徳聚散如飛禽老時
吾不識用意一何深知人得數士重義忘千金西園手
所開珍木來千岑養此霜雪根遲彼鸞鳳吟池塘得流
水龜魚自浮沉幽桂日夜長白花亂青衿豈獨蕃草木
子孫已成林拱把不知數會當出千尋樊侯種梓漆壽
張富華簪我作西園詩以為里人箴
　滕縣(齊乘云古滕國漢初夏侯嬰封滕公後置蕃縣/隋改蕃為滕縣唐屬徐州宋屬鄆州按寰宇記)
　(及輿地廣記皆以滕縣為徐州/屬縣齊乘謂宋屬鄆州者訛)時同年(失/考)
　　次韻王廷老和張十七九日見寄
霜葉投空雀啅籬上樓筋力强扶持對花把酒未甘老
膏面染鬚聊自欺無事亦知君好飲多才終恐世相縻
請看平日衘杯口會有金椎為控頤
　王廷老(名伯敡官至虢州守其子為東坡壻見欒城/集祭王虢州文註詳本集送伯敡守虢州下)
　　鹿鳴宴
連騎怱怱畫鼓喧喜君新奪錦標還金罍浮菊催開宴
紅蕋將春待入關他日曾陪探禹穴白頭重見賦南山
何時共樂昇平事風月笙簫坐夜䦨
　鹿鳴宴(宋史州郡貢士曰鹿鳴宴其登第曰聞喜宴/二宴許用雅樂本集徐州鹿鳴宴詩序云元)
　(豐元年三郡之士皆舉于徐九/月辛丑晦會于黄樓修舊事也)奪錦標(古今詩話盧/肇黄頗皆宜)
　(春人同舉郡守獨餞頗明年肇狀元及第歸郡守會/觀競渡肇即席賦詩云向道是龍剛不信果然奪得)
　(錦標/歸)將春入關(杜牧及第後寄長安故人詩秦地/少年多釀酒待將春色入關來)
　　　　慎按此詩施氏原本不載今考据年月從續
　　　　補下巻移編
　　次韻參寥師寄秦太虛三絶句時秦君舉進士不
　　得(按參寥集/失原作)
秦郎文字固超然漢武憑虛意欲仙底事秋來不得解
定中試與問諸天
　定中問天(䂬溪詩話東坡寄參寥問少游失解云底/事秋來不得解定中試與問諸天蓋用劉)
　(禹錫和宣上人賀王侍郎放榜詩云借問至公誰印/可支郎天眼定中觀不惟兼具儒釋又正屬科塲事)
　(其不泛/如此)
一尾追風抹萬蹄崑崙元圃謂朝隮回看世上無伯樂
却道鹽車勝月題
得䘮秋毫久已冥不須聞此氣崢嶸何妨却伴參寥子
無數新詩咳唾成
　　與參寥師行園中得黄耳蕈
遣化何時取衆香法筵齋缽久凄凉寒蔬病甲誰能採
落葉空畦(落葉一/作落蕋)半已荒老楮忽生黄耳菌故人兼致
白茅薑蕭然放箸東南去又入春山筍蕨鄕
　黄耳蕈(傳法正宗記十五祖迦那提婆至迦毘羅國/有長者梵摩凈徳園樹中生耳如菌味甚美)
　(長者與第二子羅㬋羅/多取而食之盡而復出)
　　附參寥次韻
　　鈴閣追隨十月强葵心菊腦厭甘凉身行異地老
　　多病路憶故山秋易荒西去想難陪蜀芋南來應
　　得共呉薑白雲出處原無定只恐從風入帝鄉
　　百步洪(并引/)
　王定國訪余于彭城一日棹小舟與顔長道携盼英
　卿三子游泗水北上聖女山南下百步洪吹笛飲酒
　乘月而歸余時以事不得往夜著羽衣佇立黄樓上
　相視而笑以為李太白死世間無此樂三百餘年矣
　定國既去逾月復與參寥師放舟洪下追懐曩游已
　為陳迹喟然而嘆故作二詩一以遺參寥一以寄定
　國且示顔長道舒堯文邀同賦云
長洪斗落生跳波輕舟南下如投梭水師絶呌鳬雁起
亂石一綫爭磋磨有如兔走鷹隼落駿馬下注千文坡
斷絃離柱箭脫手飛電過隙珠翻荷四山眩轉風掠耳
但見流沫生千渦嶮中得樂雖一快何異水伯夸秋河
我生乘化日夜逝坐覺一念逾新羅紛紛爭奪醉夢裏
豈信荆棘埋銅駝覺來俛仰失千刼回視此水殊委蛇
君看岸邊蒼石上古來篙眼如蜂窠但應此心無所住
造物雖駛如吾何回舩上馬各歸去多言譊譊師所呵
　(容齋三筆韓蘇為文用譬喻處重複聨貫至有七八/轉者韓送石洪序云論人髙下事後當成敗若河決)
　(下流而東注若駟馬駕輕車就熟路而王良造父為/之先後也若燭照數計而龜卜也盛山詩序云儒者)
　(之于患難其拒而不受于懐也若築河堤以障屋􁇲/其容而消之也若水之于海氷之于夏日其玩而忘)
　(之以文詞也若奏金石以破蟋蟀之鳴飛蟲之/聲蘇公百步洪詩斗落生跳波云云之類是也)
佳人未肯回秋波幼輿欲語防飛梭輕舟弄水買一笑
醉中盪漿肩相摩不學長安閭里俠貂裘夜走臙脂坡
獨將詩句擬鮑謝涉江共採秋江荷不知詩中道何語
但覺兩頰生微渦我時羽服黄樓上坐見織女初斜河
歸來笛聲滿山谷明月正照金叵羅奈何捨我入塵土
擾擾毛羣欺卧駝不念空齋老病叟退食誰與同委蛇
時來洪上看遺跡忍見屐齒青苔窠詩成不覺雙淚下
悲吟相對惟羊何欲遣佳人寄錦字夜寒手冷無人呵
　胭脂坡(李濂汴京遺跡志胭脂城在開封府城西/北朝暮斜暉照之若胭脂俗呼為紅沙岡)
　　送參寥師
上人學苦空百念已灰冷劍頭惟一吷焦穀無新穎胡
為逐吾輩文字爭蔚炳新詩如玊屑(一作/雪)出語便清警
退之論草書萬事未嘗屏憂愁不平氣一寓筆所騁頗
怪浮屠人視身如丘井頺然寄淡泊誰與發豪猛細思
乃不然真巧非幻影欲令詩語妙無厭空且靜靜故了
羣動空故納萬境閱世走人間觀身卧雲嶺醎酸雜衆
好中有至味永詩法不相妨此語當更請
　苦空(翻譯名義苦以偪惱為義身為/諸苦之本當求空寂此最為樂)
　　夜過舒堯文戱作
先生堂上(一作/前)霜月苦弟子讀書喧兩廡推門入室書
縱横蠟紙燈籠晃雲母先生骨清少眠卧長夜黙坐數
更鼓耐寒石硯欲生氷得火銅瓶如過雨郎君欲出先
自贊坐客歛袵誰敢侮明朝阮籍過阿戎應作羲之羡
懐祖
　郎君(舒堯文之子名彦舉/見本集遊桓山記)
　　和參寥見寄
黄樓南畔馬臺東雲月娟娟正㸃空欲共幽人洗筆硯
要傳流水入絲桐且隨侍者尋西谷莫學山僧老祝融
待我西湖借君去一杯湯餅潑油葱
　祝融(南嶽記衡山者火臺之寶洞赤帝館其嶺祝融/託其陽祝融衡山一峯也山僧老祝融暗用懶)
　(殘/事)
　　　　慎按此詩施氏原本不載新刻載續補下巻
　　　　考之外集題云奉答參寥離彭門至淮上見
　　　　寄今据此移編
　　附參寥原作
　　朅來淮上卧蕭宫回首人間萬事空院靜水沉消
　　薄幔睡餘寒日耿修桐南方訪古思杯渡北海談
　　經憶孔融寂寞蒹葭霜雪後何時重倚玊青葱
　　十月十五日觀月黄樓席上次韻
中秋天氣未應殊不用紅紗照坐隅山上白雲横匹素
水中明月卧浮圖未成短棹還三峽已約輕舟泛五湖
為問登臨好風景明年還憶使君無
　　答王定民(定民字佐才東/萊人俊民弟也)
開緘奕奕滿銀鈎書尾題詩語更遒八法舊聞宗長史
五言今復擬蘇州筆蹤好在留臺寺旗隊遥知到石溝
欲寄䑕鬚并繭紙請君章草賦黄樓
　五言擬蘇州(白居易與元微之書近嵗韋蘇/州五言尤高雅閒澹自成一家)
　　次韻王廷老退居見寄二首
浪蕋浮花不辨春歸來方識嵗寒人回頭自笑風波地
閉眼聊觀夢幻身北牖已安陶令榻西風還避庾公塵
更搔短髮東南望試問今誰裹舊巾
　王廷老退居(欒城集中送王廷老朝散詩有一廢十/五年直坐多才耳之句正謂其退居時)
　(也/)
　　附子由作
　　歌吹新城百尺臺青山臨水巧崔嵬佳人解作迴
　　文語狂客能鳴摻鼓雷擷菊傳杯醒復醉采菱盪
　　槳去仍回新年聞欲相從飲春酒還須剩作醅
接果移花看補籬腰鐮手斧不妨持上都新事長先到
老圃閒談未易欺釀酒閉門開社罋殺牛留客解耕縻
何時得見纎纎玊右手持杯左捧頤
　　　　慎按欒城集詩原題云次韻王廷老寄子瞻
　　　　今東坡集中無臺字韻詩疑闕一首又第二
　　　　章乃次張十七九日韻也先生又有次王廷
　　　　老和張十七見寄韻詩此章疑亦同時作而
　　　　編集者訛入此題未可知也
　　次韻顔長道送傅倅
兩見黄花掃落英南山山寺遍題名宗成不獨依岑范
魯衛終當似弟兄去歲雲濤浮汴泗與君泥土滿衣纓
如今别酒休辭醉試聽雙洪落後聲
　雙洪(宋史河渠志吕梁百步兩洪湍急險惡多壊舟/楫徐州志吕梁洪在城東南五十里有上下二)
　(洪巨石齒列波流洶湧吕梁西岸有/尉遲城唐尉遲恭疏二洪因築城)
　　雲龍山觀燒得雲字
丁女真水妃寒山便火耘隕霜知已殺坯戸聽初焚束
煴方熠燿敲石俄氤氲落㸃甘泉烽横烟楚塞氛窮虵
上喬木潛蛟躡浮雲驚飛墮傷雁狂走迷癡麏谷蟄起
蜩燕山妖竄䕫羵野竹爆哀聲幽桂飄寃芬悲同秋照
蠏快若夏燎蚊火牛入燕壘燧象奔吳軍崩騰井陘口
萬馬皆朱幩搖曵驪山隂諸姨爛紅裙方隨長風巻忽
值絶澗分我本山中人習見匪獨聞偶從二三子來訪
張隱君君家亦何有物象移朝曛把酒看飛燼空庭落
繽紛行觀農事起畦壠如纈紋細雨發春穎嚴霜倒秋
蕡始知一炬力洗盡狐兎羣
　甘泉(太平寰宇記長安縣有桂宫廟記云漢武造關/中記云桂宫在未央宫北周四十餘里三秦記)
　(云桂宫一名甘泉中有迎風臺以避暑又鄠縣/有隋甘泉宫在縣東二十里對甘泉谷故名)燧象
　(梁元帝詩連雞隨/火度燧象帶烽然)井陘口(元和郡縣志河東太原府/廣陽縣有井陘故關在縣)
　(東八十里太平寰宇記井陘口今名土門口在獲鹿/縣西南十里即太行八陘之第五陘也四面髙中央)
　(下似井故名困學紀聞土/門口在鎮州即井陘關也)張隱君(即雲龍山/人張天驥)
　　　　慎按以下四首皆戊午冬作施氏原本訛編
　　　　下巻今移置本巻之末
　　和田國博喜雪
疇昔月如晝晩來雲暗天玊花飛半夜翠浪舞明年螟
螣無遺種流亡稍占田歲豐君不樂鐘磬幾時編(公自/注田)
(有服/不樂)
　田國博(字叔通本集有留别叔通元弼坦夫詩首句/云田三昔同寮即其人也時以國子博士為)
　(徐州通判故先生贈詩又/有風流别乘多才思之句)
　　祈雪霧豬泉出城馬上作贈舒堯文
三年走呉越踏徧千重山朝隨白雲去暮與栖鴉還翩
如得木狖飛走誰能攀一為符竹累坐老敲榜間此行
亦何事聊散腰脚頑浩蕩城西南亂山如玦環山下野
人家桑柘雜榛菅歲晏風日暖人牛相對閒薄雪不蓋
土麥苗稀可刪願君發豪句嘲詼(一作/笑)破天慳
　霧豬泉(徐州志蕭縣東南五十里為大觀山其處有/霧豬山其泉曰豬泉為豬龍所伏嵗旱禱雨)
　(極應本集祈雪祝文云噫嘻我民何辜于天不水則/旱于今二年天未悔禍百日不雨雪不歛塵麥不蓋)
　(土天子命我禱于山川/側聞此山神龍之淵)敲榜(韓愈赴江陵詩何况/親犴獄敲榜發奸偷)
　　次韻舒堯文祈雪霧猪泉
長笑蛇醫一寸腹銜氷吐雹何時足蒼鵝無罪亦可憐
斬頸横盤不敢哭豈知泉下有猪龍卧枕雷車踏隂軸
前年太守為旱請雨㸃隨人如撒菽(公自注傅欽之/曾禱此泉得雨)太
守歸國龍歸泉至今人詠淇園緑我今又復罹此旱凛
凛疲民在溝瀆却尋舊跡叩神泉坐客仍携王子淵(公/自)
(注欽之時客/惟舒在矣)看草中和樂職頌新聲妙語慰華顚曉來
泉上東風急須上氷珠老蛟泣怪詞欲偪龍飛起險韻
不量吾所及行看積雪厚埋牛誰與春工掀百蟄此時
還復借君詩餘力汰輈仍貫笠揮毫落紙勿言疲驚龍
再起震失匙
　前年太守(按宋史傅堯俞傳不載知徐州事一統志/徐州名宦條下列傅堯俞姓名以公詩考)
　(之傅守徐當在熙/寧乙卯丙辰間)
　　附黄魯直次韻
　　老農年饑望人腹想見四溟森雨足林回投璧負
　　嬰兒豈聞烹兒翁不哭未論萬户無炊烟蛛絲蝸
　　涎經杼軸使君憫雪無肉味煮餅青蒿下鹽菽豈
　　云剪爪宜侵肌霜不殺草仍故緑幽靈奰贔西山
　　霧牲肥酒香神未凟得微往從董父餐寧當睡繫
　　葛陂淵卜擇祠官齊博士暴露致告蒼崖顚請天
　　行澤不汲汲爾亦枯魚過河泣生鵝斬頭血未乾
　　風馬雲車坐相及百里旌旗洒玊花使君義動龍
　　蛇蟄老農歡喜有春事呼兒飯牛理蓑笠博士勿
　　嘆從公疲明年麥飯滑流匙
　　宋復古畫瀟湘晩景圖三首
西征憶南國堂上畫瀟湘照眼雲山出浮空野水長舊
游心自省信手筆都忘會有衡陽客來看意渺茫
　宋復古(夏文彦圖繪寶鑑宋迪字復古擢第為郎師/李成畫山水運思髙妙筆墨清潤又喜畫松)
　(或髙或偃或孤或雙以至于千萬株森森然殊可駭/江少虞皇朝事實類苑度支員外郎宋迪善為平遠)
　(山水其得意者有平沙落雁遠浦歸帆山市晴嵐江/天暮雪洞庭秋月瀟湘夜雨烟寺晩鐘漁村落照謂)
　(之八景好事者多傳之湘山野錄長沙有八景臺宋/迪度支工畫有平沙落雁等名謂之八景僧惠洪各)
　(賦詩/于左)
落落君懐抱山川自屈蟠經營初有適揮洒不應難江
市人家少烟邨古木攢知君有幽意細細為尋看
　經營(謝赫畫品畫有六法五曰經營/位置杜甫詩意匠慘淡經營中)
咫尺殊非少隂晴自不齊徑蟠(一本/作遙)趨後崦水會赴前
溪自說非人意曾經入馬蹄他年宦遊處應指劍山西
　　　　慎按以上三首施氏原本不載外集編第五
　　　　巻今從新刻本續補下巻移編
　　贈狄崇班季子
狄生臂鷹來見客不會揖踞牀咤得雋借筯數禽入短
後掬豹裘猶濺猩血濕指呼索酒嘗快作長鯨吸半酣
論刀槊怒髪欲起立北方老猘子狂突尚不縶要須此
慓悍氣壓邊烽急夜走追鋒車生斬活離級持歸獻天
王封侯穩可拾何為走獵師日使羣毛(一作/毛羣)泣
　狄崇班(名失考孫彦同職官分紀淳化二年置内殿/崇班在東西供奉侍禁殿直之上先是供奉)
　(殿直等有四十年不遷者故/特置崇班差定其次授焉)得雋(韓愈詩得/雋語時囂)
　　　　慎按此詩施氏原本不載外集編第五巻在
　　　　徐州時作今据此從新刻本續補上巻移編
　　石炭(并引/)
　彭城舊無石炭元豐元年十二月始遣人訪獲于州
　之西南白土鎮之北治銕作兵犀利勝常云
君不見前年雨雪行人斷城中居民風裂骭濕薪半束
抱衾裯日暮敲門無處換豈料山中有遺寶磊落如䃜
萬車炭流膏迸液(一作/乳)無人知陣陣腥風自吹散桹苗
一發浩無際萬人鼓舞千人看投泥潑水愈光明爍玊
(一作/石)流金見(一作/實)精悍南山栗林漸可息北山頑鑛何
勞鍜為君鑄作百鍊刀要斬長鯨為萬段
　石炭(水經注石虎作氷井臺井深十五丈藏氷及/石墨焉石墨可書又然之難盡亦謂之石炭)白
　土鎮(禹貢徐州厥貢惟土五色漢郊祀志王莽使徐/州歲貢五色土九域志徐州蕭縣有永安白土)
　(二/鎮)
　　　　慎按此詩施氏原本編已未巻首今据本題
　　　　年月改正
　
　
　
　
　
　
　
　
　
　蘇詩補註巻十七
欽定四庫全書
　蘇詩補註巻十八　　翰林院編修查慎行撰
　古今體詩四十七首(起元豐二年已未正月在徐州/任三月後移知湖州道中作)
　　人日獵城南會者十人以身輕一鳥過槍急萬人
　　呼為韻得鳥字
兒童笑使君憂愠常悄悄誰拈白接䍦令跨金騕褭東
風吹濕雪手冷怯清曉忽發兩鳴髇相趁飛蝱小放弓
一長嘯目送孤鴻矯吟詩忘鞭轡不語頭自掉歸來仍
脫粟鹽䜴煮芹蓼何似雷將軍兩眼霜鶻皎黒頭巳為
將百戰意未了馬上倒銀缾得兎不暇燎少年負竒志
蹭蹬百憂繞回首英雄人老死已(一作/亦)不少青春還一
夢餘年真過鳥莫上呼鷹臺平生笑劉表
　濕雪(埤雅霰閩俗謂之米雪/今名濇雪亦曰濕雪)呼鷹臺(水經注沔水南/有層臺號曰景)
　(升臺表蓋游于此太平寰宇記呼鷹臺在襄陽鄧城/縣東南一里劉表所築表常登此鼓琴作樂有鷹來)
　(至因/名)
　(烏臺詩案軾先與將官雷勝並同官寄居等一十人/出獵作詩各一首計十首後批請王定國轉示晉卿)
　(都尉當輸我一籌也王詵字晉卿詵令書表司張遵/寄軾詩十一首并後序云子瞻所寄新詩並會獵事)
　(迹夸示一時之樂余因回示報樂侍寢清歌者雲英/等凡十有一人輙效子瞻十家之詩各以其名製詞)
　(一篇寄子瞻不知却復輸此一籌否其意說/富貴作樂即無譏諷上件詩不係冊子内)
　　附子由次韻
　　將賢士氣振令肅軍聲悄晨登戲馬臺一試胡騕
　　褭城空巷無人里社轉相曉吾公庶無疾但恐園
　　囿小荆榛一焚蕩雉兎皆驚矯翩翩白馬將手把
　　青絲掉少小事邊徼斬刈輕荼蓼殿前賜鞍勒珂
　　月明皎皎自言得所事强暴無不了廟筭本詩書
　　下策禁焚燎當令百煉剛甘就一指繞低回未嘗
　　試坐被世人少秋霜一朝下凌厲見鷙鳥為君整
　　驕惰重立穰苴表
　　將官雷勝得過字代作
胡騎入雲(一作/回)中急烽連夜過短刀穿鹵陣濺血貂裘
涴一來輦轂下愁悶惟欲卧今朝從公獵稍覺天宇大
一雙鐵絲箭未發手先唾射殺雪毛狐腰間餘一箇
　一箇(大射禮搢三挾一个詩疏引之云搢者插也挾/謂手挾之射用四矢故插三于帶間挾一以扣)
　(弦而射也荀子負矢五十箇个箇二字古通用慎按/餘一箇謂尚餘一矢也左傳成公十六年楚王召養)
　(由基與之兩矢使射吕錡中項伏弢以一矢復命詩/中後四句正用此舊注引杜詩峽口驚猿聞一箇似)
　(無謂今/駁正)
　　臺頭寺步月得人字
風吹河漢掃微雲步屧中庭月趁人浥浥爐香初泛夜
離離花影欲揺春遥知金闕同清景想見氊車輾(一作/碾)
暗塵回首舊游真是夢一簪華髮岸綸巾
　(石林詩話詩下雙字極難須使五言七言之間除去/五字三字外精神興致全見于兩言方為工妙唐人)
　(記水田飛白鷺夏木囀黄鸝為李嘉祐詩王摩詰添/漠漠隂隂四字如李光弼將郭子儀軍一號令之精)
　(彩數倍如老杜無邊落葉蕭蕭下不盡長江滚滚來/江天漠漠鳥雙去風雨時時龍一吟等乃為超絶近)
　(時蘇子瞻浥浥爐香初泛夜離離/花影欲揺春可以追配前作也)
　　臺頭寺送宋希元
相從傾蓋只今年送别南臺便黯然入夜更歌金縷曲
他時莫忘角弓篇(公自注是日與宋/君同栽松寺中)三年不顧東鄰女
(公自注/取宋玉)二頃方求負郭田(公自注/取季子)我欲歸休君未可茂
先方議斸龍泉
　南臺(即戲馬臺以在/徐州城南故名)宋希元(爵里/失考)
　　種松得徠字(公自注其四在懐古/堂其六在石經院)
春風吹榆林亂莢飛作堆荒園一雨過戢戢千萬栽青
松種不生百株望一枚一枚已有餘氣壓千畝槐野人
易斗粟云自魯徂徠魯人不知貴萬竈飛青煤束縛同
一車胡為乎來哉泫然解其縛清泉洗浮埃枝傷葉尚
困生意未肯回山僧老無子養䕶如嬰孩坐待走龍蛇
清隂滿南臺孤根裂山石直榦排風雷我今百日客(公/自)
(注時去替/不百日)養此千歲材茯苓無消息雙髩日夜催古今
一俯仰作詩寄餘哀
　徂徠(水經注環水又左入于汶水又西南流經徂徠/山西山多松栢詩所謂徂徠之松也記曰徂徠)
　(山在梁甫奉髙博三縣界猶有美松亦曰尤/徠之山也名勝志在泰安州東南四十里)
　　作書寄王晉卿忽憶前年寒食北城之遊走筆為
　　此詩
北城寒食烟火微落花胡蜨作團飛王孫出遊樂忘歸
門前驄馬紫金鞿吹笙帳底烟霏霏行人舉頭誰敢睎
扣門狂客君不麾更遣傾城出翠帷書生老眼省見稀
畫圖但覺周昉肥别來春物已再菲西望不見紅日圍
何時東山歌采薇把盞一聽金縷衣
　王晉卿(補録施氏原注王晉卿名詵太原人徙開封/自少志趣不羣能詩善畫選尚魏國賢惠公)
　(主母宣仁高后于神宗為同産主性賢厚不妬忌好/讀古文章喜筆札晉卿慕東坡相與游從嘗為作寳)
　(繪堂記多蓄法書名畫及自製丹青每為題咏坡以/詩對御史臺謫黄州晉卿自絳州團練使坐追兩秩)
　(停廢賢惠病神宗復其官以慰主意未㡬薨遂貶官/安置均州元豐七年春徙穎哲宗即位許居京師元)
　(祐初自登州刺史復文州團練使駙馬都尉與東坡/不相聞者七年感嘆作詩相屬坡和篇真跡在臨川)
　(王掞子俞家刻于婺倅㕔徽宗為端王相與情/好最厚既即位自婺州防禦使遷定州觀察使)周昉
　肥(廣川畫跋李龍眠得周昉按箏圖指以問曰人物/豐穰肌勝于骨葢畫者自有所好哉余曰此固唐)
　(世所好諸説太真豐肌秀骨今見于畫亦肌勝于骨/韓公言曲眉豐頰便知唐人所尚以豐肌為美昉于)
　(此時知所好/以圖之矣)
　　往在東武與人往反作粲字韻詩四首今黄魯直
　　亦次韻見寄復和答
苻堅破荆州止獲一人半中郎老不遇但喜識元歎我
今獨何幸文字厭竒玩又得天下才相從百憂散隂求
我輩人規作林泉伴寧當待垂老倉卒収一旦不見梁
伯鸞空對孟光案才難不其然婦女厠周亂世豈無作
者於我如既盥(一作/灌非)獨喜誦君詩咸韶音節緩夜光一
已多矧獲纍纍貫相思君欲瘦不往我真懦吾儕眷微
禄寒夜抱寸炭何時定相過徑就我乎館飄然東南去
江水清且暖相與訪名山微言師忍粲
　　附魯直次韻三首(山谷集原題云見子瞻粲字韵/詩和答三四反不困而愈竒崛)
　　(輙次韵/寄彭門)
　　公才如洪河灌注天下半風日未嘗攖晝夜聖所
　　嘆名世三十年窮無歌舞玩入宫又見妬徒友飛
　　鳥散一飽事難諧五車書作伴風雨暗樓臺雞鳴
　　自昏旦雖非錦繡贈欲報青玊案文似離騷經詩
　　窺關雎亂賤生恨學晩曾未奉巾盥昨䝉雙鯉魚
　　遠託鄭人緩風義薄秋天神明還舊貫更磨薦禰
　　墨推挽起疲懦忽忽未嗣音微陽歸候炭仁風從
　　東來拭目望齋館鳥聲日日春栁色弄晴暖漫有
　　酒盈樽何因見此粲
　　人生等尺捶豈耐日取半誰能如秋蟲長夜向壁
　　歎朝四與暮三適為狙公玩臭腐暫神竒喑噫即
　　飄散我觀萬世中獨立無介伴小黠而大癡夜氣
　　不及旦低首甘豢飬尻脽登俎案所以終日飲醉
　　眠朱碧亂無人明此心忍垢待濯盥仰看東飛雲
　　只使衣帶緩先生古人學百氏一以貫見義勇必
　　為少作衰俗懦忠言願回天不忍效吞炭還從股
　　肱郡待詔圖書館投壺得賜金侏儒餘飽暖寧令
　　東方公但索長安粲
　　元龍湖海士毁譽畧相半下牀卧許君上牀自永
　　歎丈夫屬有念人物非所玩坐令結歡客化為烟
　　霧散武功有大畧亦復寡朋伴詠歌思見之長夜
　　鳴曷旦東南望彭門官道平如案簡書束縛人一
　　水不能亂斯文嫓秬鬯可用圭瓚盥誠求活國醫
　　何忍棄和緩開疆日百里都内錢朽貫銘功甚俊
　　偉乃見儒生懦且當置是事勿使氷作炭上帝羣
　　玊府道家蓬萊館曲肱夏簟寒炙背冬屋暖只令
　　文字垂萬世星斗粲
　　(慎按山谷集中三首之外又有次韻答堯民一首/次韻聞子瞻得湖州一首陳後山亦有次韻二首)
　　(今不/具録)
　　雪齋(公自注杭僧法言/作雪山于齋中)
君不見峨眉山西雪千里北望成都如井底春風百日
吹不消五月行人如凍蟻紛紛世人爭奪中誰信言公
似贊公人間熱惱無處洗故向西齋作雪峯我夢扁舟
入呉越長廊靜院燈如月開門不見人與牛(公自注言/有詩見寄)
(云林下閒/看水牯牛)惟見空庭滿山雪
　雪齋(秦觀雪齋記略云雪齋者杭州法慧院言師所/居之東軒也始師開此軒汲水為池界石為山)
　(又灑粉于峯巒草木之上以象飛雪之集州倅蘇公/過而愛之名曰雪齋後四年公為彭城復命郡從事)
　(畢景儒篆其名作詩寄之/于是雪齋之名有聞于時)成都(十道志益州成都府/古梁州巴濮庸蜀之)
　(地/)言公(名法言字無/擇見淮海集)人牛(歸宗牧牛圖序云嶺上人/牛俱不見空留箬笠與蓑)
　(衣/)
　　以雙刀遺子由子由有詩次其韻
寶刀匣不見但見龍雀環何曾斬蛟蛇亦未切琅玕胡
為穿窬輩見之要領寒吾刀不汝問有愧在其肝念此
力自藏包之虎皮斑湛然如古井終歲不復瀾不憂無
所用憂在用者難佩之非其人匣中自長歎我老衆所
易屢遭非意干惟有王𤣥通堦庭秀芝蘭知子後必大
故擇刀所便屠狗非不用一歲六七刓欲試百鍊剛要
須更泥蟠作詩銘其背以待知者看
　龍雀環(水經注赫連龍昇七年遣將作大匠梁公叱/造五兵器銳精利乃咸百鍊為龍雀大環銘)
　(其背曰古之利器呉楚湛盧大夏龍雀名冠神/都可以懐遠可以柔逋如風靡草威服九區)百鍊
　剛(文選豈意百鍊/剛化為繞指柔)
　(慎按王氏注云詩案曽供此詩胡為穿窬輩四句以/詆當時邪佞之人也世所傳烏臺詩案無此一段附)
　(録於/此)
　　附子由原作
　　彭城一雙刀黄金錯刀環脊如雙引繩色如青琅
　　玕開匣飛電落入手清霜寒引之置膝上凜然愁
　　肺肝我衰氣力微覽鏡毛髪斑誓將斬鯨鯢靜此
　　滄海瀾又欲戮犀兕永息行路難有志竟不從撫
　　刀但長歎投刀淚如霰北斗空䦨干歸來刈蓬蒿
　　鋤田植芳蘭惜刀不忍用用亦非所便棄置塵土
　　中坐使鋒刄刓牀頭夜生光知有蛟螭蟠慚君贈
　　我意時取一磨看
　　遊桓山會者十人以春水滿四澤夏雲多竒峯為
　　韻得澤字
東郊欲尋春未見鸎花迹春風在流水鳬雁先拍拍孤
帆信溶漾弄此半篙碧艤舟桓山下長嘯理輕策彈琴
石室中幽響清磔磔弔彼泉下人野火失枯腊悟此人
間世何者為真宅暮回百步洪散坐洪上石愧我非王
襄子淵肯見客臨流吹洞簫水月照連璧此歡真不朽
回首歲月隔想像斜川遊作詩寄彭澤
　桓山(注見/前)十人(按本集遊桓山記從遊者八人畢仲/孫舒煥冦昌朝王適王遹王肄軾之)
　(子邁煥之子彦舉合戴/道士及先生為十人)
　　戴道士得四字代作
少小家江南寄跡方外士偶隨白雲出賣藥彭城市雪
霜侵鬢髪塵土汚冠袂賴此三尺桐中有山水意自從
夷夏亂七絲(一作/絃)久已棄(一作/廢)心知鹿鳴三不及胡琴
四使君獨慕古嗜好與衆異共弔桓魋宫一灑孟嘗淚
歸來鎻塵匣獨對斷絃喟挂名石壁間寂寞千歲(一作/載)
事
　戴道士(遊桓山記元豐二年正月晦從二三子游于/泗上登桓山入石室使道士戴日祥鼔雷氏)
　(之琴操履霜之遺音曰噫嘻悲夫此宋司馬桓魋之/墓也太霄經平王東遷洛置道士七人漢書郊祀志)
　(注漢宫闕疏云神明臺髙五十丈上有九室常置九/天道士百人道士之名自武帝始平王事不可考)
　　次韻田國博部夫南京見寄二絶
歲月翩翩下坂輪歸來杏子巳生仁深紅落盡東風惡
栁絮榆錢不當春
　部夫(督部夫役也本集有/鹽官部役詩義同)下坂輪(白居易詩我今六/十五走若下坂輪)
火冷餳稀杏粥稠青裙縞袂餉田頭大夫行役家人怨
應羡居鄉馬少游
　　月夜與客飲杏花下
杏花飛簾散(一作/報)餘春明月入户尋幽人褰衣步月踏
花影炯如流水涵青蘋花間置酒清香發爭挽長條落
香雪山城酒薄不堪飲勸君且吸杯中月洞簫聲斷月
明中惟憂月落酒杯空明朝巻地春風惡但見緑葉棲
殘紅
　　送蜀人張師厚赴殿試二首
忘歸不覺鬢毛斑好事鄉人尚往還斷嶺不遮西望眼
送君直過楚王山
　楚王山(水經獲水又東過蕭縣南注云北流注之蕭/縣南對山世謂之蕭城南山戴延之述征記)
　(謂之同孝山劉澄之山川志謂縣南有冒山按志即/徐州之桓山也有楚元王墓彭門志云山下古冡數)
　(十皆依山為之甃以巨石元王冡特大餘者皆其子/孫○按楚王山以楚元王得名非因項羽也施氏補)
　(注引史記項羽本紀者/訛原本無此條今駁正)
雲龍山下試春衣放鶴亭前送落暉一色杏花三十里
新郎君去馬如飛
　新郎君(摭言薛逢厄于宦途嘗策臝赴朝值新進士/榜下綴行而出見逢行旅蕭條前導曰迴避)
　(新郎君逢語之曰阿婆三五/少年時也曾東塗西抹來)
　　再次韻答田國博部夫還二首
西郊黄土没車輪滿面風埃笑路人已放役夫三萬指
從教積雨洗殘春
枝上稀疎地上稠忍看紅糝落牆頭風流别乘多才思
歸趁西園秉燭遊
　紅糝(韓愈詩始見洛陽/春桃枝綴紅糝)
　　田國博見示石炭詩有鑄劍斬佞臣之句次韻答
　　之
楚山鐵炭皆竒物知君欲斫姦邪窟屬鏤無眼不識人
楚國何曾斬無極玊川狂直古遺民救月裁詩語最真
千里妖蟇一寸鐵地上空愁蟣蝨臣
　　答郡中同僚賀雨
水旱行十年饑疫徧九土竒窮所向惡歲歲祈晴雨雖
非為已求重請終愧古鬼神亦知我老病入腰膂何曾
拜向人此意難不許重雲萋已合微潤先流礎蕭蕭止
還作坐聽及三鼓天明將吏集泥土滿鞾屨登城望麰
麥緑浪風掀舞愧我賢友生雄篇鬬新語君看大熟歲
風雨占十五天地本無功祈禳何足數渡河不入境未
(一作/豈)若無蝗虎而况刑白鵝下策君勿取
　歲歲祈晴雨(先生倅杭時有立秋禱雨及捕蝗詩繼/守宻州有禱雨張龍公及雩泉記及移)
　(徐州初至即被水災既而祈雪霧豬泉/又有元豐元年春旱禱雨詩皆見本集)拜向人(三十/國春)
　(秋慕容儼少見潘樂長揖而已或勸屈節儼/攘袂曰吾狀貎如此行望人拜豈能拜向人)風雨占
　十五(論衡儒者論太平瑞應皆/言五日一風十日一雨)
　　留别叔通元弼坦夫
田三昔同寮向我每傾倒當年或齟齬反復看愈好㓂
三我部民孝弟化隣保有如袁伯業苦學到衰老石生
吾邑子勁立風中草宦遊甑生塵飯(疑當/作飲)水媚翁媪我
窮交舊絶計拙集枯槁三子尤見存往復紛紵縞迎我
淮水北送我睢陽道願存金石契凛凛貫華皓
　　　　慎按田三即叔通㓂三即元弼石生即坦夫
　　　　也叔通時為徐倅故稱同寮陳後山㓂參軍
　　　　集序云太常少卿㓂君之子其季曰元弼曾
　　　　為許州司户參軍徐州人也又有次韻元弼
　　　　三兄詩惟石坦夫不可考先生初自宻移徐
　　　　故云迎我淮水北今自徐往南京故云送我
　　　　睢陽道其為離彭城時作無疑施氏原本不
　　　　載今從補遺上巻移編于此
　　罷徐州往南京馬上走筆寄子由五首
吏民莫扳援歌管莫凄咽吾生如寄耳寧獨為此别別
離隨處有悲惱縁愛結而我本無恩此涕誰為設紛紛
等兒戲鞭鐙遭割截道邊雙石人幾見太守發有知當
解笑撫掌冠纓絶
　徐州(元和郡縣志秦泗水郡項羽都此號彭城漢改/沛郡立楚國今州理是也宣帝改彭城郡宋永)
　(初二年改徐州自隋氏鑿汴以來南控埇橋以/扼汴路其鎮尤重西南至宋州三百一十里)雙石
　人(陳師道送杜純詩云國家有急君得辭徐人不勞/扣關請向來此地幾送迎草間翁仲口不瘖任淵)
　(注云水經注鄗南千秋亭壇廟之東枕道有兩石翁/仲東坡罷徐州詩曰道邊雙石人幾見太守發則徐)
　(州有石/人可知)
父老何自來花枝裊長紅洗盞拜馬前請壽使君公前
年無使君魚鼈化兒童舉鞭謝父老正坐使君窮窮人
命分惡所向招災凶水來非吾過去亦非吾功
古汴從西來迎我向南京東流入淮泗送我東南行暫
别復還見依然有餘情春雨(一作/風)漲微波一夜到彭城
過我黄樓下朱䦨照飛甍可憐洪上石誰聽月中聲
　古汴(水經睢水東逕睢陽縣南汴水從北來注之太/平寰宇記汴水在商丘縣北梁孝王廣睢陽城)
　(七十里開汴河後/汴水始經城南)
前年過南京麥老櫻桃熟今來舊遊處櫻麥半黄緑歲
月如宿昔人事幾反覆青衫老從事坐穩生髀肉聨翩
閱三守迎送如轉轂歸耕何時决田舎我已卜
　老從事(時子由尚為南/京簽書判官)閲三守(子由初到陳州時張/安道留守南都至熙)
　(寧七年陳述古自杭州移/知應天府其一人無可考)
卜田向何許石佛山南路下有爾家川千畦種秔稌山
泉宅龍唇平地走膏乳異時畝一金近欲為逃户逝將
解簪紱賣劍買牛具故人豈不懐廢宅生蒿穭便恐桐
鄉人長祠仲卿墓
　石佛(九域志眉山/縣有石佛鎮)山泉(怪異記豬龍泉有眉山石佛/鎮曽有乳猪伏于此化二鯉)
　　附子由和五首(欒城集題云和子瞻自徐/移湖將過宋都途中見寄)
　　東武厭塵土彭門富溪山從兄百日留退食同躋
　　攀輕帆過百步船底驚雷翻肩輿上南麓眼界涵
　　川原愛此忽忘歸願見且三年我去已匆匆兄來
　　亦奔奔永懐置酒地遶郭多雲烟
　　我昔去彭城明日河流至不見五斗泥但見三竿
　　水驚風鬱飆怒跳沫髙睥睨㶑灔三月餘浮沉一
　　朝事分將食魚鼈何暇顧鄰里悲傷念遺黎指顧
　　出完壘繞堞對連山黄樓麗清泗功成始踰歲脫
　　去如一屣空使西楚氓欲語先垂涕
　　千金築黄樓落成費百金誰言使君侈聊慰楚人
　　心髙秋吐明月白璧懸青岑晃蕩河漢高恍悢窗
　　户深邀我三日飲不去如籠禽使君今呉越雖往
　　將誰尋
　　欲買爾家田歸種三頃稻因營山前宅遂作泗濵
　　老竒窮少成事飽暖未應早願輸槖中裝田家近
　　無報平生百不遂今夕一笑倒他年數畝宫懸知
　　迫枯槁
　　梁園久蕪没何以奉君遊故城已耕稼臺觀皆荒
　　丘池塘塵漠漠雁鶩空遲留俗衰賓客盡不見枚
　　與鄒輕舟捨我南呉越多清流
　　泗州僧伽塔
我昔南行舟繫汴逆風三日沙吹面舟人共勸禱靈塔
香火未収旗脚轉回頭頃刻失長橋却到龜山未朝飯
至人無心何厚薄我自懐私欣所便耕田欲雨刈欲晴
去得順風來者怨若使人人禱輙遂造物應須日千變
我今身世兩悠悠去無所逐來無戀得行固願留不惡
每到有求神亦倦退之舊云三百尺澄觀所營今已換
不嫌俗士汚丹梯一看雲山繞淮甸
　泗州(元和郡縣志秦泗水郡漢武分置臨淮郡周大/象二年改泗州開元中自宿遷縣移今理太平)
　(寰宇記泗州南至淮水一里與盱眙分界東南防守/利便泗州夾河為城古盱眙縣在淮岸北今城鎮淮)
　(泗之/衝)僧伽塔(高僧傳僧伽者葱嶺北何國人也何國/在碎葉國東北伽在本土少而出家始)
　(至西凉次厯江淮當龍朔初至臨淮就信義坊居人/乞地下標志之穴土獲古碑乃齊香積寺得金像衣)
　(葉刻普照王佛字嘗卧賀㧞氏家現十一面觀音形/其家遂捨宅其香積寺基即今寺也中宗景龍二年)
　(詔赴内道塲仍褒飾其寺曰普光王後示寂歸葬淮/上多于塔頂現小僧狀于時乞風者得風求子者得)
　(子太平興國七年勅重蓋塔務從髙敞加其層累釋/氏稽古畧云宋太宗雍熙元年詔修増僧伽塔加諡)
　(大聖二字與本傳年月小異劉貢父中山詩話泗州/塔人傳下藏真身後閣有碑道興國中塑僧伽像事)
　(甚詳云云與本傳正合稽古畧訛也詩話又云退之/詩火燒水轉掃地空則真身焚矣塔本喻都料所造)
　(極工巧俗謂塔頂為天門蘇國老詩云/上到天門最髙處不能容物只容身)耕田欲雨二
　句(困學紀聞劉夢得賦云同涉于川其時在風沿者/之吉溯者之凶同藝于野其時在澤伊穜之利乃)
　(稑之厄東坡詩耕/田二句意本此)澄觀(葛立方韻語陽秋唐中葉浮/屠中有四澄觀架支提以舎)
　(僧伽者洛陽之澄觀也退之元和五年為洛陽令與/之詩者也叅無名大師為嚴華疏主譯經潤文者會)
　(稽之澄觀也裴休為塔銘云元和五年授僧統印厯/九宗聖世為七帝門師俗壽一百二者也傳燈録有)
　(鎮國大師澄觀又有曹溪别出第二世五臺山華嚴/澄觀大師似即會稽之澄觀然續云無機縁語句可)
　(録則又/非也)
　　　　慎按本篇有我昔我今二語後篇又有再過
　　　　龜山之句乃自徐移湖時作也先生初赴杭
　　　　時有將至渦口遇風留宿及發洪澤中途遇
　　　　大風復還二詩故此云我昔南行舟繫汴逆
　　　　風三日沙吹面也先生于甲寅秋杪自杭守
　　　　宻至已未夏自徐移湖是為歲五周矣故下
　　　　首云再過龜山歲五周施氏原本編入倅杭
　　　　巻中者訛今與龜山一首俱改入本巻凡余
　　　　之編次即以本詩為証皆此類也
　　附子由和
　　清淮濁汴爭强雄龜山下閟支祁宫髙秋水來無
　　遠近蕩滅洲渚乘城墉千艘銜尾復誰惜萬人雨
　　泣哀將窮城中古塔髙百尺下有蛻骨黄金容蛟
　　龍百怪不敢近迴風倒浪歸無踪越商胡賈豈知
　　道脫身獻寶醻元功至人已立萬物表刦火僅置
　　毛孔中區區淮汴亦何有一挹可注滄溟東胡為
　　尚與水族較時出變怪驚愚聾嗚呼此意不可詰
　　仰視飛栱凌晴空
　　龜山
我生飄蕩去何求再過龜山歲五周身行萬里半天下
僧卧一菴初白頭地隔中原勞北望潮連滄海欲東游
元嘉舊事無人記故壘摧頽今在不(公自注宋文帝遣/將拒魏太武築城)
(此/山)
　龜山(宋書元嘉二十七年遣臧質拒魏遂于梁山築/長圍城造浮橋絶水路太平寰宇記梁山又改)
　(為長圍山在楚州西南一百八十里在盱眙縣北三/十里即下龜山也上有絶壁下有重淵宋文帝築城)
　(拒魏/處)
　　書泗州孫景山西軒
落日明孤塔青山繞病身知君向西望不媿塔中人
　孫景山(名奕見/欒城集)孤塔(即僧/伽塔)
　　泗州遇倉中劉景文老兄戱贈一絶
既聚伏波米還數魏舒籌應笑蘇夫子僥倖得湖州
　　　　慎按此詩施氏原本不載据詩語仍自徐移
　　　　湖時作今從續補下巻移編
　　過淮三首贈景山兼寄子由
好在長淮水十年三往來功名真已矣歸計亦悠哉今
日風憐客平時浪作堆晩來洪澤口捍索響如雷
　三往來(先生于熙寧辛亥赴杭甲寅移知宻州元豐/已未自徐移湖往來經淮上相距九年今云)
　(十年亦畧/約言之耳)
過淮山漸好松檜亦蒼然藹藹藏孤寺泠泠出細泉故
人真吏隱小檻帶巖偏却望臨淮市東風語笑傳
　臨淮(元和郡縣志泗州臨淮郡漢武置南臨淮水西/枕汴河水路東至楚州二百二十里詳見泗州)
　(注/)
回首濉陽幕簿書高没人何時桐栢水一洗庾公塵此
去漸佳境獨游長慘(一作/愴)神待君詩百首來寫浙西春
　濉陽(元和郡縣志春秋宋國秦碭郡/漢曰濉陽以濉水在郡之南也)桐栢水(禹貢導/淮自桐)
　(栢疏云桐栢山在南陽平氏縣東南淮水所出水經/云出胎簪山東北過桐栢山胎簪蓋桐栢之旁小山)
　(傳言南陽/郡之東也)
　　附子由次韻三首(欒城集題云次韻子瞻過/淮見寄兼東孫奕職方)
　　出處平生共江淮恨不來宦遊良誤我老病賦懐
　　哉狥物終今世量書盡幾堆歸耕少憂患惟有仰
　　春雷(自注蜀中謂田無/水利者為雷鳴田)
　　龜山昔同到松栢故依然紅印封鹽䜴黄罌分井
　　泉青天擕杖處晩日落帆偏無限相思意新詩句
　　句傳
　　行役饒新喜臨川逢故人相看對泉石憐我在埃
　　塵會合終多故分張類有神南遊得如願夢想霅
　　溪春
　　舟中夜起
微風蕭蕭吹菰蒲開門看雨月滿湖舟人水鳥兩同夢
大魚驚竄如奔狐夜深人物不相管我獨形影相嬉娯
暗潮生渚弔寒蚓落月挂栁看懸蛛此生忽忽憂患裏
清鏡過眼能須臾雞鳴鐘動百鳥散船頭擊鼔還相呼
　　余去金山五年而復至次舊詩韻贈寶覺長老
誰能斗酒博西凉但愛齋厨法䜴香舊事真成一夢過
髙談為洗五年忙清風偶與山阿曲明月聊隨屋角方
稽首願師憐久客直將歸路指茫茫
　　附秦少遊次韻
　　雲峯一變隔炎凉猶喜重來飯積香宿鳥水干迎
　　曉閙亂帆天際受風忙青鞋踏雨尋幽徑朱火籠
　　紗語上方珍重故人敦妙契自憐身世兩微茫
　　大風留金山兩日
塔上一鈴獨自語明日顚風當斷渡朝來白浪打蒼崖
倒射軒窗作飛雨龍驤萬斛不敢過漁艇(苕溪叢/話作舟)一葉
從掀舞細思城市有底忙却笑蛟龍為誰怒無事久留
童僕怪此風聊得妻孥許灊山道人獨何事夜半不眠
聽粥鼓
　塔鈴語(晉佛圖澄外傳石宣與佛圖澄同坐浮圖一/鈴獨鳴澄聽鈴音以言事無不效騐按明日)
　(顚風當斷渡一/句即鈴音也)龍驤漁艇(苕溪漁隱叢話對句法人/不過以事以意出處備具)
　(謂之妙不若東坡之竒特如曰聞說騎鯨遊汗漫記/曽捫蝨話酸辛又曰龍驤萬斛不敢過漁舟一葉從)
　(掀舞以鯨為蝨對以龍驤為漁舟對大小氣/熖不等其意若玩世而英傑之氣終不可没)
　　　　慎按先生自徐移湖過髙郵與少遊參寥同
　　　　行遊金山時兩公皆在焉故前篇少遊有和
　　　　詩此篇結句所云灊山道人即參寥也施氏
　　　　原本訛編倅杭巻中今改正
　　遊惠山(并引/)
　余昔為錢塘倅往來無錫未嘗不至惠山既去五年
　復為湖州與髙郵秦太虛杭僧參寥同至覽唐處士
　王武陵竇羣朱宿所賦詩愛其語清簡蕭然有出塵
　之姿追用其韻各賦三首
夢裏五年過覺來雙髩蒼還将塵土足一步(一作/涉)猗瀾
堂俯窺松桂影仰見鴻鶴翔炯然肝肺間已作氷玊(一/作)
(雪/)光虛明中有色清淨自生香還從世俗去永與世俗
忘
　惠山(陸羽惠山寺記惠山古華山也顧歡呉地志華/山在呉城西北一百里釋寶唱名僧傳云沙門)
　(僧顯宗元徽中入呉憇華山精舎老子枕中記所謂/呉西神山是也梁大同中有青蓮花育于此尋更為)
　(惠山寺寺前有曲水亭中有方池名千葉蓮花池亦/名纑塘亦名浣沼獨孤及惠山新泉記寺居呉西神)
　(山之足山小多泉山下有靈池異花唐丹丘湛長史/舊居志云無錫縣西郊七里有惠山寺即宋司徒長)
　(史湛茂之/之别墅也)王武陵(字晦/伯)竇羣(字丹/列)朱宿(字遐/景)猗瀾堂
　(朱昱毘陵志猗瀾堂/在惠山第二泉上)
　　附王武陵原作(明談修惠山古今考載此詩原題/云戊辰八月呉郡朱遐景自秦還)
　　(呉次無錫命予及竇丹列會于惠山之精舎是時/山林始秋髙興在目凉風白雲起于坐隅逍遙于)
　　(長松之下偃息于盤谷之上仰視雲嶺俯瞰寒影/夕陽西歸皓月東出羣動皆息視身如空𤣥言妙)
　　(論以極窮奥丹列有遁世之志遐景有塵外之心/予亦樂天知命怡然契合夫良辰嘉會古人所惜)
　　(序述不作是闕文也山水之下/景物秀茂賦詩以紀方外之游)
　　秋日遊古寺秋山正蒼蒼泛舟次巖壑稽首金仙
　　堂下有寒泉流上有珍禽翔石門吐明月竹木涵
　　清光中夜何沈沈但聞松桂香曠然出塵境幽慮
　　澹已忘
薄雲不遮山疎雨不濕人蕭蕭松徑滑策策芒鞋新嘉
我二三子皎然無緇磷勝遊豈殊昔清句仍絶塵弔古
泣舊史疾䜛歌小旻哀哉扶風子難與巢許隣(公自注/謂竇羣)
　(朱彝尊曰王武陵朱宿新舊唐書無攷惟竇羣有之/按王字晦伯朱字遐景三人後皆登諫列而題詩惠)
　(山日皆未仕也故東坡目以處士五竇集近白門龔/賢依宋本刋行然羣游惠山詩亦不載其初入諫司)
　(喜家室至絶句曰一旦悲歡見孟光十年辛苦伴滄/浪不知筆硯縁封事猶問傭書日㡬行近于俗狀矣)
　(此蘇詩所以有難/與巢許隣之句也)
　　附竇羣原作(惠山古今考載此詩原題云元和二/年五月三日重游此寺獨覽舊題二)
　　(十年矣當時三人皆登諫列朱遐景方詣行車王/晦伯尋卒郎署余自西掖累遷外臺復此躊躇吁)
　　(嗟存殁因題/壁以志所懐)
　　共訪青山寺曾隱南朝人問世松桂老開襟言笑
　　新步移月亦出水映石磷磷予洗腸中酒君濯纓
　　上塵結彩入幽抱清氣達蒼旻信此澹忘歸淹留
　　氷玊鄰
敲火發山泉烹茶避林樾明窓傾紫盞色味兩竒絶吾
生眠食耳一飽萬想滅頗笑玊川子饑㺯三百月豈如
山中人睡起山花發一甌誰與共門外無來轍
　紫盞(蔡襄茶錄茶色白宜黒盞建安所造者/紺黒紋如兎毫他處或色紫皆不及也)
　　附朱宿原作(亦見惠山/古今考)
　　古寺隱秋山登攀度林樾悠然青蓮界此地塵境
　　絶機閒任晝昏慮淡知生滅微吹遞遙泉疎松對
　　殘月庭虚露華綴池淨荷香發心悟形未留遲遲
　　履歸轍
　　附秦太虚次韻三首
　　輟棹縱幽討籃輿入青蒼圓頂如邀迓旃檀燎深
　　堂層巒淡如洗傑閣森欲翔林芳含雨滋岫日隔
　　林光涓涓續清溜靡靡傳幽香俯仰佳覽眺悠然
　　身世忘
　　使君厭機械所與惟散人顧慙蒹葭陋謬倚瓊林
　　新上干青磝磝下矚白磷磷洞天不知老金界無
　　棲塵緬彼人間世烏蟾閱青旻詎得踵三隱山阿
　　相與鄰
　　樓觀相複重邈然閟清樾九龍吐清泠㶁㶁曾未
　　絶罌缶走千里真珠猶不滅况復從茶仙兹焉試
　　葵月岸巾塵想消散䇿佳興發何以慰遨嬉操觚
　　繼前轍
　　附參寥次韻三首
　　山烟弄滅没山木含葱蒼刺舟傍遙岸理䇿升虚
　　堂周遭矚層巘矯矯如翺翔下瞰平田流澹然浮
　　日光青篁解初籜洗雨聞幽香雖云迫前途真賞
　　豈易忘
　　松門暗朝雨寂厯無行人蔓草忽穿徑卉木鬱以
　　新堦泉潄石齒照眼光磷磷使君美無度卓犖遺
　　囂塵風標傲竹栢談笑凌窮旻何媿沈㝠子卧霞
　　吞結鄰
　　揚帆渡江來洗眼驚翠樾雲姿既容裔鳥㺯更清
　　絶凌梯訪前踪蜿蜿亦未滅嗟我魚目光疇能綴
　　明月狂墨掃琅玕風烟坐中發殊勝區中人茫茫
　　走飛轍
　　附李端叔次韻三首(姑溪集題云子瞻參寥太虚/同遊惠山用王武陵竇羣朱)
　　(宿三詩韻各有所賦參寥録/以相示予將遊焉因次其韻)
　　曾為惠山客心已寄莽蒼知今㡬何時常在山間
　　堂淹留情莫摰悵望自疑翔聨翩得秀句古殿逢
　　燈光耳冷徹孤神境幽拂清香買舟行有期此興
　　安能忘
　　三子骨已朽來者非一人簫聲起孤鳳抑按皆清
　　新松隂貯老月蘚暈涵蒼磷﨑嶇固有屢千載無
　　纎塵物物吾已矣今昔均可旻何當事一㕓顧水
　　終為鄰
　　膏肓有前人老意繫叢樾差池紛繽霜味蠟火已
　　絶一啜風潄液幽思起復滅詎慚數及七緬子在
　　明月疎更蹇修途景耿重激發泠然倘可御千古
　　同一轍
　　贈惠山僧惠表
行徧天涯意未䦨將心到處遣人安山中老宿依然在
案上楞嚴(一作/伽)已不看欹枕落花餘㡬片閉門新竹自
千竿客來茶罷空無有盧橘楊梅尚帶酸
　惠表(失/考)老宿(翻譯名義梵云體毘履此云老宿又云/五十夏以上一切沙門所尊敬者名耆)
　(宿/)楞嚴(翻譯名義首楞嚴經言一切究竟而得堅固/定名為佛性又翻為金剛藏諸菩薩證此定)
　(故/名)
　　贈錢道人
書生苦信書世事仍臆度不量力所負輕出千鈞諾當
時一快意事過有餘怍不知幾州鐵鑄此一大錯我生
涉憂患常恐長罪惡靜觀殊可喜脚淺猶容却而况錢
夫子萬事初不作相逢更何言無病亦無藥
　無病無藥(傳燈錄百丈懐海禪師云佛是衆生邊/藥無病不要喫藥藥病俱消喻如清水)
　　與秦太虚參寥會於松江而關彦長徐安中適至
　　分韻得風字二首
呉越溪山興未窮又扶衰病過垂虹浮天自古東南水
送客今朝西北風絶境自忘千里遠勝遊難復五人同
舟師不會畱連意擬看斜陽萬頃紅
　松江(九域志即呉江/也注詳十一巻)垂虹(呉郡志垂虹呉江東門外/橋名一名長橋慶厯八年)
　(縣尉王庭堅建東西百餘丈中間有垂虹亭錢公輔/作記治平三年縣令孫覺重修以木為之南渡後判)
　(官張顯祖始甃以石輟耕錄呉江長橋/七十二間作橋者僧從雅師立總其役)
二子縁詩老更窮人間無處吐長虹平生睡足連江雨
盡日舟横擘岸風人笑年來三黜慣天教我輩一尊同
知君欲寫長相憶更送銀盤尾鬛紅
　　附秦太虛作(得浪/字)
　　松江浩無旁垂虹跨其上漫然銜洞庭領畧非一
　　狀恍如陣平野萬馬攢穹帳離離雲抹山窅窅天
　　粘浪烟中漁唱起鳥外征㠶颺愈知宇宙寛斗覺
　　東南壯太史主文盟諸豪盡詩將超摇外形檢語
　　笑供頡頏便娟棄追逐撥刺亦從放獨留三百缸
　　聊用沃軒曠
　　附參寥作(得岸/字)
　　蜿蜒跨長虹呉會稱極觀淪漣㡬萬頃放目失垠
　　岸倒影射遥山青螺㸃空半從來誇震澤勝事無
　　昏旦破浪涌長鬐排空度飛翰肺肝入清境劃若
　　春氷泮安得凌九垓從公遊汗漫
　　次韻關令送魚
舉網驚呼得巨魚饞涎不易忍流酥更煩赤脚長鬚老
來聽西風十幅蒲
　關令(即前題中關彦長也前詩第二首結/句更送銀盤尾鬛紅當指送魚事)
　　次韻秦太虛見戲耳聾
君不見詩人借車無可載留得一錢何足賴晩年更似
杜陵翁右臂雖存耳先聵人將蟻動作牛鬬我覺風雷
真一噫聞塵掃盡根性空不須更枕清流派大朴初散
失渾沌六鑿相攘更勝敗眼花亂墜酒生風口業不停
詩有債君知五藴皆是賊人生一病今先差(瘥/同)但恐此
心終未了不見不聞還是礙今君疑我特佯聾故作嘲
詩窮嶮怪須防額癢出三耳莫放筆端風雨快
　五藴是賊(心經五藴皆空又云無色無受想行識疏/記云五藴亦為五隂維摩經樂離五欲樂)
　(觀五隂觀如怨賊楞嚴經眼耳鼻/舌及與身意六為賊媒自刼家寶)
　(慎按此題淮/海集失原作)
　　端午徧遊諸寺得禪字
肩輿隨所適遇勝輙流連焚香引幽步酌茗開淨筵微
雨止還作小窗幽更妍盆山不見日草木自蒼然忽登
最高墖眼界窮大千卞峯照城郭震澤浮雲天深沈既
可喜曠蕩亦所便幽尋未云畢墟落生晩烟歸來記所
厯耿耿清不眠道人亦未寢孤燈同夜禪
　最髙墖(呉興志飛英寺在湖州府治北/寺中有墖名飛英注詳後巻)大千(道宣釋/迦方誌)
　(統攝篇云海外有山是鐵所成數至一千鐵圍都繞/名小千世界即此小千數至一千鐵圍都繞名中千)
　(世界即此中千數至一千/鐵圍都繞名為大千世界)卞峯震澤(注俱/見前)
　(慎按先生自題此詩後云僕為呉興游飛英寺詩微/雨止還作小窗幽更妍盆山不見日草木自蒼然自)
　(非至呉越不/見此景也)
　　附秦太虛作(淮海集原題云同子瞻端/午日遊諸寺賦得深字)
　　太史抱孤韻暢懐在登臨别乘載鄒枚佳辰事幽
　　尋參差水石瘦窈窕房櫳深清磬發疎箔妙香横
　　素襟復登窣堵坡環迴矚嶔崯雙溪貫城郭暝色
　　帶孤禽凉飇動爽籟薄雨生微隂塵想澹清漣牢
　　愁洗芳斟揮箋訂往古援毫示來今愧無刻燭敏
　　續此金玊音
　　送劉寺丞赴餘姚
中和堂後石楠樹與君對牀聽夜雨玊笙哀怨不逢人
但見香烟横碧縷謳吟思歸出無計坐想蟋蟀空房語
明朝開鏁放觀潮豪氣正與潮爭怒銀山動地君不看
獨愛清香生雲(一作/雪)霧别來聚散如宿昔城郭空存鶴
飛去我老人間萬事休君亦洗心從佛祖手香新寫法
界觀眼淨不覷登伽女餘姚古縣亦何有龍井白泉甘
勝乳千金買斷顧渚春似與越人降日注
　劉寺丞(施氏原注前半缺後段云寺丞名誼號宜翁/本集又有送劉行甫赴任餘姚詞調寄南柯)
　(子山雨瀟瀟過一首是也行甫手寫華嚴經八十一/巻故詩中有手香新寫法界觀之句宜翁提舉廣西)
　(常平上書極論新法載國史學道欲輕舉自稱三茅/翁元祐間知韶州公行其詞云汝昔為使者親見民)
　(病盡言而不諱夫豈知有今日之報哉又甞有書從/其問道云此段新刻本刪去今補録○湖州舊志劉)
　(誼字公曼號宜翁長興人治平四年進士子名燾字/無言元豐三年中甲科呉興掌故劉宜翁有文集三)
　(十巻奏議/四十巻)中和堂(咸淳臨安志載李左史中和堂記/畧云始錢王鏐于其宫作堂名閱)
　(禮本朝至和中威敏孫公沔來守此土易名中和守/居負鳳皇山堂跨山慿髙蘇文忠嘗謂下瞰海門洞)
　(視萬里觀覽之/傑抑可想見)聽雨(咸淳臨安志聽雨軒在中和堂/後景定五年劉安撫良貴為屋)
　(八楹取東坡中和堂後石楠樹/與君對牀聽夜雨之句為扁)餘姚古縣(元和郡縣/志舜後支)
　(庶所封舜姓姚故曰餘姚本漢舊縣太平寰宇記餘/姚山一名姚丘山在餘姚縣西北六十里九域志餘)
　(姚縣在越州東/北百四十七里)龍井白泉(嘉泰會稽志餘姚縣秘圖/山之西一里有靈緒山南)
　(俯姚江亦名嶼山山腰有㣲泉未嘗竭/所謂龍泉也孔曄記云山巔有葛仙井)顧渚春(呉興/備志)
　(引呉均入東記云顧渚在長興縣北三十里呉王夫/差顧其渚次原隰平衍可為都邑故名勞鉞湖州志)
　(長興縣有堯市山在縣西北又七里為顧渚山旁有/二山相對大澗中流産茶異品有泉曰金沙不常出)
　(每春將造茶太守致祭頃即清溢造畢即涸南郡新/書唐制湖州造茶謂之顧渚貢焙晁公武讀書志陸)
　(羽與皎然朱放輩論/茶以顧渚春為第一)日注(嘉泰會稽志日鑄嶺在會/稽縣東南五十五里嶺下)
　(有寺名資壽其陽坡名油車朝暮常有日色産茶絶/竒有名最晩呉越貢奉中朝土毛畢入不聞有日鑄)
　(茶則日鑄之出殆在呉越國除之後歸田錄云草茶/盛于兩浙兩浙之品日注第一芽纎白而長其絶品)
　(至二三寸不過數十株餘雖不逮然非他産可比多/啜宜人無停滯酸噎之患按日鑄他書及土人皆用)
　(此鑄字惟歸田録則書為日注疑歐公/自有所㨿其後書作注者自歐始也)
　
　
　
　蘇詩補註巻十八
欽定四庫全書
　蘇詩補註巻十九　　翰林院編修查慎行撰
　古今體詩五十首(起元豐已未五/月盡十二月作)
　　　　愼按元豐二年四月二十九日先生到湖州
　　　　任七月二十八日中使到湖追攝八月十八
　　　　日赴臺獄十二月二十八日獄具謫黄州團
　　　　練副使在獄出獄詩共十一首施氏原本編
　　　　遺詩巻中胡仔云此數詩東坡不欲傳于世
　　　　蓋手自芟者今從編年例附入湖州以後
　　霅上訪道人不遇
花光紅滿欄草色緑參岸不逢青眼人長歌白石澗(一/作)
(爛/)
　　　　慎按此詩施氏原本不載新刻載續補下巻
　　　　據外集編湖州巻中題云霅上訪道人不遇
　　　　諸本作靈上者訛今改正移編
　　李公擇過髙郵見施大夫與孫莘老賞花詩憶與
　　僕去歲㑹于彭門折花餽筍故事作詩二十四韻
　　見戲依韻奉荅亦以戲公擇云
汝陽真天人絹帽著紅槿纒頭三百萬不買一笑哂共
誇青山峯曲盡花不隕當時謫仙人逸韻謝封畛詩成
天一笑萬象解寒窘驚開小桃杏不待雷發軫餘波尚
涓滴乞與居易稹爾來誰復見前輩風流盡寂寞兩詩
人殘紅對櫻筍饑腸得一醉妙語傳不冺君來恨不與
更復相牽引我老心已灰空煩扇餘燼天游照六鑿虚
室掃充牣懸知色竟空那復嗜烏吻蕭然一方丈居士
老龎藴散花從滿裓不荅天女問故人猶故目(一作/日)怨
句寫餘恨疑我此心在遮防費欄楯應虞已斃蛇折尾
時一蠢仄聞孟光賢未學處仲忍(公自注開閣放/出事見本傳)寄招
應已足左右侍雲鬒何時花月夜羊酒謝不敏此生如
幻耳戲語君勿愠應同亡是公一對子虚听
　折花餽筍(先生在徐州有送筍芍藥/與公擇詩見第十六巻)汝陽(舊唐書讓/皇帝長子)
　(璡封汝/陽郡王)天人(裴松之三國志注引魏畧云邯鄲淳見/曹植才辨謂之天人杜甫贈特進汝陽)
　(王詩特進羣公/表天人夙徳升)櫻筍(韓偓食含桃詩自注云秦中謂/三月為櫻筍時南部新書引李)
　(綽秦中歲時記四月十五以後自堂厨至百司/厨通謂之櫻筍厨施氏補注專屬宰相者訛)欄楯
　(彌陀經極樂國土七重欄/楯注云横曰欄直曰楯)烏吻(本草烏喙即/草烏頭也)
　　　　慎按唐書藝文志有南卓羯鼓録一巻考呉
　　　　興志卓徳宗朝人與張志和同時有和漁父
　　　　詞五首施氏補註所引羯鼓録訛南卓為南
　　　　京不止一處附辨于此
　　王鞏清虛堂
清虛堂裏王居士閉眼觀心(一作/身)如止水水中照見萬
象空敢問堂中(一作/前)誰隱几呉興太守老且病堆案滿
前長渴睡願君勿笑反自觀夢幻去來殊未已長疑安
石恐不免未信犀首終無事勿將一念住清虛居士與
我蓋同耳
　清虛堂(汴京遺跡志清虛堂在開封府城東子由記/畧云王定國為堂于居室之西置圖史百物)
　(而名曰清虛蕭然如山林高僧逸居忘其在京師塵/土之鄉也及其經涉世故出入禍患乃發篋出其玩)
　(好投以予人意其/真有清虛者在焉)觀身如止水(用楞嚴經中/月光童子事)
　　次韻答王鞏
我有方外客顔如瓊之英十年塵土窟一寸氷雪清朅
來從我遊坦率見真情顧我無足戀戀此山水清新詩
如彈丸脱手不暫停昨日放魚回衣巾滿浮蘋今日扁
舟去白酒載烏程山頭見月出江路聞鼉鳴莫作孺子
歌滄浪濯吾纓吾詩自堪唱相子棹歌聲
　　　　慎按此詩施氏原本編入彭城巻中細觀詩
　　　　語極道山水之勝當是先生守湖州定國復
　　　　來相訪與清虛堂詩同時作也若在彭城不
　　　　應有白酒載烏程之句故改編於此
　　和孫同年卞山龍洞禱晴
呉興連月雨釡甑生魚蛙往問卞山龍曷不安厥家梯
空尚(一作/上)巉絶俯視驚谽谺神井湧雲蓋隂崖垂蘚花
交流百道泉赴谷走羣蛇不知落何處隱隱如繅車我
來叩石户飛鼠翻白鴉寄語洞中龍睡味豈不嘉雨師
少弭節雷師亦停撾積水得反壑稻苗出泥沙農夫免
菜色龍亦飽豚豭看君擁黄紬髙卧放晩衙
　孫同年(名失/考)卞山龍洞(呉興掌故集卞山有一石上/大而末小危立如幢旁有洞)
　(深叵測相傳神龍居之黄魯直書黄龍洞三字名勝/志引山墟名云卞山之隂有黄龍洞呉越時立祥應)
　(宫以/祀之)神井(談鑰呉興志黄龍洞在城北十八里舊名/金井梁貞明初有黄龍見于井中易今名)
　(歲以五月二/十二日致祭)
　(慎按呉興備志公手書此詩當時刻石置黄龍洞後/移府中明正徳朝郡守吕某為跋今石猶在郡署聽)
　(事/後)
　　乘舟過賈収水閣収不在見其子三首
愛酒陶元亮能詩張志和青山來水檻白雨滿漁蓑淚
垢添丁面貧低舉案蛾不知何所樂竟夕獨酣歌
　賈収水閣(苕溪漁隱叢話賈耘老舊有水閣在苕溪/之上沈會宗為賦小詞呉興掌故集賈収)
　(所居名/浮暉閣)添丁舉案(本集與耕老尺牘云念賈處士貧/甚乃作怪石古木一紙可令雙荷)
　(葉収掌須添丁長以付之也又本集戲贈賈収詩第/二首公自注云賈將再娶今云貧低舉案蛾則賈此)
　(時已再/娶矣)
嫋嫋風蒲亂猗猗水荇長小舟浮鴨緑大杓瀉鵞黄得
意詩酒社終身魚稻鄉樂哉無一事何處不清凉
曵杖青苔岸繫船枯柳根徳公方上冡季路獨留言已
占蒲魚港更開松菊園從兹來往數兒女自譍門
　　次韻孫祕丞見贈
感槪(一作/慨)清哀(一作/衷)似變風老于詩句耳偏聰迂疎自
笑成何事冷淡誰能用許功不怕飛蚊如立豹肯隨白
鳥過垂虹吟哦相對忘三伏擬泛氷溪入雪宫(公自注/湖州多)
(蚊蚋豹脚尤毒/垂虹呉江亭名)
　孫祕丞(名失考按宋史職官志祕書/省丞從七品位次少監下)飛蚊如豹(齊東/野語)
　(呉興多蚊蓋水蟲之所變生草木中/者吻尤利而足有文采號為豹脚)白鳥(夏小正丹/鳥螢也羞)
　(白鳥謂螢以蚊為糧施氏補注又引金樓子云白鳥/蚊也○慎按詩中所云白鳥乃鷗鷺之類蓋上句既)
　(用飛蚊本句白鳥若再作蚊蚋/解于義重複非作者本㫖也)
　　與客遊道塲何山得鳥字
清溪到山盡飛路盤空小紅亭與白墖隱見喬木杪中
休得小菴孤絶寄雲表洞庭在北户雲水天渺渺菴僧
俗縁盡淨業洗未了十年畫鵲竹益以詩自繞髙堂儼
像設禪室各深窈奔泉何處來華屋過溪沼何山隔幽
谷去路清且悄長松度翠蔓絶壁挂啼鳥我友自杭來
尚歎所厯少歸途風雨作一洗紅日燎俄驚萬竅號黒
霧巻蓬蓼舟人紛變色坐羡輕鷗矯我獨喚酒杯醉死
勝流殍書生例强狠造物空煩擾更將掀舞勢把燭畫
風篠美人為破顔正似腰支嫋(公自注歸自道塲何山/遇大風因憩耘老溪亭)
(命官奴秉燭捧/硯寫風竹一枝)明朝更(一作/便)陳迹清景墮空杳作詩記
餘歡萬古一昏曉
　白墖(朱彧蘋州可談云宋熙寧中有老僧言道塲山/在州之離方文筆山也低于他山故未有魁天)
　(下者僧乃乞縁即山背建墖望之如卓一筆其後大/觀賈安宅政和莫儔相繼為廷試魁○按詩中所云)
　(白墖即山巔浮圖也施氏本引白墖/巷有白石墖與道塲山無涉今駁正)
　　　　慎按更將掀舞勢四句諸刻本另作五言絶
　　　　句一首明屬重出今移原題作四句注脚以
　　　　正向來之譌
　　僕去杭五年呉中仍歲大饑疫故人往往逝去聞
　　湖上僧舎不復往日繁麗獨淨慈本長老學者益
　　盛作詩寄之
來往三呉一夢間故人半作冢纍然獨依舊社傳真法
要與遺民度厄年趙叟近聞還印綬(公自注聞資政/趙公致政得謝)竺
翁先已反林泉何時策杖相隨去任性逍遙不學禪
　淨慈(咸淳臨安志南山報恩寺即淨慈寺顯徳元/年建初號慧日永明院中有五百羅漢堂)本
　長老(釋氏稽古畧元豐初蘇州瑞光寺禪師名/宗本移杭淨慈寺奔走禪子道塲甚盛)趙叟
　還印綬(咸淳臨安志熙寧十年五月趙抃自知越州/以資政殿大學士移知杭州清獻公神道碑)
　(云公年未七十告老不許請之不已/元豐二年二月加太子少保致仕)竺翁(指辨才公/在徐州有)
　(聞辨才復歸上天竺詩施/氏注謂指本長老者訛)
　　舶趠風(并引/)
　呉中梅雨既過颯然清風彌旬歲歲如此湖人謂之
　舶趠風是時海舶初回云此風自海上與舶俱至云
　爾
三旬已過黄梅(一作/梅黄)雨萬里初來舶趠風㡬處縈回度
山曲一時清駛滿江東驚飄䔩䔩先秋葉喚醒昏昏嗜
睡翁欲作蘭臺快哉賦却嫌分别問雌雄
　舶趠風(庚溪詩話呉中每暑則東南風數日名舶趠/風云海外舶船禱于神而得之乗此風到江)
　(浙間也余官呉門庚午六月既望風作踰旬而止暑/氣頓减丙子歲余罷官寓居無錫六月晦前三日此)
　(風作凡七日乃止按坡詩則當在五月或六月初而/余兩見之乃在六月望後與六月晦前節氣有早晩)
　(也/)黄梅雨(埤雅江湘兩浙四五月梅欲黄落則水潤/土溽其霏如霧名曰梅雨自江以南三月)
　(雨謂之迎梅五/月雨謂之送梅)
　(劉須溪曰先生詩格固豪放老健至對偶切處如黄/耳蕈對白芽薑牛尾貍對雞頭鶻今以舶趠風對黄)
　(梅雨或者謂因事請客/然原其句意每每相貫)
　　丁公黙送蝤蛑
溪邊石蟹小于(一作/如)錢喜見輪囷赤玊盤半殼含黄宜
㸃酒兩螯砍雪勸加餐蠻珍海錯聞名久怪雨腥風入
坐寒堪笑呉興饞太守一詩換得兩尖團
　丁公黙(爵里/失考)石蟹(蟹譜明越溪澗石穴中出小/蟹其色赤而堅俗呼為石蟹)小于
　錢(博物志南海有水蟲名蒯其中有小蟹/大如榆英又廣志蜅小蟹大如貨錢)赤玊盤(大/觀)
　(本草生南海中其螯最鋭斷物如芟刈扁而最大後/足濶者名蝤蛑南人謂之撥棹子大者如升如盤小)
　(者如盞楪兩螯如手異于衆蟹一名執火/其色赤也咸淳臨安志蝤蛑鹽官産者佳)含黄(呉興/掌故)
　(集蟹子未成時曰黄甲有細骨黄依以生入海則黄/化為子而芒亦漸長至春深散子則芒亦輸出蟹腐)
　(矣/)海錯(禹貢海/物惟錯)尖團(唐彦謙蟹詩謾誇風味過/蝤蛑尖臍猶勝團臍好)
　　送孫著作赴考城兼寄錢醇老李邦直二君於孫
　　處有書見及
使君閒如雲欲出誰肻伴清風獨無事一嘯亦可喚來
從白蘋洲吹我明月觀門前遠行客青衫流白汗問子
何匆匆王事不可緩故人錢與李清廟兩圭瓚蔚為萬
乘器尚記溝中斷子亦東南珍價重不可算别情何以
慰酒盡對空案惟持一榻凉勸子巾少岸此風那復有
塵土飛灰炭欲寄二大夫發發不可絆
　孫著作(名失考按宋史職官志秘/書省有著作郎及佐郎)錢李(錢醇老名藻/李邦直名清)
　(臣注/見前)考城(水經注考城周之采邑春秋戴國陳留風/俗傳曰秦縠縣也後改菑縣名勝志漢顯)
　(宗東巡改為考城今/河南睢州之屬縣)白蘋洲(白居易五亭記湖州城/東南二百步抵霅溪溪)
　(連汀洲一名白蘋呉興掌故集其名起于栁惲之詩/光起中李師悅廢而為倉太平寰宇記白蘋洲在霅)
　(溪東南去/州治一里)明月觀(勞鉞湖州志府治有明月樓在子/城西南隅唐貞元十三年建梅聖)
　(俞呉興五咏明月樓其一也呉興備志引王氏畫苑/有李伯時所畫水晶宫明月館圖王氏注謂在江寧)
　(府故臺城者/謬今駁正)發發(詩飄風發發漢書/發發者非古風也)
　　泛舟城南會者五人分韻賦詩得人皆苦炎字四
　　首
城中樓閣似魚鱗不見清風起白蘋試選苕溪最深處
仍呼我輩不覊人窺船野鶴何曾下見燭飛蟲空自馴
遶郭荷花一千頃誰知六月下塘春
　苕溪(咸淳臨安志引祥符志云苕溪濶七十六步秋/冬深五尺春夏深九尺山海經云天目山一名)
　(浮玊山苕溪出焉在於潛臨安兩縣界耆老相傳/云夾岸多苕花每秋風飄散水上如飛雪然因名)遶
　郭荷花(呉興掌故集引姜白石云吳興號水晶宫荷/花極盛陳簡齋詞云今年何以報君恩一路)
　(荷花相送到青/墩亦可見矣)下塘(梅堯臣送胡武平詩始時繞郊/郭水不通蹄輪公來作新塘直)
　(抵呉淞垠程大昌演繁露湖州東門外上塘路武平/始築也咸淳臨安志上下塘河南自天宗水門餘杭)
　(水門二河合于北郭税務前與城東水合分為兩派/一由東北上塘入大運河一由西北過江漲橋以北)
　(入安吉州界/曰下塘河)
苦熱誠知處處皆何當危坐學心齋海螯要共詩人把
溪月行遭霧雨霾鄉國飄零斷書信弟兄流落隔江淮
便應築室苕溪上荷葉遮門水浸堦
紫蟹鱸魚賤如土得錢相付何曾數碧筩時作象鼻彎
白酒微帶荷心苦運肘風生看斫鱠隨刀雪落驚飛縷
不將醉語作新詩飽食應慙腹如鼓
　得錢(杜甫詩溪女/得錢留白魚)斫鱠(呉興掌故集湖人往時善斫/鱠縷切如絲簇成人物花草)
　(雜以姜桂山谷云吳興庖人砍松江鱸鱠則吳興斫/鱠之名遠矣七啟輕隨風飛刀不轉切潘岳西征賦)
　(饔人細切鸞刀/若飛即此也)
橋上游人夜未厭共依水檻立風簷樓中煮酒初嘗芡
月夜(一作/下)新粧半出簾南郭清游繼顔謝北忩歸卧等
羲炎人間寒熱無窮事自笑疎頑不受痁
　痁(左傳齊侯疥遂痁/杜預注痁瘧疾也)
　　與王郎夜飲井水(一作贈/王郎)
呉興六月水泉温千頃菰蒲聚鬬(一作/暗)蚊此井獨能深
一丈源龍如我亦如君
　王郎(名適字子/立注見前)
　(慎按外集題工有湖州二字詩/中源龍作龍源如我作如故)
　　次韻李公擇梅花
詩人固長貧日午飢未動偶然得一飽萬象困嘲㺯尋
花不論命愛雪長忍凍天公非不憐聽飽即喧閧君為
三郡守所至滿賓從江湖常在眼詩酒事豪縱奉使今
折磨清比於陵仲永懐茶山下攜妓修春貢更憶檻泉
亭插花雲髻重蕭然卧灊麓愁聽春禽哢忽見早梅花
不飲但孤諷詩成獨寄我字字愈頭痛嗟君本侍臣筆
槖從上雍脱鞾吟芍藥給札賦雲夢何人慰流落嘉蘤
天為種杯傾笛中吟(一作/曲)帽拂果下鞚感時念覊旅此
意吾儕共故山今(一作/亦)何有桐花集么鳳君亦憶匡廬
歸掃藏書洞何當種此花各抱漢隂罋
　三郡守(宋史李常傳熙寧中自諫院出守鄂/州未㡬徙湖州又自湖移知齊州)茶山修
　貢(呉興備志常州宜興縣東南有茶山唐時茶入貢/又名唐貢山杜牧之湖州詩山實東南秀茶稱瑞)
　(草魁剖符雖俗/吏修貢亦仙才)檻泉亭(在濟南欒城集中有和孔教/授濟南四咏其一為檻泉亭)
　(李公擇曾知齊州故云施/氏補注引爾雅失之矣)卧灊麓(公擇時提㸃淮南/西路刑獄提刑司)
　(在舒州九域志舒州灊/山縣漢移南岳于此)
　　送淵師歸徑山
我昔嘗為徑山客至今詩筆餘山色師住此山三十年
妙語應須得山骨谿城六月水雲蒸飛蚊猛捷如花鷹
羨師方丈氷雪冷蘭膏不動長明燈山中故人知我至
爭來問信今何似為言百事不如人兩眼猶能書細字
(公自注徑山夏無蚊余舊詩云問/龍乞水歸洗眼欲看細字銷殘年)
　　送表忠觀錢道士歸杭(并引/)
　熙寧十年詔以龍山廢佛祠為表忠觀元豐二年通
　教自杭來見予于吳興問觀亦卒工乎曰未也杭人
　比歲不登莫有助我者余曰異哉杭人重施輕財是
　不獨為福田也將自托于不朽今歲成矣子其行乎
　及還作詩送之
先王舊徳在民心著令稱忠上意深墮淚行看會祠下
挂名爭欲刻碑隂凄凉破屋塵凝坐憔悴雲孫雪滿簪
未信諸豪容郭解却從他縣施千金
　表忠觀(咸淳臨安志表忠觀在城南龍山熙寧十年/趙清獻公請于朝即龍山廢佛刹妙因院為)
　(觀詔賜額曰表忠/詳具蘇公所撰碑)墮淚(趙抃奏疏云錢氏墳廟在錢/塘者二十有六在臨安者十)
　(有一父老過/之有流涕者)碑隂(施氏原注表忠觀碑文實東坡為/之挂名爭欲刻碑隂之句指此碑)
　(也/)雲孫(爾雅昆孫之子為仍孫仍孫之/子為雲孫按指通教錢道士也)
　　次韻周開祖長官見寄
俯仰東西閲數州老於岐路豈伶優初聞父老推謝令
旋(一作/已)見兒童迎細侯政拙年年祈水旱民勞處處避
嘲謳河吞巨野那容塞盜入䝉山不易搜仕道固應慚
孔孟扶顚未可責由求漸謀田舎猶懐禄未脱風濤且
傍洲惘惘可憐真喪狗時時相觸是虛舟朅來震澤都
如夢只有苕溪可倚樓齋釀酸甜如蜜水樂工零落似
風甌遠思顔栁并諸謝近憶張陳與老劉(公自注謂張/子野陳令舉)
(劉孝/叔)風定軒忩飛豹脚雨餘欄檻上蝸牛舊游到處皆
蒼蘚同甲惟君尚黒頭憶昔湖山共尋勝相逢杯酒兩
忘憂醉看梅雪清香過夜棹風船駭汗流百首共成山
上集三人同作月中遊海南未起垂天翼澗底仍依徑
寸庥已許春(一作/秋)風歸過我(一作歸/便得)預憂詩筆老難酬
此生歲月行飄忽晩節功名亦謬悠犀首正縁無事飲
馮驩應為有魚留從今更(一作/便)踏青州麴薄酒知君笑
督郵
　周開祖(名邠先生倅杭時周為錢塘令多唱和詩又/有送周邠赴闕及周邠寄雁蕩山圖作蓋周)
　(自錢塘赴闕復出宰樂清故云海南未起垂/天翼澗底仍依徑寸庥惜其未大用于時也)河吞巨
　野(公在徐/州事)盜入䝉山(公在宻/州事)張陳老劉(張子野名先/陳令舉名聖)
　(俞劉孝叔名述注詳見前先生罷杭倅赴宻李公擇/時知湖州先生與令舉輩過之子野作六客詞見樂)
　(府/序)豹脚(苕溪漁隱叢話呉興澤國也春夏之交地尤/卑濕仍多蚊蚋子瞻有詩云風定軒忩飛豹)
　(脚雨餘欄檻上/蝸牛真紀實也)
　(烏臺詩案元豐二年六月十三日軾知湖州有周邠/作詩寄軾軾答云政拙年年祈水旱民勞處處避嘲)
　(謳河吞巨野那容塞盜入䝉山未易搜自言遷徙數/州未䝉朝廷擢用老于道路並所至遇水旱盜賊夫)
　(役數起民䝉其害以譏諷朝廷政事闕失並新法不/便之所致也仕道二句云云以言已仕而道不行則)
　(非仕道也故有慙于孔孟孔子責由求云危而不持/顚而不扶則將焉用彼相矣顚謂顚仆也意以譏諷)
　(朝廷大臣不能扶正其顚仆軾在臺于九月十四日/准問目有無未盡事軾供出上件詩因依不係朝㫖)
　(降到册/子内)
　　林子中以詩寄文與可及余與可既沒追和其韻
斯人所甚厭投畀毎不受欲其少須臾奪去唯恐後云
誰尸此職無乃亦假守賦才有巨細無異斛與斗胡不
安其分但聽物所誘時來各飛動意合無妍醜坐令雞
棲車長載朱伯厚平生無一旅既死咤萬口自聞與可
亡胸臆生堆阜懸知臨絶意要我一執手相望五百里
安得自其牖遺文付來哲後事待諸友伶俜嵇紹孤老
病孟光偶世人賤目見爭笑千金帚君詩與楚詞識者
當有取但知愛墨竹此歎吾巳久故人多厚禄能復哀
君否不見林與蘇饑寒自奔走
　林子中(宋史林希字子中福州人第進士元祐初厯/進中書舎人紹聖初章惇用事時方推明紹)
　(述希皆宻豫其議自司馬光呂公著呂大防劉摰蘇/軾轍等數十人之制皆希為之詞極醜詆讀者無不)
　(憤嘆遷吏部禮部尚書擢同知樞宻院徽宗立以其/詞命醜正之罪奪職知揚州徙舒州卒贈資政殿學)
　(士諡/文節)與可亡(按文湖州墓志與可以元豐戊午移知/湖州卒先生作詩在己未相距纔一年)
　(耳/)嵇紹孤(與可之子字逸/民子由壻也)
　　與王郎昆仲及兒子邁遶城觀荷花登峴山亭晩
　　入飛英寺分韻得月明星稀四首
昨夜雨鳴渠曉來風襲月蕭然欲秋意谿水清可啜環
城三十里處處皆佳絶蒲(一作/浦)蓮浩如海時見舟一葉
此間真避世青蒻低白髪相逢欲相問已逐驚鷗没
　峴山亭(韻語陽秋呉興峴山去城三里有李適之漥/尊亭勞鉞湖州志晉太守殷康築亭于顯山)
　(上名曰顯亭後避廟諱改焉凡守令之去而/見思者勒石峙亭以比羊叔子之峴山云)飛英寺
　(勞鉞湖州志飛英寺在府城北門内唐咸通中僧雲/皎自長安來得舍利建飛英石墖中和五年改上來)
　(寺景徳二年改今額後分為二/東曰飛英教寺西曰飛英墖院)
清風定何物可愛不可名所至如君子草木有嘉聲我
行本無事孤舟任斜横中流自偃仰適與風相迎舉杯
屬浩渺樂此兩無情歸來兩溪間雲水夜自明
　君子風(風俗通風或清明來久長不摇樹木離地二/三丈者此謂龍徳在于下風或清明不及二)
　(三尺者此/君子風也)
苕水如漢水鱗鱗鴨頭青吳興勝襄陽萬瓦浮青㝠我
非羊叔子媿此峴山亭悲傷意則同歲月如流星從我
兩王子髙鴻插修翎湛輩何足道當以徳自銘
　湛輩(鄒湛字潤甫洪客齋題跋云晉代名臣文集凡/十四家有張敏者太原人其中一篇云頭責子)
　(羽文凡九百餘言鄒湛姓名因羊叔子而傳字曰潤/甫蓋見于此○按元和郡縣志云羊叔子鎮襄陽與)
　(鄒潤甫同登峴山湛之/字世亦有稱之者矣)
吏民憐我嬾鬭訟日已稀能為無事飲可作不夜歸復
尋飛英游盡此一寸暉撞鐘履聲集顚倒雲山(一作/山雲)衣
我來無時節杖屨自推扉莫作使君看外似中已非
　撞鐘(楞嚴經食辦擊/鼔衆集撞鐘)
　　次韻章子厚飛英留題
欵段曾陪馬少游而今人在鳳麟洲黄公酒肆如重過
杳杳白蘋天盡頭
　　　　慎按宋史章惇本傳熙寧中出知湖州徙杭
　　　　州入為翰林學士元豐三年拜參知政事先
　　　　生來呉興正子厚為翰林學士時也故云而
　　　　今人在鳳麟洲此詩施氏原本不載新刻編
　　　　續補遺下巻今因題附録
　　城南縣尉水亭得長字
兩尉鬱相望東西(一作/南)百步塲揮(一作/插)旗蒲柳市伐鼓
水雲鄉已作觀魚檻仍開射鴨堂全家依畫舫極目亂
紅粧㶑㶑波頭細疎疎雨脚長我來閒濯足溪漲欲浮
牀澤國山圍裏孤城水影旁欲知歸路處葦外記風檣
　縣尉(趙與時賓退録隋改縣尉為縣正又為書佐新/唐書武徳元年仍改書佐曰縣尉唐六典諸州)
　(上縣尉各二人宋史職官志千戸以上縣置令簿尉/若不置簿則以尉兼之五代多用軍校大為民患太)
　(祖以初賜第人充掌/閲藉弓手戢奸禁暴)水亭(吳興掌故集載顔魯公記/畧云湖州烏程縣南水亭)
　(即柳惲之西亭也繚以遠峯浮以清流實資游宴之/美陸羽圖記云西亭在縣南六十步跨苕溪為之)
　　與胡祠部遊法華山
陂湖欲盡山為界始見寒泉落髙派道人未放泉出山
曲折虛堂瀉清快使君年老尚兒戲緑棹紅船舞澎湃
一笑翻杯水濺帬餘歡濯足波生隘長松攙天龍起立
蒼藤倒谷雲崩壊仰穿䝉宻得清曠一覽震澤吁可怪
誰云四萬八千頃渺渺東盡日所曬歸途十里盡風荷
清唱一聲聞露薤(公自注是日樂/工有作此聲者)嗟予少小慕真隱白
髪青衫天所械忽逢佳士與名山何異枯楊便馬疥君
猶鸞鶴偶飄墮六翮如雲豈長鎩不將新句紀兹游恐
負山中清淨債
　胡祠部(名失考按宋史職官志禮部所屬/祠部郎中從六品員外郎正七品)法華山(湖/州)
　(志卞山之别峯有石斗山/又名法華山下有法華寺)一覽震澤(吳興掌故集法/華寺高頂有臨)
　(湖亭勞鉞湖州志太湖周三萬六千頃縱廣/二百八十里東為松江又東流二百里入海)東盡日
　(斤/戶)曬(困學紀聞引楚漢春秋下蔡亭長詈淮南王曰/封汝爵為千乘東南盡日所出尚未足黔徒羣)
　(盜所耶而/反何也)枯楊馬疥(五燈會元僧問仁岳禪師一大/藏教盡是名言離却名言如何)
　(指示師曰癩/馬揩枯栁)
　　又次前韻贈賈耘老
具區吞滅三州界浩浩湯湯納千派從來不著萬斛船
一葉漁舟恣奔快仙壇古洞不可到空聽餘瀾鳴湃湃
今朝偶上法華嶺(一作/頂)縱觀始覺人寰隘山頭卧碣弔
孤冡下有至人僵不壊空餘白棘網秋蟲無復青蓮出
幽怪(公自注事/見本院碑)我來徙倚長松下欲掘茯苓親洗曬聞
道山中富竒藥往往靈芝雜葵薤詩人空腹待黄精生
事只看長柄械(公自注子美詩云長鑱長鑱/白木柄我生托子以為命)今年大熟
期一飽食葉微蟲真癬疥(公自注賈云今歲有/小蟲食葉不甚為害)白花半
落紫穗香攘臂欲助磨鎌鎩安得山泉變春酒與子一
洗尋常債
　三州界(勞鉞湖州志太湖歸墟一名/震澤兼跨蘇常湖三州之界)納千派(王鏊震/澤編北)
　(曰百凟納建康常潤之水南曰/諸漊納宣歙臨安苕霅之水)仙壇古洞(𤣥中記洞/庭古人謂)
　(仙壇之靈區有/龍威林屋等洞)山頭卧碣(王象之碑目烏程縣法華/寺有唐太光和尚神異碑)
　(李紳/書)不壊(白居易詩身壊口/不壊舌根如紅蓮)長松(呉興備志法華寺/前有松逕數里皎)
　(然詩路入松聲逺更竒山光水色共參差中/峰禪寂一僧在坐對梁朝老樹枝即此地也)黄精(苕/溪)
　(漁隱叢話杜詩黄精無苗後人所改也舊乃黄獨本/處謂之土芋根惟一顆而色黄故名黄獨饑歲土人)
　(掘以充食故老杜云爾東坡云詩人空腹/待黄精則坡讀杜詩亦以黄獨為黄精矣)大熟(書秋/火熟)
　(未穫漢書食貨志大/熟則上糴三而舎一)
　　趙閲道高齋
見公奔走謂公勞聞公隱退云公高公心底處有高下
夢幻去來隨所遭不知高齋竟何義此名之設縁我曹
公年四十已得道俗縁未盡餘伊臯功名富貴俱逆旅
黄金知繫何人袍超然已了一大事挂冠而去真秋毫
坐看猿猱落罝(一作/罟)罔兩手未肯置所操乃知賢達與
愚陋豈直相去九牛毛長松百尺不自覺企而羨者蓬
與蒿我欲贏糧往問道未應舉臂辭盧敖
　趙閲道(東都事畧趙抃字閲道衢州西安人元豐二/年致仕退居于衢有溪石松竹之勝與山僧)
　(野老游不復有貴勢也居六年卒諡清獻○施氏原/注趙清獻為侍御史京師目為鐵面御史知成都以)
　(一琴一鶴自隨為政簡易擢參知政事時王介甫行/新法閲道屢斥其不便最後上言制置條例司遣使)
　(者四十輩騷動天下安石强辨自用詆天下之公論/以為流俗違衆罔民順非文過奏入懇乞去位拜資)
　(政殿學士知杭州移青再帥蜀歸知/越州復徙杭遂致仕薨年七十七)髙齋(施氏原注/其自杭告)
　(老而歸也錢塘州宅之東舊據城闉横為屋下瞰虛/白堂不甚高大而最超出州宅為州者多居之謂之)
　(髙齋東坡守杭秦少章輩寓焉亦有留下髙齋月明/之句清獻既治室衢州其旁不遠數步亦有山麓屹)
　(然而起即作别館其上亦名髙齋○按以上/二段皆施氏原本所有新刻刪去今補録)
　　附趙閲道自題高齋絶句二首(按清獻集退居十/咏今録髙齋雙松)
　　(二/首)
　　軒外長溪溪外山捲簾空曠水雲間高齋有問如
　　何樂清夜安眠白日閒
　　少時親手植雙松晝愛層隂夜聽風今日歲寒踰
　　五紀也應心似主人翁
　　送俞節推(公自注汝尚之子汝尚字退翁○慎按/俞汝尚宋史有傳諸本脱去汝字今補)
　　(正/)
吳興有君子淡如朱絲琴一唱三太息至今有遺音嗟
余與夫子相避如辰參(公自注退翁官于蜀余在京師/余歸而退翁去及余官于呉興)
(則退翁/亡矣)猶喜見諸郎窈然清且深異時多良士末路喪
初心我生不有命其肻枉尺尋
　俞節推(呉興掌故集退翁之子俞節推名有任施/氏原注以為名温甫兩處互異存以備考)呉
　興君子(周必大題滕元發與退翁詩後云四朝國史/于遺逸中立俞退翁傳大槩用孫莘老所作)
　(墓表惟自西川召為御史力辭不拜墓表但云以闕/員召傳乃云王介甫藉其清望使擊故老夫退翁清)
　(徳安肻妄發介甫用人寧不察此竊疑元發嘗倅湖/州退翁郡人熟知其賢觀所贈詩可知當熙寧元年)
　(神廟待元發方厚擢為中丞必舉臺屬退翁之召或/以其薦是歲十二月元發改翰林明年春介甫得政)
　(出之于外知㡬而退是乃所以為退翁况舉主補外/自應隨罷耶墓表不書其由莘老亦嘗攻元發故也)
　(退翁元孫洪出示元發詩翰妄/意如此又題溪堂集後亦云然)
　　附子由作(欒城集題云送青州簽/判俞退翁致仕還湖州)
　　不作清時言事官海邦那復久盤桓早依蓮社塵
　　縁少新就草堂歸計安富貴暫時朝露過江山故
　　國水精寒宦游從此知多事収取楞伽靜處看
　　附俞退翁次韻(此詩亦見欒城集末附跋語云髙/祖郎中以侍御史召力辭不允解)
　　(組而歸先生作是詩送之高祖溪堂集中亦嘗賡/和淳熙丁未澂假守筠陽謹刋篇末澂退翁之仍)
　　(孫/也)
　　釋屩從軍早濫官已衰能復尚盤桓邇來齒髪羞
　　相問乞有衡茅覓自安使我襟懐遺内熱送君詩
　　句襲人寒知誰便是知音者且作巖溪雪景看
　　(慎按呉興備志俞汝尚有溪堂集四巻惜/不傳今從欒城集采出附録一章于此)
　　次韻答孫侔
十年身不到朝廷欲伴騷人賦落英但得低頭拜東野
不辭中路候淵明艤舟苕霅人安在卜築江淮計已成
千里論交一言足與君蓋亦不須傾
　孫侔(宋史孫侔字少述真州人事母盡孝屢舉進士/及母病革終身不求仕與王安石友善安石為)
　(相過真州待之如布衣交宋文鑑載林希所作孫少/述傳云侔呉興人父及仕至簡州倅侔方四歲從其)
　(母呉氏家揚州初名處字正之王安石自序所云淮/之南有賢人焉曰正之余得而友之者也○慎按少)
　(述本呉興人而家于揚與先生詩五六聨/正合宋史以為真州人者訛當從宋文鑑)傾蓋(楊誠/齋曰)
　(孔子與程子相見傾蓋而語鄒陽云傾蓋如故孫侔/與東坡初不相識以詩寄坡坡和云與君蓋亦不須)
　(傾此翻/案法也)
　　重寄
凛然高節照時人不信微官解凂君蔣濟謂能來阮籍
薛宣真(一作/直)欲吏朱雲好詩衝口誰能擇俗子疑人未
遣聞乞取千篇看俊逸不將輕比鮑參軍
　微官(施氏原注劉原父敞知揚州言孫侔孝弟忠信/足以扶世矯俗詔以為揚州教授力辭沈文通)
　(王陶韓維連薦之授忠武軍推官常州/通判皆不就元豐三年命以通判致仕)千篇(呉興備/志孫侔)
　(所著名/徵士集)
　　次韻和劉貢父登黄樓見寄並寄子由二首
清派連淮上黄樓冠海隅(一作/禺)此詩尤偉麗夫子計魁
梧(公自注劉/為人短小)世俗輕瑚璉巾箱襲武夫坐令乘傳遽奔
走為儲胥邂逅我已失登臨誰與俱貧貪倉氏粟身聽
冶家橅會合難前定歸休試後圖腴田未可買(公自注/本欲買)
(田于泗上今/已不遂矣)窮鬼却須呼二水何年到雙洪不受艫至
今清夜夢飛轡策天吳(公自注此/詩寄劉)
　計魁梧(錦繡萬花谷云史記張良傳魁梧注蘇林曰/梧音悟東坡和夫字韻詩平聲押韻似訛趙)
　(次公注蘇亦云然○慎按後漢書臧洪體貎魁梧注/音吾杜甫詩魁梧秉哲尊曽文清詩亦有乃翁容貎)
　(計魁梧之句皆作平聲用安/得單据一説以坡公為訛耶)乘傳遽(東都事畧劉攽/傳熙寧中與安)
　(石不合斥通判泰州又知曹州厯京東轉運使徙知/兖亳二州吳居厚代為轉運使能奉法令致財賦追)
　(坐攽廢弛黜之以先生詩考/之正貢父為京東轉運時也)二水(謂汴/泗)
與子皆去國十年天一隅數竒逢惡歲計拙集枯梧好
士餘劉表窮交憶灌夫不矜持漢節猶喜攬桓須清句
金絲合高樓雪月俱吟哦出新意指畫想前橅(公自注/子由初)
(赴南京送之出東門登城上覽山川之勝/云此地可作樓觀于是始有改築之意)自寫千言賦
新裁六幅圖(公自注近以絹自寫子由/黄樓賦為六幅圖甚妙)傳看一座聳勸
著尺書呼莫使騷人怨東流不到呉(公自注此/詩寄子由)
　　附子由次韻二首
　　青山開四面白水繞三禺野濶時聞籟人閒舊據
　　梧畫船留上客遺蹟問田夫事少日常飲才疎世
　　未須决河初洊至勝事偶相俱燕子卑無取滕王
　　遠可橅飛濤隱埤堄落日麗浮圖同舎新持節專
　　城敢遽呼未迎行部駕已放下淮艫試問登消暑
　　(自注呉興/有消暑樓)如何楚與呉
　　藹藹才名世駸駸日轉禺一時同接淅平昔共棲
　　梧攬轡真壯士擁旄良丈夫塵埃脱緇綬水石慰
　　霜須勝地來相失清尊未暇俱射餘空見括鑄罷
　　祇觀橅歸計何當决徂年貴早圖檻中終為食鞲
　　上恥聞呼顧我牛羊毳平生一釣艫微官不須滿
　　也復試遊呉
　　呉江岸
晩色兼秋色蟬聲雜鳥聲壯懐銷鑠盡回首尚心驚
　呉江岸(宋宜興進士單鍔水利書呉江岸界于呉松/江震澤之間岸東則江岸西則震澤自慶厯)
　(二年欲便糧運遂築此堤横絶江流五六十里致震/澤之水溢而不泄呉江岸之東水常低于岸西之水)
　(一二/尺)
　　　　慎按此詩施氏原本不載新刻本編續補遺
　　　　下巻考年譜公前後過呉江或在春夏之交
　　　　或秋盡或冬杪今詩中所叙乃初秋景物當
　　　　是已未七月攝赴臺獄時作故移于此
　　御史臺榆槐竹柏四首
　　　榆
我行汴堤上厭見榆隂緑千株不盈畝斬伐同一束及
居幽囚中亦復見此木蠧皮溜秋雨病葉埋牆曲誰言
霜雪苦生意殊未足坐待春(别本作/秋訛)風至飛英覆空屋
　御史臺(孫彦同職官分紀引漢官解詁注云西京謂/御史府亦謂之御史臺江少虞事實類苑自)
　(大夫至主簿並存六典舊式宋史職官志御史臺掌/紏察官邪肅正紀綱其屬有三一臺院二殿院三察)
　(院國初置推直官二人專治獄事凡推直有四曰臺/一推臺二推殿一推殿二推咸平中又置推勘官十)
　(人刑法志凡羣臣犯法大者多下御史臺小則大理/寺開封府鞫治曾肇重修御史臺記門北向取隂殺)
　(之義李濂汴京遺蹟志御史/臺在京城内東澄清街北)汴隄(元和郡縣志禹開/汴渠以通淮泗漢)
　(永平初築隄隋煬帝更令自板渚引河入汴口/又從大梁之東引汴達淮河畔樹之以榆栁)
　　附子由次韻
　　秋風一何厲吹盡山中緑可憐凌雲條化為樵夫
　　束凜然造物意豈復私一木置身有得地不問直
　　與曲青松未必貴枯榆還自足紛然落葉下蕭條
　　愧華屋
　　　槐
憶我初來時草木向衰歇高槐雖經(一作/驚)秋晩蟬猶抱
葉淹留未云㡬離離見疎莢棲鴉寒不去哀呌饑啄雪
破巢帶空枝疎影挂殘月豈無兩翅羽伴我此愁絶
　抱葉(杜甫詩抱/葉寒蟬靜)無翅羽(白居易詩奮/飛無翅羽)
　　附子由次韻
　　盛衰日相尋循環何曾歇攀條擥柔荑回首驚脱
　　葉緑槐隂最厚零落今存莢千林一枯槁平地三
　　尺雪草木何足道盈虛視新月微陽起泉下生意
　　未應絶
　　　竹
今日南風來吹亂庭前竹低昻中音會甲刄紛相觸蕭
然風雪意可折不可辱風霽竹已(一作/亦)回猗猗散青玊
故山今何有秋雨荒籬菊此君知健否歸掃南軒(一作/三徑)
緑
　中音會(莊子庖丁為解牛奏刀騞然莫不中/音合于桑林之舞乃中經首之會)
　　附子由次韻
　　故園今何有猶有百竿竹春雷起新萌不放牛羊
　　觸雖無朱欄擁不見紅塵辱清風時一過交戞響
　　鳴玊淵明避紛亂歸嗅東籬菊嗟我獨何為棄此
　　北忩緑
　　　柏
故園多珍木翠柏如蒲葦幽囚無與樂百日看不已時
來拾流膠(一作/肪)未忍踐落子當年誰所種少長與我齒
仰視蒼蒼幹所閲固多矣應見李將軍膽落温御史
　温御史(指李定/舒亶輩)
　　　　慎按先生赴獄詩共十一首施氏原本止録
　　　　獄中遺子由二首出獄二首太皇太后挽詞
　　　　二首入遺詩巻中此外俱不載胡仔苕溪叢
　　　　話謂御史府諸詩先生意不欲傳於世故居
　　　　世英家所刻前集無之施氏在南宋時故尚
　　　　仍其舊今從續補巻中移入湖州以後黄州
　　　　以前編年之例應爾也
　　附子由次韻
　　曲如山下藤脆若溪上葦春風一張王秋霜死則
　　已胡為南澗中辛勤種柏子上枝撓雲霓下根絞
　　泉齒伐之為梁棟歲月良晩矣白首閲時人君看
　　柱下史
　　已未十月十五日獄中恭聞太皇太后不豫有赦
　　作詩
庭柏隂隂晝揜門烏知有赦閙黄昏漢宫自種三生福
楚客還招九死魂縱有鋤犁及田畝已無面目見丘園
只應聖主如堯舜猶許先生作正言
　太皇太后(東都事畧仁宗后曹氏贈韓王彬之孫贈/吳王玘之女仁宗崩英宗即位詔軍國大)
　(事請太后權同處分乃御内東門小殿/垂簾聽政神宗即位尊為太皇太后)
　　　　慎按此詩施氏原本不載新刻本載續補下
　　　　巻今移編
　　十月二十日恭聞太皇太后升遐以軾罪人不許
　　成服欲哭則不敢欲泣則不可故作挽詞二章
巍然開濟兩朝勲信矣才難十亂臣原廟固應祠百世
先王何止活千人和熹未聖猶貪位明徳雖賢不及民
月落風悲天雨泣誰將椽筆寫光塵
　十月(東都事畧后妃世家曹太后崩于元豐二年十/月二十日諸刻本題中多訛為十二月今刪去)
　(二字以正/向來之訛)兩朝勲(宋史曹彬字國華真定靈壽人太/祖開寶六年進檢校太傅七年平)
　(江南拜樞宻使太宗即位加同平章事從征太原加/兼侍中太平興國三年進檢校太師尋封魯國公咸)
　(平二年卒追封濟/陽郡王諡武惠)原廟(本傳配享/太祖廟庭)何止活千人(本傳/乾徳)
　(二年伐蜀彬為都監所下郡縣諸將欲屠城以逞其/欲彬申令戢下所至悦服開寶七年奉詔赴荆南發)
　(戰艦以彬為都部署八年師次秦淮彬每緩師冀李/煜歸命使人諭曰事勢如此所惜者一城生聚城垂)
　(充忽稱疾諸將來問疾彬曰惟諸公誠心自誓城克/之日不妄殺一人則吾疾自愈矣明日城䧟煜與其)
　(臣詣軍門降彬待/以賓禮卒賴保全)
未報山陵國士知遶林松柏已猗猗一聲慟哭猶無所
萬死酬恩更有時夢裏天衢隘雲仗人間雨泪變彤帷
關雎巻耳平生事白首纍臣正坐詩
　國士知(東都事畧蘇軾以詩得罪知必死慈聖太后/違豫中聞之謂神宗曰嘗憶仁宗以制科得)
　(軾兄弟甚喜曰吾為子孫得兩宰相今聞軾以作詩/繫獄得非仇人中傷之捃至于詩其過微矣吾疾勢)
　(已篤不可以寃濫致傷中/和神宗涕泣軾由是得免)纍臣坐詩(烏臺詩案監察/御史舒亶劄子)
　(包藏禍心訕讟慢罵無復人臣之節未有如軾者也/陛下發錢以本業貧民則曰贏得兒童語音好一年)
　(强半在城中陛下明法以課試羣吏則曰讀書萬巻/不讀律致君堯舜知無術陛下興水利則曰東海若)
　(知明主意應教斥鹵變桑田陛下謹鹽禁則曰豈是/聞韶解㤀味邇來三月食無鹽其他觸物即事無不)
　(以譏謗為主旁屬大臣縁以指斥乘輿可謂大不恭/矣御史中丞李定劄子軾自度不為朝廷奬用銜怨)
　(懐怒恣行醜詆見于文字或有燕蝠之/譏或有竇梁之比訕上罵下法所不宥)
　　予以事繫御史臺獄獄吏稍見侵自度不能堪死
　　獄中不得一别子由故作二詩授獄卒梁成以遺
　　子由
聖主如天萬物春小臣愚暗自亡身百年未滿先償債
十口無歸更累人是(一作/到)處青山可埋骨他年夜雨獨
傷神與君世世為兄弟又結來生未了因
柏臺霜氣夜凄凄風動琅璫月向低夢繞雲山心似鹿
魂驚湯火命如雞眼中犀角真吾子身後牛衣愧老妻
百歲神遊定何處桐鄉知葬浙江西(公自注獄中間杭/湖間民為余作解)
(厄道塲者累/月故有此句)
　　　　慎按先生獄中詩向不入正集南宋人詩話
　　　　中往往載之多有不同者石林避暑録未滿
　　　　先償債作未了須還債無歸作無家埋骨作
　　　　藏骨他年作他時眼中作額中百歲作他日
　　　　何處作何所知葬作應在韻語陽秋埋骨亦
　　　　作藏骨捫蝨新語世世作今世吾子作無子
　　　　知葬作知在
　　十二月二十八日䝉恩責授檢校水部員外郎黄
　　州團練副使復用前韻二首
百日歸期恰及春餘年樂事最關身出門便旋風吹面
走馬聨翩鵲啅人却對酒杯渾是夢試拈詩筆已如神
此災何必深追咎竊禄從來豈有因
　檢校員外郎(孫彦同職官分紀檢校兼官也唐會要/員外郎神龍以後有之惟皇親戰功之)
　(外不復除授今則貶責/者然後以員外官處之)團練副使(職官分紀國朝節/度防禦團練副使)
　(從八/品)百日(公以八月十八日赴獄十二/月二十八日出獄恰滿百日)樂事(陶潛詩/樂事滿)
　(餘/齡)便旋(詩子之還兮傳便捷之/貎疏云便捷本作便旋)
　(烏臺詩案御史臺根勘所于十一月三十日結案具/狀申奏差陳睦録問别無翻異准勅作匿名文字嘲)
　(訕朝政及中外臣僚徒二年情重者奏裁准律犯私/罪以官當徒者九品以上一官當徒一年據按蘇軾)
　(見任祠部員外郎直史館并厯太常博士其蘇軾合/追兩官係情重及比附并或以官或以職奉聖㫖蘇)
　(軾可責授檢校水部員外郎充黄州團練副使本州/安置不得簽書公事  又按孫君孚談圃云子瞻得)
　(罪時有朝士賣一詩策内有使墨君事者遂下獄李/定何正臣劾其事以指斥論謂蘇曰學士素有名節)
　(何不與他招了蘓曰軾為人臣不敢萌此心却未知/何人造此意一日禁中遣馮宗道按獄止貶黄州團)
　(練副使此段烏臺詩/案所不載附録于此)
平生文字為吾累此去聲名不厭低塞上縱歸他日馬
城東不鬬少年雞休官彭澤貧無酒隱几維摩病有妻
堪笑睢陽老從事為余投劾向江西(公自注子由聞予/下獄乞以官爵贖)
(予罪貶筠/州監酒)
　城東鬭雞(城東父老傳云賈昌年七歲明皇召為雞/坊小兒長至元和庚寅年九十八矣語太)
　(平事厯厯可聽自言少年以/鬭雞媚上上以倡優畜之)維摩有妻(維摩經法喜/以為妻注云)
　(法喜謂見法内生喜也世人以/妻色為悅菩薩以法喜為悅)
　　　　慎按十月二十日以下六章施氏原本俱載
　　　　遺詩三十一首巻中今据歲月移于此
　蘇詩補註巻十九
欽定四庫全書
　蘇詩補註巻二十　　翰林院編修查慎行撰
　古今體詩六十首(起元豐三年庚申正/月赴黄州盡一年作)
　　陳州與文郎逸民飲别攜手河隄上作此詩
白酒無聲滑瀉油醉行隄上散吾愁春風料峭羊角轉
河水渺綿𤓰蔓流君已思歸夢巴峽我能未到説黄州
此生聚散何窮已未忍悲歌學楚囚
　陳州(太平寰宇記自開封府/東南至陳州三百十里)黄州(注詳/後)文逸民(名務/光子)
　(由壻也故呼為文郎按范百禄所撰/文湖州墓志男五人務光第四子也)
　　子由自南都來陳三日而别
夫子自逐客尚能哀楚囚奔馳二(一作/三)百里徑來寛我
憂相逢知有得道眼清不流别來未一年落盡驕氣浮
嗟我晚聞道欵啓如孫休至言難久服放心不自收悟
彼善知識妙藥應所投納之憂患塲磨以百日愁㝠頑
雖難化鐫發亦巳周平時種種心次第去莫留但餘無
所還永與夫子游此别何足道大江東西州畏蛇不下
榻睡足吾無求便為齊安民何必歸故丘
　南都來陳(宋州歸徳軍宋為南京太平寰宇記/自歸徳軍西南至陳州二百八十里)善知
　識(法華經本事品其/善知識能作佛事)種種心(猶俗言般般也施氏原/注引左傳余髮種種者)
　(訛/)睡足(杜牧之齊安郡詩平生/睡足處雲夢澤南州)齊安(元和郡縣志春/秋邾地後為黄)
　(國之境蕭齊于此置齊安郡開皇三年罷郡置黄州/太平寰宇記淮南道黄州齊安郡唐中和五年移于)
　(舊邾城南與武昌對岸東北至東京一千九/百里南至武昌縣隔大江北至光州七百里)
　　正月十八日蔡州道上遇雪次子由韻二首
蘭菊有生意微陽回寸根方憂集暮雪復喜迎朝暾憶
我故居室浮光動南軒松竹半傾瀉未數葵與萱三徑
瑶草合一缾井花温至今行吟處尚餘履舄痕一朝出
從仕永愧李仲元晩嵗益可羞犯雪方南奔山城買廢
圃槁葉手自掀長使齊安人指説故侯園
　蔡州(元和郡縣志漢汝南郡隋自豫州移入懸瓠城/今理是也大業二年改蔡州東北至陳州二百)
　(六十里東南至光州三百二十里九域志京東西北/路蔡州汝南郡淮康軍節度領新息新蔡等十縣一)
　(統志今/汝寧府)井花(杜甫詩兒童汲井/花慣㨗瓶在手)
鉛膏染髭鬚旋露霜雪根不如閉目坐丹府夜自暾誰
知憂患中方寸寓羲軒大雪從壓屋我非兒女萱平生
學踵息坐覺兩鐙温下馬作雪詩滿地鞭箠㾗佇立望
原野悲歌為黎元道逢射獵子遥指狐兎奔蹤跡尚可
原(一作/尋)窟穴何足掀寄謝李丞相吾將反丘園
　染髭鬚(劉禹錫詩近來時世輕/前輩好染髭鬚媚後生)方寸(黄庭經注三丹/田各方一寸曰)
　(寸/田)
　(慎按欒城集原題云次韻王適雪晴復雪二首/其首章用韻不同先生所和皆第二首韻也)
　　附子由原作一首
　　同雲自成幄飛雪來無根一為清風巻坐見東方
　　暾重隂偶復合飛霰滿南軒油然青春意巳見出
　　土萱老病一不堪惟恃濁酒温開户理松菊掃蕩
　　無遺痕巻舒朝夕間誰識造化元乾坤本何施中
　　有神怪奔萬物極毫末顛倒何足掀老農但知種
　　荷鋤理南園
　　過新息留示鄉人任師中(公自注任時知瀘/州亦坐事對獄)
昔年嘗羡任夫子卜居新息臨淮水怪君便爾忘故鄉
稻熟魚肥信清美竹陂雁起天為黒(公自注小竹/陂在縣北)桐柏
烟横山半紫(公自注桐柏/廟在縣南)知君坐受兒女困悔不先歸
弄清泚塵埃我亦失收身此行蹭蹬尤可鄙寄食方將
依白足附書未免煩黄耳往雖不及來有年詔恩倘許
歸田里却下關山入蔡州為買烏犍三百尾(公自注蔡/州出水牛)
　任師中(名伋注/見前)新息(元和郡縣志漢新息縣唐武徳/二年置息州貞觀中廢為縣太)
　(平寰宇記新息縣在蔡州東南一百五十里淮水自/西流入經縣南漢書注本息縣其後東徒故加新字)
　卜居(欒城集云任師中名伋世家眉山吾先君子/之友也始為新息令其民愛之買田而居)坐
　受兒女困(淮海集瀘州使君任公墓表熙寧五年熊/本薦伋知瀘州元豐二年納溪砦互市有)
　(毆夷人至死者故事漢人殺夷人既論死仍償其資/謂之骨價時砦將欲勿與夷人爭譟公曉以禍福投)
　(兵請降而轉運判官意與公異公具奏使者欲貪功/生事使者即誣奏公前乞弟過江安不時掩擊疑有)
　(私謁朝廷疑之乃先免而下章于/他郡各窮究所考未具而公卒)
　　過淮
朝離新息縣初亂一水碧暮宿淮南村巳度千山赤麏
鼯號古戍霧雨暗破驛回頭梁楚郊永與中原隔黄州
在何許想像雲夢澤吾生如寄耳初不擇所適但有魚
與稻生理巳自畢獨喜小兒子少小事安佚相從艱難
中肝肺如鐵石便應與晤語何止寄衰疾(公自注時家/在子由處獨)
(與兒子/邁南來)
　淮南邨(元和郡縣志淮水去新息/五里自西流入經縣南)雲夢澤(史記司馬/相如傳楚)
　(有七澤其小者名雲夢太平寰宇記雲夢澤在安陸/縣東南濶數百里南接荆州○慎按左傳䢵子之女)
　(棄子于夣中史記楚令尹子文生時父母棄雲中羅/子蒼識遺云江北為雲今玉沙監利景陵等縣江南)
　(為夢今公安石首建寧等縣跨江南北總謂之雲夢/乃二澤名禹貢爾雅皆言雲夢並舉而言耳舊尚書)
　(雲夢土作乂唐太宗得古本尚/書作雲土夢作乂遂詔從古本)晤語(詩陳風彼美淑/姬可與晤語)
　　書黁公詩後(并引/)
　過加禄鎮南二十五里大許店休馬於逆旅祁宗祥
　家見壁上有幅紙題詩云滿院秋光濃欲滴老僧倚
　杖青松側只怪髙聲問不譍嗔余踏破蒼苔色其後
　題云滏水僧寶黁宗祥謂余此光黄間狂僧也年百
　三十死於熙寧十年既死人有見之者宗祥言其異
　事甚多作是詩以足之黁公本名清戒俗謂之戒和
　尚云
黁公昔未化來往淮山曲壽逾兩甲子氣壓諸尊宿但
嗟濁惡世不受龍象蹴我來不及見悵望空遺躅霜顱
隱白毫鏁骨埋青玉皆云似達摩隻履還西竺壁間餘
清詩字勢頗拔俗為吟五字偈一洗凡眼肉
　鏁骨(續𤣥怪録延州有婦人甚有姿色少年悉與狎/數嵗而殁葬道左有胡僧敬禮其墓曰斯乃大)
　(慈悲喜捨俗之欲無不狥焉此即鏁骨菩薩/衆人開視其骨鈎結皆如鏁狀遂與起墖)
　　遊净居寺(并引/)
　净居寺在光山縣南四十里大蘇山之南小蘇山之
　北寺僧居仁為余言齊天保中僧惠思過此見父老
　問其姓曰蘇氏又得二山名乃嘆曰吾師告我遇三
　蘇則住遂留結菴而父老竟無有葢山神也其後僧
　智顗見思於此山而得法焉則世所謂思大和尚智
　者大師是也唐神龍中道岸禪師始建寺于其地廣
　明庚子之亂寺廢于兵火至乾興中乃復而賜名曰
　梵天云
十載遊名山自製山中衣願言畢婚嫁攜手老翠微不
悟俗緣在失身陷危機刑名非夙學陷穽損積威遂恐
生死隔永與雲山違今日復何日芒鞋自輕飛稽首兩
足尊舉頭雙涕揮靈山㑹未散八部猶光輝願從二聖
往一洗千刼非徘徊竹溪月空翠摇烟霏鐘聲自送客
出谷猶依依回首吾家山嵗晩將焉歸
　淨居(名勝志淨居山在光山/西南山上有淨居寺)光山縣(元和郡縣志光/山縣在光州南)
　(三十里本漢西陽縣魏屬弋陽郡宋孝武于/此立縣光山一名弋山在縣西北八十里)惠思(南/嶽)
　(思大禪師行狀師諱慧思武津李氏子依北齊慧聞/禪師悟入法華三昩時稱思大和尚及領徒南邁值)
　(梁之亂暫止大蘇後居南嶽般若寺為法華三祖釋/氏稽古畧云初南嶽慧聞探藏經得龍樹大士所造)
　(中觀論悟旨遂遥禮龍樹為師以法華宗旨授慧思/思授智者大師智顗顗授灌頂尊者頂授縉雲威縉)
　(雲傳東陽威東陽傳左溪元朗朗傳湛然/荆溪尊者通為九祖後世宗之曰天台教)智顗(續髙/僧傳)
　(智顗字徳安姓陳氏年十八投相州果願寺出家後/詣光州大蘇山慧思禪師受業思每嘆曰昔在靈山)
　(同聴法華今復來矣即示普賢道塲為説四安樂行/顗乃于此山行法華三昩又入白沙如前入觀于經)
　(有疑輙見思來㝠為披釋後常令代講/聞者伏之思既遊南嶽顗便詣金陵)道岸(髙僧傳/道岸姓)
　(唐氏世居潁川為大族永嘉南渡遷于光州出家後/居㑹稽龍興寺時號大和尚孝和皇帝召入朝圖形)
　(于林光宫御製像賛後辭還光州度/人置寺于是祇陀苑囿鬰起僧坊)兩足尊(傳燈録/黄蘖云)
　(舉足即佛下足即衆生諸佛兩足尊者即理/足事足衆生足生死足一切等足足故不求)靈山㑹
　(釋氏稽古畧智者大師初謁大蘇山惠思/禪師悟法華三昩見靈山一㑹儼然未散)八部(翻譯/名義)
　(一天二龍三夜乂四乾闥婆五阿修羅六迦樓羅七/𦂳那羅八摩㬋羅皆有大神力能變形在座聴法)
　二聖(謂惠思/與智顗)
　(慎按施氏原注此詩墨蹟今在湖州向/氏首有淨居二字新刻刪去今補録)
　　梅花二首
春來幽谷水潺潺的皪梅花草棘間一夜東風吹石裂
半隨飛雪度關山
　(慎按周必大題跋東坡手書梅花二絶元豐/三年正月貶黄州道中作一夜手書作昨夜)
何人把酒慰深幽開自無聊落更愁幸有清溪三百曲
不辭相送到黄州
　　戲作種松
我昔少年日種松滿東岡初移一寸根瑣細如插秧二
年黄茅下一一攢麥芒三年出蓬艾滿山散牛羊不見
十餘年(一作十/年餘)想作龍蛇長夜風波浪碎朝露珠璣香
我欲食其膏已伐百本桑(公自注煮松脂/法用桑柴灰水)人事多乖迕
神藥(一作/物)竟渺茫朅來齊安野夾路須髯蒼㑹開龜蛇
窟不惜斤斧瘡縱未得茯苓且當拾流肪釡盎百出入
皎然散飛霜槁死三彭仇澡換五穀腸青骨凝綠髓丹
田發幽光白髪何足道要使雙瞳方却後五百年騎鶴
還故鄉
　(慎按雲笈七籖養生家有服/松脂法此詩後半首本此)
　　萬松亭(并引/)
　麻城縣令張毅植萬松于道周以芘行者且以名其
　亭去未十年而松之存者十不及三四傷來者之不
　嗣其意也故作是詩
十年栽種百年規好徳無人助我儀(公自注古語云一/年之計樹之以穀)
(十年之計樹之以木/百年之計樹之以徳)縣令若同倉庾氏亭松應長子孫
枝天公不救斧斤厄野火解憐氷雪姿為問幾株能合
抱殷勤記取角弓詩
　萬松(復齋漫録萬松嶺在關山䂬溪詩話麻城縣界/有萬松連日行清隂中其亭館亦可愛適當關)
　(山路孔武仲詩注云萬/松治平中張毅所植)麻城(太平寰宇記麻城在黄/州東北一百七十里本)
　(漢西陵縣地周大象元年置麻城縣名勝志石勒/使其將麻秋所築隋以立縣與太平寰宇記不合)張
　毅(失/考)
　　附孔常父作
　　鬱鬱青山夾路松行人笑語緑隂中排雲架壑無
　　餘地灑面侵襟有好風一日勞心非欲速千年流
　　惠亦何窮我來俯仰尋遺愛更喜清虛萬慮空
　　張先生(并引/)
　先生不知其名黄州故縣人本姓盧為張氏所養陽
　狂垢汚寒暑不能侵常獨行市中夜或不知其所止
　往來者欲見之多不能致余試使人召之欣然而來
　既至立而不言與之言不應使之坐不可但俯仰熟
　視傳舍堂中久之而去夫孰非傳舍者是中竟何有
　乎然余以有思維心追躡其意葢未得也
熟視空堂竟不言故應知我未天全肯來傳舎人皆説
(别本作/悦者訛)能致先生子亦賢脫屣不妨眠糞屋流澌争看
浴氷川士廉豈識桃椎妙妄意稱量未必然
　故縣(九域志黄州麻城縣/有岐亭故縣等六鎮)能致(後漢書陳蕃傳郡人/周璆髙潔之士前後)
　(郡守招命莫肯/至惟蕃能致焉)
　　附子由次韻
　　得罪南來正坐言道人閉口意深全天游本自有
　　真樂羿彀誰知定不賢構火暾暾初吐日飛流滚
　　滚旋成川此心此去如灰冷肻更逢人問復然
　　初到黄州
自笑平生為口忙老來事業轉荒唐長江繞郭知魚美
好竹連山覺筍香逐客不妨員外置詩人例作水曹郎
只慙無補絲毫事尚費官家壓酒囊(公自注檢校官例/折支多得退酒袋)
　員外置(唐書百官志初太宗省内外官定制為七百/三十員然是時巳有員外置其後又有特置)
　(同正員至于檢校兼守判知之類非本制也又魏元/忠傳令州牧縣宰割削自私而更員外置官古謂之)
　(十羊九牧宋史職官志隋唐以來以省臺寺監府衛/分庶務以品爵勲階别羣才復有員外之置有檢校)
　(試攝判知及諸使之名歴五季不廢唐/趙謙光詩惟愁員外置不應列星文)例作水曹郎
　(瀛奎律髓何遜張籍孟/賔于三詩人皆水部)
　　陳季常所蓄朱陳村嫁娶圖二首
何年顧陸丹青手畫作朱陳嫁娶圖聞道一村惟兩姓
不將門户買崔盧
　朱陳邨(事詳白氏/長慶集)
我是朱陳舊使君勸農曾入杏花邨而今風物那堪畫
縣吏催錢(一作/租)夜打門
　陳季常(名慥自號方山子/陳公弼之少子)杏花邨(名勝志朱陳村距/蕭縣東南百里杏)
　(花村與朱/陳村相連)
　　少年時嘗過一村院見壁上有詩云夜凉疑有雨
　　院静似無僧不知何人詩也宿黄州禪智寺寺僧
　　皆不在夜半雨作偶記此詩故作一絶
佛燈漸暗飢䑕出山雨忽來修竹鳴知是何人舊詩句
已應知我此時情
　(慎按潘閬夏日宿西禪寺詩此地絶炎蒸深疑到不/能夜凉如有雨院静似無僧枕潤連雲石窗虛照佛)
　(燈浮生多賤骨時日恐難勝全篇見宋/文鑑方回瀛奎律髓亦載之今附録)
　　定惠院寓居月夜偶出
幽人無事不出門偶逐東風轉良夜參差玉宇飛木末
繚繞香烟來月下江雲有態清自媚竹露無聲浩如瀉
巳驚弱栁萬絲垂尚有殘梅一枝亞清詩獨吟還自和
白酒已盡誰能借不惜青春忽忽過但恐歡意年年謝
自知醉耳愛松風㑹㨂霜林結茅舍浮浮大甑長炊玉
溜溜小槽如壓蔗飲中真味老更濃醉裏狂言醒可怕
閉門(一作/但當)謝客對妻子倒冠落佩從嘲罵
　定惠院(名勝志在黄/岡縣東南)
　(慎按施氏原注此詩墨蹟在臨川黄掞家嘗刻于婺/倅㕔但當謝客墨蹟作閉門謝客此段新刻本刪去)
　(今補/録)
　　次韻前篇
去年花落在徐州對月酣歌美清夜(公自注去年花下/對月與張師厚王)
(子立兄弟飲酒/作蘋字韻詩)今年黄州見花發小院閉門風露下萬
事如花不可期餘年似酒那禁瀉憶昔扁舟泝巴峽落
㠶樊口(公自注在/黄州南岸)髙桅亞長江袞袞空自流白髪紛紛
寧少借竟無五畝繼沮溺空有千篇凌鮑謝至今歸計
負雲山未免孤衾眠客舍少年辛苦真食蓼老境安(一/作)
(清/)閒如啖蔗飢寒未至且安居憂患已空猶夢怕穿花
踏月飲村酒免使醉歸官長罵
　　附子由次韻二首(欒城集題云次子瞻夜字韻作/中秋對月二篇一以贈王郎一)
　　(以寄/子瞻)
　　平明坐曹黄昏歸終嵗得閒惟有夜已邀明月出
　　牆東更遣清風掃庭下城上青鬟四山合門前白
　　練長江瀉誰家髙㑹吹參差鄰婦悲歌舂罷亞二
　　年憂患今巳過一夕清光天所借西京詩句出蘇
　　李南國風流數王謝巳隨孤棹去中原肻顧新科
　　求上舍讀書本自比嵇鍛學劔要須問曹蔗清觴
　　灧灧君莫違佳句駸駸余已怕狂夫猖狂終累人
　　不返行遭親黨罵
　　十年秋月照相思相從祇有彭門夜露侵笳鼓思
　　城闕寒迫魚龍舞潭下厭厭夜飲歡自足落落襟
　　懷向人瀉秋深河來巨野溢水乾樓起滕王亞北
　　海孔公雖好客河内㓂君那得借是非朝野忽紛
　　紜得喪芳菲一開謝明月多情還入户流水何知
　　空繞舍晨餐江市富鱣魴夜宿山邨足梨蔗坐隅
　　鵩鳥不湏問牆外蝮蛇猶足怕婁公見唾行自乾
　　馮老尚多誰定罵
　　附李端叔次韻二首(姑溪集題云常愛東坡去年/花落在徐州二詩因即其韻)
　　(聊記/目前)
　　老來不慣離家久獨臥一床今八夜抓搔十爪垢
　　巳滿降伏千魔心未下熒熒病眼日更昏皎皎孤
　　懷誰與瀉恨無蠻帳與睡俱獨有笻枝伴身亞華
　　嚴性海毎深味兠率陀天聊復借平生好書陋顔
　　栁近日作詩幾沈謝百年旅夢行將覺萬事家園
　　猶未舍妄緣倘或未嘗膽佳境安能如食蔗從來
　　少味燕偏知早已忘機䑕休怕行當遂作重屏圖
　　闒茸凡材任譏罵(自注世圖白老/謂之重屏圖)
　　良宵明月為誰好記得初來正今夜城頭火客咯
　　不斷花下鵲棲驚欲下更深未覺單衣怯風細只
　　疑清露瀉漂流南北心已老綿歴間關身自亞傷
　　心黄卷不相契過眼青春難更借那知交臂輒深
　　扁驟學問(缺一/字)誰與謝家書杳邈隔重嶺客飯酸
　　醎真傳舍殷勤兒女到雙鯉璀璨肴蔬勝木蔗定
　　知何日遂能歸却憶今朝真可怕解衣就枕已多
　　三喘咄多言翻自罵
　　安國寺浴
老來百事嬾身垢猶念浴衰髪不到耳尚煩月一沐山
城足薪炭烟霧䝉湯(一作/暘)谷塵垢能幾何翛然脱覊梏
披衣坐小閣散髪臨修竹心困萬緣空身安一牀足豈
惟忘淨穢兼以洗榮辱黙歸毋多談此理觀要熟
　安國寺(本集黄州安國寺記云城南精舍曰安國寺/有茂林修竹陂池亭榭寺僧曰繼連寺立于)
　(偽唐保大二年始名䕶國嘉祐八年賜今名堂宇/齋閣連皆新易之嚴麗深穩悦可人意至者忘歸)
　　安國寺尋春
臥聞百舌呼春風起尋花栁村村同城南古寺修竹合
小房曲檻欹深紅看花歎老憶年少對酒思家愁老翁
病眼不羞雲母亂鬢絲强理茶烟中遥知二月王城外
玉仙洪福花如海薄羅勻霧葢新粧快馬爭風鳴雜珮
玉川先生真可憐一生耽酒終無錢病過春風九十日
獨抱添丁看花發
　王城(指開封也王氏/注謂洛陽者謬)玉仙(孟元老東京夢華錄玉仙/觀在開封城南苕溪漁隠)
　(叢話玉仙觀在宣化門外八里仁宗朝陳道士所修/葺花木亭臺四時遊客不絶東坡詩所謂玉仙洪福)
　(花如海/是也)洪福(汴京遺跡志洪福寺有二其一在開封/城西金水河北其一在城東北沙窩岡)
　　寓居定惠院之東雜花滿山有海棠一株土人不
　　知貴也
江城地瘴蕃草木只有名花苦幽獨嫣然一笑竹籬間
桃李漫山總麤俗也知造物有深意故遣佳人在空谷
自然富貴出天姿不待金盤薦華屋朱唇得酒暈生臉
翠袖巻紗紅映肉林深霧暗曉光遲日暖風輕春睡足
雨中有淚亦悽愴月下無人更清淑先生飽食無一事
散步逍遥自捫腹不問人家與僧舍拄杖敲門看修竹
忽逢絶艷照衰朽歎息無言揩病目陋邦何處得此花
無乃好事移西蜀寸根千里不易致(一作/到)銜子飛來定
鴻鵠天涯流落俱可念為飲一樽歌此曲明朝酒醒還
獨來雪落紛紛那忍觸
　(慎按魏淳甫詩人玉屑云東坡海棠詩辭格超逸不/復蹈襲前人平生喜為人寫葢人間刋石者自有五)
　(六本生平/得意詩也)
　　附趙次公和韻(次公名䕫此詩載南/宋人陳思海棠譜中)
　　化工妙手開羣木酷向海棠私意獨殊姿豔豔雜
　　花裏端似神仙在流俗睡起胭脂嬾未勻天然膩
　　理還豐肉繁華増麗態度逺婀娜含嬌風韻足豈
　　惟婉孌彤管姝真同窈窕關雎淑未能奔往白玉
　　樓要當貯以黄金屋顧雖風暖欲黄昏脉脉難禁
　　倚修竹可憐俗眼不知貴空抱容光照山谷此花
　　本出西南地李杜無詩恨遺蜀髙才沒世孰雕龍
　　後輩補亡難刻鵠貂裘季子客齊安相逢忽慰覊
　　人目當年甫白君可繼為花重賦陽春曲把酒因
　　澆壘塊胸搜句輙傾空洞腹多情恐作絳雲收兒
　　童莫信來輕觸
　　次韻樂著作野步
老來幾不辨西東秋後霜林且降紅眼暈見花真是病
耳虚聞蟻定非聰酒醒不覺春强半睡起常驚日過中
植杖偶逢為黍客披衣閒咏舞雩風仰看落蕊收松粉
俯見新芽摘杞叢楚雨還昏雲夢澤吳潮不到武昌宫
(公自注黄州對岸武/昌縣有孫權故宫)廢興古郡詩無數寂寞閒窗易粗
通解組歸來成二老風流他日與君同
　樂著作(宋史樂京荆南人在鄉以行義聞用薦為校/書郎神宗初知長葛縣不奉助役法乞去坐)
　(奪官經十年乃復監黄州酒税後以承議郎致仕○/慎按先生初至黄正樂京監酒税時也校書郎與著)
　(作郎同𨽻秘書/省故得通稱)楚雨(李商隱詩楚雨/含情皆有托)武昌宮(名勝志/吳王城)
　(在武昌縣東一里周四百八十步有五門北臨大江/城内有安樂宫宫前有御溝水流出為牧馬港宫殿)
　(故基今為天王殿相傳南樓/即安樂宫端門即今譙樓也)易粗通(粗上聲先生在/黄州著易傳九)
　(巻/)
　　二月二十六日雨中熟睡至晩强起出門還作此
　　詩意思殊昏昏也
夘酒困三杯午餐便一肉雨聲來不斷睡味清且熟昏
昏覺還臥展轉無由足强起出門行孤夢猶可續泥深
竹雞語村暗鳩婦哭明朝看此詩睡語應難讀
　　雨晴後步至四望亭下魚池上遂自乾明寺前東
　　岡上歸二首
雨過浮蘋合蛙聲滿四鄰海棠真一夢梅子欲嘗新拄
杖閒挑菜鞦韆不見人殷勤木芍藥獨自殿餘春
髙亭廢已久下有種魚塘暮色千山入春風百草香市
橋人寂寂古寺竹蒼蒼鸛鶴來何處號鳴滿夕陽
　四望亭(名勝志四望亭在雪堂南髙阜之上○按濠/州亦有四望亭唐太和中刺史劉嗣之所立)
　(李紳作記曹學佺訛/引此條不足據也)
　　雨中看牡丹
霧雨不成㸃映空疑有無時于花上見的皪走明珠秀
色洗紅粉暗香生雪膚黄昏更蕭瑟頭重欲相扶
　的皪(上林賦宜/笑的皪)
明日雨當止晨光在松枝清寒入花骨肅肅初自持午
景發濃豔一笑當及時依然暮還斂亦自(一作/似)惜幽姿
　(慎按施氏原注午景發濃/豔集本作濃麗今從墨蹟)
幽姿不可惜後日東風起酒醒何所見金粉抱青子千
花與百草共盡無妍鄙未忍汙泥沙牛酥煎落蘂
　(慎按施氏原注此三詩墨蹟在玉山汪氏嘗摹刻之/後題云黄州天慶觀牡丹三首新刻刪去今補録)
　　次韻樂著作送酒
少年多病怯杯觴老去方知此味長萬斛覊愁都似雪
一壺春酒若為湯
　湯雪(後漢書皇甫嵩傳折/枯消堅甚于湯雪)
　　次韻樂著作天慶觀醮
濁世紛紛肯下臨夢尋飛歩五雲深無因上到通明殿
只許微聞玉珮音
　天慶觀(本集先生在黄州與秦少游尺牘云謫居無/事借得本州天慶觀道堂三間冬至後入此)
　(室四十九日乃出自/非放廢安得就此)
　　王齊萬秀才寓居武昌縣劉郎洑正與伍洲相對
　　伍子胥奔吳所從渡江也
君家稻田冠西蜀擣玉揚珠三萬斛塞江流柹起書樓
碧瓦朱欄照山谷傾家取樂不論命散盡黄金如轉燭
惟餘舊書一百車方舟載入荆江曲江上青山亦何有
伍洲遥望劉郎藪明朝寒食當過君請殺耕牛壓私酒
與君飲酒細論文酒酣訪古江之濆仲謀公瑾不湏弔
一酹波神英烈君(公自注杭州伍子/胥廟封英烈王)
　王齊萬寓居(齊萬字文甫嘉州犍為人見本集與秦/少游尺牘能改齋漫録云王文甫所居)
　(在黄之車湖即車武子故/居宅枕大江即散花洲也)武昌縣(水經注江之右岸有/鄂縣故城舊樊楚也)
　(九州記曰鄂今武昌也元和郡縣志武昌在鄂州東/北一百七十里三國吳改江夏縣後為武昌輿地廣)
　(記孫權初都此黄初三年改為武昌縣李燾鄂州南/樓記云孫氏更名漢鄂曰武昌今州東武昌縣是也)
　劉郎洑(十道志劉郎浦在荆州圖經亦云在石首縣/不言在武昌名勝志舊傳孫權迎蜀先主于)
　(此或曰舊名流/浪訛為劉郎)伍洲(吳越春秋伍員奔吳到昭關追/者在後至江有漁父乘船泝江)
　(而上子胥呼之曰漁父渡我子胥入船漁父知其意/乃渡之于潯之津既渡解百金之劍以贈漁父不受)
　(齊安拾遺伍洲與解劍亭相對而水經注則云江中/有五洲相接故以為名宋孝武舉兵江州建牙洲上)
　(即是洲也據此則伍當作五存以備考/又何遜詩睠言還九派回艫出五洲)書樓(本集有/犍為王)
　(氏書樓詩/見第一巻)仲謀公瑾(三國志孫權字仲謀二十五年/都鄂改名武昌周瑜字公瑾孫)
　(策以瑜為中䕶/軍領江夏太守)
　　杜沂游武昌以酴醿花菩薩泉見餉二首
酴醿不爭春寂寞開最晩青蛟走玉骨羽葢䝉珠幰不
粧豔已絶無風香自逺凄凉吳宮闕紅粉埋故苑至今
微月夜笙簫來翠巘餘妍入此花千載尚清婉怪君呼
不歸定為花所挽昨宵雷雨惡花盡君應返
　杜沂(失/考)酴醿花(詩話總龜本酒名也新開花本以顔/色似之故名山谷有名字因壺酒風)
　(流付枕/幃之句)菩薩泉(本集菩薩泉銘序云陶侃為廣州刺/史有漁人見神光海上侃使人跡之)
　(得金像阿育王所鑄文殊師利像也初送武昌寒溪/寺後惠逺迎歸廬山今寒溪少西數百歩為西山寺)
　(有泉出嵌竇間色白而甘號/菩薩泉豈昔像之所在乎)
君言西山頂自古流白泉上為千牛乳下有萬石鉛不
媿惠山味但無陸子賢願君揚其名庶托文字傳寒泉
比吉士清濁在其源不食我心惻于泉非所患嗟我本
何有虚名空自纒不見子栁子餘愚汚谿山
　西山(名勝志西山即樊山也在武昌縣西三里世傳/孫權嘗獵此山見一老姥曰我樊噲母也魏將)
　(伐吳當助一戰後果有赤壁之㨗因立廟祀之以名/其山按春秋後語云鄂渚樊楚則樊山之名亦不起)
　(于三/國)
　　陳季常自岐亭見訪郡中及舊州諸豪争欲邀致
　　之戲作陳孟公詩一首
孟公好飲寧論斗醉後闗門防客走不妨閒過左阿君
百謫終為賢太守老居閭里自浮沉笑問伯松何苦心
忽然載酒從陋巷為愛揚雄作酒箴長安富兒求一過
千金夀君君笑唾汝家安得客孟公從來只識陳驚坐
　岐亭(太平寰宇記岐亭在麻城西北八十里唐武徳/三年于縣置亭州取此為名九域志淮南西路)
　(黄州治黄岡縣麻城在縣/北一百七十里有岐亭鎮)
　　游武昌寒谿西山寺
連山蟠武昌翠木蔚樊口我來巳百日欲濟空搔首坐
看鷗鳥沒夢逐麕䴥走今朝横江來一葦寄衰朽髙談
破巨浪飛屨輕重阜去人曾幾何絶壁寒溪吼風泉兩
部樂松竹三益友徐行欣有得芝术在蓬莠西上九曲
亭衆山皆培塿却看江北路雲水𣺌何有離離見吳宫
莽莽真楚藪空傳孫郎石無復陶公栁爾來風流人
惟有漫浪叟買田吾已决乳水况宜酒所須修竹林深
處安井臼相將踏勝絶更裹三日糗
　寒溪西山寺(太平寰宇記樊山在卾州西一百七十/三里山下寒溪盛暑之月亦有寒氣子)
　(由記云武昌諸山中有浮圖/精舍西曰西山東曰寒溪)樊口(水經注江水右得/樊口名勝志樊山)
　(下為樊口亦名樊港控湖/澤九十九泉南滙入江)九曲亭(子由九曲亭記云/將適西山行于松)
　(栢之間羊腸九曲而獲少平有廢亭焉子瞻/與客入山相與營之亭成而西山之勝始具)吳宫(名/勝)
　(志吳王避暑宫在寒/溪上今圓通閣是也)
　　西山戲題武昌王居士(并引/)
　予往在武昌九曲西山亭上有題一句云𤣥鴻横號
　黄槲峴九曲亭即吳王峴山一山皆槲葉其旁即元
　結陂湖也荷花極盛因為對云皓鶴下浴紅荷湖座
　客皆笑同請賦此詩
江干髙居堅關扄犍耕躬稼角挂經篙竿繫舸菰茭隔
笳鼓過軍鷄狗驚解襟顧影各箕踞擊劒賡歌幾舉觥
荆筓供膾愧攪聒乾鍋更戞甘𤓰羮
　(漫叟詩話東坡作吃語詩山谷亦有戲題詩二老亦/作詩戲耶外紀云古之口吃難言者如周昌韓非鄧)
　(艾之徒皆載史傳東坡/此詩亦緣是善謔耳)
　　　　慎按此詩施氏原本不載今從續補遺詩巻
　　　　中因地改編
　　武昌銅劒歌(并引/)
　供奉官鄭文嘗官于武昌江岸裂出古銅劔文得之
　以遺余冶鑄精巧非鍛冶所成者
雨餘江清風巻沙雷公躡雲捕黄蛇蛇行空中如枉矢
電光(一本亦/作雷公)煜煜燒蛇尾或投以塊鏗有聲雷飛上天
蛇入水水上青山如削鐵神物欲出山自裂細看兩脅
生碧花猶是西江老蛟血蘇子得之何所為蒯緱彈鋏
咏新詩君不見凌烟功臣長九尺腰間玉具髙拄頤
　銅劔(周密雲烟過眼録與施氏注所引廣異記大同/小異今録于此昔漁者于江濱見雷公逐一黄)
　(小蛇擊殺之化為劔背有八字許旌陽/斬蛟第三劔葢至寶也今在張伯雨處)
　　定惠院顒師為余竹下開嘯軒
啼鴂催天明喧喧相(一作/更)詆譙(一作/誚)暗蛩泣夜永唧唧
自相弔飲風蟬至潔長吟不改調食土蚓無腸亦自終
夕呌鳶貪聲最鄙鵲喜意可料皆緣不平鳴慟哭等嬉
(一作/嘻)笑阮(一作/嵇)生已(一作/既)粗率孫子亦未妙道人開此
軒清坐黙自照衝風振河海不能號無竅累盡吾何言
風來竹自嘯
　衝風(楚詞九歌衝風/起兮水横波)
　(周益公題跋云喧喧更詆誚更字下注平聲而集本/改作相詆譙嘻笑之下自添一聯云嵇生既粗率孫)
　(子亦未妙按阮籍遇孫登與商畧終古及棲神導氣/之術登皆不應籍長嘯而退行至半嶺聞有聲若鸞)
　(鳯響振巖谷乃登長嘯也嵇康雖有永嘯長吟之句/特言志耳其用阮對孫無疑某每校前賢遺文不敢)
　(專用手書及石刻/恐後來自改定也)
　　石芝(并引/)
　元豐三年五月十一日癸酉夜夢游何人家開堂西
　門有小園古井井上皆蒼石石上生紫藤如龍蛇枝
　葉如赤箭主人言此石芝也余率爾折食一枝衆皆
　驚笑其味如雞蘇而甘明日作此詩
空堂明月清且新幽人睡息來初勻了然非夢亦非覺
有人夜呼祁孔賓披衣相從到何許朱欄碧井開瓊户
忽驚石上堆龍蛇玉芝紫筍生無數鏘然敲折青珊瑚
味如蜜藕和雞蘇主人相顧一撫掌滿堂坐客皆胡盧
亦知洞府嘲輕脱終勝嵇康羡王烈神山一合五百年
風吹石髓堅如鐵
　雞蘇(本草水蘇一名雞蘇其葉辛香可以烹雞故名/多生水旁南人多以作菜微温無毒久服通神)
　(明輕身耐老石門題跋云雞蘇本龍腦薄荷也東吳/林下人夏月多以飲客而俗人不知私議東坡誤用)
　(雞蘇為紫蘇/可發一笑)王烈(神仙傳王烈字長休邯鄲人常服/黄精及鉛嵇叔夜甚敬愛之共入)
　(山游戲採藥後烈獨之太行山中見山破石裂數百/丈兩畔皆是青石石中有一穴青泥流出如髓烈取)
　(泥試丸之隨手堅凝氣如粳米飯擕歸與叔夜取而/視之已成青石即與烈再往視之斷山復合如故烈)
　(語弟子曰叔夜/未合得道故也)
　　附子由次韻
　　雞鳴東海朝日新光䝉洲島霧雨勻一晞石上徧
　　生耳幽子自食無來賓寄書乞取久未許箬籠蕉
　　囊海神户(自注户止也左/傳屈蕩户之)一掬誰令墮我前無為
　　知我超其數此身不願清廟瑚但願歸去隨樵蘇
　　龜龍百嵗豈知道養氣千息存其胡塵中學仙定
　　難脱夢裏食芝空酷烈中山軍府安得閒更試朝
　　霞磨鏡鐵
　　今年正月十四日與子由别于陳州五月子由復
　　至齊安以詩迎之
驚塵急雪滿貂裘泪灑東風别宛丘又向邯鄲枕中見
却來雲夢澤南州暌離動作三年計牽挽當為十日留
早晩青山映黄髪相看萬事一時休
　　附子由次韻
　　西歸猶未有莵裘擬就南遷買一丘舟楫自能通
　　蜀道林泉真欲老黄州魚多釣户應容貰酒熟鄰
　　翁便可留從此莫言身外事功名畢竟不如休
　　遷居臨臯亭
我生天地間一蟻寄大磨區區欲右行不捄風輪左雖
云走仁義未免違(一作/遲)寒餓劔米有危炊鍼氊無穩坐
豈無佳山水借眼風雨過歸田不待老勇决凡幾個幸
兹廢棄餘疲馬解鞍䭾全家占江驛絶境天為破飢貧
相乘除未見可弔賀澹然無憂樂苦語不成些(蘇个/切)
　臨臯亭(許端夫齊安拾遺云夏澳口之側本水驛有/亭曰臨臯名勝志臨臯館在黄州朝宗門外)
　(其上有快哉亭縣令張夢得建子由記畧云亭之所/見南北百里東西一舍晝則舟楫出入于其前夜則)
　(魚龍悲嘯于其下西望武昌諸山岡陵起伏草/木行列烟消日出漁父樵夫之舍皆可指數)
　　曉至巴(一本有/河字)口迎子由
去年御史府舉動觸四壁幽幽百尺井仰天無一席隔
牆聞歌呼自恨計之失留詩不忍寫苦泪漬紙筆餘生
復何幸樂事有今日江流鏡面淨(一作/靜)烟雨輕羃羃孤
舟如鳬鷖㸃破千頃碧聞君在磁湖欲見隔咫尺朝來
好風色旗脚(一作/尾)西北擲行當中流見笑眼清光溢此
邦疑可老修竹帶泉石欲買柯氏林兹謀待君必
　巴口(水經注水出雩婁縣之下靈山即大别山也亦/或曰巴山南歴蠻中吳時舊立屯于水側引巴)
　(水以溉野又南逕巴水戍/南流注于江謂之巴口)磁湖(輿地廣記大冶縣有/磁湖名勝志磁山在)
　(縣東四十里磁湖側磁湖者以旁岸多磁石故名/欒城集云舟次磁湖以風浪留二日即此地也)
　　與子由同游寒溪西山
散人出入無町畦朝游湖北暮淮西髙安酒官雖未上
兩脚垂欲穿塵泥與君聚散若雲雨共惜此日相提擕
千揺萬兀到樊口一箭放溜先鳬鷖層層草木暗西嶺
瀏瀏霜雪鳴寒谿空山古寺亦何有歸路萬頃青玻瓈
我今漂泊等鴻雁江南江北無常棲幅巾不擬過城市
欲踏徑路開新蹊(公自注路有直入/寒溪不過武昌者)却憂别後不忍到
見子行迹空餘悽吾儕流落豈天意自坐迂濶非人擠
行逢山水輙羞嘆此去未免勤鹽虀何當一遇李八百
(公自注李八/百宅在筠州)相哀白髪分刀圭
　髙安(輿地廣記筠州自唐以前屬洪州南唐李景置/筠州領髙安等三縣太平寰宇記筠州理髙安)
　(縣唐武徳五年置靖州七年改米州又改筠州宋/名髙安郡與輿地廣記不同按今江西瑞州府也)惜
　此日(韓愈詩此/日足可惜)新蹊(詩行道兑矣傳兌成蹊也疏云/蹊者先無行道初為徑路之名)
　(名勝志萬松山在樊山北臨江松隂夾道/特為幽邃有路直入寒溪山下之㨗徑也)李八百宅
　(歐陽守道碧落堂記畧云髙安郡于江西稱道院相/傳為上古仙人李八百修煉之所至治瑞陽志仙洞)
　(在州治後圃即李八百棲隱處楊廷秀詩李/真宅子故依然道院西偏古洞前即此地矣)
　　附子由作
　　千里到齊安三夜語不足勸我勿重陳起游西山
　　麓西山隔江水輕舟亂鳬鶩連峯多廻溪盛夏富
　　草木杖䇿看萬松流汗升九曲蒼茫大江湧浩蕩
　　衆山蹙上方寄雲端中寺倚巖腹清泉類牛乳煩
　　熱須一掬縣令知客來行庖映脩竹黄鵝特新煮
　　白酒亦近熟山行得一飽看盡千山緑幽懷苦不
　　遂滯念每煩促歸舟浪花暝落日金盤浴妻孥寄
　　九江此㑹難再卜君看孫討虜百戰不揺目猶憐
　　江上臺髙㑹飲千斛巾冠墮臺下坐使張公哭異
　　時君再來擕被山中宿
　　次韻答子由
平生弱羽寄衝風此去歸飛識所從好語似珠穿一一
妄心如膜退重重山僧有味寧知子瀧吏無言只笑儂
尚有讀書清淨業未容春睡敵千鐘
　　附子由原作
　　慙愧江淮南北風扁舟千里得相從黄州不到六
　　十里白浪俄生百萬重自笑一生渾類此可憐萬
　　事不由儂夜深魂夢先飛去風雨對牀聞曉鐘
　　武昌酌菩薩泉送王子立(一本題云武/昌别王子立)
送行無酒亦無錢勸爾一杯菩薩泉何處低頭不見我
四方同此水中天
　　　　慎按此詩施氏原本不載据外集在黄州作
　　　　欒城集王子立隨子由赴髙安此時必同至
　　　　黄故連類附編于此
　　和何長官六言(一本有次韻/五首四字)
作邑君真伯厚去官我豈曼容一㕓願託仁政六字難
賡變風
　何長官(名失/考)
五噫已出東洛三復願比南容學道未逢潘盎(公自注/南海謂)
(狂為盎潘近/世得道者也)草書猶似楊風
　潘盎(名冕本集趙先生舍利記云南海有潘冕者陽/狂不測人謂之潘盎嘗與京師言法華偈頌往)
　(來言云盎日光佛也趙先生嘗從盎遊盡得其道○/慎按潘盎事詳見江少虞事實類苑中儂智髙之叛)
　(在皇祐四年施氏新注/引王注謂元祐中者訛)
石渠何湏反顧水驛幸足相容長江大欲見庇探支八
月凉風
　水驛(即臨臯亭也注見前/别本作水澤者訛)
清風初號地籟明月自寫天容貧家何以娛客但知抹
月披風
青山自是絶色無人誰與為容説向市朝公子何殊馬
耳東風
　　觀張師正所蓄辰砂
將軍結髪戰蠻溪篋有殊珍勝象犀漫説玉牀收(一作/分)
箭鏃何曾金鼎識刀圭近聞猛士收丹穴欲助君王鑄
褭蹏多少空巖人不見自隨初日吐虹蜺
　張師正(玉壺清話張師正字不疑初為辰帥熈寧中/復帥鼎州著括異志倦游録江少虞事實類)
　(苑云師正英宗朝為荆州鈐轄楊文公談苑張師正/本進士換武為遥郡防禦使亦能詩其佳句云蝸角)
　(功名時不與澗松材榦老甘休分/鹿是非皆委夢落花貴賤不由人)辰砂(范成大桂海/志宜州出砂)
　(處與湖北犬牙山相連北為辰砂南為宜砂江少虞/事實類苑辰州硃砂佳者出蠻峒錦州界老鴉井其)
　(井深廣十丈欲取必先聚薪于井令滿以火燎之石/壁迸裂入火者旣化為烟其偶存在壁者方得之乃)
　(青色朱輔溪蠻叢笑辰砂以錦砂/為最良麻陽古錦州也舊隸辰郡)玉牀箭鏃(事實類/苑云頑)
　(石有砂處即有小龕中坐白石牀如玉牀上乃坐丹/砂小者如箭鏃大者如芙蓉研之如猩血砂洎牀大)
　(者重七八斤價十萬小者五六萬亦有赤色/如箭鏃而帶石者得自土中非此之比也)猛士收
　丹穴(宋史神宗本紀熙寧九年章惇招降五溪蠻遂/城下溪州元豐三年五月復命韓存寶經制瀘)
　(州納/夷)
　　五禽言(并引/)
　梅聖俞嘗作四禽言余謫黄州寓居定惠院遶舍皆
　茂林脩竹荒池蒲葦春夏之交鳴鳥百族土人多以
　其聲之似者名之遂用聖俞體作五禽言
使君向蘄州更唱蘄州鬼我不識使君寧知使君死人
生作鬼㑹不免使君已老知何晚(公自注王元之自黄/移蘄州聞啼鳥問其)
(名或對曰此名蘄州鬼/元之惡之果卒于蘄)
　使君向蘄州(宋史王禹偁字元之鉅野人九嵗能文/擢進士真宗朝歴知制誥咸平初出知)
　(黄州四年徙蘄州禹偁上表謝有宣室鬼神之問敢/望生還茂陵封禪之書止期身後之語果至郡未踰)
　(月而卒年四十八所著名小畜集元和郡縣志漢蘄/春縣地後置郡周平淮南改曰蘄州去黄州二百三)
　(十/里)
昨夜南山雨西溪不可渡溪邊布穀兒勸我脱破褲不
辭脱褲溪水寒水中照見催租瘢(公自注土人謂布/穀為脱却破袴)
去年麥不熟挾彈規我肉今年麥上塲處處有殘粟豐
年無象何處尋聴取林間快活吟(公自注此鳥聲云/麥飯熟即快活)
力作力作蠶絲一百箔壠上麥頭昂林間桑子落願儂
一箔千兩絲繅絲得蛹飼爾雛(公自注此鳥聲/云蠶絲一百箔)
姑惡姑惡姑不惡妾命薄君不見東海孝婦死作三年
乾不如廣漢龎姑去却還(公自注姑惡水鳥也俗云/婦以姑虐死故其聲云)
　　附梅聖俞四禽言
　　泥滑滑苦竹岡雨蕭蕭馬上郎馬蹄凌兢雨又急
　　此鳥為君應斷腸
　　婆餅焦兒不食爾父向何之爾母山頭化為石山
　　頭化石可奈何遂作微禽啼不息
　　提胡蘆沽美酒風為賓樹為友山花撩亂目前開
　　勸爾一杯千萬壽
　　不如歸去春山云暮萬木兮參天蜀天(一作/山)兮何
　　處人言有翼可歸飛安用悲啼向髙樹
　　(慎按梅詩巳載施注新/刻例當附見故仍采録)
　　次韻子由病酒肺疾發
憶子少年時肺病(一作/喘)疲坐臥喊呀或終日勢若風雨
過虛陽作浮漲客冷仍下墮妻孥恐悵望膾炙不登坐
終年禁晚食半夜發清餓胃強鬲苦滿肺斂腹輙破三
彭恣啖囓二豎肯逋播寸田可治生誰勸耕黄稬(公自/注新)
(法方田謂黄/稬為上腴)探懷得真藥不待君臣佐初如雪花積漸
作櫻桃(一作/珠)大隔牆(一作/壁)聞三嚥隱隱如轉磨自兹失
故疾陽唱隂輒和神仙多歴試中路或坎坷平生不盡
器痛飲知無奈(一作/那)舊人眼看盡老伴餘幾個殘年一
斗粟待子同舂簸云何不自珍醉病又一挫真源結棃
棗世味等糠莝耕耘當待穫願子勤自課相將賦逺游
仙語不用些
　　附子由原作
　　朝䝉麴塵居夜傍糠牀臥鼻香黍
　　過囊中衣已空口角涎虚墮啜嘗未云足恣釂恐
　　深坐使君信寛仁髙㑹慰寒餓西樓適新成明月
　　猶半破擁簷青山横拂檻流水播雕盤貯霜實銀
　　盎薦秋稬共言文字歡豈待紅裙佐惟知醍醐滑
　　不悞叵(一作/頗)羅大夜歸肺増漲晨起脾失磨清懐
　　忽牢落藥餌費調和衰年足奇窮一醉仍坎坷清
　　尊自不惡多病欲何奈聞公話少年舉白不論個
　　歌吟雜嘲謔笑語爭掀簸平明起相視鋭氣曽未
　　挫達人遺形骸駑馬懷豆莝不知逃世網但解憂
　　嵗課不見獨醒人終費招魂些
　　鐵拄杖(并引/)
　栁真齡字安期閩人也家寶一鐵拄杖如楖栗木牙
　節宛轉天成中空有簧行輒微響栁云得之浙中相
　傳王審知以遺錢鏐鏐以賜一僧栁偶得之以遺余
　作此詩謝之
栁公手中黑蛇滑千年老根生乳節忽聞鏗然爪甲聲
四坐驚顧知是鐵含簧腹中細泉語迸火石上飛星裂
公言此物老有神自昔閩王餉吳越不知流落幾人手
坐看變滅如春雪忽然贈我意安在兩脚未許甘衰歇
便尋轍迹訪崆峒徑渡洞庭探禹穴披榛覓藥采芝菌
刺虎鏦蛟擉蛇蝎㑹教化作兩錢錐歸來見公未華髪
問我鐵君無恙否取出摩挲向公説
　閩王(五代史閩世家王審知字信通光州固始人兄/潮本縣吏唐末為福建觀察使以審知為副使)
　(乾寧四年潮卒審知代立唐以福州為武威軍拜審/知為節度使封琅邪王梁太祖時加拜中書令封閩)
　(王/)
　　附子由和
　　截竹為杖瘦且輕石堅竹破誤汝行削木為杖輕
　　且好道逺木折恐不到閩君鐵杖七尺長色如黒
　　蛇氣如霜提擕但恐汝無力撞堅遇險安能傷栁
　　公雖老尚強健閉門却掃不復將知公足力無險
　　阻憐公未有登山侣回生四海惟一身袖中長劍
　　為兩人洞庭漫天不覺過半酣起舞驚鬼神願公
　　此杖亦如此適意遨游日千里歸來倚壁示時人
　　海外蒼茫空自記
　　與潘三失解後飲酒
千金敝帚人誰買半額蛾眉世所姸顧我自為都眊矂
憐君欲鬬小嬋娟青雲豈易量他日黄菊猶應似去年
醉裏未知誰得喪滿江風月不論錢
　
　
　
　
　
　
　
　
　
　蘇詩補註巻二十
欽定四庫全書
　蘇詩補註巻二十一　翰林院編修查慎行撰
　古今體詩八十九首(元豐四年辛酉五/年壬戌在黄州作)
　　正月二十一日往岐亭郡人潘古郭三人送余於
　　女王城東禪莊院
十日春寒不出門不知江栁已揺村稍聞决决流氷谷
盡放青青沒燒痕數畝荒園留我住半瓶濁酒待君温
去年今日闗山路細雨梅花正斷魂
　女王城(隋書地理志黄州古永安郡名勝志去黄州/十里有永安城俗謂之女王城初春申君相)
　(楚受淮北十二縣之封今之女王城/葢楚王城之訛耳在唐為禪莊院)
　　　　慎按施氏原本此詩真蹟刻石于成都府治
　　　　題云正月二十一日諸本作二十日訛又按
　　　　施氏本此詩編上卷末今据年月改正
　　東坡八首(并引/)
　余至黄州二年日以困匱故人馬正卿哀余乏食為
　於郡中請故營地數十畝使得躬耕其中地既久荒
　為茨棘瓦礫之塲而嵗又大旱墾闢之勞筋力殆盡
　釋耒而嘆乃作是詩自愍其勤庶幾來嵗之入以忘
　其勞焉
廢壘無人顧頽垣滿蓬蒿誰能捐(一作/損)筋力嵗晩不償
勞獨有孤旅人天窮無所逃端來拾瓦礫嵗旱土不膏
崎嶇草棘中欲刮一寸毛喟然釋耒嘆我廪何時髙
　東坡(陸游入蜀記自州門而東岡壟髙下至東坡則/地勢平曠開豁東起一壟頗髙○按施氏原注)
　(引周益公雜志云白樂天為忠州刺史有東坡種花/二詩又有歩上東坡詩蘇文忠公不輕許可獨敬樂)
　(天屢形詩篇葢其文章意主辭達而忠厚好施剛直/盡言與人有情于物無著大畧相似謫居黄州始號)
　(東坡其原葢起于樂天忠州之/作此段新刻本刪去今補録)馬正卿(名夢得/見本集)
荒田雖浪莽髙庳各有適下隰(一作/濕)種秔稌東原蒔棗
栗江南有蜀士桑果巳許乞好竹不難栽但恐鞭横逸
仍須卜佳處規以安我室家僮燒枯草走報暗井出一
飽未敢期瓢飲巳可必
　蜀士(王齊萬時寓武/昌見第二十巻)
自昔有微泉來從逺嶺背穿城過聚落流惡壯蓬艾去
為柯氏陂十畝魚蝦㑹嵗旱泉亦竭枯萍粘破塊昨夜
南山雲雨到一犁外泫然尋故瀆知我理荒薈泥芹有
宿根一寸嗟獨在雪芽何時動春鳩行可膾(公自注蜀/人貴芹芽)
(膾雜鳩/肉為之)
　柯氏陂(名勝志柯山在赤壁髙塞亭之東圖經云柯/山四望南直髙丘故名柯丘按先生詩云欲)
　(買柯氏林又云柯丘海/棠吾有詩即此地也)
種稻清明前樂事我能數毛空暗春澤鍼水聞好語(公/自)
(注蜀人以細雨為雨毛稻初/生時農夫相語稻鍼出矣)分秧及初夏漸喜風葉舉
月明看露上一一珠垂縷秋來霜穗重顛倒相撐拄但
聞畦隴間蚱猛如風雨(公自注蜀中稻熟時蚱猛羣/飛田間如小蝗狀而不害稻)新
舂便入甑玉粒照筐筥我久食官倉紅腐等泥土行當
知此味口腹吾巳(一作/巳吾)許
　鍼水(杜甫詩濁江如綫如鍼/水荆岑彈丸心未巳)
良農惜地力幸此十年荒桑柘未及成一麥庶可望投
種未逾月覆塊巳蒼蒼農夫告我言勿使苗葉昌君欲
富餅餌要須縱牛羊再拜謝苦言得飽不敢忘
　縱牛羊(賈思勰齊民要術菅茅之地宜縱牛羊踐之/周紫芝竹坡詩話河朔土人言河朔地廣麥)
　(苗彌望方其盛時湏縱牧其間踐蹂令稍/疎則其收倍多是縱牛羊所以富餅餌也)
種棗期可剝種松期可斲事在十年外吾計亦已慤十
年何足道千載如風雹舊聞李衡奴此䇿疑可學我有
同舍郎官居在灊岳(公自注李/公擇也)遺我三寸甘照座光卓
犖百栽倘可致當及春氷渥想見竹籬間青黄垂屋角
　灊岳(爾雅注霍即天柱山潛水所出漢書郊祀志元/封五年冬南廵狩登灊天柱山應劭注云灊音)
　(潛徐靈期南嶽記衡山南岳也至于軒轅乃以潛霍/之山為副故爾雅云霍山為岳九域志舒州潛山漢)
　(之南岳○按黄山谷年譜元豐庚申李公擇提㸃/淮南西路刑獄提刑司在舒州故云居官在灊岳)
潘子久不調沽酒江南村郭生本將種賣藥西市垣古
生亦好事恐是押牙孫家有十畝竹無時容叩門我窮
交舊絶三子獨見存從我於東坡勞餉同一飱可憐杜
拾遺事與朱阮論吾師卜子夏四海皆弟昆
　潘子(張耒宛丘集潘昌言墓志潘氏在唐為滎陽人/有名吉甫者入本朝為博士生子衢為屯田郎)
　(中屯田嘗官于黄遂居之生處士革隱德不仕君諱/鯁字昌言處士長子也元豐乙未進士以宣徳郎監)
　(淮陽軍酒税遂以奉議致仕男二人大臨大觀先生/本集雜記云樊口有潘生善釀酒醇美而不著其名)
　(疑即昌/言也)江南村(武昌與黄州隔江在江/之南岸故云江南村)郭生(名莫考/施氏原)
　(注云名遘汾陽人原/本所無不敢遽信)古生(名耕道黄州進士見本集/祭任師中文施氏原注謂)
　(新平人恐/未足據)
馬生本窮士從我二十年日夜望我貴求分買山錢我
今反累君借耕輟兹田刮毛龜背上何時得成氊可憐
馬生癡至今夸我賢衆笑終不悔施一當獲千
　龜毛(翻譯名義龜毛/兎角皆成假設)
　　再次前韻三首(係織錦圖/上回文)
春機滿織回文錦粉泪揮殘露井桐人逺寄情書字小
栁絲低日晚庭空
紅牋短寫空深恨錦句新翻欲斷腸風葉落殘驚夢蝶
戍邊回雁寄情郎
羞雲歛慘傷春暮細縷詩成織意深頭畔枕屏山掩恨
日昏塵暗玉窗琴
　回文(詩格類苑謂回文出于竇滔妻所作文心雕龍云/回文所興則道原為始○慎按傅咸有回  文反)
　(覆詩温嶠亦有回文詩皆在竇妻前百家詩話引苕/溪漁隱叢話云東坡後集有題織錦回文三首春晚)
　(落花餘碧草云云淮海集載先生跋云余少時見江/南本其後有人題詩十餘首皆奇絶今記其三然則)
　(此詩非東坡作也少游又云子瞻記江南所題詩本/不全余嘗見之記其五絶今以補子瞻之遺即淮海)
　(集所載回文五首是也/世以為少游作亦非也)
　　　　慎按題織錦圖上回文三首乃江南本詩也
　　　　經籍志有江南集十巻今其詩訛入先生集
　　　　中又和人回文五首即少游所記江南本詩
　　　　也施氏補註本載續補遺下巻謹據百家詩
　　　　話以再和前韻三首為先生作而以織錦圖
　　　　上回文原詩三首附于後其和人回文五首
　　　　則移置他集互見巻中用正諸刻之訛
　　附江南本織錦圖上回文原作三首
　　春晚落花餘碧草夜凉低月半梧桐人隨逺雁邊
　　城暮雨映疎簾繡閣空
　　紅手素絲千字錦故人新曲九廻腸風吹絮雪愁
　　縈骨淚灑縑書恨見郎
　　羞看一首回文錦錦似文君别恨深頭白自吟悲
　　賦客斷腸愁是斷絃琴
　　數日前夢一僧出二鏡求詩僧以鏡置日中其影
　　甚異其一如芭蕉其一如蓮花夢中與作詩
君家有二鏡光景如湛盧或長如芭蕉或圓如芙蕖飛
電著子壁明月入我廬月下合三璧日月跳明珠問子
是非我我是非文殊
　　　　慎按此詩施氏原本不載新刻載續補上巻
　　　　据外集編黄州巻中今從之
　　岐亭道上見梅花戲贈季常
蕙死蘭枯菊亦摧返魂香入嶺頭梅數枝殘綠風吹盡
一㸃芳心雀啅開野店初嘗竹葉酒江雲欲落豆稭灰
行當更向釵頭見病起烏雲正作堆
　返魂香(李石續博物志月氏國獻返魂香十洲志聚/窟洲有神鳥山多大樹名返魂樹伐其根于)
　(玉釡中煮取汁曰返生香聞數百里死者聞香氣乃/活能起夭殘之疾下生之神藥也疾疫夭死者以熏)
　(牙及聞氣者即活○按禪宗頌古所載唐僧古梅詩/云雪虐風饕水浸根石邊尚有古苔痕天公未肯隨)
　(寒住又孽清香與返魂東坡/詩正用此而注家未及也)豆稭灰(錦繡萬花谷載/王勉之雪詩上)
　(天飛下/豆稭灰)
　　樂全先生生日以鐵拄杖為壽二首
先生真是地行仙住世因循五百年每向銅人話疇昔
故教鐵杖鬬清堅入懷氷雪生秋思倚壁蛟龍䕶晝眠
遥想人天㑹方丈衆中驚倒野狐禪
　樂全先生(張方平自稱/樂全居士)野狐禪(古禪師語録六祖云/汝但善惡都莫思量)
　(自然得入趙州云你若記一個元字脚在心永刼作/野狐精又傳燈録百丈代一轉語老人于言下大悟)
　(脱野狐身雪峯偈云一條榔/㯨甚縱横野狐跳入金毛隊)
二年相伴影隨身踏徧江湖草木春擿石舊痕猶在(一/作)
(作/)眼閉門髙節欲生鱗畏塗自衞真無敵㨗徑争先却
累人逺寄知公不嫌重筆端猶自斡千鈞
　　附張安道和一首(此詩從黄/州志采録)
　　隨書初見一枝藤入手方知鍛錬精逺寄只緣憐
　　我老閒擕常似共君行静軒獨倚身同廋小圃頻
　　游脚為輕何日歸舟上新洛拄來河岸笑相迎
　　杭州故人信至齊安
昨夜風月清夢到西湖上朝來聞好語扣户得吳餉輕
圓白曬荔脆釅紅螺醬更將西菴茶勸我洗江瘴故人
情義重説我必西向一年兩僕夫千里問無恙相期結
書社(公自注故人相約醵錢/僱僕夫一嵗再至黄)未怕供詩帳(公自注僕頃/以詩得罪有)
(司移杭取境内所留詩杭/州共數百首謂之詩帳)還將夢魂去一夜到江漲(公/自)
(注江漲杭/州橋名)
　江漲(九域志仁和縣有江漲橋鎮咸淳臨安/志江漲橋在餘杭門外江漲税務東)
　　送牛尾貍與徐使君(公自注時/大雪中)
風捲飛花自入帷一尊遥想破愁眉泥深厭聽雞頭鶻
(公自注蜀人謂泥/滑滑為雞頭鶻)酒淺欣嘗牛尾貍通印子魚猶帶骨
披綿黄雀漫多脂殷勤送去煩纎手為我磨刀削玉肌
　雞頭鶻(本草竹雞一名山菌子蜀人/呼雞頭鶻南人呼泥滑滑)牛尾貍(本草南/方有白)
　(面而尾似牛者名牛尾貍亦曰白面貍專上/樹食百果冬月極肥人多糟食之大為珍品)子魚(莊/綽)
　(雞肋編莆田縣通應江水鹽淡得中子魚生其間味/極美以子名者謂子多為貴也不知者乃謂子魚大)
　(可容印/者為佳)
　　附子由作(欒城集筠州/二咏之一也)
　　首如貍尾如牛攀條㨗險如猱猴橘柚為漿栗為
　　餱筋肉不足惟膏油深居簡出善自謀尋蹤發窟
　　并執囚蓄租分散身為羞松薪瓦甑烝浮浮壓入
　　糟盎肥欲流熊肪羊酪真比儔引筯將舉訊何尤
　　無功竊食人所仇
　　四時詞
春雨隂隂雪欲落東風和(一作/吹)冷驚簾(一作/羅)幙漸看逺
水綠生漪未放小桃紅入蕚佳人瘦盡雪膚肌眉斂春
愁知為誰深院無人剪刀響應將白紵作春衣
垂栁隂隂日初永蔗漿酪粉金盤冷簾額低垂紫燕忙
蜜脾巳滿黄蜂静髙樓睡起翠眉嚬枕破斜紅未肯勻
玉腕半揎雲碧袖樓前知有斷腸人
新愁舊恨眉生緑粉汗餘香在蘄竹象牀素手熨寒衣
爍爍風燈動華屋夜香燒罷掩重扃香霧空濛月滿庭
抱琴轉軸無人見門外空聞裂帛聲
霜葉蕭蕭鳴屋角黄昏陡(一作/斗)覺羅衾(一作衣/又作裳)薄夜
風揺動鎮帷犀酒醒夢回聞雪落起來呵手畫雙鴉醉
臉輕勻襯眼霞真態生香誰畫得玉如(一作/奴)纎手嗅梅
花
　(慎按宋檢討龔公芥隱筆記云東坡冬詞玉奴纎手/嗅梅花眞蹟作玉如墨莊謂意方全楊升菴亦云東)
　(坡玉如纎手嗅梅花俗改/玉如作玉奴今据此改正)
　　附李端叔次韻四首
　　紅緑枝頭自開落薄日低雲天一幕可堪困緒尚
　　眠蠶未擬芳心先破蕚寶鬟半脱畏侵肌百刻縈
　　香竟屬誰旋製稱衣宫様窄慵看架上去年衣
　　蜀葵易過紅榴永鱗鱗瑩角波紋冷水光汗透玉
　　枕凉扇影風揺深院靜無言一晌幾回顰品盡么
　　絃竟不勻空被梁間偷眼燕黄蜂原是竊香人
　　畫圖展盡瀟湘綠窈窕新詞寫題竹薄衾笑拂又
　　經年已報莎雞入重屋漸施簾幕作深扃時看明
　　河歩廣庭旋索羅衣防露下隔牆聞呌侍兒聲
　　休願車輪生四角莫向金尊嫌酒薄門外風號雁
　　陣低擁衾同看殘燈落轆轤敲凍驚棲鴉睡紅笑
　　引燕脂霞未擬雕籠問鸚鵡先投宿酒敵霜花
　　太守徐君猷通守孟亨之皆不飲酒以詩戲之
孟嘉嗜酒桓温笑徐邈狂言孟徳疑公獨未知其趣爾
臣今時復一中之風流自有髙人識通介寧隨薄俗移
二子有靈應撫掌吾孫還有獨醒時
　徐君猷(王明清揮麈録云徐得之君猷陽翟人韓康/公壻也知黄州日東坡遷謫于郡君猷周旋)
　(不遺餘力子端益字輔之○按施氏原注君猷/名大受東海人與揮麈異未詳孰是録存俟考)二子
　(謂孟嘉徐邈按苕溪漁隱叢話東坡此詩不止天生/作對其全篇用事親切尤為可喜皆徐孟二人事也)
　　姪安節逺來夜坐三首
南來不覺嵗崢嶸夜撥寒灰聽雨聲遮眼文書原不讀
伴人燈火亦多情嗟予潦倒無歸日今(一作/令)汝蹉跎巳
半生免使韓公悲世事白頭還對短燈檠
　安節(按本集及欒城集提刑公墓表孫男十二人中/無安節之名則安節或係小字或以字稱所未)
　(可知但先生有送千乘千能兩姪詩皆呼名不應此/處獨稱字缺疑再考○開按後冬至日贈安節詩云)
　(瞻前惟兄三本集提刑公墓表所謂不欺不疑不危/也與公為從兄弟安節于三人中不知為誰之子詩)
　(又云見此萬里姪則新從眉州來明矣又小詩十四/首中云吾兄喜酒人今汝亦能飲則為不疑等益信)
　(若子由之子則應從宦/遊筠州不當復入蜀也)遮眼(傳燈録師問藥山為什/麽看經師曰我只圖遮)
　(眼/)燈檠(西溪詩話古詩燈檠昏魚目檠字仄聲讀集/韻渠耿切有四足似几其作平聲讀者非燈)
　(檠字乃榜也自東坡用/之後人遂不復辨别矣)
心衰面改瘦崢嶸相見惟應識舊聲永夜思家在何
處殘年知汝逺來情畏人黙坐成癡鈍問舊驚呼半死
生夢斷酒醒山雨絶笑看飢䑕上燈檠
落第汝為中酒味吟詩我亦忍飢聲便思絶粒真無策
苦説歸田似不情腰下牛閒方解佩洲中奴長足為生
大弨一弛何緣彀已覺翻翻不受檠
　大弨(韓愈詩大弨/挂壁無由彎)
　　附子由次韻三首
　　前山積雪暮崢嶸燕坐微聞落瓦聲共對一尊通
　　夜語相看萬里故鄉情信歸嶺上寒梅逺恨極江
　　南春草生明日青銅添白髪且須醉睡倒燈檠
　　少年髙論苦崢嶸老學寒蟬不復聲目斷家山空
　　記路手披禪册漸忘情功名久矣知前錯婚嫁猶
　　須畢此生家世讀書難便廢漫留案上鐵燈檠
　　謫官似我無歸計落第憐渠有屈聲握手天涯同
　　一笑倚門歲晩不勝情黄岡俛仰成陳迹白首蹉
　　跎畏後生歸去且安南巷樂莫看歌舞醉長檠
　　冬至日贈安節
我生幾冬至少小如昨日當時事父兄上壽拜脱膝十
年閲彫謝白髪催衰疾瞻前惟兄三顧後子由一近者
隔濤江逺者天一壁今朝復何幸見此萬里姪憶汝總
角時啼哭為梨栗今來能慷慨志氣堅鐵石諸孫行復
爾世事何時畢詩成却超然老淚不成滴
　冬至(賔退録月令仲夏日長至仲冬日短至今人反/謂冬至為長至崔浩女儀曰婦人以冬至上履)
　(韈于舅姑踐長至之義也隋杜臺卿玉燭寳典曰冬/至日極南景極長故有履長之賀葢周禮冬至日在)
　(牽牛景長一丈三尺日短而景長也月令所謂/短至謂日之短崔杜所謂長至謂景之長也)兄三
　(按年譜老蘇公三子長曰景先早殁故東坡初字和/仲子由初字同叔本集提刑公墓表洵之兄渙子三)
　(人不欺官太子中舍不疑承議郎通判嘉州不危家/居未仕云云又考曾南豐集中職方員外蘇君墓志)
　(君諱序子二曰渙曰洵孫七人不欺不疑不危軾轍/此外又有名位名佾者與墓表不合竊意位佾二人)
　(亦早世提刑之/子惟三人在耳)
　　　　慎按年譜引本集雜説云元豐辛酉冬至僕
　　　　在黄州姪安節逺來則此詩與前七律三首
　　　　乃是年冬所作施氏原本編于岐亭道上見
　　　　梅花之前似失先後位置今改編
　　雪後到乾明寺遂宿
門外山光馬亦驚堦前屐齒我先行風花誤入長春苑
雲月長臨不夜城未許牛羊傷至潔且看鴉鵲弄新晴
更須擕被留僧榻待聽摧簷瀉竹聲
　　伯父送先人下第歸蜀詩云人稀野店休安枕路
　　入靈關穏跨驢安節將去為誦此句因以為韻作
　　小詩十四首送之
索漠齊安郡從來著放臣如何風雪裏更送獨歸人
瘦骨寒將斷衰髯摘更稀未甘為死别猶恐得生歸
日上氣暾江雪晴光眩野記取到家時鋤耰吾正把
月明穿破裘霜氣澁孤劔歸來閉户坐黙數來時店
諸兄無可寄一語㑹須酬晚嵗俱黄髪相看萬事休
　黄髪(栁宗元答劉夢得詩/黄髪相看萬事休)
故人如念我為説瘦欒欒尚有身為患巳無心可安
吾兄喜酒人今汝亦能飲一杯歸誦此萬事邯鄲枕
東阡在何許寒食江頭路哀哉魏城君宿草荒新墓
臨分亦泫然不為窮途泣東阡時一到莫遣牛羊入
我夢隨汝去東阡松栢青却入西州門永媿北山靈
乞墦何足羨負米可忘艱莫謂無車馬含羞入劔關
我坐名過實讙譁自招損汝幸無人知莫厭家山穩
　招損(尚書滿招/損謙受益)
竹笥與練帬隨時畢婚嫁無事苦(一作/若)相思征鞍還一
跨
萬里却來日一菴仍獨居應笑謀生拙團團如磨驢
　　次韻和王鞏六首
君談陽朔山不作一錢直巖藏兩頭蛇(一作/虺)瘴落千仭
翼雅宜驩兠放頻訝虞舜陟暫來已可畏覽鏡憂面黒
况子三年囚苦霧變飲食吉人終不死仰荷天地徳我
來黄岡下欹枕江流碧江南武昌山向我如咫尺春蔬
黄土軟凍筍蒼崖坼兹行我累君乃反得安宅遥知丹
穴近為斸勾漏石他年分刀圭名字挂仙籍(公自注鞏/許惠桂州)
(丹/砂)
　陽朔山(水經湘水出始興縣陽海山注云即陽朔山/故零陵之南郡也元和郡縣志桂州陽朔縣)
　(漢始興縣地開皇十年分置取陽朔山為名唐呉武/陵陽朔㕔壁記羣山發海嶠騰走千里而北又發巫)
　(衡千餘里而南咸㑹于陽朔孤崖絶巘森聳駢植蛇/龜猿鶴踔躍萬怪江少虞事實類苑桂州左右山皆)
　(平地拔起數百丈竹木蓊鬰如/染陽朔尤佳四面峯巒駢立)三年苦霧(李商隱詩/三年苦霧)
　(巴江月不為/離人照屋梁)黄岡(名勝志漢西陵故城南齊之南安/縣即齊安郡治也隋改曰黄岡因)
　(以縣置/黄州)我累君(東都事畧王定國從蘇軾問學能為/文章為秘書省正字坐累貶賔州)
　(烏臺詩案收蘇軾有譏諷文字不申繳者二十九人/王鞏名列第一淮海集元豐二年眉陽蘇公用御史)
　(言文渉謗訕責黄州團練副使于是梁國張公涑水/司馬公等三十六人素善厚眉陽得其文字不以告)
　(皆罰金而太原王定國獨謫監賔州鹽税定國相家/子少知名一朝坐交游斥海上益自刻勵晨起入局)
　(視鹽税事退則窮經/著書或詩酒自娛)
少年帶刀劔但識從軍樂老大服犁鋤解佩付鎔鑠雖
無獻㨗功㑹賜力田爵敲氷春搗紙刈葦秋織箔櫟林
斬冬炭竹塢收夏籜四時俯有取一飽天所酢君生紈
綺間欲學非其脚左右玉纎纎束薪誰為縛勿令聞此
語翠黛頩將惡笑我一間茆婦姑紛六鑿
　紈綺間(漢書序傳在于綺襦/䊵袴之間非其好也)
欲結千年實先摧二月花故教窮到骨要使壽無涯久
巳逃天網何須服日華賔州在何處為子上棲霞(公自/注樓)
(名/)
　壽無涯(韓愈詩垂祥紛可/録俾壽浩無涯)賔州(元和郡縣志嶺南道/賔州漢鬱林郡之領)
　(方縣也至隋不改貞觀五年析澄川等三縣置賓州/九域志廣南西路賔州安城郡軍事開寳六年廢隸)
　(邕州六年復置東北至東京五千里名勝志賔/州以賔江而名今屬栁州府府南一百三十里)棲霞
　(陸游入蜀記棲霞樓本太守閭丘孝終公顯所作下/臨大江烟樹微茫逺山數㸃亦佳處也名勝志棲霞)
　(樓在黄州/儀門西南)
鄰里有異趣何妨傾葢新殊方君莫厭數面自成親黙
坐無餘事回光照此身他年赤墀下玉立看垂紳
　赤墀下(唐書上官儀傳/供奉赤墀下)玉立(文選桓温薦譙元/彦表抗節玉立)
平生我亦輕餘子晩嵗人誰念此翁巧語屢曾遭薏苡
廋詞聊復記芎藭子還可責同元亮妻却差賢勝敬通
(公自注僕文章雖不逮馮衍而慷慨大節乃不愧此翁/衍逢世祖英睿好士而獨不遇流離擯逐與僕相似而)
(衍妻妬悍甚僕少此一/事故有勝敬通之句)若問我貧天所賦不因遷謫始
囊空
君家玉臂貫銅青下客何時見目成勤把鉛黄記宫様
莫教弦管作蠻聲熏衣漸嘆衙香少擁髻遥憐夜語清
記取北歸擕過我南江風浪雪山傾(公自注君自南江/赴任不一過我)
　銅青(梅堯臣詩自注/銅青謂衣色也)熏衣(王筠行路難巳繅一繭催/衣縷復搗百和熏衣香)
　衙香(香譜有開元幃中牙香唐化度寺牙香法雍文/徹郎中牙香法皆合諸香搗末煉蜜溲和而成)
　(衙與牙音/義相通)
　　元豐四年十月二十二日謁王文父齊萬于江南
　　坐上得陳季常書報是月四日(一本有陜/西奏三字)种諤領
　　兵深入破(一作/界)殺西夏六(一作/五)萬餘人獲馬五千
　　匹衆喜忭唱樂各飲一巨觥
聞説官軍取乞誾將軍旗鼓㨗如神故知無定河邊栁
得共中原雪絮身
　乞誾(按東都事畧及宋史西夏國首領有/乞理乞弟遇乞之名無乞誾俟再考)
　　　　慎按此詩施氏原本不載今据題中年月從
　　　　新刻本續補下巻改編于此
　　聞洮西㨗報
漢家將軍一丈佛詔賜天池八尺龍露布朝馳玉關塞
㨗書夜到甘泉宫似聞指揮築上郡巳覺談笑無西戎
牧(外集/作放)臣不見天顔喜但驚草木回(一作放/一作皆)春容
　一丈佛(老學菴筆記東坡在黄州西㨗詩漢家將軍/一丈佛云云一丈佛者王中正也以此詩為)
　(非東坡作耶氣格如此孰能辨之以為果/東坡作耶此老豈譽王中正者葢刺之也)洮西(宋史/王韶)
　(傳知通逺軍引兵城武勝建為鎮洮軍更名熙州以/熙河洮岷通逺為一路以韶知熙州六月三日取河)
　(州㨗聞/帝大喜)
　　　　慎按王注引立之詩話云東坡在黄時有詩
　　　　漢家將軍一丈佛云云其後作謝御賜書詩
　　　　復用其間數句今集中無有疑其非全篇云
　　　　云今考王氏本此詩現在第七巻何云集中
　　　　所無舊注鹵莽如此特為駁正此詩施氏原
　　　　本不載今從續補下巻移編
　　記夢回文二首(并引/)
　十二月二十五日大雪始晴夢人以雪水烹小團茶
　使美人歌以飲余夢中為作回文詩覺而記其一句
　云亂㸃餘花唾碧衫意用飛燕故事也乃續之為二
　絶句云
􁊭顔玉盌捧纎纎亂㸃餘花唾碧衫歌咽水雲凝静院
夢驚松雪落空巖
　捧纎纎(韓愈詩茗/盌纎纎捧)
空花落盡酒傾缸日上山融雪漲江紅焙淺甌新火活
龍團小碾鬭晴窗
　　三朶花(并引/)
　房州通判許安世以書遺予言吾州有異人常戴三
　朶花莫知其姓名郡人因以三朶花名之能作詩皆
　神仙意又能自寫真人有得之者許欲以一本見惠
　乃為作此詩
學道無成鬢已華不勞千刼漫烝砂歸來且看一宿覺
未暇逺尋三朶花兩手欲遮瓶裏雀四條深怕井中蛇
畫圖要識先生面試問房陵好事家
　房州(水經注房陵郡漢末所置元和郡縣志房山在/房州西南三十里四面有石室如房漢初為防)
　(後改為房縣/唐改房州)一宿覺(傳燈録永嘉𤣥覺禪師詣曹溪/初到振錫繞六祖三匝卓然而)
　(立須臾告辭祖曰返太速乎曰本自無動/豈有連耶祖嘆曰少留一宿時謂一宿覺)四蛇(金光/明經)
　(猶如四蛇同處一篋天台釋云二上升是陽二下沉/是隂由其性别那能和合成身大集經昔有一人避)
　(二醉象緣藤入井有黒白二䑕嚙藤將斷/旁有四蛇欲螫下有三龍吐火張爪拒之)
　(慎按輿地紀勝云三花洞在房陵福溪巖下元豐間/有道者日簪三朶花游於市知人未來禍福東坡贈)
　(以詩有十年飽服長生藥三朶長簪不/老花之句二語與集本不同附記于後)
　　次韻陳四雪中賞梅
臘酒詩催熟寒梅雪鬬新杜陵休嘆老韋曲已先春獨
秀驚凡目遺英臥逸民髙歌對三白遲暮慰安仁
　三白(錦繡萬花谷引泗州語云欲/宜麥見三白謂三度見雪也)
　　正月二十日與潘郭二生出郊尋春忽記去年是
　　日同至女王城作詩乃和前韻(以下壬/戌年作)
東風未肯入東門走馬還尋去嵗村人似秋鴻來有信
事如春夢了無痕江城白酒三杯釅野老蒼顔一笑温
已約年年為此㑹故人不用賦招魂
　　是日偶至野人汪氏之居有神降于其室自稱天
　　人李全字徳通善篆字用筆奇妙而字不可識云
　　天篆也與余言有所㑹者復作一篇仍用前韻
酒渴思茶漫扣門那知竹裏是仙村巳聞龜䇿通神語
更看龍蛇落筆痕色瘁形枯應笑屈道存目擊豈非温
歸來獨掃空齋臥猶恐微言入夢魂
　天人(本集雜記云黄人汪若谷家神尤竒以箸為口/置筆口中與人問答如響曰吾夫人也云云亦)
　(子姑之/類也)龜策(史記龜䇿傳能得百莖蓍草并得其/下龜以卜者百言百當足以决吉凶)
　　浚井
古井沒荒萊不食誰為惻瓶罌下兩綆蛙蚓飛百尺腥
風被泥滓空響聞㸃滴上除青青芹下洗鑿鑿石沾濡
愧童僕杯酒暖寒栗白水漸泓渟青天落寒碧云何失
舊穢底處來新潔井在有無中無來亦無失
　井在有無中(楞嚴經鑿井求水出土一尺于中則有/一尺虚空此空為當引水所出因鑿所)
　(有無因/自生)
　　紅梅三首
怕愁貪睡獨開遲自恐氷容不入時故作小紅桃杏色
尚餘孤瘦雪霜姿寒心未肯隨春態酒暈無端上玉肌
詩老不知梅格在更看緑葉與青枝(公自注石曼卿紅/梅詩云認桃無緑)
(葉辨杏/有青枝)
　紅梅(冷齋夜話紅梅其種來自閩湘故/有福州紅潭州紅邵武紅等名)
雪裏開花却是遲何如獨占上春時也知造物含深意
故與施朱發妙姿細雨裛殘千顆淚輕寒瘦損一分肌
不應便雜夭桃杏數(一作/半)㸃微酸已著枝
幽人自恨探春遲不見檀心未吐時丹鼎奪胎那是寶
(公自注朱砂紅銀/謂之不奪胎色)玉人頩頰更多姿抱叢暗蘂初含子
落盞穠香已透肌乞與徐熙畫新様竹間璀璨出斜枝
　　次韻子由寄題孔平仲草菴
逢人欲覓安心法到處先為問道菴盧子不須從若士
葢公當自過曹參羨君美玉經三火笑我枯桑困八蠶
猶喜大江同一味故應千里共清甘
　孔平仲(東都事畧孔平仲字毅父新喻人元祐中/入史館出為京西提刑坐黨籍謫韶州)
　(慎按東都事畧及宋史本傳俱不載毅父官江州事/黄山谷詩有湓浦爐邊督數錢之句史容注云時)
　(平仲監江州錢監又引東坡帖云數日前毅父見過/此人錢監得替當入京二説與欒城集原題相合可)
　(補史傳/之缺)
　　附子由作(欒城集題云孔平仲/著作江州官舍小菴)
　　近山不作看山計引水能成照水菴閉口忘言終
　　自飽安心度日更誰參簡編圍繞穿書蠧窗户低
　　回作繭蠶我亦一軒容膝住敝裘粗飯有餘甘
　　附孔毅父次韻
　　二公俊軌皆千里兩首新詩寄一菴大隱市朝希
　　柱史好奇兄弟有岑參雪天凍坐癡于雀雨夕春
　　眠困若蠶不是本來忘世味便投閒寂亦難甘
　　二蟲
君不見水馬兒步步逆流水大江東流日千里此蟲趯
趯長在此君不見鷃濫堆决起隨衝風隨風一去宿何
許逆風還落蓬蒿中二蟲愚智俱莫測江邊一笑無人
識
　　陳季常見過三首
仕宦常畏人退居還喜客君來輒館我未覺雞黍窄東
坡有奇事巳種十畝麥但得君眼青不辭奴飯白
送君四十里只使一帆風江邊千樹栁落我酒杯中此
行非逺别此樂固無窮但願長如此來往一生同
聞君開龜軒東檻俯喬木人言君畏事欲作龜頭縮我
知君不然朝飯仰暘谷餘光幸分我不死安可獨
　　謝人惠雲巾方舄二首
燕尾稱呼理未便翦裁雲葉却天然無心只是青山物
覆頂宜歸紫府仙轉覺周家新様俗(公自注頭/巾起後周)未容陶
令舊名傳鹿門佳士勤相贈黒霧𤣥霜合比肩(公自注/皮襲美)
(贈天隨子紗巾詩云掩斂乍/疑裁黒霧輕明渾似帶𤣥霜)
　頭巾(俞琰席上腐談幞頭起後周武帝以幅巾裹頭/故名畢仲詢幕府燕閒緑古之幞頭唐馬周始)
　(置四脚于上二脚垂于下又加巾子武后時賜臣下/巾子謂武家様葉廷珪海録碎事趙魏之間通謂巾)
　(為承露用全幅向/後幞髪謂之頭巾)
胡鞾短靿格麤疎古雅無如此様殊妙手不勞盤作鳳
(公自注晉永嘉/中有鳳頭鞵)輕身只欲化為鳬魏風褊儉堪羞葛楚
客豪華可笑珠擬學梁家名解脱(公自注武帝/作解脱履)便于禪
坐作跏趺
　　　　慎按前一首賦雲巾後一首賦方舄兩詩施
　　　　氏原本俱不載新刻載續補下巻外集編第
　　　　六巻在黄州作今据此移編
　　寒食雨二首(壬戌三月以至薪徐徳占見訪遊清/泉作此○清泉寺在薪水○此從薪)
　　(水志/抄出)
自我來黄州巳過三寒食年年欲惜春春去不容惜今
年又苦雨兩月秋蕭瑟臥聞海棠花泥汙燕脂雪暗中
偷負去夜半真有力何殊病少年病起頭巳白
春江欲入户雨勢來不(一作/未)巳小屋如漁舟濛濛水雲
裏空庖煮寒菜破竈燒濕葦那知是寒食但感(一作/見)鳥
銜紙君門深九重墳墓在萬里也擬哭途窮死灰吹不
起
　　徐使君分新火
臨臯亭中一危坐三見清明改新火溝中枯木應笑人
鑽斫(一作/灼)不然誰似我黄州使君憐久病分我五更紅
一朶從來破釡躍江魚只有清詩嘲飯顆起擕蠟炬遶
空室(一作/屋)欲事烹煎無一可為公分作無盡燈照破十
方昏暗鎖
　分新火(迂叟詩話周禮四時變國火唐時惟清/明取榆栁之火以賜近臣本朝因之)照破
　十方(涅槃經一輪降世間黒暗一日破傳燈録/神光法師語唐明皇曰論明則照耀十方)昏暗
　(瑜伽師地論日月星光及火珠燈炬/等光皆能破除昏暗是名外光明)
　　次韻答元素(并引/)
　余舊有贈元素詞云天涯同是傷流落元素以為今
　日之先兆且悲當時六客之存亡六客葢張子野劉
　孝叔陳令舉李公擇及元素與余也
不愁春盡絮隨風但喜丹砂入頰紅流落天涯先有䜟
摩挲金狄㑹當同蘧蘧未必都非夢了了方知不落空
莫把存亡悲六客已將地獄等天宫
　六客(慎按李公擇守湖州先生自杭移密過之與楊/元素張子野劉孝叔陳令舉㑹于碧瀾堂子野)
　(作六客詞時陳述古罷杭守元素來代先生有席上/呈元素詞調醉落魄後半閱云尊前一笑休辭却天)
　(涯同是傷流落其後二十五年先生再過吳/興五人皆亡矣又作後六客詞俱見本集)
　　蜜酒歌(并引/)
　西蜀道士楊世昌善作蜜酒絶醇釅余既得其方作
　此歌以遺之
真珠為漿玉為醴六月田夫汗流泚不如春甕自生香
蜂為耕耘花作来一日小沸魚吐沫二日眩轉清光活
三日開甕香滿城快瀉銀瓶不須撥百錢一斗濃無聲
甘露微濁醍醐清君不見南園采花蜂似雨天教釀酒
醉先生先生年來窮到骨問人乞来何曾得世間萬事
真悠悠蜜蜂大勝監河侯
　楊世昌(字子京綿竹/武都山道士)不須撥(李燾長編今醅酒其齊/冬以二十五日春秋十)
　(五日夏十日撥醅甕而浮蟻涌于/面謂之撥醅豈所謂泛齊者耶)
　　附子由和
　　蜂王舉家千萬口黄蠟為糧蜜為酒口銜澗水拾
　　花須沮洳滿房何不有山中醉飽誰得知割脾分
　　蜜曾無遺調和知與酒同法試投麴糵真相宜城
　　中禁酒如禁盜三百青銅愁杜老先生年來無俸
　　錢一斗徑須囊一倒餔糟不聽漁父言煉蜜深愧
　　仙人傳掉頭不問辟穀藥忍飢不如長醉眠
　　又一首答二猶子與王郎見和
脯青苔炙青蒲爛蒸鵝鴨乃瓠壺煮豆作乳脂為酥髙
燒油燭斟蜜酒貧家百無初何有古來百巧出窮人搜
羅假合亂天真詩書與我為麴糵醖釀老夫成搢紳質
非文是終難久脱冠還作扶犁叟不如蜜酒無燠寒冬
不加甜夏不酸老夫作詩殊少味愛此三篇如酒美封
胡羯末巳可憐不知更有王郎子
　　謝陳季常惠一揞巾
夫子胸中萬斛寛此巾何事小團團半升僅漉淵明酒
二寸纔容子夏冠好戴(集本作帶/石刻作戴)黄金雙得勝休教(集/本)
(作可憐石/刻作休教)白苧一生酸臂弓腰箭何時去直上隂山取
可汗
　揞(廣韻烏感/切手覆也)
　(慎按施氏原注黄州有公所書此詩石刻先生為季/常作方山子傳云方山子少時使酒好劍前十九年)
　(余在岐下見方山子従兩騎挾二矢游西山鵲起于/前使騎逐而射之不獲方山子怒馬獨出一發得之)
　(因與余馬上論用兵及古今成敗自謂一世豪士今/幾時耳精悍之色猶在眉間而豈山中之人哉先生)
　(是詩猶戲之也此段/新刻刪去今補録)
　　贈黄山人
面頰照人元自赤眉毛覆眼見來烏倦游不擬談𤣥牝
示病何妨出白鬚絶學已生真定慧説禪長笑老浮屠
東坡若肯三年住親與先生看藥爐
　　贈人
别後休論信息疎仙凡自古亦殊途蓬山路逺人難到
霜柏威髙道轉孤舊賞未應忘(一作/亡)楚國新詩聞已滿
皇都誰憐澤畔行吟者目斷長安貌欲枯
　　　　慎按此詩施氏原本不載据外集編第六巻
　　　　黄州時作今從新刻續補下巻移編
　　問大冶長老乞桃花茶栽東坡
周詩記荼苦茗飲出近世初緣厭粱肉假此雪昏滯嗟
我五畝園桑麥苦䝉翳不令寸地閒更乞茶子蓻飢寒
未知免已作太(一作/大)飽計庶將通有無農末不相戾春
來凍地裂紫筍森巳鋭牛羊煩呵叱筐筥未敢睨江南
老道人齒髪日夜逝他年雪堂品空(一作/尚)記桃花裔
　大冶(九域志唐置大冶青山塲南唐升為縣輿地廣/記宋乾徳五年以大冶塲置縣二説互異俟考)
　桃花茶(名勝志桃花寺在興國州南十五里桃花尖/之下寺有泉甘美用以造茶勝他處號曰桃)
　(花絶品宋時知軍事王琪桃花茶詩云梅花既/掃地桃花露微紅風從北苑來吹入茶隖中)茗飲
　出近世(皮日休茶經序陸季疵以前稱茗飲者必渾/以烹之與瀹蔬而啜者無異也品茶要録前)
　(此茶事未甚興靈芽真筍往/往委翳消腐而人不知也)雪昏滯(茶經序飲者除/痟而去癘雖疾)
　(醫之不/若也)凍地裂(杜甫詩青門/瓜地凍欲裂)紫筍(茶經上者生爛石/中者生磥壤下者)
　(生黄土三嵗可采紫者上/綠者次筍者上芽者次)筐筥(茶經茶具一曰籃二/曰籠三曰筥以竹織)
　(之負以採/茶者也)雪堂(本集雪堂記畧云蘇子得廢圃于東/坡之脅築而垣之作堂焉號曰雪堂)
　(堂以大雪中成因/繪雪于四壁之間)
　　寄子由
厭暑多應一向慵銀鉤秀句益疎通也知堆案文書滿
未暇開軒硯墨中湖面新荷空照水城頭髙栁漫揺風
吏曹不是尊賢事誰把前言語化工
　　　　慎按先生前後寄子由詩年月率可考此篇
　　　　施氏原本不載欒城集亦無和章新刻本編
　　　　續補下巻中玩語意子由是時當在髙安今
　　　　依外集移編于此
　　次韻孔毅父久旱巳而甚雨三首
飢人忽夢飯甑溢夢中一飽百憂失只(一作/久)知夢飽本
來空未悟真飢定何物我生無田食破硯爾來硯枯磨
不出去年太嵗空在酉旁舍壺漿不容乞今年旱勢復
如此嵗晩何以黔吾突青天蕩蕩呼不聞况欲稽首號
泥佛甕中蜥蜴尤可笑跂跂脈脈何等秩隂陽有時雨
有數民是天民天自䘏我雖窮苦不如人要亦自是民
之一形容雖是(一作/可似)喪家狗未肯弭耳爭投骨倒冠落
幘謝朋友獨與蚊雷共圭蓽故人嗔我不開門君視我
門誰肯屈可憐明月如潑水夜半清光翻我室風從南
來非雨候且為疲人洗蒸鬱蹇裳一和快哉謡未暇飢
寒念明日
　去年太嵗在酉(元豐四年辛酉大旱/見本集東坡詩序)泥佛(傳燈録趙/州從諗禪)
　(師云金佛不度爐木佛不度/火泥佛不度水真佛内裏坐)
　(慎按此題清江三/孔集中失原作)
去年東坡拾瓦礫自種黄桑三百尺今年刈草葢雪堂
日炙風吹面如墨平生懶惰今始悔老大勤農天所直
沛然例賜三尺雨造化無心怳難測四方上下同一雲
甘霔不為龍所隔(公自注俗/有分龍日)蓬蒿下濕迎曉耒燈火新
凉催夜織老夫作罷得甘寢臥聽牆東人響屐奔流未
巳坑谷平折葦枯荷恣漂溺腐儒麤糲支百年力耕不
受衆目憐破陂漏水不耐旱人力未至求天全㑹當作
塘徑千步横斷西北遮山泉四鄰相率助舉杵人人知
我囊無錢明年共看决渠雨飢飽在我寧關天誰能伴
我田間飲醉倒惟有支頭甎
　龍所隔(陸佃埤雅今俗五月謂之分龍雨曰隔轍言/夏雨暴至龍各有分域雨暘往往隔一轍而)
　(異也石林避暑録吳越之俗以五月二十為分龍日/前此夏雨時行雨之所及必廣自分龍後則有及有)
　(不及若有命/而分之者也)
天公號令不再出十日愁霖併為一君家有田水冒田
我家無田憂入室不如西州楊道士萬里隨身惟兩膝
沿流不惡泝亦佳一葉扁舟任飄突山芎麥麴都不用
泥行露宿終無疾夜來飢腸如轉雷旅愁非酒不可開
楊生自言識音律洞簫入手清且哀不須更待秋井塌
見人白骨方銜杯
　楊道士(名世昌/注見前)
　　　　慎按元豐四年為辛酉詩中有去年太嵗在
　　　　酉之句以上三首係五年壬戌所作施氏本
　　　　訛編六年正月以後今改正
　　魚蠻子
江淮水為田舟楫為室居魚蝦以為糧不耕自有餘異
哉魚蠻子本非左袵徒連排入江住竹瓦三尺廬於焉
長子孫戚施且侏儒孹水取魴鯉易如拾諸塗破釡不
著鹽雪鱗芼青蔬一飽便甘寢何異獺與狙人間行路
難踏地出賦租不如魚蠻子駕浪浮空虚空虚未可知
㑹當筭舟車蠻子叩頭泣勿語桑大夫
　魚蠻子(老學菴筆記張芸叟作漁父詩曰家在耒江/邊門前碧水連小舟勝養馬大罟當耕田保)
　(甲原無籍青苗不著錢桃源在何處此地有神仙葢/元豐中謫官湖湘時所作東坡取其意為魚蠻子云)
　　夜坐與邁聯句
清風來無邊明月翳復吐(坡/)松聲滿虚空竹影侵半户
(邁/)暗枝有驚鵲壞壁鳴飢䑕(坡/)露葉耿髙梧風螢落空
廡微凉感團扇古意歌白紵樂哉今夕遊獲此陪杖屨
(邁/)傳家詩律細已自過宗武短詩膝上成聊以感懷祖
(坡/)
　　　　慎按此詩施氏原本載遺詩巻中今据外集
　　　　黄州時作也改編于此
　　弔李臺卿(并引/)
　李臺卿字明仲廬州人貌陋甚性介不羣而博學強
　記罕見其比好左氏有史學考正同異多所發明知
　天文律歴千載之日可坐數也軾謫居黄州䑓卿為
　麻城主簿始識之既罷居于廬而曹光州演甫以書
　報其亡臺卿光州之妻黨也
我初未識君人以君為笑垂頭老鸛雀(一作/寉)烟雨霾七
竅敝衣來過我危坐若持釣褚裒半面新鬷蔑一語妙
徐徐渉(施氏本/作歩訛)其瀾極望不可(一作/得)徼却觀元嫵媚士
固難輕料看書眼如月罅隙靡不照我老多遺忘得君
如再少從横通雜藝甚博且知要所恨言無文至老幽
不耀其生世莫識巳死誰復弔作詩遺故人庶解(一作/免)
俗子譙
　廬州(九域志淮南西路廬州廬江/郡保信軍節度使治合肥縣)麻城(元和郡縣志/麻城縣南至)
　(黄州一百十里漢西陵縣地開皇十八年/改麻城九域志黄州領縣三麻城其一也)曹光州(演/甫)
　(一作寅甫曹煥/九草之父也)極望(詩終三十里疏人目所望三十/里而天地合三十里外不復見)
　(之是為/極望也)
　　曹既見和復次韻
造物本兒嬉風噫雷電笑誰令妄驚怪失匕號萬竅人
人走江湖一一操網釣偶然連六鰲便謂(一本作/為者訛)此手
妙空令任公子三嵗蹲海徼長貧固不辭一死實未料
難將蓍草筭除用佛眼照何人嗣家學恨子兒尚少嗟
我與曹君衰老世不要空言今無救奇志後必耀吟君
(一作/工)五字詩義重千金弔收藏慎勿出免使羣兒譙
　　弔徐徳占(并引/)
　余初不識徳占但聞其初為吕惠卿所薦以處士用
　元豐五年三月偶以事至蘄水徳占聞余在傳舍惠
　然見訪與之語有過人者是嵗十月聞其遇禍作詩
　弔之
美人種松柏欲使低映門栽培雖易長流惡病其根哀
哉嵗寒姿骯髒誰與論(一作/言)竟為明所誤不免刀斧痕
一遭兒女汚始覺山林尊從來覓棟梁未免傍籬藩南
山隔秦嶺千樹龍蛇奔大厦若畏傾萬牛何足言不然
老巖壑合抱枝生孫(一本作/依山樊)死者不可悔吾將遺後昆
　徐徳占(東都事畧徐禧字徳占洪州分寧人熈寧初/吕惠卿領修撰經義禧以進士充檢討又上)
　(治兵䇿召對除御史裏行歴中丞王師伐西夏鄜延/帥沈括請城永樂詔禧往相其事城成禧與括俱居)
　(米脂砦明日賊數千騎趨新城禧急往視或説禧曰/本奉詔相城禦㓂非職也禧不聴比至永樂拒戰不)
　(利城陷俱沒神宗哀之賜諡忠愍禧為人疎狂而有/膽氣好言兵惠卿以此力引之先是惠卿在延州首)
　(以邊事迎合朝廷沈括繼之陜西河東騷然困弊復/請城永樂以圖進取禧既入賊境寡謀輕敵以至于)
　(敗自是神宗始知邊臣不可信厭兵事矣宋史夏國/趙秉常傳元豐五年五月沈括議築永樂城种諤等)
　(極言不可徐禧率諸將竟城之賜名銀川砦永樂接/宥州附横山夏人必爭之地九月夏人來攻禧乃挾)
　(李舜舉來援夏兵至者號三十萬禧師敗績城遂陷/禧死于亂兵是役也死者將校數百人士卒役夫二)
　(十餘萬夏人乃耀/兵来脂城下而還)蘄水(太平寰宇記淮南蘄春郡領/縣四其一蘄水在州西北本)
　(漢蘄春縣地唐武徳四年/改曰蘭溪天寶中改蘄水)
　　　　慎按徐徳占黄山谷外兄也山谷稱其以才
　　　　畧出于深山窮谷而揭日月于萬夫之上年
　　　　四十大命殞傾令人短氣而曾南豐兵間詩
　　　　至斥為傾險小人以萬人之生徼幸一身之
　　　　利其恃才寡謀亦大槩可見矣葢宋自熈寧
　　　　以來用兵西陲所得葭蘆吳保義合米脂浮
　　　　圖塞門六砦而巳靈州永樂之役官軍熟羌
　　　　死者前後約六十萬人雖其後復通和好而
　　　　中國財力耗弊巳極追原禍首皆自喜功好
　　　　事諸臣致之公于徳占之沒不一及邊事獨
　　　　惜其以有用之身不知自愛輕于授首其喪
　　　　師辱國之罪固隱然言外矣徳占死于永樂
　　　　史傳年月確然可考施氏補註本全無援證
　　　　且置先生此詩于續補遺巻中今詳考本末
　　　　移編于此
　　附曾子固作(王應麟困學紀聞云南豐兵間詩指/徐徳占此孫仲益之言也今采附于)
　　(後/)
　　大義缺絶久未圖小人傾險何不至世上固自有
　　百為兵間乃獨求一試趙括敢將亦巳危李平請
　　守那復議吁嗟忍易萬人生冀幸將徼一身利
　　武昌主簿吳亮君采擕其友人沈君十二(一作/士)琴
　　之説與髙齋先生空同子之文太平之頌以示予
　　予不識沈君而讀其書如見其人如聞十二(一作/士)
　　琴之聲予昔從髙齋先生遊嘗見其寶一琴無銘
　　無識不知其何代物也請以告二子使從先生求
　　觀之此十二(一作/士)琴者待其琴而後和元豐五年
　　閏六月
若言琴上有琴聲放在匣中何不鳴若言聲在指頭上
何不於君指上聽
　十二琴(本集十二琴銘一震林孤桐二香林八節三/號鐘四玉磬五松風六古媧簧七南風八歸)
　(鶴九秋風十漁桹十一九州璜十二天球又黄山谷/亦有張益老十二琴銘自注云名損而十二琴之名)
　(多有不同第一首題云澗泉第八首題云舞胎仙第/九首題云秋思第十一首題云九井璜録以備考)
　　　　慎按此詩施氏原本不載新刻編續補下巻
　　　　題止琴詩兩字今據外集采録全題又本集
　　　　與彥正判官尺牘云古琴遂䝉輟惠快作數
　　　　曲拂歴鏗然試以一偈問之云云即此四句
　　　　也
　　李委吹笛(并引/)
　元豐(别本作/符者訛)五年十二月十九日東坡生日置酒赤
　壁磯下踞髙峯俯鵲巢酒酣笛聲起于江上客有郭
　古(一作/石)二生頗知音謂坡曰笛聲有新意非俗工也
　使人問之則進士李委聞坡生日作新曲曰(一作/白)鶴
　南飛以獻呼之使前則青巾紫裘腰笛而巳既奏新
　曲又快作數弄嘹然有穿雲裂石之聲坐客皆引滿
　醉倒委袖出嘉紙一幅曰吾無求於公得一絶句足
　矣坡笑而從之
山頭孤鶴向南飛載我南游到九疑下界何人也吹笛
可憐時復犯龜兹
　赤壁(江夏辨疑云江漢之間指赤壁者三焉一在漢/水之側竟陵之東一在齊安郡之歩下一在江)
　(夏西南二百里本集雜記云黄州少西山麓斗入江/中石色如丹相傳所謂赤壁者或曰非也曹公敗歸)
　(由華容路今赤壁少西對岸即華容鎮庶/幾是也然岳州復有華容縣不知孰是)犯龜兹(西/清)
　(詩話甞觀唐人西域記言龜兹國王與臣庶知樂者/于大山間聴風水之聲均節成音後翻入中國如伊)
　(州凉州甘州皆龜兹來也前漢地理志龜兹音丘慈/太平寰宇記丘慈亦曰屈茨東去長安七千五百里)
　(符堅遣吕光討之獲龜兹樂自此與中/國不通學林新編龜兹當音作鳩慈)下界吹笛(鄭/嵎)
　(津陽門詩注葉法善引明皇入月/宫聞樂歸但記其半以笛冩之)
　　　　慎按此詩先生在黄州作以時考之當是元
　　　　豐五年題元符符字向來諸刻本俱訛今為
　　　　改正編附本巻之末
　　蜀僧明操思歸龍丘子書壁
久厭勞生能幾日莫將歸思擾衰年片雲㑹得無心否
南北東西只一天
　龍丘子(陳季常别號見山谷題跋中東坡/詩亦有龍丘居士亦可憐之句)片雲(傳燈/録惠)
　(忠國師受六師心印肅宗上元間赴京師帝問師/在曹溪得何法師曰陛下還見空中一片雲否)
　　　　慎按此詩施氏原本不載今從新刻續補下
　　　　巻移編
　蘇詩補註巻二十一
欽定四庫全書
　蘇詩補註巻二十二　翰林院編修查慎行撰
　古今體詩四十二首(元豐六年癸亥合明年/甲子三月在黄州作)
　　次韻孔毅父集古人句見贈五首
羨君戲集他(一作/古)人詩指呼市人如使兒天邊鴻鵠不
易得便令作對隨家鷄退之驚笑子美泣問君久假何
時歸世間好句世人共明月自滿千家墀
　集句(傅咸作七經詩其毛詩一篇云聿修厥徳令終/有俶勉爾遁思我言維服此乃集句詩之祖也)
　(或謂始于王/介甫者非是)
紫駝之峯人莫識雜以雞豚真可惜今君坐致五侯鯖
盡是猩脣與熊白路旁拾得半叚槍何必開爐鑄矛㦸
用之如何在我耳入手當令君喪魄
　熊白(熊肪也亦見山/谷集以對蠏黄)
天下幾人學杜甫誰得其皮與其骨劃如太華當我前
跛䍧欲上驚崷崪名章俊語紛交衡無人巧㑹當時情
前生子美只君是信手拈得俱天成
　　附孔毅父作(清江集原題集/杜句寄孫元忠)
　　君不見瀟湘之山衡山髙八月秋髙風怒號草木
　　黄落龍正蟄哀鴻獨呌求其曹男兒生無所成頭
　　皓白漂零巳是滄浪客呼兒覔紙一題詩此心炯
　　炯君應識
　　(慎按清江三孔集毅父所集古人詩凡數十/首無此五首韻今附録集杜一篇餘俱不載)
詩人雕刻閒草木搜抉肝腎神應哭不如黙誦千萬首
左抽右取談笑足夜吟石鼎聲悲秋可憐好事劉與侯
何當一醉百不問我欲眠矣君歸休
　神應哭(謂詩人搜抉肝腎自傷其神明故神應哭也/施氏原注引古詩話李白詩可泣鬼神者訛)
膏明蘭臭俱自焚象牙翠羽戕(一作/殘)其身多言自古為
數窮微中有時堪解紛痴人但數羊羔兒不知何者是
左慈千章萬句卒非我急走捉君應巳遲
　　六年正月二十日復出東門仍用前韻
亂山環合水侵門身在淮南盡處村五畝漸成終老計
九重新掃舊巢痕豈惟見慣沙鷗熟巳覺來多釣石温
長與東風約今日暗香先返玉梅魂
　淮南盡處村(九域志黄州/屬淮南西路)九重巢痕(陸㳺施注序昔/祖宗以三館養)
　(士儲將相材及官制行罷三舘而東坡葢常直史舘/然自為散官削去史舘之職久矣至是史舘亦廢故)
　(云新掃舊巢痕其用事之嚴如此而鳳巢西隔九重/門則又李義山詩也○慎按此段為此句注脚確不)
　(可易施氏補注乃以為/後人穿鑿之病何也)
　　食甘
一雙羅帕未分珍林下先嘗愧逐臣露葉霜枝剪寒碧
金槃玉指破芳辛清泉䔩䔩先流齒香霧霏霏欲噀人
坐客殷勤為收子千奴一掬奈吾貧
　香霧噀人(劉孝標送橘啓云采之風/味照座擘之香霧噀人)
　　大寒歩至東坡贈巢三
春雨如暗塵春風吹倒人東坡數間屋巢子誰與鄰空
牀斂敗絮破竈鬱生新相對不言寒哀哉知我貧我有
一瓢(一作/尊)酒獨飲良不仁未能赬我頰聊復濡子唇故
人千鍾禄馭吏醉吐茵那知我與子坐作寒螿呻(别本/作聲)
(訛/)努力莫怨天我爾皆天民行看花栁動共享無邊春
　巢三(宋史卓行傳巢谷初名轂舉進士至京師見舉/武藝者心好之遂棄而學騎射業成不中第去)
　(游秦鳳涇原間韓存寶教之兵書號熈寧名將存寶/得罪自度必死謂谷曰死非所惜妻子不免飢寒槖)
　(中數百金非子莫可使貽之者谷許諾即變姓名懷/金徒歩往授其子逃避江淮間蘇軾責黄州與谷同)
　(鄉因與/之游)濡唇(史記秦始皇本紀餐未/及下咽酒未及濡唇)故人千鍾禄(黄/山)
　(谷云此詩葢嘲蒲傳正也傳正請於朝欲寄金賙巢/先帝笑曰鄉黨親舊同朝僚友以有餘助不足縣官)
　(當怒/之耶)
　(慎按施氏原注此詩墨跡刻石成都府治一瓢石刻/一尊乃元祐間所書也此段新刻本剛去今補録)
　　元修菜(并引/)
　菜之美者有吾鄉之巢故人巢元修嗜之余亦嗜之
　元修云使孔北海見當復云吾家菜耶因謂之元修
　菜余去鄉十有五年思而不可得元修適自蜀來見
　余於黄乃作是詩使歸致其子而種之東坡之下云
彼美君家菜鋪田緑茸茸豆莢圓且小槐牙細而豐種
之秋雨餘擢秀繁霜中欲花而未蕚一一如青蟲是時
青裙女採擷何悤悤烝之復湘之香色蔚其饛㸃酒下
鹽豉縷橙芼薑葱那知雞與豚但恐放箸空春盡苗葉
老耕翻烟雨叢潤隨甘澤化暖作青泥融始終不我負
力與糞壤同我老忘家舍楚音變兒童此物獨嫵媚終
年繫余胸君歸致其子囊盛勿函封張騫移苜蓿適用
如葵菘馬援載薏苡羅生等蒿蓬懸知東坡下塉鹵化
千鍾長使齊安民(一作/人)指此説兩翁
　巢菜(韵語陽秋蜀中食品南方不知其名者多矣東/坡所謂贈君木魚三百尾中冇鵞黄子魚子者)
　(椶筍也所謂豆莢圓且小槐牙細而豐者巢菜也是/二物蜀中甚貴重詩話總龜亦云陸龜䝉詩序蜀菜)
　(有兩巢大巢即豌豆之不實者/小巢生豆稻畦中一曰野蠶豆)
　　二月三日㸃燈㑹客
江上東風浪接天苦寒無頼(一作/奈)破春妍試開雲夢羔
兒酒快瀉錢塘藥玉船蠶市光隂非故國馬行燈火記
當年冷烟濕雪梅花在留得新春作上元
　蠶市(蜀中新年/事注見前)馬行(在開封/注别見)
　　日日出東門
日日出東門步尋東城游城門抱關卒笑我此何求我
亦無所求駕言寫我憂意適忽忘返路窮乃歸休懸
知百嵗後父老説故侯古來賢達人此路誰不由百年
寓華屋千載歸山丘何事羊公子不肯過西州
　東門抱關(漢書蕭望之署小院東門侯王仲翁顧謂/望之日不肯碌碌反抱關為公詩借用此)
　(事/)西州(金陵雜志西州昔丹陽尹治也㑹稽王道子/領揚州其居第在東偏時號東府故號此為)
　(西/州)
　(慎按苕溪漁隱叢話載東坡曰吾詩云日日出東門/步尋東城游城門抱關卒問我何所求我亦無所求)
　(駕言寫我憂章子厚謂參寥曰前步而後駕何其上/下紛紛也僕聞之曰吾以尻為輿以神為馬何礙上)
　(下乎參寥曰子瞻文過有理似孫/子荆所以枕流欲洗其耳似之也)
　　南堂五首
江上西山半隱堤此邦臺館一時西南堂獨有西南向
臥看千帆落淺溪
　西山(即武昌之樊/山也註詳前)南堂(先生詩中有兩南堂/一在黄州一在惠州)
暮年眼力嗟猶在多病顛毛却未華故作明窗書小字
更開幽室養丹砂
他時夜雨(一作/雨後)困移牀坐厭愁聲㸃客腸一聽南堂新
瓦響似聞東塢小荷香
山家為割千房蜜稚子新畦五畝蔬更有南堂堪著客
(别本作/處者非)不憂門外故人車
　割蜜(杜甫詩風落收松/子天寒割蜜房)門外車(史記陳平傳以席為/門門外多長者車轍)
掃地焚香閉閣眠簟紋如(一作/似)水帳如烟客來夢覺知
何處挂起西窗浪接天
　帳如烟(海録碎事路巖有蚊㡡一頂如碧烟輕密人/以為鮫綃○王直方詩話邢敦夫云東坡此)
　(詩嘗題予扇山谷初/讀以為劉夢得所作)
　　附子由次韻五首(欒城集題云次韻子/瞻臨臯新葺南堂)
　　江聲六月撼長堤雪嶺千重過屋西一葉軒昂方
　　斷渡南堂蕭散夢寒溪
　　旅食三年巳是家堂成非陋亦非華何方道士知
　　人意授與爐中一粒砂
　　北牖清風正滿牀東坡野菜漫充腸華池自有醍
　　醐味丈室仍聞薝蔔香
　　隣人漸熟容賖酒故客新留為種蔬住穩不論歸
　　有日船通何患出無車
　　客去知公醉欲眠酒醒寒月墮江烟牀頭復有三
　　升蜜貧困相資恐是天
　　次韻子由種杉竹
吏散庭空雀噪簷閉門獨宿夜厭厭似聞梨棗同時種
應與杉篁刻日添糟麴有神熏不醉雪霜誇健巧相沾
先生坐待清隂滿空使人人嘆滯淹
　杉篁(陸龜䝉詩杉篁/左右供餘清)
　　附子由原作(欒城集題云予初到筠即于酒務庭/中種竹四叢杉二本及今三年二物)
　　(皆茂秋八月洗竹培/杉偶賦短篇呈同官)
　　種竹成叢杉出簷三年慰我病厭厭剪除亂葉風
　　初好封殖孤根筍自添髙節不知塵土辱堅姿試
　　待雪霜沾屬君留取障斜日仍記當年此滯淹
　　孔毅父妻挽詞
結褵記初歡同穴期晚嵗擇夫得温嶠生子勝王濟髙
風相賔友古義仍兄弟從君吏隱中窮達初不計云何
抱沈疾俯仰便一世幽隂凄房櫳芳澤在巾袂百年縱
得滿此路行亦逝那將有限身長瀉無益涕君文照今
古不比山石脆當觀千字誄寧用百金瘞
　　初秋寄子由
百川日夜逝物我相隨去惟有宿昔心依然守故處憶
在懷遠驛閉門秋暑中藜羮對書史揮汗與子同西風
忽凄厲落葉穿户牖子起尋裌衣感歎執我手朱顔不
可恃此語君莫(一作/弗)疑别離恐不免功名定難期當時
已悽斷况此兩衰老失途既難追學道恨不蚤買田秋
已議築室春當成雪堂風雨夜已作對牀聲
　懷逺驛(孟元老東京夢華録諸蕃國朝貢使多在/懷逺驛按先生初赴舉與子由同寓於此)
　　附子由次韻
　　少年躭世味徘徊不能去老來悟前非尚愧昔游
　　處君才最髙峙鶴行雞羣中我雖非君對顧以兄
　　弟同結髪皆讀書明月入我牖從横萬餘巻臨紙
　　但揮手學成竟無用掩巻空自疑却尋故山友重
　　赴幽居期秋風送餘熱冉冉如人老衣裘當及時
　　田廬亦湏早種竹竹生筍種稻稻亦成浩歌歸來
　　曲曲終有遺聲
　　和黄魯直食筍
飽食有殘肉饑食無餘菜紛然生喜怒似被狙公賣爾
來誰獨覺凛凜白下宰(公自注太和古白下也/時魯直知吉州太和縣)一飯在
家僧至樂甘不壞多生味蠧簡食筍乃餘債蕭然映樽
爼未肯雜菘(一本作/松者訛)芥君看霜雪姿童稚巳耿介胡為
遭暴横三嗅不忍嘬朝來忽解籜勢廹風雷噫尚可餉
三閭飯筒纒五采
　獨覺(大論云獨覺出無佛世/觀外因緣無師自悟)白下(南史梁天監二年/陳覇先屯南康遣)
　(杜僧明築城于白口名勝志白下驛建自隋時在太/和縣東門外近驛有白口城太平寰宇記吉州太和)
　(縣漢為廬陵縣隋改太和唐貞元三年移歸白下驛/西即今理也黄山谷年譜元豐三年授吉州太和縣)
　(在任凡四年食筍/詩元豐六年作)一飯在家僧(名勝志元豐中魯直/令太和嘗出東郊勸)
　(農歸登快閣隱臥夢飯鮓魚及覺猶在口也起散歩/竹林中見一老嫗哭墓下前置飯鮓試詢之則曰只)
　(有此女死若干年矣訊其日月即庭堅所生之辰因/自贊曰似僧有髪似俗無塵作夢中夢見身外身)
　餘債(楞嚴經償/其宿債)
　　附黄魯直原作
　　洛下斑竹筍花時壓鮭菜一束酬千錢棹頭不肯
　　賣我來白下聚此族富庖宰繭栗載地翻觳觫觸
　　墻壞􁡯􁡯入中厨如償食竹債甘菹和菌耳辛膳
　　胹薑芥烹鵞雜股掌炮鼈亂裙介小兒哇不美䑕
　　壤有餘嘬可貴生于少古來食共噫尚想髙將軍五
　　溪無人采
　　聞子由為郡寮所捃恐當去官
少學不為身宿志固有在雖然敢自必用舍置度外天
初若相我發迹造𢎞大豈敢負所付捐軀欲投㑹寧知
事大繆舉歩得狼狽我巳無可言墮甑難追悔子雖僅
自免雞肋安足賴低回畏罪罟黽勉敢言退若人疑或
使為子得微罪時哉歸去來共抱(一作/把)東坡耒
　　次韻王鞏南遷初歸二首
問君謫南賔野葛食幾尺逢人瘴髪黄入市胡眼碧三
年不易過坐睨倚天壁歸來貌如故妙語仍破鏑那能
廢詩酒亦未妨禪寂願為尚書郎還賜上方舄
　王鞏(宋史本傳軾得罪鞏亦竄賓州數/嵗得還豪氣不少挫後歴宗正丞)野葛(猗覺寮/雜記引)
　(嶺表録異記云野葛俗呼為胡蔓蔓生如蘭香光而/厚置生菜中毒人用羊血解羊食之肥大嵇含南方)
　(草木狀云冶葛毒草也寘毒者多以生蔬進之有蕹/菜者南方之奇蔬以汁滴冶葛苗立時萎死世傳魏)
　(武噉冶葛至一尺云先/食此菜据此野亦作冶)
江家舊池臺修竹圍一尺歸來萬事非惟見秦淮碧平
生痛飲處遺墨鴉栖壁西來故父客金印雜鳴鏑三槐
老更茂花絮春寂寂中微未可料家廟藏赤舄
　秦淮碧(金陵志秦始皇望金陵有天子氣使赭衣鑿/斷地脉故曰秦淮水有二源一出句容華山)
　(一出溧水東廬山合流入方山埭經石頭城入江劉/禹錫江總宅詩南朝詞臣北朝客歸來惟見秦淮碧)
　(池臺竹樹五畝餘至今人道江家宅名勝/志梁江總居清溪旁園林第宅冠於一時)父客(史記/張耳)
　(傳外黄女亡其夫去抵父客漢書/吳王濞傳周亞夫問父絳侯客)三槐(宋史王旦傳/父祐事太祖)
　(太宗為名臣又多隂徳嘗手植三槐於庭/曰吾後世必有為三公者此其所以志也)中微(史記/楚世)
　(家其後中微或在/中國或在蠻夷)
　　附子由作
　　同罪南遷驚最逺乘流北下喜先歸謂言一笑秋
　　風後却顧千山驛路非嶺外雲烟隨夢逺江邊魚
　　蟹為人肥還家嫁女都無事臥讀詩書晝掩扉
　　孔毅父以詩戒飲酒問買田且乞墨竹次其韻
酒中真復有何好孟生雖賢未聞道醉時萬慮一掃空
醒後紛紛如宿草十年揩洗見真妄石女無兒焦穀槁
此身何異貯酒瓶滿輒予人空自倒武昌痛飲豈吾意
性不違人遭客惱君家長松十畝隂借我一菴聊洗心
我田方寸耕不盡何用百頃糜千金枕書熟睡呼不起
好學憐君工雜擬且將墨竹換新詩潤色何須待東里
　雜擬(江淹有/雜擬詩)石女無兒(翻譯名義集扇題羅此/云石女無男女根故)
　(慎按此題清/江集失原作)
　　任師中挽詞
大任剛烈世無有疾惡如風朱伯厚小任温毅老更文
聰明慈愛小馮君兩任才行不須説疇昔並友吾先人
相看半作晨星沒可憐太白配(一作/與)殘月大任先去冡
未乾小任相繼呼不還强寄一樽生死别樽中有淚酒
應酸貴賤賢愚同盡耳君家不盡縁賢子人間得喪了
無凴只有天公終可倚
　大任小任(東都事畧任孜字遵聖其弟伋字師中亦/知名當時所謂大任小任者也餘詳前)
　賢子(師中之子名大防字仲微見淮海集墓表中又/施氏原注師中之孫名諒字子諒年十四冠鄉)
　(書登髙第為龍圖直學士修國史曽孫希夷字伯起/圖南字伯厚皆踵世科云云則師中不獨有子而其)
　(後代有文人可補史傳/之缺新刻刪去今補録)
　　子由作二頌頌石臺長老問公手寫蓮經字如黒
　　蟻且誦萬遍脅不至席二十餘年予亦作二首
眼前擾擾黒蚍蜉口角霏霏白唾珠要識吾師無礙處
試將燒却看瞋無
眼睛心地兩虚圓脅不沾牀二十年誰信吾師非不睡
睡蛇巳死得安眠
　問公(成都吳氏子棄俗出家手書法華/經雖老而精進不倦詳見欒城集)
　　附子由原作二首
　　法達曽經見老盧半生勤苦一朝虚心通口誦方
　　無礙笑把吳鸞細字書(自注蜀中經藏往往有古/仙人吳采鸞細書經巻精)
　　(妙可/愛)
　　蒲團布衲一繩牀心地虚明睡自忘長伴空中月
　　天子東方行道到西方
　　鄧忠臣母周氏挽詞
微生真草木無處謝天力慈顔如春風不見桃李實古
今抱此恨有志俯仰失公子豈先知戰戰常惜日吾君
日月照委曲到肝鬲哀哉人子心吾何愛一邑家庭拜
前後粲然發笑色豈比黄壤下焚瘞千金璧若人道德
人視此亦戲劇聊償曽閔意遽與仙佛寂孤纍臥江渚
永望墳墓隔作詩相楚挽感動泪再滴
　鄧忠臣(施氏原注鄧忠臣字齊思第進士以工於賦/頌為秘書省正字憂去再入舘出倅瀛州後)
　(為禮部考功郎秘書少監有詩十二巻名/玉池集此叚原注所有新刻刪去為補録)一邑(曾子/固元)
　(豐類藳中有鄧忠臣母周氏封縣太君制詞又按王/介甫集周氏封永壽縣君詩中所云一邑即永壽也)
　　徐君猷挽詞
一舸南游遂不歸清江赤壁照人悲請看行路無從涕
盡是當年不忍欺雪後獨來栽栁處竹間行復采茶時
山城散盡尊前客舊恨新愁只自知
　(慎按施氏原注謂君猷終于黄州王明清揮麈録亦/云然予考本集代巢元修所作遺愛亭記云東海徐)
　(君猷以朝散郎知黄州每嵗之春與子瞻遊安國寺/飲酒于竹間亭公既去郡寺僧請名子瞻名之曰遺)
　(愛據此則君猷之沒在去黄州以後非/終于黄也但其去郡後踪跡無可考耳)
　　洗兒戲作
人家生子望聰明我被聰明誤一生但願生兒愚且魯
無災無難到公卿
　　　　慎按此詩施氏原本載遺詩巻中今据外集
　　　　移編詩中有玩世疾俗之意當是生幹兒時
　　　　所作故附于此
　　和蔡景繁海州石室
芙蓉仙人舊遊處(公自注石/曼卿也)蒼藤翠壁初無路戯將桃
核裹黄泥石間散擲如風雨坐令空山作錦繡倚天照
海花無數花間石室可容車流蘇寶葢窺靈宇何年霹
靂起神物玉棺飛出王喬墓當時醉臥動千日至今石
縫餘糟醑􁦚(一本作/山者訛)人一去五十年花老室空誰作主
手植數松今偃葢蒼髯白甲低瓊户我來取酒酹先生
後車仍載胡琴女一聲氷鐵散巖谷海為瀾翻松為舞
爾來心賞復何人持節中即醉無伍獨臨斷岸呼日出
紅波碧巘相吞吐徑尋我語覓餘聲拄杖彭鏗叩銅鼓
長篇小字逺相寄一唱三嘆神悽楚江風海雨入牙頰
似聽石室胡琴語我今老病不出門海山巖洞知何許
門外桃花自開落牀頭酒甕生塵土前年開閣放栁枝
今年洗心歸(諸本/作叅)佛祖夢中舊事時一笑坐覺俯仰成
今古願君不用刻此詩東海桑田真旦暮
　蔡景繁(撫州舊志蔡承禧字景繁臨川人嘉祐二年/進士熈寧中由御史出為淮南轉運施氏原)
　(注景繁時為淮南轉運副使置司楚州楚與海州/之朐山相對一葦可杭此叚新刻本刪去今補録)海
　州石室(太平寰宇記春秋郯國地西漢之東海郡也/東魏曰海州朐山在城南石棚山即朐山東)
　(北嶺巨石覆巖上下如室可容/數十人名勝志石室一名錦巖)芙蓉仙人(宋史文苑/傳石延年)
　(字曼卿幽州人後家於宋為文勁健於詩最工六一/詩話曼卿自少以詩酒豪放自得氣貌偉然詩格竒)
　(峭又工于書體兼顔栁曼卿卒後故人有見之者恍/惚如夢中言我今為仙鬼也所主芙蓉城欲呼故人)
　(往游不得忽然/騎一驢去如飛)江風海雨(皮日休漁具詩序吟魯望之/詩想其致則江風海雨槭)
　(槭生齒/牙間)
　　橄㰖
紛紛青子落紅鹽正味森森苦且嚴待得微(一作/餘)甘囘
齒頰巳輸崖蜜十分甜
　橄㰖(叚公路北戸録橄㰖子八九月熟廣志有大如/雞子者髙凉有銀坑橄㰖子細長味美於他郡)
　(産者江隣幾雜志/橄㰖木卉花如樗)青子落紅鹽(廣志橄㰖木髙不可/梯但刻其根方數寸)
　(許入鹽其中子皆落矣詩話總龜王直方詩話皆同/江隣幾雜志則云將采其實剝其皮以薑汁塗之則)
　(盡落胡仔苕溪漁隱叢話辨之曰余在嶺南七年見/土人采橄㰖未嘗以鹽檫樹身只以梯采之或以杖)
　(擊之東坡語葢自别出小/説也諸説不同録以備考)崖蜜(程大昌演繁露云蜂/之釀蜜即峻崖懸寘)
　(其巢是名崖蜜南宋人戴植云崖蜜與橄㰖對説非/蜂蜜也南海志崖蜜子小而黄殻薄味甘増城恵陽)
　(山中有之雖不知其與櫻桃為一物與否要其類也/朱翌猗覺寮雜記東坡橄㰖詩云云王立之詩話以)
　(為崖蜜櫻桃也出金樓子不知坡意正謂蜜爾言餘/丼者味甘有餘非果中餘甘也立之見餘甘為果遂)
　(以崖蜜為櫻桃杜詩云崖蜜亦易求又云崖蜜松花/熟皆蜂蜜之蜜也然則崖蜜豈專是櫻桃趙與時賓)
　(退録東坡又有詩云崖蜜助甘冷山薑發芳/辛製地黄法當用薑與蜜而用櫻桃可乎)
　　東坡
雨洗東坡月色清市人行盡野人行莫嫌犖确坡頭路
自愛鏗然曵杖聲
　　生日王郎以詩見慶次其韻並寄茶二十一片
折揚新曲萬人趨獨和先生于蒍于但信櫝藏終自售
豈知盌脱本無橅朅從氷叟來游宦肯伴􁁺仙亦號儒
棠棣並為天下士芙蓉曾到海(一作/水)邊郛不嫌霧谷霾
松柏終恐虹梁荷棟桴髙論無窮如鋸屑小詩有味似
連珠感君生日遥稱夀祝我餘年老不枯未辦報君青
玉案建溪新餅截雲腴
　氷叟(用晉書樂廣事王子立為子由壻時從子/由於髙安故云施氏原注引王沈傳者訛)棠棣
　(謂王郎之兄/子髙弟子敏)芙蓉(先生在湖州有與王郎昆仲遶城/觀荷花詩此句即指此事施氏原)
　(注引芙蓉城與王/子立無渉為辨正)
　　柏石圖詩(并引/)
　陳公弼家藏柏石圖其子慥季常傳寶之東坡居士
　作詩以為之銘
柏生兩石間天命本如此雖云生之艱與石相終始韓
子俯仰人但愛平地美土膏雜糞壤成壞幾何耳君看
此槎牙豈有可移理蒼龍轉玉骨黒虎抱金柅畫師亦
可人使我毛髪起當年落筆意正欲譏韓子
　陳公弼(名希亮眉之青神人天聖八年進士歴守鳳/翔至太常少卿贈工部侍郎子四人忱恪恂)
　(慥宋史及先生/本集皆有傳)金柅(易繫於/金柅)
　　　　慎按先生自黄州以後無與季常贈答詩据
　　　　外集此首疑在黄時作施氏原本編元祐還
　　　　朝後者誤今移此
　　和秦太虚梅花
西湖處士骨應槁只有此詩君壓倒東坡先生心已灰
為愛君詩被花惱多情立馬待黄昏殘雪消遲月出早
江頭千樹春欲闇竹外一枝斜更好孤山山下醉眠處
㸃綴裙腰紛不掃萬里春隨逐客來十年花送佳人老
去年花開我巳病今年對花還草草不知風雨巻春歸
收拾餘香還畀昊
　西湖處士(指林/逋也)裙腰(白居易詩草緑/裙腰一道斜)
　(詩人玉屑云東坡吟梅詩竹外一枝斜更好語雖平/易頗得梅之幽獨閒靜之處凡詩人咏物雖平淡巧)
　(麗不同要能以/隨意造語為工)
　　附秦太虛原作(淮海集題云和黄法曹/憶建溪梅花同參寥賦)
　　海陵參軍不枯槁醉憶梅花愁絶倒為憐一樹傍
　　寒溪花水多情自相惱清泪斑斑知有恨恨春相
　　逢苦不早甘心結子待君來洗雨梳風為誰好誰
　　云廣平心似鐵不惜珠璣與揮掃月沒參横畫角
　　哀暗香消盡令人老天分四時不相貸孤芳轉盻
　　同衰草要須健歩逺移歸亂揷繁華向晴昊
　　(王直方詩話少游此詩初無妙處不知坡所愛者/何語和者數四余獨愛坡兩句云江頭千樹春欲)
　　(暗竹外一枝斜更/好後必有辨之者)
　　附子由次韻
　　病夫毛骨日凋槁愁見米鹽惟醉倒忽傳騷客賦
　　寒梅感物傷春同懊惱江邊不識朔風勁墻頭亦
　　有南枝早未開素質夜先明半落清香春更好鄰
　　家少婦學閒媚靚粧惟有長眉掃孤芳已與飛霰
　　競結子仍先百花老苦遭横笛亂飛英不見遊人
　　醉芳草可憐物性空自知羞作繁華助芒昊
　　附黄魯直次韻(山谷集題云花光仲仁出秦蘇詩/巻兩國士不可復見開巻絶嘆因)
　　(花光為我作梅數枝及畫烟/外逺山追少游韻記巻末)
　　夢蜨真人貌黄槁籬落逢花須醉倒雅聞花光能
　　畫梅更乞一枝洗煩惱扶持愛梅説道理自許牛
　　頭叅已蚤長眠橘洲風雨寒今日梅開向誰好何
　　况東坡成古丘不復龍蛇看揮掃我向湖南更嶺
　　南繫船來近花光老嘆息斯人不可見喜我未學
　　霜前草寫盡南枝與北枝更作千峰倚晴昊
　　再和潛師
化工未議蘇羣槁先向寒梅一傾倒江南無雪春瘴生
為散氷花除熱惱風清月落無人見洗粧自趁霜鐘早
惟有飛來雙白鷺玉羽瓊枝鬬清好吳山道人心似水
眼净塵空無可掃故將妙語寄多情横機欲試東坡老
東坡習氣除未盡時復長篇書小草且撼長條餐落英
忍饑未擬窮呼昊
　除熱惱(翻譯名義梵言胡蘇多/此云除一切鬱蒸熱惱)
　　附參寥原作(參寥集題云次韻/少游和子理梅花)
　　朔風蕭蕭方振槁雪壓茅齋欲欹倒門前誰送一
　　枝梅問訊山僧少病惱强將筆力為君寫麗句已
　　輸何遜蚤碧桃丹杏空自妍嚼蕋嗅香無此好先
　　生擕酒傍玉叢醉裏雄辭驚電掃東溪不見謫仙
　　人江路還逄少陵老我雖不飲為詩牽不惜山衣
　　同藉草要須陶令揷花歸醉臥春風軼軒昊
　　附子由次韻
　　憐君古木依巖槁西江飲盡須彌倒野花幽草亦
　　何為嶮韻髙篇空自惱萬㸃浮溪輙長嘆一枝過
　　嶺仍誇蚤拾香不忍遊塵汚嚼蕋更憐真味好道
　　人遇物心有得瓦竹相􁥽緣自掃誰知真妄了不
　　妨令我至今思璉老妙明精覺昔未識但向閒窗
　　看詩草浮雲起時鳥四飛畢竟安能亂清昊
　　海棠
東風嬝嬝(一作/渺渺)泛崇光香霧霏霏(一作/空濛)月轉廊只恐夜
深花睡去髙(一作/故)燒銀(一作/髙)燭照紅粧
　(冷齋夜話先生嘗作大字如掌書此詩似是晚年筆/扎與集本不同者嫋嫋作渺渺霏霏作空濛墨跡舊)
　(藏秦少師伯陽家/後歸林右司子長)
　　次韻曹九章見贈
蘧瑗知非我所師流年已似手中蓍正平獨肯從文舉
中散何曾靳孝尼賣劍買牛真欲老得錢沽酒更無疑
雞豚異日為同社應有千篇唱和詩
　曹九章(名煥子由壻也見本集下巻范忠宣集中有/和浮光曹九章大夫詩按本集雜記記神清)
　(洞事云曹煥遊嵩山中途遇道士盤/礴石上揖曰汝非蘇轍之壻曹煥乎)手中蓍(乾鑿度/蓍一百)
　(嵗方生四十九莖足承天地數聖/人采之而用四十九運天地之數)
　　　　慎按此詩起二句當是元豐甲子作先生丙
　　　　子生至甲子年四十九故用蘧伯玉事及周
　　　　易繫辭語施氏原本訛編自徐移湖巻中今
　　　　改正
　　上巳日與二三子擕酒出游隨所見輙作數句明
　　日集之為詩故辭無倫次
薄雲霏霏不成雨杖藜曉入千花塢柯丘海棠吾有詩
獨笑深林誰敢侮三杯夘酒人徑醉一枕春眠(一作/睡)日
亭午竹間老人不讀書留我閉門誰教汝出簷藂枳十
圍大寫真素壁千蛟舞東坡作塘今幾尺擕酒一勞農
工苦却尋流水出東門壞垣古塹花無主臥開桃李為
誰妍對立鵁鶄相媚嫵開尊藉草勸行路不惜春衫汚
泥土褰裳共過春草亭扣門却入韓家圃轆轤繩斷井
深碧秋千挂索人何所映簾空復小桃枝乞漿不見雁
門女南上(别本作/山者訛)古臺臨斷岸雪陣翻空迷仰俯故人
餽我玉葉羮火冷烟消誰為煮崎嶇束緼下荒徑婭姹
隔花聞好語更隨落影盡餘尊却傍孤城得僧宇主人
勸我洗足眠倒牀不必聞鐘鼓明朝門外泥一尺始悟
三更雨如許平生所向無一遂兹游何事天不阻固知
我友不終窮豈弟君子神所予
　柯丘(名勝志柯丘在赤/壁髙寒亭之東)春草亭(名勝志春草亭在黄/州東門外齊安志門)
　(外有春草亭/故基是也)玉葉羮(本集雜記云歩出城東入何氏/韓氏園遂置酒竹隂下有劉唐)
　(年主簿者餽油煎餅/其名為甚酥味極美)
　　　　慎按年譜公於元豐甲子四月奉量移汝州
　　　　之命是年上巳猶未離黄州也觀其自記云
　　　　定慧院東小山有海棠一株每嵗開時必為
　　　　置酒已五醉其下矣今年復與參寥及二三
　　　　子訪焉元豐七年三月初二日也此叚正記
　　　　上巳出游與詩相合施氏原本訛編此詩於
　　　　六年正月之後殊失位置今改正
　　劉監倉家煎米粉作餅子余云為甚酥潘邠老家
　　造逡廵酒余飲之云莫作醋錯著水來否後數日
　　擕家飲郊外因作小詩戲劉公求之
野飲花間百物無杖頭惟挂一葫蘆巳傾潘子錯着水
更覓君家為甚酥
　劉監倉(名唐年時為黄州/主簿注見上首)潘邠老(張文潛宛丘集中/潘大臨文集序云)
　(大臨字邠老故閩人後家黄州嘗舉於有司無知其/才而力振之於困者後客死於蘄春潘子真詩話潘)
　(邠老唐太僕卿季荀之後衢之曾孫鯁之/子寓居齊安得句法於東坡年未五十殁)
　　　　慎按此詩與前首皆同時所作施氏原注載
　　　　遺詩巻中今移編於此
　　和參寥
芥舟只合在㘭堂紙帳心期老孟光不道山人今忽去
曉猿啼處月茫茫
　　附參寥原作(參寥集題云留/别雪堂呈子瞻)
　　䇿杖南來寄雪堂眼看花絮又風光主人今是天
　　涯客明日孤帆下淼茫
　　　　慎按先生居黄參寥自杭來訪既將别矣意
　　　　其未行之先適聞汝州之命而不遽發遂與
　　　　同遊廬山至九江始别此二詩乃在黄唱和
　　　　之什施氏補註載續補下巻今移此
　
　
　蘇詩補註巻二十二
欽定四庫全書
　蘇詩補註巻二十三　翰林院編修查慎行撰
　古今體詩四十四首(元豐甲子四月離黄州五/月至筠七月過金陵作)
　　别黄州
病瘡老馬不任鞿猶向君王得敝幃桑下豈無三宿戀
尊前聊與一身歸長腰尚載撑腸米濶領先裁葢癭衣
投老江湖終不失來時莫遣故人非
　葢癭衣(汝州人多癭先生時量/移汝州故第六句云)
　　過江夜行武昌山上聞黄州鼓角
清風弄水月銜山幽人夜渡吳王峴黄州鼓角亦多情
送我南來不辭逺江南又聞出塞曲半雜江聲作悲健
誰言萬方聲一槩鼉憤龍愁為余變我記江邊枯栁樹
未死相逢真識面他年一葉泝江來還吹此曲相迎餞
　吳王峴(水經注樊口之北有灣昔孫權裝大船與羣/臣汎江津值風起權欲西取蘆洲谷和不從)
　(乃令取樊口船至岸而敗因鑿樊山為路以上人即/名其處為吳造峴在樊口上一里今缺處尚存太平)
　(寰宇記吳造峴在卾州一百七十里徧考地志/無吳王峴之名當即吳造峴而俗呼吳王峴耳)
　　　　慎按以上二首施氏原本編上巻之末今改
　　　　編
　　岐亭五首(并引/)
　元豐三年正月余始謫黄州至岐亭北二十五里山
　上有白馬青葢來迎者則余故人陳慥季常也為留
　五日賦詩一篇而去明年正月復往見之季常使人
　勞余於中途余久不殺恐季常之為余殺也則以前
　韻作詩為殺戒以遺季常自爾不復殺而岐亭之人
　多化之有不食肉者其後數往見之往必作詩詩必
　以前韻凡余在黄四年三往見季常季常七來見余
　蓋相從百餘日也七年四月余量移汝州自江淮徂
　洛送者皆止慈湖而季常獨至九江乃復用前韻通
　為五首以贈之
昨日雲隂重東風融雪汁逺林草木暗近舍烟火濕下
有隱君子嘯歌方自得知我犯寒來呼酒意頗急撫掌
動隣里遶村捉鵞鴨房櫳鏘器聲蔬果照巾羃久聞蔞
蒿美初見新芽赤洗盞酌鵞黄磨刀削熊白須臾我徑
醉坐睡落巾幘醒時夜向䦨唧唧銅缾泣黄州豈云逺
但恐朋友缺我當安所主君亦無此客朝來靜(一作/坐)菴
中惟見峯巒集
　鵞鴨(施氏原注鵞/石本作雞)朋友缺(毛詩疏伐木廢/則朋友缺矣)
我哀籃中蛤閉口䕶殘汁又哀網中魚開口吐微濕刳
腸彼交病過分我何得相逢未寒温相勸此最急不見
盧懷慎烝壺似烝鴨坐客皆忍笑髠然發其羃不見王
武子每食刀几赤琉璃載蒸㹠中有人乳白盧公信寒
陋衰髮得滿幘武子雖豪華未死神巳泣先生萬金璧
䕶此一蟻缺一年如一夢百嵗真過客君無廢此篇嚴
(宋刻本作/聚者訛)詩編杜集
　盧公寒陋(唐詩盧懐慎傳清儉不營産業既屬疾宋/璟盧從愿候之日晏設烝豆兩器菜數杯)
　(而已按烝壺乃鄭餘/慶事先生偶誤用耳)嚴詩杜集(許彥周詩話東坡贈/季常詩末云君勿棄)
　(此篇嚴詩編杜集謂嚴武也/工部集中有武唱和數首)
君家蜂作窠嵗嵗添漆汁我身牛穿鼻巻舌聊自濕二
年三過君此行真得得愛君似劇孟扣門知緩急家有
紅頰兒能唱緑頭鴨行當隔簾見花霧輕羃羃為我取
黄封親拆官泥赤仍須煩素手自㸃葉家白樂哉無一
事十年不蓄幘閉門弄添丁哇(一作/談)笑雜呱泣西方正
苦戰誰補將帥缺披圖見八陣合散更(宋刻本公/自注平聲)主客
不須親戎行坐論教君集
　葉家白(建溪茶名/注别見)
酸酒如虀湯甜酒如蜜汁三年黄州城飲酒但飲濕我
如更㨂擇一醉豈易得幾思壓茆柴禁網日夜急西鄰
推(宋刻本/作椎)罋盎醉倒猪與鴨君家大如掌破屋無遮羃
何從得此酒冷面妬君赤定應好事人千石供李白為
君三日醉蓬髪不暇幘夜深欲踰垣臥想春甕泣君奴
亦笑我髩齒行秃缺三年已四至嵗嵗遭惡客人生幾
兩屐莫厭頻來集
　飲酒(一作乏酒見張/耒宛丘集注中)
枯松强鑕膏槁竹欲瀝汁兩窮相值遇相哀莫相濕不
知我與君交游竟何得心法幸相語頭然未為急願為
穿雲鶻莫作將雛鴨我行及初夏煮酒映疎羃故鄉在
何許西望千山赤兹遊定安歸東泛萬頃白一歡寧復
再起舞花墮幘將行出苦語不用兒女泣吾非固多矣
君豈無一缺各念别時言閉户謝衆客空堂凈掃地虚
白道所集
　疎羃(周禮羃人以疎/布巾羃八尊)
　　初入廬山三首
青山若無素偃蹇不相親要識廬山面他年是故人(公/自)
(注山南/山面也)
　廬山(水經注王彪之廬山賦序廬山彭澤之山也周/景式記云匡俗周威王時人廬於此山世稱廬)
　(君故山取號焉非實証也海内東經曰廬江出三天/子都入江是有廬江之名山水相依互舉殊稱名不)
　(因匡俗始元和郡縣志廬山在潯陽縣東三十二里/本名鄣山昔匡俗字子孝隱淪於此漢武帝拜為大)
　(明公太平寰宇記匡俗周武王時人兄弟七人皆有/道術結廬於此仙去空廬尚有故曰廬山○慎按一)
　(匡俗也或以為周威王時人或謂武王時人或/謂漢武時人紀載互異無從考正故備録之)
自昔懷清賞神游杳靄間如今不是夢真箇是廬山
芒鞵青竹杖自挂百錢遊可怪深山裏人人識故侯
　　贈東林總長老
溪聲便是廣長舌山色豈非清凈身夜來八萬四千偈
他日如何舉似人
　東林(廬山志繙經臺南下為東林寺晉沙門惠逺之/道塲本律寺也其後禪學興禪者乃繼居之髙)
　(僧傳惠逺姓賈雁門樓煩人出家從道安於恒山後/至潯陽始住龍泉精舍時惠永居在西林要逺同止)
　(永謂刺史桓伊所棲褊狹不足相處桓/乃為逺於山東更立房殿即東林也)總長老(僧寶/傳照)
　(覺禪師常總劍州尤溪施氏子年十一出家後得法/於黄龍南元豐三年升東林為禪寺請師住持為東)
　(林第一代祖師元祐/四年賜號照覺大師)廣長舌(法華經如來神力品世/尊於一切衆前現大神)
　(力出廣長舌彌陀經/出廣長舌説誠實言)清凈身(法華經功徳品受持是/經得八百身功徳得清)
　(凈身如/净琉璃)八萬四千偈(楞嚴經能説無邊秘密神咒其/中或現一首二首五首七首九)
　(首十一首如是乃至一百八首/千首萬首八萬四千爍迦羅首)
　　題西林壁
横看成嶺側成峯逺近髙低各(石刻作/看山了)不(一本作/無一)同不
識廬山真面目只縁身在此山中
　西林(廬山紀事逺公塔西北為香谷南下為西林寺/故沙門竺曇現之禪室也竺死其徒恵永自太)
　(行至潯陽就居之陶範為立寺曰西林事/詳歐陽詢西林寺碑惠永姓繁河内人)
　　圓通禪院先君舊遊也四月二十日晚至宿焉明
　　日先君忌日也乃手寫寶積獻葢頌佛一偈以贈
　　長老僊公僊公撫掌笑曰昨夜夢寶葢飛下著處
　　輙出火豈此祥乎乃作是詩院有蜀僧宣逮事訥
　　長老識先君云
石耳峯頭路接天梵音堂下月臨泉此生初飲廬山水
他日徒叅雪竇禪袖裏寶書猶未出夢中飛葢巳先傳
何人更識嵇中散野鶴昂藏未是僊
　圓通禪院(廬山紀事甘泉口西為圓通山山南有圓/通寺本潯陽人侯氏之居李後主取為功)
　(徳院初名崇勝寺宋太祖朝賜/名圓通崇勝禪寺中有宋碑)先君舊遊(圓通事實/嘉祐中老)
　(蘇與二子寓圓通寺僧為建一翁二季亭後改蘇亭/○按子由贈順長老詩序云轍幼侍先君聞嘗游廬)
　(山過圓通見訥禪師流連久之云云則老/蘇游圓通時二子未嘗從也寺志不足据)忌日(歐陽/永叔)
　(所作蘇明允墓志公卒/於治平三年四月戊申)寶葢(維摩經爾時毘耶離城/有長者子名曰寶積與)
　(五百長者子俱持七寶葢來詣佛所頭面體足各以/其葢共供養佛佛之威神令諸寶葢合成一葢徧覆)
　(三千大千世界而此世界廣長之相悉於中現/長者子寶積於佛前以偈讚云云偈長不具録)僊公
　(圓通紀勝集可僊禪師行録云師諱真覺字可僊嶺/南人遊歴諸門偶屆冮州郡守李某請住圓通東坡)
　(先生訪之師於先一夕定中見空現一寶葢霞光匝/地繞獻師前次日公果至獻詩云云後序云圓通乃)
　(先君舊游地追念音容蔑以為悼謹書寶/積菩薩獻葢一首綵幡一對以資𠖇助)訥長老(寶/僧)
　(傳居訥梓州東川蹇氏子出家徧遊荆楚至襄州榮/禪師處密契心印游廬山道望日重南康守程師孟)
　(請住圓通皇祐元年京師新建凈因/禪院召往住持稱目疾固辭不起)石耳峯(廬山志/馬耳峯)
　(西南為石耳峯其峯峭厲後山尤聳㧞/王梅溪詩集自注云峯多石耳故名)梵音堂(圓通/事實)
　(寺中有夜話亭清音亭歐陽永叔與/居訥談道處或云梵音堂即清音亭)
　　子由在筠作東軒記或戯之為東軒長老其壻曹
　　煥往筠余作一絶句送曹以戲子由曹過廬山以
　　示圓通慎長老慎欣然亦作一絶送客出門歸入
　　室跌坐化去子由聞之仍作二絶一以答余一以
　　答慎明年余過圓通始得其詳乃追次慎韻
君到髙安幾日囘一時斗(一作/抖)擻舊塵埃贈君一籠牢
收取盛得東軒長老來(公自注予/送曹詩)
　　附慎長老和詩
　　東軒長老未相逢巳見黄州一信通何必揚眉資
　　目擊須知千里事同風
　　附子由和詩
　　東軒只似虚空様何處人家籠解盛縱使盛來無
　　處着雪堂自有老師兄
大士何曽有生死小儒底處覓窮通偶留一吷千山上
散作人間萬竅風(公自注予/次慎韻)
　一吷(莊子道堯舜於戴晉人/之前猶劍首之一吷)
　　附子由答慎詩
　　擔頭挑得黄州籠行到圓通一笑開却到山前人
　　已寂亦無一物可擔回
　　余過温泉壁上有詩云直待衆生總無垢我方清
　　冷混常流問人云長老可遵作遵已退居圓通亦
　　作一絶
石龍有口口無根自在流泉誰吐吞若信衆生本無垢
此泉何處覓寒温
　温泉(周景式廬山記主簿山在胡郎廟南數里山下/有温泉穴口圍丈許沸泉涌出如湯豫章古今)
　(記輔山有二泉其一常温廬山紀事隘口東南為黄/龍山北麓有二池水曰温泉井尚有存者皆沒于水)
　(中其無井處有沸泉東一池尤熱西池水稍深又有/他水來雜之故其冷者三之一太平寰宇記廬山有)
　(黄龍/湯院)清冷混常流(正宗紀云二十五祖婆舍斯多尊/者初至中天竺有湯泉師以為神)
　(業所致焚香臨水為其懴悔現一長人前禮/尊者已而遂隱後七日其水果清冷如常泉)可遵(冷/齋)
　(夜話福州僧可遵好作詩曰某所長以葢人叢林貌/禮而心不然之嘗題詩温泉壁間云云遵自是愈自)
　(矜/伐)石龍(廬山紀事温泉寺僧常鑿/石為龍首以出泉今廢)
　　世傳徐凝瀑布詩云一條界破青山色至為塵陋
　　又偽作樂天詩稱羡此句有賽不得之語樂天雖
　　渉淺易然豈至是哉乃戲作一絶
帝遣銀河一𣲖垂古來惟有謫僊詞飛流濺沫知多少
不與徐凝洗惡詩
　瀑布(太平寰宇記瀑布在廬山東亦名布水源出髙/峯挂流三百丈許逺望如匹帛常有徐凝題詩)
　(云/云)
　　書李公擇白石山房
偶尋流水上崔嵬五老蒼顔一笑開若見謫僊煩寄語
匡(一作/康)山頭白蚤歸來
　白石山房(本集李氏山房藏書記李公擇少時讀書/於五老峯下白石菴之精舍公擇既去山)
　(中之人思之指其所居為李氏山房淮海集李公擇/行狀云元祐中進士甲科神宗哲宗兩朝累官御史)
　(中丞少時讀書於白石菴後雖出仕而書藏山中每/得異書輙益之至九千巻廬山紀事含鄱口西為寶)
　(陀巖有僧舍曰楞伽院院内有白石菴即李公擇讀/書處也公擇在朝時以詩寄菴端老曰煩師為掃山)
　(中石待請歸時欲/醉眠然竟不克歸)五老(山志含鄱口東北為五老峯/在南康府北太平寰宇記五)
　(老峯在廬山東懸崖突出如五人羅列之狀商丘漫/語自下望之勢如離立自上觀之相距甚逺不連屬)
　(也軒軒然如人箕踞而窺/重湖又如五雲翩然欲飛)匡山(廬山紀事舊名匡廬/山避宋太祖諱改康)
　(山/)
　　附黄魯直次韻
　　幽人八座復中臺想見書堂山杏開四十餘年僧
　　屈指時因秋雁寄聲來
　　附孔常父二絶
　　碧落僊官侍玉除至今遺跡在匡廬當時兄弟共
　　年少他日歸榮比二疏(自注公擇讀書/廬山時年十六)
　　松篁夾路水濺濺自是廬山小洞天盡道秀才心
　　好靜誰知風骨是真僊
　　廬山二勝(并引/)
　余遊廬山南北得十五六奇勝殆不可勝紀而懶不
　作詩獨擇其尤佳者作二首
　　開先潄玉亭
髙巖下赤日深谷來悲風擘開青玉峽飛出兩白龍亂
沫散霜雪古潭揺清空餘流滑無聲快瀉雙石谼我來
不忍去月出飛橋東蕩蕩白銀闕沈沈水精宮願隨琴
髙生脚踏赤鯶公手持白芙蕖跳下清泠中
　開先(岳珂愧郯録廬山之址有寺曰開先華藏寺黄/庭堅開先禪院修造記南唐李中主少年無經)
　(世意慕物外之名問舍五老峯下有野人獻地買之/為書堂及即位以為寺以獻地為有國之祥故名開)
　(先○慎按王氏舊註訛為開元遂以此寺為唐/明皇時建又或以為梁昭明太子者皆非也)青玉
　峽兩白龍(山疏云漢陽峯之頂多濆泉趵突播流西/為谷簾泉東為開先之二瀑二瀑同源異)
　(流其在東北者瀉出鶴鳴龜背二峯之間曰馬尾水/其在西南者則自山頂下注雙外峯背滙為大龍潭)
　(下注大壑懸挂數百丈曰瀑布水循壑東北與馬尾/水合流出兩山峽中下注石潭石碧而削水練而飛)
　(潭紺而淵為開先佳境因名其峽曰青玉/峽潭曰龍池二瀑俱奇觀而西瀑尤勝)
　　附子由開先瀑布潄玉亭二首
　　山上流泉自作溪行逢石缺吐虹霓定知雲外波
　　濤濶飛到峯前本末齊入海明河驚照曜倚天長
　　劍失提擕誰來臥枕莓苔石一洗塵心萬斛泥
　　山囘不見落銀潢餘溜喧豗響石塘目亂珠璣濺
　　空谷足寒雷電繞飛梁入瓶銅鼎春茶白接竹齋
　　厨午飯香從此出山都不棄滿田秔稻挿新秧
　　棲賢三峽橋
吾聞太山石積日穿綫溜况此百雷霆萬世與石鬬深
行九地底險(一作/嶮)出三峽右長輸不盡溪欲滿無底竇
跳波翻潛魚震響落飛狖清寒入山骨草木盡堅瘦空
濛烟靄間澒洞金石奏彎彎飛橋出㶑㶑半月彀玉淵
神龍近雨雹亂晴晝垂缾得清甘可嚥不可潄
　棲賢三峽橋(廬山紀事七尖山東北有大谷是為棲/賢谷值含鄱口之南三峽澗水出焉萬)
　(壽寺東南行龜峯之末衆水所㑹也凡迤東團山黄/石諸水迤西桃林長壠諸水大小支流九十有九皆)
　(入於三峽澗玉淵之南有棲賢橋即三峽橋也作於/祥符間横絶大壑締構偉壯從橋上俯視澗底可百)
　(餘/尺)玉淵(廬山紀事棲賢寺東為玉淵潭在三峽澗中/諸水奔注潭中驚涌噴空潭上有白石横亘)
　(中流故/名玉淵)
　　　　慎按先生於四月初離黄州先遊廬山後至
　　　　筠州詩題日月歴歴可据施氏原本訛編廬
　　　　山詩於筠州以後今改正
　　附子由三峽石橋詩
　　三峽波濤飽泝沿過橋雷電記當年江聲髣髴瞿
　　塘口石角參差灧澦前應有夜猿啼古木巳將秋
　　葉作歸船老僧未省遊巴蜀松下相逢問信然
　　自興國往筠宿石田驛南廿五里野人舍
谿上青山三百叠快馬輕衫來一抹倚山修竹有人家
横道清泉知我渴芒鞵竹杖自輕軟蒲薦松牀亦香滑
夜深風露滿中庭惟有(一作/見)孤螢自開闔
　興國(九域志江南西路有興國軍○按/䖍州別有興國縣非興國軍也)筠(五代史職/方考南唐)
　(時割洪州之髙安上髙萬載清江四縣置筠州陸游/南唐書元宗保大十年陞洪州髙安縣為筠州太平)
　(寰宇記筠州北至/奉新縣一百五里)石田驛(名勝志在興/國州治南)
　　過建昌李野夫公擇故居
彭蠡東北源廬阜西南麓何人修水上種此一雙玉思
之不可見破宅餘修竹四鄰戒莫犯十畝森似束我來
仲夏初解籜呈新緑幽鳥向我鳴野人留我宿裵徊不
忍去微月挂喬木遥想他年歸解組巾一幅對牀老兄
弟夜雨鳴竹屋臥聴鄰寺鐘書窗有殘燭
　建昌(元和郡縣志建昌縣北至洪州一百二十里即/昌邑王賀所封太平寰宇記南康軍領縣三其)
　(一為建昌本海昏縣地後漢永元中分/海昏立建昌縣在南康軍南三百里)彭蠡(太平寰/宇記彭)
　(蠡湖在徳化縣東南與都昌/縣分界周圍四百五十里)修水(水經注修水在艾/縣南東流屈曲六)
　(百三十里出建昌城又百二十里入於彭蠡以其流/長故曰修名勝志修水源出寧州幕阜山江西舊志)
　(土人稱修/水為西河)
　　將至筠先寄遲适逺三猶子
露宿風餐(一作/飱)六百里明朝飲馬南江水未見豐盈犀
角兒先逢玉雪王郎子(公自注時道逢王郎/於建昌方北行也)對牀欲作
連夜語念汝還須戴星起夜來夢見小於莵(公自注逺/小名虎兒)
猶是髧髦垂兩耳憶過濟南春未動三子出迎殘雪裏
我時移守古河東酒肉淋漓渾舍喜而今憔悴一羸馬
逆旅擔夫相汝爾出城見我定驚嗟身健窮愁不須恥
我為乃翁留十日掣電一歡何足恃惟當火急作新詩
一醉兩翁勝酒美
　南江(太平寰宇記蜀水在髙安縣南三里源出小界/山東流入南昌與章水合水南有錦江亭髙安)
　(志蜀江一名錦江水自袁州萬載縣發源子/由詩朝來櫂酒江南寺日暮歸為江北人)移守古
　河東(按潁濱遺老傳及年譜熙寧九年子由為齊州/掌書記時先生自密州就差知河中府明年正)
　(月過濟南故云我時移守古/河東時尚未聞改徐州命也)火急(唐詩紀事載武后/詩云明朝游上苑)
　(火急報/春知)
　　附子由次韻
　　老兄騎驢日百里據鞍作詩若翻水忽吟春草思
　　惠連因之亦夢添丁子羣兒盡長堪一笑老馬臥
　　餐何日起聞兄盡室皆舊人見面未曾惟遯耳遲
　　年最長二十六巳能幹父窮愁裏豫兒揚眉稍剛
　　勁黨子温純無愠喜我兄憔悴我亦窮門户久長
　　真待爾但令戢戢見頭角甑倒囊空定何恥家藏
　　萬巻須盡讀此外一簪無所恃船中未用廢詩書
　　閉窗莫看江山美
　　端午游真如遲适逺從子由在酒局
一與子由别却數七端午身隨綵絲繫心與昌歜苦今
年疋馬來佳節日夜數兒童喜我至典衣具雞黍水餅
既懷鄉飯筒仍愍楚謂言必一醉快作西川語寧知是
官身糟麴困熏煮獨擕三子出古刹訪禪祖髙談付梁
羅(公自注梁羅/遲适小名也)詩律到阿虎歸來一調笑慰此長齟齬
　真如寺(至治瑞陽志大愚山在州治東南有真如寺/本大愚禪師所居亦名大愚寺寺中有松林)
　酒局(子由時尚監/筠州酒税)水餅(南史何戢傳髙帝好/水引餅戢每設上焉)飯筒(初/學)
　(記引續齊諧曰屈原五月五日投汨羅/楚人每至此日以竹筒貯米投水祭之)
　　附子由次韻
　　人生逾四十朝日已過午一違少壯樂日迫老病
　　苦丹心變為灰白髪粲可數惟當理鉏耰教子藝
　　稷黍誰令觸網羅展轉在荆楚平生手足親但作
　　十日語朝游隔提擕夜臥困蒸煮未歌唐棣詩已
　　治芻靈祖有生際風雲富貴若騎虎奈何貧賤中
　　所欲空齟齬
　　别子由三首兼别遲
知君念我欲别難我今此别非他日風裏楊花雖未定
雨中荷葉終不濕三年磨我費百書一見何止得雙璧
願君亦莫嘆留滯六十小刼風雨疾
　不濕(傳燈録洞山與雲居過水洞問水多少/雲居曰不濕居却問水多少洞曰不乾)六十小
　刼(法華經佛所䕶念六十小刼不起於座時㑹聴者/亦坐一處六十小刼身心不動聴佛所説謂如食)
　(頃又釋迦方誌云從十嵗至於八萬復/從八萬至於十嵗經二十反為一小刼)
先君昔愛洛城居我今亦過嵩山麓水南卜築吾豈敢
試向伊川買修竹又聞緱山好泉眼傍市穿林瀉氷玉
遥想茅軒照水開兩翁相對清如鵠
　先君愛洛(韻語陽秋東坡兄弟以仕宦久不得歸蜀/懷歸之心屢見於篇咏嘉祐丙申老蘇在)
　(京師乃有厭蜀之意嘗有意嵩山之下洛水之上買/地築室而居故為詩曰岷山之陽土如腴江水清滑)
　(多鯉魚古人居之富者衆我獨厭倦思移居是時鄉/人陳景囘自蜀居蔡故以是詩告之則是二蘇欲歸)
　(蜀而老蘇欲去蜀也厥後老蘇塟於蜀治命指其墓/旁庚壬地為二子之藏而二子終不得歸信知人事)
　(之不可/期也)伊川(元和郡縣志洛陽三川伊洛河也伊水/西自陸渾縣界流入伊闕東北過洛陽)
　(縣南入/於洛)緱山(元和郡縣志緱氏山在緱氏縣/東南二十九里王子晉得仙處)
　(慎按施氏原注康夢師石刻卜築作卜宅遥想茅/軒作想見茅簷與集本互異新刻刪去今補録)
兩翁歸隱非難事惟要(一作/有)傳家好兒子憶昔汝翁如
汝長筆頭一落三千字世人聞此皆大笑慎勿生兒兩
翁似不知樗櫟薦明堂何似鹽車壓千里
　　附子由次韻三首
　　公來十日坐東軒手自披雲出朝日山川滿目竟
　　何有波浪翻天同一濕諸門迭出驚異狀間道懷
　　歸終舊璧此行千里隔江河何人更問維摩疾
　　野人性似修行僧長願幽居近林麓南遷無計脱
　　簪組西歸誰為栽松竹頭上白雲即飛葢耳畔清
　　泉當鳴玉洛川猶是冠葢林更願髙飛逐黄鵠
　　東西南北無住身羯末封胡四男子彫鎪不遣治
　　章句爛漫先令飽文字疎慵嗟我厲之人生子夜
　　中唯恐似傳家粗足不願餘同駕柴車還我里
　　初别子由至奉新作
雙鵲先(一作/如)我來飛上東軒背書隨好夢到人與佳節
㑹一歡難把玩回首了無在却渡來時溪斷橋號淺瀨
茫茫暑天濶靄靄孤城背青山眊矂中落日凄凉外盛
衰豈我(一作/吾)意離合非所礙何以解我憂粗了一事大
　奉新(歐陽忞輿地廣記奉新吳縣地漢中平中置屬/洪州太平寰宇記漢南昌縣地偽唐改為奉新)
　(在洪州西一/百五十里)東軒(在筠州官舍子/由有東軒記)孤城背(讀作倍與/起韻有别)
　青山(輿地廣記奉新縣/有華林山大雄山)一事大(法華經諸佛世尊唯/以一大事因緣故出)
　(現於/世)
　　附子由次韻
　　四年候公書長視飛鴻背十日留公談欲作白蓮
　　㑹(自注筠州無可語者/往還但一二僧耳)匏𤓰一遭繫賣酒長不在
　　夜歸歩江漘明月照清瀨心開忽自得語異竟非
　　背一尊談笑間萬事寂寥外欲同千里行奈此一
　　官礙何年真耦耕舉世無此大
　　白塔舖歇馬(一本題云/歇白塔舖)
甘山廬阜鬱相望林隙熹微(一作/依稀)漏日光吳國晚蠶初
斷葉占城蚤(一作/早)稻欲移秧迢迢澗水隨人急冉冉巖
花撲馬香望眼盡從(一作/窮)飛鳥逺白雲深處是吾鄉
　廬阜(即廬/山)占城稻(王溥五代㑹要占城國在中國西/南東北至兩浙海行一月程粒食)
　(稻未前世多未與中國通周顯徳五年始入貢本草/秈一名占稻又曰早稻粳之先熟者羅願爾雅翼秈)
　(比粳小其種甚早今人號秈為早稻又為之占城稻/云始是占城國有此種宋真宗聞其耐旱遣求其種)
　(始植於後苑/後在處播之)
　　　　慎按此詩施氏補註載續補遺下巻白塔舖
　　　　無可考因起句有廬阜相望之語又晩蠶斷
　　　　葉早稻移秧皆四五月景物据外集本題上
　　　　有筠州還三字今移編
　　同年程筠(一本無/筠字)徳林求先墳二詩
　　　思成堂
宰樹連山谷祠堂照路隅養松無觸鹿助祭有馴烏歸
夢先寒食兒啼到白須遥知鄰里化醉叟道爭扶
　　　歸真亭
舊笑桓司馬今師鄭大夫不知徂嵗月空覺老楸(一作/松)
梧祭禮傳家法阡名載版圖㑹看千字誄木抄見龜趺
　　陶驥(一本無/驥字)子駿佚老堂二首
文舉與元禮尚得稱世舊淵明吾所師夫子乃其後挂
冠不待年亦豈為五斗我歌歸來引(公自注余増損淵/明歸去來以就聲)
(律謂之/歸來引)千載信尚友相逢黄巻中何似一杯酒君醉我
且歸明朝許來否
　陶驥(字子駿九江人以宣/徳郎致仕見參寥集)
我從廬山來目送孤飛雲路逢陸道士知是千嵗人試
問當時友虎溪已埃塵似聞佚老堂知是幾世孫能為
五字詩仍戴漉酒巾人呼小靖節自號葛天民
　陸道士(廬山紀事宋陸静修吳興人少懷虚素元嘉/末游京都還入廬山隱居簡寂觀太平寰宇)
　(記觀在江州東/南一百四十里)虎溪(東林志虎溪/在東林寺前)
　　附孔武仲一首
　　不逐漁商不問農悠然今作綠(缺一/字)翁地臨白傅
　　荒臺畔人在華胥樂國中一榻逺分廬阜月兩軒
　　平挹廣寒風杖藜亦欲頻還往肯使清閒并屬公
　　附參寥二首
　　湓浦城南舊隱淪一堂無地可棲塵石牀春臥酴
　　醿砌撩亂餘花墮酒巾
　　歸來詩酒洽天機騷客無煩咏式微三徑就荒松
　　菊在洗餘蒿艾净秋暉
　　和李白(并引/)
　李太白有潯陽紫極宫感秋詩紫極宮今天慶觀也
　道士胡洞微以石本示余葢其師卓玘之所刻玘有
　道術節義過人今亡矣太白詩云四十九年非一往
　不可復今予亦四十九感之次其韻玉芝一名瓊田
　草洞微種之七八年矣云更數年可食許以遺余故
　并記之
寄臥虛寂堂月明浸疎竹泠然洗我心欲飲不可掬流
光發永歎自昔(一本作/惜訛)非余獨行年四十九還此北窗
宿緬懷卓道人白首寓醫卜謫僊固逺矣此士亦難復
世道如奕棋變化不容覆惟應玉芝老待得蟠桃熟
　潯陽(元和郡縣志江南西道江州秦屬廬江郡吳黄/初中分潯陽𨽻武昌晉太康十年始置江州初)
　(理豫章至成帝咸通六年移江州理湓城即今郡是/也晉初理在江北岸地名蘭城温嶠領郡之日移於)
　(此尋又置潯陽郡大/業三年改九江郡)紫極宫(李石續博物志武徳三/年晉州人吉善行於羊)
　(角山見白衣父老呼善行日為吾語唐天子吾為老/君即汝祖也髙祖因立廟明皇時兩京及諸州各立)
　(廟京師號𤣥元宫諸州號紫極宫程大昌/雍録宋朝置天慶觀許就以紫極宫為用)卓玘(失/考)
　　附李太白原作
　　何處聞秋聲翛翛北窗竹迴薄萬心古攬之不盈
　　掬靜坐觀衆妙浩然媚幽獨白雲南山來就我簷
　　下宿嬾從唐生决羞訪季主卜四十九年非一往
　　不可復野情轉蕭散世道有翻覆陶令歸去來田
　　家酒應熟
　　附黄魯直次韻
　　不見兩謫僊長懷倚修竹行繞紫極宫明珠得盈
　　掬平生人欲殺耿介受命獨往者如可作抱被來
　　同宿砥柱閲頺波不疑更何卜但觀草木秋葉落
　　根自復我病二十年大斗久不覆因之酌蘇李蟹
　　肥社釀熟
　　(慎按清江集孔武仲亦有過紫極宫感卓玘/遺跡詩非與公唱和作且不次李韻故不録)
　　次韻道潛留别
為聞廬岳多真隱故就髙人斷宿攀已喜禪心無别語
尚嫌剃髮有詩斑異同更莫疑三語物我終當付八還
到後與君開北户舉頭三十六青山
　三十六青山(指少室也按志河南府永安縣少室山/在縣西南七十里有三十六峯先生時)
　(移汝州汝在洛陽之南/宋時永安今永寜縣)
　　附參寥原作(參寥集原題云九江/與東坡居士話别)
　　霅水黄樓赤壁間勝游長得共躋攀屠龍冉冉空
　　三載窺豹悠悠愧一斑投錫雲林聊避暑絶江舟
　　楫自東還求田問舍知何處杖履他時訪小山
　　贈江州景徳長老
白足髙僧解達觀安排春事滿幽欄不須天女來相試
總把空花眼裏看
　景徳長老(曽子固江州景徳戒壇記云初景徳寺幾/廢僧智暹不舍晝夜之勤凡二十年為佛)
　(殿山門與戒壇統為屋若干區/費錢二十餘萬不知即其人否)
　　　　慎按施氏補註此詩在續補下巻中今因地
　　　　附編
　　郭祥正家醉畫竹石壁上郭作詩為謝且遺二古
　　銅劍
空(一作/枯)腸得酒芒角出肝肺槎牙生竹石森然欲作不
可囘(周益公題䟦引/此詩囘作留)吐向君家雪色壁平生好詩仍好
畫書墻涴壁長遭罵不瞋不罵喜有餘世間誰復如君
者一䨇銅劔秋水光兩首新詩爭劒鋩劍在牀頭詩在
手不知誰作蛟龍吼
　郭祥正(東都事畧文藝傳郭祥正字功甫其母夢太/白而生不樂仕進自號謝公山人梅聖俞呼)
　(為謫僊後知髙安郡請老歸所居有醉吟菴東坡過/而題詩畫竹石於壁有詩文三十巻名青山集故宅)
　(在當塗城内壽俊坊宋史本傳祥正第進士熙寧中/以殿中丞致仕後復出通判汀州知端州又棄去所)
　(載宦跡與東都事畧不同按東坡自海外歸與功甫/有唱和詩乃其知端州時也東都事畧失載其再出)
　(一節合史傳考之/功甫生平始備)醉畫竹石(畫繼云子瞻所作枯木/枝幹虬屈無端倪石皴)
　(亦竒怪如其胸中蟠鬱也作墨竹從地直起至頂黄/庭堅枯木賦云恢詭譎怪滑稽於秋毫之頴尤以酒)
　(為神故其觴次滴瀝醉餘呻吟取諸造物之爐錘盡/用文章之斤斧又題石竹詩云東坡老人翰林公醉)
　(時吐出胸中墨先生自題郭祥正壁亦云云/則知先生平日非乘酣以發真興則不為也)書墻涴
　壁(金壺記云賀知章嘗與張旭遊凡見人家㕔/舘好墻壁及屏障落筆數行如蟲篆鳥飛)
　(慎按郭功甫青山集中此題失原作/黄山谷有和詩亦殘脱不全故不録)
　　附李端叔次韻
　　大枝憑陵力爭出小幹縈紆穿瘦石一杯未釂筆
　　已濡此理分明來面壁我嘗旁觀不見畫只見佛
　　祖遭訶罵人知見畫不見人紛紛豈是知公者汗
　　流几案慘無光忽然到眼如鋒鋩急將兩耳掩雙
　　手河海震動雷電吼
　　(慎按姑溪集原題云次韻東坡所畫郭/功甫家壁竹木怪石韻今采出附録)
　　龍尾硯歌(并引/)
　余舊作鳳咮石硯銘其畧云蘇子一見名鳳咮坐令
　龍尾羞牛後已而求硯於歙歙人云子自有鳳咮何
　以此為葢不能平也奉議郎方君彥徳有龍尾大硯
　竒甚謂余若能作詩少解前語者當奉餉乃作此詩
黄琮白珀(宋刻本/作琥)天不惜顧恐貪夫死懷璧君看龍尾
豈石材玉徳金聲寓於石與天作石來幾時與人作硯
初不辭詩成鮑謝石何與筆落鍾王硯不知錦茵玉匣
俱塵垢擣練支牀亦何有况嗔蘇子鳳咮銘戲語相嘲
作牛後碧天照水風吹雲明窗大几清無塵我生天地
一閒物蘇子亦是支離人粗言細語都不擇春蚓秋蛇
隨意畫願從蘇子老東坡仁者不用生分别
　方彥徳(失/考)龍尾硯(新安志龍尾山在婺源縣東南開/元中獵人葉氏逐獸入山見叠石)
　(瑩潔擕歸刋成硯南唐元宗時歙守獻硯薦工李少/微擢硯官髙似孫硯箋龍尾石在水中極温潤性堅)
　(密聲清如玉歐陽公硯譜天下之硯四十餘品歙縣/龍尾石品居第三歙縣硯譜羅紋山亦曰芙蓉溪硯)
　(坑十餘處訪於彼俗雖有龍尾山而/山實無石好事者相傳多云水中石)鳳咮(本集雜記/云建州北)
　(苑鳳凰山有石聲如銅鐵作硯至美有如膚筠又云/僕好用鳳咮硯論者多異同葢少得真者多為黯淡)
　(灘石所亂耳子由硯銘序云北苑鳳凰山咮潭中石/蒼黒堅緻如玉以為硯與筆墨宜熙寧中太原王頥)
　(始發其妙然石性薄厚者不及寸○慎按胡仔苕溪/漁隱叢話云鳳山石頑燥非硯材工人未嘗以為硯)
　(若劒浦黯淡灘有一種石黒眉黄眼人以為硯鳳咮/必此灘石也又云鳳凰山之後有一泉廣三四尺石)
　(甃其底特一小井子由所云咮潭其地初無之又安/得潭中石以為硯乎蘇氏兄弟為王頥所紿信以為)
　(然附録/備考)
　　張近幾仲有龍尾子石硯以銅劒易之
我家銅劒如赤蛇君家石硯蒼璧橢而窪君持我劒向
何許大明宫裏玉佩鳴衝牙我得君硯亦安用雪堂窗
下爾雅箋蟲鰕二物與人初不異飄落髙下隨風花蒯
緱玉具皆外物視草草𤣥無等差君不見秦趙城易璧
指圖睨柱相矜誇又不見二生妾換馬驕鳴啜泣思其
家不如無情兩相與永以為好譬之桃李與瓊華
　張近(宋史張近字幾仲第進士累選大理寺正歴少/卿以集賢修撰知瀛州徙知太原以疾奉祠施)
　(氏原註謂鎮髙陽八年為顯謨/直學士徙知太原歴官稍異)子石(歐陽公硯譜子/石者在大石中)
　(生葢精石也而俗訛傳遂以紫石為上唐彦猷硯録/山有自然圓石剖其璞得焉謂之子石○慎按前篇)
　(云願隨蘇子老東坡此云雪堂窗下爾雅箋蟲蝦合/後共三首當是在黄州時作姑仍依施氏原本編此)
　　張作詩送硯反劒乃和其詩卒以劍歸之
贈君長鋏君當歌每食無魚歎委蛇一朝得見暴公子
櫑具欲與冠爭峩豈比杜陵貧病叟終日長鑱隨短蓑
斬蛟刺虎老無力帶牛佩犢吏所訶故將換硯豈無意
恐君雕琢傷天和作詩反劔亦何謂知君欲以詩相磨
報章苦恨無好語試向君硯求餘波詩成劒往硯應笑
那將屋漏供懸河
　餘波(左傳僖公二十三年重耳曰其波及/晉國者君之餘也杜詩餘波綺麗為)
　　去嵗九月二十七日黄州生子遯小名幹兒頎然
　　頴異至今年七月二十八日病亡於金陵作二詩
　　哭之
吾年四十九覊旅失幼子幼子真吾兒眉角生已似未
期觀所好蹁躚逐書史揺頭却梨栗似識非分恥吾老
常鮮歡賴此一笑喜忽然遭奪去惡業(一作/孽)我累爾衣
薪那免俗變滅須臾耳歸來懷抱空老泪如瀉水
　惡業(楞嚴經注㫋陀羅/華言嚴熾惡業)變滅須臾(寶積經念念不可/住須臾還變滅維)
　(摩經是身如浮/雲須臾變滅)
我淚猶可拭日逺當日忘母哭不可聞欲與汝俱亡故
衣尚懸架漲乳已流牀感此欲忘生一臥終日僵中年
忝聞道夢幻講已詳儲藥如丘山臨病更求方仍將恩
愛刃割此衰老腸知迷欲自反一慟送餘傷
　　附子由和二首
　　人生本無有衆幻妄聚耳手足非吾親何况妻與
　　子偶來似可樂强作室家喜忽去未免悲欣成要
　　矜毁君家兩嵗兒畢竟何自始變化違初心涕泗
　　劇翻水吾儕近始悟造物聊復試道力竟未完聰
　　明信難恃
　　破甑不復顧彼無愛甑心棄璧負赤子始騐愛子
　　深誠知均非我胡為有不任一從三界遊久被百
　　物侵朝與喜怒交暮與寵辱臨四物皆不勝生死
　　獨未禁不經大火燒孰為真黄金棄置父子恩長
　　住旃檀林
　　葉濤致逺見和二詩復次其韻(公自注濤/顛倒原韻)
平生無一女誰復嘆爾(一作/耳)耳滯留生此兒足慰周南
史那知非真實造化聊戲爾煩惱初無根恩愛為種子
煩公為假説反覆相指示欲除苦海浪先乾愛河水棄
置一寸鱗悠然笑侯喜為公寫餘習缾罍一時恥
　葉濤(宋史本傳濤字致逺中進士乙科從王安石於/金陵學為文詞按介甫與致逺唱酬極多乃其)
　(弟平甫之婿詳/半山集墓志中)
聞公少已悟拄杖久倚牀笑我老而痴負鼓欲求亡庶
幾東門子柱史安敢望嗜毒戲猛獸慮患先不詳囊破
蛇巳走尚未省齧傷妙哉兩篇詩洗我千結腸黠蠶不
作蠒未老輒自僵永謝湯火厄泠然超無方
　
　
　
　
　
　
　
　
　蘇詩補註巻二十三
欽定四庫全書
　蘇詩補註巻二十四　翰林院編修查慎行撰
　古今體詩五十六首(元豐甲子八月自金陵歴/真閏楊淮在泗州度嵗作)
　　次韻荆公四絶
青李扶疎禽自來清真逸少手親栽深紅淺紫從争發
雪白鵞黄也鬬開
　荆公(宋史王安石傳安石再相屢謝病求去帝益厭/之罷為鎮南軍節度使同平章事判江寧府明)
　(年改集禧觀使封舒國公元豐三年復拜左僕射觀/文殿大學士換特進改封荆按先生自黄移汝正安)
　(石罷相居金/陵之時也)
砍竹穿花破緑苔小詩端為覓榿栽細看造物初無物
春到江南花自開
騎驢𣺌𣺌入荒陂想見先生未病時勸我試求三畝宅
從公已覺十年遲
　(慎按潘子真詩話謂東坡得請歸宜興道過鍾山時/荆公病方愈約坡卜居秦淮故坡詩云勸我試求三)
　(畝宅云云按陸務觀題䟦云東坡自黄州歸見荆公/於半山劇談累日約卜鄰以老焉葢宜興得請在明)
　(年春夏之交未嘗再過金陵也/今依施氏本編自黄移汝時)
甲第非真有閒花亦偶栽聊為清净供却對道人開
(公自注荆公病/後捨宅作寺)
　甲第非真有(臨川集請捨宅為寺劄子云臣幸遭興/運超㧞等夷顧廹衰殘糜捐何補願以)
　(臣所居江寧府上元縣園屋為僧寺永逺祝延聖夀/如䝉矜許特賜名額庶昭隆典江少虞事實類苑云)
　(荆公再罷政到金陵築第於舊門外七里去蔣山六/七里元豐末公被疾奏捨為寺賜名報寧院六朝事)
　(跡云半山報寧禪寺荆公故宅也其地名白塘舊以/地卑積水為患自荆公卜居乃鑿渠决水以通城河)
　(元豐七年請以宅為寺熈寧日歴則云王安石奏請/以所居為僧寺奉㫖依所乞以報本禪寺為名額報)
　(本與報寧互/異日歴訛也)
　　附王介甫原作四首(臨川集題云池上看金沙/花數枝過酴醿架盛開)
　　酴醿一架最先來夾水金沙次第栽濃緑扶疎雲
　　乍起醉紅撩亂雪爭開
　　午隂寛占一方苔映水前年坐看栽紅蕋似嫌塵
　　染汚青條飛上别枝開
　　北山輸緑漲横陂直塹迴塘灩灩時細數落花因
　　坐久緩尋芳草得歸遲
　　故作酴醿架金沙秪漫栽似矜顔色好飛度雪前
　　開
　　半山亭(外集有次/韻二字)
登嶺勢巍巍蓮峯太華齊凭欄紅日早囘首白雲低松
柏月中老猿猴物外啼禪師吟絶後千古指人迷
　半山亭(六朝事跡報寧禪寺地名白塘由城東門至/蔣山此半道也故今亦名半山寺金陵志獨)
　(龍岡有上下二定林寺王荆公/卜居於二定林之間名曰半山)
　　　　慎按此詩施氏原本不載新刻載續補下巻
　　　　今据外集移編
　　張庖民挽辭
東晉巾車令西京執㦸郎甘心向山水結髪事文章故
自輕千户何曽羡一嚢天髙鬼神惡骨朽姓名芳庾嶺
銘旌暗秦淮舊宅荒吾詩不用刻妙語有黄香(公自注/黄魯直)
(為庖民/作哀詞)
　張庖民(字翔/父)巾車令(錦繡萬花谷巾/車令陶潛也)甘心向山水(山/谷)
　(集中張翔父墓表云翔父才徳俯仰庸人/不甚出奇見異其於林泉心安性服之也)
　　次韻葉致逺見贈
欲求五畝寄樵蘇所至(一作/到處)遲留(一作/留連)似賈胡信命不
須歌去汝逢人未免嘆猶吾人皆勸我杯中物我獨憐
君屋上烏一伎文章何足道要知(一作/言)摩詰是文殊(末/句)
(宋刻作要言/磨却是文殊)
　葉致逺(名濤注詳/上巻末)一伎文章(杜甫詩文章一小/伎於道未為尊)
　　次韻致逺
長笑右軍稱草聖不如東野以詩鳴樂天自愛吟淮月
懷祖無勞聴角聲
　　　　慎按此詩施氏原本不載新刻本載續補下
　　　　巻今因人附編
　　次韻杭人裴維甫
餘杭門外葉飛秋尚記居人挽去舟一别臨平山上塔
五年雲夢澤南州凄凉楚些緣吾發邂逅秦淮為子留
寄謝西湖舊風月故應時許夢中游
　裴維甫(咸淳臨安志仁宗嘉/祐四年劉輝榜進士)餘杭門(吳自牧夢梁録/杭州北城門者)
　(三一曰餘杭門舊名北闗者是也/咸淳臨安志餘杭門有水陸二門)臨平山(咸淳臨安/志臨平山)
　(去仁和縣五十四里周圍十八里/上有塔下有藕花洲即鼎湖也)雲夢澤南州(杜牧/齊安)
　(詩平生睡足處/雲夢澤南州)
　(慎按施氏原註東坡倅杭官滿以九月離錢塘故云/餘杭門外葉飛秋在黄五年至是復與維甫邂逅於)
　(秣陵也新刻本/刪去今補録)
　　次韻叚縫見贈
季子東周負郭田須知力穡是家傳細思種薤五十本
大勝取禾三百㕓若得與君連北巷故應終老忘西川
短衣匹馬非吾事只擬關門不問天
　叚縫(字約之按施氏原註約之居金陵與王介甫遊/而意不相與知興國軍甞論免役法不便元豐)
　(初吳冲卿為相頗進熈寜異議之人除知秦州蔡確/言其無才能止以曽詆毁新政故膺奬任詔與合入)
　(差遣乃俾通判閬州縫避逺求分司遂以本官致仕/元祐二年春左司諌王覿薦之詔縫致仕與管勾宫)
　(觀秩為朝散大夫此/叚新刻刪去今補録)種薤五十本(藝苑雌黄前漢龔/遂傳有令民種一)
　(百薤五十本葱之説坡詩/誤以一百本為五十本矣)西川(全蜀藝文志唐貞觀/初置劒南道為西川)
　(至貞元増置東川府於梓州北宋分西/川為東西兩路䕫為川東益為川西)
　　題孫思邈真
先生一去五百載猶在峩眉西崦中自為天僊足官府
不應尸解坐蝱蟲
　孫思邈(舊唐書思邈京兆華原人周宣帝時隱居太/白山隋文帝徴為國子博士不起唐髙宗召)
　(見賜鄱陽公主邑宅以居焉學殫術數自云年九十/三鄉里咸云數百嵗人注老子莊子及千金方子行)
　(天授中為/鳳閣侍郎)
　　戲作鮰魚(一本作/洄魚)一絶
粉紅石首仍無骨雪白河㹠不藥人寄語天公與河伯
何妨乞與水精鱗
　鮰魚(釋氏稽古畧鍾山寶公以翦刀尺扇挂杖頭負/之行聚落遇食鱠者從而求食啗者遺而薄之)
　(寶公即吐水皆成活魚今江中鮰魚是也○愼按説/文玉篇均無鮰字廣韻類篇止有鮠字廣韻注似鮎)
　(類篇注鯷之小者惟/本草云鮠今作鮰)河㹠(程大昌演繁露河㹠當作/河魨嚴有翼藝苑雌黄魨)
　(水族之奇味世/傳其能殺人)
　　同王勝之游蔣山
到郡席未(一作/不)暖居民空惘然好山無十里遺恨恐他
年欲欵南朝寺同登北郭船朱門收畫㦸紺宇出青蓮
(公自注荆公/以宅為寺)夾路蒼髯古迎人翠麓偏龍腰蟠故國鳥
爪寄層顛竹杪飛華屋松根泫細泉峯多巧障日江
逺欲浮天畧彴横秋水浮圖挿暮烟歸來踏人影雲細
月娟娟
　王勝之(東都事畧王益柔字勝之少力學尹洙見其/文曰贍而不流制而不窘未可量也為人伉)
　(直尚氣喜論天下事杜衍薦於朝除集賢校理蘇舜/欽以祠神㑹客事除名言者謂益柔作傲歌坐奪職)
　(久之為開封推官歴知制誥遷龍圖直學士除秘書/監出知蔡揚亳三州江寧應天二府宋史王益柔用)
　(父曙廕至殿中丞熈寧元年判度支審官院詔百官/轉對益柔言人君之難莫大於辨邪正邪正之辨莫)
　(大於置相意指王安石也後以直學士知江寧/府○按史傳所載與施註詳畧不一故並録之)蔣山
　(元和郡縣志鍾山在上元縣東北十八里古金陵山/也唐地理志江南道其名山衡廬茅蔣景定建康志)
　(鍾山一名蔣山漢末秣陵尉蔣子文逐盗死事於此/吳大帝為立廟封為蔣侯初學記載揚雄潤州箴所)
　(云蔣廟鍾山孫/陵曲衍是也)到郡席不暖(施氏原註勝之至江寧/纔一日移南都坡在賞)
　(心亭作長短句送之末云公駕飛車凌彩霧紅鸞驂/乘青鸞馭却訝此洲名白鷺非吾侣翩然欲下還飛)
　(去此叚新刻本/刪去今為補録)南朝寺(杜牧詩南朝四百八十/寺多少樓臺烟雨中)蒼髯
　(金陵地紀蔣山初少林木東晉時令諸州刺史罷還/京者人栽松百株郡守五十株宋時刺史栽三十株)
　(下至郡守/各有差)
　(西清詩話元豐中王文公在金陵東坡自黄北還日/與公遊後渡江至儀真和游蔣山詩寄金陵守王勝)
　(之公亟取讀至峯多巧障日江逺欲浮天/乃拊几嘆曰老夫平生作詩無此二句)
　　附王介甫次韻
　　金陵限南北形勢豈其然楚役六十里陳亡三百
　　年江山空幙府風月自觥船主送悲凉岸妃埋想
　　故蓮臺傾鳳久去城踞虎爭偏司馬壖廟域獨龍
　　層路顛森疎五願木蹇淺一人泉棁杖窮諸嶺籃
　　輿罷半天朱門圍綠水碧瓦第青烟墨客誰能賦
　　留詩野竹娟
　　至真州再和二首
老手王摩詰窮交孟浩然論詩曾伴直話舊巳忘年北
上難陪驥東行且趁船離亭花映肉醉眼路窺蓮柂轉
三山沒風囘五兩偏荒祠過𤓰歩古甃墮松顛聞道清
香閣新篘白玉泉莫教門掩夜坐待月流天小院檀槽
閙空庭樺燭烟公詩便堪唱為賦(宋刻本/作付)小嬋娟
　真州(隆平集乾徳二年以揚州迎鑾鎮為建安軍九/朝通畧祥符二年建安軍鑄玉皇太祖太宗像)
　(成陞軍為真州太平寰宇記真州本揚州白沙鎮偽/吳改為迎鑾鎮大江入京口之岸東至揚州六十里)
　孟浩然伴直(新唐書孟浩然傳王維常私邀入内署/俄而𤣥宗至浩然匿牀下維以實對帝)
　(曰恨未見也何懼/而匿詔浩然出)北上(時王勝之自江寜/移守南都故云)三山(金陵/志三)
　(山在江寧府城西南周圍四里大江從西來勢如建/瓴此山當其衝輿地志謂其積石森鬱濵於大江有)
　(三峯南北相接謝眺有晚/登三山望京邑詩即此矣)荒祠𤓰歩(王象之曰𤓰州/渡在江都縣南)
　(四十里楊子江之沙磧也沙漸長其狀如𤓰字廟記/云江祠祀江妃也以伍員配阮昇之記云其神亦號)
　(江都/王)
公顔如雪柏千載故依然笑我無根栁空中不待年肯
留歸闕棹(宋刻本/作斾)坐待逆(一作迎/去聲)風船特許門傳籥(一/作)
(鑰/)那知箭起蓮相逢月上後小語坐西偏流落千帆側
追思百尺顛躬耕懷谷口水石羡平泉茅屋歸元亮霓
裳醉樂天行聞宣室召歸近御爐烟未用歌池上隨宜
教李娟
　千帆側(劉禹錫詩沉舟/側畔千帆過)
　　次韻答寶覺
芒鞵竹杖布行纒遮莫千山與(宋刻本/作更)萬山從來無脚
不解滑誰信石頭行路難
　寶覺(金陵定林寺僧也與王荆公遊見/周益公題䟦臨川集中多贈答詩)
　　眉子石硯歌贈胡誾
君不見成都畫手開十眉横雲却月爭新竒游人指㸃
小嚬處中有漁陽胡馬嘶又不見王孫青𤨏横雙碧腸
斷浮空逺山色書生性命何足論坐費千金買消渴爾
來喪亂愁天公謫向君家書硯中小窗虚幌相嫵媚令
君曉夢生春紅毘耶居士談空處結習已空花不住試
教天女為磨鉛千偈瀾翻無一語
　眉子硯(苕溪漁隱叢話新安龍尾石性皆潤澤可以/敵玉滑膩而能起墨以之為硯故世所珍石)
　(雖多惟羅紋者眉子者刷絲者佳髙似孫硯箋羅紋/坑在眉子坑東金星坑在羅紋西北並南唐李氏發)
　(眉子坑在羅紋坑西開元中發眉子石有金花眉金/星眉對眉短眉長眉簇眉濶眉雁胡眉錦蹙眉菉豆)
　(眉等/名)毘耶(維摩經毘耶離大城中有長者名維摩詰/翻譯名義毘耶離此云廣博嚴净其國寛)
　(平城邑華/麗故名)
　(慎按施氏原註此詩墨跡刻石成都題/為古眉子石硯歌新刻刪去今補録)
　　以玉帶施元長老元以衲裙相報次韻二首
病骨難堪玉帶圍鈍根仍落箭鋒機欲教乞食歌姬院
故與雲山舊衲衣
　元長老(金山志了元佛印禪師字覺老饒州浮梁林/氏子出家即徧叅圓通訥公以為書記先住)
　(江州之承天繼遷淮之斗方廬山之開先歸宗潤州/之金山焦山凡四十餘年縉紳之賢者多與之遊名)
　(動朝野神宗賜髙麗/磨衲金鉢以旌師徳)鈍根(法華經鈍根小智人着/相憍慢者不能信是經)箭
　鋒機(傳燈録神機交/激若柱於箭鋒)乞食歌姬院(鄭文寳南唐近事/云韓熈載相江南)
　(後主即位頗疑北人熈載懼禍因放蕩不覊售伎樂/數百人荒湛為樂所受月俸即為諸姬分去遂敝衣)
　(負篋使門生舒雅執板挽之隨房乞食以足日膳云/云苕溪漁隱云嘗讀北夢𤨏言裴休嘗披毳衲於歌)
　(姬院持鉢乞食自言不為俗情所染可以説法為人/東坡即用此事江少虞事實類苑專引韓事為此詩)
　(注脚而不及裴今/為詳考辨正如此)
此帶閲人如傳舍流傳到我亦悠哉錦袍錯落差相稱
乞與佯狂老萬回
　萬回(髙僧傳萬回法雲公虢州人年當弱齡白痴不/語口自呼萬回因字焉兄戍遼陽母為設齋祈)
　(福回忽曰兄安極易知耳因裹齋餘出門際晩而歸/執其兄書云平善自爾聲聞朝野中宗神龍二年勅)
　(别度回一人而已自髙宗末天后時常召入内道塲/賜錦繡衣舊唐書萬回傳咸亨四年度為沙門回幼)
　(時致兄書六千里外朝往暮/歸因號萬回與髙僧傳小異)
　　次韻滕元發許仲塗秦少游
二公詩格老彌新醉後狂吟許野人坐看青丘吞澤芥
自慙黄潦薦溪蘋兩邦旌纛光相照十畝鋤犂手自親
何似秦郎妙天下明年獻頌請東廵
　滕元發(宋史本傳元發初名甫字元發後改字達道/以元發為名東陽人神宗朝言新法之害以)
　(翰林學士出知定州貶居筠州上章自訟有樂羊何/功謗書滿篋即墨何罪毁言日聞之語帝惻然即以)
　(為湖州哲宗/立徙蘇州)許仲塗(宋史許遵字仲塗泗州人第進/士神宗朝以大理寺請知潤州)
　青丘(海内十洲記長洲一名青丘在南海辰/巳之位地方五千里去岸二十五萬里)澤芥(藝/苑)
　(雌黄子虗賦中芥蒂刺鯁也非草芥之芥東坡先生/詩坐看青丘吞澤芥又西湖詩亦有青丘已吞雲夢)
　(芥之句/皆非也)
　(慎按此詩起句二公屬滕許次句野人先生自謂以/下四句兩兩分説時滕知湖州許知潤州故云兩邦)
　(旌纛先生將乞常州居住故有十畝鋤犂之句結處/方説到少游章法首尾開合如此王氏注訛認次句)
　(中許字作姓遂謂許野人指仲塗一字失解通篇/節節俱礙矣施氏補注亦未能確証其謬今駁正)
　　送金山鄉僧歸蜀開堂
撞鐘浮玉山迎我三千指衆中聞謦欬未語知鄉里我
非箇中人何以黙識子振衣忽歸去隻影千山裏涪江
與中泠共此一味水氷盤薦琥珀何似糖霜美
　鄉僧(遂寧僧圖寶/也見糖霜譜)浮玉山(金山志客問何為浮玉答/云此出仙經上仙居浮玉)
　(山朝上帝則山自浮去/因金焦俱在水上故名)涪江(方輿勝覽涪江自思州/上費溪發源經五十八)
　(節灘至黔州溉與施州江㑹凡五百餘里與蜀江合/於涪州之東以其出於黔州又名黔江清澈可鑒毛)
　(髪/)中泠(水記云劉伯芻以揚子江水為第一李秀卿/以揚子江南零水為第七名勝志金山下有)
　(泉曰中泠/亦曰南零)糖霜(洪邁曰自古食蔗始為蔗漿宋玉招/魂所謂胹鼈炰羔有柘漿是也孫亮)
　(時交州獻甘蔗餳南中八郡志笮甘蔗汁曝成飴謂/之石蜜唐太宗遣使至摩揭陀國取熬糖法即詔揚)
　(州上諸蔗榨瀋如其劑色味美於西域然只是今之/沙糖不言作霜然則糖霜非古也歴世詩人亦未言)
　(之惟東坡過金山寺作詩送遂寜僧圖寶云氷盤薦/琥珀何似糖霜美黄魯直在戎州作頌答梓州雍熙)
　(長老寄糖霜云逺寄蔗霜知有味勝於崔甘作子水/晶鹽則遂寧糖霜見於文字者實始二公  蔗所在)
　(皆植獨福唐四明番禺廣漢遂寧有糖氷而遂寧為/冠亦皆起於近世唐大歴中有鄒和尚者始來小溪)
　(之繖山教民以造霜之法繖山在縣北二十里山前/後為蔗田者十之四糖霜户十之三蔗有四色曰杜)
　(蔗曰西蔗曰芀蔗本草所謂荻蔗也曰紅蔗本草崑/崙蔗也惟杜蔗紫嫩味極厚專用作霜凡霜一甕中)
　(品色亦自不同堆叠如假山者為上團枝次之甕鑑/次之小顆塊次之砂脚為下紫為上深琥珀次之淺)
　(黄又次之淺白為下遂寧王灼作/糖霜譜七篇予采之以廣聞見)
　(慎按前説宋時糖霜色貴紫與今不同故公詩云/金盤薦琥珀何似糖霜美與洪説正合故詳録之)
　　送沈逵(一作/逹)赴廣南
嗟我與君皆丙子四十九年窮不死君隨幕府戰西羌
夜渡冰河斫雲壘飛塵漲天箭灑甲歸對妻孥真夢耳
我謫黄岡四五年孤舟出沒烟波裏故人不復通問訊
疾病飢寒疑死矣相逢握手一大笑白髪蒼顔畧相似
我方北渡脱重江君復南行輕萬里功名如幻何足計
學道有涯(一作/牙)真可喜勾漏丹砂已付君汝陽罋盎吾
何耻君歸赴(一作/趁)我雞黍約買田築室從今始
　廣南(太平寰宇記開寶初潘美平南漢分廣南東西/路九域志廣南分東西二路東路州十五縣四)
　(十西路州二十三軍三縣六十四張維廣西郡/邑記云以漢志考之今之東路即漢之南路)
　　豆粥
君不見滹沱流澌車折軸公孫倉皇奉豆粥濕薪破竈
自燎衣飢寒頓解劉文叔又不見金谷敲氷草木春帳
下烹煎皆美人萍虀豆粥不傳法咄嗟而辦石季倫干
戈未解身如寄聲色相纒心已醉身心顛倒不自知更
識人間有真味豈如江頭千頃雪色蘆茅簷出沒晨烟
孤地碓舂秔光似玉沙缾煮豆軟如酥我老此身無着
處賣書來問東家住臥聽雞鳴粥熟時蓬頭曵履君家
去
　滹沱(禮記晉人將有事于河必先有事于滹沱山海/經秦戲之山無草木多金玉滹沱之水出焉太)
　(平寰宇記秦戲山在太原府繁疇縣東北三十里水/經注滹沱水入雷河溝水過舊曲陽城是也按光武)
　(所渡在冀州南宫信/都乃滹沱之下流也)身心顛倒(楞嚴經如來之身名/正徧知汝等之身名)
　(性顛倒又云阿難與諸大衆瞪瞢瞻/佛目睛不瞬不知身心顛倒所在)
　　秦少游夢發殯而塟之者云是劉發之柩是嵗發
　　首薦秦以詩賀之劉涇亦作因次其韻
君看三代士執雉本以殺身為小補居官死職士死綏
夢尸得官真古語五行勝巳斯為官官如草木吾如土
仕而未禄猶賔客待以純臣葢非古餽焉曰獻稱寡君
豈比公卿相爾汝世衰道㣲士失已得喪悲歡反其故
草袍蘆箠相嫵(韻語陽/秋作娬)媚飲酒嬉游事羣聚曲江船舫
月燈毬是謂舞殯而歌墓看花走馬到東野餘子紛紛
何足數二生年少兩豪逸詩酒不知軒冕苦故令將仕
夢發棺勸子勿為官所腐塗車芻靈皆假設著眼細看
君勿誤時來聊復一飛鳴進隱不須煩杜(宋刻本/作伍)舉
　劉發(字全美見/淮海集)執雉(曲禮疏雉取性耿介惟敵是赴/羔雁生執雉則死執亦表見危)
　(致命尚書二生/一死贄是也)仕而未禄(禮記仕而未有禄者君有/饋焉曰獻使焉曰寡君)
　純臣(詩遷其私人疏引儀禮有司徹主人降獻私人/注云大夫言私人明不純臣此申伯雖是王之)
　(卿士亦是不/得純臣也)曲江(西京雜記朱雀街東第五街皇城/之東第三街龍華寺南有流水屈)
　(曲謂之曲江程大昌雍録唐曲江秦隑洲漢為樂游/苑隋宇文愷以地在京城東南隅鑿池以厭勝之從)
　(城外包入城為芙蓉池宋敏求長安志亦同劉餗云/古曲江文帝惡其名曲改名開元中疏鑿為勝地南)
　(即芙蓉苑西即杏園慈恩寺太平寰宇記曲江池漢/武所造亦名宜春苑乃漢祖校文之所後以秀士每)
　(年登科賜宴於此不忘校文之義也南部新書進/士春闈宴曲江亭在五六月未過此宴不得出京)月
　燈毬(摭言進士之宴有九五曰櫻桃六曰月燈南部/新書每歳寒食新進士於月燈閣置打毬之宴)
　(元稹詩傳餐月燈/閣劇宴刼灰池)看花走馬(孟東野及第詩東風得/意馬蹄疾一日看徧長)
　(安/花)
　(慎按葛立方韻語陽秋云晉樂廣曰人未嘗夢乘牛/車入䑕穴擣蔬噉鐵杵以無想因也自樂論之凡夢)
　(皆出於想而殷浩乃云官本臭腐故將得官而夢尸/是豈出於想耶劉發方赴舉少游夢發殯而塟者云)
　(是劉發之柩少游以詩賀云云乃一時襃美贊喜之/詞非殷浩之意也東坡世衰道微云云全篇二百餘)
　(言皆用浩意可/謂巧於遣詞)
　　附秦少游原作
　　嵗逢困敦斗申指辰次庚辰漏傳子夢出城闉登
　　古原草木縈天帶流水千夫荷鍤開久殯前有一
　　人狀瓌偉素冠長跪烝酒肴云是劉郎字全美馬
　　鳴車響斷還續人境晦明秋色裏既寤茫然失所
　　遭河轉星翻汗如洗世傳夢凶常得吉神物戲人
　　良有旨全美聲名海縣聞閉久當開乃其理娟娟
　　二十四橋月月下吹簫聊爾耳洗眼看君先一鳴
　　九萬扶揺從此始
　　金山夢中作
江東賈客木綿(一作/棉)裘㑹散金山月滿樓夜半潮來風
又烈(一作/熟)臥吹簫管到揚州
　　次韻周穜惠石銚(宋刻本/作棹)
銅腥鐵澁不宜泉愛此蒼然深且寛蟹眼翻波湯已作
龍頭拒火柄猶寒薑新鹽少茶初熟水漬雲蒸蘚未乾
自古函牛多折足要知無脚是輕安
　蟹眼(蔡襄茶録候湯最難未熟則沫浮過熟/則茶沉前世謂之蟹眼者過熟湯也)龍頭(周/禮)
　(考工記黄金勺鼻寸衡四寸注云衡勺柄龍頭/也韓愈石鼎聫句龍頭縮囷蠢豕腹脹彭亨)
　　次韻蔣頴叔
月明驚鵲未安枝一棹飄然影自隨江上秋風無限浪
枕中春夢不多時瓊林花草聞前語罨畫溪山指後期
(公自注蔣詩記及地時瓊林苑/宴坐中所言且約同卜居陽羡)豈敢便為雞黍約玉堂
金殿要論思
　蔣頴叔(宋史蔣之奇字頴叔以廕得官登進士第又/舉賢良方正中選英宗擢監察御史神宗立)
　(轉殿中侍御史劾歐陽修帷簿事問狀無實貶監道/州酒税改宣州元豐中為江淮荆湖發運使元祐初)
　(進天章閣待制歴户部侍郎未幾出知熙州紹聖初/召為中書舍人拜翰林學士徽宗立拜知樞密院事)
　(以疾告/歸卒)瓊林花草(李濓汴京遺跡志瓊林苑在開封/城西鄭門外俗呼為西青城宋時)
　(建苑為宴進士之所與金明寺南/北相對其中松柏森列百花芬郁)罨畫(太平寰宇記/宜興縣有圻)
　(溪俗呼為罨畫溪吳興統志罨畫溪在長興縣西古/木夾岸朱藤蔽其上花時遊人競集如在畫中溪半)
　(有畫/溪亭)
　　龜山辨才師
此生念念浮雲改寄語長淮今好在故人宴坐虹梁南
新河巧出龜山背木魚呼客振林莽鐵鳳横空飛綵繪
忽驚堂宇變雄深坐覺風雷生謦欬羡師遊戲浮漚間
笑我榮枯彈指内嘗茶看畫亦不惡問法求詩了無礙
千里孤帆又獨來五年一夢誰相對何當來世結香火
永與名山躬(一作/供)井磑
　龜山(張商英龜山水陸院記云以佛書考之則五百/梵僧游止之所以道經考之則太真元君之别)
　(治也山有五名曰迦葉曰寶積曰紫銅曰五峯曰歸/來號南五臺臨淮志上龜山在盱眙縣西南下龜山)
　(在縣北三十里有上下二寺上龜山寺中有鐵鑄羅/漢一百五十區下龜山寺宋天禧中金臂禪師建亦)
　(皆鐵/象)辨才(按天竺元净號辨才子由為作塔銘不/載其住龜山事或别是一人所未詳也)虹
　梁(元和郡縣志宿州虹縣音貢漢縣舊屬沛郡唐屬/泗州縣臨汴河濱演繁露虹今讀如綘與古不同)
　新河(宋史神宗本紀熙寧四年開洪澤河達於淮又/蔣之奇傳請鑿龜山左肋至洪澤為新河以避)
　(淮險自是無覆溺之患又河渠志蔣之奇建言宜自/龜山蛇浦下屬洪澤鑿左肋為複河取淮為源不置)
　(堰牐帝遣都水監丞陳祐甫經度/既成命之奇撰記刻石龜山後)供井磑(髙僧傳忍/師問惠能)
　(曰汝作何功徳能曰願竭/力抱石而舂供衆而已)
　　贈潘谷
潘郎曉踏河陽春明珠白璧驚市人那知望拜馬蹄下
胸中一斛泥與塵何似墨潘穿破褐琅琅(一作/琅玕)翠餅敲
𤣥笏布衫漆黒手如龜未害氷壺貯秋月世人重耳輕
目前區區張李爭媸妍一朝入海尋李白空看人間畫
墨僊
　潘谷(陸友墨史潘谷伊洛間墨師也何薳春渚紀聞/潘谷賣墨都下負篋而酣歌每笏止取百錢其)
　(用膠不過五兩/亦自遇濕不敗)張李爭媸妍(墨史張遇易水人遇墨/有題光啓年者妙不減)
　(李廷珪宫中取以畫眉蔡君謨謂廷珪墨第一遇第/二陳後山叢談秦少游有李廷珪墨半丸不為文理)
　(質如金石潘谷見而拜之曰真李氏故物也又有張/遇墨一團面為盤龍鱗鬛悉具背有張遇麝香四字)
　(潘墨之龍畧有大節耳亦妍妙/有紋如盤絲二物世所罕見也)
　　徐大正閒軒
氷蠶不知寒火䑕不知暑知閒見閒地已覺非閒侣君
看東坡翁懶散誰比數形骸墮醉夢生事委塵土蚤眠
不見燈晩食或欺(一作/欹)午臥看盗取氊坐視麥漂雨語
希舌頰强行少腰脚僂五年黄州城不蹋黄州鼓人言
我閒客置此閒處所問閒作何味如眼不自睹頗訝徐
孝亷得閒能幾許介子願奉使翁歸備文武應緣不耐
閒名字挂庭宇我詩為閒作更得不閒語君如汗血駒
轉盻畧燕楚莫嫌鑾輅重終勝鹽車苦
　閒軒(淮海集閒軒記云建安之北有山與州治相直/曰北山山之南有澗澗之南有横阜背山面阜)
　(有屋數十楹則東海徐君大正燕居之地也名曰閒/軒君少舉進士便馬善射慷慨有氣畧而欲就閒曠)
　(處幽隱分猿狖之居厠麋/鹿之逰竊為君不取也)
　　附參寥作(參寥集題云寄題/徐徳之先生閒軒)
　　建安自古多俊髦徐子磊落尤其豪論兵説劒走
　　湖海身勤事左無所遭綠林五校已屠膾黒衣三
　　衛羞徒勞歸來故山便卜築脱棄萬事輕鴻毛横
　　前澗水潄哀玉傍舍老櫪藏飛猱山蔬何用羡粱
　　肉鶴氅未必輸青袍追雲弄月有真趣慎勿輕語
　　傳兒曹
　　附陳後山作
　　倦游梁楚愛吾廬去寄山林孰與娛想見杖藜臨
　　過鳥更能赤手縛於莬君寧平世輕三釡我亦東
　　原有一區擬買嬋娟作歸計可無堆玉斗量珠
　　蒜山松林中可卜居余欲僦其地地屬金山故作
　　此詩與金山元長老
魏王大瓠無人識種成何啻實五石不辭破作兩大尊
只憂水淺江湖窄我材濩落本無(一作/無所)用虚名驚世終
何益東方先生好自譽伯夷(宋刻本/作孟賁)子路并為一杜陵
布衣老且愚信口自比契與稷暮年欲學栁下惠嗜好
酸鹹不相入金山也是不覊人蚤嵗聞名晩相得我醉
而嬉欲僊去旁人笑倒山謂實問我此生何所歸笑指
浮休百年宅蒜山幸有閒田地招此無家一房客
　蒜山(元和郡縣志蒜山在丹徒縣西臨江壁絶晉安/帝時海賊孫恩率衆登山宋武帝擊破之即此)
　(太平寰宇記/以為馬蒜山)閒田地(白居易詩月中/幸有閒田地)無家客(張籍詩/愛養無)
　(家客多傳/得力方)
　　王中(一作/仲)父哀辭(并引/)
　仁宗朝以制策登科者十五人軾忝冐時尚有富彥
　國張安道錢子飛吳長文夏公酉(一作/西)陳令舉錢醇
　老王中父并軾與家弟轍九(當作/十)人存焉其後十有
　五年哭中父於密州作詩弔之則子飛長文令舉殁
　矣又八年軾自黄州量移汝海與中父之子沇之相
　遇於京口相持而泣則十五人者獨三人存耳葢安
　道及軾與家弟而已嗚乎悲夫乃復次前韻以遺沇
　之時沇之亦以辠謫家於錢塘云
生芻不獨比前人束藳端能廢謝鯤子達想無身後念
吾衰不復夢中論巳知毅豹為均死未識荆凡定孰存
堪笑東坡癡鈍老區區猶記刻舟痕
　制䇿登科(宋史選舉志制科以待才傑試秘閣預選/然後對制䇿入等然後加恩賜第視進士)
　(尤美雖狀元及第猶應制科然不常置士由是科進/者亦甚鮮其法先上藝業於有司有司先校之乃試)
　(秘閣合格天子乃親䇿之其後制科/視進士之期須近臣論薦乃許應舉)九人(富弼字彥/國張方平)
　(字安道錢明逸字子飛夏噩字公酉陳舜俞字令舉/錢藻字醇老吳奎字長文王介字中父合先生兄弟)
　(共十人序中九/字訛當作十)沇之辠謫(施氏原註中父名介常山/人事見中父挽詞注子沇)
　(之字彦魯少從王介甫學彦魯之得罪因太學生虞/蕃上書付御史舒亶何正臣治其獄踰年方决追逮)
　(徧四方彦魯時在國子直講潁州團練推官坐受太/學生章公弼請囑補上舍不以實除名故云束藳端)
　(能廢謝鯤先生作中父挽詞有他時京口尋遺跡宿/草猶應有淚痕之句則中父葢塟於潤州而與其子)
　(復相遇於此也此叚/新刻刪去今補録)
　　附子由作(欒城集題云過/王介同年墓)
　　平生使氣坐生風徐扣方知學有功應奉讀書無
　　復忘虞翻忤物自甘窮埋根射策久彌奮投老為
　　邦悍莫攻墳木未須驚巳拱少年我亦作衰翁(自/注)
　　(昔與中父同登制科/僕年最少今已老矣)
　　蔡景繁官舍小閣
使君不獨東南美典刑尚記先君子戲嘲王叟短轅車
肯為徐郎書紙尾三年弭節江湖上千首放懐風月裏
手開西(一作/東)閣坐虚明目凈東溪照清泚素琴濁酒容
一榻落霞孤鶩供千里大舫何時繫門栁小詩屢欲書
窗紙文昌新構滿鵷鸞都邑正喧收杞梓相逢一醉豈
有命南來寂寞君歸矣
　先君子(施氏原註蔡承禧之父元導字濬仲自少以/文章見知於蘇儀甫翰林留處門舘使與其)
　(子丞相子容同習六科景祐五年以茂材異等召試/秘閣時如格者衆遂不得與廷䇿後與景繁同中嘉)
　(祐二年進士第終南劒推/官此叚新刻刪去今補録)
　　十一月十(一本無/十字)三日與幾先自竹西來訪慶老
　　不見獨與君卿供奉蟾知客東閣道話久之(公自/注惠)
　　(州追/録)
巻巻長廊走黄葉席簾垂地香烟歇主人待來終不來
火紅銷盡灰如雪
　幾先(杜介字幾先揚/州人注詳後)
　　邵伯梵行寺山茶
山茶相對阿(一作/本)誰栽細雨無人我獨來説似與君(一/作)
(渠/)君(一作/渠)不㑹(一作/見)爛紅如火雪中開
　邵伯梵行寺(名勝志邵伯湖在江都縣北四十五里/東為艾湖西為白茒湖舊有斗門橋官)
　(河水涸則引湖水以濟漕運/上有邵伯鎮有梵行寺院)
　　　　慎按以上二首施氏原本不載新刻載續補
　　　　下巻据外集乃離黄州以後作今移編
　　髙郵陳直躬處士畫雁二首
野雁見人時未起意先改君從何處看得此無人態無
乃槁木形人禽兩自在北風振枯葦微雪落璀璀慘澹
雲水昏晶熒沙礫碎弋人悵何慕一舉𣺌江海
　陳直躬(鄧椿畫繼陳直躬髙郵人坡公有題所畫雁/二詩而晁无咎集中有和蘇翰林題李甲畫)
　(二首乃用此/韻不知何也)
　(慎按李甲字景元華亭人見米元章畫史中本集有/題李景元畫七絶補之葢訛以陳直躬為李甲也)
衆禽事紛爭野雁獨閒潔徐行意自得俯仰若有節我
衰寄江湖老伴雜鵞鴨作書問陳子曉景畫苕霅依依
聚圓沙稍稍動斜月先鳴獨鼓翅吹亂蘆花雪
　圓沙(杜甫詩宿/鷺起圓沙)
　　附晁補之次韻二首
　　畫寫物外形要物形不改詩傳畫外意貴有畫中
　　態我今豈見畫觀詩雁真在尚想髙郵間湖寒沙
　　璀璀氷霜已凌厲藻荇良瑣碎衡陽𣺌何處中沚
　　若烟海
　　蕭條新湖秋霜落洲渚潔蓮垂蘭杜死菖蒲見深
　　節慘淡沙礫姿清波侣羣鴨往時吳興守看畫憶
　　苕霅為儀尚不汚孤髙比雲月聞在雪堂時滿堂
　　惟畫雪
　　和王斿二首(公自注斿/平甫子)
異時長怪謫僊人舌有風雷筆有神聞道(一作/見説)騎鯨游
汗漫憶嘗(一作/曽)捫蝨話悲辛氣吞餘子無全目詩到諸
郎尚絶倫白髪故交空掩巻泪河東注問蒼旻
　謫僊人(謂平甫也東都事畧王安國字平甫自丱角/未嘗從人受學操筆為文語皆驚人臨川集)
　(中平甫墓志云於書無所不該於詞無所不工舉茂/才異等神宗即位召試賜進士及第官止大理寺丞)
　(年止四十七方囘瀛奎律髓注云平甫有校理集六/十巻而詩占二十九巻東坡謂異時長怪謫僊人云)
　(云其推重如此○施氏原注平甫與東坡交自負其/甘露寺詩平地風烟飛白鳥半山雲木巻蒼藤坡應)
　(之曰精神全在巻字但恨飛字不稱耳平甫請易之/坡遂易以翻字平甫嘆服子斿字元龍篤學好義有)
　(父風元祐中東坡上奏理平甫之寃乞考斿行實而/録用之大觀間為提㸃京西刑獄此叚補注新刻本)
　(刪去今/補録)騎鯨捫蝨(詩話總龜東坡詩龍驤萬斛不敢/過漁舟一葉從掀舞又云見説騎)
　(鯨游汗漫憶曽捫蝨話悲辛以鯨為蝨對以龍驤為/漁舟對大小氣燄之不等其意若玩世秀傑之氣終)
　(不可/沒)諸郎(臨川集平甫二子旊斿皆嶷嶷有立任淵/陳後山詩注旊字元鈞斿字元龍按實録)
　(元符元年九月看詳訴理所言宣徳郎王斿於元祐/中進狀稱先臣寃抑罪名未除不幸不得出於兹時)
　(詔斿罷江寧府粮料旊罷京東運判差監衡州酒税/秦少游集有送王元龍赴泗州粮料院詩任注以為)
　(江寜/者訛)
嫋嫋春風送度闗娟娟霜月照生還遲留嵗暮江淮上
來往君家伯仲間未厭氷灘吼新洛且看松雪媚南山
野梅官栁何時動飛葢長橋待子閒
　伯仲間(施氏原注謂東坡過金陵與介甫相唱和故/詩云來往君家伯仲間予考平甫之殁在熈)
　(寧十年王斿乃介甫猶子豈得稱伯仲詩中所云只/是説元鈞元龍兄弟耳施注一叚雖經新刻本刪去)
　(而舊本所有/故為辨正)新洛(宋史元豐二年四月命宋用臣/導洛通汴以代漕渠謂之清汴)南
　山(在泗州即都梁/山注詳本巻)
　　次韻張琬(一本/作畹)
新落霜餘兩岸隆塵埃舉袂識西風臨淮自古多名(一/作)
(奇/)士樽酒相連(一作逢/又作從)樂寓公半日偷閒歌嘯裏百年
暗盡往來中知君不向窮愁老尚有清詩氣吐虹
　臨淮(元和郡縣志秦泗水郡漢沛郡元/鼎中改臨淮郡唐武徳中為泗州)
　(慎按泗州所屬别有臨淮縣詩中/專指泗州非縣也施氏原註訛)
　　次韻王定國南遷囘見寄
土暈銅花蝕秋水要須悍石相礱砥十年氷蘖戰膏粱
萬里烟波濯紈綺歸來詩思轉清激百丈空潭數魴鯉
逝將桂浦擷蘭蓀不記槐堂收劒履却思庾嶺今何在
更説彭城真夢耳(公自注來詩/述彭城舊遊)君知先竭是甘井我願
得全如苦李妄心不復九迴腸至道終當三洗髓廣陵
陽羡何足較(公自注余買田陽羡/來詩以為不如廣陵)只有無何真我里樂
全老子今禪伯(公自注張安道/也定國其壻)掣電機鋒不容擬心通
豈復問云何印可聊須答如是相逢為我話留滯桃花
春漲孤舟起
　王定國南遷回(宋史王鞏從蘇軾遊軾得罪鞏亦竄/賓州數嵗而還豪氣不少挫後歴宗)
　(正丞以跌宕傲世故終不顯淮海集/定國以元豐二年謫賓州七年放歸)印可(維摩經能/如是宴坐)
　(者佛所/印可)
　　贈梁道人
采藥壺公處處過笑看金狄手摩挲老人大父識君久
造物(一作/化)小兒如子何寒盡山中無歴日雨斜江上一
(一作/有)漁蓑神僊䕶短多官府未厭人間醉踏歌
　　雍秀才畫草蟲八物
　　　促織
月叢號耿耿露葉泣漙漙夜長不自暖那憂公子寒
　雍秀才(畫繼雍秀才不知何許人坡有咏所畫草蟲不/詩詩意每一物譏當時用事者一人如升髙)
　(知回竟作黏壁枯以比介甫初來花爭妍忽去/鬼無跡以比章惇今詩畫皆刋石流傳於世)促織
　(爾雅釋蟲蟋蟀蛬注云促織也陸璣草木蟲/魚疏幽州謂之趨織語曰趨織鳴嬾婦驚)
　　　蟬
蜕形濁汚中羽翼便翾好秋來間何濶已抱寒莖槁
　　　蝦蟇
睅目知誰瞑皤腹空自脹慎勿困蜈蚣飢蛇不汝放
　蜈蚣蛇(本草蝦蟇畏蛇而制蜈蚣故關尹/子曰即且食蛇蛇食鼃鼃食即且)
　　　羌蜋
洪鐘起暗室飄瓦落空庭誰言轉丸手能作殷牀(一作/雷)
聲
　　　天水牛
兩角徒自長空飛不服箱為牛竟何事利吻穴枯桑
　天水牛(爾雅蠰齧桑也郭璞注狀似天牛長角喜齧/桑樹作孔入其中据此則天牛與齧桑各自)
　(一種今詩中竟以天水牛為齧桑矣又按本草天牛/一名天水牛又名八角兒頭有黒角如八字陳藏器)
　(本草云蠐/螬所化)
　　　蝎虎
跂跂有足蛇胍胍無角龍為虎君勿笑食盡蠆尾蟲
　蠆尾蟲(許氏説文蝎蠆尾蟲也/長尾為蠆短尾為蝎)
　　　蝸牛
腥涎不滿殻聊足以自濡升髙不知囘竟作黏壁枯
　蝸牛(爾雅螔蝓又名𤓰牛形如𤓰字王立之詩話先/生作蝸牛詩初云中弱不勝觸外堅聊自郛後)
　(改云/云)
　　　鬼蝶
雙眉巻鐵絲兩翅暈金碧初來花爭妍忽去鬼無迹
　　泗州南山監倉蕭淵東軒二首
偶隨樵父採都梁(公自注南山名都梁/山出都梁香故也)竹屋松扉試乞
漿但見東軒堪隱几不知公子是監倉溪中亂石墻垣
古山下寒蔬匕箸香我是江南舊游客挂冠知有老蕭
郎
　泗州南山(苕溪漁隱叢話淮北之地平夷自京師至/汴口並無山惟隔淮方有南山米元章謂)
　(為第一山太平寰宇記盱眙縣在泗州南七里都梁/山在縣南十六里名勝志澤蘭一名都梁香草兹山)
　(所産古詩鬱金蘇合/與都梁即此物也)監倉(孫彥同職官分紀諸州椽/屬有司倉參軍又名倉曹)
　蕭淵(字潛夫新喻人仕至朝散/郎知郴州見周益公題䟦)挂冠老蕭郎(宋史蕭/貫字貫)
　(之新喻人俊邁能文登進士甲科知洪饒二州召還/將試知制誥卒孔武仲集挂冠亭記畧云鄉丈人蕭)
　(公貫之少登上第歴館閣屢出為使年盛志得而胸/中浩然不樂聲利方其在京師巳有詩十六篇述江)
　(南四時風景之美以未得即歸為恨既又營其第舍/之東將因髙築亭為退居燕息之所名之曰挂冠公)
　(之年止於四十有六而亭亦未及/為其子潛夫即其故基而屋之)
北望飛塵苦晝霾洗心聊復寄東齋珍禽聲好猶思(一/作)
(懷/)越野橘香清未過淮有信微泉來逺嶺無心明月轉
空階一官倉庾真堪老坐看松根絡(一作落/者訛)斷崖
　(周益公題䟦云劉陽丞新喻蕭一致五世從祖潜夫/元豐七年監盱眙倉坡公嵗除前過其東軒留題二)
　(詩葢量移汝州時也按盱眙𨽻泗州州在淮北縣治/其隂故都梁號淮南第一山景物清曠公既樂之而)
　(潜夫諱淵葢慕陶靖節者其人又可知矣此公所為/賦詩也承平時監當官為美仕故倉庾氏所居往往)
　(有登臨燕息之地名流或遷謫而來秩髙/或折資而授今著令猶與本縣令序官)
　(慎按施氏原注此詩猶存蕭氏墨跡刻石成都珍禽/聲好猶思越作懷越未知即蕭氏所藏或是别本也)
　(此叚新刻刪/去今補録)
　　附子由次韻二首
　　肩輿嬝嬝渡浮梁吏隱知君寄一倉十里遥看飛
　　皂葢小軒相對有壺漿清宵往往投車轄永日霏
　　霏散篆香留滯淮南仍有樂暮年何意復為郎
　　萬斛塵飛日為霾無心退食自成齋梅生紅粟初
　　迎臘魚躍銀刀正出淮臥病空看帆渡磧誦詩猶
　　記雪填堦夾河南北俱形勝且借髙城作兩崖
　　泗州除夜雪中黄師是送酥酒二首
暮雪紛紛投碎米春流咽咽(一作/活活)走黄沙舊遊似夢徒
能説逐(一作/遷)客如僧豈有家冷硯欲書先自凍孤燈何
事獨成(一作/生)花使君夜半分酥酒驚起妻孥一笑譁
　黄師是(宋史黄寳字師是陳州人登進士第歴轉運/副使紹聖中哲宗議召用曽布隂阻之林希)
　(曰實兩女皆嫁蘇轍子所為不正不宜用乃知陜州/黨禍作以章惇甥獲免  慎按施氏原註謂哲宗欲)
　(用師是而林希阻之此云曽布兩處不同並存備考/陶九成説郛黄實自言元豐甲子為淮東提舉嘗於)
　(除夜泊汴口見蘇子瞻植杖立對岸若有所俟/者歸舟中即以揚州厨釀二尊雍酥一奩貽之)碎米
　(陸佃埤雅引説文曰霰稷雪也閩俗謂/之米雪言霰粒如米所謂稷雪義本此)
闗右土酥黄似酒揚州雲液却如酥欲從元放覓拄杖
忽有麴生來坐隅對雪不堪令飽(一作/冷)暖隔船應巳厭
歌呼明朝積玉深三尺髙枕牀頭尚一壺
　關右土酥(西河舊事祁連山在張掖酒泉二郡界牛/羊充肥乳酪醲好一斛酪得酥斗餘太平)
　(寰宇記關西道慶州土産有牛/酥杜甫詩金城土酥净如練)雲液(李保續北山酒/經有雲腴瓊液)
　(二/名)
　　章錢二君見和復次韻答之
黄昏已作風翻絮半夜猶驚月在沙照汴玉峯明佛刹
隔淮雲海暗人家來牟有信迎三白薝蔔無香散六花
(宋刻本公自注薝蔔梔/子花也與雪花皆六出)欲喚阿咸來守嵗林烏(一作/鴉)櫪
馬鬬喧(一作/讙)譁
分無纎手裁春勝更(一作/况)有新詩㸃蜀酥醉裏氷髭失
纓絡夢回布被起亷隅君應旅睫寒生暈我亦飢腸夜
自呼明日南山春色動不知誰佩紫微壺
　(慎按施氏原注林烏櫪馬鬬讙譁集本作喧譁更有/新詩㸃土酥集本作况有今皆從刻石本此叚新刻)
　(補注芟去/今補録)
　
　
　
　
　
　
　
　
　
　
　
　
　
　
　
　蘇詩補註巻二十四
欽定四庫全書
　蘇詩補註巻二十五　翰林院編修查慎行撰
　古今體詩五十六首(元豐八年乙丑正月自泗州往/南都得請歸陽羡五月扺常州)
　(後/作)
　　正月一日雪中過淮謁客囘作二首
十里清淮上長堤轉雪龍氷崖落屐齒風葉亂裘茸萬
頃穿銀海千尋度玉峯從來修月手合在廣寒宫
攢眉有底恨得句不妨清霽霧開寒谷飢鴉舞雪城橋
聲春市散塔影暮淮平不用殘燈火(一作/燭)船窗夜自明
　　書劉君射堂(集本云劉乙新作射亭/公自注乙父嘗知眉州)
蘭玉當年刺史家雙鞬馳射笑穿花而今白首閒驄馬
只有清尊照畫蛇寂寂小軒蛛網徧隂隂垂栁雁行斜
手柔弓燥春風後(一作/暖)置酒看君中㦸牙
　劉君(本集元豐七年冬有與泗州劉倩/叔游南山浣溪沙詞疑即其人)
　　孫莘老寄墨四首
徂徠無老松易水無良工珍材取樂浪妙手惟潘翁(公/自)
(注潘谷作墨/雜用髙麗煤)魚胞熟萬杵犀角盤雙龍墨成不敢用進
入蓬萊宫蓬萊春晝永玉殿明房櫳金牋灑飛白瑞霧
縈長虹遥憐醉常侍一笑開天容
　孫莘老寄墨(史容黄山谷詩註云孫莘老元豐末自/南京召為太常少卿遷秘書少監哲宗)
　(即位兼侍講而施氏原註引李端叔之儀跋云近時/以筆墨為事者無如唐彦猷雅致自將故所録皆絶)
　(俗其子坰行筆無家法而類蔡君謨然亦自可喜家/世相因所有多佳墨未嘗妄與人葢非東坡不可得)
　(莘老作字至不工每得佳墨必快然思見東坡孫時/初入講筵乃以為寄云云按孫時為秘書少監詩中)
　(明云歸天禄非講筵也/哲宗朝始兼侍講耳)易水良工(澠水燕談李超易/水人與子廷珪至)
　(歙州其地多松因留居以墨名家超本姓奚江南賜/姓李氏陸友墨史奚廷珪易水人或曰李廷珪本姓)
　(奚江南賜姓李非也葢居歙者李氏籍宣州者奚氏/各是一族而名偶同耳自蔡君謨以來皆言李廷珪)
　(即奚廷珪惟黄孝秉云奚墨不及李按墨經云觀易/水奚氏歙州李氏皆用大膠是族有奚李之分居有)
　(易歙之異矣廷珪超子世為南唐墨/官其墨能削木誤墮溝中數月不壞)潘翁(注見/前)盤雙
　龍(注見/上巻)金牋(本集試墨雜記云世云蜀中冷金牋最/宜墨非也惟此最難為墨常以此牋試)
　(墨惟李廷/珪乃黒)常侍(唐書劉垍為散騎常侍太宗作飛白/賜羣臣垍登牀引手得之上笑曰昔)
　(聞媫妤辭輦今/見常侍登牀)
谿石琢馬肝剡藤開玉版嘘嘘雲霧出奕奕龍蛇綰此
中有何好秀色紛滿眼故人歸天禄古漆窺蠧簡隃麋
給尚方老手擅編剗分餘幸見及流落一歎赧
　天禄(按漢天禄閣以藏秘書孫莘老時/為秘書少監故云注詳本題下)
我貧如飢䑕長夜空齩齧瓦池研竈煤葦管書杮葉近
者唐夫子逺致烏玉玦(公自注唐林夫/寄張遇墨半丸)先生又繼之圭
璧爛箱篋晴窗洗硯坐蛇蚓稍蟠結便有好事人敲門
求醉帖
　唐夫子(唐林夫名坰其父名詢字彦猷注詳後本集/雜記云行至泗州見蔡景繁附唐林夫書信)
　(與予端硯一枚/張遇墨半螺)烏玉玦(李廷珪蔵墨訣云贈爾烏玉/玦泉清研須潔避暑懸革嚢)
　(臨風度/梅月)
吾窮本坐詩久服朋友戒五年江湖上閉口洗殘債今
來復稍稍快癢如爬疥先生不譏訶又復寄詩械幽光
發奇思㸃黮出荒怪詩成自一笑故疾逢蝦蟹
　口債(白居易詩口孽/不停詩有債)
　　留題蘭臯亭
雪後東風未肯和扣門遷客夜經過不知舊竹生新筍
但見清伊換濁河無復往來乘下澤聊同語笑(宋刻本/作笑語)
説東坡明年我亦開三徑寂寂兼無雀可羅
　蘭臯亭(本集張氏園亭記畧云道京師而東凡八百/里得靈璧張氏之園於汴之陽其中修竹森)
　(然以髙喬木蓊然以深因汴之餘浸以為池予由宋/登舟三宿而至其下張氏之子碩求文記之張氏世)
　(有顯人自其伯父殿中君與其先人通判君始為此/園作蘭臯之亭以養親其後増治之於今五十餘年)
　(矣/)
　　和人見贈
只寫東坡不著名此身已是一長亭壯心無復春流起
衰鬢從教病葉零知有雪兒供筆硯應嗤㸑婦洗盆缾
囘來索酒公應厭京口新傳作客經
　　和田仲宣見贈
頭白江南醉司馬寛心時復喚殷兄寒潮不應淮無信
客路相隨月有情未許低頭拜東野徒言飲酒(宋刻本/作共飲)
勝公榮好詩惡韻那容和刻燭應須便置觥
　潮信(乾鑿度潮者水氣往來/行險而不失其信者也)
　　和王勝之三首
城上湖光暖欲波美人唱我踏春歌魯公賔客皆詩酒
誰是神僊張志和
　王勝之(元豐七年秋自江寧/移守南都註詳上巻)踏春歌(酉陽雜俎元和/初有士人醉臥)
　(聽事見古屏上婦人悉於牀前踏歌曰/長安少女踏春陽無處春陽不斷腸)張志和(顔真/卿碑)
　(文𤣥真子姓張氏本名龜齡以明經擢第肅宗朝改/名志和後不願仕著書十二巻號𤣥真子大歴九年)
　(秋訪真卿於湖州云云徐獻忠吳興掌故集志和字/子同婺州人肅宗朝待詔翰林出為南海尉遂放浪)
　(江湖與陸羽往還因托跡吳興後憲宗圖其像求之/不可得李徳裕稱其隱而有名顯而無事不窮不達)
　(嚴光/之比)
齊(一作/齋)釀如澠漲緑波公詩句句可絃歌流觴曲水無
多日更作新詩繼永和
要知太守憐孤客不惜陽春和俚歌坐睡尊前呼不應
為公雕琢損天和
　　南都(一本作/部訛)妙峯亭
千尋挂雲闕十頃含風灣開門㺯清泚照見雙銅鐶池
臺半禾黍桃李餘榛菅無人肯回首日暮車斑斑使君
非世人心與古佛閒時要聲利客來洗塵埃顔新亭在
東阜飛宇臨通闤古甃磨翠壁霜林散烟鬟孤雲抱商
丘芳草連杏山俯仰盡法界逍遥寄人寰亭亭妙髙峯
了了蓬艾間五老壓彭蠡三峯照潼關均為拳石小配
此一掬慳煩公為標指免使勤躋攀
　南都妙峯亭(留守王勝之所建東坡/為題榜見淮海集詩注)含風灣(張安道/劄子云)
　(閼伯臺下有水淵未嘗/涸宋人謂之商丘海)商丘(樂全集又云昔髙辛有/子曰閼伯至於帝堯遷)
　(於商丘主辰故辰為商星今宋實商地商丘在焉俗/名閼伯臺著於祀典名勝志商丘在歸徳府城南二)
　(里周二/百歩)杏山(歴代地志俱不載惟一統志云鈞州在/開封西南二百餘里城北有杏山洛陽)
　(記云仙人劉/根嘗隱於此)三峯照潼關(韓愈詩荆山已過華山/來日照潼關四扇開)
　　　　慎按先生於元豐八年春至南都得請歸陽
　　　　羡以詩考之正王勝之守南都時也施氏原
　　　　本訛編此詩於起知登州之後今改正
　　附秦少游作
　　王公厭承明出守南宫鑰結構得崇丘巋然瞰清
　　洛是時謫僊人發軔自廬霍郊原春鳥鳴來此動
　　豪酌報投一何富玉案金刀錯新榜揭中楹千載
　　見逺託朅來訪陳迹物色初摇落人烟隔鳬雁田
　　疇帶城郭紅蕖隕風漪沙礫巻飛籜青青陵上姿
　　獨汝森自若人生如博奕得喪難前約金椎初控
　　頥已復東方作大明昇中天龍鸞入階閣深懲漁
　　奪弊法令一刋削斯民如解懸喜氣鬱磅礴公乎
　　數登覽行矣翔寥廓
　　附子由作
　　我登妙峯亭欲訪徳雲師春陽被原野濉渙含流
　　澌未復桃李色稍増松桂姿孑孑東來檣冉冉將
　　安之萬物委天運此身免奔馳悵然懷舊游一丘
　　覆茅茨清泠久沮洳文雅空頺隳提擕二三子醉
　　倒春風吹不見妙峯處安知徳雲期南遷久忘反
　　有獲空自知歸來覽新構恍然發深思逺行極南
　　海此地初不移酌我一斗酒盡公終日嬉徳雲非
　　公歟相對欲無辭
　　記夢(并引/)
　樂全先生夢人以詩三篇示之字皆旁行而不可識
　旁有人道衣古貌為讀其中一篇云人事且常在留
　質悟圓閒凡四句覺而忘其二以告其客蘇軾軾以
　私意廣之云
圓閒有物物閒空豈有圓空入井中不信天形真箇様
故應眼力自先窮連環易(一作/已)解如神手萬竅猶號未
濟風稽首問公公大笑本來誰礙更求通
　圓空(楞嚴經譬如方器中見方空吾復問汝此方器/中所見方空為復定方為不定方若定方者别)
　(安圓器空應不圓若不定/者在方器中應無方空)
　　寄蘄簟與蒲傳正
蘭溪美箭不成笛離離玉筯排霜脊千溝萬縷自生風
入手未開先慘慄公家列屋閒(一作/閉)蛾眉珠簾不動花
隂移霧帳銀牀初破睡牙籖玉局坐彈碁東坡病叟長
覊旅凍臥飢吟似飢䑕倚賴春風洗破衾一夜雪寒披
故絮火冷燈青誰復知孤舟兒女自嚘咿皇天何時
反炎燠媿此八尺黄琉璃願君(宋刻本/作公)净掃清香閣臥
聴風漪聲滿榻習習還從兩腋生請公乘此朝閶闔
　蒲傳正(宋史蒲宗孟傳第進士歴集賢校理神宗朝/累遷翰林學士兼侍讀拜尚書左丞未幾御)
　(史論其荒於酒色及繕治府舍過制罷知汝州徙知/亳杭鄆三州帥永興移大名宗孟厭苦易地黙黙不)
　(樂求知河中而卒性侈汰每旦刲羊十豕十然燭三/百藻浴每用婢十人一浴至湯五斛他奉養率稱是)
　(嘗以書抵蘇軾云晩年學道有所得軾答云/有二事相勸一曰慈二曰儉葢鍼其失云)蘭溪(太/平)
　(寰宇記蘭溪水源出苦竹山其側多蘭/唐武徳初改縣指此為名今蘄水縣)
　　寄怪石石斛與魯元翰
山骨裁方斛江珍拾淺灘清池上几案碎月落杯盤老
去懷三友平生困一簞堅姿聊自儆秀色亦堪餐好去
髯卿舍憑將道眼看東坡最後供霜雪照人寒
　魯元翰(名有開/注見前)
　　漁父四首
漁父飲誰家去魚蟹一時分付酒無多少醉為期彼此
不論錢數
漁父醉蓑衣舞醉裏却尋歸路輕舟短棹任横斜醒後
不知何處
漁父醒春江午夢斷落花飛絮酒醒還醉醉還醒一笑
人間今古
漁父笑輕鷗舉漠漠一江風雨江邊騎馬是官人借我
孤舟南渡
　(慎按以上四首王氏本所無今/從宋刻本及施氏原本編録)
　　李憲仲哀詞(并引/)
　同年友李君諱惇字憲仲賢而有文不幸早世軾不
　及與之遊也而識其子廌有年矣廌自陽翟見余於
　南京泣曰吾祖母邊母馬前母張與君之喪皆未塟
　貧不敢以飢寒為戚顧四喪未舉死不瞑目矣適㑹
　故人梁先吉老聞余當歸陽羡以絹十匹絲百兩為
　贐辭之不可乃以遺廌曰此亦仁人之餽也既又作
　詩以告知君與廌者庶幾皆有以助之廌年二十五
　其文曄然氣節不凡豈終窮者哉
大夢行當覺百年特未滿遑哀已逝人長眠寄孤舘念
我同年生意長日月短鹽車困騏驥烈火廢圭瓚後生
有奇骨出語已精悍蕭然野鶴姿誰復識中散有生寓
大塊死者誰不窽嗟君獨久客不識黄土煖推衣助孝
子一溉滋湯旱誰能脱左驂大事不可緩
　　贈眼醫王(宋刻本/有生字)彦若
鍼頭如麥芒氣出如車軸間關脉絡中性命寄毛粟而
况清淨眼内景含天燭琉璃貯沆瀣輕脆不任觸而子
於其間來往施鋒鏃笑談紛自若觀者頸為縮運鍼如
運斤去翳如拆屋常疑子善幻他技雜符祝子言吾有
道此理君未矚形骸一塵垢貴賤兩草木世人方重外
妄見瓦與玉而我初不知刺眼如刺肉君看目與翳是
翳要非目目醫苟二物易分如麥菽寧聞老農夫去草
更(一作/易)傷穀鼻端有餘地肝膽分楚蜀吾於五輪間蕩
蕩見空曲如行九軌道並驅無擊轂空花誰開落明月
自朏朒請問樂全堂忘言老尊宿(公自注彦若樂全/先生門下醫也)
　鍼芒(後漢書陳忠疏云臣聞輕者重之端/小者大之源故潰隄蟻孔氣洩鍼芒)氣出(針炙/經鍼)
　(入三分得/氣即瀉)清淨眼(楞嚴經吾今為汝建大法幢亦令/十方一切衆生獲妙微密性淨明)
　(心得清凈眼注云見離眚/病廓然分照曰清凈眼)琉璃(楞嚴經佛告阿難如/汝所言潛根内者猶)
　(如琉璃彼人當以琉璃籠/眼當見山河見琉璃否)目翳(龍木論目患有圓翳/氷翳滑翳濇翳散翳)
　(浮翳深翳横翳偃月翳棗花翳白翳黒翳胎翳花翳/玉翳諸名傳燈録百丈云若作佛見法見但是一切)
　(冇無等見/名眼翳)五輪(龍木論有五輪八廓内外之障血輪/屬心水輪屬腎氣輪屬肺風輪屬肝)
　(肉輪屬/脾臟)空花(龍木總論凡眼初患之時眼前多見/蠅飛花發垂蟢薄烟輕霧漸漸失明)
　　與歐育等六人飲酒
忽驚春色二分空且看樽前半丈紅苦戰知君便白羽
倦游憐我憶黄封年來齒髪老未老此去江淮東復
東記取六人相㑹處引杯看劒坐生風
　　觀杭州鈐轄歐育刀劒戰袍
青綾衲衫暖襯甲紅線勒帛(宋刻本/作巾)光遶脇禿襟小袖
雕鶻盤大刀長劒龍蛇柙(宋本/作挿)兩軍鼓譟屋瓦墜紅塵
白羽紛相雜將軍恩重此身輕笑履鋒鋩如一揷(宋刻/本作)
(搯/)書生只肯坐帷幄談笑毫端㺯生殺呌呼擊鼓催上
竿猛士應憐小兒黠試問黄河夜偷渡掠面驚沙寒霎
霎何如大艦日髙眠一枕清風夢(宋刻本/作過)苕霅
　鈐轄(注別/見)勒帛(老學庵筆記予童時見前輩猶繫頭/巾帶於前背子背及腕下皆垂帶長)
　(老言背子率以紫勒帛繫之散腰則/謂之不敬至蔡太師為相始去勒帛)
　　王伯敡所藏趙昌花四首
　　　梅花
南行度關山沙水清練練行人已愁絶日暮集微霰殷
勤小梅花髣髴吳姬面暗香隨我去回首驚千片至今
開畫圖老眼凄欲泫幽懷不可寫歸夢君家倩
　王伯敡(字廷老/注别見)趙昌(廣川畫䟦趙昌劒南人畫花果/初師滕昌祐後過其藝夏士良)
　(圖繪寳鑑趙昌字昌之善畫花果作折枝有生/意敷色尤造其妙不特形似直與花傳神也)關山
　(嶺名注别見本集有梅花二絶/句先生初赴黄州道中作也)
　　　黄葵
弱質困夏永奇姿蘇曉(一作/晩)凉低昂黄金杯照耀初日
光檀心紫(各本作/自者訛)成暈翠葉森有芒古來寫生人妙絶
誰似昌晨粧與午醉真態含隂陽君看此花枝中有風
露香
　黄金杯(本草黄蜀葵似蜀葵别是一種夏末開花淺/黄色葉心下有紫檀色旦開午收暮落亦呼)
　(側金/盞花)
　(慎按許彥周詩話云寫生之句取其形似故詞多迂/弱東坡黄葵詩云擅心紫成暈翠葉森有芒揣摸刻)
　(骨造語壯麗後世莫及云云据此則自成暈當作/紫成暈與本草方合向來諸刻本俱訛今改正)
　　　芙蓉
清飈巳拂林積水漸收潦溪邊野芙蓉花水相媚好坐
看池蓮盡獨伴霜菊槁幽姿强一笑暮景迫摧倒凄凉
似貧女嫁晚驚衰蚤誰寫少年容樵人劒南老(公自注/趙昌自)
(題其畫云/劒南樵叟)
　劒南老(歸田録趙昌寫生逼真筆法較俗無古人挌/致然時未有其比昌每題末自稱劒南樵叟)
　嫁晩(白居易晩桃花詩/貧家養女嫁常遲)
　　　山茶
蕭蕭南山松黄葉隕勁風誰憐兒女花散火冰雪中能
傳嵗寒姿古來惟丘翁趙叟得其妙一洗膠粉空掌中
調丹砂染此鶴頂紅何須誇落墨獨賞江南工
　　寄吳徳仁兼簡陳季常
東坡先生無一錢十年家火燒凡鉛黄金可成河可塞
只有霜鬢(一作/鬚)無由𤣥龍丘居士亦可憐談空說有夜
不眠忽聞河東獅子吼拄杖落手心茫然誰似濮陽公
子賢飲酒食肉自得僊平生寓物不留物在家學得忘
家禪門前罷亞十頃田清溪繞屋花連天溪堂醉臥呼
不醒落花如雪春風顛我游蘭溪訪清泉已辦布襪青
行纒稽山不是無賀老我自興盡囘酒船恨君不識顔
平原恨我不識元魯山銅駝陌上㑹相見握手一笑三
千年
　吳徳仁(宋史吳瑛蘄春人以父遵路廕仕至虞部員/外郎致仕歸有田僅足自給臨溪築屋種花)
　(釀酒客至必醉人咸愛其樂易而敬其髙張文潛宛/丘集吳大夫墓志公諱瑛字徳仁龍圖閣學士贈太)
　(尉遵路之子年四十六以虞部員外郎知郴州官罷/歸京師即上書請致仕士大夫凡知公者相率賦詩)
　(飲餞於都門既謝事歸蘄春/元祐間䀻不起卒年八十四)龍丘居士(洪容齋三筆/陳季常自稱)
　(龍丘先生好賔客喜畜聲妓然妻栁氏極兇妬故東/坡詩云云河東獅子指栁氏也黄山谷有與季常簡)
　(云審栁夫人時需醫藥公暮年來想漸求清净姬媵/無新進矣夫人復何所念而致疾耶則栁氏妬名固)
　(彰著於外是以二公皆言之劉辰翁云河東獅子暗/用杜詩河東女兒身姓栁為戲西清詩話亦云季常)
　(自以為飽禪學而其妻栁氏頗/悍忌故東坡因詩戯之云云)溪堂(名勝志溪堂在/蘄州治南至和)
　(中吳瑛隱居也司馬温公寄吳比部之子壯年歸/蘄春詩云一朝投紱真髙士萬巻藏書舊世家)蘭
　溪清泉(苕溪漁隱載坡云黄州東三十里為沙湖予/將置田其間因往相田得疾聞龎安常善醫)
　(遂往求療與之同遊清泉寺在蘄水郭門外二里許/有王逸少洗墨泉水極甘下臨蘭溪溪水西流是日)
　(與之極/飲而歸)稽山賀老(李白詩稽山無賀老空棹酒船回/先生常至蘄州欲訪徳仁而未果)
　(彼此兩不相識故結處復用/薊子訓事言終當相遇也)銅駝陌(太平寰宇記洛/陽有銅駝街陸)
　(機洛陽記云漢鑄銅駝二枚在宫南四㑹道頭夾路/相對俗語曰金馬門外聚羣賢銅駝陌上集少年言)
　(人物之/盛也)
　(慎按苕溪漁隱叢話曰詩中所云龍丘居士即陳季/常濮陽公子即吳徳仁又云稽山不是無賀老我自)
　(興盡回酒船葢欲訪徳仁未成也李白詩稽山無賀/老空棹酒船回用此事也又云恨君不識顔平原東)
　(坡自謂恨我不識元魯山謂徳仁也結言終當相見/如薊子訓之徒者一篇詩意如序有倫有理潘子真)
　(但只言稽山不是無賀老以下六句為徳仁作/不知濮陽公子復是何人母乃與詩題相戾乎)
　　題王逸少帖
顛張醉素兩禿翁追逐世好稱書工何曾夢見王與鍾
妄自粉飾欺盲聾有如市娼抹青紅妖歌嫚舞眩兒童
謝家夫人澹丰容蕭然自有林下風天門蕩蕩驚跳龍
出林飛鳥一掃空為君草書續其終待我他日不忩忩
　顛張醉素(寳泉述書賦注張旭吳郡人俗號張顛書/苑菁華懷素家長沙㓜而事佛經禪之暇)
　(頗好筆翰許瑝贈詩云醉來信手兩三行醒後却/書書不得錢起贈詩云狂來輕世界醉裏得真如)草
　書(庾肩吾書品論云草勢起於漢時解散𨽻法用以/赴急者本因草創之義故曰草書建初中京兆杜)
　(撡始以善草得名述書賦注云杜度漢章帝時人工/於章草崔瑗父子繼能羅暉趙襲亦法此藝張伯英)
　(因而變之以成今草世稱/一筆書即草書之祖也)忩忩(與匆匆同顔之推家/訓世中書翰多稱勿)
　(勿相承如此莫知其由或言此匆匆之殘缺耳按説/文勿者州里所建之旗象其三斿之形所以促民事)
　(故匆遽者稱勿勿據此則匆匆當作勿勿先生用以/叶韻亦踵世俗相傳之訛又按書苑菁華𢎞農張芝)
　(善草書每書云匆匆不暇/草書則匆匆字相承久矣)
　　書林逋詩後
吳儂生長湖山曲(一作/麓)呼吸湖光飲山綠不論世外隱
君子傭奴販婦皆氷玉先生可是絶俗人神清骨冷無
由俗我不識君曾夢見瞳子瞭然光可燭遺篇妙字處
處有歩遶西湖看不足詩如東野不言寒書似西臺差
少肉平生髙節巳難繼將死微言猶可録自言不作封
禪書更肯悲吟白頭曲(公自注逋臨終詩云茂陵他/日求遺草猶喜初無封禪書)我
笑吳人不好事好作祠堂傍修竹不然配食水僊王一
盞寒泉薦秋菊(公自注湖上/有水仙王廟)
　林逋(宋史隱逸傳林逋字君復錢塘人少孤力學不/為章句恬淡弗趨榮利初遊江淮間久之歸杭)
　(結廬西湖之孤山二十年足不及城市真宗賜粟帛/詔長吏嵗時勞問自為墓於廬側不娶無子教兄之)
　(子宥登進/士甲科)遺篇(隆平集林逋喜為詩澄澹峭特多奇/句既就稿輙棄之好事者往往竊記)
　(所傳尚三/百餘首)水僊王(咸淳臨安志水僊王廟在西湖第/三橋北然南宋時袁韶記畧云或)
　(言廣潤龍君祠即水仙王廟按錢塘水僊王事始見/於蘇詩僊之廟於湖公時葢無恙後莫知廟所在故)
　(趙䕫注蘇公詩考騐無所得乃序夢中諉/以茫昧使龍君之祠是趙復奚所疑哉)
　　和仲伯達
歸山嵗月苦無多尚有丹砂奈老何繡谷只應花自染
鏡潭長與月相磨君方傍海看初日我已横江擊素波
人不我知斯我貴不須雷雨起龍梭
　　春日
鳴鳩乳燕寂無聲日射西窗潑眼明午醉醒來無一事
只將春睡賞春晴
　　贈袁陟
是身如虚空萬物皆我儲胡為强分别百金買田廬不
見袁夫子神馬載尻輿游乎無何有一飯不願餘官湖
為我池學舍為我居何以遺子孫此身自籧篨薰風暗
楊栁秋水靜芙蕖應觀我知子不怪子知魚
　袁陟(不詳何許人曽南豐有答袁陟書韓/魏公有和袁陟節推龍興寺芍藥詩)身如虚空
　(維摩經是身為/空離我之所)籧篨(用晉書皇甫謐傳以籧篨裏/尸之義注詳讀道藏詩下)
　　蘇子容母陳夫人挽詞
蘇陳甥舅真氷玉正始風流起頺俗夫人髙節稱其家
凛凛寒松映修竹雞鳴為善日日新八十三年如一晨
豈惟室家宜壽母實與朝廷生異人忘軀殉國乃吾子
三仕何曾知慍喜不須(宋刻本/作煩)擁笏强垂魚我視去來
皆夢爾誦詩相挽真區區墓碑千字多遺餘他年太史
取家傳知有班昭續漢書
　蘇子容(宋史蘇頌南安人父紳塟丹陽因家焉第進/士韓琦富弼為相同表其亷退神宗朝知婺)
　(州泝桐廬江水暴迅舟欲覆母在舟中幾溺矣頌哀/號赴水舟忽自正母甫及岸舟覆人以為純孝所感)
　(元祐初自吏部侍郎遷尚書五年擢尚書左丞尋拜/僕射上章辭位以中太一宫使居京口徽宗立進爵)
　(趙郡/公)三仕(東都事畧神宗朝頌召試知制誥前秀州/判官李定改太子中允除監察御史裏行)
　(宋敏求封還詞頭翼日復下頌當制奏定不由銓考/擢授朝列不緣御史薦寘憲臺隳紊法制未敢具草)
　(次至李大臨亦封還於是並落知制誥天下謂之三/舍人久之頌復集賢院學士擢知開封府祥符縣令)
　(孫純有罪頌坐失出貶秘書監/知濠州改凔州召還判吏部)
　　神宗皇帝挽詞三首
文武固天縱欽明又日新化民何止聖妙物獨稱神政
已三王上言皆六籍醇巍巍本無象刻畫愧孤臣
　妙物稱神(易繫辭神也者妙/萬物而為言者也)
未易名堯徳何須數舜功小心仍致孝餘事及平戎典
禮從周舊官儀與漢隆誰知本無作千古自承風
接統真千嵗膺期止一章周南稍留滯宣室遂凄凉病
馬空嘶櫪枯葵已泫霜餘生臥江海歸夢泣嵩邙
　(許彦周詩話東坡受知神廟雖謫而實欲用之東坡/微解此意後作挽詞病馬空嘶櫪四句云云非深悲)
　(至痛不能/道此語)
　　　　慎按宋史神宗崩於元豐八年乙丑三月戊
　　　　戌先生奉諱時方在南都挽詞必此時作施
　　　　氏原註編入五月以後似失次第今詮正
　　過文覺顯公房
斕斑碎玉養菖蒲一勺清泉滿石盂凈几明窗書小楷
便同爾雅注蟲魚
　　　　慎按此詩施氏原本不載補註編續補下巻
　　　　以外集考之載在第六卷題云過揚州壽寜
　　　　大覺顯公房今据此移編
　　歸宜興留題竹西寺三首
十年歸夢寄西風此去真為田舍翁剩覓蜀岡新井水
要擕鄉味過江東
　歸宜興(周益公題橘頌帖云公以元豐七年量移汝/海四月離黄五月訪文定公於筠七八月之)
　(交留連金陵九月間抵宜興十月二日寫此帖聞真/通觀側郭知訓宅即其所館不知凡留幾日巳而至)
　(泗州遇嵗除八年正月四日乃行道中上書乞常州/三月六日至南京被㫖從所請回次維揚有歸宜興)
　(留題竹西三絶葢五月一日也朱存理鐵網珊瑚載/東坡楚頌帖云吾來陽羡入荆溪意思豁然如愜平)
　(生之欲逝將歸老殆是前縁當買一小園種柑橘三/百本作一亭名曰楚頌元豐七年十月二十日書周)
　(孟公又云公以元豐八年五月得請常州居住是月/起守文登自此出入侍從以及南遷迨建中靖國辛)
　(巳北歸竟薨於常集中班班可考種橘之約遂墮𣺌/茫矣公熈寧中倅杭沿檄常潤間賦詩云惠泉山下)
　(土如濡陽羡溪頭米勝珠又有買牛欲老之句卜居/權輿於此元祐八年辨御史黄慶基論買田事云責)
　(黄州日買得宜興姓曹人一契田叚因其爭訟無理/轉運司已差官斷遣不欲與小人爭利許其將原價)
　(收贖云云今公孫曽猶食此田豈曹氏理屈而復取/贖耶○慎按朱冠卿宜典續圖經云東坡初買田黄)
　(土村田主曹姓者已鬻而造訟有司已察而斥之東/坡移牒卒以田歸之則先生子孫所食者非曹氏之)
　(田也益公特未/細考故云爾)蜀岡新井(海録碎事蜀岡自西北來/至揚州竹西亭乃絶太平)
　(寰宇記今枕禪智寺即隋之故宫岡有茶園揚州志/禪智寺側為崑丘臺即蜀岡也方輿紀勝大明寺在)
　(蜀岡側水記云劉伯芻/品大明寺井水為第五)
道人勸飲雞蘇水童子能煎鶯(從宋刻本/當作罌)粟湯暫借藤
牀與瓦枕莫教辜負竹風凉
　雞蘇水(詳見二十巻/石芝詩註中)罌粟湯(本草罌子粟一名水囊/中有白子極細可煮粥)
　(和飲食清異録昭宗在藩嘗幕屬各賜法乳湯葢罌/中粟所煎者子由藥苗詩罌小如罌粟細如粟研作)
　(牛乳烹為佛粥栁槌石缽煎/以蜜水便口利喉調肺養胃)
此生已覺都無事今嵗仍逢大有年山寺歸來聞好語
野花啼鳥亦欣然
　大有年(穀梁傳五穀大熟為大有/年詩鄭箋豐年大有年也)山寺(揚州山/光寺也)
　(葉石林避暑録云子瞻山光寺詩野花啼鳥亦欣然/之句其辨説甚明葢為哲宗初即位聞父老頌美之)
　(言而云然神宗奉諱在南京而詩作於揚州余嘗至/其寺親見當時詩刻後書作詩日月今猶有其本葢)
　(自南京回陽羡時也始過揚州則未聞諱既歸至揚/州則奉諱在南京事不相及尚何疑乎近見子由作)
　(子瞻墓志乃云公至揚州常人為公買田書至公喜/作詩有聞好語之句乃與辨辭異豈為志時未嘗深)
　(考而訛耶然此言出於子由不可有二以啓後世之/疑余在許昌時志猶未出不及見不然當以告迨與)
　(過/也)
　　廣陵後園題申公扇子
露葉風枝曉自勻緑隂青子净無塵閒吟遶屋扶疎句
須信淵明是可人
　申公(按邵氏聞見後録云吕申公帥維揚東坡自黄/移汝經由見之申公置酒酒罷行後圃中東坡)
　(即几案間筆墨書歌者團扇云云又考宋史吕公著/於元豐五年以資政學士出知定州又知揚州元祐)
　(初入相加太師封申國公當元豐之末正其知/揚州日也施氏補註以為章子厚者謬今駁正)
　　　　慎按此詩施氏原本不載補註本載續補下
　　　　巻今据外集及邵氏聞見録移編
　　與孟震同遊常州僧舍三首
年來轉覺此生浮又作三吳浪漫遊忽見東平孟君子
夢中相對説黄州
　東平(沿革表云東平國漢初之濟東國及大/河郡也隋大業中改東平郡宋為鄆州)孟君子
　(施氏補注引先生君子泉銘序今本集失載全篇見/鐵網珊瑚畧云余謫居黄州通判承議郎孟震字亨)
　(之頗與予相善光州太守曹九章以書遺予曰朝中/士大夫謂之孟君子震鄆人及進士第宇中有一泉)
　(甚清子由為之記云云與施/氏補註所引小異附録於此)
湛湛清池五月寒小山無數碧巑岏穉杉戢戢三千本
且作凌雲合抱看
　五月(周必大云公同孟震游常州僧舍有湛湛清池/五月寒之旬而謝表云今月二十二日到常州)
　(訖即五/月也)
知君此去便歸耕笑指孤舟一葉輕待向三茅乞靈雨
半篙流水送君行
　　常州太平寺法華院薝蔔亭醉題
六花薝蔔林間佛九節菖蒲石上僊何似東坡鐵拄杖
一時驚起野狐禪
　太平寺野狐禪(並注/見前)
　　　　慎按此詩施氏原本不載新刻本載續補遺
　　　　下巻中今因地附編
　　贈常州報恩長老二首
碧玉盌盛紅瑪瑙井華水養石菖蒲也知法供無窮盡
試問禪師得飽無
　報恩(史能之咸淳毘陵志感慈寺本顯慶寺一名報/恩在武進縣東八里唐顯慶中建宋元祐三年)
　(胡右丞宗愈/請為墳刹)井華水(本草注井華水平旦第一汲者/是杜甫詩兒童汲井華慣捷缾)
　(在/手)
薦福老懷真巧便凈慈兩本更尖新凴師為作鐵門限
凖備人間請話人
　薦福(咸淳臨安志薦福寺在鹽官縣西三十里有第/一代尚禪師塔師姓曹氏出家遍歴叢林後歸)
　(舊隱更薦福為禪/居張無垢有記)老懷(釋氏稽古畧天衣禪師名義/懐樂清陳氏子天聖間試經)
　(得度七坐道塲其/傳法弟子為宗本)凈慈兩本(五燈㑹元慧林圓照禪/師宗本世稱大本無錫)
　(管氏子出家謁天衣禪師得悟首開法於平江瑞光/寺熙寧中陳襄守杭請師移住凈慈續燈録杭州凈)
　(慈善本禪師娃董氏嘉祐八年往京師地藏院得度/東遊至蘓禮圓照本禪師於瑞光執侍五年元豐中)
　(住雙林遷凈/慈世稱小本)
　　次韻答賈耘老
五年一夢南司州飢寒疾病為子憂東來六月井無水
仰看古堰横奔牛平生管鮑子知我(宋刻本作/我知子)今日陳
蔡誰從丘夜航爭度(宋刻本/作路)泥水澁牽挽直欲來瓜洲
自言嗜酒得風痺故鄉不敢居温柔定將泛愛救溝壑
衰病不復從前樂今年太守真臥龍笑語炎天出氷雹
時低九尺蒼須髯過我三間小池閣故人改觀爭來賀
小兒不信猶疑錯為君置酒飲且哦草間秋蟲亦能歌
可憐老驥真老矣無心更秣天山禾
　賈耘老(名收注/見前)南司州(唐書地理志黄州黄陂縣武/徳三年以縣置南司州輿地)
　(紀勝南司州在古黄州西南四十里獨家村元和郡/縣志南司州本西陵縣地劉表以地當江漢之口遣)
　(黄祖築城為鎮名黄/城鎮後改黄陂縣)奔牛(十道志萬策湖中有銅牛/人逐之上東山入土掘之)
　(走至此今柵口及堰皆以奔牛為名名勝/志奔牛臺在常州武進縣北三十五里)今年太守
　(勞鉞湖州志滕元發以元豐末知湖州本集與元發/尺牘云郡人有賈耘老者有行義極能詩公擇子厚)
　(皆禮異之願公時一顧慰其牢落及先生得請歸常/又答滕書云耘老至辱手書及道起居之詳云云詩)
　(中所云太守正指元發也葢元發因先生/之言必致禮於耘老故中叚述其辭如此)九尺蒼須
　髯(後漢書趙壹傳體貌魁梧身/長九尺美須豪眉望之甚偉)小池閣(賈所居名浮/暉閣注詳前)
　　墨花(并引/)
　世多以墨畫山水竹石人物者未有以畫花者也汴
　人尹白能之為賦一首
造物本無物忽然非所難花心起墨暈春色散毫端縹
緲形纔具扶疎態自完蓮風起(宋刻本/作盡)顛(一作/傾)倒杏雨
半摧殘獨有狂居士求為黒牡丹兼書平子賦歸向雪
堂看
　尹白(夏士良圖繪寳鑑尹白專工/墨花習花光梅扶疎縹緲)
　　送竹几與謝秀才
平生長物擾天真老去歸田只此身留我同行木上座
贈君無語竹夫人但隨秋扇年年在莫鬭瓊枝夜夜新
堪笑荒唐玉川子暮年家口若為親
　木上座(傳燈録本空叅夾山上堦禮拜山問闍黎與/甚麽人同行本曰木上座遂同到堂下取拄)
　(杖擲/山前)竹夫人(侍兒小名録云東坡寄栁子玉詩聞道/牀頭惟竹几夫人應不解卿卿又送竹)
　(几與謝秀才詩云贈君無語竹夫人葢俗謂竹几為/竹夫人也山谷云竹夫人乃凉寢竹器憩臂休膝非)
　(夫人之職而冬夏青青竹/之所長故名之曰青奴)
　　溪隂堂
白水滿時雙鷺下緑槐髙處一蟬吟酒醒門外三竿日
卧看溪南十畝隂
　溪隂堂(髙齋詩話云東坡過真州范氏溪堂詩云云/葢用老杜兩箇黄鸝鳴翠栁一首詩意也据)
　(此則溪隂堂當在真州但以詩語考之與先生/過真州時景物不合姑仍依施氏原本編此)
　　次韻許遵
蒜山渡口挽歸艎朱雀橋邊看道裝供帳已應煩百兩
擊鮮毋久溷諸郎問襌時到長干寺載酒閒過緑野堂
此味只憂兒輩覺逢人休道北窗凉
　蒜山渡(陸游南唐書馬仁裕傳初給使烈祖署為右/職烈祖鎮潤州仁裕監蒜山渡首聞朱瑾之)
　(亂馳入白之烈祖即日渡江定/亂按太平寰宇記即京口渡也)朱雀橋(晉書成帝沿/淮設航二十)
　(有四有青溪朱雀等名按晉帝建朱雀門上用兩銅/雀故朱雀航以之得名王敦作亂溫嶠令焚航始用)
　(杜預浮橋法代之按今鎮淮橋/在聚寳門内乃朱雀橋故址)長干寺(梁京寺記建/康南五里有)
　(大長干小長干東長干並是/地名梁武帝初起長干寺)
　(慎按許仲塗名遵先生有次韻滕元發許仲塗詩見/上巻時許方知潤州今此詩云云意仲塗自潤罷官)
　(往金陵有詩寄先/生復次韻送之也)
　　贈章黙(并引/)
　章黙居士字志明生公侯家才性髙爽棄家求道不
　蓄妻子與世無累而父母與兄之喪貧不能舉以是
　眷眷世間不能無求於人余深哀其志既有以少助
　之又取其言為詩以贈其行庶幾有哀之者
章子親未塟餘生抱羸疾朝吟噎鄰里夜淚腐茵席前
年黒花生今嵗白髪出身隨日月逝恨與天地畢願求
不毛田親築長夜室難從王孫裸未忍夏后堲五陵多
豪士百萬付一擲心知義財難甘就貧友乞不辭毛髪
(宋刻本/作粟)施行自丘山積此志茍朝遂夕死真不戚誓求
無生理不踐有為迹棄身尸陀林烏鳶(宋刻本/作烏)任狼籍
　尸陀林(翻譯名義尸陀此翻寒林此林多死尸/人入畏寒也又名恐畏林一名晝暗林)
　
　
　
　
　蘇詩補註巻二十五
欽定四庫全書
　蘇詩補註巻二十六　翰林院編修查慎行撰
　古今體詩五十一首(元豐乙丑五月後起知登州十/月到任十一月以禮部郎還朝)
　(除起居/舍人作)
　　送穆越州
江海相望(宋刻本/作忘)十五年羡公松柏蔚蒼顔四朝耆舊
冰霜後兩郡風流水石間舊政猶傳蜀父老先聲已振
越溪山尊前俱是蓬萊守莫放髙樓雪月閒
　四朝(慎按自仁宗天聖元年癸亥至元豐八年乙丑/已是六十三年若更遡而上之以實四朝耆舊)
　(之語則穆東美在真宗朝已應從宦恐/無此理王注以為歴仕四朝不知何据)
　　小飲公謹(一本/作瑾)舟中
青泥赤日午相烘走訪(一作/扣)船窗栁影中輟我東坡無
限睡賞(一作/當)君南浦不貲風坐觀邸報談迂叟(公自注/是日坐)
(中觀邸報云叟/押入門下省)閒説滁山憶醉翁(公自注鄧/滁人也)此去澄江
三萬頃只應明月照還空
　　　　慎按宋制兩府有除拜未受命先押入以示
　　　　不凖辭免之意司馬温公行狀哲宗即位詔
　　　　除公知陳州過闕入見至則拜門下侍郎以
　　　　宰輔編年録考之元豐八年五月事先生是
　　　　時亦起知登州途中聞司馬入相之命故自
　　　　注云是日坐中觀邸報叟押入門下省施氏
　　　　補註脱去押字門字遂不成語今補正又按
　　　　此詩施氏原本不載今据外集編此
　　金山妙髙臺
我欲乘飛車(石刻作/輕舟)東訪赤城(石刻/作松)子蓬萊不可到弱
水三萬里不如金山去清風半帆耳中有妙髙臺雲峯
自孤起仰觀初無路誰信平如砥臺中老比丘碧眼照
窗几巉巉玉為骨凛凛霜入齒機鋒不可觸千偈如翻
水何須尋徳雲即此比丘是長生未可(石刻/作暇)學請學長
不死
　飛車(墉城集仙録王母所居閬風之苑有城千里玉/樓十二左帶瑶池右環翠水非飈車羽輪不可)
　(到列子奇肱國/民能造飛車)赤城(按神僊傳謝自然聞司馬承禎/居玉霄峯遂詣焉後告别承禎)
　(挈一席投之入海泛於波上俄至一山有道士曰蓬/萊隔弱水此去三千里非舟楫可行非飛僊莫到承)
　(禎名在丹臺身居赤城乃良師也据此則詩中赤松/子應作赤城子指司馬子微而言與下二句相合人)
　(謝傳本云三千里施氏補註則云三萬里明明改易/以就詩句注家似此者甚多雖無係輕重必為駁正)
　(者惡其傅/㑹遷就也)蓬萊(續博物志蓬萊山使髙麗者望之甚/逺前後峭㧞其島屬昌國縣島人云)
　(蓬萊三僊人越弱水三萬里不/應指顧間便見此外不復見山)妙髙臺(京口三山志/金山初名浮)
　(玉山亦名伏牛山山之東有善財/石野鶻多棲其山有臺曰妙髙)老比丘(時了元/住金山)不
　死(嵇康養生論世或有謂神僊/可以學得不死可以力致者)
　(慎按先生與佛印尺牘云妙髙詩聊應命耳今/日過召伯埭自此入塵土俠猾之鄉矣云云)
　　贈杜介(并引/)
　元豐八年七月二十五日杜幾先自浙東還與余相
　遇於金山話天台之異以詩贈之
我夢遊天台横空石橋小秋風吹菵露翠濕香嫋嫋應
真飛錫過絶磵度雲鳥舉意欲從之翛然已松杪微言
粲珠玉未説意先了覺來如墮空耿耿牕户曉羣生䧟
迷網獨達從古少杜叟子何人長嘯萬物表妻孥空四
壁振䇿念輕矯遂為赤城遊飛歩凌縹緲問禪不歸舍
屢為瓠壺繞何人識此志佛眼自照瞭(宋刻本/作燎)我夢君
見之卓爾非魔嬈僊葩發茗椀剪刻分葵蓼從今更不
出閉户閒騕褭時從佛頂巖馳下雙蓮沼
　杜介(字幾先/注見前)石橋(登真隱訣天台山在桐柏山後四/明山東南去天不逺路經油溪水)
　(深險清冷前有石橋路逕不盈尺長數十丈臨絶/澗惟忘其身然後能濟今名相山道書謂之玉堂)應
　真(晉書釋道安傳應真之侣也宋髙僧傳序/成飛錫之應真道山清話應真即羅漢也)墮空(傳/燈)
　(録此身如墮空/虛眼前皆白)赤城(述異記赤城一峯髙三百丈丹/壁􁉿石元和郡縣志赤城山在)
　(天台縣北六里土色皆赤狀如雲霞山下有洞在三/十六小天數赤城丹洞周三百里上有玉清平天)
　佛頂巖(天台記赤城西北至佛頂巖梁僧定光隱此/三年無人知者智顗至江陵夢光引至山顛)
　(曰汝當住此及顗至佛隴光曰金地吾已/居之汝宜往銀地今有金地嶺銀地嶺)雙蓮沼(名/勝)
　(志過金地嶺西北有寒風闕由闕東上為華頂峯乃/山之第八重最髙處自下望之若蓮花之蕚峯下數)
　(里有雙溪上天柱峯/轉左上下有二池)
　　余將赴文登過廣陵而擇老移住石塔相送竹西
　　亭下留詩為别
竹西失却上方老石塔還逢惠照師我亦化身東海去
姓名莫遣世人知
　文登(文獻通考登州文登縣有文登山齊乘春秋牟/子國後魏置東牟郡唐武徳中以文登縣置登)
　(州/)竹西上方(盛儀維揚志上方禪智寺在江都縣東/一名竹西寺蜀井在内即隋故宫也)
　石塔(維揚志石塔寺/即唐木蘭院)
　　　　慎按此詩施氏原本不載新刻本載續補下
　　　　巻今因題編次於此
　　附子由和
　　逺老陶翁好弟兄虎溪廬阜久逢迎何須更要經
　　平子清議從來貴士衡
　　别公擇
黍離不復閔宗周何暇雷塘弔一丘若問西來祖師意
竹西歌吹是揚州
　　　　慎按此詩施氏原本不載今從續補巻中改
　　　　編
　　贈葛葦(一本/作鞏)
竹椽茅屋半摧傾肯向蜂窠寄此生長恐波頭巻室去
欲將船尾載君行小詩試擬孟東野大草閒臨張伯英
消遣百年須底物故應憐我不歸耕
　大草(開按須溪云大草謂/張帖比他帖字大)
　　贈王寂
與君暫别不須嗟俯仰歸來鬢未華記取江南烟雨裏
青山斷處是君家
　　次韻孫莘老斗野亭寄子由(在邵/伯堰)
落帆(别本作/㡌訛)謝公渚日脚東西平孤亭得小憩暮景含
餘清坐待斗與牛錯落挂南甍老僧如夙昔一笑意巳
傾新話出故人舊事疑前生吾生七往來送老海上城
逢人輙自哂得魚不忍烹似聞績溪老復作東都行小
詩如秋菊豔豔霜中明過此感我言長篇發春榮
　斗野亭(盛儀維揚志邵伯鎮有斗/野亭以揚州分野屬斗也)謝公渚(晉書太康/十一年謝)
　(安鎮廣陵於城東北二十里築壘名曰新城樂史太/平寰宇記廣陵縣有邵伯堰在新城北二十里謝公)
　(所築有斗門在縣東北四十里合凟渠有/小渠東去七里入艾陵湖其西為白茆湖)老僧(名榮/斗野)
　(主人也見/欒城集注)績溪老(按年譜子由時自筠州移知績/溪縣尋以校書郎被召入京)
　　附孫莘老原唱
　　淮海無林丘曠澤千里平一渠閑防(缺一/字)物色故
　　不清老僧喜穿築北户延朱甍簷楯斗杓落簾幃
　　河漢傾平湖杳無涯湛湛春波生結纜嗟已晩不
　　見芙蓉城尚想紫芡盤明珠出新烹平生有微尚
　　一舟聊寄行遇勝輙偃蹇霜須刷澄明可待齒牙
　　豁歸與謝浮榮
　　(慎按黄山谷集云外舅孫莘老守蘇州留詩斗野/亭云云時元豐三年庚申也莘老集世不傳此詩)
　　(從淮海集采出山谷少遊張琬/張芸叟皆有次韻詩不具録)
　　附子由和(欒城集原題和子瞻次孫覺諌/議韻題邵伯閘上斗野亭見寄)
　　扁舟未遽解坐待兩閘平濁水汙人思野寺為我
　　清昔遊有遺咏枯墨存髙甍故人獨未來一尊誰
　　與傾北風吹微雲暮寒依月生前望䢴溝路却指
　　鐵甕城茅簷卜兹地江水供晨烹試問東坡翁畢
　　老幾此行奔馳力不足隱約性自明早為歸耕計
　　免慙老僧榮(自注僧榮斗野主人也子瞻將卜居/丹陽蒜山下此亭正當歸路故云爾)
　　送楊傑(并引/)
　無為子嘗奉使登太山絶頂雞一鳴見日出又嘗以
　事過華山重九日飲酒蓮花峯上今乃奉詔與髙麗
　僧統游錢塘皆以王事而從方外之樂善哉未曽有
　也作是詩以送之
天門夜上賔出日萬里紅波半天赤歸來平地看跳丸
一㸃黄金鑄秋橘太華峯頭作重九天風吹灧黄花酒
浩歌馳下腰帶鞓醉舞崩崖一揮手神遊八極萬緣虚
下視蚊雷隱汙渠大千一息八十反笑厲東海騎鯨魚
三韓王子西求法鑿齒彌天兩勍敵過江風急浪如山
寄語舟人好看客
　楊傑(宋史文苑傳楊傑字次公無為人第進士元祐/中為禮部員外郎自號無為子東都事畧楊傑)
　(元豐年官太常者數任/一時禮文傑與討論)黄金鑄秋橘(抱朴子微旨篇/始青之下日與)
　(月兩半同昇合成一出彼玉/池入金室大如彈丸黄如橘)太華峯(華岳志中峯曰/蓮花峯東峯曰)
　(僊人掌西峯曰巨靈足南峯曰落雁/峯西北曰毛女峯東北曰雲臺峯)腰帶鞓(太華峯/上地名)
　(西華山志失載按陸游感舊詩亦有青/城山裏屏風叠太華峯頭腰帶鞓之句)三韓王子(文/獻)
　(通考熙寧八年髙麗玉運遣其弟僧統來朝問求佛/法并獻經像教苑遺事髙麗國名文宗仁孝王第四)
　(子出家名義天元豐八年乙丑冬航海至明州上表/乞游中國詔以楊傑館伴所至二浙淮南京東諸路)
　(迎餞如夏國禮徧訪三學宗工初抵鄞師事明智中/立而友法鄰請跋教乘造杭州上天竺以弟子禮事)
　(慈辨過潤州金山以禪䂓展拜佛印禪師了元元據/坐受禮楊傑以為疑佛印曰不如是何以示華夏師)
　(法/耶)
　(慎按義天游錢塘乃元祐元年事通考以/為熙寧八年王注以為元祐二年俱訛)
　　附子由次韻
　　人言長安逺如日三韓住處朝日赤飛帆走馬入
　　齊梁却渡吳江食吳橘玉門萬里惟言九行人泪
　　墮陽關酒佛法西來到此間徧滿曽如屈伸手出
　　家王子身心虚飄然渡海如過渠逺來欲見傾盆
　　雨屬國真逢戴角魚至人無心亦無法一物不見
　　誰為敵東海東邊定有無拍手笑作中朝客
　　次韻送徐大正(公自注嘗與余約卜隣於江淮間/將赴登州同舟至山陽以詩見送)
　　(留/别)
别時酒醆照燈花知我歸期漸有涯去嵗渡江萍似斗
今年並海棗如𤓰多情明月邀君共無價青山為我賖
千首新詩一竿竹不應空釣漢江槎
　徐大正(字得之東海人注見/二十四巻閑軒下)
　　楊康功有石狀如醉道士為賦此詩
楚山固多猿青者黠而壽化為狂道士山谷恣騰蹂誤
入華陽洞竊飲茅君酒君命囚巖間巖石為械杻松根
絡其足藤蔓縛其肘蒼苔眯其目叢棘哽其口三年化
為石堅瘦敵瓊玖無復號雲聲空餘舞杯手樵夫見之
笑抱賣易升斗楊公海中僊世俗那得友海邊逢姑射
一笑微俛首胡不載之歸用此頑且醜求詩紀其異本
末得細剖吾言豈妄云得之亡是叟
　楊康功(華隂人仕龍圖待制本集與康功尺牘云今/日大風孤舟掀舞雪浪中楊次公惠醖一壺)
　(醉中與公作醉道士石詩托楚守寄/去按康功曽使髙麗故稱為海中僊)
　(慎按陵陽室中語云東坡作文如天花變現初無根/葉不可揣測如醉道士石詩共二十八句却二十六)
　(句假説惟用二句收/拾此真千古絶調也)
　　附秦少游詩
　　黄冠初飲何人酒徑醉頺然不知久風吹化石楚
　　山阿藤蔓纒身蘚封口常隨白鶴一飛去但有衣
　　冠同不朽異物終為賢俊得野老田夫豈宜有華
　　隂楊公香案吏一見遂作忘年友日暮西垣視草
　　歸往往對之傾數斗大夢之間無定論啓母望夫
　　天所誘榖城或與子房期西域更為陳郍吼我疑
　　黄冠反見玩若此堅頑定醒否何當一笑凌蒼霞
　　顧謝世人聊舉手
　　附參寥詩
　　天官夜宴瓊樓春一官大醉頺穹旻飛光貫地若
　　素練百里雞犬聲紛紛吹風洗雨嵗月古化此頑
　　石良悲辛楚山之老頗知異濯以澗底清漪淪霓
　　裳彷彿認羽客楮冠數寸横秋雲空齋晝閒戲一
　　擊琅然哀韻還清真我聞天官天所陳雖復暫屈
　　終當伸烈風迅雷一朝作却上蒼蒼朝紫宸
　　迨作淮口遇風詩戲用其韻
我詩如病驥悲鳴向衰草有兒真驥子一噴羣馬倒養
氣勿吟哦聲名忌太早風濤借筆力勢逐孤雲掃何如
陶家兒遶舍覓梨棗君看押强韻已勝郊與島
　　過泗上喜見張嘉父二首
眉間氷雪照淮明筆下波瀾老欲平直得全生如許妙
不知形諜巳多名
　張嘉父(慎按施氏舊註張嘉父名大寧山陽人登元/豐八年第治春秋學以書問於先生答之曰)
　(此書自有妙用學者罕能領㑹多求之繩束中乃近/法家者流惟丘明識其用微見端兆欲使學者自得)
　(之故僕以為難未敢輕論也建中靖國初還自南海/首以書與錢濟明問嘉父今安在想日益不止時巳)
　(除春秋博士矣政和間為司勲郎張文潛作南山賦/以贈之其畧曰南山巖巖兮其下有人佩玉而握珠)
　(尅意魯叟之古經不習世儒之臆書其所居當是/泗之南山今為盱眙也此叚新刻本刪去今補録)形
　諜(莊子内誠不/解形諜成光)
空翠娛人意自還明窗一榻共秋閒㑹知名利不到處
定把清觴屬此山
　此山(按嘉父居泗州南山張文/潛嘗作南山賦以贈之)
　　　　慎按以上二首施氏原本不載今因題編次
　　次韻徐積
殺雞未肯邀季路裹飯先須問子來但見中年隱槐市
豈知平日賦蘭臺海山入夢方東去風雨留人得暫陪
若説峩眉眼前事(宋刻本/作是)故鄉何處不堪回
　徐積(東都事畧徐積字仲車山陽人少孤事母至孝/四十不婚不仕鄉人勉之就舉遂偕母至京師)
　(既登第未調官而母卒遂不復仕監司上其名以為/教授久之致仕歸山陽於是始娶後以壽終謚曰節)
　(孝處士○慎按王資深所撰仲車行狀畧云先生父/名石神童出身知融州羅城縣羅城君卒先生始三)
　(嵗既冠後從安定胡先生學治平三年登第以耳疾/不能從仕元祐元年就除揚州司户參軍楚州教授)
　(則東坡與相見時尚未授/職故有中年隱槐市之句)子來(藝苑雌黄云莊子子/輿與子桑友而霖雨)
　(十日子輿曰子桑殆病矣裹飯而往食之裹飯者子/桑非子來也先生詩訛然觀退之贈崔斯立詩云昔)
　(者十日雨子來寒且/飢其失自退之始矣)
　(慎按節孝先生集有贈子瞻四首皆/古體詩此首原作失去無從采録)
　　元豐七年有詔京東淮南築髙麗亭館密海二州
　　騷然有逃亡者明年軾過之嘆其壯麗留一絶云
簷楹飛舞垣墻外桑柘蕭條斤斧餘盡賜昆邪作奴婢
不知償得此人無
　髙麗(演繁露引南唐章僚海外行程記自海萊二州/須得西南風乃行與中國對者已在山東之東)
　(矣而其屬郡有康州者乃與明州相對康之鄰郡曰/武州其氣候正似餘姚則麗之與明又斜相對直微)
　(兼西北矣王溥五代㑹要髙麗本扶餘之别種都平/壤城在京師東五千一百里前王姓髙氏晉天成四)
　(年封權知國事王建為髙麗國王自後有國者皆王/氏徐競宣和奉使髙麗圖經熙寧四年髙麗國王王)
　(徽復修方貢神宗嘉其忠藎元豐三年四年連使來/朝六年徽卒命楊景畧為祭奠使錢勰為弔慰使七)
　(年七月自密之板橋航海而往哲宗踐阼使來奉慰/又來奉賀葉石林詩話髙麗遣使來朝神宗以張誠)
　(一館伴問其所以復朝之意對云其國主王徽常誦/華嚴經祈生中國一夕忽夢至京師備見城邑宮室)
　(之盛覺而為詩曰惡業因縁近契丹一年朝貢幾多/般移身忽到京華地可惜中宵漏滴殘宋史熙寧中)
　(髙麗遣使言欲逺契丹乞改途由明州赴闕郡縣供/頓無舊凖頗擾民詔立式頒下費悉官給本集論髙)
　(麗奉進狀云伏見熙寧以來髙麗入貢至元豐末十/六七年間兩浙淮南京東三路築城造船建立亭館)
　(所在騷然/公私告病)
　　懷仁(刻本作/口者訛)令陳德任新作占山亭二絶
尚父提封海岱間南征惟到穆陵關誰知海上詩狂客
占得膠西一半山
　懷仁(慎按外集作懐仁唐書地理志海州東海郡領/縣四懷仁其一也名勝志海州贑榆縣舊名懷)
　(仁太平寰宇記大海在城東十五里南接朐山/界北接懐仁界向來刻本俱訛作懐口今改正)穆陵
　(齊乘穆陵山在沂水縣北伏琛齊/記東山南龜山北穆陵山是也)占山亭(失/考)
我是膠西舊使君此山仍合與君分故應竊比山中相
時作新詩寄白雲
　膠西(按漢書文帝十六年分齊立膠西國都髙密輿/地廣記密州有膠西縣先生曽知密州故曰膠)
　(西舊使君非萊之膠州也水經注膠水北逕祝兹縣/故城東漢武帝封膠東康王子延為侯國後魏置膠)
　(州於此則萊之膠州乃膠東/也注引一統志繆今駁正)
　　　　慎按以上二首施氏原本不載新刻載續補
　　　　下巻以外集考之題中懷口當作懷仁今据
　　　　此改正移編
　　過密州次韻趙明叔喬禹功
先生依舊廣文貧老守時遭醉尉嗔汝輩何曽堪一笑
吾儕相對復三人黄雞唱曉凄凉曲白髪驚秋見在身
一别膠西舊朋友扁舟歸釣五湖春
　廣文老守(趙明叔為膠西教授喬禹功由太博換左/藏知欽州後移知施州詳見先生密州詩)
　(巻/中)
　　再過常山和昔年留别詩
傴僂山前叟迎我如迎新那知夢幻軀念念非昔人江
湖久放浪朝市誰相親却尋泉源去桃花應(宋刻本/作逢)避
秦
　(慎按此詩即次/留别雩泉韻)
　　再過超然臺贈太守霍翔
昔飲雩泉别常山天寒嵗在龍蛇間山中兒童拍手笑
問我西去何當還十年不赴竹馬約扁舟獨與漁蓑閒
重來父老喜我在扶挈老㓜相遮攀當時襁褓皆七尺
而我安得留朱顔問今太守為誰歟䕶羌充國鬢未斑
(公自注翔自言在/熙河作屯田有功)躬持牛酒勞行役無復杞菊嘲寒慳
超然置酒尋舊迹尚有詩賦鑱堅頑孤雲落日在馬耳
照耀金碧開烟鬟却淇自古北流水跳波下瀨鳴玦環
願君談笑作石埭坐使城郭生溪灣
　超然臺(注詳第/十四巻)雩泉(本集雩泉記畧云熈寧八年旱/禱於常山應如響乃新其廟廟)
　(門西南五十歩有泉汪洋旋折如車輪/乃琢石為井作亭於上名之曰雩泉)十年(公自密/移徐在)
　(丙辰十二月及乙丑赴知登/州九月過密相距十年矣)杞菊(烏臺詩案杞菊賦/引云及移守膠西)
　(始至之日齋館蕭然以非諷新法减削公/使錢太甚齋醖厨簿事皆索然無備也)詩賦(先生/有超)
　(然臺記及和潞公詩/子由有超然臺賦)馬耳(水經注馬耳山髙百尺上/有二石並舉望齊馬耳故)
　(世取名焉東去/常山三十里)
　　常山(一本/作州)贈劉鎡
劉侯年少日駿馬拊便面援弓雁自落不待白羽貫
　　　　慎按此詩施氏原本不載新刻在續補下巻
　　　　今因地附録於此
　　登州海市(并引詩一本無登州二字按石刻海市/下有  字末題云元豐八年十月晦書)
　　(呈全叔/承議)
　予聞登州海市舊矣父老云嘗出(石刻/作見)於春夏今嵗
　晩不復見矣(石刻作/出也)予到官五日而去以不見為恨
　禱於海神廣德王之廟明日見焉乃作此詩
東方雲海空復空羣僊出沒空明中蕩摇浮世生萬象
豈有貝闕藏珠宮心知所見皆幻影敢以耳目煩神功
(石刻/作工)嵗寒水冷天地閉為我起蟄鞭魚龍重樓翠阜出
霜曉異事驚倒百嵗翁人間所得(苕溪漁/隱作見)容力取世外
無物誰為雄率然有請不我拒信我(苕溪漁/隱作哉)人厄非天
窮潮陽太守南遷歸喜見石廪堆祝融自言正直動山
鬼豈(石刻/作不)知造物哀龍鍾伸眉一笑豈易得神之報汝
亦已豐斜陽萬里孤鳥(一作/島)沒但見碧海磨青銅新詩
綺語亦安用相與變㓕隨東風
　登州(元和郡縣志古萊子國後魏置東牟郡尋廢武/徳初於文登縣置登州太平寰宇記登州南至)
　(萊州界四百里西北至大海/當中國往新羅渤海大路)海市(沈括筆談登州海/市時有雲氣如宮)
　(室樓觀城堞人物車馬冠葢之狀或云蛟蜃之氣齊/乘云登州北海中有沙門鼉磯牽牛大竹小竹五島)
　(海市現滅常在五島之上或謂類南海蜃樓殆不然/嘗至海上訪之每於春夏晴和之時杲日初昇東風)
　(微作雲脚齊敷於島上海市必現凡世間所有象類/萬殊或小或大或變現終日或徧海皆滿其為靈怪)
　(赫奕豈蜃樓可擬哉葢滄溟與元氣呼吸神龍變化/不測如佛經所云龍王能興種種雷電雲雨於本宫)
　(不動不摇山海/幽深容有此理)孤鳥沒(杜牧詩長空澹澹孤鳥/沒萬古消沉向此中)磨青
　銅(本集蓬萊閣記所見云閣/上望海如鏡面與天相際)
　　奉和陳賢良
不學孫吳與六韜敢將駑馬並英豪望窮海表天還逺
傾盡葵心日愈髙身外浮名休𤨏𤨏夢中歸思已滔滔
三山舊是神僊地引手東來一釣鰲
　賢良(宋史選舉志有/賢良方正科)
　　　　慎按此詩施氏原本不載新刻載續補下巻
　　　　玩本詩結句當是登州作故移編於此
　　登州孫氏萬松堂(宋刻本/無萬字)
萬松誰種已摐摐半嶺蒼雲(一作/髯)映此邦露重珠瓔(宋/刻)
(作/纓)䝉翠葢風來石齒碎寒江浮空兩竹横南閣倒景扶
桑射北窗坐待夕烽傳海嶠重城歸去踏逢逢
　松堂(名勝志孫氏松堂/在登州府城内)兩竹(大竹小竹二島名皆在/登州北海中見齊乘詳)
　(海市/注)
　　過萊州雪後望三山
東海如碧環西北巻登萊雲光與天色直到三山回我
行適冬仲薄雪收浮埃黄昏風絮定半夜扶桑開參差
太華頂出沒雲濤堆安期與羡門乘龍安在哉茂林秋
風客勸爾麾一杯帝鄉不可期楚些招歸來
　萊州(元和郡縣志地在齊國之東故曰東萊漢置郡/後魏分青州置光州隋開皇二年改萊州北至)
　(大海五十里東北/至登州四百里)三山(太平寰宇記三山在掖縣北/海之南岸齊乘萊州北二千)
　(里有三山漢志秦祠八神四曰隂主祠三山顔監謂/即三神山者非也三神山乃蓬萊方丈瀛洲之稱在)
　(渤海中非海岸之三山也又名勝志三山島/在府城北五十里掖縣城北又有三山亭)
　　遺直坊(并引/)
　富公之客李君諱常登人也故太守李公諱師中榜
　其閭曰遺直而其子大方求詩於軾為賦一首
使君不浪出羔雁親扣門先生但清坐薤水已多言當
時邦人化市無晨飲豚嵗月曾幾何客主皆九原魯經
有遺嘆楚些無歸魂我作遺直詩過者式其藩
　李常(慎按同時有兩李常一為李公擇建昌人一則/登州人歐陽公集有讀張李二生文贈石先生)
　(詩云先生三十年居魯能使魯人皆好學其間張續/與李常剖琢珉石得天璞則李常不獨為富公客亦)
　(徂徠之/髙弟也)
　　鰒魚行
漸臺人散長弓射初噉鰒魚人未識西陵衰老繐帳空
肯向北河親饋食兩雄一律盗漢家嗜好亦若肩相差
(公自注莾操/皆嗜鰒魚)食每對之先太息不因噎嘔緣瘡痂中間
霸據關梁隔一枚何啻千金直百年南北鮭菜通往往
殘餘飽臧獲東隨海舶號倭螺異方珍寳來更多磨沙
瀹瀋成大胾剖蚌作脯分餘波君不聞蓬萊閣下駞碁
島八月邊風備胡獠舶船跋浪黿鼉震長鑱鏟處崖谷
倒膳夫善治薦華堂坐令雕爼生輝光肉芝石耳不足
數醋芼魚皮真倚墻中都貴人珍此味糟浥油藏能逺
致割肥方厭萬錢厨决眥可醒千日醉三韓使者金鼎
來方奩饋送煩輿臺遼東太守逺自獻臨淄掾吏誰為
材吾生東歸收一斛苞苴未肯鑽華屋分送羮材作(疑/誤)
(當作/乍)眼明却取細書防老讀
　鰒魚(説文鰒海魚名郭璞云蝮狀如蛤偏著石本草/鰒魚甲即石决明一名千里光主明目去障後)
　(山叢談石决明/登人謂之鰒魚)一枚千金(南史禇淵傳時淮北屬江/南無復鰒魚一枚直數千)
　(錢/)蓬萊閣(名勝志唐神龍間析黄縣置蓬萊縣即蓬/萊鎮也昔漢武於此望海中蓬萊山因築)
　(城以為名有蓬萊閣在城北/丹崖山東西二面石壁巉巖)駞碁島(歐陽公集作鼉/磯島在登州海)
　(中距蓬萊縣百餘里名勝志沙門在城西北海中其/相連屬者有駞碁島紫翠巉絶出沒於波濤之表)
　糟浥(本草吳越人以/糟决明為美品)
　　　　慎按此詩施氏原本不載今据後山叢談從
　　　　新刻續補上巻移編
　　留别登州舉人
身世相忘久自知此行閒看古黄腄自非北海孔文舉
誰識東萊太史慈落筆已吞雲夢客抱琴欲訪水僊師
莫嫌五日匆匆守歸去先傳樂職詩
　黄腄(史記始皇二十八年東行郡縣並渤海以東過/黄腄注引括地志云黄縣故城在萊州黄縣東)
　(南二十五里古萊子國也十/三州志云牟平縣古腄縣也)
　　　　慎按此詩施氏原本不載新刻本載續補遺
　　　　巻中以題考之乃登州作今移編
　　次韻趙令鑠
東坡巳報六年穰惆悵紅塵白首郎枕上谿山猶可見
門前冠葢已相望故人年少真瓊樹落筆風生戰堵墻
端向罋間尋吏部老來專(一作/惟)以醉為鄉
　趙令鑠(王明清䟦東坡真蹟云英宗潛龍日居穆親/宅與宗屬淄恭憲王世雄厚善慶歴八年戊)
　(子兩家各生子同年日月時其後英宗入繼大統所/誕即神宗恭憲所育乃太僕伯堅也為本朝宗室登)
　(進士第之冠易文階最先伯堅令鑠字也施氏原註/趙令鑠字伯堅熙寧中以諸衞將軍對䇿學士院改)
　(職方員外郎僉書南京判官侍祠郊丘對垂拱殿言/青苗不當立俵散賞格恐希功生弊神宗然之元祐)
　(初為光禄少卿將作監終/太僕卿贈寳文閣待制)
　(慎按趙令鑠字伯堅趙令時字景貺東坡為改字徳/麟集中有字説可證明明兩人也吳中新刻本於注)
　(中忽増一云字景貺五字乃施氏原本所無自僉書/南京判官以下一叚原本所有而新刻則妄為刪削)
　(今為補録全文紏摘繆訛一/覽昭然用為輕改古書之戒)
　　次韻王定國得潁倅二首
僊風入骨巳凌雲秋水為文不受塵一噫固應號地籟
餘波猶足挂天紳買牛但自捐三尺射䑕何勞挽六鈞
莫向百花潭上去醉翁不見與誰親
　三尺(石林詩話唐彦謙題漢髙祖廟詩耳聞明主提/三尺眼見愚民盗一坏語皆歇後如三尺律三)
　(尺喙皆可何獨劒乎子瞻詩買牛但自捐三尺射䑕/何勞挽六鈞亦與此同病六鈞可去弓字三尺不可)
　(去劒字也○慎按髙祖紀吾以布衣提三尺取天下/人韓安國傳髙帝曰提三尺取天下者朕也陳書髙)
　(帝詔提彼三尺賔於四門/三尺下何必更着劒字耶)百花潭(當在潁/州失考)
滔滔四海我知津每愧先生植杖耘自少多言晚聞道
從今閉口不論文灩翻白獸尊中酒歸煮青泥坊底芹
要識老僧無盡處牀頭牛蟻不曽聞
　　次韻趙令鑠惠酒
神山無石髓生世悲暫寓坐待玉膏流千載真旦暮青
州老從事鬲上非所部惠然肯見從知我憎(一作/困)市酤
開瓶自洗盞肴核誰與具門前聴剝啄烹魚得尺素
　玉膏(酒名鮮于樞游臯亭記載先生此詩題云伯/堅惠玉膏兩壺且枉佳篇次韻戲答云云)洗
　盞(杜甫詩洗盞/開嘗對馬軍)
　　附趙伯堅原唱(此下二首從鮮/于樞記中采出)
　　古人醉以酒葢亦有所寓一飲百憂忘陶陶朝復
　　暮公欲醉為鄉甕間尋吏部惜取青銅錢濁醪安
　　足酤敢竊好事名聊資子雲具巧手斧鼻端此情
　　知有素
　　附伯堅再和一首
　　登州與儀曹到官如旅寓螭陛鳳凰池翺翔未云
　　暮氷雪照人清黄色盈中部譬如千日釀一宿陋
　　清酤載筆無多辭公真濟時具歎息賀德基尤知
　　我尸素
　　(慎按元鮮于伯機游臯亭山記畧云元貞元年送/客臨平鎮晚宿廣嚴院僧普聞出書畫誇客中有)
　　(東坡與趙令鑠唱和真蹟一巻令鑠有詩聲集不/行世因録之其序云子瞻和余致齋詩有端合罋)
　　(間尋吏部老來惟以醉為鄉之句因送薄酒兼成/斐章冀發一笑也詩云古人醉以酒云云東坡和)
　　(詩神山無石髓云云伯堅人有詩云子瞻辭免起/居之命令鑠復用前韻以勉之登州與儀曹云云)
　　(趙伯堅詩世不多見亟録以附先生/集中一時贈答風流猶可想見也)
　　送范純粹守慶州
才大古難用論髙常近迂君看趙魏老乃為滕大夫浮
雲無根蒂黄潦能須臾知經幾成敗得見真賢愚羽旄
照城闕談笑安邊隅當年老使君赤手降於莵諸郎更
何事折箠鞭其雛吾知鄧平叔不鬬月支胡
　范純粹(施氏原註范純粹字徳孺文正公之季子元/豐初檢正中書五房公事與同列不合謫知)
　(徐州滕縣東坡時守徐為作公堂記後轉運陜西神/宗遣髙遵裕等將兵伐西夏徳孺從軍給餉遵裕無)
　(功而還神宗鋭意大舉再伐中人李憲先為帥以失/期當坐懼罪遂進疏以逢上意關陜不堪科調汹汹)
　(將亂徳孺屢疏危言甚力㑹中人李舜舉奉使歸告/上以再舉必亂帝意悟始知其忠        刪哲宗)
　(即位以直龍圖閣京東轉運副使代其兄忠宣公守/慶請棄所侵西夏地曰爭地未棄則邊隙無時可除)
　(於是還四砦而夏人服紹聖後以棄地故又坐黨錮/屢起屢仆終龍圖閣直學士此詩著其為國盡言之)
　(實卒言文正公在仁宗時元昊叛命訖以/計降之徳孺守慶州竞如先生所期云)慶州(元和/郡縣)
　(志關内道慶州順化都督府古西戎地秦屬北地郡/隋為合川鎮後割寧州歸徳縣置慶州九域志陜西)
　(永寧軍路中府慶州安化/郡去東京一千九百里)當年老使君(東都事畧范/仲淹傳元昊)
　(反仁宗知仲淹材兼文武令知延州時議諸路進兵/仲淹獨守鄜延不從後徙慶州為環慶路經畧安撫)
　(招討使尋拜陜西四路安撫緣邊招討使居三嵗士/勇邊實乃謀取横山復靈武宋使仲淹在慶州築大)
　(順城於州西北當後川橋/口以斷夏人侵冦之路)諸郎(按史神宗朝文正公/次子純仁以直龍圖)
　(閣知慶州哲宗朝幼子純/粹以直學士繼守是州)
　(慎按任淵山谷詩注引實録元豐八年八月直龍圖/閣京東轉運使范純粹知慶州是時先生方赴登州)
　(其冬十二月始還朝豈徳孺至是乃西行耶山/谷亦有送范守慶詩年譜以為元祐元年作)
　　送范徳孺(一本作過范/縣訪徳孺)
漸覺東風料峭寒青蒿黄韭試春盤遥想慶州千嶂裏
暮雲衰草雪漫漫
　　　　慎按此詩施氏原本不載新刻本載續補下
　　　　巻今因題附録於此
　　次韻王震
擕文過我治平間霧豹當時始一斑聞道吹嘘借餘論
故教流落得生還清篇帶月來霜夜妙語先春發病顔
詩酒暮年猶足(一作/得)用竹林髙㑹許時攀
　治平間(按年譜英宗治平乙巳丙午間先/生自鳳翔還朝召試秘閣直史館)吹嘘借餘
　論(王定國聞見近録云六姪震嘗謂予曰子瞻貶黄/州神宗每憐之一日謂執政曰國史大事欲俾蘇)
　(軾成之執政有難色上曰非軾則用曾鞏其後復有/旨起蘇軾以本官知江州中書蔡持正張粹明受命)
　(震當詞頭明日改承議郎江州太平觀提/舉又明日命格不下皆王禹玉之力也)竹林(王震/為定)
　(國之姪/故云)
　(陳鵠耆舊續聞東坡謫黄元豐末移汝州制詞云蘇/軾謫居既久念咎已深人才實難不忍終棄葢王子)
　(發詞也元祐初坡入掖垣與子發同僚和子發詩云/清篇帶月來霜夜妙語先春發病顔葢為此故也)
　　喜王定國北歸第五橋
白露凄風洗瘴烟夢回相對兩凄然雀羅廷尉非當日
鳩杖先生愈少年世事飽諳思束手主恩未報恥歸田
誰憐第五橋邊水獨照台州老鄭䖍
　　　　慎按諸刻本此詩題止第五橋三字今從外
　　　　集補録全題改編於此
　　次韻王定國謝韓子華過飲
楚有孫叔敖長城隱千里哀哉練(宋刻本/作綀)帬子負薪躡
破履豈無故交親逝去如覆水不如老優孟談笑(宋刻/本作)
(説/)託諧美世家不可恃如倚折足几祥符有賢相手握
天下砥懿敏亦名公三貴徳爵齒葢棺今幾日公子誰
料理誰要卿料理欲説且止止宅相開府公久為蒼生
起如何垂老别氷盤餽蒼耳親嫌妨鶚薦相對發微泚
新詩如彈丸脱手不移晷我亦老賔客苦語落紈綺莫
辭三上章有道貧賤耻
　韓子華(宋史韓絳字子華忠憲公億之第三子舉進/士甲科神宗立以韓琦薦拜樞密副使熙寧)
　(三年參知政事尋以觀文學士知許州七年復代王/安石為相再出知許州封康國公元祐初以太尉致)
　(仕謚/獻肅)祥符賢相(宰輔編年録王旦於景徳三年拜相/歴祥符至天禧元年在位凡十二年)
　(李燾長編云旦為相端重堅正明達國體接物/若甚和易而風儀峻整當官蒞事莊厲不可犯)懿敏
　(宋史王素文正公旦之子事仁/宗出入垂三十年卒謚懿敏)宅相(王氏舊注云文/正公長女嫁韓)
　(憲肅公子華乃王氏之甥○慎按子華之父名億/謚忠憲非獻肅也獻肅乃子華謚王注訛今駁正)開
　府(宋史韓綘傳熙寧中為陜西宣撫使即軍/中拜中書門下平章事開幕府於延安)
　(慎按宋史及東都事畧韓子華立朝柄政一無可稱/甚至為言路所劾與章惇曽布並提而論生平槩可)
　(知矣定國為名家之後其人材門地自堪大用初因/東坡先生廢斥先生入為侍從定國亦宜膺顯擢子)
　(華乃王之所自出乂當路有汲引之力反托親嫌不/為表薦遂使五年瘴癘萬里生還區區穎楊二倅轉)
　(徙靡常與流落何異子華不得辭其責也公此/詩似為定國痛惜然所以諷刺子華者深矣)
　　次韻馬元賓
流落江湖萬里歸相逢自慰巳差池初聞好句驚人倒
悔過東庭識面遲握手寧知無賀監結交誰復(一作/定)許
袁絲塞鴻正欲摩天去垂老追攀豈可(一作/所)朝
　馬元賓(爵里/失考)
　　　　慎按此詩施氏原本不載新刻載續補下巻
　　　　以起句觀之當是元祐初年作編録於此
　　惠崇春江晚景二首
竹外桃花三兩枝春江水暖鴨先知蔞蒿滿地蘆芽短
正是河豚欲上時
　惠崇(圖繪寳鑑建陽僧惠崇工畫鵝雁鷺鷥尤工小/景善為寒汀野渚瀟灑虚曠之象歐陽公以為)
　(九僧之/一也)河豚(程大昌演繁露引博雅云鯸䱌魨也背/青鰒白觸物即怒其肝殺人酉陽雜爼)
　(魚肝與子俱毒艾能已其毒江淮人食河豚必和艾/藝苑雌黄河豚新附本草云味甘温無毒日華子云)
　(有毒苕溪漁隱云按游僊雜録暮春楊花飛此魚大/肥江淮人臠其肉雜蔞蒿荻牙瀹而為羮或不甚熟)
　(亦能害人本草以為無毒訛矣張來明道雜志此魚/有二種色淡黒有文㸃謂之斑子阮一閲詩話總龜)
　(梅聖俞詩春岸飛楊花永叔謂河豚食楊花則肥韓/偓詩栁絮覆溪魚正肥大抵魚食楊花則肥不必河)
　(豚/)
兩兩歸鴻欲破羣依依還似北歸人遥知朔漠多風雪
更待江南半月春
　　次韻周邠
南遷欲舉力田科三徑初成樂事多豈意殘年踏朝市
有如疲馬畏陵坡羡君同甲心方壯笑我無聊鬢已皤
何日西湖尋舊賞淡烟疎雨暗漁蓑
　周邠(周邠字開祖先生倅杭時開祖為錢塘/令注詳見施氏原注開祖時知管城縣)
　　次韻胡完夫(成都石刻題云次韻/完夫舍人見戲一首)
青衫别淚尚斕斑十載江湖困抱關老去上書還北闕
朝來拄笏看(石刻/作望)西山相從杯酒形骸外笑説平生醉
夢間萬事㑹須咨伯始白頭容我占清閒
　胡完夫(施氏原注胡完夫名宗愈晉陵人副樞宿之/姪舉進士神宗擢同知諌院王安石執政用)
　(李定為御史蘇李宋三舍人皆不草制坐絀完夫曰/御史須官博士員外郎用學士及丞雜薦今定以幕)
　(職不因薦得之是一出執政意即大臣不法誰復言/之安石怒出通判真州入為吏部右司郎中元祐中)
　(擢左史西掖夕郎中執法哲宗問朋黨之弊對曰君/子指小人為姦則小人指君子為黨陛下能擇中立)
　(之士而用之則黨禍息矣明日具君子無黨論以進/拜右丞以資政殿學士知陳州徙成都召入為禮部)
　(吏部尚書卒年六十六此詩墨蹟刻石成都府治題/云次韻完夫見戲一首朝來拄笏看西山墨蹟作望)
　(西山完夫詩題宗愈聞子瞻舍人有懷居之興為小/詩以戲云云○慎按施注全文及胡完夫原作新刻)
　(本盡刪去今/補録存真)
　　附胡完夫原作
　　蘇公五十(缺一/字)髯斑雲袖青袍入漢關賈誼謫歸
　　猶太傅謝安投老負東山黄岡泉石紅塵外陽羡
　　牛羊返照間知有竹林髙興在欲閒誰肯放君閒
　　次韻錢穆父
老入明光踏舊班染須那復唱陽關故人飛上金鑾殿
遷(墨蹟/作病)客來從飯顆山大筆推君西漢手一言置我二
(墨蹟/作老)劉間(公自注公行軾告詞/引董仲舒劉向事)便須置酒呼同舍看賜
飛龍出帝閑
　金鑾殿(唐書李白傳賀知章見其文歎曰子謫僊/人也言於𤣥宗召見金鑾殿詔供奉翰林)大
　筆(猗覺寮雜記大手筆始王珣夢人以大筆與之如/椽人謂有大手筆事已而果有䇿謚之草此非美)
　(事不可用齊文宣有大手筆多命徐/陵草唐燕許號大手筆此可用也)二劉(周必大二/老堂詩話)
　(曾吉甫侍郎藏子瞻和錢穆父詩真本一言置我二/劉間其下自注云穆父嘗草某答詔以歆向見喻故)
　(有此句而廣川董彦逺乃譏子瞻不當用髙光事過/矣○慎又按施氏原注云宿為餘姚嘗刻石縣齋墨)
　(蹟云病客從來飯顆山集本作遷客一言置我老劉/間集本作二劉諸家所注皆引石勒載記云朕當在)
　(二劉之間耳東坡自注云公行軾告詞引董仲舒劉/向事云云與周益公所記互異兩處必有一譌並録)
　(以備/再考)飛龍(李肇翰林志學士初遷者於麟徳殿候對/同院賜宴又賜衣一副絹二十疋飛龍司)
　(借馬一匹其所乘馬送迎於擗仗門内擴門之西江/少虞事實類苑舊規云學士初入院飛龍廐賜馬一)
　(匹鞍轡及芻粟謂之長借今則賜馬并鞍轡程大/昌雍録後苑有驥徳苑禁馬所在亦名飛龍廐)
　　附錢穆父作(施注題云次完夫韻/簡子瞻右史舍人)
　　史觀婆娑馬與班十年流落共間關鸞凰乍喜翔
　　西省猿鶴何勞怨北山不學三閭吟澤畔仍欣二
　　陸下雲間非惟綸綍須椽筆讜論尤宜賜燕閒
　　(慎按胡完夫及錢穆父二詩皆載/施氏原注中新刻刪去今補録)
　　次韻完夫再贈之什某已卜居毘陵與完夫有廬
　　里之約云
栁絮飛時筍籜斑風流二老對開關雪芽我為求陽羡
乳水君應餉惠山竹簟凉(一作/水)風眠晝永玉堂制草落
人間應容緩急煩閭里桑柘聊同十畝閒
　玉堂制草(宋史職官志中書舍人與學士對掌内外/制學士内制舍人外制謂之兩制内制自)
　(大誥令外國書許令進草凡册拜之事召入面諭制/分六房掌行命令隨房當制既得詞頭即於紫微閣)
　(下草制俟宰執出堂方得下直宋敏求春明退朝録/凡公家文書之藁樞宻謂之底三司謂之檢中書謂)
　(之草歐陽修有/學士院草録)
　　　　慎按此詩施氏原本不載新刻本載續補下
　　　　巻觀所用韻乃同時唱和作今改編於此
　　次韻穆父舍人再贈之什
詔語春温昨夜班屋頭鳴鴂便關關游僊夢覺月臨幌
賀雨詩成雲滿山憐我白頭來仗下看君黄氣發眉間
鳳池故事同機務火急開尊及尚閒
　舍人(宋史􁒦官志中書省舍人四人掌行命令為制/詞分治六房隨房當制事有失當及除授非其)
　(人則論奏封還詞頭又有起居舍人通事舍人/皆屬中書省時穆父為中書舍人詳見上注)
　(慎按施氏原註是時東坡為起居舍人故用唐制所/載每仗下議政事起居郎執筆記録事新刻本刪去)
　(每仗下議政事一句/與原文不合今補録)
　　次韻答李端叔
若人如馬亦如班笑履壺頭出玉關已入西羌度沙磧
又從(一作/來)東海看濤山識君小異千人裏慰我長思十
載間西省鄰居時邂逅相逢有味是偷閒
　李端叔(宋史李之儀字端叔滄州人登第三十年乃/從蘇軾於定州幕府後歴樞密院編修通判)
　(原州元符中以其嘗從軾辟詔勒停之儀/能為文尤工尺牘軾稱其入刀筆三昩)
　　　　慎按李端叔姑溪集中失原作先生此詩用
　　　　前唱酬韻亦必同時作施氏原本不載今從
　　　　續補下巻附編於此
　　再次韻答完夫穆父(公自注二公自言/先世同在西掖)
掖垣老吏(一作/史)識郎君並轡天街兩絶塵汗血固應生
有種夜光那復困無因豈知西省深嚴地也著東坡病
瘦身免使謫僊明月下狂歌對飲只三人
　掖垣(漢書吕后本紀注非正門/而在兩旁若人之臂掖)西省(楊奐汴故宫記/登聞檢院之東)
　(曰左掖門門南曰待漏院登聞鼔/院西曰右掖門西省即右掖也)
　(慎按施氏原注此詩墨蹟藏吳興秦氏首云又次韻/穆父舍人和完夫初入省且述世契集本云掖垣老)
　(吏墨蹟乃老史也新/刻本刪去今補録)
　　次韻答滿思復
自甘茅屋老三間豈意彤廷綴兩班紙落雲烟供醉後
詩成珠玉看朝還誰言載酒山無賀記取啼烏巷有顔
但恐跛羊隨赤驥青雲飛歩不容攀
　兩班(沈括筆談唐制兩省供奉/官東西對立謂之蛾眉班)跛羊赤驥(史記李斯/傳太山之)
　(髙百仭而跛羊牧其上/杜甫詩赤驥請長纓)
　(慎按施氏原注滿思復字中行東坡擢起居舍人中/行為起居郎又同省而中行為東陽人故有跛羊隨)
　(赤驥啼烏巷/有顔之句)
　　送戴䝉赴成都玉局觀將老焉
拾遺被酒行歌處野梅官栁西郊路聞道華陽版籍中
至今尚有城南杜我欲歸尋萬里橋水花風葉暮蕭蕭
芋魁徑尺誰能盡榿木三年已足燒百嵗風狂定何有
羡君今作峩眉叟縱未家生執㦸郎也應世出埋輪守
莫欺老病未歸身玉局他年第幾人㑹待子猷清興發
還須雪夜去尋君
　戴䝉(趙堯卿云戴䝉本名莊吳興人慶/歴六年賈闇榜登第後改名䝉)成都(歐陽忞/輿地廣)
　(記秦蜀郡晉武帝改成都國九域志宋嘉祐四年以/益州路為成都府劒南西川節度治成都華陽二縣)
　玉局觀(方輿勝覽道經二十四化上應二十四氣而/座隱地中因成洞穴故以玉局名之雲笈七)
　(籖玉局洞與青城第五洞天相連中刻老子像按宋/時宫觀使有勾管成都玉局觀及提舉成都玉局觀)
　(之/名)
　
　
　
　
　
　
　
　
　蘇詩補註巻二十六
欽定四庫全書
　蘇詩補註巻二十七　翰林院編修查慎行撰
　古今體詩三十八首(哲宗元祐元年丙寅春自右史/除中書舍人十月擢翰林學士)
　(知制誥一/年中作)
　　送陳睦知潭州(别本作陳/陸者訛)
華清縹緲浮髙棟上有纈林藏石罋一杯此地初識君
千巖夜上同飛鞚君時年少面如玉一飲百觚嫌未痛
白鹿泉頭山月出寒光潑眼如流汞朝元閣上酒醒時
卧聴風鸞(别本作/鑾者訛)鳴鐵鳳舊遊空在人何處二十三年
真一夢我得生還雪髯滿君亦老嫌金帶重有如社燕
與秋鴻相逢未穩還相送洞庭青草𣺌無際天柱紫蓋
森欲動湖南萬古一長嗟付與騷人發嘲弄
　陳睦(施氏原注陳睦字和叔嘉祐六年第二名進士/神宗擢為御史元豐元年假起居舍人介安燾)
　(以聘髙麗除鴻臚少卿㑹廣州缺人以寳文閣待制/使出守給事中韓忠彦言其偶縁泛海之勞僥倖至)
　(此不足以玷侍從詔從之至是以直龍圖閣守長沙/初和叔為兩浙提刑杭州有裴氏婢夏沈香者因與)
　(其女赴井女既死沈香科杖􁎲巳决矣和叔舉駁差/秀州倅張若濟重勘夏沈香遂坐死杭州獄掾杜子)
　(方陳珪戚秉道亦得罪衝替東坡時倅杭賦詩送之/云殺人無騐中不快此恨終身恐難了蓋指和叔若)
　(濟云爾兹送和叔所述者止少時登臨相從而已並/無一語以及其人則東坡不與之意可見蓋與贈唐)
　(林夫坰詩皆一律也此叚原文新刻/本删改殆盡今從舊本補録備考)潭州(歐陽忞輿/地廣記荆)
　(湖南路潭州古三苖地秦置長沙郡漢為國/晉永嘉元年置湘州隋改潭州以昭潭為名)華清(程/大)
　(昌雍録華清宫開元十年建初名温泉宫後改名在/驪山最為奢盛百司皆有邸第明皇常以十月徃幸)
　(嵗竟乃歸宋敏求長安志華清宫四面/皆有繚牆内有朝元閣長生殿羯鼔樓)石罋(鄭嵎津/陽門詩)
　(注石魚巖下有天絲石其形如罋以貯飛泉故上以/石罋為寺名寺僧于上層飛樓中懸轆轤斜引脩笮)
　(長三百餘尺以汲罋/泉出紅樓喬樹之杪)白鹿泉(津陽門詩飲鹿泉邊春/露晞程大昌雍録白鹿)
　(原在南山之麓自藍田東北入萬年縣滻水源低故/行乎此原西北隅之外㶚水源髙故行乎原上元和)
　(郡縣志白鹿原亦謂之㶚上郭允蹈蜀鑑周平王/東遷之後有白鹿遊此因名在京兆府藍田縣)朝
　元閣(長安志朝元閣在華清宫東南老君殿之北/天寳七載老君降于朝元閣改名降聖閣)金
　帶(歸田録國朝之制自學士以上賜金帶謂之重金/太宗創為金銙銙制方團毬路以賜兩府御仙花)
　(以賜學士以上今俗以毬路為笏頭御仙花為荔枝/皆失其本號岳珂媿郯録國朝服帶之制乘輿東宫)
　(以玉大臣以金金帶有六種毬路御仙花荔枝師蠻/海㨗寳藏此外又有金塗帶九種金束帶八種金塗)
　(束帶四種春明退朝録重/金謂金帶上垂金魚者)
　　附子由次韻
　　海上石橋餘折棟大舶記君過鐵罋東行萬里若
　　乘空老蜃長鯨應入鞚波搖風巻卧不起免教髀
　　肉鞍磨痛歸來過我話艱苦驚汗津津尚流汞海
　　涯風物畫成圖錯落天呉兼紫鳳至今想像隔人
　　事徃徃風濤吹晝夢長沙欲徃厭飛楫幸有千兵
　　作迎送文章清逸世少比科第峥嶸聲自重逺行
　　屢屈衆所歎出祖誰攀車欲動明朝皷角背王城
　　莫聴單于吹曉弄(自注云子雍奉使三韓轍時在/南都見其徃返故此詩言之)
　　用前韻答西掖諸公見和
雙㹸蟠礎龍纒棟金井轆轤鳴曉罋小殿垂簾白(一作/碧)
玉鈎大宛立仗朱(一作/青)絲鞚風馭賓天雲雨隔孤臣忍
淚肝腸痛羡君意氣風生座落筆縱横盤走汞上尊日
日瀉黄封賜茗時時開小鳳閉門憐我老太元給札看
君賦雲夢金奏不知江海眩木爪屢費瑤瓊(一作/瓊瑤)重豈
惟蹇步困追攀巳覺侍史疲奔送春還宫栁腰支活水
(一作/雨)入御溝鱗甲動借君妙語發舂(一作/春)容顧我風琴
不成弄
　西掖(楊奐汴故宫記登聞皷院之西曰/右掖門翰林知制誥者多居西掖)金井(黄庭堅/詩睿思)
　(殿東金井欄任淵注云睿思/神宗便殿在垂拱殿之後)小殿(即睿思殿/注見上)小鳳(澠/水)
　(燕談録蔡君謨造小團以充貢一斤二十餅仁宗尤/所珍惜雖宰相未嘗輒賜惟郊禮致齋之夕兩府各)
　(四人共賜一餅宫人剪龍鳳花貼其上八人各蓄之/不敢自試有佳客出為傳玩又北苑雜述云北苑細)
　(色第五綱有興國/巖小龍小鳳之名)
　　次韻王覿正言喜雪
聖人與天通有詔寛獄市好語夜喧街濕雲朝覆砌紛
然退朝後色映宫槐媚欲誇剪刻工故上(一作/入)朱藍袂
我方執筆侍(一作/待)未敢書上瑞君猶伏閣争髙論亦少
慰霏霏止還作盎盎風與氣神龍久潛伏一怒勢必倍
行當見三白拜舞讙萬嵗歸來飲君家酣咏追既醉
　王覿(施氏原注王覿字明叟泰州如臯人第進士熙/寧初為編修三司令式删定官不樂久居職求)
　(潤州推官朝廷遣使賑貸明叟為精言民間利病歸/薦之除司農寺主簿轉為丞司農為時要官多由此)
　(進明叟拜命一日即求外韓子華丞相髙其節留檢/詳三司㑹計元祐初吕正獻范忠宣薦其可大用擢)
　(右正言進司諫極言當位者奸邪害正使一二元老/不得行其志章數十上公論韙之東坡時為右史故)
　(云我方執筆侍云云明叟在言路每欲深破朋黨之/説東坡居翰苑朱公掞光庭訐其試館職策問吕元)
　(鈞陶辨其不然遂起洛蜀二黨之目明叟言軾之辭/不過失輕重之體若悉考同異深究嫌疑則兩岐遂)
　(分黨論滋熾夫學士命辭失體其事尚小使士大夫/有朋黨之名大患也帝深然之後為侍御史又言一)
　(年之内章疏多縁程頤蘇軾之故前日頤去而言者/攻軾故乞補外降詔不允尋    職經筵適當執政)
　(有進諫少欲夫自少軾則且勿遽用之使不及于悔/吝    議大    是出藩入從紹聖間一再被貶徽)
　(宗擢御史中丞出典二州又安置清江紹興初追/復龍圖閣學士此叚大半為新刻所刪今補録)正
　言(宋史職官志門下中書二省其屬各有正言一人/門下省為左正言中書省為右正言皆從七品乃)
　(左右拾遺之任曾子固隆平集以/拾遺為正言乃太平興國六年改)朱藍(齊書文學傳/論朱藍共妍)
　(不相/祖述)執筆侍(王應麟困學紀聞宋朝舊制太史局𨽻/秘書凡天文失度三館皆知之有災異)
　(館吏以片紙探報得因事獻言程大昌雍録今世侍/從漢之九卿也張安世持槖簪筆事孝武數十年者)
　(即今侍從之事也今時侍從又名兩制内制為翰林/學士外制為中書舍人在元祐末置權侍郎以前中)
　(書舍人以上方為侍從故率内外制而名/其官所以别漢之侍從而未為九卿者也)
　　和蔣發運
夜語翻千偈書來又一言此身真佛祖何處不羲軒船
穩江吹坐樓空月入尊遥知思我處醉墨在頺垣
　發運(宋史職官志發運使掌經度山澤財貨之源漕/淮浙江湖六路儲廩以輸中都而兼制茶鹽泉)
　(寳之政燕翼貽謀録初下江南置水陸發運二使後/以陸路不便悉從水路雍熙四年詔合水陸發運為)
　(一路孫彦同職官分紀淮南江浙/荆湖有都大發運使副使等官)蔣之奇(施氏原注/蔣之奇字)
　(穎叔宜興人鎖㕔擢進士第舉賢良方正試六論中/選及對策以  一書間自報罷英宗覽而善之擢監)
　(察御史神宗立進副端歴諸道轉運遂為江淮發運/祖宗舊制嵗終奏計京師其實多至次年正月到闕)
　(穎叔十月巳詣京師奏計進侍制守長沙為御史諫/官以亷白稱由寳文閣侍制河北都漕守瀛入為戸)
　(部侍郎以後事見送穎叔帥熙河詩註此/叚全文新刻本悉刪去今補録以存其舊)
　　送表弟程六知楚州
炯炯明珠照雙璧當年三老蘇程石里人下道避鳩杖
刺史迎門倒鳬舄我時與子皆兒童狂走從人覓梨栗
健如黄犢不可恃隙過白駒那暇惜醴泉寺古垂橘柚
石頭山髙暗松櫟諸孫相逢萬里外一笑未解千憂集
子方得郡古山陽老手生風謝刀筆我正含毫紫㣲閣
病眼昏花困書檄莫教印綬繫餘年去掃墳墓當有日
功成頭白早歸來共藉梨花作寒食
　程六(施氏原注東坡母成國太夫人程氏眉山著姓/其侄之才字正輔第二之元字徳孺第六即楚)
　(州之邰字懿叔第七正輔初娶正一坡女見一早亡/老蘇公以為  一事見後次韻  輔江行  桃花詩)
　(註此詩首云炯炯明珠照雙璧次韻送徳孺漕江西/又云君家兄弟真聯璧獨指徳孺彛叔不復及正輔)
　(猶以舊怨故也徳孺以父文應䕃得官自江右移節/廣南為郎金部元符三年由河中守為兩浙轉運使)
　(東坡歸自海外㑹于金山後為衛尉少卿坐曾丞相/布取金山下鼻塘地徳孺嘗與調䕶蔡京與布不協)
　(徳孺亦得罪時崇寧二年秋也徳孺孫敦厚字子山/有文名紹興間為右史掌制誥此叚新刻刪去今補)
　(録/)楚州(輿地廣記隋開皇初廢/山陽郡十二年置楚州)醴泉(眉州山名注/見第六巻)石
　頭山(考志眉州有石佛山無石頭山先生寄子由詩/云買田向何許石佛山前路頭字疑當作佛字)
　　附子由作
　　與君外兄弟初如一池魚中年雲雨散各異澗谷
　　居客舍復相從語極長欷歔青衫奉朝謁白髪驚
　　晨梳百年不堪把一尊歡有餘清言我未厭昨夜
　　聞除書淮南旱巳久疲民食田蔬請發上供米仍
　　疏古䢴渠要須賢使君均此積嵗儲徑乘兩槳去
　　不待五馬車别離難重陳勞來不可徐政成得召
　　節嵗晩當歸與
　　碣石菴戯贈湛菴主(公自注相/國寺僧也)
保康橋上夜觀燈碣(疑當/作喝)石巖前夏飲氷莫把山林笑
朝市老夫手裏有烏藤
　相國寺(汴京遺跡志相國寺在開封府城東本北齊/建國寺後廢唐為鄭審宅景雲初僧惠雲覩)
　(審後園池中有梵宫影遂募縁易宅賜額相國寺東/京夢華録大内前州橋之東臨汴河大街曰相國寺)
　(東軒筆録云相國寺舊傳公子無忌之/宅今其地屬信陵坊寺前舊有公子亭)保康橋(東京/夢華)
　(録汴京穿城河道有四南曰蔡河自西南戴樓門入/城繚繞自東南陳州門出河上有橋十一第六曰西)
　(保康/門橋)
　　　　慎按此詩施氏原本不載新刻載續補下巻
　　　　今改編
　　元祐元年二月八日朝退獨在起居院讀漢書儒
　　林傳感申公故事作小詩一絶
寂寞申公謝客時自言巳見穆生機(一作/㡬)綰臧下吏明
堂廢又作龍鍾病免歸
　申公(漢書申公魯人楚王令申公傅太子戊及戊立/申公退居家謝賓客王臧趙綰嘗從受詩綰臧)
　(請立明堂武帝安車蒲輪迎申公時巳八十餘竇太/后不悦儒術得綰臧之過以讓上因下綰臧吏廢明)
　(堂事申公/亦免病歸)起居院(宋史職官志舊置起居院命/三館校理以上修起居注)
　　　　慎按此首施注原本不載以題中年月考之
　　　　確是元祐初作今編録於此
　　和人假山
上黨攙天碧玉環絶河千里抱商顔試觀烟雨三峯外
都在靈仙一掌間造化何如童子戯寫真聊發使君閒
何當挈取西征去畫作圍牀六曲山
　上黨(太平寰宇記五龍山本名/上黨山其山松柏參霄)商顔(水經注楚水源/出上洛縣西南)
　(楚山皇甫謐云商山亦稱楚山古老云/州有商君商國商塞商密商顔曰五商)
　　送王伯敡守虢
華山東麓秦遺民當時依山來避秦至今風俗含古意
柔桑綠水招行人行人掉臂不回首争入崤函土囊口
惟有使君千里來欲飲三堂無事酒三堂本來一事無
日長睡起聞投壺牀頭硯石開雲月澗底松根斸雪腴
山棚盗散人安寢勸買耕牛發陳廩歸來只作水衡卿
我欲攜壺就君飲
　王伯敡(施氏原注殘脱不可辨○慎按伯敡長子娶/東坡女欒城集有代祭王虢州文云我遷於)
　(南一徃六年歸來執手白髮侵顛遂以息女許君長/子朋友惟舊親戚惟始又云君以罪廢還家宋都子)
　(由詩亦有一廢十五年之句東坡守徐州有和王廷/老退居見寄詩則廷老放廢巳久至是復起知虢州)
　(耳/)虢州(九域志陜西永興軍路虢州唐𢎞農郡治虢/畧縣東至西京一百五十里周封虢仲之地)
　(漢武置函谷關謂道形如函即孫/卿子所云秦有松柏之塞是也)崤函(元和郡縣志/自東崤至西)
　(崤三十五里皆在秦關之東漢關之西程大昌雍録/自華至陜凡三關秦函谷關在唐陜州靈寳縣南十)
　(里漢函谷關楊僕所改築在唐河南府新安縣東一/里比秦舊關則移東三百七十八里唐之潼關在華)
　(州華隂/縣東北)三堂(太平寰宇記三堂在虢州治/内唐岐薛二王刺史時所建)
　　附子由作
　　滿腹貯精神觸手㑹衆理一廢十五年直坐才多
　　耳我昔遊宋城憶始識君子簿書填丘山賓客亂
　　蜂蟻出尋城下宅屢倒牀前屣清談如鋸木落屑
　　紛相委解頤自有樂置酒姑且止逡巡破黄封婉
　　娩歌皓齒風髙熊正白霜落蠏初紫夜闌意未厭
　　河斜客忘起歸來笑童僕熟酒未曾爾江湖一流
　　蕩歡意日頺弛西還經舊遊相逢值新喜詔催西
　　州牧門有朱轓柅都城挽不住山賊近方侈提刀
　　索崖谷援枹動閭里居家百無與王事非由巳何
　　日却休官復飲梁王市
　　道者院池上作
下馬逢佳客攜壺傍小池清風亂荷葉細雨出魚兒井
好能氷齒茶甘不上眉歸途更蕭瑟真箇解催詩
　道者院(李濓汴京遺跡志道者院在鄭州門外五里/髙文虎蓼花洲門録五代時有僧卓菴道邊)
　(藝蔬一日晝寢夢一金色龍食所種萵苣數畦巳而/見一偉丈夫於所夢之處取萵苣食之遂攝衣延坐)
　(餽食甚勤因以夢告之且曰公他日得志願為老僧/於此建一寺偉丈夫即藝祖也既即位求僧尚存遂)
　(命建寺賜名普安都人稱為道/者院周燀清波雜志所載亦同)催詩(杜甫詩片雲頭/上黑應是雨催)
　(詩/)
　　附子由次韻
　　雨氣凉侵殿河流滲入池黄粱瀹魚子白酒瀉鵝
　　兒風細初生䄂塵清免汙眉郊行不得意拂壁看
　　題詩
　　附晁无咎次韻(雞肋集原題云和普/安院壁上蘇公韻)
　　畏暑聊尋寺追凉故繞池雨園鳩喚婦風徑燕將
　　兒散篆縈簾額留雲暗井眉龍蛇動屋壁知有長
　　公詩
　　次韻子由送千之姪
江上松楠深復深滿山風雨作龍吟年來老榦都生菌
下有孫枝欲出林白髮未成歸隱計青衫儻有濟時心
閉門試草三千牘側(一作/仄)席求人少似今
　千之(慎按千之兄弟五人東/坡同祖兄不欺之子也)
　　附子由原作
　　京洛東游嵗月深相逢初喜解㣲吟夢中助我生
　　池草别後同誰飲竹林文字承家憐汝在風流似
　　舅慰人心便將格律傳諸弟王謝諸人無古今
　　書文與可墨竹
　亡友文與可有四絶詩一楚辭二草書三畫四與可
　嘗云世無知我者惟子瞻一見識吾妙處既没七年
　覩其遺跡而作是詩
筆與子皆逝詩今誰為新空遺運斤質却弔斷絃人
　斷絃(吕氏春秋鍾子期死伯牙破琴絶絃終身不復/鼓琴以為世無知音者後漢書蔡琰傳注引劉)
　(昭幼童傳曰蔡邕故斷琴/一弦以問琰琰曰第四絃)
　　次韻錢舍人病起
牀下龜寒且耐支杯中蛇去未應衰殿門明日逢王傅
櫑具争先看不疑坐覺香烟攜䄂少獨愁花影上廊遲
何妨一笑千疴散絶勝倉公飲上池
　錢舍人(施氏原注錢舍人即穆父時為/中書舍人新刻刪去今補録)倉公(按苕溪/漁隱叢)
　(話史記扁鵲遇長桑君曰我有禁方年老欲傳與公/乃出其懷中藥與扁鵲飲以上池之水三十日當知)
　(物矣非太/倉公也)
　　次韻和王鞏
謫仙竄夜郎子美耕東屯造物豈不惜要令工語言王
郎年少日文如缾水翻争鋒雖剽甚聞鼓或驚奔天欲
成就之使觸羝羊藩孤光照㣲陋耿如月在盆歸來千
首詩傾瀉(一作/寫)五石尊却疑彭澤在頗覺蘇州煩君看
騶忌子亷折配春温知音必無人壞壁挂桐孫
　王鞏(字定國/註詳前)
　　附黄魯直次韻
　　逺志非小草鼃衣生陵屯但為居移氣其實何足
　　言名下難為人醜好隨手翻百年炊未熟一垤蟻
　　追奔夏日蓬山永戎葵茂牆藩王子吐佳句如蠒
　　絲出盆風姿極灑落雲氣畫罍尊屬有補衮章日
　　當寵頻煩鄙夫無他能上車問寒温惟思家山去
　　抱犢長兒孫
　　用定國韻贈二十姪震
衡門老苔蘚行(一作/竹)柏千兵屯開尊邀落日未對烏鳥
言清風舉吹籟散亂書帙翻傳呼一何急人馬從車奔
貧居少賓客鄰婦窺籬藩牆頭過春酒緑泛田家盆比
來伏青蒲坐捉白獸尊王猷脩潤色亦有簿領煩朝廷
貴二陸屢聞天語温猶能整筆陣媿我非韓孫
　　　　慎按此詩施氏原本不載新刻載續補上巻
　　　　所用韻與前後二首同今類編於此
　　用王鞏韻送其姪震知蔡州
九門插天開萬馬先朝屯舉鞭紅塵中相見不得言夜
走清虛宿扣門驚鵲翻君家汾陽家永巷車雷奔夕郎
方不夕列㦸以自藩相逢開月閣畫簷低金盆至今夢
中語猶舉燈前尊阿戎脩玉牒未憚筆削煩君歸助獻
納坐繼岑與温我客二子間不復尋諸孫(公自注子美/詩云權門多)
(噂沓且復/尋諸孫)
　王震(施氏原注震字子發文正公旦曾孫銓試履等/賜第檢正孔目吏房元豐官制行從輔臣執筆)
　(入記上語面授右司外郎為右史進西掖元祐初遷/給事中以龍圖閣待制守蔡紹聖初歸故班權吏部)
　(尚書以龍圖直學士知開封為張子厚所惡奪/職知岳州卒此叚新刻本刪去今依原本補録)夕郎
　(子發時為給/事中故云)脩玉牒(時王定國為/宗正丞故云)
　　附子由次韻
　　朝廷入忘返冠蓋如雲屯賢哉貴公子獨以民社
　　言西臺出命書落筆波濤翻東臺典封駁坐惜日
　　月奔試劇得上蔡髙卧强東藩旱嵗獨多麥時雨
　　如傾盆鈴軒省鞭抶幕府多壺尊逡巡文字樂斥
　　去簿領煩賜環行當至坐席恐未温三槐日成隂
　　富貴屬曾孫
　　虢國夫人夜游圖
佳人自鞚玉花驄翩如驚燕蹋飛龍金鞭争道寳釵落
何人先入明光宫宫中羯鼓催花栁玉奴絃索花奴手
坐中八姨真貴人走馬來看不動塵明眸皓齒誰復見
只有丹青餘淚㾗人間俯仰成今古呉公臺下雷塘路
當時亦笑張麗華不知門外韓擒虎
　虢國夜游圖(李端叔姑溪集云内侍劉有方蓄名畫/乃唐虢國夫人夜游圖最為絶筆東坡)
　(館北客都亭驛/有方請跋其後)呉公臺(太平寰宇記呉公臺在揚州/城西北四里一名弩臺陳呉)
　(明徹圍北齊東廣州刺史敬子猷増築之故號呉公/臺亦名雞臺按唐趙嘏詩鬬雞臺邊花照塵白居易)
　(詩呉公臺下/多悲風指此)雷塘(漢書江都王傳注雷陂即雷塘也/太平寰宇記有大雷小雷之宫上)
　(塘長廣六里餘下塘長廣七/里塜記云雷塘隋焬帝塟處)
　(慎按苕溪漁隱叢話云東坡虢國夫人夜游圖結二/句全用小杜臺城曲門外韓擒虎樓頭張麗華陳後)
　(主張貴妃名麗華尤見寵幸隋遣韓擒虎平陳後主/與麗華俱被收今註坡詩皆訛作潘麗華緗素雜記)
　(至以東坡為訛蓋/不記小杜詩也)
　　附李端叔次韻
　　天街雨過花滿驄萬人壁立驚游龍飄飄衣袂欲
　　仙去寳鞭遥指蓬萊宫真人睡起春如栁誰眷琵
　　琶最先手合歡堂裡謝使人暗香猶帶天街塵宛
　　然相對若可語筆墨頓失當時㾗開眼成今合眼
　　古回頭自有來時路長風破浪真快哉快處須防
　　倒騎虎
　　用舊韻送魯元翰知洺州
我在東坡下躬耕三畝園君為尚書郎坐擁百吏繁鳴
蛙與皷吹等是俗物喧永謝十年舊老死三家村惟君
綈袍信到我雀羅門緬懷故人意欲使薄夫敦新年到
宣室白首代堯言相逢問前輩所見多後(一作/從)昆道館
雖云樂冷卿當復温還持刺史節却駕朱輪軒黄髮方
用事白須宜少存嗣聖真生知拯民如救燔初囚羽淵
魄盡返湘江魂坐憂東郡决老守思王尊北流桑柘没
故道塵埃翻知君一寸心可敵千步垣流亡自棲止老
幼忘崩奔得間閉關坐勿使道眼渾聊乘應捨筏(宋刻/本作)
(栰/)直泝無生源歸來成二老夜榻當重論
　洺州(元和郡縣志秦邯鄲郡地漢分置廣平國周武/帝建徳六年置洺州以水為名太平寰宇記河)
　(北道洺州廣平郡治永年縣唐天寳元年為廣平/郡乾元中復為洺州西南至東京五百五十里)宣
　室(長安志未央/宫有宣室殿)東郡决(東都事畧魯有開傳有開知/冀州河决小呉口水不至城)
　(下數里有開議增築䕶城隄人皆謂初無水患何勞/役為有開卒成之明年河决水至以有備無患○慎)
　(按輿地廣記博濮大名滑開徳皆秦東郡之地元翰/在冀州治河有成效故移知洺州借王尊事以美之)
　北流(潁濱遺老傳元祐初文潞公主回河之議先是/神宗因河决大呉導之北流巳得水性惟隄防)
　(未完每年不免泛溢耳自回河議起都水監呉安持/等塞北京之南三斗門貼築西隄約水使東直過北)
　(京之上故連年告急後遣吕希純井亮采徃視二人/歸極以北流為便事方施行而議復格於是河流遂)
　(東凡七年而後北流復通○慎按洺州與北京接壤/九河故道半從此入海時巳湮塞故云故道塵埃翻)
　　附子由次韻
　　仲連雖不仕而非綺與園逡巡談笑間屢解戰鬬
　　繁子敬識二孫長揖鼓鼙喧意氣感周郎振策起
　　江村二賢繼英風千載為髙門曾孫事仁祖風義
　　夙所敦臺閣餘故事父老稱遺言白髮識公子十
　　載友元昆婆娑久不試俯仰色逾温五馬忽鳴嘶
　　朱輪夾征軒旍旄隔河至部曲㡬人存銅虎不可
　　留芻狗行當燔秋潦决河防遺黎化驚魂西城扣
　　門别南風吹㡌翻嗟我限出謁未敢踰短垣新晴
　　水尚壯想見民驚奔安得萬丈隄止此百里渾姑
　　爾救一境誰當理其源百聞貴一見尺書為我論
　　次韻朱光庭初夏
朝罷人人識鄭崇直聲如在履聲中卧聞疎響梧桐雨
獨咏㣲凉殿閣風諫苑君方續承業醉鄉我欲訪無功
陶然一枕誰呼覺牛蟻初除病後聰
　朱光庭(宋史朱光庭字公掞偃師人以父景廕入官/復登第哲宗立司馬光薦為左正言首乞罷)
　(青苗等法論蔡確章惇/韓縝言甚切遷左司諫)諫苑續承業(慎按王應麟困/學紀聞云隋樂)
　(運字承業録夏殷以來諫諍事名諫苑隋文帝覽而/嘉焉事出北史非僻書也呉中補註謂南史李承業)
　(集古今章疏作諫苑/者訛今据北史駁正)
　　附子由次韻(欒城集題云次韻/光庭省中書事)
　　放浪江湖久惰慵安排誰置從官中粗疎空與延
　　和對開納初還正始風二鄙氷消真帝力四方雨
　　足自天功時將一勺傾滄海漫使人知達四聰
　　次韻朱光庭喜雨
久苦趙盾日欣逢傅説霖坐知千里足初覺兩河深破
屋常持傘無薪欲爨琴清詩似庭燎雖美未忘箴
　兩河(續述征記汴沙到浚儀而分汴東注沙南流按/水經注沙音蔡又按李濓汴京遺跡志蔡河貫)
　(京城其自尉氏北流至戴樓門東廣利水門入城名/西蔡河其從陳州門西普濟水門出城經通許接舊)
　(蔡河者名/東蔡河)
　　附子由次韻
　　焦枯連夏火洗濯待秋霖都邑溝渠净郊原黍豆
　　深流膏侵地軸晴意動風琴誰似臣居易先成喜
　　雨箴
　　奉勅祭西太一和韓川韻四首
聖主新除秘祝侍臣來乞豐年夀宫神君欲至夜半靈
風肅然
　西太一(宋史禮志國初太一壇在國門之東郊熙寧/中司天正周琮上言五福太一自雍熙元年)
　(入東南巽位時修東太一宫天聖七年入西南坤位/修西太一宫葉夢得石林燕語太平興國中司天言)
　(太一十神凡行五宫自今甲寅嵗入黄室巽宫當呉/分請即蘇州建宫祠之巳而復有言京城東南蘇村)
　(可應姑蘇之兆乃改築於蘇村洪容齋三筆東太一/宫在蘇村西太一宫在八角鎮○慎按以上諸説確)
　(不可易呉中新刻本踵王注舊注謂太一宫舊在/京城西蘇村謂之西太一者訛今為詳考駁正)韓
　川(宋史韓川字元伯陜人進士上第元祐初為監察/御史極論市易之害遷殿中侍御史尋改太常卿)
　乞豐年(龎元英文昌雜録祠部每嵗立春祭東太一/宫立夏立冬祭中太一宫立秋祭西太一宫)
　神君(曾子固元豐類藁初作太一宫用張齊賢領祠/事齊賢以為太一者五帝之佐天之貴神宜半)
　(祠天之禮天子使加伶官百人自昏祠至明如漢制/石林燕語太一式有五福大游小游四時天一地一)
　(真符君綦民綦臣綦凡十神皆天之貴神而/五福所臨無兵疫凡行五宫四十五年一易)
玉璽親題御筆金童來侍天香禮罷祝融參乘前驅巳
過衡湘
解劍獨行殘月披衣困卧清風夢蝶猶飛旅枕粥魚巳
響枯桐
陂水初含曉渌稻花半作秋香皂蓋却迎朝日紅雲正
繞宫牆
　　附黄魯直次韻四首
　　黄靈未對甘泉五福間祀迎年旍旂三斿半偃風
　　馬雲車闐然
　　白旄下金神節青祝攜御爐香百禮盡修亳祀九
　　歌不取沈湘
　　紫府侍臣鳴玉霜臺御史生風官獨論詩未了知
　　秋自屬梧桐
　　泰壇下瑞雲黄雨師灑道塵香便面猶承墜露金
　　鉦半吐東牆
　　西太一見王荆公舊詩偶次其韻二首
秋早川原净麗雨餘風日清酣從此歸耕劍外何人送
我池南
但有尊中若下何須墓上征西聞道烏衣巷口而今烟
草萋迷
　　附王介甫原作
　　栁葉鳴蜩綠暗荷花落日紅酣三十六陂春水白
　　頭想見江南
　　二十年前此地父兄持我東西今日重來白首欲
　　尋陳迹都迷
　　(慎按王半山集中所載與注中所引不同栁葉二/句集本云草色浮雲漠漠樹隂落日潭潭第三句)
　　(陂春二字集本作宫/烟今依次韻酣字)
　　附黄魯直次韻二首(山谷集又有次韻懷半/山老人二首不具録)
　　風急啼鳥未了雨來戰蟻方酣真是真非安在人
　　間看北成南
　　晚風池蓮香度曉日宫槐影西白下長干夢到青
　　門紫曲塵迷
　　次韻子由送陳侗知陜州
誰能如鐵牛横身負黄河滔天不能没尺箠未易訶世
俗自無常徐公故逶迤别來不可説事與浮雲多當時
無限人毁譽即墨阿虚聲了無實夜蟲鳴機梭相逢一
笑外奈此白髪何天驥皆籋雲長鳴飽芻禾王庭旅百
實大貝隨弓戈君獨一麾去欲賡五袴歌甘棠古樂國
白酒金叵羅知君不久留治行中新科過客足嗔喜東
堂記分鵝此外但坐嘯後生工揣摩
　陳侗(失考按本集外制陳侗知陜州勑云出入册府/垂二十年安於義分不妄干進願為一郡以恤)
　(孤幼其人/可知矣)陜州(元和郡縣志漢𢎞農郡之陜縣後魏/置陜州唐為陜州大都督府南北隔)
　(河二百四十六里/西至潼關二百里)鐵牛(太平寰宇記開元十二年於/河東縣開東西門各造鐵牛)
　(四其牛並鐵柱連腹/入地丈餘負橋跨河)甘棠(名勝志夀安山在宜陽縣/東水經注以甘水導於山)
　(曲故世目其地為甘棠云召伯所嘗聴訟之地後魏/析置甘棠縣隋改為夀安縣西北有勝因寺即甘棠)
　(驛故/趾)
　　附子由原作(欒城集題云送陳/侗同年知陜州)
　　上書乞江淮得請臨關河所得非所願親友或相
　　訶丈夫志四方所遇常逶迤况當國西屏形勝古
　　來多崑渠涌北郭華岳垂東阿羌虜昔未平驛馳
　　如飛梭間諜時出没關梁苦誰何爾來一清净西
　　望多麥禾魏絳方和戎先零正投戈秦人釋重負
　　道路聞行歌便當卧齋閣次第除網羅時時一嘯
　　咏未用勤催科諸孤寄呉越十口同雁鵝時分槖
　　中金何必手自摩
　　送賈訥倅眉二首
當年入蜀嘆空回未見峩眉肯再來童子遥知頌𥜗
袴使君先巳洗尊罍(公自注李大夫/眉之賢守也)鹿頭北望應逢雁
人日東郊尚有梅(公自注人日出東郊渡江/游蟇頤山眉之故事也)我老不堪
歌樂職後生試覔子淵才
　眉州(元和郡縣志隋大業二年倂嘉州入眉州八年/改眉山郡唐武徳二年改嘉州之通義洪雜等)
　(四縣别置眉州輿地廣記西魏置眉州隋置眉山/郡皆在今嘉州太平寰宇記眉州屬劍南西道)使
　君(王氏原注元祐元年李/琪以朝散大夫知眉州)鹿頭(元和郡縣志鹿頭戌/在漢州徳陽縣之北)
　(南至成都一百里太平寰宇記鹿頭山自綿州羅江/縣界迤邐入徳陽昔有張鹿頭於此造兵器因以為)
　(名/)
老翁山下玉淵回手植青松三萬栽父老得書知我在
小軒臨水為誰開試看一一龍蛇活更聴蕭蕭風雨哀
便與甘棠同不翦蒼髯白甲待歸來(公自注先君𦵏於/蟇頤山之東二十)
(餘里地名老翁泉君許為/一徃感嘆之深故及之)
　老翁泉(老蘇公嘉祐集云十數年前月夜有一老翁/蒼顔白髮偃息泉上就之則隱而入於泉洵)
　(甃以石建亭覆之并為之銘云云歐陽修蘇明允墓/志云公墓于彭山之安鎮鄉在蟇頤山之東地名石)
　(龍栁家溝老/翁泉之側)
　(慎按施氏原注云此詩刻石於成都第四句云蓬蒿/親手為君開集本作小軒臨水君字集本作誰又云)
　(試看一一龍蛇活/石刻作舞今補録)
　　附子由一首(欒城集題云送賈/訥朝奉通判眉州)
　　歸念長依落日邊壺漿今見送新官聲傳巳覺謳
　　歌徧身到方知政令寛民病賢人來巳暮時平蜀
　　道本無難明年我欲脩桑梓為賞庭前荔子丹(自/注)
　　(云眉州倅㕔舊有/荔支二株甚大)
　　送程建用
先生本舌耕文字浩千頃空倉付公子坐待發苕潁十
年困新説兒女争捕影鑿垣種蒿蓬(一作/蓬蒿)嘉穀誰復省
空餘南陔意太息北堂冷織屨隨方進採薪教韋逞辛
勤守一經菽水賢五鼎今年聞起廢魯史復光景公子
亦改官三就繁馬頸歸來一笑粲素髪䬃垂領㑹看金
花詔湯沐奉朝請天公不吾欺夀與龜鶴永
　程建用(施氏原注程建用字彛仲眉山人少時奉親/税居與老蘇公東西相望嘗與二蘇公楊咨)
　(㑹草舍中大雨聯句六言以為戯先生嘗追書之建/用後得官以獄掾改宣徳郎而歸此叚新刻本刪去)
　(今補/録)改官(按新説註彛仲與東坡書云中江於東蜀/號稱劇邑以衰拙臨之始至若無暇洎半)
　(年而滯獄清期年而庶事稍就緒乃謀葺亭臺池館/請公為記云云据此則建用此時當以宣徳郎知中)
　(江縣中江屬潼川州故子由謂送其西歸而/詩中有今年復考課得秩真代耕之句也)
　　附子由作(欒城集題云送程/建用宣徳西歸)
　　昔與君同巷參差對柴荆艱難奉老母絃歌教諸
　　生藜藿飽臧獲布褐均弟兄貧賤理則窮禮義日
　　益明我親本知道家有月旦評逡巡戸牖間時聞
　　嘆息聲善惡不可誣孝弟神所聴我見此家人處
　　約能和平他年彼君子豈復地上行爾來三十年
　　遺語空自驚松阡映天末苦淚縁冠纓子親八十
　　五皤然老人星安輿及禄養平反慰中情月俸雖
　　不多足備甘與輕今年復考課得秩真代耕倚門
　　老鶴望策馬飛鴻征歸來嵗云暮手奉屠蘇觥我
　　詩不徒作以遺鄉黨銘(自注云君昔嘗税居與敝/廬東西相望武昌君見其)
　　(家事知非貧賤人也此語未嘗語人俯仰/三十年矣因君西歸作詩言之不覺流涕)
　　次韻李修儒留别二首
十年流落敢言歸魚鳥江湖只自知豈意青天掃雲霧
盡呼黄髮寄安危風流吾子真前輩人物他年記一時
我欲折繻留此老緇衣誰作好賢詩
　李修儒(爵里事蹟無可考觀第二/首結句當是蜀人罷歸者)
此生别䄂㡬回麾夢裡黄州空自疑何處青山不堪老
當時明月巧相隨窮通等是思家意衰病難堪送客悲
好去江魚煮江水劍南歸路有姜詩
　　黄魯直以詩饋雙井茶次韻為謝
江夏無雙種竒茗汝隂六一誇新書磨成不敢付僮僕
自看雪湯生璣珠列仙之儒瘠不腴只有病渴同相如
明年我欲東南去畫舫何妨宿太湖(公自注歸田録草/茶以雙井為第一)
(畫舫宿太湖顧/渚貢茶故事)
　雙井茶(茶事雜録雙井在寧州西三十里黄山谷所/居也其南谿心有二井土人汲以造茶為草)
　(茶第一清波雜志雙/井茶因山谷乃重)畫舫太湖(白居易詩十隻畫船/何處泊洞庭山脚太)
　(湖/心)
　　　　慎按此詩施氏原本不載今從續補巻中編
　　　　録於此
　　附魯直原作(山谷集題云雙/井茶送子瞻)
　　人間風月不到處天上玉堂森寳書想見東坡舊
　　居士揮毫百斛寫明珠我家江南摘雲腴落磑霏
　　霏雪不如為公喚起黄州夢獨載扁舟向五湖
　　附孔武仲次韻一首
　　喜君屢致雲溪茗值我正校琅函書飲罷清風生
　　肘腋吟成碧海登明珠誰能墦間享膏腴只憶林
　　泉身自如他年逺别歸賀監乞取茶山比鏡湖
　　次韻黄魯直赤目
誦詩得非子夏學紬史正作丘明書天公戯人亦薄相
畧遣幻翳生明珠賴君年來屏鮮腴百千(别本作/年者訛)燈光
同一如書成自寫蠅頭表端就君王覔鏡湖
　紬史(按山谷年譜元祐二年/除著作佐郎在史局)
　　附魯直次韻(題云子瞻以子夏丘/明見戯聊復戯答)
　　化工見彈太早計端為失明能著書邇來似天㑹
　　事發泪睫見光猶隕珠喜公新賜紫琳腴上清虚
　　皇對九如請天還我讀書眼願載軒轅訖鼎湖
　　武昌西山(并引/)
　嘉祐中翰林學士承㫖鄧公聖求為武昌令常游寒
　溪西山山中人至今能言之軾謫居黄岡與武昌相
　望亦常徃來溪山間元祐元年十一月二十九日考
　試館職與聖求㑹宿玉堂偶話舊事聖求嘗作元次
　山窪尊銘刻之巖石因為此詩請聖求同賦當以遺
　邑人使刻之銘側
春江渌漲蒲萄醅武昌官栁知誰栽憶從樊口載春酒
步上西山尋野梅西山一上十五里風駕兩腋飛崔嵬
同游困卧九曲嶺褰衣獨到呉王臺中原北望在何許
但見落日低黄埃歸來解劍亭前路蒼崖半入雲濤堆
浪翁醉處今尚在石臼杯(一作/抔)飲無尊罍爾來古意誰
復嗣公有妙語留山隈至今好事除草棘常恐野火燒
蒼苔當時相望不可見玉堂正對金鑾開豈知白首同
夜直卧看椽燭髙花摧江邊曉夢忽驚斷銅鐶玉鎖鳴
春雷山人帳空猿鶴怨江湖水生鴻雁來請公作詩寄
父老徃和萬壑松風哀
　武昌西山(注見黄/州巻中)承㫖(孫彦同職官分紀翰/林學士承㫖正三品)鄧聖求
　(施氏原注鄧潤甫字温伯建昌人宣仁簾聴以字行/改字聖求紹聖間始復名初第進士為武昌令熙寧)
　(中王安石用為中書檢正官歴知諫院掌制誥擢御/史中丞中人李憲措置  四温伯率其屬周尹  四)
　(汝礪上書力諫不末三韓林為學士承㫖親一部郎/中出典藩服元祐  以兵部尚書召哲宗  政温伯)
　(首陳武王能廣文王之聲成王能嗣文武之道以開/紹述遂基宗社之福拜尚書左丞材雨月薨年六十)
　(八贈開府儀同三司謚安惠/此叚新刻本刪去今補録)九曲嶺(武昌志樊山即/西山九曲嶺在)
　(樊山南嶺路九折故名/有九曲亭子由作記)石臼(歐陽公集古録呉王散/花灘疑當時苑囿别名)
　(石臼窊尊俱/在此灘上)玉堂(沈括夢溪筆談學士院正㕔曰玉/堂初不為榜太宗時蘇易簡為學)
　(士上嘗語曰玉堂之設但虛傳其説未有正名乃以/紅羅飛白書玉堂之署四字賜之葉石林燕語學士)
　(院在樞密院之後腹背相倚不可南向而後門與/集賢相直禁中宣命徃來皆行此門取其便事)金
　鑾(程大昌雍録金鑾殿在蓬萊山正南龍首山坡壟/之北其上有殿既名之為金鑾故殿旁之坡遂名)
　(金鑾/坡)
　(慎按此詩真蹟在江陵岑象求巖起家岑跋云子瞻/内翰昔竄謫黄岡游武昌西山觀聖求所題墨蹟時)
　(聖求巳貴處北扉而子瞻方忤時逺放流落困窮不/二年遂與聖求對掌誥命並驅朝門優游談笑於清)
　(切之禁在常情固足感嘆有文而深於情者宜何如/哉此前詩所以作也元祐丁卯二月因㑹飲子功侍)
　(郎宅子瞻為予筆此遂記而藏之云云又按式古堂/書畫考後有四明樓鑰跋尾明正徳朝李長沙有跋)
　　附孔武仲次韻
　　黄州水米宜新醅東坡好花公自栽折花倒酒送
　　流景不念春風飄落梅醉投青山上九曲呉王故
　　宫壓崔嵬寒潭巳無昔光景凉殿歘變今樓臺南
　　陽翰林當此日力探奇險祛塵埃西江雪浪接溪
　　谷巨石森起繁如堆手披荒榛得突兀中有窊處
　　成尊罍漫郎蹤跡塵土暗從此出躍樊山隈大賢
　　坎坷終必用古劍雙蟄生莓苔忽抛光芒萬丈去
　　星斗辟易青天開欃槍枉矢莫妄動以湯滴雪誰
　　先摧搜奇振淹自明主區區識寳非張雷陽春一
　　奏衆争和咸韶蕩黙羣僊來雖然此亦外物耳豈
　　繫兩公樂與哀
　　附子由次韻
　　我游齊安十日回東坡桃李初未栽扁舟亂流入
　　樊口江雨未止滛黄梅寒溪聞有古精舍相與推
　　挽登崔嵬山深縣令喜客至寺荒蔓草生經臺黄
　　鵝白酒得野饋藤牀竹簟無纎埃可憐遷客畏人
　　見共怪青山誰為堆行驚晩照催出谷中止亂石
　　傾餘罍古今相望兩令尹(自注謂元結/與鄧君也)文詞灑落
　　千山隈野人豈復識遺趣過客時為剜蒼苔五年
　　留滯屐齒秃一朝揮手船頭開玉堂却憶昔游處
　　笑問五栁應凋摧滿朝文字早貴達慿陵霄漢乘
　　風雷入參秘殿出華省何曾著足空山來漂流邂
　　逅覽遺躅耳中尚有江聲哀
　　附晁无咎次韻
　　雪堂蜜酒花作醅教蜂使釀花自栽堂前雪落蜂
　　正蟄恨蜂不採西山梅漫郎飲處書有跡無酒可
　　沃胸崔嵬不知㡬喚樊口渡五見新歴頒清臺鄧
　　公昔嘆不可挽素衣未化京洛埃(此下脱/二句)山中相
　　邀阻笻杖天上對直同金罍只今江邊春更好漁蓑
　　不晒懸牆隈百年變化誰得料劍光自出豐城苔
　　老儒經濟國勢定近臣獻納天顔開蜀公亭上别
　　公處花栁未逐東風摧尚容登堂談落屑不媿索
　　米腸鳴雷因知流落本天命何必挽引須時來九
　　關沉沉虎豹静無復極目江楓哀
　　附張文潛次韻
　　靈均不醉楚人醅秋蘭蘼蕪堂下栽九江僊人棄
　　家去呉市不知身姓梅東坡先生笑二子一丘便
　　欲藏崔嵬脱遺簪笏玩杖屨招揖魚鳥營池臺西
　　山寂寥舊風月百年石樽埋古埃洗尊置酒招隱
　　士荒境空餘黄土堆但傳言語古味在一勺𤣥酒
　　藏山罍鄧公嘆息為摩撫重刻文字蒼崖隈五年
　　見盡江上客兩屐踏偏空山苔謝公富貴知不免
　　醉眼來為蒼生開長虹一吐誰得揜六翮故在何
　　曾摧横翔相與顧鴻雁寳劍再合張與雷山猿澗
　　鳥汝勿聴天遣兩公聊一來豈如屈賈終不遇詩
　　賦長遣後人哀
　　附黄魯直次韻
　　漫郎江南酒隱處古木參天應手栽石砌為尊酌
　　花鳥自許作鼎調鹽梅平生四海蘇太史酒澆不
　　下胸崔嵬黄州副使坐閒散諫疏無路通銀臺鸚
　　鵡洲前弄明月江妃起舞襪生埃次山醉魂招髣
　　髴步入寒溪金碧堆洗湔塵㾗飲嘉客笑倚武昌
　　江作罍誰知文章照今古野老争席漁争隈鄧公
　　勒銘留刻畫刳剔銀鉤洗緑苔琢磨十年烟雨晦
　　摸索一讀心眼開謫去長沙憂鵩鳥歸來杞國痛
　　天摧玉堂却對鄧公直北門喚仗聴風雷山川悠
　　逺莫浪許富貴峥嶸今鼎來萬壑松聲如在耳意
　　不及此文生哀
　　西山詩和者三十餘人再用前韻為謝(宋刻本題/止再用前)
　　(韻四/字)
朱顔發過如春醅胷中棃棗初未栽丹砂未易掃白髮
赤松却欲參黄梅寒溪本自逺公社白蓮翠竹依崔嵬
當時石泉照金瑞(宋刻本/作像)神光夜發如五臺飲泉鑒面
得真意坐視萬物皆浮埃欲收暮景返田里逺泝江水
窮離堆還朝豈獨羞老病自嘆才盡傾空罍諸公渠渠
若夏屋吞吐風月清隅隈我如廢井久不食古甃缺落
生隂苔數詩徃復相感發汲新除舊寒光開遥知二月
春江濶雪浪倒巻雲峰摧石中無聲水亦静云何解轉
空山雷(公自注韋應物詩云水性本云静石/中固無聲如何兩相激雷轉空山驚)欲就諸公
評此語要識憂喜何從來願求南宗一勺水徃與屈賈
湔餘哀
　黄梅(傳法正宗記五祖𢎞忍大師蘄州黄梅縣人先/為破頭山栽松道者請於四祖曰道法可得乎)
　(祖曰汝巳老倘若再來吾尚可遲汝道者去行水邊/見周氏女子水邊回策歸山而化其女輒孕巳而生)
　(子後復遇四祖得度傳法於破頭山付衣鉢於盧/慧能安坐而逝建塔黄梅東山諡曰大滿禪師)
　金瑞(寒溪事詳本集/菩薩泉記中)
　　　　慎按先生詩序以上二首皆元祐元年作施
　　　　氏原本訛編於下巻今依宋刻本改正又按
　　　　王氏本此詩改換題目於分類中重出今削
　　　　去附識於此
　　狄詠石屏
霏霏㸃輕素渺𣺌開重隂風花亂紫翠雪外有烟林雪
近勢方壯林逺意殊深㑹有無事人支頤識此心
　　　　慎按狄詠字子雅武襄公青之次子本集書
　　　　武襄事後云元祐元年十二月五日與詠同
　　　　館北客夜話及之云云何薳春渚紀聞云元
　　　　祐三年北朝賀正使劉霄等公與狄詠館伴
　　　　錫宴者訛也施氏原本編排失次今依本集
　　　　所記移編此巻之後
　　雪林硯屏率魯直同賦
西山無時春巉巖鎖頑隂分明倚天壁㸃綴無風林物
固為人出興誰於此深窮奇真自蠧詩句且娯心
　　　　慎按此詩施氏原本不載今因題類編於此
　　附黄魯直次韻(山谷集題云次韻子瞻/題狄引進雪林石屏)
　　翠屏臨硯滴明窗玩寸隂意境可千里摇落江上
　　林百醉歌舞罷四郊風雪深將軍貂狐暖士卒多
　　苦心
　
　
　
　
　
　
　
　
　
　
　
　
　蘇詩補註巻二十七
欽定四庫全書
　蘇詩補註巻二十八　翰林院編修查慎行撰
　古今體詩四十二首(元祐二年丁卯春夏/官翰林學士時作)
　　和周正孺墜馬傷手
平生學道已神完豈復兒童私自憐醉墮何曾傷内守
色憂當為念先傳書空漸覺新詩健把蟹行看樂事全
賣却老驄為酒直大呼鄉友作新年
　周正孺(施氏原注正孺名尹成都人神宗擢為侍御/史使蜀極論李杞劉佐𣙜茶害民事見周朝)
　(議守漢州送正孺守東川詩注正孺此/時為考功郎此叚新刻本刪去今補録)
　　戯周正孺二絶
折臂三公未可知㑹當千鎰訪權竒勸君鬻駱猶閒事
腸斷閨中楊栁枝
天廏新頒玉鼻騂故人共敝亦常情相如雖老猶能賦
換馬還應繼二生
　故人共敝(陳奕禧曰東坡為翰林時被賜馬凡二其/一以贈李方叔恐他日欲售此馬故作公)
　(據與之公據真蹟石刻今在眉州所謂故人共敝者/蓋指方叔也○慎按石刻云元祐元年予初入玉堂)
　(䝉恩賜玉鼻騂今年出守杭州復沾此賜東南例乘/肩輿得一馬足矣而李方叔未有馬故以贈之又恐)
　(方叔别獲嘉馬不免賣此故為出公據四年四月十/五日云云與正孺唱和在元祐二年贈方叔馬在元)
　(祐四年自是兩/事無容牽合也)
　　　　慎按以上三首施氏原本編和黄魯直赤目
　　　　詩後据墮馬結句觀之當是新年所作故改
　　　　編
　　題文與可墨竹(并引/)
　故人文與可為道師王執中作墨竹且謂執中勿使
　他人書字待蘇子瞻來令作詩其側與可既没八年
　而軾始還朝見之乃賦一首
斯人定何人游戱得自在詩鳴草聖餘兼入竹三昧時
時出木石荒恠軼象外舉世知珍之賞㑹獨予最知音
古難合奄忽不少待誰云生死隔相見如龔隗
　　潘推官母李氏輓詞
南浦凄凉老逐臣東坡還徃盡幽人杯柈(一作/盤)慣作陶
家客絃誦嘗叨孟母鄰尚有升堂他日約豈知負土一
阡新今年我欲江湖去暮雨連山宰樹春
　潘推官(名失/攷)
　　玉堂栽花(一本有/同字)周正孺有詩次韻
故山桃李半荒榛粗報君恩便乞身竹簟暑風招我老
玉堂花蕊為誰春纎纎翠蔓詩催發皎皎霜葩髮鬬新
只有來禽青李帖他年留與學書人
　玉堂栽花(周麟之學士院記畧云國朝太宗皇帝嘗/以飛白書玉堂之署四字賜翰林學士承)
　(㫖蘇易簡字徑二尺餘謹按玉堂本漢别殿在未央/宫與清凉宣温金華白虎列峙史不詳著而畧見於)
　(李尋翼奉傳玉堂蓋殿名也待詔者有直廬在焉故/尋自謂久汚玉堂之直太宗所賜實取諸此又按施)
　(氏原注載與王晉卿一帖云花栽乞兩荼䕷兩林擒/兩杏仍乞令栽花人來種之玉堂前後亦異時一叚)
　(佳事此詩之作正謂是也宿刻此帖於餘姚縣齋汪/端明刻此詩成都府治此叚新刻本刪去今為補録)
　竹簟暑風(歐陽修内制集自序招竹/簟之暑風暴茅簷之冬曰)
　　杜介送魚
新年巳賜黄封酒舊友(一本作/老訛)仍分頳尾魚陋巷關門
負朝日小園除雪得春蔬病妻起斫銀絲鱠稚子讙尋
尺素書醉眼朦朧覔歸路松江烟雨晩疎疎
　杜介(字㡬先/注詳前)黄封酒(任淵注陳後山集云黄封/謂宫酒以黄羅帕封之)
　　附子由次韻
　　天街雪霽初通駟禁籞氷開漸躍魚十尾煩君穿
　　細栁一杯勸我芼青蔬寒尊獨酌難逢客佳句相
　　酬不用書江海歸來叨禁近空令同巷徃來疎
　　送杜介歸揚州
再入都門萬(一作/何訛)事空閒看清洛漾東(一作/春)風當年帷
幄㡬人在回首觚稜一夢中采藥㑹須逢薊子問禪何
處識龎翁歸來鄰里應迎笑新長淮南舊桂叢
　　附子由次韻
　　揚州繁麗非前世城郭蕭條却古風尚有花畦春
　　雨後不妨水調月明中東都甲第非嫌汝北牖羲
　　皇自屬翁清洛放船經月事急先鶗鴂繞芳叢
　　和黄魯直燒香二首
四句燒香偈子隨香徧滿東南不是聞思所及且令鼻
觀先參
　聞思(洪氏香譜有聞思香又佛/書稱觀世音為聞思大士)
萬巻明窗小字眼花只有斕斑一炷烟消火冷半生年
(一作/身)老心閒
　烟消火冷(楞嚴經香嚴童子白佛言見諸比丘燒沉/水香香氣寂然來入鼻中非本非空非烟)
　(非火去無所著來無所/從由是意銷得香嚴號)
　　附魯直原作(山谷集題云有惠江南/帳中香者戯贈二首)
　　百煉香螺沉水寳熏近出江南一穟黄雲繞几深
　　禪相對同參
　　螺甲割崑崙耳香材屑鷓鴣斑欲雨鳴鳩日永下
　　帷睡鴨春閒
　　再和二首(公自注來詩言飲/酒畫竹石草書)
置酒未逢休沐便同越北燕南且復歌呼相和隔牆知
是曹參
丹青巳是(宋刻本/作自)前世竹石時窺一斑五字當還(一本/作還)
(當/)靖節數行誰似髙閒
　　附魯直復答二首
　　置酒未容虚左論詩時要指南迎笑天香滿䄂喜
　　公新趁朝參
　　迎燕温風旎旎潤花小雨斑斑一炷烟中得意九
　　衢塵裏偷閒
　　送楊孟容
我家峩眉隂與子同一邦相望六十里共飲玻璃江江
山不違人徧滿千家窗但苦窗中人寸心不自降子歸
治小國洪鐘噎㣲撞我留侍玉座弱步欹豐扛後生多
髙才名與黄童雙不肯入州府故人餘老龎殷勤與問
訊愛惜雙(宋刻本/作霜)眉厖何以待我歸寒醅發春缸
　玻璃江(范成大呉船録眉州城外即/玻璃江也冬時水色如此)
　(慎按施氏原注云墨跡刻石成都府治題云送楊禮/先知廣平軍墨蹟子歸治小國作君歸治小國後生)
　(多髙才作後生多才賢故人餘老龎作至今餘老龎/殷勤與問訊作君歸與問訊其不同如此然墨蹟字)
　(有重複集本乃後來改定故彼此/不盡合云此叚新刻刪去今補録)
　　附黄魯直次韻(山谷集題云子瞻詩句妙一世乃/收歛光芒入此窘步以見效蓋退)
　　(之戯效孟郊樊宗師之比以文滑/稽耳恐後生不解故追韻道之)
　　我詩如曹鄶淺陋不成邦公如大國楚吞五湖三
　　江赤壁風月笛玉堂雲露窗句法提一律堅城受
　　我降枯松倒澗壑波濤所舂撞萬牛挽不前公乃
　　獨力扛諸人方嗤㸃渠非趙張雙但懷相識察牀
　　下拜老龎小兒未可知客或許敦厖誠堪壻阿巽
　　買紅纒酒缸
　　(慎按東坡前詩自謂效/魯直體故山谷題云然)
　　附子由詩(欒城集題云送楊/孟容朝奉西歸)
　　三十始去家四十方南遷五十復還朝白髮正紛
　　然故人從西來鞍馬何聯翩握手得一笑喜我猶
　　生全别離多憂患夢覺非因縁惟餘歸耕計粗有
　　山下田久糜太倉粟空愧鄉黨賢老兄富治行令
　　徳齊髙年幸此民事清未厭軍壘偏父老攜壺漿
　　稚子迎道邊應有故相識問我何當旋君恩憫衰
　　病歸駕行將鞭
　　見子由與孔常父唱和詩輒次其韻余昔在館中
　　同舍出入輒相聚飲酒賦詩近嵗不復講故終篇
　　及之庶㡬諸公稍復其舊亦太平盛事也
君先魯東家門戸照千古文章固應爾須鬛餘似處雖
非䝉倛狀尚肖(一作/有)歴國苦誦書口瀾翻布穀雜杜宇
十年困奔走櫛沐飽風雨吾道其非邪野處豈兕虎㶚
陵閒老將柏直口尚乳自君兄弟還鼎立知有補蓬山
耆舊散故事誰刪去來迎馮翊傳出餞㑹稽組吾猶及
前輩詩酒盛册府願君倡此風(别本作/物訛)揚觶斯杜舉
　孔常父(東都事畧孔文仲之弟武仲字常父幼力學/舉進士為禮部第一元祐初為秘書省正字)
　(遷著作郎論科舉之弊詆三經新義頃之除起居舍/人拜中書舍人直學士院施氏原注常父元祐初入)
　(館歴校書著作遷司業進左史西掖直玉堂擢夕扉/貳春官以待制守洪徙宣坐黨籍落職居池元符未)
　(追復之常父與兄經父弟毅父皆以文聲起江右/鼎立元祐時號三孔此叚新刻本悉刪去今補録)在
　館中(年譜英宗治平乙巳先生召試/秘閣入三等直史館見第五巻)
　　附孔常父原作二首
　　西垣有古人磔􁀙氣貌古落筆成文章無可加損
　　處策蹇得過門殷勤相勞苦湛然神觀全秀粹充
　　眉宇語我春巳闌斯民望時雨宿麥正滿野驕陽
　　惡如虎雲師未灑澤赤子將誰乳侍臣當憂國密
　　計應禆補又云著書勞安得一州去知公撡捨異
　　不為誇腰組衣錦若還鄉亦當從幕府(按清江集/此首結處)
　　(少二/句)
　　堂堂司冦公族姓原自古支流入漢庭浩渺無尋
　　處子瞻得家法自少不勤苦戯劇入塲屋名聲振
　　寰宇凝思膚寸雲落筆萬㸃雨中間觸機阱窘若
　　帶箭虎坎坷連交游饑凍及穉乳歸來直玉堂得
　　失亦相補顧我縻一官未即江海去裳衣裹窮猿
　　繫以三丈組知公心胷中坦不置城府漫刺猶可
　　持還當謁文舉
　　附子由次韻
　　羡君耽讀書日夜論今古雖復在家人不見釋手
　　處意求五車盡未惜雙目苦蓬萊倚霄漢簡策充
　　棟宇學成擅囷倉筆落走風雨破籠閉野鶴短草
　　藏文虎鬂鬚忽半白兒女無復乳知君不能薦愧
　　我終何補偶來相就談日落久未去歸鞍得新詩
　　佳句爛如組古風棄雕琢遺味比樂府且復調塤
　　篪泠然五音舉
　　(慎按山谷集亦有和章/以非次韻故不採録)
　　趙令晏崔白大圖幅徑三丈
扶桑大蠒如罋盎天女織綃雲漢上徃來不遣鳳銜梭
誰能鼓臂投三丈人間刀尺不敢裁丹青付與濠梁崔
風蒲半折寒雁起竹間的皪横(一本作/寒訛)江梅畫堂粉壁
翻雲幕十里江天無處著好卧元龍百尺樓笑看江水
拍天流
　崔白大圖(藝苑雌黄東坡觀崔白驟雨圖題詩扶桑/大蠒云云苕溪漁隱叢話畫品中止有李)
　(營丘驟雨圖無崔白者詩中云云乃是崔/白冬景圖藝苑雌黄以為驟雨圖訛矣)
　　次韻張昌言給事省宿
馮顛久已欹殘雪戎眼何曾眩落暉朔野(一作/塞)按行猶
爵(一作/雀)躍東臺瞑坐覺烏飛(公自注道家有烏/飛入兔宫之説)漫誇年
少容吾在(公自注樂天詩云猶有誇張/年少處笑呼張文喚殷兄)若鬬尊前舉世
稀待向嵩陽求水竹一犂烟雨伴公歸
　給事(宋史職官志給事中四人分治六房事掌讀中/外出納及後省事孫彦同職官分紀給事中屬)
　(門下省官/正四品)朔野按行(施氏原注元祐初昌言使河北/相度水事過永静軍奏乞减價)
　(糶本軍寄糴斛斗四十餘萬石救郡民饑朝廷/從之還為給事中故有朔野按行猶雀躍之句)東臺
　(唐書龍朔二年改門下省為/東臺改給事中為東臺舍人)嵩陽求水竹(施氏原注/昌言本襄)
　(陽人种世衡遺以汝州田十頃辭勿受當是徙居於/汝先生亦常欲居汝故云待向嵩陽求水竹云云雖)
　(南遷此志不遂諸子以治命卒塟汝之郏城/以上二叚新刻本並注題下今分録以備考)
　　附子由次韻
　　還家未暇拂塵衣攜被重來趁落暉省戸鳴騶久
　　分散宫槐棲鵲共翻飛周廬見月風霾静斜漢横
　　空星斗稀多病身心怯清禁故山依約夢西歸
　　次韻三舍人省上(公自注三月二十九日/作明日駕幸景靈宫)
紛紛榮瘁何能久雲雨從來翻覆手怳如一夢墮枕中
却見三賢起江右(公自注曾子開劉貢/父孔經父皆江西人)嗟君妙質皆瑚
璉顧我虚名但箕斗明朝冠蓋蔚相望共扈翠輦朝宣
光武皇已老白雲鄉正與羣帝驂龍翔獨留杞梓扶明
堂
　省上(洪邁中書省題名記兩省之官十有二唐制也/今散騎常侍缺由諫大夫而下别為誎院同門)
　(而異戸惟給事中中書舍人左/右起居實同省其員亦十有二)曾子開(施氏原注曾/子開名肇子)
　(固幼弟舉進士入館閣編修國史哲宗立由吏部郎/中為左司擢右史未㡬入西掖論事鯁切不為勢力)
　(回奪宣仁簾聴凡議禮必据正以言皆從之蔡確坐/詩逺竄子開與彭器資約極論㑹除夕扉不果上言)
　(者謂器資為子開所使遂以待制出守五州入貳儀/曹又歴二郡哲宗親政數稱其有守趣入對又坐神)
　(宗史事降知滁州徽宗召歸掖垣遷翰苑崇寧初奪/職卒年六十一自熙寧以來四十年大臣更用事邪)
　(正相軋黨要屢起子開身更其間數不合兄布與韓/儀公忠彦並相祐陵初政曰謀所以傾危之子開貽)
　(書警戒甚切曰比者主意日移小人道長進則必論/元祐人於帝前退則盡引排元祐者於要路異時必)
　(為京卞死黨左本一持心向正古覿稷易皆可與謀/但使正人聚於  朝自然小人道消矣一京足以兼)
　(二人可不深慮其兄不能用蔡京得政兄弟俱不免/古覿稷易謂二王豐賈也紹興初謚文昭子統事髙)
　(宗為諫大夫曾孫炎字南仲暖字茂昭皆登/法從此叚全文新刻本刪去今補存舊注)劉貢父
　(宋史劉攽字貢父與兄敞原父同登科仕州縣者二/十年始為國子直講熙寧中初罷太常禮院徙知兖)
　(亳二州哲宗初入為秘書少監/出知蔡州數月召拜中書舍人)孔經父(宋史孔文仲/字經父新喻)
　(人哲宗朝擢諫議/大夫改中書舍人)朝宣光(宋史禮志景靈宫剏於祥/符五年聖祖臨降為宫奉)
　(之自此至仁宗凡七十年間太祖以下神御在宫者/四寓寺觀者十有一元豐五年就宫作十一殿悉遷)
　(在京寺觀神御奉安紹聖二年又奉安神宗焉嵗四/孟皇帝親享遇郊祀明堂先二日詣宫行禮謂之朝)
　(獻次太廟謂之朝饗○按王明清揮麈録云英宗御/容殿舊名英徳元豐中改曰治隆元祐初即治隆之)
　(後建宣光殿以奉神宗云云先生本集有景靈宫宣/光殿奉安神宗御容青詞元祐二年三月所作宋史)
　(以為紹聖二年者訛也王氏注引長/安志謂唐之宫室名有宣光殿亦訛)
　　附孔武仲原作(原題云三舍人題名于後省/皆賦詩因寄呈劉貢父大)
　　西垣寂寞今巳久三賢文章鳳池手朋來不復山
　　中戀後至倘誰居客右華堂刻石映今古秀句連
　　章動星斗鶺原棣蕚俱相望龍吟虎嘯生輝光就
　　中貢父歸故鄉况有小阮争翺翔翩翩亦試中書
　　堂
　　附子由次韻(欒城集題次韻孔/武仲三舍人省上)
　　君不見西都校書宗室叟東魯髙談皷瑟手偶然
　　同我西掖垣並立曉班分左右龍文百斛世無價
　　瓦釡枵然但升斗諸兄落落不可望兩季幸肯分
　　餘光大孔奮飛自南鄉聯翩羣雁相追翔渠家冠
　　蓋尤堂堂
　　(慎按孔武仲又有曾子開示詩再用前韻一首今/文昭公集失去原作清江三孔集中經父原詩亦)
　　(不可得所載武仲次/韻凡三首今録其一)
　　送錢承制赴廣西路分都監
當年我作表忠碑坐覺江山氣未衰舞鳳尚從天目下
收(一作/牧)駒時有渥洼姿踞牀到處堪吹笛横槊何人解
賦詩知是丹霞燒(宋刻本/作破)佛手先聲應巳懾羣夷(公自注/廣西僧)
(寺頃有佛動之異錢/君碎而投之江中)
　錢承制(孫彦同職官分紀横行東西班内有内殿承/制官秩正八品乃武職也錢承制必呉越之)
　(裔名/失考)廣西(九域志廣南西路轄/州二十三轄軍一)路分都監(燕翼貽謀/録自江南)
　(既平諸州直𨽻京師無復藩府諸路責任監司按察/而巳嘉祐五年各路復置兵馬都監淮海集云鮮於)
　(侁為利州路轉運判官初利州以兼益州兵馬都監/故事武臣為守至是侁上言乞堂選文官知州事别)
　(置路分都監/遂為定例)表忠碑(施氏原注東坡作表忠觀碑有/持以示荆公讀之沉吟曰此何)
　(語耶客有在旁者遽指摘而詆訾之荆公不答讀之/再三又攜之而起行且讀忽嘆曰此三王世家也可)
　(謂奇文矣客大慚或曰客乃其壻/蔡卞也此叚新刻本刪去今補録)收駒(周禮教駣攻/駒注作收駒)
　　附子由作(欒城集題廣/西作廣東訛)
　　家聲逺繼河西守游宦多便嶺外官南海無波閒
　　鬬舸北堂多暇得羞蘭忽聞棠棣歌離索應寄寒
　　梅報好安他日扁舟定歸計仍將犀玉付江湍
　　次韻曾子開從駕二首
槐街綠暗雨初勻瑞霧香風滿後塵清廟幸同觀濟濟
豐年喜復接陳陳雍容巳饜天庖賜俯伏初嘗貢茗新
輦路歸來聞好語共驚堯顙類髙辛
　曾子開(注詳本巻三/舍人條下)
入仗魂驚媿草萊一聲清蹕九門開暉暉日傍金輿轉
習習風從玉宇來流落生還真一芥周章危立近三槐
(公自注學士/班近執政)道旁倘有山中舊問我收身早晩回
　周章(九歌聊翺翔兮周章注云周章徃來迅疾也王/觀國學林云文選注非也周章者周旋緩舒之)
　(意/)
　(慎按曾子開曲阜集世巳不傳嘉興曹倦圃家有文/昭公集抄亦缺畧不全此詩原作二首抄本失載但)
　(有元祐六年駕自景靈宫移謁孔子廟七律一首用/七陽韻非此時所作故不録○按長公外紀云元祐)
　(間東坡與曾子開肇同居兩省扈從車駕赴宣光殿/子開有詩云鼎湖弓劍仙遊逺渭水衣冠輦路新又)
　(云堦除翠色迷宫草殿閣清隂老禁槐詩語亦佳即/此二首韻也庚溪詩話所載亦同惜其全首不傳附)
　(錄于/此)
　　附子由次韻二首(欒城集題云次韻曾子/開舍人四月三日扈從)
　　萬人齊仗足聲勻翠輦徐行不動塵夾道讙呼通
　　老穉從官雜遝數徐陳旌旗稍放龍蛇巻旒冕初
　　看日月新天遣雨師先灑道農夫不復誤占辛(自/注)
　　(云農家常以上辛占麥辛深則麥熟今年正月八/日得辛而雨不時應駕未出一日初得雷雨麥始)
　　(有/望)
　　衣冠雙日欵蓬萊簾脱重鉤扇不開清曉連驚三
　　殿啟翠華遥自九天來晨光稍稍侵黄蓋瑞霧霏
　　霏着禁槐千兩翟車觀禮罷歸時滿載徳風回(自/注)
　　(是日内外命婦俱㑹景靈仰瞻三宫肅然/雍穆不言而化諸公之家有能言之者)
　　附李端叔次韻二首(從始溪集采出題云次韻子/瞻諸公從駕景靈宫二首)
　　青鵷如跂萬椽勻地接璇流隔世塵三后在天歌
　　下武一人膺福見君陳珠旒滚滚懷濡露玉案年
　　年侍薦新廡下丹青從臣列左趨蕭丙右甘辛
　　太清宫廟近蓬萊(唐正内號蓬萊宫而太清/宫有列聖真像每嵗朝享)連日
　　天門六扇開萬乘旌旗衝曉過兩宫輿輦詰朝來
　　城中三水河通漢庭下千官棘映槐老稚扶攜同
　　祝聖年年常此望昭回
　　附范純父次韻一首(太史集題云和曾子/開從駕朝謁景靈宫)
　　雨師汛洒霽光勻華蓋香風不起塵億兆歡呼真
　　帝啟謀猷左右盡君陳雲隨僊仗三山逺日出咸
　　池六合新一别都門變桑海來瞻原廟秖悲辛
　　(慎按范太史集中所載止第一首古人/文集殘缺不少附録之餘不禁慨然)
　　再和二首
眼花錯莫鬢霜勻病馬羸驂(宋刻本/作騶)只自塵奉引拾遺
叨侍從思歸少傅羡朱陳衰年壯觀空驚目險韻清詩
苦鬬新最後數篇君莫厭搗殘椒(一作/薑)桂有餘辛
　奉引拾遺(蔡邕獨斷天子出車駕次第謂之鹵簿大/駕則公卿奉引大將軍參乗太僕御法駕)
　(公卿不在鹵簿中惟河南尹執金吾洛陽令奉引侍/中參乘奉車郎御苕溪叢話子美以至徳二載拜左)
　(拾遺故寄賈司馬詩云此/時霑奉引佳氣拂周旋)椒桂(庚溪詩話東坡兩和/辛字皆工其云最後)
　(數篇君莫厭搗殘椒桂有餘辛按楚詞昔三后之純/粹兮固衆芳之所在雜申椒與菌桂兮豈惟紉夫蕙)
　(茝蓋以椒桂蕙茝皆草木之香者喻賢人也而西清/詩話改其句云讀罷君詩何所似搗殘薑桂有餘辛)
　(以為坡譏首唱多辣氣此何理也坡為人慷慨疾惡/亦時見於詩有古人規諷體然亦詎肯效閭閻以鄙)
　(語相詈哉恐誤後/人心術不得不辨)
憶觀滄(别本作/蒼訛)海過東萊日照三山迤邐開桂觀飛樓
凌霧起僊幢寳蓋拂天來不聞宫漏催晨箭但覺簷隂
轉古槐供奉清班非老處㑹稽何日乞方回(公自注時/方闕㑹稽)
(守/)
　方回(晉書郄愔傳愔字方回除太常固讓不拜樂補/逺郡從之出為㑹稽内史久之乞骸骨因居㑹)
　(稽/)
　　附子由再次韻二首
　　病起江南力未勻强將冠劍拂埃塵木雞自笑真
　　無用芻狗何勞收巳陳行從鑾輿風日細側聴廟
　　樂管絃新誰知四載勤勞後併舉成功祚泣辛
　　宸心惻惻念汙莱南籞西池閉不開長樂鳴鞘千
　　乘出顧成薦鬯萬方來從臣暗泣新宫栁父老行
　　依輦路槐雙闕影斜朱户啟都人留看屬車回
　　次韻劉貢父省上
密雲今日破郊西疎雨翛翛未作泥要及清閒同笑語
行看衰病費扶攜花前白酒傾雲液户外青驄響月題
不用臨風苦揮泪君家自與竹林齊(公自注貢父詩中/有不及與其兄原)
(父同時之嘆然其兄子/仲馮今為起居舍人)
　貢父兄原父(容齋隨筆少游與鮮于子駿書今中書/舍人皆伯仲繼直西垣前世以來無此)
　(事誠國家之美非特衣冠之盛也以其時考之蓋元/祐二年謂蘇子由曾子開劉貢父也子由之兄子瞻)
　(子開之兄子固子宣貢父之兄原父皆經是職故少/游有此語云歐陽公劉原父墓誌原父以熙寧元年)
　(卒年/五十)劉仲馮(宋史劉奉世字仲馮原父之子貢父之/姪第進士累官直史館國史編修以忤)
　(蔡確謫後歴簽書樞密院事章惇當國奉世乞去清/江三孔集常父云吾鄉劉原父雄文博學為天下師)
　(表而余不及識今識其子仲馮居省中治事精密吏/不能欺天下稱為賢吏部其文學議論能世其家)
　　再和
當年曹守我膠西共厭餔糟與汩泥自古赤丸成習俗
因公黄犢免提攜生還各有青山興病起猶能小字題
莫怪歌呼數相和曾將獄市寄全齊(公自注貢父為曹/州盗賊皆奔鄰境)
(嘗有詩云從教/晉盗稍奔秦)
　曹守(宋史劉攽傳熙寧中罷太常禮院通判泰州又/知曹州曹為盗區重法不能禁攽治尚寛平盗)
　(亦裒/息)
　　附子由次韻二首
　　流落江湖東復西歸來未洗足間泥偶隨鵬翼培
　　風上時得衙香滿䄂攜落筆逡巡看儤直醉吟清
　　絶許分題相望魯衛雖兄弟終畏鄰封大國齊
　　掖垣不復限東西賓客來衝霧雨泥白酒黄封開
　　㶑灔朱櫻青籠落提攜五花愧我連書判三道髙
　　君免試題誰遣松蒿同一谷凌雲他日恐難齊
　　送顧子敦奉使河朔
我友顧子敦軀膽兩俊偉便便十圍腹不但貯書史容
君數百人一笑萬事已十年卧江海了不見愠喜磨刀
向豬羊釃酒㑹鄰里歸來如一夢豐頰愈茂美平生批
勅手濃墨寫黄紙㑹當勒燕然廊廟登劍履翻然向河
朔坐念東郡水河來訖(一作/屹)不去如尊乃勇耳
　顧子敦(施氏原注子敦名臨㑹稽人舉説書科入館/閣喜論兵熙寧初神宗命編修經武要畧且)
　(召問兵對曰兵以仁義為本動静之機安危所係不/可忽也推轉運河南提舉常平倉事忤執政意罷歸)
　(更歴中外元祐二年擢給事中朝廷議回河拜侍制/為河北都漕東坡與李常孫覺胡宗愈梁燾等言臨)
　(資性方正學有根本慷慨中立凜然有古人之風宜/留置左右别選深知河事者使徃不報後諸公餞子)
　(敦復次前韻詩有云上書苦留君言拙輒報巳指此/事也子敦至部請因河勢回使東流復召歸班為翰)
　(林學士紹聖初以龍圖閣學士守定徙應天河南時/論既變奪職守新安斥居畨陽年七十二卒徽宗立)
　(追復之子敦體肥偉諸公多以屠戯之故詩云磨刀/向猪羊平生批勅手子敦頗愠見故後詩又云善保)
　(千金軀前言戯之耳新/刻刪改過半今補録)向河朔(孔武仲送顧子敦赴/河北序云上之二年)
　(子敦自河東轉運使召給事中在門下事有不便輒/争還之議論不少迎合時河北數有水灾澶魏故道)
　(久湮未復子敦拜天章待制使河北士大夫以為河/為數州患雖急一方事也子敦以待從之臣撤而使)
　(一方忽所大而治所小非計也舉朝之人睥睨前却/不敢徑徃以蹈後悔子敦獨日夜計畫以為巳任非)
　(確然不易其/肯為之乎)
　　附黄魯直次韻
　　儒者給事中顧公甚魁偉經明徃行河商畧頗應
　　史勞人又乏費國計安能巳功成渠有命得人斯
　　可喜似聞阻饑餘惡少驚邑里啟鑰探金珠奪懷
　　取姝美部中十盗發一一書奏紙西連魏三河東
　　盡齊四履此豈小事哉何但行治水使民皆農桑
　　乃見真佳耳
　　附子由詩
　　去年送君使河東今年送君使河北連年東北少
　　安居慷慨憐君色自得河流西决不入土千里汗
　　漫被原隰壯夫奔走老穉死粟麥無苖安取食君
　　憂臣辱自古然自詭過門三不入忠誠一發鬼神
　　輔心念既通謀計集隄防旋立村落定波浪欲收
　　蛟蜃泣二年歸國未為久故舊相看髮猶黒功成
　　豈在延世下好勇直令腐儒服此時為國頌河平
　　當使君名長不没
　　(慎按子敦使河北乃元祐二年事任淵山谷詩注/引實録云元祐元年秘書少監顧臨為河東轉運)
　　(使蓋子敦於元年使河東二年召還復使/河北任淵訛以元年事入次年注脚也)
　　次韻子由送家退翁知懷安軍
吾州同年友粲若琴上星當時功名意豈止拾紫青事
既喜(疑訛當/作與)願違(宋刻本/作違願)天或不假齡今如圖中鶴俛
仰在一庭(公自注吾州同年友十三人今存者/六人而巳故有琴上星圖中鶴之語)退翁守
清約霜菊有餘馨皷笛方入破朱絃㣲莫聴(宋刻本無/退翁以下)
(四/句)西南正春旱廢沼黏枯萍翩然一麾去想見靈雨零
我無謫僊句待詔沉香亭空騎内廏馬天仗隨雲軿竟
無絲毫補眷焉誰汝令永懷(宋刻本/作愧)舊山叟慿君寄丁
寧
　家退翁(名定國見/欒城集)懷安軍(歐陽忞輿地廣記梓州路懷/安軍屬廣漢郡西魏立金淵)
　(郡唐屬簡州宋乾徳五年立懐安軍太平寰宇記劍/南東道懷安軍領金水金堂二縣東至梓一百七十)
　(里/)紫青(石林避暑録唐以金紫銀青光禄大夫皆為/階官此沿漢制金印紫綬銀印青綬之稱也)
　(丞相太尉金紫御史大夫銀青皆以印綬言夏侯勝/傳取青紫如拾芥蓋謂此也顔師古誤以青紫為卿)
　(大夫服不知漢時/蓋未服青紫也)圖中鶴(按先生自注中琴上星以/比十三人則圖中鶴當是)
　(六數醉鄉日月云古者交歡多為博以牙飾箭長五/寸其數六刻一頭作鶴形僊經所云六鶴齊飛是也)
　(先生所用/即此事)入破(唐書五行志天寳後詩人多為流寓之/思樂曲亦多以邊地為名至其曲遍)
　(繁聲謂之入/破蓋破碎云)
　　附子由原作(欒城集題云送家/定國朝奉西歸)
　　我懐同門友勢如曉天星老去髪垂素隱居山更
　　青退翁聯科第俯仰三十齡仕宦守鄉國出入奉
　　家庭鵠鷺性本静芷蘭深自馨新詩得髙趣衆耳
　　昏未聴笑我老憂患奔走如流萍冠裳强包裹齒
　　髪坐凋零晩春首歸路朱轓照長亭縣令迎使君
　　綵服導輜軿長嘆或垂涕平反知有令此樂我巳
　　亡雖達終不寧
　　諸公餞子敦軾以病不徃復次前韻
君為江南英面作河朔偉人間一好漢誰似張長史上
書苦留君言拙輒報巳置之勿復道出處俱可喜攀輿
共六尺食肉飛萬里誰言逺近殊等是朝廷美遥知送
别處醉墨争淋紙我以病杜門商頌空振履後㑹知何
日一歡如覆水善保千金軀前言戯之耳
　上書(先生乞留顧臨狀給事中顧臨自供職以來僥/倖之流側目畏憚近聞充河北都運使逺去朝)
　(廷衆所嘆息或者謂縁黄河輟臨幹治臨之所/學實有大於治河治河之才固有出臨之上者)
　　黄魯直再次韻
　　今代顧虎頭骨相自雄偉不令長天官亦合丞御
　　史能貧安四壁無愠可三巳昨來立清班國士相
　　顧喜何因將使節風日按千里汲黯不居中似非
　　朝廷美大任録萬事御座留諫紙發政恐傷民天
　　步薄氷履蒼生憂其魚南畝多被水公行圖安集
　　信目勿信耳
　　走筆謝吕行甫惠子魚
卧沙細肋吾方厭通印長魚誰肯分好事東平貴公子
貴人不與與蘇君
　　送吕行甫司門倅河陽
結交不在久傾蓋如平生識子今㡬日送别亦有情子
生公相家髙義久峥嶸天才既超詣世故亦屢更譬如
追風驥豈免羈與纓念我山中人久與麋鹿并誤出挂
世網舉動俗所驚歸田雖未果巳覺去就輕河陽豈云
逺出處恐異程便當從此别有酒無徒傾
　吕行甫(吕希彦字行甫本集雜記云吕希彦行甫相/門子行義有過人者不幸短命生平好藏墨)
　(士大夫戯之為墨顛按吕申公公著二子/希哲希純行甫當是夷簡諸孫公著之姪)司門(職官/分紀)
　(刑部所屬有司門郎中/從六品員外郎正七品)河陽(輿地廣記京西北路孟/州自漢至隋皆屬河内)
　(郡唐割屬江南建中二年以河陽河清濟源温/四縣入河陽三城節度使㑹昌三年以為孟州)
　　　　慎按以上二首施氏原本不載新刻載續補
　　　　巻中据外集元祐初年作也今移編
　　和張昌言喜雨
二聖憂勤忘寢食百神奔走㑹風雲禁林夜直鳴江瀨
清洛朝(一作/潮)回起縠紋夢覺酒醒聞好句(一作/語)帳空簟
冷發餘薰秌來定有豐年喜剩作新詩凖備君
　張昌言(名問時為給事/中見欒城集)
　　附子由次韻
　　巳收蠶麥無多日旋喜山川同一雲禾黍趁時青
　　覆隴池塘流潤緑生紋兩宫尚廢清晨樂中禁初
　　消永夜薰倉粟半空民望足深耕疾耨肯忘君
　　附黄魯直次韻
　　三雨全清六合塵詩翁喜雨句凌雲垤漂戰蟻餘
　　追北柱擊乖龍有裂紋減去鮮肥憂玉食偏宗河
　　嶽起爐薰聖功惠我豐年食未有涓埃可報君
　　次韻劉貢父西省種竹
要知西掖承平事記取劉郎種竹初舊徳終呼名字外
後生誰續笑談餘(公自注昔李公擇種竹館中戯語同/舍後人指此竹必云李文正手植貢)
(父笑曰文正不獨繫筆亦知/種竹耶時有筆工李文正)成隂障日行當見取筍供
庖計巳疎白首林間望天上平安時(一作/待)報故人書(公/自)
(注李衛公北都童子/寺竹寺僧日報平安)
　西掖(劉禎詩誰謂相去逺隔此西掖垣程大昌雍録/唐門下北省在日華門名左掖亦名東省中書)
　(北省在月華門名/右掖亦名西省)
　　附孔常父次韻
　　此君安可一朝無請看西園種竹初嶰谷正當吹
　　鳳後葛陂猶是化龍餘風搖夢枕秋聲碎月漏吟
　　窗夜影疎他日如封管城子莫縁老秃不中書
　　附孔經父次韻
　　西垣種竹滿庭隅正值天街小雨初漸引凉風侵
　　夢覺巳留清露滴吟餘卜鄰近喜蒼苔滿托跡方
　　驚上苑疎昨夜青藜光照席緑隂相對草除書
　　(慎按清江三孔/集獨缺毅父作)
　　附子由次韻
　　竹迷誰定知迷否趁取滂沱好雨初栽向鳳池吹
　　律處斸從芸閣殺青餘迎風一嘯朝回早㺯月相
　　差直宿疎應怪籍咸林下客相看不飲作除書(自/注)
　　(仲馮方作左史必/與貢父並直於此)
　　偶與客飲孔常父見訪方設席延請忽上馬馳去
　　巳而有詩戯用其韻答之
揚雄他文皆不奇獨稱觀缾居井眉(一作/湄)酒客法士兩
小兒陳遵張竦何曾(宋刻本/作曾何)知主人有酒君獨辭蟹螯
何不左手持豈復見吾衡氣機遣人追君君絶馳盡力
去花君自癡醍醐與酒同一巵請君更問文殊師
　醍醐與酒(白居易詩佛法贊醍醐僊方傳/沆􁴦不如夘時酒神速功力倍)
　　附孔武仲原作(清江集題云/謁子瞻因寄)
　　華嚴長者貌古奇紫瞳奕奕垂雙眉顔如桃花兩
　　侍兒問其姓名不自知囁嚅欲吐新奇辭豈亦有
　　虎來䕶持維摩髙卧盡(脱一/字)機蓬山藏史䇿馬馳
　　二豪兀坐渾如癡錯認醍醐是酒巵誰將此景付
　　畫師
　　次韻子由書李伯時所藏韓幹馬
潭潭古屋雲幕垂省中文書如亂絲忽見伯時畫天馬
朔風胡沙生落錐天馬西來從西極勢與落日争分馳
龍膺豹股頭八尺奮迅不受人間羈元狩虎脊聊可友
開元玉花何足奇伯時有道真吏隱飲啄不羡山梁雌
丹青㺯筆聊爾耳意在萬里誰知之幹惟畫肉不畫骨
而况失實空留(一作/餘)皮煩君巧説腹中事妙語欲遣黄
泉知君不見韓生自言無所學廏馬萬匹皆吾師
　李伯時(宋史李公麟第進士歴御史檢法官好古博/學長於詩致仕歸肆意於龍眠山巖壑間雅)
　(善畫黄庭堅謂其風流不減古/人然因畫為累故世但以藝傳)韓幹馬(董廣川為龍/眠居士跋韓)
　(幹畫馬後云世傳韓幹凡畫馬必考時日面方位然/後定形骨毛色太抵以馬為火畜而南為離方其色)
　(青驪驒駱皆以干支相加故得入妙/又以為畫得馬之神駿故能如是云)
　　附子由原作(欒城集題云/韓幹三馬)
　　老馬側立鬉尾垂御者髙拱持青絲心知後馬有
　　争意兩耳㣲起如立錐中馬直視翹右足眼光不
　　動心先馳僕夫旋作奔軼想右手正控黄金羈䧺
　　姿駿發最後馬回首奮鬛真權奇圉人頓轡屹山
　　立未聴决驟争雄雌物生先後亦偶爾有心何者
　　能忘之畫師韓幹豈知道畫馬不獨畫馬皮畫出
　　三馬腹中事似欲譏世人莫知伯時一見笑不語
　　告我韓幹非畫師
　　附蘇子容次韻
　　霜紈横巻書縚垂軸以瑇瑁囊青絲披圖二妙駭
　　入目筆畫勁利如刀錐龍媒逈出丹青手勢若飛
　　動將奔馳韀銜如在赤墀立僕御猶縱紅纓羈子
　　䖍六轡衒沃若長康駿骨稱天奇雖傳畫譜入神
　　品未有墨客評黄雌六詩形似到作者三馬意象
　　能言之奇蹤莫辨霸或幹髙韻壓倒陸與皮從來
　　神物不常有未遇真賞何人知君不見開元廏馬
　　四十萬作頌要須張帝師
　　(慎按蘇魏公集有次韻劉貢父舍人詩自注云頌/早䝉子瞻兄弟叙宗契今考集中與兩蘇公唱和)
　　(者止此一首/他不多見也)
　　附黄魯直次韻二首
　　太史瑣窗雲雨垂試開三馬拂蛛絲李侯寫影韓
　　幹墨自有筆如沙畫錐絶塵超日精爽𦂳若失其
　　一望路馳馬官不語臂指揮乃知仗下非新覊吾
　　嘗覽觀在坰馬駑駘成列無權奇緬懷胡沙英妙
　　質一雄可將十萬雌决非厮養所成就天驥生駒
　　人得之千金市骨今何有士或不價五羖皮李侯
　　畫隱百僚底初不自期人誤知戯弄丹青聊卒嵗
　　身如閲世老禪師
　　于闐花驄龍八尺看雲不受絡頭絲西河驄作蒲
　　萄錦雙瞳夾鏡耳卓錐長楸落日試天步知有四
　　極無由馳電行山立氣深穩可耐珠韀白玉羈李
　　侯一顧嘆絶足領畧古法生新奇一日真龍入圖
　　畫在坰羣雄望風雌曹霸弟子沙苑丞喜作肥馬
　　人笑之李侯論幹獨不爾妙盡骨肉遺毛皮翰林
　　評書乃如此賤肥貴瘦渠未知况我平生賞神駿
　　僧中云是道林師
　　(慎按張耒宛丘集中亦有讀子瞻韓幹馬/圖七古一首以非次韻之作故不附録)
　　次韻劉貢父獨直省中
明窗畏日曉先暾髙栁鳴蜩午更喧筆老新詩(一本作/詩新)
疑有物心空客疾本無根隔牆我亦眠風榻上馬君先
鎖月軒共喜早歸三伏近解衣盤礴亦君恩
　蚤歸(施氏原注東方朔傳伏日當早歸○慎按先疎/生本集謝三伏早出院表云伏當早歸下遂)
　(愚之/性)
　　附子由次韻
　　簾深巧為隔朝暾竹密時能引雀喧朝罷宿酲還
　　續夢静中諸妄稍歸根坐曹聞道仍分省出沐誰
　　當與並軒竹簟茅簷他日事重因遺詠記君恩
　　軾以去嵗春夏侍立邇英而秋冬之交子由相繼
　　入侍次韻絶句四首各述所懷
曈曈日脚曉猶清細細槐花暖欲(一作/自)零坐閲諸公半
廊廟(公自注僕射吕公門下韓公/右丞劉公皆自講席大用)時看黄色起天庭
　邇英(宋史仁宗景祐二年置邇英閣江少虞事實類/苑云迎陽門之北有邇英閣東向汴京宫室考)
　(邇英閣在崇政殿西南/蓋侍臣讀講之所也)黄色(施氏原注引玉管照神/書黄色喜徴也新刻刪)
　(去今/存録)天庭(黄庭經天庭地關列斧斤/注云兩眉間為天庭也)
上尊初破早朝寒茗盌仍霑講舌乾陛楯諸郎空雨立
故應慙悔不儒冠
　上尊(漢書賜丞相牛酒上尊酒注/云糯米一斗酒一斗為上尊)講舌乾(傳燈録真/净文禪師)
　(問講師曰火災起時山河大地俱被焚盡許多灰燼/將置何處講師舌大而乾笑曰不知師笑曰汝所講)
　(者紙上語耳公/詩蓋借用此事)
兩鶴摧頺病不言年來相繼亦乘軒誤聞九奏聊飛舞
可得裵徊為啄吞
　摧頺(文選應㻛詩/毛羽日摧頺)
㣲生偶脱風波地晩嵗猶存鐵石心定似香山老居士
世縁終淺道根深(公自注樂天自江州司馬除忠州刺/史旋以主客郎中知制誥遂拜中書)
(舍人軾雖不敢自比然謫居黄州起知文登召為儀曹/遂忝侍從出處老少大畧相似庶㡬復享此翁晩節閒)
(適之/樂焉)
　道根(白居易詩始知不/才者可以探道根)
　　附子由原作(原題云去嵗冬轍以起居郎入侍邇/英講不逾時遷中書舍人雖忝冐愈)
　　(深而瞻望清光與日俱逺追記當/時所見作四絶句贈同省諸公)
　　邇英肅肅曉霜清玉宇時聞槁葉零風過都城吹
　　廣内萬人笑語落中庭
　　銅缾灑徧不勝寒雨㸃勻圓露未乾回首曈曨朝
　　日上槐龍對舞覆衣冠(自注邇英前有雙槐甚髙/而柯葉拂地狀若龍蛇講)
　　(官進對/其下)
　　早嵗西廂跪直言起迎天步晩臨軒何知老侍曾
　　孫聖欲泣龍髯吐復吞(自注轍昔舉制䇿坐於崇/政西廊蓋邇英之北也是)
　　(日晩仁宗自延和步入崇政過/所試幄前瞻望天表最為親近)
　　講罷淵然似不勝詩書黙巳契天心髙宗問答終
　　垂世未信諸儒測淺深
　　附黄魯直次韻四首
　　赤壁歸來入紫清堂堂心在鬢凋零江沙踏破青
　　鞵底却結絲絇侍禁庭
　　胷蟠萬巻夜光寒筆倒三江硯滴乾大似不䝉稽
　　古力只今猶著侍臣冠
　　對掌絲綸罷記言職親黄屋傍堯軒雁行飛上猶
　　回首不受青雲富貴吞
　　樂天名位聊相似却是初無富貴心只欠小蠻樊
　　素在我知造物愛公深
　　(慎按山谷集尚有再/次韻四首今不具録)
　　附晁補之次韻(雞肋集題云次韻兩/蘇公講筵唱和四首)
　　白髮歸聯侍從榮未應江海嘆飄零禽魚不與鈞
　　天樂想見羣龍舞洞庭
　　李公素譽壓朝端曾泝龍門鬛未乾雖愧彭宣惟
　　賜食未慚貢禹亦彈冠
　　纘服憂勤未有言諸儒經術侍彤軒九疇咸叙今
　　天錫三畫何人昔夢吞
　　金玉誰家咏徳音太平無象屬人心日髙初散露
　　門講天上五雲宫殿深
　　附張文潛次韻四首
　　天寒書殿曉班清氣爽仙盤瑞露零講罷羣公珮
　　聲散一竿宫日轉槐庭
　　聯翩右史直西垣舊墨螭頭㸃未乾自是退之平
　　昔事何須暫著進賢冠
　　冠珮煌煌拱北辰(辰字/疑訛)道人風骨自軒軒茯苓松
　　下龜黿老須乞靈丹一粒吞
　　恭黙誰聆金玉音陶甄萬物付無心君王好學真
　　天意憂國論思不厭深
　　送宋構(宋刻本/無構字)朝散(欒城集題/作朝請)知彭州迎侍二親
東來誰迎使君車知是丈人屋上烏丈人今年二毛初
登樓上馬不用扶使君負弩為前驅蜀人不復談相如
老幼化服一事無有鞭不施安用蒲春波如天漲平湖
鞓紅照坐香生膚絭鞲上夀白玉壺公堂登歌鳳將雛
諸孫歡笑争挽鬚蜀人畫作西湖圖
　宋構(施氏原注宋彭州名構字成之成都人紹聖間/為金部郎是時都大提舉川茶事陸師閔移漕)
　(陜西謀代之者曾子宣李邦直僉曰宋某可/遂使權都大管勾此叚新刻本刪去今補録)朝散(梁/溪)
　(漫志六曹郎中中行為朝散大夫員/外郎中行及起居舍人為朝散郎)彭州(華陽國志/兩山對峙)
　(有天彭之稱今成都府彭縣也太平寰宇記劍南西/道彭州濛陽郡秦蜀郡地唐垂拱二年置彭州領縣)
　(三九域志彭州成都路西川節度/所轄去東京三千五百八十七里)鞓紅(陸游入蜀記/天彭號小西)
　(京其俗好植牡丹有京洛之遺風古今雜記孟氏以/牡丹名苑於時彭門為輔郡典州者多戚里得之上)
　(苑此彭門花之始也天彭亦謂之/花州而牛心山下謂之花村云)西湖(名勝志彭州/治内有東湖)
　(宋元符中袁隲有記又有西湖唐元和中太守王潛/蕭祐創進士鄧衮記畧云二公陶奇撰幽不乏心匠)
　(於西湖臺島花竹/布置罔不宛妙)
　　附子由作
　　得郡迎親願不違書來無復寄當歸馬馳未覺西
　　南逺烏哺何辭日夜飛湖水欲平官舍好茶征初
　　緩訟氓稀平反聞道加餐飯五袴應須換破衣
　　郭熙畫秋山平逺(公自注文潞/公為跋尾)
玉堂晝掩春日閒中有郭熙畫春山鳴鳩乳燕初睡起
白波青嶂非人間離離短幅開平逺漠漠疎林寄秋晩
恰似江南送客時中流回頭望雲巘伊川佚老鬢如霜
卧看秋山思洛陽為君紙尾作行草炯如嵩洛浮秋光
我從公遊如一日不覺青山暎黄髪為畫龍門八節灘
待向伊川買泉石
　郭熙畫(蔡寛夫詩話學士院舊與宣徽院相鄰今門/下後省乃其故地玉堂兩壁有巨然畫山董)
　(羽畫水燕穆之復寫六幅山水置於中間宋宣徽有/詩元豐末既修兩省後遂移院於樞密院之後兩壁)
　(既毁屏亦莫知所在今玉堂中屏乃待詔郭熙所作/春江曉景禁中官局多熙筆迹而此屏獨深妙意若)
　(欲追配前人者蘇子瞻嘗賦詩云玉堂畫掩春日間/中有郭熙畫春山而今遂以為玉堂一佳物也按郭)
　(若虚紀藝宋朝專工山水者二/十四人郭熙之名在第十八)伊川(太平寰宇記河/南府秦三川郡)
　(謂河洛伊也伊水出南陽縣/西蔓渠山東北過伊闕入洛)龍門八節灘(太平寰宇/記闕塞山)
　(左傳注謂南山伊闕是也杜豫云洛陽西南伊闕口/俗名龍門名勝志龍門山即伊闕也下有八節灘今)
　(屬洛陽縣按元和郡縣志唐時/有伊闕縣無伊川縣王氏注訛)
　　附黄魯直次韻
　　黄州逐客未賜環江南江北飽看山玉堂卧對郭
　　熙畫發興巳在青林間郭熙官畫但荒逺短紙曲
　　折開秋晩江村烟外雨脚明歸雁行邊餘叠巘坐
　　思黄甘洞庭霜恨身不如雁隨陽熙今頭白有眼
　　力尚能㺯筆暎窗光畫取江南好風日慰此將衰
　　鏡中髮但熙肯畫寛作程五日十日一水石
　　次韻張昌言喜雨
千里黄流失故居年來赤地到青徐遙聞争誦十行詔
無異親巡六尺輿精貫天人一言足雲興嶽瀆萬靈趨
愛君誰似元和老賀雨詩成即諫書
　黄流失故居(潁濱遺老傳元祐初文潞公入朝主回/河之議先是神宗因河决大呉導之北)
　(流巳得水性惟隄防未完每年不免泛溢耳自回河/議起都水監呉安持等塞北京之南三斗門貼築西)
　(隄約水使東直過北/京之上故連年告急)十行詔(宋史哲宗本紀元祐元/年四月辛夘詔河北諸)
　(路旱灾/蠲其租)
　　章質夫寄惠崔徽真
玉釵半脱雲垂耳亭亭芙蓉在秋水當時薄命一酸辛
千古華堂奉君子水邊何處無麗人近前試看丞相嗔
不如丹青不解語世間言語原非真知君被惱更愁絶
巻贈老夫驚老拙為君援筆賦梅花未害廣平心似鐵
　　　　慎按宋景濓集跋東坡此詩後云蘇文忠公
　　　　為翰林學士日章莊簡公質夫以直龍圖閣
　　　　出知慶州二公素友善質夫以崔徽真為寄
　　　　者頗寓相謔之意故子瞻賦詩有知君被惱
　　　　欲愁絶及不害廣平心似鐵之句實解嘲云
　　　　子瞻書此詩時年已五十二實元祐二年丁
　　　　夘故其老氣尤森然方外老友全室翁出示
　　　　徴題因走筆識之云云据此先生真蹟必自
　　　　署年月故宋跋云爾施氏原本訛入徐州巻
　　　　中今改編於此
　
　
　蘇詩補註巻二十八
欽定四庫全書
　蘇詩補註巻二十九　翰林院編修查慎行撰
　古今體詩四十七首(丁卯秋冬官翰/林學士時作)
　　和穆父新凉
家居妻兒號出仕猿鶴怨未能逐什一安敢(别本作/能訛)摶
九萬常恐樗櫟身坐纒冠蓋蔓受知(一作/恩)如負債粗報
乃焚劵但知眠牛衣寧免刺虎圈清風來既雨新稻香
可飯紫螯(一作/蟹)應巳肥白酒誰能勸君今崔蔡手政比
張趙(一作/趙張)健三公行可致一語先自獻幸推江湖心適
我魚鳥願
　趙張(漢書前有趙張後有三王謂趙廣漢/張敞也穆父時權開封尹故以相况)
　　　　慎按此詩施注原本不載新刻載續補上巻
　　　　考先生與穆父同朝在元祐元二兩年明年
　　　　穆父從開封尹出知越州矣故移編於此
　　附孔經父次韻(清江集題云次錢/穆父新凉可喜韻)
　　商飈結新凉草木起餘怨翩翩前庭葉追逐巳千
　　萬斜陽背西壁迤邐落藤蔓安得金滿堂聊換酒
　　家劵追隨雙鴻鵠擺脱舊籠圈胡為汗流赭日與
　　蠅争飯常恐計不就更以詩屢勸江湖秋水髙百
　　尺風帆健何當閉竹溪玉腕互酬獻左手持蟹螯
　　平生固有願
　　書晁補之所藏與可畫竹三首
與可畫竹時見竹不見人豈獨不見人㗳然遺其身其
身與竹化無窮出清新莊周世無有誰知此凝(宋刻本/作疑)
神
　　附黄魯直次韻(山谷集題云/次韻咏墨竹)
　　地下文夫子風流絶此人能和晩烟色幻出嵗寒
　　身馬鬛松成拱鵝溪墨尚新應懷斵泥手去作主
　　林神
若人今巳無此竹寧復有那將春蚓筆畫作風中栁君
看斷崖上瘦節蛟虵走何時此霜竿復入江湖手
　(慎按山谷集/此首缺和詩)
晁子拙生事舉家聞食粥朝來又絶倒諛墓得霜竹可
憐先生槃朝日照苜蓿吾詩固云爾可使食無肉(公自/注吾)
(舊詩云可使食無/肉不可使居無竹)
　　附魯直次韻(山谷集題云次/韻戯嘲无咎)
　　十年供籠餅一水試茗粥忽憶故人來壁間風動
　　竹舍前燦戎葵舍後荒苜蓿此郎如竹瘦十飯九
　　不肉
　　戯用晁補之韻
昔我嘗陪醉翁醉今君但吟詩老詩清詩咀嚼那得飽
瘦竹瀟灑令人饑試問鳳凰饑食竹何如駑馬肥苜蓿
知君忍饑空誦詩口頰瀾翻如布穀
　(慎按雞肋集/失載原作)
　　書皇親畫(一本少/畫字)扇
十年江海寄浮沈夢繞江南黄葦林誰謂風流貴公子
筆端還有五湖心
　　書李世南所畫秋景二首
野水參差落漲痕疎林欹倒(一作/側)出霜根扁舟(畫繼作/浩欹)
一櫂(一作/笑)歸何處家在江南黄葉村
　(慎按鄧公壽畫繼云浩歌二字雕本皆以為扁舟其/實畫一舟子張頤鼓枻作浩歌之態今作扁舟甚無)
　(謂/也)
人間斤斧日創夷誰見龍蛇百尺姿不是溪山成(宋刻/本作)
(曾/)獨徃何人解作挂猿枝
　李世南(畫繼李世南字唐臣安肅人明經及第終大/理寺丞長於山水東坡題其秋景平逺云云)
　(余嘗見其孫皓云此圖本寒林障分作兩軸前三幅/畫寒林東坡所以有龍蛇姿之句後三幅畫平逺所)
　(以有家在江南黄葉村之/句其實一景而坡作兩意)
　(慎按李之儀姑溪集次韻李世南畫秋山林木平逺/前後兩和共六首痕夷二韻外有洲字韻一首先生)
　(原作當是三首/今缺其一矣)
　　附李端叔三首(姑溪集題云故人李世南畫/秋山林木平逺三首和韻)
　　晩烟拂拂聚無痕瘦骨稜稜巳徹根細路縈紆饑
　　馬疾舉頭新月是前村
　　曾經嵗月㡬華夷雨貌風顔茂晩姿自是雪霜心
　　共老筆頭聊復戯孫枝
　　霜清木落見沙洲洲上人家半在舟射雁歸來魚
　　滿笥甕中先與問扶頭
　　再附端叔作(姑溪集題云再/觀畫次韻三首)
　　掃除不盡自無痕底事狂緣尚有根㡬日低回圖
　　畫裏祗因歸思在江村
　　何時船上載鴟夷海道聊尋一問姿不為丹青生
　　著相從來巻曲是吾枝
　　欲問船師覔寳洲須將大瓠作腰舟掀天白浪蛟
　　龍吼纔得隨流一㸃頭
　　書鄢陵王主簿所畫折枝二首
論畫以形似見與兒童隣賦詩必此詩定非知詩人詩
畫本一律天工與清新邊鸞雀寫生趙昌花傳神如何
(宋刻本/作何如)此兩幅疎淡含精勻誰言一㸃紅解寄無邊春
　王主簿(名失/考)邊鸞(唐朝名畫録邊鸞京兆人長於花/鳥折枝廣川畫跋邊鸞善花鳥精)
　(妙之極官/右衛長史)趙昌(李廌畫品趙昌善畫花設色明潤筆/迹柔美士大夫舊云徐熙畫花傳花)
　(神趙昌畫花寫花形然比之徐熙則差劣其後譚宏/王友之輩皆不及也江少虞事實類苑趙昌漢州人)
　(善畫花每晨朝露下繞欄檻諦玩手中調采色寫之/自號寫生趙昌人謂昌畫染成不布采色騐之者以)
　(手捫摸不為采色/所隱乃真昌畫也)
瘦竹如幽人幽花如處女低昻枝上雀搖蕩花間雨雙
翎决將起衆葉紛自舉可憐采花蜂清蜜寄兩股若人
富天巧春色入毫楮懸知君能詩寄聲求妙語
　　昨見韓丞相言王定國今日玉堂獨坐有懷其人
晝卧玉堂上㣲風舉輕紈銅缾下碧井百尺鳴飛瀾俛
仰清夢餘受此一掬寒似予平生友苦語凉肺肝秀眉
玉兩頰矯矯如翔鸞置之江淮交清詩洗江湍紅鱗對
白酒信美非所安丞相功業成還家酒杯寛人間有此
客折簡呼不難相將扣東閣起舞盡餘歡
　丞相功業成(按宰輔編年録韓維於元祐元年拜/門下侍郎二年七月罷故云功業成)
　(慎按定國出判潁州先生有詩送之載二十六巻巳/而倅揚先生又有次韻詩載本巻中今觀此詩云置)
　(之江淮交山谷詩亦云后土花藥麗海門天水寛先/生此詩當是定國倅揚州後所作姑依施氏原注目)
　(録編/此)
　　附黄魯直次韻
　　風雲開古鏡淮海熨氷紈王孫醉短舞羅襪步㣲
　　瀾老驥心雖在白鷗盟巳寒斯人氣金玉視世一
　　䑕肝南歸脱蟲蠱入對隨孔鸞忍以口語去皷船
　　下驚湍收身薄氷釋置枕泰山安后土花藥麗海
　　門天水寛伐木思我友知人良獨難遥憐鬚鬢綠
　　猶復耐悲歡
　　和張耒髙麗松扇
可憐堂上(宋刻本/作堂)十八公老死不入明光(一作/光明)宫萬牛
不來難自獻裁作團團手中扇屈身䝉垢君一洗挂名君
家詩集裏猶勝漢宫悲婕妤網蟲不見乘鸞子
　張耒(東都事畧張耒楚州淮隂人從蘇轍學軾亦深/知之弱冠第進士元祐初為正字改著作郎兼)
　(史院檢討擢起居舍人後坐黨籍落職崇寧中得自/便居陳州宋史稱其筆力絶健於騷詞尤長作詩晩)
　(務平淡效白居易樂府效/張文昌所著名宛丘集)髙麗松扇(徐競髙麗圖經/云松扇取松之)
　(柔條細削成縷搥壓成綫而後織成上有花紋不减/穿藤之巧惟王府所貽使者最工王雲雞林志云髙)
　(麗松扇揭松膚柔軟者緝成文如椶心亦染紅間之/或言水栁皮也鄧公壽畫繼云髙麗松扇如節板非)
　(松也柔膩可愛其紋酷似松柏又有用紙以琴光竹/為扇柄如市井所製摺叠扇者與前二説小異備録)
　(以俟/考)明光宫(王楙野客叢書云東坡詩老死不入明/光宫趙注曰武帝太初四年所起乃成)
　(都侯商所借以避暑者也嘗考漢有兩明光宫按三/輔黄圖一屬北宫一屬甘泉屬北宫者正成都侯商)
　(避暑之處屬甘泉者乃武帝所造以求仙者又考漢/紀大初四年起明光宫師古注曰成都侯避暑借明)
　(光宫蓋謂此師古之注巳有此謬云云蓋先生因題/中松扇借用避暑意故引明光事若作光明宫惟李)
　(肇翰林志則云漢制建禮門内為神僊門/内有光明殿與此似無涉當作明光為是)
　　附張文潛原作
　　三韓使者文章公東夷守臣親掃宫清亷不受槖
　　中獻萬里歸來兩松扇六月長安汗如洗豈意落
　　我懷䄂裏中州翦盡霜雪䊵千年淳風古箕子
　　(慎按山谷集有戯和文潛謝穆父松/扇七古一首以非次韻之作故不録)
　　故李誠之待制六丈輓詞
青青一寸松中有梁棟姿天驥墮地走萬里端可期世
無阿房宫下(宋刻本/作可)建五丈旗又無穆天子西征燕瑤
池才大古難用老死亦其宜丈夫恐不免豈患莫巳知
公如松與驥少小稱偉奇俯仰自廊廟笑談無羌夷清
朝竟不用白首仍憂時願斬横行將請烹乾没兒言雖
不見省坐折姦雄窺嗟我去公久江湖生白髭歸來耆
舊盡零落存者誰比公嵇中散龍性不可羈疑公李北
海慷慨多雄詞凄凉五君咏沈痛八哀詩邪正久乃明
人今屬公思九原不可作千古有餘悲
　李誠之(東都事畧李師中字誠之應天府楚丘人舉/進士龎籍薦其才累遷直史館知鳳翔府种)
　(諤取綏州師中上言西夏方入貢叛狀未明恐彼藉/口徒啓釁端拜天章閣待制河東轉運使西人入㓂)
　(以師中知秦州時王韶乞築渭源上下二城撫納洮/河諸部師中言唐於西域每得地則建為州後皆䧟)
　(失大抵根本之計未實而勤逺畧貪土地未有不如/此者詔師中罷帥事韶又請置市易募人耕縁邊曠)
　(土師中奏韶指占極邊見招弓箭手地置市易於古/渭砦恐秦州自此多事所得不補所失又言韶所奏)
　(田頃不實詔遣使按視謂師中稽留朝㫖落天章閣/待制徙知瀛州尋貶和州團練副使安置後分司南)
　(京卒年六十六為人落落有氣/節然好為大言故不容於時)待制(容齋三筆國朝/官稱自大學士)
　(至待制為侍從程大昌雍録閣本圖有待制院倣漢/世待詔立此官也唐武后時凡詔皆改為制而待詔)
　(亦為待制孫彦同職官分紀龍圖天章/寳文三閣皆有待制位次直學士下)
　　附子由輓詞二首
　　脱遺章句事經綸滿腹龍蛇自屈伸南駕威聲馳
　　絶域西征舊恨失奸臣空留諫疏驚頺靡終托詩
　　詞話苦辛直氣如雲未應盡一雙嗣子亦麒麟
　　濟南風物在西湖湖上逢公初下車談笑尊前服
　　齊虜旌旗門外聴除書一封未奏先焚草三黜歸
　　來便種蔬淚落西堂歌酒地杉松空見嵗寒餘
　　次韻孔常父送張天覺河東提刑
送君應典鷫鸘裘慿仗千鍾洗别愁脱帽風流餘長史
(公自注君喜草書而/不工故以此為戯)埋輪家世本留侯(公自注張綱子/房七世孫也犍)
(為武陽人墓在今/彭山君豈其後耶)子河駿馬方争出(公自注麟府/馬出子河泌)昭義
疲兵得少休(公自注唐福昭義步/兵蓋潞澤弓箭手)定向秋山得佳(一作/嘉)
句故關黄葉滿行輈(諸本作/舟者訛)
　張天覺(東都事畧張商英字天覺蜀州新津人中進/士第章惇薦其才召對除御史裏行元豐中)
　(館閣校勘哲宗即位除開封推官時朝廷稍更新法/之不便者商英上言先帝陵土未乾即議更變可謂)
　(孝乎除河東路提㸃刑獄其進本熙豐蔡京强置黨/籍中天下既共惡京而商英與之異論以故翕然推)
　(重云宋史張商英傳商英為開封推官屢詣執政求/進吕公著不悦出為河東提刑○慎按黄山谷年譜)
　(引据實録商英由開封出為/河東提刑在元祐二年七月)河東(九域志河東路府/二州十五軍六縣)
　(七十/五)提刑(職官分紀諸路提㸃刑獄公事/以朝臣及閣門祗候以上充)子河泌(太/平)
　(寰宇記麟州榆林縣有紫河又武經總要序西蕃地/里云隋築長城起於此河今謂之紫河地産良馬云)
　(云子河當是紫河之訛泌宋刻木作㲼又按宋史折/御卿傳淳化五年敗契丹於子河㲼注中泌字亦訛)
　昭義(九域志河東龍徳府潞州上黨郡唐昭/義軍節度太平興國元年改昭徳軍)故關(河/東)
　(記雁門有東/陘西陘二關)
　　附孔常父原作
　　張郎肥馬衣輕裘俊氣軒軒不解愁曾立玉墀聯
　　近侍新持金節領諸侯屠龍伎倆終須用探虎功
　　名未肯休去矣范滂聊緩轡太行雲路戒摧輈
　　(慎按張天覺姓名在元祐黨籍中東都事畧亦不/著天覺與蔡京齟齬之故觀孔常父此詩天覺少)
　　(年􁂌進之狀隱然言外後閲王明清揮麈録費補/之梁溪志載天覺平生為詳特補録於左揮麈録)
　　(云紹聖初章子厚秉鈞天覺再登言路攻擊元祐/諸賢不遺餘力致欲發温公呂正獻之墓賴曾文)
　　(肅力啟於泰陵始免晩既免官以校讐道藏復職/又有三蘇狂率三孔濶疎之表靖康間追復司馬)
　　(温公范文正公為太師適何文縝在中書以鄉曲/之故乃以天覺厠名其間亦贈太保後來關中書)
　　(坊開骨鯁集輒刋靖康詔書於首由此翕然推尊/之事有僥倖如此者可發一嘆梁溪志云蒼梧先)
　　(生胡徳輝珵常對劉元城嘆息天覺之亡元城無/語蒼梧疑而問之元城曰元祐黨人只見七十八)
　　(人後來附益者不是蓋紹聖初章蔡得志凡元祐/人皆籍為黨一時忠賢七十八人者可指數也崇)
　　(寧間京悉舉不附巳者皆為姦黨至三百九十人/之多於是邪正混淆其非正人而入元祐黨者蓋)
　　(十六七也云云同時又有林子中希者與東坡徃/來唱和情好甚密及東坡謫惠州制詞出希之手)
　　(極恣詆毁其名亦在黨籍中今元祐黨籍碑刻/世頗有傳之者恐覽者不察故為連類及之)
　　送張天覺得山字
西登太行嶺北望清凉山晴空浮五髻晻靄卿雲間餘
光入巖石神草出茅菅何人相指似稍稍落人寰能令
墮指兒虬髯茁氷顔祝君如此草為民巳痌瘝我亦老
且病眼花腰脚頑念當勤致此莫作河東慳
　清凉山(華嚴疏清凉山即代州雁門郡之五臺山也/嵗久氷堅夏仍飛雪曾無炎暑故曰清凉元)
　(和郡縣志五臺山在代州/五臺縣東北百四十里)五髻(華嚴疏五臺聳出頂/無林木水經注此山)
　(五巒巍然故名清凉山志觀國師云五臺者表我大/聖五智巳圓五眼巳净總五部之真秘洞五隂之性)
　(源故首戴五佛之冠頂分五方/之髻運五乘之要清五濁之災)餘光(水經注五臺山/僊經以為紫府)
　(僊人居之内經以為文殊師利所居五色光采常從/内出清凉山志引文殊般涅槃經經云身諸毛孔出)
　(金色光通照十方諸/有縁者悉令得度)神草(張天覺文集云僧普明居/五臺患大風眉髪俱墮忽)
　(遇異人教服長松示其形狀明采服之旬餘毛髪俱/生今并代間多以長松雜甘草山藥為湯煎甚佳然)
　(方書不載獨釋惠祥清凉傳始序其詳○慎按本草/長松一名僊茅生關内山谷中葉似松根色如薺苨)
　(味甘㣲苦/類人參)
　　附黄魯直詩(山谷集題送/天覺得登字)
　　張侯起巴渝翼若垂天鵬歴詆漢諸公霜風拂觚
　　稜去國行萬里淡如雲水僧歸來頭益白小試不
　　盡能湖海尚豪氣有人議陳登持節上三晉典刑
　　寄哀矜公家有閒日禪窟問香燈因來叙行李斬
　　寄老崖藤
　　次韻王定國倅揚州
此身江海寄天游一落紅塵不易收未許相如還蜀道
空教何遜在揚州又驚白酒催黄菊尚喜朱顔映黑頭
火急著書千古事虞卿應未厭窮愁
　定國倅揚州(蘇子由欒城集中有王鞏通判揚州告/詞任淵黄山谷集注云東坡以十科薦)
　(定國其後言者謂定國諂事/東坡遂自宗正丞出倅揚州)
　　　　慎按葛常之韻語陽秋云杜詩東閣官梅動
　　　　詩興還如何遜在揚州按遜傳無揚州事亦
　　　　無揚州梅花詩但有早梅五言古詩一首杜
　　　　公前詩乃逢早梅而作故用何遜事近時有
　　　　妄人托東坡名作老杜事實一編至謂遜作
　　　　揚州法曹廨舍有梅花盛開遜吟咏其下豈
　　　　不誤學者云云考何遜傳天監中起家奉朝
　　　　請遷建安王水曹行㕘軍兼記室所云建安
　　　　王者南平元襄王偉初封也偉於天監六年
　　　　使持節都督右軍將軍揚州刺史遜為建安
　　　　王記室正在揚州葛常之似未深考至王氏
　　　　施氏補注引杜注以水曹為法曹又杜撰廨
　　　　舍梅花事則固不可不削去也今為辨正
　　贈李道士(并引/)
　駕部員外郎李宗君固景祐中良吏也守漢州有道
　士尹可元精練善畫以遺火得罪當死君緩其獄㑹
　赦獲免時可元八十一自誓且死必為李氏子以報
　可元既死二十餘年而君子世昌之婦夢可元入其
　室生子曰得柔小名蜀孫幼而善畫既長讀莊老喜
　之遂為道士賜號妙應事母以孝謹聞其寫真蓋妙
　絶一時云
世人只數曹將軍誰知虎頭非癡人腰間大羽何足道
頰上三毛自有神平生狎侮諸公子戲著幼輿巖石裏
故教世世作黄冠布韈青鞵㺯雲水千年鼻祖守關門
一念還為李耳孫香火舊緣何日盡丹青餘習至今存
五十之年初過二衰顔記我今如此他時要指集賢人
知是香山老居士(公自注樂天為翰林學/士奉詔寫真集賢院)
　　附子由作
　　君不見景靈六殿圖功臣集賢大羽東西陳能令
　　將相長在世自古獨有曹將軍嵩髙李師掉頭笑
　　自言㺯筆通前身百年遺像誰復識滿朝冠劍多
　　偉人據鞍一見心有得臨窗相對疑通神十年江
　　海鬚半脱歸來俯仰慚簮紳一揮七尺倚牆立客
　　來顧我誠似君金章紫綬本非有緑蓑青篛甘長
　　貧何如畫作白衣老置之茅屋全吾真
　　次韻張舜民自御史出倅虢州留别
玉堂給札氣如雲初起湘纍復佩銀樊口凄凉巳陳迹
(公自注昔與張同遊武/昌樊口來詩中及之)班心突兀見長身(公自注臺吏/謂御史立處)
(為班/心)江湖前日真成夢鄠杜他年恐卜鄰此去若容陪
坐嘯故應主客盡詩人
　張舜民(東都事畧張舜民字芸叟邠州人舉進士王/安石行新法舜民上書謂不當與民争利元)
　(豐中髙遵裕辟掌機宜文字遵裕敗謫監郴州酒税/元祐初司馬光舉舜民才氣秀異剛直敢言召試秘)
　(閣校理除監察御史上疏論西夏强臣争權戎心桀/驁豈宜加以爵命因及太師文彦博遂左遷判登聞)
　(皷院臺諫交章乞還舜民職任不報逾年通判虢州/後入黨藉志林云張芸叟通練西事稍能詩從髙遵)
　(裕西征中途作二絶句靈州城下千株栁總被官軍/斫作薪他日玉關歸去路將何攀折贈行人青銅峽)
　(裏韋州路十去從軍九不回白骨似沙沙似雪將軍/莫上望鄉臺為轉運判官李密所奏得罪貶官按芸)
　(叟畫墁集今不傳留别原作/不可得特附録二絶句於此)虢州(元和郡縣志虢有/三東虢今滎陽縣)
　(西虢今鳳翔府扶風縣北虢今陜州平陸縣漢置𢎞/農郡隋廢郡唐武徳元年改為虢州太平寰宇記鴻)
　(臚川即今/虢州治也)鄠杜(太平寰宇記雍州京兆郡鄠縣在府/西南本有扈國秦改為鄠杜陵漢縣)
　(也今在萬年縣東十五里古杜伯國漢宣/以杜陳原上為初陵更名杜縣為杜陵)陪坐嘯(時/王)
　(伯敡守/虢故云)
　　次韻米黻二王書跋尾二首
三館曝書防蠧毁得見來禽與青李秋蛇春蚓久相雜
野鶩家雞定誰美玉函金籥上天來紫衣勅使親臨啟
紛綸過眼未易識磊落挂壁空雲委歸來妙意獨追求
坐想蓬山二十秋怪君何處得此本上有桓𤣥寒具油
巧偷豪奪古來有一笑誰似癡虎頭君不見長安永寧
里王家破垣誰復修
　米黻(鄧椿畫繼襄陽漫士米黻字元章嘗自述云黻/即芾也世居太康後徙於呉東都事畧米芾善)
　(書畫好古鐘鼎器皿法書初補校書郎出知/無為軍踰年召為書畫博士擢禮部員外郎)二王書
　(春明退朝録秘府書畫二王真跡内三兩巻有陶穀/尚書跋尾者尤佳○按聖俞觀三館書畫詩云羲獻)
　(墨跡十一巻水玉作軸光疏疏最/奇小楷樂毅論永和題尾付官奴)三館曝書(春明退/朝録唐)
　(兩京皆有三館而各為之所逐館命修撰文字本朝/三館合為一並在崇文院中李燾長編梁都汴貞元)
　(中始於今右長慶門東北設屋數十間謂之三館初/極湫隘宋太宗即位詔有司於左升龍門内舊車輅)
　(院地别建三館壯麗甲於内廷賜名崇文院盡遷舊/館之書以實之東廊為昭文書南廊為集賢書西廊)
　(有四庫分經史子集四部為史館書六庫正副書籍/分八萬巻又按文獻通考元豐三年廢館職以崇文)
　(院為秘書省嵗於仲夏曝書諫官御史及待制以上/畢赴梅堯臣有二十四日觀三館書畫詩起句云五)
　(月秘府始曝書其/時日可考而知也)
元章作書日千紙平生自苦誰與美畫地為餅未必似
要令癡兒出饞水錦囊玉軸來無趾粲然奪真疑聖智
忍饑看書淚如洗至今魯公餘乞米
　奪真(韻語陽秋米元章書畫奇絶從人借古本自臨/搨臨竟并臨本真本還其家令自擇其一其家)
　(不能辨也以此得古人書畫甚多東坡屢有詩譏之/錦囊玉軸來無趾粲然奪真疑聖智又云巧偷豪奪)
　(古來有一笑誰似癡虎頭人之嗜好耽著乃至於此/元章嘗欲以九物換劉季孫子敬帖不獲其意歉然)
　(張芸叟作詩云請君出奇帖與此九物併今日/投汴水明日到滄溟可以警膏肓於書畫者)
　　附米元章原作三首
　　貞觀草書丈二紙不許兒奇専父美何為寥寥寳
　　是似遭亂歸真火兼水千年誰人能繼趾不能名
　　家殊未智嗟爾方來眼須洗玉躞金題半歸米
　　雲物龍蛇森動紙父子王家真濟美張翼小兒寧
　　近似滄溟浩對涔蹄水騰蛇無足鼯多趾以假易
　　真洵用智龜澼雖多手屢洗巻不生毛誰似米
　　真裂紋勻真古紙跋印多時俗眼美誠懸尚復誤
　　疑似有渭方能辨涇水真偽頭面拳趺趾久假中
　　分辨愚智寳軸時開心一洗百氏何人傳至米
　　附黄魯直次韻一首
　　王令遺墨方尺紙尾題倩仲實子美百家藏本畧
　　相似如日行天見諸水拙者竊鈎輒斬趾田恒取
　　齊并聖智錦囊昏花百過洗湖海濯纓人姓米
　　　　慎按米元章書史云余收子敬范新婦唐摹
　　　　帖獲于蘇激家後有倩仲跋余題詩云云黄
　　　　庭堅和詩云云此外又有蔣之奇吕升卿劉
　　　　涇林希余章余俊六人姓名自蔣以下詩多
　　　　不載蓋皆題子敬帖也右紙字韻詩三首載
　　　　書史中其第一首原作無可考當是跋右軍
　　　　帖者俟再考
　　次韻宋肇惠澄心紙二首
詩老囊空一不留百番曾作百金收(公自注永叔以澄/心百幅遺聖俞聖)
(俞有/詩)知君也要雕肝腎分我江南數斛愁
　宋肇(字懋宗見黄山谷/集注中爵里未詳)澄心紙(類説澄心堂南唐後/主讀書撰述之所後)
　(主有巧思製澄心堂紙時甚珍之踰於蜀箋王直方/詩話澄心堂紙初不甚貴自劉貢父始為詩云當時)
　(百金售一番然/後世以為重)
　(慎按梅聖俞宛陵集有永叔寄澄心堂紙二幅詩云/江南李氏有國日百金不許收一枚又有答宋次道)
　(寄澄心堂紙百幅詩云五六年前吾永叔贈余兩軸/曾寳之我不善書心每愧君又何此百幅遺据二詩)
　(所云歐陽贈聖俞紙不過二幅寄百幅者/宋次道也先生自注偶合兩事為一耳)
君家家學陋相如宜與諸儒論石渠古紙無多且分我
自應給札奏新書
　　郭熙秋山平逺二首
目盡孤鴻落照邊遥知風雨不同川此間有句無人識
送與襄陽孟浩然
木落騷人巳怨秋不堪平逺發詩愁要看萬壑争流處
他日終煩顧虎頭
　　附子由次韻二首
　　亂山無盡水無邊田舍漁家共一川行徧江南識
　　天巧臨窗開巻兩茫然
　　斷雲斜日不勝秋付與騷人滿目愁父老如今亦
　　才思一蓑風雨釣槎頭
　　獲鬼章二十韻
青唐(别本作/雲訛)有逋冦白首巳窮妖竊據臨洮郡潛通講
渚橋廟謀周召虎邊帥漢班超堅壘千兵破連航一炬
燒擒姦從窟穴奏捷上烟霄詭異人圖像歡娯路載謡
干誅非一事伐叛自先朝取道經陵寢前期告廟祧西
來聞㡬日面縛見今朝二聖臨雲陛千官溢海潮載囚
車轣轆失主馬蕭條横拜如蹲犬胡裝尚衣貂理卿辭
具服譯長舌初調緩死恩殊厚求生尾屢搖慈仁逢太
母寛厚戴唐堯赤手真擒虎和羮未賜梟藁街虚授首
東市偶全腰困獸何須殺遺雛或可招威聲西振夏武節
北通遼帝道有强弱天時或長消羌情防報復軍勝忌
矜驕慎重關西將奇功勿再要
　獲鬼章(宋史哲宗本紀元祐二年四月鬼章子結咓/齪㓂洮東八月岷州將种誼復洮州執鬼章)
　(青宜結百官稱賀又西蕃傳邈川首領阿里骨迫鬼/章竊據洮州鬼章者大酋也桀黠有智謀數為邊患)
　(神宗屢詔王韶欲生致之至是與夏人解仇為援築/洮州居之劉舜卿遣种誼破其城生擒之以為陪戎)
　(校/尉)青唐(東都事畧真宗朝以西蕃唃厮囉為邈川首/領以温逋奇為歸化將軍後温逋奇謀亂唃)
　(厮囉殺之而改涖青唐/城故當時又呼青唐羌)講渚橋(按种誼墓志姚咒統/熙河軍出講朱城其)
　(地在洮州朱與渚音/相近當即講渚也)邊帥(張芸叟畫墁集种誼墓志/云初王師拓土至枹䍐始)
　(建州縣唃氏餘種獨董氊尚存首領鬼章誘殺知河/州景思𤣥董氊遂復其國元祐初鬼章與夏國相結)
　(知岷州种誼刺得其情聞於朝遣游師雄就商利害/師雄議與誼合帥臣劉舜卿從之遣總管姚咒統熙)
　(河軍趨講朱城誼出哥龍峗敗賊於/邦令谷追奔至洮州鬼章拱手就執)告廟(种誼墓志/鬼章就執)
　(捷報至奏告裕陵/以鬼章檻送京師)困獸遺雛(先生論鬼章事宜劄子/云竊聞朝議謂鬼章犯)
　(順罪當誅死然譬之鳥獸不足深責其子孫部落猶/足以陸梁於邊全其首領以累其心以為重質庶獲)
　(其/用)
　　　　慎按熙河之役搆禍始於王韶厥後邊釁大
　　　　開終釀靖康之亂後世以為罪魁者當時且
　　　　以為功之首通章用意在結處六句慮患防
　　　　㣲隱然言外深識逺見與代張方平諫用兵
　　　　書同而風刺㣲矣此詩施氏原本失載新刻
　　　　本載在續補下巻今據嵗月編録於此
　　送歐陽辯監澶州酒
汗血駕皷車何從致千里紛紛糟麴間欲試賢公子君
家江南英濯足滄浪水却渡舊黄河漲沙埋馬耳由來
付造物倚伏何窮巳當念楚子文三仕無愠喜
　歐陽辯(字季黙文/忠公少子)澶州(元和郡縣志春秋襄公十二/年㑹諸侯於澶淵唐改澶州)
　(九域志澶州鎮寧軍屬河北/東路去東京二百五十里)舊黄河(元和郡縣志瓠/子河在澶州界)
　(内/)
　　附子由一首
　　我年十九識君翁鬚髪白盡顴頰紅奇姿雲巻出
　　翠阜髙論河決生清風我時少年豈知道因緣父
　　兄願承教文章疎畧未足云舉止猖狂空自笑公
　　家多士如牛毛揚眉抵掌氣相髙下客逡巡愧知
　　巳流枿低昂隨所遭却來京洛三十載重到公家
　　二君在伯亡仲逝無由追淚落數行心破碎京城
　　東西正十里雨落泥深旱塵起衣冠纒繞類春蠶
　　一嵗相從知有㡬去年叔為尚書郎傳家舊業行
　　相望今年季作澶淵吏米鹽騷屑何當起前輩今
　　無一二存後來幸有風流似黄河西行淤没屋桑
　　柘如雲麥禾熟年豐事少似宜君飽讀遺書心亦
　　足
　　九月十五日邇英講論語終篇賜執政講讀史官
　　燕於東宫又遣中使就賜御書詩各一首臣軾得
　　紫薇花絶句其詞云絲綸閣下文章静鐘鼓樓中
　　刻漏長獨坐黄昏誰是伴紫薇花對紫薇郎翼日
　　各以表謝又進詩一篇臣軾詩云
繡裳畫衮雲垂地不作成王翦桐戲日髙黄繖下西清
風動槐龍舞交翠(公自注邇英閣前有雙/槐樛然屬地如龍形)壁中蠧簡今
千年漆書科斗光射天諸儒不復憂吻燥東宫賜酒如
流泉酒酣復拜千金賜一紙驚鸞回鳳字蒼顔白髮便
生光䄂有驪珠三十四(公自注臣所賜書并題目/及臣姓名凡三十四字)歸來
車馬巳喧闐争看銀鉤墨色鮮人間一日傳萬口喜見
雲章第一篇(公自注上前此未/嘗以御書賜羣臣)玉堂晝掩文書静鈴索
不搖鐘漏永莫言㺯筆數行書須信時平由主聖犬羊
散盡沙漠空捷烽夜到甘泉宫似聞指揮築上郡已覺
談笑無西戎(公自注時熙河新獲鬼章是日/涇原復奏夏賊數十萬人遁去)文思天子
師文母終閉玉關辭馬武小臣願對紫薇花試草尺書
招贊普(公自注按唐制翰林學士帶知制誥許綴中書/舍人班今臣以知制誥待罪禁林故得以紫薇)
(為故/事)
　邇英(皇朝事實類苑仁宗景祐二年置邇英延義二/閣初時多御延義每講讀終篇則宣二府大臣)
　(賜書賜宴其後専御邇英春以二月中至端午罷秋/以八月中至冬至罷春明退朝録邇英閣講諷之所)
　(也閣後有隆儒殿任淵山谷集注云/每遇隻日則邇英閣輪官必以講讀)講讀史官(宋史/職官)
　(志翰林侍讀侍講擇侍從有學術者為之掌經筵講/讀備顧問舊制經筵賜坐而就案立講則自仁宗始)
　(熙寧初王安石欲復坐講劉攽等不可且疏朝廷班/制以侍講居侍讀下元祐間程頤為説書請復坐講)
　(亦不報○慎按程大昌演繁露云自天聖以前講讀/官皆坐侍自皇祐以後皆立侍自乾興以後講者立)
　(而侍者皆坐聴熙寧元年吕公著王安石言侍者可/使立而講者當賜坐詔付禮官韓維等以為宜如舊)
　(制判太常寺龔鼎/臣等以立講為宜)御書絶句(劉克莊後村詩話故事/經筵徹章宸翰賜講讀)
　(官詩率取前人絶句其賜/御製詩則自淳祐丙午始)紫薇郎(唐㑹要中書舍人/開元十二年改為)
　(紫薇舍人新刻補註本以為天/寶元年改蓋踵王氏之譌也)玉關(元和郡縣志隴/右道𤓰州晉昌)
　(縣有玉門關在縣東二十里按𤓰州漢酒泉郡沙州/漢燉煌郡地相距三百餘里新刻補注引一統志云)
　(玉門關在沙州/者訛今為駁正)紫薇花(韻語陽秋白居易作中書舍/人入直西省對紫薇花而有)
　(咏云云此花之珍艷可知矣爪其本則枝葉俱動俗/謂之不耐癢花自五月開至九月尚爛漫又謂之百)
　(日紅省吏相傳咸平中李宗諤初知制誥至西掖追/尋故事自别墅移植於此晏元獻嘗作賦所云得自)
　(羊墅來從召國有昔日之/絳老無當時之文仲是也)尺書招贊普(李肇翰林志/凡吐蕃贊普)
　(書及别録用金花五色紙王溥五代㑹要吐蕃在長/安西八千里南凉秃髪之後國人號其王為贊普文)
　(苑英華張説有/勅吐蕃贊普書)
　(慎按詩中似聞指揮築上郡巳覺談笑無西戎二句/本集凡再見又按續前定録云子瞻詩有似聞指揮)
　(云云嘗問之當是用少陵談笑無西河之語子瞻笑/曰固是但少陵亦自用左太冲長嘯激清風志若無)
　(東呉/也)
　　和王晉卿(并引/)
　元豐二年予得罪貶黄州而駙馬都尉王詵亦坐累
　逺謫不相聞者七年予既召用而詵亦還朝相見殿
　門外感嘆之餘作詩相屬詞雖不甚工然托物悲慨
　阨窮而不怨泰而不驕憐其貴公子有志如此故和
　其韻欲使詵姓名附見予詩集中然亦不以示詵也
　詵字晉卿功臣全斌之後云
先生飲東坡獨舞無所屬當時挹明月對影三人足醉
眠草棘間蟲虺莫予毒醒來送歸雁一寄千里目悵然
懐公子旅食久不玉欲書加餐字逺託西飛鵠謂言相
濡沫未足救溝瀆吾生如寄耳何者為禍福不如兩相
忘昨夢那可逐上書得自便歸老湖山曲躬耕二頃田
自種十年木豈知垂老眼對此金蓮燭公子亦生還仍
分刺史竹賢愚有定分樽俎守尸祝文章何足云執技
等醫卜朝廷方西顧羌虜驕未伏遥知重陽酒白羽落
黄菊羡君真將家浮面氣可掬(公自注袁天綱謂竇軌/君語則赤氣浮面為將)
(勿多/殺人)何當請長纓一戰河湟復
　王駙馬(鄧椿畫繼王晉卿尚英宗女蜀國長公主雖/在戚里斥逺聲色而從事於詩畫作寶繪堂)
　(於私第之東以蓄其所有東坡為作記晉書杜預尚/文帝妹武帝踐阼給追鋒車第二駙馬後世稱尚公)
　(主者為駙馬/實始於此)坐累(烏臺詩案御史臺檢㑹送到册子/根勘蘇軾為作詩賦謗訕朝廷絳)
　(州團練使駙馬都尉王詵為留軾譏諷文字及上書/奏事不實根勘所結案狀云蘇軾王詵情罪於十一)
　(月三十日具狀申奏差權發運度支副使陳睦録問/别無翻異内一條作詩賦及諸般文字寄送王詵等)
　(致有鏤刻印行各係譏諷朝廷謗訕中外臣僚准勅/徒二年情重者奏裁又本集題王晉卿詩後云晉卿)
　(為僕所累僕既謫齊/安晉卿亦貶武當)河湟復(元和郡縣志隴右道鄯/州有湟水名湟河亦謂)
　(之樂都水東南流至蘭州入黄河太平寰宇記霍去/病取西河地開湟中屬金城郡南凉秃髮烏孤自稱)
　(武威王徙居於此後魏改為鄯州○慎按唐上元中/鄯州䧟於吐蕃所管州縣入河州至宋時西邊郡縣)
　(俱廢故結句云爾杜詩每惜/河湟棄先生蓋暗用此詩也)
　　謝王澤州寄長松兼簡張天覺二首
莫道長松浪得名能教覆額兩眉青便將徑寸同千尺
知有奇功似茯苓
　王澤州(名未詳九域志河東路澤/州髙平郡軍事治晉城縣)長松(註詳本巻送/張天覺河東)
　(提刑神/草下)似茯苓(本草長松産古松下服之/長年功同松脂及仙茅)
慿君説與埋輪使速寄長松作解嘲(公自注送張天覺/詩有埋輪及河東)
(慳之/語)無復青黏和漆葉枉將鍾乳敵僊茅
　青黏漆葉(三國志華陀傳樊阿從陀求可服食益於/人者陀授以漆葉青黏散按本草青黏一)
　(名女萎即/萎蕤也)鍾乳(桂海虞衡志桂林接宜融山洞穴中/鍾乳甚多石脈涌處即有乳牀白如)
　(玉雪石液融結成者乳牀下垂如倒數峯峯端漸鋭/如氷柱柱端輕薄中空如鵝翎乳水且滴且凝此最)
　(精/者)僊茅(桂海虞衡志廣西英州多僊茅許真君書僊/茅久服長生本草僊茅其根獨生一名婆羅)
　(門參言其功補如人參也能改齋漫録云明皇服鍾/乳不效開元婆羅門僧進僊茅服之有效故東坡謝)
　(寄長松/詩云云)
　　次韻劉貢父所和韓康公憶持國二首
夢覺真同鹿覆蕉相君脱屣自參寥顔紅底事髮先白
室邇何妨人自遥狂似次公應未恠醉推東閣不須招
援毫欲作衣冠表盛事終當繼八蕭(公自注唐蕭氏自/瑀及遘八宰相)
　韓康公(名絳字子/華注别見)持國(宋史韓維字持國以進士奏/名禮部熙寧中為御史中丞)
　(以兄絳在樞府為辭出知許州未㡬兼侍讀拜/門下侍郎後以太子少傅致仕子華之弟也)八蕭
　(唐書蕭瑀傳贊蕭氏興江左有功在民餘祉及其後/裔自瑀逮遘凡八葉宰相錢希白南部新書蕭氏登)
　(三事者多於他族首於瑀嵩華俛倣寘遘復次之繼/慎按蕭遘與其子三兒生日詩云吾家九葉相盡)
　(明時出宰相世系表桀貞陽侯之後有名鄴者相/宣宗與遘詩九葉正合先生用唐史故但稱八蕭)
閉戸端居念獨深小軒朱檻憶同臨燎鬚誰識英公意
(公自注英公為其姊作粥燎鬚/曰吾與姊皆老矣能㡬進之)黄髮聊知子建心(公自/注子)
(建與楚王彪别詩云王/其愛玉體共享黄髪期)巳托西風傳絶唱且邀明月伴
孤斟他時内集應呼我下客先拚醉墮簪
　　附子由次韻二首
　　霜風瑟瑟巻梧蕉燕處超然夜寂寥羽客信來丹
　　鼎具石淙夢斷水聲遥赤松作伴誰當見黄鵠髙
　　飛未易招劒履終身定何益勤勞付與沛中蕭
　　愛君憂世老彌深特操要須得失臨晩嵗飛騰推
　　有徳故鄉安穩信無心小邦近似西山隱元氣終
　　當北斗斟聖主方求三世舊老臣何止一遺簪
　　上韓持國
韓氏三虎秉樞極中有一虎似偉節端居隱几學無心
夙駕入朝常正色犯時獨行太㟪􁙧回天不忌真藥石
輦致歸來荷二聖推排使至有衆力吾儕小人但飽飯
(一作/食)不有君子何能國西湖醉卧春水船如何為人作
豐年
　三虎秉樞極(蘇子美滄浪集韓少保行狀男八人綱/綜絳繹維縝緯􁦉絳維縝俱入相宋史)
　(韓億傳子絳字子華熙寧中仕中書門下郎封康國/公維字持國元祐中官門下侍郎縝字玉汝元豐中)
　(知樞密院元祐中拜尚書左僕射東都事畧王偁曰/韓億不喜捃人小過君子知其後必大三子位公府)
　(而行各有適絳適於同維適於正縝適於嚴孫宗鑑/東臯雜録韓子華玉汝兄弟相繼命相持國又歴門)
　(下侍郎其家將作三相/堂未㡬持國去位乃止)
　　　　慎按此詩施氏原本不載新刻本載續補上
　　　　巻今移編於此
　　次韻劉貢父叔侄扈駕
玉堂孤坐不勝清長羡鄒枚接長卿只許隔牆聞置酒
時因議事得聯名機雲似我多遺俗廣受如君不治生
共託屬車塵土後鈞天一餉夢中榮
　隔牆(本集記樂天詩後云元祐元年余為中書舍人執/政患本省事多漏泄欲於舍人㕔後作露籬禁)
　(同省徃來予白執政應須簡要清通何必樹籬挿棘/諸公笑而止明年竟作之偶讀樂天集有云西省北)
　(院新構小亭種竹開窗東通騎省與李常侍隔窗而/小飲作詩云云乃知唐時作西掖小窗以通東省)
　(今日本省不得徃來可嘆/也此叚正可移作註脚)
　　附子由次韻
　　一經空記弟傳兄舊徳終慚長比卿扈駕連翩來
　　接武登科先後憶題名竹林共集連諸子華蕚相
　　輝賴友生他日都門俱引去不應廣受獨華榮
　　次韻韓康公置酒見留
庭下黄花一醉同重來雪巘巳穹窿不應屢被譏安石
但使無多酌次公鍾乳金釵人似玉鵾絃鐵撥坐生風
少卿尚有車茵在頗覺寛容勝弱翁
　　　　慎按晉史謝安石於土山營墅每攜中外子
　　　　姪徃來游集肴饌亦屢費百金詩中不應屢
　　　　被譏安石被字似當作費字新舊刻本皆訛
　　韓康公坐上侍兒求書扇
一　一窗扉面水開更於何處覔蓬萊天香滿䄂人知否
曾到旃檀小殿來
　　　　慎按此詩施氏原本不載新刻本載續補下
　　　　巻今因題附編於此
　　雜詩二首(一本題與/上首同)
窗搖細浪魚吹日(一作/沬)手弄黄花蝶遶(一作/透)衣不覺春
風吹酒醒空教明月照人歸
　(按侯鯖録韓子華謝事後自潁入京看上元至十六/日私第㑹從官九人皆門生故吏方坐出家妓十餘)
　(人中宴後子華専寵者曰魯生當舞為游蜂所螫子/華意甚不懌久之呼出持白團扇從東坡乞詩坡書)
　(首二句云云上句記姓下句書蜂事子/華大喜坡云惟恐他姬厮賴故云耳)
　　　　慎按此詩與前一首當是同時作故從續補
　　　　巻中移編
昔日雙鴉照淺眉如今婀娜綠雲垂蓬萊老守明朝去
腸斷簾間蟋蟀悲
　　　　慎按詩中有蓬萊老守之句疑是先生自常
　　　　州赴文登時所作施氏原本不載今從續補
　　　　下巻因題附録
　　次韻王都尉偶得耳疾
君知六鑿皆為贅我有一言能决疣病客巧聞牀下蟻
癡人强覷棘端猴聰明不在根塵裡藥餌空為婢僕憂
但試周郎看聾否曲音小誤巳回頭
　根塵(楞嚴經我今觀此浮根四塵秪在我面又云佛/在汝心若在根塵之中又云吸此塵象名聴聞)
　(性當知是聞非動/静來非於根出)
　　送喬仝寄賀君六首(并引/)
　舊聞靖長官賀水部皆唐末五代人得道不死章聖
　皇帝東封有謁於道左者其謁云晉水部員外郎賀
　亢再拜而去上不知也巳而閲謁見之大驚物色求
　之不可得天聖初又使其弟子喻澄者詣闕進佛道
　像直數千萬張公安道與澄游具得其事又有喬仝
　者少得大風疾㡬死賀使學道今年八十益壯盛人
　無復見賀者而仝數見之元祐二年十二月仝來京
　師十許日余留之不可曰賀以上元期我於䝉山又
　曰吾師嘗游密州識君於常山道上意若喜君者作
　是詩以送之且作五絶句以寄賀
君年二十美且都初得惡疾墮眉鬚紅顔白髮驚妻孥
覽鏡自嫌欲棄軀結茅窮山啖松腴路逢逃秦博士盧
方瞳照野清而癯再拜未起煩一呼覺知此身了非吾
炯然蓮花出泥塗隨師東游渡濰邞山頭見我兩輪朱
豈知僊人混屠沽爾來八十胸垂胡上山如飛嗔人扶
東歸有約不敢渝新年當參老僊儒秋風西來下雙鳬
得棗如𤓰分我無
　賀水部(陳後山集有賀水部傳云賀充世莫詳其年/仕石晉為郎與公詩引大畧相同但陳作賀)
　(充詩作賀亢兩處必/有一訛録存備考)東封(宋史真宗大中祥符元年/王欽若言得天書於泰山)
　(遂東封泰/山禪社首)濰邞(二水名注詳再/過常山詩下)
生長兵間早脱身晩為元祐太平人不驚渤海桑田變
來看龜䝉漏澤春
　龜䝉(于欽齊乘龜山在費縣西北七十里䝉山在龜/山之東二山連屬長八十里後人疑於東䝉之)
　(説遂以龜山當䝉山以䝉山當東䝉而隱没龜山/之本名今定䝉山為龜山東䝉為䝉山以復古焉)漏
　澤(齊乘龜山西南十餘里有漏澤澤有五穴春夏積/水秋冬漏竭將漏之時先有聲居人扈穴取魚隨)
　(種麥比水至麥巳收矣元和郡縣志漏澤在泗水縣/東七里唐校書郎李潛漏澤賦碑今在費縣廨内)
曾謁東封玉輅塵幅巾短褐亦逡巡行宫夜奏空名姓
悵望雲霞縹緲人
垂老區區豈為身㣲言一發重千鈞始知不見髙皇帝
正似商山四老人
　(慎按真宗東封時尚未有嗣劉修儀寵擅六宫踰年/李氏生子修儀攘為巳出後立為太子賀之伏謁道)
　(左疑有先㡬之兆故仁宗即位復使弟子詣闕公詩/㣲言一發重千鈞又用商山四老事必有所為非泛)
　(引/也)
舊聞父老晉郎官巳作飛騰變化看聞道東䝉有居處
願供薪水看(一作/事)燒丹
千古風流賀季真最憐嗜酒謫僊人狂吟醉舞知無益
粟飯藜羮問養神
　　附子由作(欒城集題聞京東有道人賀郎中者/唐人也其徒有識之者作詩寄之)
　　賀老稽山去不還鏡湖獨棹釣魚船南來太白尋
　　無處却作郎官又㡬年岱下迎鑾驚典謁䝉山施
　　藥愍耕田試窮脚力追行跡亦使今生識地僊
　　送家安國教授歸成都
别君二十載坐失兩鬢青吾道雖艱難斯文終典刑屢
作退飛鷁羞看乾死螢一落戎馬間五見霜葉零夜談
空説劍春夢猶横經新科復舊貫童子方乞靈須煩凌
雲手去作入蜀星蒼苔髙朕室古柏文翁庭初聞編簡
香稍覺鋒鏑腥岷峨有雛鳳梧竹養修翎嗚呼應嶰律
飛舞集虞廷吾儕便歸老亦足慰餘齡
　家安國(黄山谷詩注安國字復禮初以武進後入左/選故其謝改官啟云三陪籌幄笑談當十萬)
　(戎行兩席師筵排/闥應三千門弟)成都(太平寰宇記劍南西道益州/蜀郡唐明皇幸蜀改為成都)
　(府江源記梁山首跨劍閣尾/入江秦置縣曰成都後為郡)乾死螢(杜詩案頭乾/死讀書螢)新
　科舊貫(宋史選舉志熙寧中改法進士科罷詩賦帖/經墨義元祐初立經義詩賦兩科自復詩賦)
　(士多鄉習而專/經者十無一二)
　(慎按此詩墨跡小行書白粉宋紙本/後有元至正幸已石澗陳有宗跋尾)
　　附子由絶句三首
　　城西社下老劉君春服舞雩今㡬人白髮弟兄驚
　　我在喜君遊宦亦天倫
　　垂白相逢四十年猖狂情味老俱闌論兵頓似前
　　賢語莫作當年故目看
　　石室多年欵識平新書久溷里中生遣師今見朝
　　廷意文律還應似兩京
　　和呉安持使者迎駕
小雪疎烟雜瑞光清波寒引御溝長瞳曈日色籠丹禁
杳杳鞭聲出建章鵷鷺偶叨陪下列天閶(一作/閶)聊啟望
中央歸來喜氣傾新句滿座疑聞錦繡香
　呉安持(名在元祐黨籍時為司農少卿按/苕溪漁隱叢話安持王荆公婿也)
　　　　慎按此詩施氏原本不載新刻本載續補下
　　　　巻中今編録於此
　
　
　
　
　
　
　
　
　
　
　
　
　蘇詩補註巻二十九
欽定四庫全書
　蘇詩補註巻三十　　翰林院編修查慎行撰
　古今體詩五十七首(元祐三年戊辰官/翰林學士時作)
　　　　慎按是年春省試先生知貢舉自元日詩以
　　　　下至游西池八首應編戊辰巻首施氏原本
　　　　訛編上巻今据年月改正
　　和子由除夜元日省宿致齋三首(外集題云/戊辰元日)
江湖流落豈關天禁省相望亦偶然等是新年未相見
此身應坐不歸田
　致齋(唐書禮樂志齋戒其别有三曰散齋曰致齋曰/清齋大祀散齋四日致齋三日中祀散齋三日)
　(致齋二日小祀散/齊二日致齋一日)
白髪蒼顔五十三家人遙遣試春衫朝囘兩袖天香滿
頭上銀幡笑阿咸
　阿咸(舊註有云王思逺小字阿戎王晏之從弟也子/美杜位宅守嵗詩用阿戎蓋出於此東坡與子)
　(由偶誤用為阿咸耳○慎按東坡用阿咸當指子由/諸郎觀末章結處有却將新句調兒童之語未必專)
　(指子/由也)
　(慎按外集蒼顔作龍鍾遙遣作强遣頭上/作剩挿笑阿咸作愧阿咸與諸刻本不同)
當年踏月走東風坐看春闈鎻醉翁白髪門生幾人在
却將新句調兒童
　春闈鎻醉翁(歐陽修歸田録嘉祐二年余與韓子華/王禹玉范景仁梅公儀同知禮部貢舉)
　(辟梅聖俞為小試官凢鎻院五十日蔡寛夫詩話故/事春試進士皆在南省中東廂刑部有樓甚𢎞壯旁)
　(視宣徳直抵州橋鎻院每以正月五日至上元例未/引見考試官往往竊登樓以望御路燈火之盛宋宣)
　(獻詩有還勝南宫假宗伯重扉深鎻暗登樓之句蓋/謂此嘉祐中歐陽知貢舉梅聖俞作莫登樓詩相與)
　(唱和為禮闈盛事○慎按嘉祐二年春先生兄弟赴/禮部試時歐陽公知貢舉元祐三年正月先生亦領)
　(貢舉故末/章及之)
　　附子由原作三首(欒城集題云三日上辛祈穀除/日宿齋户部右曹元日賦三絶)
　　(句寄呈/子瞻兄)
　　七度江南自作年去年初喜奉椒盤冬來誤入文
　　昌省連日齋居未許還
　　今嵗初辛日正三明朝風氣漸東南還家强作銀
　　幡會雪底蒿芹欲滿籃
　　北客南來嵗欲除燈山火急萬人扶欲觀翠輦廵
　　游盛深怯南宫鎻鑰拘
　　次韻答張天覺二首
車輕馬穩轡䘖堅但有蚊蝱喜撲縁截斷口前君莫問
人間差樂勝巢僊
馭風騎氣我何勞且要長松作土毛亦如訶佛丹霞老
却向清凉禮白毫
　丹霞(髙僧傳釋天然不知何許人謁見石頭禪師為/立名天然元和中入南陽丹霞山結菴劉軻為)
　(撰碑勅諡知通禪師訶/佛事詳施氏補注中)
　禮白毫(清凉志無盡居士張商英除河東提㸃刑獄/至清凉山止清輝閣文殊所化宅也良久北)
　(山雲起於白雲中現大寳燈白雲既收復現大白圓/相如明月輪明日至東臺五色祥雲見白圓光從地)
　(涌起如車輪百旋商/英以偈讚之云云)
　　次韻黄魯直畫馬試院中作
少年鞍馬勤遠行臥聞齕草風雨聲見此忽思短策横
十年髀肉磨欲透那更陪君作詩瘦不如芋魁歸飯豆
門前欲嘶御史驄詔恩三日休老翁羡君懐中雙橘紅
(公自注黄/有老母)
　畫馬(本集書試院詩後云元祐三年正月二十一日/領貢舉事辟李伯時為考校官三月初考校既)
　(畢侍諸㕔參㑹伯時苦水悸欲作𩥇馬以排悶魯直/詩先成余次韻蔡天啟晁无咎舒堯文廖明畧皆繼)
　(此不能/盡録云)試院(黄庭堅太學試院題名記元祐三年正/月東坡與莘老經父同知貢舉所太學)
　(試禮部進士四千七百三十二人三月戊申奏號進/士五百人宗室二人魯直熙叔元輿彦衡子明為參)
　(詳官君貺希古履中器之成季明畧无咎堯/文元忠遐叔子發君時天啟志完㸃檢試巻)御史驄
　(歐陽永叔出省詩自注云國朝之制禮部考定巻子/奏上字號差臺官一人拆封出榜黄山谷試院題名)
　(記云是日侍御史日晏不來蓋秦號/之後必侍御史至然後拆巻故云)詔恩(漢書馮野/王傳三最)
　(予告令也病滿三/月賜告詔恩也)三日休(咸淳臨安志本朝考試官/出院給歇泊假三日故周)
　(必大有詩云㑹待詔恩三/日沐湖山尋勝任舟輿)懐中橘(按山谷集考試局/戲作竹枝詞云我)
　(家白髪問烏鵲又云屋上啼烏兒當歸任淵注云山/谷太夫人于時尚無恙東坡和詩亦云羡君懐中雙)
　(橘紅慎按苕溪漁隠叢話此格謂之促/句換韻其法三句一轉韻三叠而止)
　　附黄魯直原作
　　儀鸞供張饕蝨行翰林濕薪爆竹聲風簾官燭泪
　　縱横木穿石槃未渠透坐窗不遨令人瘦貧馬不
　　藖逢一豆眼明見此五花驄徑思着鞭隨詩翁城
　　西野桃尋小紅
　　余與李薦方叔相知久矣領貢舉事而李不得第
　　愧甚作詩送之
與君相從非一日筆勢翩翩疑可識平生謾說(一作/詡)古
戰塲過眼終迷日五色我慚不出君大笑行止皆天子
何責青袍白紵五千人知子無怨亦無徳買羊酤酒謝
玉川為我醉倒春風前歸家但草凌雲賦我相夫子非
癯僊
　李廌(宋史李廌字方叔謁蘇軾於黄贄文求知軾謂/其筆墨瀾翻有飛沙走石之勢鄉舉試禮部軾)
　(典貢舉遺之賦詩以自責與范祖禹將同薦諸朝未/幾去國不果絶進取意居穎之長社卒年五十一元)
　(祐中上忠諫書忠厚論并兵鑒二萬言周紫芝太倉稊/米集云月巖集太華逸民所作李薦方叔之自號也)
　(李端叔之儀序其文/云云惜其集今不傳)五千人(按黄山谷試院題名記/元祐三年正月試禮部)
　(進士四千七百三十二人今先/生云五千人蓋舉成數而言)
　(慎按李方叔之父名惇字憲仲東坡同年友也故平/生與方叔極相周恤集中有答方叔書云累書見責)
　(以不相薦引讀之甚愧然所諄諄期望者實欲方叔/守道自信相勉於道而不務相引於利則先生之自)
　(待與所以待方叔者直以古處為期偶閲宋人趙潛/養疴漫筆云東坡知貢舉將鎻院緘封一簡令叔黨)
　(持與方叔值方叔出其僕受簡置几上有頃章子厚/二子曰持曰援者來取簡竊觀乃揚雄優於劉向論)
　(一篇二章携之以去已而果出此題二章皆模倣坡/作及折號意魁必方叔也乃章援第十名文意與魁)
　(相似乃章持方叔竟下第坡拳拳於方叔如此卒不/能增益其命之所無反使子厚小人以坡為有私有)
　(黨而無以大服其心云云果若所言乃末俗潛通關/節冒犯科條者所為先生豈肯出此此必章惇父子)
　(造為此語以誣先生趙氏不察其誣傳諸紀/載於先生品望所損不細特為辨正附録)
　　附黄魯直次韻
　　驥子墮地追風日未試千里誰能識習之實録葬
　　皇祖斯文如女有正色今日持槖佐春官遂失此
　　人難塞責雖然一閧有竒偶愽懸于投不在徳君
　　看巨浸朝百川此豈有意潢潦前願為霧豹懐文
　　隠莫愛風蟬蛻骨僊
　　和宋肇遊西池次韻
漢皇慈儉不開邊尚教千艘下瀨船貪看艨艟飛鬬艦
不知贔屭舞鈞天故山西望三千里往事囘思二十年
自笑區區足官府不如公子散神僊
　西池(春明退朝録太宗於西郊鑿金明池中有臺榭/以閲水戲東京夢華録三月一日州西順天門)
　(外開金明池士庶許縱觀池周九里三十步汴京遺/蹟志金明池在城西鄭門外石林燕語金明池在瓊)
　(林苑北引金水河注其中嵗以三月命士庶縱觀謂/之開池至上已車駕臨幸即閉嵗賜二府從官宴及)
　(進士聞喜宴皆在其間○按西/池即金明池以在城西故名)鬬艦(石林燕語太平/興國中鑿金明)
　(池以教神衛虎翼水/軍習舟楫因為水嬉)
　　附黄魯直次韻(山谷集題云次韻宋楙宗三月二/十日到西池都人盛觀翰林公出)
　　(遨自注翰林/公謂東坡)
　　金狨繫馬曉鶯邊不比春江上水船人語車聲喧
　　法曲花光樓影倒晴天人間化鶴三千嵗海上看
　　羊十九年還作遨頭驚俗眼風流文物屬蘇僊
　　僕領貢舉未出錢穆父雪中作詩見及三月二十
　　日同游金明池始見其詩次韻為答
雪知我出已全消花待君來未敢飄行避門生時小飲
忽逢騎吏有嘉招魚龍絶技來千里斑白遺民數四朝
知有黄公酒壚在蒼顔華髪自相遥
　領貢舉(雍録今世淡墨書進士榜首曰禮部貢院者/唐世遺則也尚書省六部皆在北省之南故)
　(禮部為南宫唐初試進士皆屬考功後以考功權輕/改用禮部侍郎其結衘曰知貢舉或委他官為之則)
　(曰權知/貢舉)金明池(注詳前/西池下)避門生(梅聖俞出省書事和/永叔詩已是瓊林芳)
　(卉晩不須遊處避門生○慎按時永叔領貢舉梅/詩故云宋時金明池宴㑹乃出鎻院後故事也)魚
　龍絶技(石林燕語金明池水戰後不復習/而諸軍猶為鬼神戲謂之旱教)
　　書艾宣畫四首
　　　竹鶴
此君何處不相宜况有能言老令威誰識長身古君子
猶将緇布縁深衣
　艾宣(郭若虛紀藝宋建隆至熙寧善畫花木者艾宣/與崔白崔慤齊名本集䟦艾宣畫云金陵艾宣)
　(畫翎毛花竹為近嵗之冠既老筆跡尤竒雖不精勻/而氣格不凡據此則宣金陵人注家以為鍾陵者訛)
　縁深衣(禮記具父母衣純以青如孤子衣/純以素純袂縁純邊廣各寸半)
　　附李端叔次韻
　　瘦玉蕭疎觸處宜僊風一霎散霜威未應舞罷排
　　雲去更看丹砂理雪衣
　　　黄精鹿
　太華西南第幾峰落花流水自重重幽人只采黄精去
　不見春(一作/青)山養鹿茸(一本作/鹿養茸)
　黄精鹿(雷斆炮炙論几取鹿茸以黄精/自然汁浸兩晝夜免渴人也)
　　附李端叔次韻
　　緑徧前峰到後峰靈苖壓地幾千重勻斑養就無
　　人見多少狂心欲采茸
　　　杏花白鷴
天公剪刻為誰妍抱蕋游蜂自作團把酒惜春都是夢
不如閒客此閒看
　白鷴(爾推白雉為鶾鷼字即鶾音之轉張華博物志/行止閒暇故曰鷳舊注李昉名白鷳曰閒客)
　　附李端叔次韻
　　朝來雨過發妖妍向日枝頭雪作團縞練長拖輕
　　灑墨不須将作兩般看
　　　蓮龜
半脫蓮房露壓欹緑荷深處有游龜只應翡翠蘭苕上
獨見𤣥夫曝日時
　蓮龜(張世南炙龜論龜老則神年至八百反/大如錢夏則游於香荷冬則藏於藕節)
　　附李端叔次韻
　　翠蓋相扶兩不欹多情獨許見陽龜千年自有逃
　　形處聊與清香約暫時
　　次韻子由五月一日同轉對
跪奉新書笏在腰談王正欲伴漁(一作/耕)樵晉陽豈為一
門事宣政聊同五月(别本/作日)朝(公自注貞元中詔曰自今/後五月一日御宣政殿與)
(文武百/僚相見)憂患半生聯出處歸休上䇿早招要後生可畏
吾衰矣刀筆從來錯料堯
　轉對(宋史百官轉對限以二人其封章於閣門通進/蓋襲唐制故祖宗以來毎遇轉對侍從之臣皆)
　(與焉岳珂媿郯録建隆三年御札曰在朝文班朝臣/及翰林學士等每遇内殿起居依舊例次第差官轉)
　(對並須指陳時政闕失凡闗利病得以極言按元祐/三年五月一日文徳殿視朝東坡為侍讀次當轉對)
　(條上三事以嵗/月考之正合)宣政五日朝(長安志唐龍朔三年造/宣政紫宸蓬萊三殿宣)
　(政殿在宣政門内東曰東上閣門西曰西上閣門五/代史唐故事天子御前殿見朝臣曰常參宣政前殿)
　(也謂之衙衙有仗宋史禮志常朝之儀以宣政為前/殿謂之正衙即古之内朝也以紫宸為便殿謂之入)
　(閣即古之燕朝也正衙則日見羣臣百官皆在謂之/常參官後此禮漸廢唐明皇始詔羣臣五日一隨宰)
　(相入見謂之起居宋因其制皇帝日御垂拱殿文武/官赴文徳殿正衙曰常參宰相一人押班五日起居)
　(則於崇徳殿或長春殿中書門下為班首崇徳即紫/宸長春即垂拱也元豐官制行始詔侍從而上日朝)
　(垂拱謂之常㕘官百官朝官以上每五日一朝紫宸/為六參官京朝官以上朔望一朝紫宸為朔參官望)
　(參/官)錯料堯(䂬溪詩話周昌謂趙堯為刀筆吏後果無/能為所料信不錯而云錯料堯亦以渉譏)
　(諷倒/用耳)
　　附子由原作
　　羸馬何堪金束腰永懐江海舊漁樵對牀貪聽連
　　宵雨奏事驚同朔旦朝大耿功名原自異中茅服
　　食舊相要一封同上憐狂直詔許昌言賴有堯
　　韓康公挽詞三首
故國非喬木興王有世臣嗟余後死者猶及老成人徳
業經文武風流表搢紳空餘行樂地處處泣遺民
　韓康公(注詳/上巻)世臣(施氏原注韓子華其先真定人後/徙開封父億字宗魏事仁宗為參)
　(知政事諡忠憲居京師號桐樹韓家子華於熙寧中/拜門下侍郎封康國公後以太尉致仕居頴昌)
再世忠清徳三朝翊贊勲功成不歸國就訪敢忘君舊
學嚴詩律餘威靖塞氛何當繼韓奕故吏總能文
　不歸國(子華罷相後卜/居頴昌故云)靖塞氛(施氏原注知慶州熟/羌據堡為亂即日討)
　(平之韓忠獻薦其才有公輔/之器此段新刻刪去今補録)故吏(施氏原注正月十/六日㑹從官九人)
　(皆門生故吏多一時名徳如傅欽之堯俞胡完夫宗/愈錢穆父勰劉貢父攽顧子敦臨新刻刪去今補注)
西第開東閣初筵㸃後塵笙歌邀白髪燈火樂青春扶
路三更罷回頭一夢新賦詩猶墨濕把巻獨沾巾
　開東閣(漢書公孫𢎞傳𢎞為相開東閣以延賢人按/施氏原注子華於元祐二年冬自頴昌入京)
　(觀燈東坡乃省闈門生謁公置酒見留/賦隆字韻詩此段新刻刪去今補録)笙歌邀白髪
　(施氏原注時出家伎佐酒故詩云笙歌邀白髪燈火/樂青春欲還頴昌未行而薨年七十七諡獻肅新刻)
　(刪去今/補録)
　(慎按范忠宣集韓康公墓志公薨於元祐二年三月/二日苕溪漁隠叢話子華以辰年辰月辰日辰時薨)
　(故陸農師挽詩云非闗庚子曾占鵩自是辰年並值/龍考史元祐三年為戊辰年月正合墓志以為二年)
　(是傳刻之訛又按施氏原注三詩墨跡精/絶宿嘗刻石餘姚縣齋新刻刪去今補録)
　　附子由三首
　　閥閲原髙世功名自發身堂堂揖真相矯矯出稠
　　人許國心先定輕財物自親傳經比韋氏世世得
　　賢臣
　　耆年時一二新第闕西南好客心終在忘懐日縱
　　談規模人共記風味我猶諳誰是羊曇首回車意
　　不堪
　　師曠聞絃日相如作賦年雖慙衆人後貪值主文
　　賢北道初聞召南江正逺遷平生缺親近遺恨屬
　　新阡
　　憩寂圖(外集題云次韻子/由題憩寂圖後)
東坡雖是湖州派竹石風流各一時前世畫師今姓李
不妨還作輞川詩
　憩寂圖(子由詩序云元祐三年子瞻伯時為柳仲逺/作松石圖取杜子美松根胡僧憩寂莫四句)
　(之意復求伯時畫/此目為憩寂圖)
　　　　慎按此詩施氏原本不載新刻載續補下巻
　　　　今据子由詩序移編於此
　　附子由原作
　　東坡自作蒼蒼石留取長松待伯時只有兩人嫌
　　未足兼收前世杜陵詩
　　附黄魯直次韻
　　松含風雨石骨瘦法窟寂修僧定時李侯有句不
　　肯吐淡墨寫出無聲詩
　　慶源宣義王丈(一本丈字/下有人字)以累舉得官為洪雅主
　　簿雅州户掾遇吏民如家人人安樂之既謝事居
　　眉之青神瑞草橋放懐自得有書來求紅帯既以
　　遺之且作詩為戲請黄魯直秦少游各為賦一首
　　為老人光華(一本魯直下有學士二/字少㳺下有賢良二字)
青衫半作霜葉枯遇民如兒吏如奴吏民莫作官長看
我是識字耕田夫妻啼兒號刺史怒時有野人來挽鬚
拂衣自注下下考芋魁飯豆吾豈無歸來瑞草橋邊路
獨遊還佩平生壺慈姥巖前自喚渡青衣江畔人爭扶
今年蠶市數州集中有遺民懐袴襦邑中之黔相指似
白髯紅頰老不癯我欲西歸卜鄰舍隔牆拊掌容歌呼
不學山王乘駟馬囘頭空指黄公壚
　王慶源(黄山谷題子瞻與王宣義書後云慶源初名/羣字子衆後改名雅竒又易今字其馭吏威)
　(愛如家人法任淵山谷詩注慶源東坡之叔丈人也/晩以恩舉得官本集先生與慶源尺牘云叔丈脫屣)
　(搢紳放懐田里絶人逺矣蘇叔黨作王元直墓志云/元直之季父慶源官於雅州以論事不合欲罷去謀)
　(於公公笑曰古人不肯束帯見督/郵彼何哉慶源服其語即謝病去)宣義(宋史職官志/文散官有通)
　(直郎舊名宣義郎元豐官制著/作佐郎大理寺丞皆宣義郎)洪雅(元和郡縣志眉/州管縣五其一)
　(洪雅自晉迄宋皆夷獠之地周武帝於此立洪雅鎮/隋改丹稜縣更立洪雅縣西有洪雅川故名九域志)
　(以為屬嘉/州非也)雅州(元和郡縣志秦嚴道縣後魏置䝉山/郡於此隋仁壽四年改置雅州因州)
　(境雅安山為名太平寰宇記漢源縣有離堆李氷所/鑿離即古雅字也雅州以此名二說不同並載以備)
　(考九域志雅州成/都府路屬西川)青神瑞草橋(歐陽忞輿地廣記漢/南安縣地後周置青)
　(神縣昔蠶叢民衣青衣以勸農桑縣取此名益州記/青衣神名雷塠廟班固以為離堆也蜀江至此始有)
　(峽之稱瑞草橋/在青神縣西)魯直少游(時魯直在秘書省為實録/院檢討官少游為秘書省)
　(正/事)慈姥巖(范成大呉船録發眉山六十里至中巖西/川林泉最佳處相傳第五羅漢道塲又為)
　(老慈姥龍所居凡五里至慈姥巖巖前即寺自眉至/嘉州百二十里中巖其半途也名勝志青神縣之勝)
　(在三巖今惟稱中巖由芙蓉溪經五渡過慈姥磯有/石刻沿溪數折有喚魚潭上即慈姥巖篆刻中巖二)
　(大字徑/可四尺)青衣江(水經青衣水出青衣縣西䝉山東與/沬水合注云縣故青衣羌國元和郡)
　(縣志青衣水一名平羌水輿地廣記青衣水出盧/山徼外東南流逕嚴道洪雅至龍游與岷江合)
　　附黄魯直次韻
　　參軍但有四立壁初無臨江千木奴白頭不是折
　　腰物(一作/具)桐㡌棕鞵稱老夫滄江鷗鷺野心性深
　　壑虎豹雄牙須鷫鸘作裘初服在猩血染帯鄰翁
　　無昨來杜鵑勸歸去更得把酒聽提壺當今人才
　　不乏使天上二老須人扶兒無飽飯尚勤書婦無
　　複袴且着襦社甕可漉溪可漁更問黄鷄肥與臞
　　林間醉着人伐木猶夢官下聞追呼萬釘圍腰莫
　　愛渠富貴安能潤黄壚
　　附秦少游次韻
　　君不見相如容貌窮不枯卓氏恥之分百奴一朝
　　奉㫖使笻筰駟馬赤車從萬夫仲元君平更髙妙
　　寄食耕卜霜眉須兩川人物古不乏數子風流今
　　可無參軍少年飽經術期作侍中司御壺老披春
　　衫更矍鑠上馬不用兒孫扶一朝忽解印綬去恥
　　將詩禮攘裙襦懸知百年事已定却笑列仙形甚
　　臞東阡北陌西風入瑞草橋邊人呌呼想見紅圍
　　照白髪頺然醉臥文君壚
　　次韻許冲元送成都髙士敦鈐轄(一本無次韻許/冲元五字今依)
　　(施氏/原本)
移中老監本虚名懶作燕山萬里行(公自注余昔與髙/同使契丹辭免不)
(行/)坐看飛鴻迎使節歸來駿馬換傾城髙才本不縁勲
閥餘力還思治蜀兵西望雪山烽火盡不妨尊酒寄平
生
　許冲元髙士敦(慎按施氏原注許冲元名將元祐/    翰林      髙士敦字仲穆)
　(聖五真宗朝名將瓊之孫故云髙才本不縁勲閥紹/  初哲宗親政時事一更殿中侍御史來之邵言東)
　(坡制詞譏斥先朝遂落職知和州又言士敦在成都/有不法事右相范忠宣進言曰之邵為御史日久當)
　(軾轍勢盛時無所論士敦官蜀之日之邵為監司未/嘗按謫一旦乃爾其情可見東坡弟兄平日與忠宣)
　(論異至是人服其公平云此叚/新刻本刪去今依原本補録)鈐轄(職官分紀都鈐/轄國朝以朝官)
　(及諸司使以上充或一州或一路或兩路三路亦有/無都字稱鈐轄者在邊防之地即不别置知州嘉祐)
　(二年詔内臣為鈐轄都/監者逐路止置一員)雪山(華陽國志岷山一曰汶/焦山岷嶺之最髙者遇)
　(大雪開泮望見成都元和郡縣志岷山即汶山也山/嶺停雪常深百丈夏日融泮江川為之洪溢即隴之)
　(南道也圖經云雪山在維州保寧縣西南連乳州/白茍嶺九域志山有九峯上有積雪冬夏不消)
　　附黄魯直二首
　　玉鈐金印臨參井控蜀通秦四十州日下書來望
　　鴻雁江頭花發醉貔貅巴滇有馬駒空老林箐無
　　人葉自秋能為將軍歌此曲鳴機割錦與纒頭
　　捧日髙宣事東京四姓侯軍中聞爼豆廟算勝兠
　　鍪燒燭海棠夜香衣藥市秋君平識行李河漢接
　　天流
　　附子由作
　　揚雄老病久思歸家在成都更向西邂逅王孫馳
　　驛騎丁寧父老問耕犂禪房何處不行樂壁像君
　　家有舊題徳厚不妨三世將時平空自萬夫齊
　　次韻送程六表弟
君家兄弟真連璧門十朱輪家萬石竹使猶分刺史符
上方行賜尚書舄前年持節發倉廩到處賣刀收繭栗
歸來閉口不論功却走渡江誰復惜君才不用如澗松
我老得全猶社櫟青衫莫厭百僚底白首上有千薪積
憶昔江湖一釣舟無數雲山供㸃筆未應便障西風扇
只恐先移北山檄慿君寄謝江南叟念我空見長安日
浮江泝蜀有成言江水在此吾不食
　(慎按先生集中有送表弟程/六知楚州詩此首即次前韻)
　　虚飄飄
虚飄飄畫簷蛛結網銀漢鵲成橋塵漬雨桐葉霜飛風
柳條露凝殘㸃見紅日星曵餘光横碧霄虛飄飄比浮
名利猶堅牢
　　　　慎按此詩施氏原本不載新刻本虛飄飄三
　　　　首皆入遺詩巻中以淮海集考之此題唱自
　　　　黄山谷花飛不到地一首山谷原唱也風寒
　　　　吹絮浪一首少游次韻作也惟畫檐蛛結網
　　　　一首為東坡次韻詩又按周紫芝太倉稊米
　　　　集和此題詩序云元祐間山谷作虛飄飄蓋
　　　　樂府之餘當時諸公皆有和篇云云今据此
　　　　改正而以黄秦二章附録於後
　　附黄魯直原作
　　虛飄飄花飛不到地虹起漫成橋入夢雲千叠游
　　空絲萬條蜃樓百尺横滄海雁字一行書絳霄虚
　　飄飄比人身世猶堅牢
　　附秦少游次韻
　　虚飄飄風寒吹絮浪春水暖氷橋(淮海集作春/暖履氷橋)勢
　　緩􁁊垂線(式古堂書畫/考作霜垂線)聲乾葉下條雨中漚㸃隨
　　流水風裏彩雲横碧霄虛飄飄比時富貴猶堅牢
　　題李伯時淵明東籬圖(一本無淵/明二字)
彼哉嵇阮曹終以明自膏靖節固昭曠歸來侣蓬蒿新
霜著疎柳大風起江濤東籬理黄菊意不在芳醪白衣
挈壺至徑醉還遊遨悠然見南山意與秋氣髙
　　　　慎按此詩施氏原本不載新刻本載續補上
　　　　巻今据外集移編
　　次韻黄魯直書伯時畫王摩詰
前身陶彭澤後身韋蘇州欲覔王右丞還向五字求詩
人與畫手蘭菊芳(一作/方)春秋又恐兩皆是分身來入流
　入流(金剛經注須陀洹此翻入流得果證/者約入流而說即入八聖道之流也)
　　　　慎按此詩施氏原本不載今從新刻本續補
　　　　上巻附編於此又按山谷集失去題畫原作
　　　　無從采録
　　和王晉卿題伯時畫馬
督郵有良馬不為君所竒顧收紙上影駿骨何由歸一
朝見縈䇿蟻封驚肉飛豈惟馬不遇人已半生癡
　(慎按周宻雲烟過眼録王子慶家藏伯時天馬圖/生意飛動有王蘇二公和詩在後惜不載晉卿詩)
　　送錢穆父出守越州二首
簿書常苦百憂集尊酒今應一笑開京兆從教思廣漢
㑹稽聊喜得方回
　錢穆父守越(東都事畧錢勰傳元祐初權知開封坐/繫囚别所遷就圄空出知越州施宿㑹)
　(稽志錢勰以元祐三年十一月知越州與/施注小異蓋九月得㫖十一月到官也)
若耶溪水雲門寺賀監荷花空自開我恨今猶在泥滓
勸君莫棹酒船回
　若耶溪(太平寰宇記若耶溪在㑹稽縣東南二十八/里歐冶子鑄劒處越絶書云若耶之溪涸而)
　(出銅唐徐浩改/名為五雲溪)雲門寺(施宿㑹稽志雲門寺晉中書/令王子敬所居義熙三年有)
　(五色祥雲見安帝詔建雲門寺宋咸淳五年改名淳/化寺在㑹稽南三十里唐時雲門止有此寺今分為)
　(四雍熙者懴堂也顯聖者經/院也壽聖者老宿所棲庵也)
　　附黄魯直次韻二首
　　渺然今日望人才毎見紫芝眉宇開又觸惠文江
　　海去快帆誰與挽令回
　　謫官猶得住蓬萊抱犢人稀書巻開張敞嫵眉應
　　急召董宣强項莫低回
　　戲書李伯時畫御馬好頭赤
山西戰馬饑無肉夜嚼長稭如嚼竹蹄間三丈是徐行
不信天山有坑谷豈如廐馬好頭赤立仗歸來卧斜日
莫教優孟卜塟地厚衣薪槱入銅歴
　好頭赤(周宻雲烟過眼録李伯時天馬䟦右一匹元/祐二年十二月二十三日於左天駟監㨂中)
　(秦馬好頭赤九/嵗四尺五寸)立仗(唐書顔真卿傳太宗置立/仗馬二有急奏須乘者聽)
　　附子由次韻
　　沿邊壯士生食肉小來騎馬不騎竹翩然赤手挑
　　青絲㨗下顛崖試深谷牽入故闗榆葉赤未慣中
　　原暖風日黄金絡頭依圉人俛聽北風懐所歴
　　附黄魯直次韻
　　李侯畫骨不畫肉筆下馬生如破竹秦駒雖入天
　　仗圖猶恐真龍在空谷精神權竒汗溝赤自有赤
　　烏能逐日安得身為漢都䕶三十六城看歴歴
　　附晁无咎次韻
　　崑崙龍種非凡肉(一作/骨)不但蹄髙耳批竹區區呉
　　蜀有二駿跳過斷橋飛出谷萬蹄縱牧原野赤汧
　　隴收駒日復日未須天廐驚好頭冀北未空聊一
　　歴
　　附張文潛次韻
　　世無將軍飛食肉宛馬不來鞭黄竹赤駑當御亦
　　偶然冀北此曹量計谷慚愧蒲梢汗流赤翻鬛胡
　　風嘶漢日麒麟不合地上行誰道風雲未經歴
　　送程七表弟知泗州
江湖不在眼塵土坐滿顔繫舟清洛尾初見淮南山淮
山相媚好曉鏡開烟鬟持此娯使君一笑簿領間使君
如天馬朝燕暮荆蠻時無王良手空老十二閑聊當出
毫末化服狡與頑勿謂無人知古佛臨清(一作/濤)灣赤子
視萬類流萍閱人寰但使可此(一作/此可)人餘事真茅菅
　程七(施氏原注多殘缺据其可辨者云程七表弟名/之邵字懿叔以父廕為某官兄正輔得罪亦)
　(字知路一縣守泗州漕熙二一再總管秦蜀茶馬為/熙河  轉運使餉童貫  岷之師擢顯謨閣待制卒)
　(年六十六贈龍圖閣直學士子唐仕至寳文閣學士/先生守錢塘時又和此詩韻送赴䕫州運判二詩並)
　(刻石成都府治此叚/新刻本刪去今補録)泗州(歐陽忞輿地廣記淮南東/路泗州秦泗水郡漢屬臨)
　(淮晉置角城鎮在淮泗之㑹後/魏置盱眙郡宋徙泗州治於此)古佛(注詳前僧/伽墖下)
　　附子由作(欒城集題云表弟程/之邵奉議知泗州)
　　馬有千里足所願百里程馬心自為計安用終日
　　行何人志四方欲買千金輕吾弟有俊才見事心
　　眼明一年坐比部萬口傳佳聲談笑頑狡伏何曽
　　用敲榜艱難得銅虎洗眼長淮清民事不足為但
　　當食魚烹重負貴餘力過飽多傷生不見大路馬
　　垂頭畏繁纓
　　送曹輔赴閩漕
曹子本儒俠筆勢翻濤瀾徃來戎馬間邊風裂儒冠詩
成横槊裏楯墨何曽乾一旦事逺遊紅塵隔嚴(一作/巖訛)灘
平生羊炙口並海搜鹽酸一從荔支食(一作/飲)豈念苜蓿
槃我亦江海人市朝非所安常恐青霞志坐隨白髪闌
淵明賦歸去談笑便解官我今何為者索身良獨難慿
君問清淮秋水今幾竿我舟何時發霜露日已寒
　曹輔(施氏原注曹輔字子方海陵人元祐三年九月/自太僕丞為福建轉運判官東坡繼出守錢塘)
　(同過呉興作後六客詞子方其一也子方以詩寄壑/源新茶當是閩中所寄子方自閩歸道錢塘有真覺)
　(瑞香花雪中同游西湖三詩元豐七年間為鄜延路/經畧司勾當公事故詩云徃來戎馬間邊風裂儒冠)
　(詩成横槊裏楯墨何曽乾後提㸃廣西刑獄先生在/惠州數有往來書帖元祐黨禍    諸賢多在廵内)
　(子方不狥時好周恤備至士論與之紹聖中移/守衢州此叚新刻本刪削不全今依舊本補録)閩漕
　(苕溪叢話北苑茶始於太宗朝其後大小龍團又/起於丁謂而成於蔡君謨名為漕閩實董茶事)荔
　支食(蔡襄荔支譜閩中惟四郡有之福州極多而興/化軍尤為竒特漳泉時亦知名食之有益於人)
　(列仙傳稱有食其/花實為荔支僊人)
　　附黄魯直作(山谷集題云送曹子方福建/路運判兼簡運使張仲謀)
　　曹侯黄鬚便弓馬從軍賦詩横槊間阿瞞文武如
　　虎兕逺孫風氣猶斑斑昨解弓刀丞太僕坐看收
　　駒十二閑逺方不異輦轂下詔遣中使哀恫瘝(一/作)
　　(痌/鰥)吾聞斯民病鹽筴天有雨露東南乾謝君論河
　　秉禹貢詰難蜂起安知山老郎不作患失計凜然
　　宜著侍臣冠願君不落謝公後江湖以南尚少寛
　　百城閱人如閱馬覂駕亦要知才難鹽車之下有
　　絶足敗羣勿縱為民殘官焙薦璧天解顔瀹湯試
　　春聊加飡子魚通印蠔破山不但蕉黄荔子丹道
　　逢使者漢郎官清溪弭節問平安天子命我叅卿
　　事奮髯相對亦可歡廻波一醉嘲栲栳山(一作/小)驛
　　官梅破早寒
　　次韻王郎子立風雨(一本有敗/書屋三字)有感
百年一俯仰寒暑相主客稍増裘褐氣已覺團扇厄不
煩(一作/須)計榮辱此裘彼有獲我琴終不敗無攫亦(一作/故)
無醳後生不自牧呻吟空挾策揠苖不待長賣菜苦求
益此郎獨静退門外無行迹但恐陶淵明毎為饑所迫
凄風㺯衣結小雪穿門席願君付一笑造物亦戲劇朝
來賦雲夢筆落風雨疾為君裁春衫髙㑹開桂籍
　　附黄魯直次韻
　　婦翁不可撾王郎非嬌客十年為從學苦淡共堙
　　厄燕雀嗤鴻漸犬羊睨麟獲遇逢涇渭分睡夢春
　　氷釋平生五車書才吐二三策已作謗熏天金珠
　　果何益君窮一窻下風雨更削迹詩工知學進詞
　　苦見意迫俗情傲秦贅婦舍不煖席南冶從東家
　　不聞被嘲劇師儒並世難日月過箭疾公今未有
　　田把筆耕六籍
　　次韻黄魯直嘲小徳小徳魯直子其母㣲故其詩
　　云解著潛夫論不妨無外家
進饌客爭起小兒那可涯莫欺東方星三五自横斜名
駒已汗血老蚌空泥沙但使伯仁長還興絡秀家
　　附黄魯直原作
　　中年舉兒子漫種老生涯學語春蟲聒塗窗秋雁
　　斜欲嗔王母惜稍慰女兄誇(一本作待渠能小/艇伴我釣烟沙)解
　　著潛夫論不妨無外家
　　(慎按陳後山集亦有贈黄氏子小徳七古一首誤/入坡集題云贈山谷子今别載他集互見巻中不)
　　(重/録)
　　書黄庭内景經尾(并引/)
　余既書黄庭内景經以贈葆光道師而龍眠居士復
　為作經相其前而畫余二人像其後筆勢雋妙遂為
　希世之寳嗟歎不足故復贊之曰
太上虛皇出靈篇黄庭真人舞胎僊髯耆兩卿相後先
(石刻/作前)丱妙夾持清且妍十有二(當作/三)神服銳堅巍巍堂
堂人中天問(石刻/作今)我何修果此縁是心朝空夕了然恐
非其人世莫傳殿以二士蒼鵠騫南隨道師歴山淵山
人迎笑喜我還問誰遣化老龍眠
　虚皇靈篇(黄庭内景經上清紫霞虚皇前務成子黄/庭内景經叙云一名太上琴心文一名東)
　(華玉篇注云此經以虚/無為主故以黄庭標之)舞胎僊(黄庭内景經琴心三/叠舞胎僊注云胎僊)
　(即胎靈大神以其心和/則神悅故舞胎僊也)十二神(務成子内景經注云/景者神也其經有十)
　(三神皆身中之内景謂髪神腦神眼神鼻神耳神舌神/齒神心神肺神肝神腎神脾神膽神也詩中十二當)
　(作十/三)二士(石刻先生自題云初李伯時畫/予且自畫其像故云殿以二士)
　　　　慎按此詩施氏王氏本俱失載考欒城集有
　　　　次韻子瞻書黄庭内景經巻後贈蹇道士拱
　　　　辰一首編在送葆光蹇師遊廬山之前今從
　　　　全集采出編此
　　附子由次韻
　　君誦黄庭内外篇本欲洗心不求僊夜眎片月墮
　　我前黒氣剥盡朝日妍一暑一寒久自堅體中風
　　行上通天亭亭孤立孰傍縁至哉道師昔云然既
　　已得之戒不傳知我此心未虧騫指我嬰兒藏谷
　　淵言未絶口行已旋我思其言夜不眠
　　附黄魯直次韻(山谷自題詩後云此詩此畫百世/至寳也故復作十三語申戒葆光)
　　(道/師)
　　琅函絳簡蕋珠篇寸田尺宅可蘄僊髙真接手玉
　　宸前女丁來謁粲亦妍金鑰閉欲形完堅萬物蕩
　　盡正秋天使形如是何塵縁蘇李筆墨妙自然萬
　　靈拱手書已傳傳非其人恐飛騫當付驪龍藏九
　　淵蹇侯奉告請周旋緯蕭探手我不眠
　　送蹇道士歸廬山
物之有知蓋恃息孰居無事使出入心無天游室不空
六鑿相攘婦爭席法師逃人入廬山山中無人自徃還
往者一空還者失此身正在無還間綿綿不絶微風裏
内外丹成一彈指人間俛仰三千秋騎鶴歸來與子游
　蹇道士(名拱辰字翊之張天覺無盡集送羽士蹇拱/辰往廬山序畧云成都道士蹇翊之來言於)
　(余曰吾鄉羽衣之族娶婦生子與俗無異拱辰因觀/神僊傳記翻然覺悟房闥之戀莫如婦血肉之思莫)
　(如女拱辰於是悉囊中所有與之紿以他事出遊百/里遂泛涪江下濮水將浮九江入廬山結茅於錦繡)
　(之谷長嘯乎香爐之頂竊聞先生窮心跡之歸駕鐵/牛之機故不逺千里而來見也余曰壯哉子之志乎)
　(難行而行難棄而/棄吾弗及子矣)内外丹(悟真篇内藥還須外藥内/通外亦須通又有内丹注)
　(外丹注外藥者金丹也/内藥者金液還丹也)
　　附子由作(欒城集題送葆/光蹇師遊廬山)
　　建成市中有狂人縱酒罵坐無與親敲門訪我何
　　逡廵頭蓬面垢氣甚真截河引水登崑崙下洗尺
　　宅骨髓匀告我入室要自門僊翁道師豈遺君歸
　　來插足九陌塵獨游凝祥芳草春蕭然孤鶴鳴雞
　　羣子欲不死存谷神海山微明朝日暾丹成寄子
　　勿妄云出入無朕窮無垠相思一笑君乃信
　　次韻黄魯直戲贈
昨夜試微凉汗衾初退紅我願隨秋風隨身入房櫳君
王不好事只作好驚鴻細看巻蠆尾我家真栗蓬
　　　　慎按此詩施氏原本不載新刻本載續補上
　　　　巻今編録於此
　　附黄魯直原作三首(山谷集題云情人/怨戲效徐庾漫體)
　　秋水無言度荷花稱意紅主人敬愛客催喚出房
　　櫳一斛明珠曲何時落塞鴻試煩春筍手聊為剥
　　蓮蓬
　　障羞羅袂薄承汗領巾紅晩風斜蠆髪逸艶照窗
　　櫳胡琴抱明月竇瑟陣歸鴻倚壁生蛛網年光如
　　轉蓬
　　翡翠釵梁碧石榴裙褶紅隙光斜斗帳香字冷熏
　　櫳聞道西飛燕將隨北固鴻鴛鴦㑹獨宿風雨打
　　船蓬
　　書林次中所得李伯時歸去來陽闗二圖後
不見何戡唱渭城舊人空數米嘉榮龍眠獨識殷勤處
畫出陽關意外聲
　林次中(名旦時為右丞郎中/伯時號龍眠居士)陽關圖(張芸叟畫墁集/云京兆安汾叟)
　(赴辟臨洮幕府南舒李伯時自畫陽闗圖并詩以送/行浮休居士為繼其後云云復齊漫録云王摩詰送)
　(元二絶句李伯時取以為畫謂之陽闗圖余嘗以為/失按漢書陽闗去長安五千五百里唐人送客西去)
　(都門三十里特是渭城耳今有渭城館在焉据其所/畫謂之渭城圖可也志雅堂雜抄云伯時陽闗圖備)
　(盡離别悲泣之態在薛元彭家後有題詩及書王右/丞一詩及河東三鳯後人印鄧公壽畫繼所載伯時)
　(畫有歸去來陽闗琴鶴/憩寂嚴陵釣灘諸圖)陽關意外聲(慎按劉禹錫贈/米嘉榮詩唱得)
　(凉州意外聲本是凉州非陽闗也東坡借用其語自/作陽闗彼此原不相妨施氏王氏注因先生云云遂)
　(改凉州為陽闗以遷正/就本文特為摘出駁)
兩本新圖寳墨香尊前獨唱小秦王為君翻作歸來引
不學陽關空斷腸
　小秦王(苕溪叢話唐初歌詞多是五言或七言初無/長短句及今時則盡作此體所存者止瑞鷓)
　(鴣小秦王二曲是七言詩瑞鷓鴣猶依字易歌若小/秦王必須雜以虚聲乃可歌也○慎按小秦王一名)
　(古陽/闗)
　　附李伯時原作一首(此詩從聲畫集采出原題云/小詩并畫巻奉送汾叟同年)
　　(機宜奉議赴/熙河幕府)
　　畫出離筵己愴神那堪真别渭城春渭城柳色休
　　相惱西出陽闗有故人
　　附張芸叟陽闗圖歌(此時從聲畫集采出原題云/京兆安汾叟赴臨洮幕府南)
　　(舒李君自畫陽闗圖并詩以/送行浮休居士為繼其後)
　　古人送人贈以言李君送人兼以畫自寫陽闗萬
　　里情奉送安西從辟者澄心古紙白如銀筆墨輕
　　清意瀟灑短亭離筵列歌舞亭下喧喧簇車馬溪
　　邊一叟静垂綸橋畔俄逢兩負薪掣臂蒼鷹隨獵
　　犬聳耳鉅(一作/駏)驢扶隻輪長安陌上多豪俠正值
　　春風二三月分明朝雨浥輕塵客舍青青柳色新
　　主人舉杯苦勸客道是西征無故人殷勤一曲歌
　　未闋歌者背面沾羅巾酒䦨童僕各辭親結束韜
　　縢意氣振稚子牽衣老人哭道上行客皆酸辛惟
　　有溪邊釣魚叟寂寂投竿如不聞李君此畫何容
　　易畫出魚樵有深意為道人間離别人若個不因
　　名與利紅蓮幕府儘竒才家盡南山紫翠堆烜赫
　　朱門當巷陌潺湲流水遶亭臺當軒怪石人稀見
　　夾道長松手自栽静鎻園林鶯對語宻穿堂戸燕
　　驚回試問主人在何所近向安西幕府開歌舞教
　　成頭已白功名未立老相催西山東國不我與造
　　父王良安在哉已卜買田箕嶺下更看築室頴河
　　隈凴君傳語王摩詰畫幅陶潛歸去來
　　附子由二首
　　百年摩詰陽闗語三叠嘉榮意外聲誰遣伯時開
　　縞素蕭條邊思望中生
　　西出陽闗萬里行彎弓走馬自忘生不堪未别一
　　杯酒長聽佳人泣渭城
　　附黄魯直四首
　　斷腸聲裏無形影畫出無聲亦斷腸想得陽關更
　　西路北風低草見牛羊
　　人事好乖當語誰龍眠貌出斷腸詩渭城柳色關
　　何事自是離人作許悲(以上二首/題陽關圖)
　　日日言歸真得歸迎門兒女笑牽衣宅邊猶有舊
　　時柳漫向老人言是非
　　人間處處猶崔子豈忍更令三徑荒誰與老翁同
　　避世桃花源裏捕魚郎(以上二首題/歸去來圖)
　　附李端叔二首
　　渭城凄咽不堪聽曽送征人萬里行今日玉門長
　　不閉誰將舊曲變新聲
　　三尺氷紈一絶詩翩翩車馬送行時尊前懐古閒
　　開巻見畫關山逺别離
　　次韻黄(諸刻作/董訛)夷仲茶磨
前人初用茗飲時煑之無問葉與骨寖窮厥味臼始用
復計其初碾方出計盡功極至於磨信哉智者能創物
破槽折杵向牆角亦其遭遇有伸屈嵗久講求知處所
佳者出自衡山窟巴蜀石工强鐫鑿理疎性軟良可咄
予家江陵(疑當/作陽)逺莫致塵土何人為披拂
　黄夷仲(慎按黄亷字夷仲山谷之叔山谷集中有叔/父夷仲行狀元祐元年按察成都等路茶事)
　(二年權發遣都大茶馬任淵山谷年譜注云夷仲元/祐初為都大提舉成都府路推官三年正月除右司)
　(郎中以時考之正與東坡同朝外集載此詩/題中作黄夷仲諸刻本俱訛作董今改正)茶磨(茶/具)
　(十二圖茶磨名石/轉運出衡山者佳)杵臼(茶經杵臼一曰/碓惟恒用者佳)碾(茶經碾以/橘木為之)
　(次以栗桑桐柘為之内圓而/外方長九寸濶一寸七分)
　　　　慎按此詩施氏原本不載新刻本載續補上
　　　　巻今移編於此
　　臥病逾月請郡不許復直玉堂十一月一日鎻院
　　是日苦寒詔賜官燭法酒書呈同院
微霰疎疎㸃玉堂詞頭夜下攬衣忙分光玉燭星辰爛
拜賜宫壺雨露香醉眼有花書字大老人無睡漏聲長
何時却遂(别本/作逐)桑榆暖社酒寒燈樂未央
　直玉堂(夢溪筆談學士院玉堂太宗曾親幸至今惟/學士上日許正坐餘日皆不敢獨坐東京夢)
　(華錄云宋内諸司皆在禁中學士院為第一深嚴宥/宻又謂之北扉文獻通考開寳二年以李昉盧多遜)
　(並直學士院直院之名始此蘇易簡續翰林志晉/天福中詔舍人晝直者當中書夜直者當内制)鎻
　院(文獻通考天聖元年詔學士遇隻日出宿故事以/雙日鎻院隻日降麻也周必大玉堂雜記禁中以)
　(鎻院為重或親被㫖或受熟狀本院即闗閣門某日/有鎻院事明日文臣職事官赴文徳殿聽麻參知政)
　(事一員/押麻)詞頭(程大昌演繁露舊制凡有除授格當命/詞者皆即日命詞詞出須給告故唐制)
　(五禁稽緩居其一容齋三筆中書舍人所承詞頭自/唐至本朝皆只就省中起草付吏迨於告命之成未)
　(嘗越日故其職為難必欲速成故也夢溪筆談故事/堂中設視草臺毎草制則具衣冠據臺而坐周必大)
　(玉堂雜記内制名色不一儤直者或未詳其體式故/凡詞頭之下者院吏必以片紙録舊作於前陶榖所)
　(謂一生依本畫/葫蘆殆謂是歟)
　(慎按邵氏聞見録云元祐中除吕公著司空平章事/吕大防左僕射范純仁右僕射上御闈殿見學士蘇)
　(軾曰公著以病求去不欲煩以事故以三公留之是/夕鎻院苦寒詔賜宫燭法酒軾一夕草三制俱畢且)
　(飲酒賦詩次日以詩呈同事/人皆服其精敏即此事也)
　　　附李端叔次韻
　　暮召從容赴玉堂歸來院吏寫宣忙郢醪獨賜尊
　　常滿龍燭初然泪有香起草才多封巻速把麻人
　　衆引聲長百官班裏聽恩制爭誦雄文出未央
　　附子由次韻
　　銅鐶玉鎻閉空堂腕脫初驚筆札忙紅燭曉憐風
　　雪暗黄封微瀉桂椒香光明坐覺幽隂破温煖深
　　知覆育長明日白麻傳好語曼聲聽遶殿中央
　　送周朝議守漢州
茶為西南病岷俗記二李(公自注謂/杞與稷也)何人折其鋒矯矯
六君子(公自注謂思道與姪正孺張永/徽呉醇翁吕元鈞宋文輔也)君家尤出力流
落初坐此謂當收桑榆華髪看劍履胡為犯雨(一作/風)雪
嵗晚行未已念歸誠得計顧自為謀耳吾聞江漢(一作/海)
間瘡痏有未起莫輕龔遂老君王付尺箠召還當有詔
挽袖謝隣里猶堪作水衡供張園林美
　周朝議(名表臣字思道職官分紀/寄禄文散官有朝議大夫)漢州(九域志成都/府路漢州徳)
　(陽郡軍事治雒縣太平寰宇記漢州屬劍南西道漢/廣漢郡唐垂拱二年分益州立漢州蜀記云益州謂)
　(之三蜀廣/漢其一也)茶為西南病(施氏原注殘脫不全新本刪/改尤多缺畧今不復補録按)
　(欒城集子由論蜀茶本末云孟氏據蜀始𣙜茶及藝/祖平蜀遂無禁淳化間因民間販買量行收租近嵗)
　(李杞初立茶法禁民間私買然所收之息止四十萬/貫至劉佐蒲宗閔提舉茶事取息太重逺人尤病時)
　(呂陶奏乞改行長引令民自販茶毎一貫出錢一百/民間方有息肩又却差孫廻李稷入川相度始議茶)
　(價隨時増咸取息依舊由是息錢長引二說並行稷/等又益以販鹽布増額可及六十萬及引陸師閔等)
　(共事又増額至一百萬貫師閔又乞於額外以百萬/貫為獻於成都府路置都茶塲客無現錢買茶許以)
　(金銀折博拘攔民間物貨入塲賤買貴賣其害/過於市易茶法至今凡四變毎變取利益深)折其
　鋒(後漢桓帝紀/贊屢折奸鋒)六君子(洪容齋三筆蜀道諸司惟茶/馬一臺最為富盛茶之課利)
　(多少與民間利病他邦無由而知予記東坡送周朝/議詩注六君子謂思道與姪正孺張永徽呉醇翁呂)
　(元鈞宋文輔也初熙寜七年遣三司幹當公事李杞/經畫蜀茶以蒲宗閔領其事茶園不殖五穀惟宜種)
　(茶賦稅一例折輸錢三百折絹一匹三百二十折紬/一疋十錢折綿一兩二錢折草一圍稅額總三十萬)
　(杞創建官塲嵗増息為四十萬杞以疾去都官郎中/劉佐體量多其條畫於是蒲宗閔乃議民茶息收十)
　(之三盡賣於官塲蜀茶盡𣙜民始病矣知彭州吕陶/言天下茶法既通蜀獨禁𣙜且盡𣙜民茶隨買隨賣)
　(今日買十千明日即作十三千賣之比至嵗終不可/勝筭豈止三分而已佐坐罷去以李稷代之陶亦得)
　(罪侍御史周尹復極論𣙜茶為害有知彭州吕陶知/蜀州呉師孟等奏可以參騐時利路漕臣張宗諤張)
　(升卿復建議廢茶塲司依舊通商稷劾其疎繆皆坐/貶秩茶塲司行劄子督綿州彰明知縣宋大章繳奏)
　(以為非所當用稷又詆其賣直釣竒坐衝朁一嵗之/間通課利及息耗至七十六萬緡有竒凡上所書皆)
　(見國史坡公所稱思道乃周尹永徽乃二張之一元/鈞乃吕陶文輔乃九  作章也正孺醇翁之事不著)
　(云云○慎按六君子吕陶東都事畧有傳再考周思/道名表臣周正孺名尹張永徽名宗諤呉醇翁即知)
　(蜀州之呉師孟宋文輔即彰明知縣宋大章容齊訛/以周尹為思道又不詳考呉師孟知蜀州時所奏遂)
　(謂正孺醇翁之事不著今就東坡本集雜記合之施/氏原注六人中惟思道事跡無可考觀二蘇公詩思)
　(道蓋曽任茶官/因事罷去者)
　　附子由三絶句(欒城集題送周思/道朝議歸守漢州)
　　早縁民事失茶官解印重來十二年美惡一周還
　　自復始知東里解言天
　　梓漢東南甲乙州同時父子兩諸侯(自注正孺時/出守梓州)
　　他年我作西歸計兄弟還能得此不
　　酒壓郫筒憶舊酤花傳丘老出新圖(自注漢州官/酒蜀中推第)
　　(一趙昌畫花模倣丘/文播亦四川所無也)此行真勝成都尹直為房公
　　百頃湖
　　木山(並引/)
　吾先君子嘗蓄木山三峯且為之記與詩詩人梅二
　丈聖俞見而賦之今三十年矣而猶子千乘又得五
　峯益竒因次聖俞韻使并刻之其側
木生不願回萬牛願終天年仆沙洲時來幸逢河伯秋
掀然見怪推不流蓬婆雪嶺巧彫鎪蟄蟲行蟻為豪酋
阿咸大胆忽持去河伯好事不汝尤城中古沼浸坤軸
一林瘦竹吾莵裘二頃良田不難買三年榿木行可槱
㑹將白髪對蒼巘魯人不厭東家丘
　木山(老蘇公有/木假山記)
　　附梅聖俞原作
　　空山枯楠大蔽牛霹靂夜落魚鳬洲魚鳬水射幾
　　千秋蠧肌爛髓沙蕩流惟存堅骨蛟龍鎪形侔三
　　山中雄酋左右兩峯相挾翼尊奉君長無慢尤蘇
　　夫子見之驚且喜買於谿叟慿貂裘因嗟大不為
　　梁棟又嗟賤(一作/殘)不為薪槱雨侵蘚澁得石瘦宜
　　與夫子歸𨼆丘
　　附子由次韻
　　江槎出没浮犀牛波濤掀天谷為洲江寒水落驚
　　霜秋危根瘦節鳴寒流脆朽吹去誰雕鎪連峯列
　　嶂立酋酋吾家此山不易得十年棄置空自尤猿
　　號鶴唳豈無意委蛇怪我懐羔裘西歸父老拍手
　　笑笑憶翁子躬薪槱去時三山今有五不問故園
　　惟一丘
　　送千乘千能兩姪還鄉
治生不求富讀書不求官譬如飲不醉陶然有餘歡君
看龎徳公(一作/翁)白首終泥蟠豈無子孫念顧獨貽以安
鹿門上冡回牀下拜龍鸞躬耕竟不起耆舊節獨完念
汝少多難氷雪落綺紈五子如一人奉養真色難烹雞
獨饋母自饗苜蓿槃口腹雖累人寧我食無肝西來四
千里敝袍不言寒秀眉似我(一作我/似者訛)兄亦復心閒寛忽
然舍我去嵗晚留餘酸我豈軒冕人青雲意先䦨汝歸
蒔松菊環以青琅玕榿隂三年成可以挂我(一作/吾)冠清
江入城郭小圃生微瀾相從結茅舍曝背談金鑾
　泥蟠(揚子龍蟠於/泥蚖其肆矣)五子(欒城集伯父墓表云公諱渙/字公羣子三人不欺不疑不)
　(危孫男十二人千乘千運千之千能千里千秋千經/千傑千鈞千尋千億時暉本集提刑公墓表云不欺)
　(官太子中舍不疑承議郎通判嘉州不危家居不仕/所載千之兄弟十二人未嘗指某某為不欺之子王)
　(氏注云五子即千乘千之千能千秋千鈞我/兄即太子中舍不欺豈别有所据耶俟再考)榿(本集/題少)
　(陵詩後云蜀中多榿木讀如欹仄之欹/散材也樹中薪耳然易長三年乃拱)
　(慎按山谷䟦此詩後云觀東坡二丈詩想見風骨巉/巖而接人仁氣粹温也觀黄門詩頎然峻整獨立不)
　(倚在人眼前元祐中毎同朝/班予嘗目為成都兩石筍也)
　　附子由次韻
　　少年食糠覈吐去願一官躬耕遇歛穫不知以為
　　歡謂言一飛翻要勝終屈蟠朝廷未遑入江海失
　　所安多憂變華髪照影慚雙鸞恩從萬里歸獨喜
　　大節完日食太倉米篋中有餘紈竒窮不當爾自
　　信處此難長女聞孀居將食泪滴槃老妻飽憂患
　　悲吒摧心肝西飛問黄鵠誰當救饑寒二子憐我
　　老輦致心一寛别久得㑹合喜極成辛酸忽聞倚
　　門望有書驚嵗闌深情見緩急欲報飛琅玕勸爾
　　勤孝友慎毋慕衣冠淵渟自成井放瀉當生瀾豈
　　有白雪駒舉足無和鑾
　　送周正孺知東川
得郡書生榮還家昔人重而况東西川千騎許上冡里
門下車入父老自(一作/且)驚聳端如(一作/知)何武賢不事長
卿寵清時養材傑杞梓方培擁未應遺合抱取用及把
拱如君尚出麾顧我宜耕壟告歸謝先手求去悔不勇
豈云慕亷退實自知衰冗為君掃棠隂畫像或相踵(公/自)
(注蜀中太守/無不畫像者)
　周正孺(名尹注/詳前)東西川(歐陽忞輿地廣記梓州路梁/末置新州隋改新州為梓州)
　(唐乾元後升為劍南東川節度宋為静戎軍太平寰/宇記唐貞觀中置劍南道為西川貞元中置東川府)
　(於梓州今潼川州也九域志成都府路為劍/南西川梓州路為劍南東川梓潼郡治郪縣)
　　附子由絶句三首(欒城集題云送周正孺自考功/郎中歸守梓潼兼簡吕元鈞)
　　白髪熙寧老諍臣凜然心膽大如身吾儕坐看馮
　　唐去誰起雲中廢棄人
　　十年符竹守吾州故吏相逢嘲土牛毎謂徐公不
　　堪用諸人自與世沈浮
　　東道如聞近稍安乘驄按部凜生寒忽逢太守能
　　相下俱是從來言事官
　　題李伯時畫趙景仁琴鶴圖二首
清獻先生無一錢故應琴鶴是家傳誰知黙鼓無絃曲
時向珠宫舞幻僊
　趙景仁(按清獻公墓志二子長曰岏終于潛令次/曰㞦官尚書考功員外郎景仁㞦字也)清
　獻先生(本集神道碑公諱抃字閱道衢之西安人景/祐元年進士曽公亮以臺官薦召為侍御史)
　(號鐵面御史後知成都神宗即位召知諌院上謂曰/聞卿匹馬入蜀以一琴一鶴自隨為政簡易亦稱是)
　(耶居三月擢諌議大夫參知政事再知杭元豐二年/加太子少保致仕退居於衢東南髙士多從之遊卒)
　(謚清/獻)
醜石寒松未易親聊將短曲調長人乘軒故自非明眼
終日僛僛舞㸑薪
　　次前韻再送周正孺
東川得望郎坐與西爭重髙風傾石室舊學鄙文冡(公/自)
(注劉蛻文塜/銘在梓州)蜀人安使君所至野不聳竹馬迎細侯大
錢送劉寵遥知句溪路老稚相扶擁看畫古叢祠百怪
朝幽拱牛頭與兜率雲木蔚堆壟醉鄉追舊遊筆陣賈
餘勇聊將詩酒樂一掃簿書冗西風吹好句珠玉本無
踵
　望郎(孫樵髙郎中墓志鴛/行望郎錦川使星)文冡(名勝志劉蛻文塜在/兜率寺内○按蛻桐)
　(廬人唐懿宗朝為左拾遺上書言令狐綯之子不宜/為言官貶山陽令寓居潼川按蛻文塜銘其自序云)
　(長沙劉蛻復愚為文不忍棄/其草聚而封之與名勝志異)句溪(方輿勝覽句溪廟/即天齊王祠在中)
　(江縣治西祀隋凱州守李直之按直之字正叟/長安人守凱州化行俗美後乞骸歸隠銅官山)牛頭
　兜率(元和郡縣志牛頭山在潼川州西南上有長樂/寺為一方勝槩方輿勝覽兜率寺在南山一名)
　(長壽寺隋開皇時建林泉糾/合山川表裏見王勃本寺碑)
　　書王定國所藏烟江叠嶂圖(公自注王/晉卿畫)
江上愁心千叠山浮空積翠如雲烟山耶雲耶逺莫知
烟空雲散山依然但見兩崖蒼蒼暗絶谷中有百道飛
來泉縈林絡石隠復見下赴谷口為奔川川平山開林
麓斷小橋野店依山前行人稍度喬木外漁舟一葉江
吞天使君何從得此本㸃綴毫末分清妍不知人間何
處有此境徑欲徃買二頃田君不見武昌樊口幽絶處
東坡先生留五年春風摇江天漠漠暮雲巻雨山娟娟
丹楓翻鴉伴水宿長松落雪驚晝眠桃花流水在人世
武陵豈必皆神僊江山清空我塵土雖有去路尋無縁
還君此畫三嘆息山中故人應有招我歸來篇(墨蹟後/有元祐)
(三年十二月十五/日子瞻書十三字)
　江上愁心(唐張說有江/上愁心賦)
　　附王晉卿次韻(此詩從式古堂/書畫考采出)
　　帝子相從玉斗邊洞簫忽斷散非烟平生未省山
　　水窟一朝身到心茫然長安日逺那復見掘地寧
　　知能及泉幾年漂泊漢江上東流不舍悲長川山
　　重水逺景無盡翠幙金屏開目前晴雲漠漠曉籠
　　岫碧嶂溶溶春接天四時為我供畫本巧自増損
　　􁈂與妍心匠搆盡逺江意筆鋒耕出西山田蒼顔
　　華髪何所遣聊將戲墨忘餘年將軍色山自金碧
　　蕭郎翠竹夸嬋娟風流千載無虎頭於今妙絶推
　　龍眠豈圖俗筆挂髙咏從此得名似謫僊愛詩好
　　畫本天性輞川先生疑夙縁㑹當别寫一匹烟霞
　　境更應消得玉堂醉筆揮長篇
　　王晉卿作烟江叠嶂圖僕賦詩十四韻(墨跡有/而字)晉
　　卿和之語特竒麗因復次韻不獨紀其詩畫之美
　　亦為道其出處契濶之故而終之以不忘在莒之
　　戒亦朋友忠愛之義也(按墨跡此詩末有閏十二/月晦日醉後寫此十字)
山中舉頭望日邊長安不見空雲烟歸來長安望山上
時移事改應潸然管絃去盡賓客散惟有馬埒編金泉
(别本作/錢者訛)渥洼故自千里足要飽風雪輕山川屈居華屋
啗棗脯十年俛仰龍旗前却因瘦病出竒骨鹽車之厄
寧非天風流文采磨不盡水墨自與詩爭妍畫山何必
(按墨蹟何/必作不獨)山中人田歌自古非知田鄭䖍三絶君有二
筆勢挽回三百年欲將巖谷亂窈窕眉峯修嫮誇連娟
人間何有春一夢此身將老蠶三眠山中幽絶不可久
要作平地家居僊能令水石長在眼非君好我當誰縁
願君終不忘在莒樂時更賦囚山篇(公自注柳子/厚有囚山賦)
　　附王晉卿再次韻(原題云子瞻再和前篇非惟格/韻髙絶而語意鄭重相與甚厚)
　　(因復用韻/答謝之)
　　憶從南澗北山邊慣見嶺雲和野烟山深路僻空
　　弔影夢驚松竹風蕭然杖藜芒屩謝塵境已甘老
　　去棲林泉春籃采术問康伯夜竈養丹陪稚川漁
　　樵毎笑坐爭席鷗鷺無機馴我前一朝忽作長安
　　夢此生猶欲更問天歸來未央拜天子枯荄敢自
　　期春妍造物潛移真幻影感時未用驚桑田醉來
　　却畫山中景水墨想像追當年玉堂故人相與厚
　　意使嫫母齊聯娟豈知憂患耗心力讀書懶去但
　　欲眠屠龍學就本無用只堪投老依金僊更得新
　　詩寫珠玉勸我不作區中縁佩服忠言非論報短
　　章重次木𤓰篇
　　(慎按周宻雲烟過眼録云王晉卿烟江叠嶂圖幾/二丈後有與東坡唱和詩各二首王駙馬押徐容)
　　(齋所藏張丑書畫舫云此詩真跡今在太倉王長/公家又式古堂書畫考載晉卿詩二首云云前一)
　　(首小行書後一首中行書皆絹本末題元祐已巳/正月初吉晉卿書今采附東坡詩後己巳乃元祐)
　　(四年似應編次下/卷今因題類編)
　　次韻王定國㑹飲清虚堂
何遜揚州又幾年官梅詩興故依然何人可復閒季孟
與子不妨中聖賢卜築君方淮上郡歸心我已劍南川
此身正似蠶將老更盡春光一再眠
　聖賢(俞徳隣佩韋齋輯閒鄒陽賦云清者為酒濁/者為醴清者聖明濁者愚騃故魏人廋語云)
　(清者聖濁者賢皇甫嵩醉鄉日月酒以色/清味重而飴者為聖色濁而味苦者為賢)
　(慎按施氏原注王定國嘗通守揚州此詩章首云云/又以何遜喻定國也是時定國始得揚州故云卜築)
　(君方淮上郡未幾言者論罷未嘗到任也而任淵注/山谷年譜云東坡有和王定國㑹飲清虚堂作時定)
　(國歸自揚州與施注/不合當以任注為据)
　　附子由次韻
　　枯木無枝不記年寒灰誰遣强吹然南遷不折知
　　非妄未老求閒愈覺賢屢出詩章新管籥偶開畫
　　巻小山川簿書堆委慚君甚撥去歸來粗了眠
　　興龍節侍宴前一日微雪與子由同訪王定國小
　　飲清虚堂定國出數詩皆佳而五言尤竒子由又
　　言昔與孫巨源同過王定國感念存殁悲嘆久之
　　夜歸稍醒各賦一篇明日朝中以示定國也
天風淅淅飛玉沙詔恩歸沐休早衙遥知清虚堂裏雪
正似薝葡林中花出門自笑無所詣呼酒持勸惟君家
踏氷凌兢戰疲馬扣門剝啄驚寒鴉羡君五字入詩律
欲與六出爭天葩頭風已倩檄手愈背癢却得僊爪爬
銀瓶瀉油浮螘酒紫盌鋪粟盤龍茶幅巾起作鸜鵒舞
叠鼓誰摻漁陽撾九衢燈火雜夢寐十年聚散空咨嗟
明朝握手殿門外共看銀闕暾朝霞
　興龍節(宋史哲宗本紀十二月初七日帝生/日也避僖祖忌辰以次日為興龍節)
　　附子由作(原題云雪中訪/王定國感舊)
　　昔游都城嵗方除飛雪紛紛落花絮徑走城東尋
　　故人馬蹄旋没無尋處翰林詞人呼巨源笑談清
　　夜倒清尊住在城西不能返醉卧吉祥朝日暾相
　　逢却說十年事徃事皆非隔生死惟有飛霙似昔
　　時許君一醉那須起蘭亭俛仰迹已陳黄公酒壚
　　愁殺人君知散聚翻覆手莫作呉楚乘朱輪
　　王晉卿所藏著色山二首
縹緲營丘水墨僊浮空出没有無間爾來一變風流盡
誰見將軍著色山
　營丘(王明清揮麈録李成字咸熙系出長安唐之後/裔避地徙營丘嗜酒善奕琴妙畫山水周世宗)
　(時樞宻使王朴與之友善嘗召赴輦下㑹朴亡因放/誕酣飲遨遊搢紳間後客家於陳病酒卒年四十九)
　(子覺仕太宗歴國子博士其後以覺贈光禄丞覺字/仲明列三朝國史儒學傳覺之子宥仕至諌議大夫)
　(知制誥有傳載兩朝史云祖成五代末以酒詩游公/卿間善模寫山水至得意殆非筆墨所成歐陽公歸)
　(田録乃云李成仕至本朝尚書郎誤矣米元/章畫史復云贈銀青光禄大夫又甚誤也)著色山
　(圖繪寳鑑李思訓唐宗室也官至左武衛大將軍畫/皆超絶尤工山水林泉筆格遒勁得湍瀨潺湲烟霞)
　(縹緲難寫之狀用金碧輝映為一家法後人所/畫著色山往往多宗之然至妙處不可到也)
犖确何人似退之意行無路欲從誰宿雲解駮晨光漏
獨見山紅澗碧時
　意行(劉禹錫蠻子歌腰斧/上髙山意行無舊路)
　　次韻黄魯直效進士作二首
　　　嵗寒知松栢
龍蟄雖髙臥雞鳴不廢時炎凉徒自變茂悅兩相知已
負棟梁質肯為兒女姿那憂霜貿貿未喜日遲遲難與
夏蟲語永無秋實悲誰知此植物亦解秉天彛
　(慎按黄山谷集擬省題四首一東觀讀未見書二嵗/寒知松栢三被褐懐珠玉四欵塞來享任淵注嵗寒)
　(知松栢詩下云此篇效進士體元有兩篇按/知字韻一首在外集先生所和即此韻也)
　　附黄魯直原作
　　松栢天生獨青青貫四時心藏後彫節嵗有大寒
　　知慘淡氷霜晚輪囷澗壑姿或客螻蟻穴未見斧
　　斤遲摇落千秋静婆娑萬籟悲鄭公扶正觀已不
　　見封彛
　　　欵塞來享
蠢爾氐𦍑國天誅亦久稽既能知面内不復議征西斥
堠銷兵火邊城息鼓􁃜輸忠修貢職棄過為黔黎雪滿
流沙靜雲沈太白低巍巍二聖治盛徳古難齊
　　　　慎按本集雜記云元祐三年十二月二十八
　　　　日上御延和殿奏范鎮新樂時西夏方遣使
　　　　欵延州塞故進士作延和殿奏新樂賦及欵
　　　　塞來享詩任淵注山谷詩云元祐三年夏人
　　　　遣使謝封冊故以命題非也此詩施氏原本
　　　　不載今考据年月從續補下巻類編於此
　　附黄魯直原作
　　前朝夏州守來欵塞門西聖主敷文徳降書付狄
　　鞮氊裘瞻日月𠢐面帶金犀殿陛閒干羽邊亭息
　　皷􁃜永輸量谷馬不作觸藩羝聲勢常相倚今聞
　　定五溪
　　夜直玉堂携李之儀端叔詩百餘首讀至夜半書
　　其後
玉堂清冷不成眠伴直難呼孟浩然暫借好詩消永夜
毎逢佳處輙參禪愁侵硯滴初含凍喜入燈花欲鬭妍
寄語君家小兒子他時此句一時編
　李之儀(東都事畧李之儀字端叔姑孰人舉進士元/祐中為樞宻院編修官能詩善屬文工於尺)
　(牘後坐黨籍廢斥/所著有姑溪集)伴直(牟子才玉堂石刻䟦云玉堂/地切禁省諸學士皆有儤宿)
　(之直唐人毎以北㕔堦前花甎道為入直之候故舊/規交宿例有早入晚入伴入之名國朝因唐制然學)
　(士皆早入又單直無復伴直矣故/太宗以來雙日夜直隻日下直)孟浩然(唐書孟浩/然傳王維)
　(私邀入内署俄而𤣥宗至浩然匿牀下維以實對帝/曰恨未見也何懼而匿詔浩然出云云周益公云東)
　(坡直玉堂用孟浩然事考新舊唐書王維傳皆不載/曽入翰林况禁地亦非外人可至疑蘇公自有所据)
　(按李肇翰林志明皇初改北門學士為翰林待詔張/說徐堅張九齡徐安相繼被薦而不及維後又改為)
　(翰林供奉計一時才藝之士畢集其中如維能詩善/畫固宜預選新史既采雜說載伴直事於浩然傳則)
　(維傳自不/必書矣)
　(慎按詩眼云東坡暫借好詩二句蓋端/叔用意太過參禪之句所以儆之云)
　　次韻王定國得晉卿酒相留夜飲
短衫壓手氣横秋更著僊人紫綺裘使我有名全是酒
從他作病且忘憂詩無定律君應將醉有真鄉我可侯
且倒餘尊盡今夕睡蛇已死不須鈎
　　　　慎按此詩施氏原本不載新刻本載入續補
　　　　下巻今据外集改編
　　范景仁和賜酒燭詩復次韻謝之(公自注時公/方奏新樂)
笙磬分均上下堂(公自注舊法堂上之樂皆受/笙均堂下之樂皆受磬均)游魚舞
獸自奔忙朱絃初識孤桐韻(公自注舊樂金石聲髙而/絃聲微今樂金石與絲聲)
(皆/著)玉琯猶聞秬黍香(公自注舊法以尺生律/今以黍定律以律生尺)萬事今方
(一作/方今)咨伯始一斑我亦愧真長此生㑹見三雍就無復
寥寥嘆未央
　景仁新樂(東都事畧范鎮傳初仁宗命李照改定大/樂下王朴樂三律又使胡瓊等考正范鎮)
　(與司馬光皆上疏論律尺之法後仁宗詔鎮與劉几/定樂鎮曰定樂當先正律作律尺龠合升斗豆區鬴)
　(斛欲圖上之而劉几即用李照樂加用四清聲而奏/樂成詔罷局賜賚有加鎮謝曰此劉几樂也臣何與)
　(焉及致仕請太府銅為之逾年乃成比李照樂下一/律有竒宋史樂志范鎮新樂成上樂章三鑄律十二)
　(編鐘十二鎛鐘衡一尺一斛一編磬十二特磬一簫/笛塤箎巢笙和笙各二并及圖法帝與太皇太后御)
　(延和殿詔執政侍從皆往觀范蜀公樂書云王朴始/用尺定律聲與器皆失之太祖患其聲髙减一律仁)
　(宗皇祐中又减半律然太常樂比之唐聲猶髙五律/比今燕樂髙三律失之於以尺生律也宜訪求真黍)
　(以定黄/鍾云云)分均(徐景安樂章文譜變宫以均字為譜困/學紀聞凡十二律皆有二變一律之内)
　(通五聲分/為七均)三雍(漢書河間獻王傳武帝時獻雅樂召/對三雍宫後漢儒林傳建武五年修)
　(起太學中元元年初建三雍/注云謂辟雍明堂靈臺也)
　　附范純父次韻(此詩從范太/史集中采出)
　　晨入金華暮浴堂聲容不動筆奔忙星間忽降龍
　　銜耀天上重分玉醴香欲灺寒宵宫漏永半酣歸
　　夢蜀山長起看絳闕銀河曉山立千官拱未央
　
　
　
　
　
　
　
　
　
　
　
　
　
　蘇詩補註巻三十
欽定四庫全書
　蘇詩補註巻三十一　翰林院編修查慎行撰
　古今體詩四十九首(元祐四年己巳春由翰林學士/除龍圖閣學士四月以後出知)
　(杭州盡/一年)
　　　　慎按以下四首施氏原本錯編上巻末今改
　　　　置巻首以從編年之例
　　次韻劉貢父春日賜幡勝
寛詔隨春出内朝三軍喜氣挾狐貂鏤銀錯落翻斜月
剪綵繽紛舞慶霄臘雪强飛纔到地曉風偷轉不驚條
脫冠徑醉應歸臥便腹從人笑老韶(公自注前一日微/雪是日幕次賜酒)
　春日賜幡勝(東京夢華録立春日宰執親王百官皆/賜金銀幡勝入賀訖戴歸私第文昌雜)
　(録立春日賜三省官/采勝謝於紫宸殿門)
　　附孔武仲次韻
　　鏤幡剪勝喜傾朝不問紆藍與珥貂羣玉參差排
　　曉日萬花𤨏碎動春霄蕙風已轉東郊緑柳雪猶
　　低北苑條從此恩波與温律併隨歌頌入咸韶
　　再和
與君流落偶還朝過眼紛綸七葉貂莫笑華顛羞采勝
幾人黄壤隔青霄行吟未許窮騷雅坐嘯猶能出教條
記取明年江上郡五更春枕夢春韶
　　附孔武仲再次韻
　　拜賜怱怱早上朝公卿前列盡金貂日留愛景明
　　雙闕春逐恩輝下九霄靈沼輕澌猶覆水上林微
　　緑已縈條自慚羽翮非鸞鳯亦預彤庭舞舜韶
　　葉公秉王仲至見和次韻荅之
袗絺方暑亦堪朝嵗晚凄風憶皂貂共喜鵷鸞歸禁籞
心知日月在重霄君如老驥初遭絡我似枯桑不受條
强鑷霜須簪彩勝蒼顔得酒尚能韶
　葉公秉(施氏原注葉公秉/名均時為秘書監)王仲至(宋史王欽臣字仲/至宋城人以父洙)
　(廕入官試學士院賜進士第侯鯖録欽臣神宗時名/臣原叔之子大臣薦文藝召試學士院試罷賦詩有)
　(翠木隂隂白玉堂老來方始試/文章之句蓋被用時年已老矣)
　　再和
衰遲何幸得同朝温勁如君合珥貂誰惜異才䝉徑寸
自慚枯枿借凌霄光風泛泛初浮水紅糝離離欲綴條
後日一尊何處共奉常端冕作咸韶
　紅糝(韓愈詩始見洛陽/春桃枝綴紅糝)
　　和王晉卿送梅花次韻
東坡先生未歸時自種來禽與青李五年不踏江頭路
夢逐東風泛蘋芷江梅山杏為誰容獨笑依依臨野水
此間風物君未識花浪翻天雪相激明年我復在江湖
知君對花三嘆息
　　　　慎按石刻先生自題此詩後云僕去黄州五
　　　　周嵗矣飲食夢寐未嘗忘之方請江湖一郡
　　　　書此一詩寄王文父子辯兄弟亦請一示李
　　　　樂道也此詩施氏原注編上巻知貢舉之後
　　　　而詩中有五年不踏江頭路之句當是元祐
　　　　四年作今改編
　　次韻王晉卿惠花栽栽所寓張退傅第中
坐來念念失前人共向空中寓一塵若問此花誰是主
天教閒客管青春
　張退傅(宋宰輔編年録張士遜字退傅博州人歴事/太宗真宗仁宗凡三入相康定元年致仕封)
　(鄧國公就第十年卒年八十六諡文懿宋史新編云/士遜字順之與編年録互異○慎按東都事畧士遜)
　(以太傅致仕歸老自號退傅非其字也大觀末蔡魯/公以太師罷相詔以南園賜之蔡作詩云八年帷幄)
　(竟何為更賜南園寵退/師以此例之可知矣)
　　次韻王晉卿上元侍宴端門
月上九門開星河繞露臺君方枕中夢我亦化人來光
動仙毬縋香餘歩輦囘相從穿萬馬衰病若為陪
　上元端門(石林燕語端門在大慶殿之南朱弁曲洧/紀聞本朝太宗以三元不禁夜上元御端)
　(門中元下元御東華門後罷中元下/元而上元遊觀之盛冠於前代矣)
　　王鄭州挽詞
羡君華髪起琳宫右輔初還鼓角雄千里農桑歌子産
一時冠蓋慕蕭嵩那知聚散舂糧外便有悲歡過隙中
京兆同僚幾人在猶思對案筆生風(公自注吾為開封/府幕與子難同㕔)
　王鄭州(字子難/失考)
　　附子由作(欒城集題云王/子難龍圖挽詞)
　　帝子乘鸞已列仙遺芳留得衆孫賢俊科早與寒
　　儒競禁從終償白髪年輦路聯鑣驚往事圃田囘
　　首泣新阡舊聞推歴知天命看熟黄粱定灑然
　　書王定國所藏王晉卿畫著色山二首
白髪四老人何曽在商顔煩君紙上影照我胸中山山
中亦何有木老土石頑正頼天日光澗谷紛斕斑我心
空無物斯文定何閒(一作何/足闗)君看古井水萬象自往還
　定何閒(陶潛連雨獨飲詩世間/有松喬於今定何閒)古井水(白居易詩無/波古井水)
君歸嶺北初逢雪我亦江南五見春寄語風流王武子
三人俱是識山人
　　呈定國(外集題云絶/句呈王定國)
舊病應逢醫口藥新粧漸畫入時眉信知詩是窮人物
近覺王郎不作詩
　　　　慎按此詩施氏原本不載新刻本載續補下
　　　　巻今据外集移編
　　寄傲軒
先生英妙年一掃千兎秃仕進固有餘不肯踐塲屋通
闤何所傲傲名非傲俗定知軒冕中享榮不償辱豈無
自安計得失猶轉轂先生獨揚揚憂患莫能凟得如虎
挾乙失若龜藏六茅簷聊寄寓俯仰亦自足東坡無邊
春方寸盡藏蓄醉哦旁若無獨侑一尊醁(一作/緑)牀頭車
馬道殘月挂踈木朝客紛擾時先生睡方熟
　龜藏六(法句譬喻經云龜從河出水狗欲噉龜龜縮/頭尾四脚藏於甲中遂不敢噉沙門說偈云)
　(藏六如龜防意如城/慧與魔戰勝則無患)
　　　　慎按此詩施氏原本不載新刻本載續補上
　　　　巻今据外集移編
　　附李端叔詩(姑溪集題云題/韋深道寄傲軒)
　　南窗何似北窗凉寄傲風來各有方千古光輝如
　　昨日一時收拾付新堂已驚醆裏醅初緑更覺籬
　　邊菊漸黄就使主人官即顯此間髙興定難忘
　　送吕昌朝知嘉州
不羡三刀夢蜀都聊將八咏繼(一作/寄)東呉卧看古佛凌
雲閣勅賜詩人明月湖得句㑹應縁竹鶴思歸寧復為
蓴鱸横空好在修眉色頭白猶堪乞左符
　八咏寄東呉(海録碎事偽蜀歐陽彬出領嘉州曰青/山緑水中為二千石作詩飲酒為風月)
　(主人豈不佳哉其後太守吕昌朝以宋廸所畫八景/皆天下名勝懸於州治與相映發蘇子瞻有八咏寄)
　(東呉/之贈)凌雲閣(方輿勝覽九頂山在嘉州城東毎峯舊/皆有寺今惟存凌雲一寺唐開元中僧)
　(海通鑿山為彌勒大像髙三百六十尺積十九年而/工始備韋皇有大像記墨莊漫録嘉州凌雲寺大像)
　(記張綽書/其碑甚豐)明月湖(名勝志明月樓在嘉州城譙樓之/右下瞰明月湖郭璞䜟云鬰姑鬰)
　(姑将州對洛都但看千載後變成明月湖後隋鬰/姑將軍始開此湖也洛都山名在嘉州西五里)左
　符(唐書輿服志隨身魚符左一右一者通内右者隨/身皆盛以袋三品以上飾以金五品以上飾以銀)
　(景雲中詔衣紫者以金飾衣緋者以銀飾謂之章服/程大昌演繁露漢太守之官必得左符以出至郡用)
　(以為騐蓋右符先已留州故令以左合右/也唐世刺史亦執左魚至州與右魚合契)
　　次韻黄魯直寄題郭明父府推潁州西齋二首
樹頭啄木常疑客客去而瞋定不然脫轄已應生井沬
解衣聊復起庖煙平生詩酒真相汚此去文書恐獨賢
早晩西湖暎華髪小舟翻動水中天
　府推(孫彦同職官分紀惟開封及京留守有判/官推官其餘名節推察推者皆幕職官也)
寂寞東京月旦州徳星無復綴珠旒莫嗟平輿空神物
尚有西齋接勝流春夢屢尋湖十頃家書新報橘千頭
雪堂亦有思歸曲為謝平生馬少游
　月旦州(太平寰宇記蔡州汝陽縣唐貞元七年割汝/水之南地置汝南縣元和十三年以地復歸)
　(汝陽安城廢城在汝陽縣東/水北有二龍鄉月旦里是也)平輿神物(歐陽忞輿地/廣記平輿縣)
　(有葛陂水物含靈後漢/費長房投竹化龍處)
　　附黄魯直原作二首
　　食貧自以官為業聞說西齋意凜然萬巻藏書宜
　　子弟十年種木長風烟未嘗終日不思潁想見先
　　生多好賢安得雍容一尊酒女郎臺下水如天
　　東京望重兩并州遂有汾陽整綴旒翁伯入關傾
　　意氣林宗異世想風流君家舊事皆青史今日髙
　　才未白頭莫倚西齋好風月長隨三徑古人遊
　　次韻秦少章和錢䝉仲
碧畦黄隴稻如京嵗美人和易得情鑑裏移舟天外思
地中鳴角古來聲山圍故國城空在潮打西陵意未平
二子有如雙白鷺隔江相照雪衣明
　秦少章(東都事畧秦觀弟覿字少章亦能文陳後山/有送少章詩注云元祐四年三月東坡自翰)
　(苑出知杭州少章時從東坡學黄山谷有送少章從/蘇公餘杭詩張文潛有送秦覿從蘇杭州為學序少)
　(游有送少章弟/赴仁和主簿詩)錢䝉仲(穆父之子穆父知越州䝉仲/時亦在越故結句云隔江相)
　(照雪/衣明)西陵(越絶書浙江南路西城者范蠡敦/兵處也其陵可守故謂之固陵)二子如
　鷺(詩振鷺箋杞宋之君有潔白之徳其至/止亦有此容言威儀之善如鷺然)
　　次韻錢越州
髯尹超然定逸羣南遊端為訪雲門謫仙歸侍玉皇案
老鶴來乘刺史轓已覺簿書哀老子故知籩豆有司存
年來齒頰生荆棘習氣因君又一言
　錢越州(名勰字穆父先生有送/穆父守越州詩見上巻)髯尹(穆父自知開封/府出守越故稱)
　(尹/)玉皇案(唐志宣政殿朝日殿上設黼座躡席熏爐/香案宰相兩省官對班於香案前程大昌)
　(演繁露香案在殿上對班案前者乃從殿下凖望言/之及入閣而夾侍香案亦從左右凖望非真夾並香)
　(案也元稹自言我是玉皇香案吏其亦凖望而為言/歟宋景文筆記予領門下省天子排正仗吏設香案)
　(於前殿修注官夾案立/此時二史已立殿上矣)
　　同秦仲二子雨中遊寳山
平明已報百吏散半日來陪二子閒立鵲(一作/鶴)低昻煙
雨裏行人出沒樹林間
　秦仲二子(施氏原注黄師是龍圖諸孫直孺以其先/世此詩石刻歸宿後題云元祐四年八月)
　(二十六日偶同仲天貺秦少章來游寳山石刻雖巳/湮泐而字極姿媚可愛此叚新刻本刪去今補注)
　寳山(注見/前)
　　去杭州十五年復遊西湖用歐陽察判韻
我識南屏金鯽魚重來拊檻散齋餘還從舊社得心印
似省前生覔手書葑合平湖久蕪沒(一作/漫)人經豐嵗尚
凋踈誰憐寂寞髙常侍老去狂歌憶孟諸
　去杭十五年(咸淳臨安志元祐四年熊本自杭徙知/江寧府蘇軾自翰林學士乞郡三月丁)
　(亥得㫖以龍圖閣學士知杭州○慎按年譜先生於/熙寧辛亥通判杭州甲寅九月自杭移知宻州至元)
　(祐己巳十五年矣先生以七月三日到杭州任謝表/云江山故國所至如歸父老遺民與臣相問知朝廷)
　(輟近侍為太守蓋聖主/視天下如一家云云)歐陽察判(名失考按職官分/紀諸州幕職有觀)
　(察判/官)南屏(西湖逰覽志淨慈寺畔有南屏興教寺舊/名善慶中有齊雲亭清曠樓載先生此詩)
　(於條/下)金鯽魚(長公外紀南屏萬工池舊有金魚魚有/鯽有鯉鯽食淤澱鯉食螺蜆若餅餌之)
　(類則皆食之咸淳臨安志中都有豢魚者多變金色/鯽為上鯉次之問其術秘不肯言或云以闤市洿渠)
　(之小紅蟲飼凡魚百日皆然初白如銀漸次黄久則/金矣又别有雪質而黒章的皪若漆曰玳瑁魚文采)
　(尤可/觀)葑合平湖(本集請開西湖狀云錢氏有國置撩廢/湖兵千人日夜開濬自國初以來稍)
　(不治水涸草生漸成葑田熙寧中通判本州湖之葑/合者蓋十二三今者十六七年間遂塞其半父老皆)
　(言更二十年/無西湖矣)孟諸(元和郡縣志孟諸澤名在宋州虞/城縣西北周圍五十里俗號盟諸)
　(澤髙適詩我本狂歌孟/諸野一生自是悠悠者)
　　與莫同年雨中飲湖上
到處相逢是偶然夢中相對各華顛還來一醉西湖雨
不見跳珠十五年
　莫同年(施氏原注莫君陳字和/中呉興人官至少府監)
　　送子由使契丹
雲海相望寄此身那因逺適更沾巾不辭驛騎凌風雪
要使天驕識鳯麟沙漠回看清禁月湖山應夢武林春
單于若問君家世莫道中朝第一人
　子由使契丹(宋史元祐四年八月十六日詔翰林/學士蘇轍為賀遼國生辰國信使)
　　附子由次韻
　　朔雪胡沙試此身青羅便面紫狐巾擁􁊿代北隨
　　飛雁頓足江東有卧麟欺酒壺氷將送臘照溪梅
　　蕚定先春漢家五餌今方騐更愧當年嘆息人
　　次韻答劉景文左藏(公自注有美堂/燕集景文有詩)
我老詩壇仆鼓旗借君佳句發良時但空賀監杯中物
莫示孫郎帳下兒夜燭催詩金燼落秋芳壓帽露華滋
故應好語如爬癢有味難名只自知
　劉景文(施氏原注劉景文名季孫開封祥符人壯閔/公平之少子初以右班殿直監饒州酒稅王)
　(荆公提㸃江東刑獄行部至饒按酒務至㕔事見小/屏間景文所題絶句云呢喃燕子語梁間底事來驚)
　(夢裏閒說與旁人應不解杖藜携酒看芝山大稱賞/之時饒學缺教授士人以言荆公即俾兼攝後以左)
　(藏副使為兩浙兵馬都監駐杭州東坡為守一日遇/景文遂表薦之得隰州以沒先生為從官上奏曰季)
　(孫仕至左藏副使年至六十篤志好學博通史傳工/詩能文輕利重義至於忠義勇烈識者以為有平之)
　(風家無甔石妻子寒餓欲望特詔有司優與賻贈又/嘗自書云劉景文慷慨竒士也博學能詩英偉冠世)
　(孔文舉之流嘗寄僕詩云四海共知霜髸滿重陽曽幅/挿菊花無死之日家無一錢但有書一萬軸畫數百)
　(云其愛重之如此所與唱和幾二十篇載/以後五巻中此叚新刻刪改不全今補録)左藏(本集/乞擢)
　(用劉季孫狀云元昊㓂延州危急環慶將官劉平以/孤軍戰歿平有數子皆早世今臣同僚西京左藏庫)
　(副使劉季孫平之少子年已五十八備位將領未盡/其用云云黄山谷書景文詩後云景文樞宻副使盛)
　(文肅公之壻余嘗評景文胸中有萬巻書筆下無一/㸃俗氣東坡守餘杭而景文以左藏副使為東南第)
　(三將按王栐燕翼貽謀録元豐四年詔東南團練諸/軍為十三將淮東第一淮西第二浙西第三浙東第)
　(四/)
　　附劉景文原作
　　雲間獵獵列旌旗公在胥山把酒時笑語幾番留
　　湛軰風流千載與呉兒湖山日落丹青煥樓閣風
　　收雨露滋誰使管簫江上住胸中事業九門知(自/注)
　　(云是日/大霈)
　　(慎按尤延之遂初堂書目劉景文詩名横槊集今/不傳與東坡唱和二十餘篇予所見者十餘首耳)
　　(此首從王氏注中采/出附録公詩之後)
　　坐上復借韻送岢嵐軍通判葉朝奉
雲間踏(一作/􁀙)白看纒旗莫忘西湖把酒時夢裡呉山連
越嶠尊前羌婦雜胡兒夕烽過後人初醉春雁來時雪
未滋為問從軍真樂不書來粗遣故人知
　岢嵐軍(元和郡縣志河東節度所理太原府岢嵐軍/在樓煩郡北百里太平寰宇記岢嵐軍理嵐)
　(谷縣隋大業中置岢嵐鎮唐長壽中置軍取東北岢/嵐山為名東至雪山六十里與朔州分界九域志河)
　(東路岢嵐軍太平興國五年以嵐州/嵐谷縣建軍去東京一千八百里)葉朝奉(名失考/宋史職)
　(官志文散官有朝奉大夫朝奉郎舊名通議太平興/國中改今名費衮梁溪漫志六曹郎中後行為朝奉)
　(大夫員外郎後行及/左右司諫為朝奉郎)踏白(宋史宋琪傳去官軍三五/十里踏白先行王清明摭)
　(青雜說云北人南侵朝廷遣大軍遏其衝/主將毎令小校四出游徼謂之踏白軍)
　　始於文登海上得白石數升如芡實可作枕聞梅
　　丈嗜石故以遺其子子明學士子明有詩次其韻
海隅荒怪有誰珍零落珊瑚泣季倫法供坐令微物重
(一本公自注軾/舊有怪石供)色難歸致孝心純只疑薏苡來交趾未
信蠙珠出泗濱願子聚為江夏枕不勞揮扇自寧親
　梅丈(子明之父也名失考先生有寄梅/宣義園亭詩載後巻中即其人矣)子明(施氏原/注梅子)
　(明呉郡人自館閣求便親養為杭州通判張文潛有/長篇送之云吾公神仙後厭直承明廬借問太守誰)
　(子雲蜀名儒太/守謂東坡也)
　　次韻錢越州見寄
莫將牛弩射羊羣卧治何妨晝掩門稍喜使君無疾病
時因送客見車轓搔頭白髪秋無數閉眼丹田夜自存
欲息波瀾須引去吾儕豈獨坐多言
　引去(施氏原注東坡起流落中掌二制勇於報國不/為顧慮且復踈於言語是時衆賢雖聚本朝而)
　(已有洛黨川黨朔黨之語言路以謗訕誣之二聖察/其忠藎不以為罪諸公無以洩其怒凢所薦引如黄)
　(魯直歐陽叔弼王定國秦少游皆被彈劾無得免者/公乃屢章乞去歴辨謗傷元祐四年三月除龍圖閣)
　(學士知杭州而錢穆父時以京尹坐奏獄空事守越/正言劉器之謂責之太薄錢與公以氣類厚善故後)
　(和詩又云欲息波瀾須引去吾儕豈獨坐多言意皆/有在也按本巻有次韻錢越州七律一首此詩再次)
　(前/韻)
　　文登蓬萊閣下石壁千丈為海浪所戰時有碎裂
　　淘灑嵗久皆圓熟可愛土人謂此彈子渦也取數
　　百枚以養石菖蒲且作詩遺垂慈堂老人
蓬萊海上峯玉立色不改孤根捍滔天雲骨有破碎陽
侯殺亷角隂火發光彩纍纍彈丸間瑣細成(一作/或)珠琲
閻浮一漚耳真妄果安在我持此石歸袖中有東海垂
慈老人眼俯仰了大塊置之盆盎中日與山海對明年
菖蒲根連絡不可解倘有蟠桃生旦暮猶可待
　文登蓬萊閣(元和郡縣志蓬萊鎮在黄縣東北五十/里齊乘宋治平中登州郡守朱處約於)
　(海神廟基建蓬萊閣為山海登臨勝概名勝志蓬萊/閣在蓬萊縣城北丹崖山舊傳漢武於此望海中蓬)
　(萊山東西二/面石壁巉巖)彈子渦(齊乘蓬萊閣下有碎石白者可/以為奕名勝志珠璣巖在丹崖)
　(山下石壁千尺水中有小/石狀如珠璣或如彈丸)垂慈堂老人(武林梵志垂/慈堂在千頃)
　(廣化院僧了性精於醫善草書趙清獻公/名其堂曰垂慈以著其療疾濟人之功)珠琲(呉都/賦金)
　(鎰磊珂珠/琲䦨干)
　　次韻毛滂法曹感雨
江南佳公子遺我錦繡端攬之温如春公子焉得寒興
雨自有時膚寸便䝉􁥋歛藏以自潤牛斗何足干空庭
月與影强結三友歡我豈不足歟要此清團團欲(一作/所)
歡在一醉常恐尊中乾捨酒尚可樂明珠如彈丸但恐
千仞雀悤悤發虚彈迨子閒暇時種子田中丹一朝渉
世故空腹容欺謾我頃在東坡秋菊為夕餐永媿坡間
人布褐為我完雪堂初覆瓦上簟無下筦時時亦設客
每醉筒輙殫一笑便傾倒五年得輕安公子豈我徒衣
缽傳一簞定非郊與島筆勢江河寛悲吟古寺中穿帷
雪漫漫他年記此味芋火對嬾殘
　毛滂(施氏原注滂字澤民公出守錢塘澤民適為椽/○慎按本集與毛滂書云承示長箋及詩文一)
　(軸今時為文者至多可喜者亦衆然求如足下閒暇/自得清美可口者實少也公在嶺南又有與澤民推)
　(官尺牘云得書累幅又獲新詩一篇居夷久矣不意/復聞韶濩之餘音又云秋興之作追配騷人矣不肖)
　(何足以窺其粗遇不遇自有定數然非厄窮無聊何/以發此竒思以自表於世耶觀先生之推服如此澤)
　(民文品非同流俗泛泛者所著/東堂集世不傳後無知之者)
　　送鄧宗古還鄉
廣漢有姜子孝弟行里閭赤眉雖豺虎㢮兵過其墟至
今空清泉無復雙鯉魚南鄭有李郃妙得(一本作/得妙)甘公書
夜坐指流星驚倒兩使車抱關不肯仕布褐䝉璠璵西
南固多士君得二子餘凜凜忠文公搜士及樵漁澗溪
有幽討蘋芷真嘉蔬嵗晩終不食心惻當何如
　鄧宗古(宋史孝義傳鄧宗古簡州人父死自培土為/墳廬其側晨夕號慟甘露降墓木里中呼)
　(為鄧/孝子)
　　參寥上人初得智果院㑹者十六人分韻賦詩得
　　心字(施氏原本有公自注云用圓覺經以大圓覺/為我伽藍身心安居平等性智新刻本刪去)
　　(今補/録)
漲水返舊壑飛雲思故岑念君忘家客亦有懐歸(一作/居)
心三間得幽寂數歩藏清深攢金盧橘塢散火楊梅林
茶笋盡禪味松杉真法音雲崖有淺井玉醴常半尋遂
名參寥泉可濯幽人襟相携横嶺上未覺衰年侵一眼
吞江湖萬象涵古今願君更小築嵗晩解我簪
　參寥(名道潛注詳/徐州詩巻中)智果院(咸淳臨安志上智果院開/運元年錢氏建元祐中重)
　(修蘇文忠公重建法堂有題梁武林梵志智果寺/在孤山西湖游覽志紹興間徙築於寳石山麓)禪
　味(維摩經雖復飲食/而以禪悅為味)參寥泉(本集序云予嘗與參寥/同游武昌西山夢相與)
　(賦詩有寒食清明都過了石泉槐火一時新之句後/七年予守錢塘參寥子卜智果禪院居之又明年新)
　(居成舍下舊有泉出石間是月又鑿石得泉參寥笑/曰是見夢於九年衛公之靈也久矣乃名之參寥泉)
　小築(杜詩畏人成小/築褊性合幽棲)
　　附參寥詩(自注云/得以字)
　　㤗山屹天下四海同仰止我公命世英突兀等於
　　是胸中廓秋漢皎絶微雲滓當年事危言軒冕如
　　脫屣正貴知我希寧慚不吾以風雲果再符六翮
　　排風起一時厭承明抗章求迤邐餘杭古雄藩比
　　屋富生齒立談政即成興不負山水雍容敦末契
　　訪我頑且鄙大斾輝松門禽猿亦驚喜森森門下
　　士左右燦朱履使君道徳姿圭角非所恃軟語如
　　春風薫然着桃李今朝真勝事千載足遺美安得
　　筆如椽磨崖為公紀
　　哭王子立次兒子迨韻三首
彭城初識子照眼白而長異夢成先兆(公自注余為宻/州子立未嘗相)
(識忽告同舍生曰吾夢為宻州壻/何也已而果以子由之子妻之)清言得未嘗豈惟知
禮意遂欲補詩亡(公自注子立能/詩而有禮學)咄咄真相逼諸生敢
雁行
　王子立(本集王子立墓志序云子立名適趙郡臨城/人始余為徐州子立為州學生知其賢而有)
　(文喜怒不見得喪若一曰是類子由者故以其子妻/之與其弟遹皆從余於呉興學道日進東南之士皆)
　(稱之余與子由有六男皆從子立游學文有師法○/慎按子立於元祐四年十月歿於奉髙官舍其從先)
　(生於呉興實元豐已未先生守湖州時有與王郎兄/弟繞城觀荷花詩故第三章結句回看十年事云云)
非無伯鸞志獨有子雲悲恨子非天合猶能使我思兒
曹莫悽慟老眼欲枯萎㑹哭皆豪傑(公自注子立與黄/魯直張文潛晁無)
(咎秦少遊陳/無已皆友善)誰為感舊詩
龍困嘗魚服羊儇或虎䝉悤悤成鬼録憒憒到天公偶
落藩墻上同遊羿彀中回看十年事黄葉巻秋風
　　異鵲(并引/)
　熙寧中柯侯仲常通守漳州以救饑得民有二鵲棲
　其聽事訖侯之去鵲亦送之漳人異焉為賦此詩
昔我先君子仁孝行於家家有五畝園么鳯集桐花是
時烏與鵲巢鷇可俯拏憶我與諸兒飼食觀羣呀里人
驚瑞異野老笑而嗟云此方乳哺甚畏鳶與蛇手足之
所及二物不敢加主人若可信衆鳥不我遐故知中孚
化可及魚與豭(一作/鰕訛)柯侯古循吏悃愊真無華臨漳所
全活數等江干沙仁心格異族兩鵲棲其衙但恨不能
言相對空楂楂善惡以類應古語良非夸君看彼酷吏
所至號鬼車
　柯仲常(名述見晁无咎集其子/曄為廣陵掾餘無可考)通守漳州(職官分紀/軍州俱有)
　(通判大臣出鎮多指名奏辟九域志福建路漳州/漳浦郡軍事治龍溪縣東南至海一百六十九里)鬼
　車(齊東野語鬼車俗稱九頭鳥陸長源辨疑志又名/渠逸鳥世傳此鳥血滴人家能為災咎聞之者必)
　(叱犬滅燈以速其過風雨之夕往往聞之身圓如箕/十脰環簇其九有頭其一獨無而鮮血㸃滴毎脛各)
　(生翅飛時十翼競進不相/為用至有爭抝相傷者)
　　次韻詹適宣徳小飲巽亭
君方夢謫仙(公自注來詩紀/李白郎官湖事)我亦弔文園江上同三黜
天涯共一尊濤雷殷白晝梅雪耿黄昏歸去多情雨應
隨御史軒(公自注詹為/御史臺主簿)
　詹適宣徳(詹適事蹟失考職官分紀寄禄文散官有宣/徳郎政和四年以犯宣徳門名改宣教郎)
　巽亭(趙清獻公守杭有八咏題云有美堂中和堂清/暑堂虚白堂巽亭望海樓望湖樓介亭咸淳臨)
　(安志南園巽亭慶厯三年郡守蔣堂建在鳯皇山舊/府治内以在郡城東南故名蘇舜欽詩東南地本多)
　(幽勝此向東南轉壯哉胡宿詩武林天下竒巽亭境/中絶趙抃詩閒上東南巽亭望直疑身世似蓬瀛)
　御史雨(舊唐書顔真卿開元中為監察御史使隴時/五原有寃獄久不决真卿至立辨之天方旱)
　(决獄乃雨郡人/呼為御史雨)
　　東川清絲寄魯冀州戲贈
鵝溪清絲清如氷上有千嵗交枝藤藤生谷底飽風雪
嵗晩忽作龍蛇升嗟我雖為老侍從骨寒只受布與繒
牀頭錦衾未還客坐覺芒刺在背膺豈如髯卿晚乃貴
福禄正似川方増醉中倒着紫綺裘下有半臂出縹綾
封題不敢妄裁剪刀尺自有佳人能遥知千騎出清曉
積雪未放浮塵興白須紅帶柳絲下老弱空巷人相登
但放竒紋出領䄂吾髯雖老無人憎
　魯冀州(魯有開字元翰注詳前九域志河北東/路冀州信都郡安武軍節度治信都縣)鵝溪
　清絲(任淵黄山谷詩注鵝溪潼川溪名出畫絹甚佳/太平寰宇記劍南東道梓州舊進兩熟烏頭紋)
　(綾水紋綾九域志梓州路東川節度土貢白綾十一/疋其地有蠶絲山毎嵗上春七日士女游此以祈蠶)
　(絲云云清絲必/綾絹之名也)
　　怡然以垂雲新茶見餉報以大龍團仍戲作小詩
妙供來香積珍烹具大官揀芽分雀舌賜茗出龍團曉
日雲菴暖春風浴殿寒聊將試道眼莫作兩般看
　怡然(杭州寳巖院僧名清順注/詳先生倅杭時詩巻中)垂雲茶(咸淳臨安志/錢塘寳雲菴)
　(産者名寳雲茶下天竺香林洞産者名香林茶上天/竺白雲峯産者名白雲茶又寳巖院垂雲亭亦産茶)
　大龍團(北院貢茶録興國初特置龍鳯模遣使即北/苑造團茶遂為嵗貢大龍大鳯皆粗色也歸)
　(田録茶之品莫貴於龍鳯謂之團茶大者凡八餅重/一觔蔡君謨始造小片龍茶謂之小團凡二十餠重)
　(一/觔)揀芽(黄儒品茶要錄茶之精妙者曰鬬曰亞鬬其/次曰揀芽徧園隴中擇其精英造揀芽剔取)
　(鷹爪乃一芽帶一/葉者號一旗一槍)
　　次韻王忠玉游虎丘三首
當年大白此相浮老守娯賔得二丘(公自注郡人有閭/丘公太守王規父)
(嘗云不謁虎丘即謁閭/丘規父忠玉伯父也)白髪重來故人盡空餘叢桂小
山幽
　王忠玉(名瑜洛陽人顧仲瑛玉山集拜石壇記云忠/玉乃王規父姪孫觀此詩公自注則忠玉為)
　(規父之姪玉/山集訛也)老守(王規父名誨呉郡志王誨於熙寧/六年知蘇州時東坡為杭州通守)
　(沿檄往來常潤過呉/有唱和詩見前巻)
青蓋紅旗暎玉山新詩小草落𤣥泉風流使者人爭看
知有真娘立道邊(公自注虎丘中/路有真娘墓)
　真娘(呉都文粹李坤詩序云真娘呉妓死塟虎丘寺/前墓多花草以蔽之白居易詩真娘墓虎丘道)
　(不見真娘鏡中面/惟見真娘墓頭草)
舞衫歌扇轉頭空只有青山杳靄中若共呉王鬭百草
使君未敢借驚鴻
　　寄蔡子華
故人送我東來時手栽荔子待我歸荔子已丹吾髪白
猶作江南未歸客江南春盡水如天腸斷西湖春水船
想見青衣江畔路白魚紫筍不論錢霜髯三老如霜檜
舊交零落今誰軰莫從唐舉問封侯但遣麻姑更爬背
　蔡子華(名褒眉之青神/人見施氏原注)三老(謂子華及王慶源楊君/素也慶源注詳三十巻)
　(本集與慶源尺牘云日與蔡子華楊君素聚㑹毎念/此即致仕之興濃矣君素名失考乃東坡表叔本集)
　(又有與楊君素尺牘云吾丈優游自得心恬體舒必/享龜鶴之壽劣姪與時齟齬終當捨去相從林下云)
　　和錢四寄其弟龢
再見濤頭湧玉輪煩君久駐浙江春年來總作維摩病
堪笑東西二老人
　東西二老(施氏原注錢四即穆父時穆父守/越東坡守杭故云東西二老人)
老來日月似車輪此去知逢幾箇春昨夜氷花猶作柱
曉來梅子已生人
　(慎按王氏舊注先生和穆父詩凡/二首今從注中采出補編於後)
　　附錢穆父原作(題云走筆代書/寄岊仲七弟)
　　東方千騎擁朱輪衣錦歸逢故國春莫向西湖戀
　　風月鴒原知有望歸人
　　附錢岊仲次韻
　　烏衣巷裏走䨇輪正是家山二月春明日湖平定
　　歸去蓬萊還見謫仙人
　　附劉景文次韻
　　會稽山上月如輪鴻雁相將江水春幕府英雄雖
　　可數尊前誰是急難人
　　附周次元次韻(次元名燾/注見後)
　　東山蠟屐壊(此字/疑訛)車輪小草青知塞外春園柳鳴
　　禽喚幽夢惠連詩句更何人
　　(慎按以上四首俱載王氏舊/注中今采出依和詩例附録)
　　故周茂叔先生濓溪(公自注溪/在廬山下)
世俗眩名實至人疑有無怒移水中蟹愛及屋上烏坐
令此溪水名與先生俱先生本全徳廉退乃一隅因抛
彭澤米偶似西山夫遂即世所知以為溪之呼先生豈
我軰造物乃其徒應同柳州柳聊使愚溪愚
　周茂叔(施氏原注周茂叔先生名敦頤道州營道人/以舅任入官在州縣間遇事剛果為政簡而)
　(宻嚴而恕官蜀時趙清獻為使者不為所識察逮守/䖍而先生為倅熟其行事乃執手嘆曰吾幾失君矣)
　(用清獻及吕正獻薦為廣東轉運判官提㸃刑獄以/疾求知南康軍因家廬山蓮花峯下前有溪合於湓)
　(江取營道所居濓溪以名之先生博學力行著太極/圖窮天地造化之妙而及於人物之終又著通書發)
　(明太極之秘㫖約而道大文質而義該得孔孟之本/原有功於學者也初掾南安時程明道伊川二先生)
　(侍其父通判軍事重其知道使受業焉二程之學由/此起子燾字次元東坡守杭次元為兩浙轉運同在)
　(錢塘為賦此詩此叚新/刻本刪削過半今補録)
　　次周燾韻(并引/)
　周燾游天竺觀激水作詩云云東坡和之
道眼轉丹青常於寂處鳴蚤知雨是水不作兩般聲
　周燾(史容山谷外集注濓溪先生二子壽燾壽字季老/後改元翁燾字通老後改次元元翁於元豐五)
　(年黄裳榜登第次元於元祐三年李常寧榜登第元/翁終司封員外郎次元終徽猷閣待制施宿注謂次)
　(元終寳文閣待/制未詳孰是)天竺激水(咸淳臨安志下天竺靈山/教寺隋開皇中建中有曲)
　(水亭一曰流杯亭有水臺盤/石刻周次元與東坡和詩)
　　　　慎按此詩施氏原本失載今從新刻本采出
　　　　据咸淳志編次守杭時
　　附周次元原作(從詩引/中采出)
　　拳石耆婆色兩青竹龍驅水轉山鳴夜深不見跳
　　珠碎疑是檐前滴雨聲
　　送南屏謙師(並引/)
　南屏謙師妙於茶事自云得之於心應之於手非可
　以言傳學到者十二月二十七日聞軾游落星遠來
　設茶作此詩贈之
道人曉出南屏山來試㸃茶三昧手忽驚午盞兎毛斑
打作春罋鵝兒酒天台乳花世不見玉川風腋今安有
先生有意續茶經㑹使老謙名不朽
　南屏山(咸淳臨安志南屏山在興教寺後怪石/聳秀中穿一洞上有石壁若屏障然)謙師
　(失/考)兔毛盞(蔡襄茶録茶色白宜黒盞建安所造者紺/黒紋如兎毫其杯微厚熁之久熱難冷他)
　(處或薄或色紫皆不及也/其青白盞鬬家自不用)
　　　　慎按此詩施氏原本載遺詩巻中今据外集
　　　　改編
　　次韻子由使契丹至涿州見寄四首
老人癡鈍已逃寒子復辭行理亦難(公自注余昔/年辭免使北)要到
盧龍看古塞投文易水弔燕丹
　涿州(太平寰宇記河北道涿州理范陽縣古涿鹿地/唐大歴四年於范陽縣置涿州水經注漢髙六)
　(年分燕置涿郡晉太始元年改曰范陽縣今郡理涿/縣故城九域志州因涿水而名城周九里形如凹字)
　盧龍塞(元和郡縣志盧龍鎮有山如龍形黒色十六/國春秋柳城之北龍山之南所謂福地也自)
　(鎮以西又一百里曰盧龍道魏志曹公北征烏桓田/疇自盧龍道引軍出塞太平寰宇記盧龍塞在平州)
　(郡城西北二百里又云契丹居黄水之南黄龍之北/故地在長安東北五千三百里一統志即今永平府)
　易水(名勝志易水有南北中三水水經所云出涿郡/故安縣閻鄉城谷中者燕丹祖荆軻即此處也)
胡羊代馬得安眠窮髪之南共一天又見子卿持漢節
遥知遺老泣山前
　山前(五代史石晉割燕雲十六州以賂/契丹皆在山後故云遺老泣山前)
氊毳年來亦甚都時時鴂舌問三蘇(公自注予與子由/入京時北使已問)
(所在後予館伴北/使屢誦三蘇文)那知老病渾無用欲向(宋刻本作向/别本作問者)
(非/)君王乞鏡湖
　鏡湖(任昉述異記軒轅鑄鏡湖邊或云黄帝獲寳鏡/於此故名鏡湖元和郡縣志漢永和五年太守)
　(馬臻創立鑑湖在山隂㑹稽兩縣界築塘蓄水水少/則洩湖灌田水多則閉湖洩田中水入海所以無凶)
　(年曽南豐元豐類藁鑑湖圖序鏡/湖一曰南湖周三百五十八里)
始憶庚寅降屈原旋看蠟鳯戲僧䖍隨翁萬里心如鐵
此子何勞為買田(公自注時猶/子遲侍行)
　蠟鳯僧䖍(按宋書王𢎞與兄弟㑹集任子孫戲僧達/跳下地作虎子僧綽正坐采蠟燭珠為鳯)
　(皇僧䖍累十二碁則蠟鳯之戲乃僧綽非僧䖍也南/史王僧䖍傳與宋書畧同先生偶訛用僧綽事為僧)
　(䖍注家既遷就史傳以就本文/復曰或云僧綽其紕繆如此)
　　附子由原作(欒城集題云神木館寄子瞻兄四/首十一月二十六日是日大風)
　　少年病肺不禁寒命出中朝敢避難莫倚皂貂欺
　　朔雪更催靈火煮鉛丹(自注馬上作李若/芝守一法似有功)
　　夜雨從來相對眠兹行萬里隔胡天試依北斗看
　　南斗始覺呉山在目前
　　誰將家集過幽都逢見胡人問大蘇莫把文章動
　　蠻貊恐妨談笑卧江湖
　　虜廷一意向中原言語綢繆禮亦䖍顧我何功慙
　　陸賈槖裝聊復助歸田
　蘇詩補註巻三十一
欽定四庫全書
　蘇詩補註巻三十二　翰林院編修查慎行撰
　古今體詩七十一首(元祐五年庚/午守杭州作)
　　卧病彌月聞垂雲花開順闍黎以詩見招次韻答
　　之
道人心似水不礙照花妍宴坐春强半清隂月屢遷平
生無起滅一念有陳(一作/塵)鮮嫋嫋風枝舉離離日蕚蔫
病吟終少味老醉不成顛何必遨頭出湖中有散仙
　垂雲(亭名在孤山廣/嚴院注見前)順闍黎(即清順/注見前)
　　雪後便欲與同僚尋春一病彌月雜花都盡獨牡
　　丹在爾劉景文左藏和順闍黎詩見贈次韻答之
殘花怨久病剩雨泣餘妍不見雙旌出空令九陌遷(公/自)
(注開園時/市井皆入)知君苦寂寞妙語嚼芳鮮淺紫從爭發深(一/作)
(浮/)紅任蚤蔫天葩尚青蕚國色待華顛載酒邀詩將臞
儒不是仙
　　　　慎按以上二首乃同時次韻之作施氏原本
　　　　編排失次今改正
　　病後醉中
病為兀兀安身物酒作逢逢(各本作/蓬者訛)入腦聲堪笑錢塘
十萬户官家付與老書生
　　　　慎按此詩施氏原本不載今從新刻續補下
　　　　巻移編
　　次韻劉景文周次元寒食同游西湖
絮飛春减不成年老境同乘下瀬船藍尾忽驚新火後
遨頭要及浣花前(公自注成都太守自正月二日出遊/謂之遨頭至四月十九日浣花乃止)
山西老將詩無敵洛下書生語更妍共向北山尋二士
畫橈鼉鼓聒清眠
　周次元(名燾注/見上巻)藍尾(蘇鶚演義今人以酒廵匝為啉/尾南朝有異國貢藍牛其尾)
　(長三丈時人倣之以為酒令今兩盞從其簡也此皆/非正行酒廵匝即重其盞蓋慰勞其得酒在後也又)
　(啉云者貪也謂處於末坐得酒最晩既得酒廵匝更/貪婪之啉字從口是明貪啉之意湘素雜記東坡詩)
　(注引樂天詩作/藍尾藍婪一也)北山二士(施氏原注二士/謂清順道潛)
　　附劉景文原作(此詩從咸淳/臨安志采出)
　　西湖春意勝當年公領笙簫泛畫船錦繡一林生
　　水面衣冠萬堵立山前仁恩在物禽魚遂喜氣隨
　　人草木妍半醉挿花風調别冩真須是李龍眠
　　連日與王忠玉張金(别本作/全非)翁游西湖訪北山清
　　順道潛二詩僧登垂雲亭飲參寥泉最後過唐州陳
　　使君夜飲忠玉有詩次韻荅之
北山非自髙千仞付我足西湖亦何有萬象生我目雲
深人在塢風静響應谷與君皆無心信歩行看竹竹間
逢詩鳴眼色奪湖渌百篇成俯仰二老相追逐故應千
頃池養此一雙鵠山髙路已斷亭小膝更促夜尋三尺
井渴飲半甌玉明朝閙絲管寒食雜歌哭使君坐無聊
狂客來不速載酒有鴟夷扣門非啄木浮蛆灎金盌翠
羽出華屋須臾便陳迹覺夢那可續及君未渡江過我
勤秉燭一笑換人爵百年終鬼録
　張金翁(名璹安陸人按東坡龍井題名元祐庚午辯/才老師年始八十道俗相慶施千袈裟飯千)
　(僧七日而罷眉山蘇軾子瞻洛陽王瑜忠玉安陸張/璹金翁九江周燾次元來餽薌茗二月晦日書題名)
　(載咸淳臨安志全翁作金翁施氏王氏諸刻本作全/者訛當據此改正按張璹時為轉運判官亦見咸淳)
　(志中本集有與張秉道同相視新河詩施/注謂即張璹則金翁乃其别號未可知耳)
　　附參寥次韻(此詩從參寥/子集中采出)
　　使君薄珪組富貴良易足一麾下東南千里爭拭
　　目援毫賦山水詞力㵼谿谷勝游便杖屨聒耳厭
　　絲竹西湖破春氷曉漲翻晴渌相將二使軺導從
　　還屏逐後先度巖壑頡頏追鸞鵠樂事殊未央酒
　　行宜局促風流俄醉舞坐客瞻頺玉嵇阮真達生
　　秦唐漫歌哭斜陽絶湖去兩槳凌波速却尋元龍
　　居隠隠隔喬木到門呼主人展畫滿髙屋夕鼓來
　　逺近雨聲飄斷續籃輿入城市夾道閙燈燭盛事
　　在餘杭他年見圖録
　　謝曹子方惠新茶
陳植文華斗石髙景公詩句復稱豪數竒不得封龍雒
禄仕何妨有馬曹囊簡久藏科斗字銛(一作/劍)鋒新瑩鷿
鵜膏南州山水能為助更有英辭勝廣騷
　　　　慎按曹子方時為福建轉運使此詩施氏原
　　　　本不載今据外集守杭時作從新刻續補下
　　　　巻移編
　　新茶送簽判程朝奉以餽其母有詩相謝次韻答
　　之
縫衣付與溧陽尉舍肉懐歸潁谷封聞道平反供一笑
㑹須難老待千鍾火前試焙分新胯雪裏頭綱輟賜龍
從此升堂是兄弟一甌林下記相逢
　簽判程朝奉(本集乞擢用程遵彦狀云左朝散郎前/僉書杭州節度判官㕔公事程遵彦吏)
　(事周敏學問該洽文詞雅麗三者皆有可觀母性甚/嚴遵彦甚宜其妻而母不悅遵彦出之妻既被斥孝)
　(愛不衰母卒不悅遵彦亦不再娶身為僕妾之役以/事其母臣與同僚二年頗得其實云云按宋史職官)
　(志諸州幕職有簽書判官㕔公事一員政和初改/為司録凡諸州减罷通判則升判官為簽判兼之)火
　前(苕溪漁隠叢話水揀茶即社前者生/揀茶即火前者粗色茶即雨前者)新胯(熊蕃北/苑茶録)
　(有貢新胯試/新胯之名)
蚤知身寄一漚中晩節尤驚落木風(公自注近聞莘老/公擇皆逝故有此)
(句/)昨夢已論三世事嵗寒猶喜五人同(公自注余與子/中彦祖子敦完)
(夫同試舉人景/徳寺今皆健)雨餘北固山圍座春盡西湖水暎空差
勝四明狂監在更將老眼犯塵紅
　林王唱酬(施氏原注林子中名希時守潤故云雨餘/北固山圍座後為同知樞宻院王彦祖名)
　(汾禹偁孫後為兵部侍郎時守明州當是/道出京口唱酬此段新刻本刪去今補録)
　　壽星院寒碧軒
清風肅肅摇窗扉窗前修竹一尺圍紛紛蒼雪落夏簟
冉冉緑霧沾人衣日髙山蟬抱葉響人靜翠羽穿林飛
道人絶粒對寒碧為問鶴骨何縁肥
　壽星院(咸淳臨安志壽星院在葛嶺天福八年建西/湖游覽志寳雲山之西為葛嶺嶺下有壽星)
　(院院中有杯泉靈泉/觀臺寒碧軒此君軒)
　　　　慎按咸淳臨安志壽星院有石刻公自書此
　　　　詩後云僕在黄州偶思壽星竹軒作此詩今
　　　　録以遺通悟師元祐五年十二月据此則此
　　　　詩應入黄州巻中今姑依施注原本
　　書劉景文左藏所藏王子敬帖
家雞野鶩同登爼春蚓秋蛇總入奩君家兩行(一本作/子敬)
十二(百斛明珠/作十六)字氣壓鄴侯三萬籖
　子敬帖(詩話總龜引百斛明珠世傳王子敬帖有黄/甘三百顆之語此帖乃在劉季孫家景文死)
　(不知今在誰家矣韋蘇州有言書後欲題三百顆洞/庭須待滿林霜蓋蘇州亦見此帖也予嘗有詩與景)
　(文家雞野/鶩云云)鄴侯三萬籖(韓愈詩鄴侯家多書挿架三/萬軸困學紀聞李泌父承休)
　(聚書三萬餘巻戒子孫世間有求讀者别院供饌鄴/侯家多書有自來矣○慎按苕溪漁隠叢話此帖乃)
　(右軍帖也東坡以為子敬誤矣/考右軍黄甘帖惟汝帖載之)
　　書劉景文所藏宗少文一筆畫
宛轉囘文(一作/紋)錦縈盈連理花何須郭忠恕匹素畫繅
車
　宗少文畫(廣川畫䟦宗炳字少文南陽人善畫好山/水凡所遊歴皆圖於壁嘗自為畫山水序)
　(米海岳畫史宗少文一筆畫唐人/摹絹本在劉季孫家故蘇太簡物)郭忠恕(畫繼忠恕/字恕先以)
　(字行周末為博士宋初改乾州司户秩滿不仕放曠/雍岐陜洛間善畫山水屋木太宗聞其名召除國子)
　(監主簿縱酒肆言時政流/登州道卒人以為尸解)
　　真覺院有洛花花時不暇往四月十八日與劉景
　　文同往賞枇杷
緑暗初迎夏紅殘不及春魏花非老伴盧橘是鄉人井
落依山盡巖崖發興新嵗寒君記取松雪看蒼鱗
　真覺院(咸淳臨安志真覺院開寳八年建舊名奉慶/祥符元年改今額西湖游覽志錢塘門沿)
　(城而北舊有真覺院即隠淨菴/又龍山亦有真覺院未詳孰是)洛花(長公外紀牡丹/唐時杭州無此)
　(種長慶中開元寺僧惠澄自/都下乍得一本謂之洛花)枇杷(咸淳臨安志枇杷/無核者名椒子嘉)
　(㑹門外舊有真覺院蘇東坡詩云云出於潛縣黄/嶺前烏巾山小錫塘塢者尤珍白色者上黄次之)盧
　橘(韻語陽秋東坡詩盧橘是鄉人又盧橘楊梅尚帶/酸皆以盧橘為枇杷彼徒見上林賦有盧橘夏熟)
　(之語遂以為枇杷審爾則夏熟之下不當復有黄甘/枇杷橪杮之品然唐子西李氏山園記言有一物而)
　(為二物者如上林賦云云是也据子西言盧橘即枇/杷矣李白宫中行云盧橘為秦樹許渾送表兄使南)
　(海詩云盧橘花香拂釣磯若以為枇杷何獨秦中海/南有耶錢起送陸贄詩思親枇杷熟則又以為木奴)
　(益無按据朱新仲猗覺寮雜記嶺外以枇杷為盧橘/故東坡詩云云按上林賦注盧黒也枇杷熟則黄不)
　(應言盧初學記張勃呉録曰建安有橘冬月於樹上/覆裹之明年春夏色變青黒又太平御覽載魏王花)
　(木志蜀土有給客橙似橘而小若柚而香冬夏/花實相繼亦云盧橘觀此二段則非枇杷明甚)
　　附劉景文次韻(此詩從咸淳/臨安志采出)
　　夏木有餘緑山僧知勝春日長尋卧榻花落斷遊
　　人紅斾來雖晩清風到亦新成林盧橘熟翠羽雜
　　金鱗
　　附參寥次韻(此詩從參寥/子集中采出)
　　脫畧今山簡能吟舊子春偶因尋勝出不為采芳
　　人紅紫千葩盡甘酸萬顆新江雲浮翠壁靄靄散
　　魚鱗
　　又和景文韻
牡丹松檜一時栽付與春風自在開試問壁間題字客
幾人不為看花來
　　西湖壽星院此君軒
卧聽謖謖碎龍鱗俯看蒼蒼玉立身一舸鴟夷江海去
尚餘君子六千人
　此君軒(注見本巻/壽星院下)
　　此君軒
雲幢烟節十(一作/七)州人犀甲檀槍百萬軍翳薈叢(一作/發)
生何足道(一作/數)此君真是此君君
　　觀臺
三界無所住一臺聊自寧塵勞付白骨寂照起黄庭殘
磬風中嫋孤燈雪後青須防童子戲投瓦犯清泠
　觀臺(在壽星院/注見本巻)
　　遊中峯杯泉
石眼杯泉舉世無要知杯度是凡夫可憐狡獪維摩老
戲取江湖入鉢盂
　杯泉(在壽星院/注見本巻)
　　　　慎按以上三首施氏原本皆不載咸淳臨安
　　　　志壽星院在葛嶺中有寒碧軒此君軒觀臺
　　　　杯泉東坡皆有詩此三首皆載本條題詠下
　　　　今据此從呉中新刻續補下巻類編於此
　　仲天貺王元直自眉山來見余錢塘留半嵗既行
　　作絶句五首送之
仲君豈弟多學王子清修寡言病後空驚鶴瘦時來或
作鵬鶱
　仲天貺(失/考)王元直(蘇叔黨斜川集有王元直墓志君/姓王氏名箴字元直小字惇叔)
　(按東坡初娶鄉貢進士王方女封通義郡君繼娶王/君錫女封同安郡君本集祭君錫丈人文云某始婚)
　(姻公之猶子允有令徳天閼莫遂惟公㓜女繼執罍/篚則通義同安必同堂姊妹施氏原注謂元直為同)
　(安君之弟則/君錫之子也)
海角煩君遠訪江源與我同來剩作數詩相送莫教萬
里空囘
三人一旦同行(公自注二子與秦少章/同寓髙齋復同舟北行)留下髙齋月明
遥想扁舟京口尚餘孤枕潮聲
　髙齋(咸淳臨安志髙齋唐時郡齋名嚴維九日登髙/有遲客髙齋瞰淅江之句葉夢得録話云錢塘)
　(州宅之東清暑堂之後舊據城闉横為屋五間下瞰/虚白堂不甚髙大而最超出州宅及園圃之中故為)
　(州者多居之/謂之髙齋)
更欲留君久住念君去國彌年空使犀顱玉頰長懐髯
舅凄然
　髯舅(施氏原注髯舅/謂元直注詳前)
為余遠致殷勤瑞草橋邊老人(公自注老人/王慶源也)紅帶雅宜
華髪白醪光泛新春
　瑞草橋老人(見上巻慶源宣/義王丈詩注中)
　　附黄山谷次韻五首(山谷詩自序云王元直恵示/東坡先生與景文老將唱和)
　　(六言十篇感今懐昔似聞東坡已渡瘴海來歸而/景文墓木已拱天貺之壟亦有宿草猶喜元直尚)
　　(健能道錢塘舊事故追韻作此五篇只/今眼前無景文軰人故詩語及之尤多)
　　仲子霣霜殺草風流無地寄言王君攀鱗附翼禮
　　義端能不騫
　　不怨子堂堂去蓋念君得得來家藏㑹稽玅墨晩
　　嵗喜識方囘
　　兩公六字語玅我獨一雙眼明書似出林飛鳥詩
　　如落澗泉聲
　　老憶夷門老將當年許我忘年博學似劉子政清
　　詩如孟浩然
　　天子文明濬哲今年不次用人九原埋此佳士百
　　草無情自春
　　附景文次韻五首(此五首從山谷别集采出按史/季温注山谷詩附載景文五章)
　　(原序云季孫惶恐伏䝉知府内翰寵示送仲天/貺王元直詩五首仰同嚴韻不勝狂妄之罪)
　　誰懐二子千里公賦五篇六言月底飛雲西去山
　　頭歸雁雙騫
　　小艇辭公晩發髙齋記客初來耿耿不忘歸路阻
　　修萬折千回
　　府下莫非羣儁坐中不見三明逺意闗河馬首静
　　吟筆硯泉聲
　　雖到蜀都有日却逢謝傅何年歴歴林蹊勝處想
　　君把酒依然
　　樂事無如飲酒休官自是髙人紅帶遨頭寄與是
　　翁矍鑠尋春
　　贈善相程傑
心傳異學不謀身自要清時閲縉紳火色上騰雖有數
急流勇退豈無人書中苦覓原非訣醉裏微言却近真
我似樂天君記取華顛賞徧洛陽春
　程傑(失/考)
　　參寥惠楊梅
新居未換一根椽只有楊梅不直錢莫共金家鬬甘苦
參寥不是老婆禪
　金家(咸淳臨安志南山近瑞峯石塢内有一老嫗姓/金其家楊梅甚盛俗稱楊梅塢所謂金婆楊梅)
　(是/也)老婆禪(傳燈録雪竇云明眼的覷着/將謂雪竇門下教你老婆禪)
　　　　慎按此詩施氏原本不載据外集編第八巻
　　　　守杭時作也今從新刻續補下巻改編
　　次韻林子中蒜山亭見寄
竒逸多聞老敬通何人慷慨解憐翁十年簿領催衰白
一笑江山發醉紅聞道賦詩臨北固未應舉扇向西風
叩頭莫喚無家客歸掃岷峨一畝宫
　林子中(名希時以天章/閣待制知潤州)蒜山(曹􁇛潤州類集蒜山在/江上說者曰山多澤蒜)
　(故名一說謂周瑜諸葛亮㑹/此議拒曹操當作計算之算)
　　再和并答楊次公
毘盧海上妙髙峯二老遥知說此翁聊復艤舟尋紫翠
不妨持節散陳紅髙懐却有雲門興好句真傳雪竇風
唱我三人無譜曲馮夷亦合舞幽宫
　楊次公(名傑時提㸃/兩浙路刑獄)雲門(按禪宗雲門山在粤東韶/州者為文偃禪師道塲越)
　(州亦有雲門即少陵所/云若耶溪雲門寺也)雪竇風(傳燈録明州雪竇禪/師悲學者尋流失源)
　(作偈曰三分光隂二早過靈臺一/㸃不揩磨其妙語偈頌徧播叢林)
　　次韻劉景文送錢䝉仲三首
誰識天閑老驥不爭日暮長途送盡青雲九子歸去扁
舟五湖
寄語竹林社友同書桂籍天倫王郎獨為鬼録世間無
此玉人
五字古原春草千金漢殿長門經緯尚餘三策典刑留
與諸孫
　　附劉景文原作三首(此詩從王氏舊注中采/出原題云送䝉仲赴舉)
　　膝下五車就業殿中三月亨途日出喚君名姓春
　　風吹過江湖
　　文價從今第一家風經古無倫不假湘靈十字知
　　君才倍前人
　　俊氣將探虎穴清才早踐龍門故比隔江白鷺萬
　　人囘看王孫
　　菩提寺南漪堂杜鵑花
南漪杜鵑天下無披香殿上紅氍毺鶴林兵火真一夢
不歸閬苑歸西湖
　菩提寺(咸淳臨安志菩提院太平興國二年建本/名惠嚴七年改賜今額中有杜鵑花最盛)南
　漪堂(西湖游覽志錢塘門縁城而北有菩提院本錢/惟演别墅也捨以為寺有南漪迎薰等亭後併)
　(入昭慶/律寺)披香殿(漢宫閣名長安有披香殿白居易詩/染為紅線紅於花織作披香殿上毯)
　　寒具(公自注乃捻頭/出劉禹錫佳話)
纎手搓來玉數尋碧油輕蘸嫩黄深夜來春睡濃於酒
(苕溪漁隠/作無輕重)壓褊佳人纒臂金
　　　　慎按此詩施氏原本不載据外集編守杭第
　　　　八巻中今從續補下巻移編
　　題楊次公春蘭
春蘭如美人不采羞自獻時聞風露香蓬艾深不見丹
青寫真色欲補離騷傳對之如靈均冠佩不敢燕
　不采(韓愈猗蘭操不采/而佩於蘭何傷)
　　題次公蕙
蕙本蘭之族依然臭味同曽為水仙佩相識楚辭中幻
色雖非實真香亦竟空云何起微馥鼻觀已先通
　蘭蕙(黄山谷云一幹一花為蘭一幹五七花為蕙遯/齋間覽云楚騷之蘭蕙或以為都梁香或以為)
　(澤蘭或以為漪蘭當以澤蘭為正今人所種如麥門/冬葉者為幽蘭非真蘭也故陳止齋作盗蘭說以譏)
　(之朱文公離騷辯正云古之香草必花葉皆香燥濕/不變故可佩今之蘭蕙但花香而葉乃無氣質弱易)
　(萎必非古人所指甚明古之蘭似澤蘭而蕙即今之/零陵香今之似茅而花有二種者不知何時始誤也)
　(呉草廬蘭說云蘭為醫經上品草之植者也今所謂/蘭乃無枝無莖因黄山谷稱之世遂謬指為離騷之)
　(蘭/)
　　次韻曹輔寄壑源試焙新芽
仙山靈草(一作/雨)濕行雲洗徧香肌粉未勻明月來投玉
川子清風吹破武陵春要知氷(一作/玉)雪心腸好不是膏
油首面新戲作小詩君勿(一作/一)笑從來佳茗似佳人
　壑源試焙(太平寰宇記龍焙監在建州建安縣南鄉/黄儒品茶要録壑源在建溪與沙溪地相)
　(背中隔一嶺其去無數里之逺然茶産頓殊豈水脉/地脉獨萃於壑源耶凡壑源之茶售以十則沙溪之)
　(茶售以五夢溪筆談建安勝處曰郝源曽坑在坌根/山頂二品尤勝李氏時號為北苑置使領之苕溪叢)
　(話北苑茶入貢之後市無貨者惟壑源私焙茶其絶/品可敵官焙蓋壑源與北源為鄰山阜相接纔二里)
　(餘其茶香甘在/諸私焙之上)膏油首面(熊蕃北苑貢茶録南唐初/造研膏繼造蠟面○慎按)
　(施氏原注集本云仙山靈雨濕行雲試作小詩君一/笑呉興向氏有畢良史舊藏墨跡靈雨作靈草一笑)
　(作勿笑今從墨跡後又題曽坑壑源四大/字輔時為閩漕此叚新刻本刪去今補録)
　　次韻袁公濟謝芎椒
燥吻時時著酒濡要令卧疾致文殊河魚潰腹空號楚
汗水流骹始信呉(公自注呉真君服椒法/云半年脚心汗如水)自笑方求三
嵗艾不如長作獨眠夫羡君清瘦真仙骨更助飄飄鶴
背軀
　袁公濟(施氏原注袁公濟名轂後知處州据先生詩/考之本巻次溽字韻有今年復為僚之句又)
　(除夕詩題云呈公濟子牟/二通守則此時袁為杭倅)芎椒(本草芎藭一名山鞠/窮此藥行上專治頭)
　(腦之疾兼禦濕氣出關中者為西芎出四川者為川/芎爾雅檓大椒郭璞注椒叢生實大者為檓陸璣詩)
　(疏椒樹如茱萸味亦辛香蜀人作茶呉人作茗皆以/其葉合煮為香本草服食方單服椒紅補下宜用蜀)
　(椒叚成式云椒氣下/達餌之不衝上也)
　　次韻楊次公惠徑山龍井水(公自注龍井水/洗病眼有效)
漏盡雞號厭夜行年來小器溢缾罌棄官縱未歸東海
罷郡猶堪作水衡幻色將空眼先暗勝遊無碍脚殊輕
空煩遠致龍淵水寧復臨池似伯英
　漏盡(蔡邕獨斷夜漏盡皷鳴/則起晝漏盡鐘鳴則息)龍淵水(蔡襄徑山記山/間有小井云故)
　(龍湫也龍亡湫在嵗常一來雷雨晦冥/呉興掌故集蛟龍池在天目山東南)
　　次韻劉景文登介亭
澤國梅雨餘衰年困蒸溽髙堂磨新磚頗覺利腰足松
根百尺井兩綆飛淨渌流觴聚兒童一笑為捧腹清風
信可御剛氣在巖麓始知共此世物外無三伏長歌入
雲去不待絃管逐西湖真西子烟樹㸃眉目濤江少醖
藉髙浪翻雪(一作/飛)屋俛仰拊四海百世飛鳥速逺追錢
氏餘近弔祖侯躅吾生如寄耳寸晷輕尺玉誰似劉將
軍逸韻謝邊幅千言一揮手五車不再讀春嵓彩雞舞
月峽哀猿哭朝先鶗(一作/啼)鴂起暮與寒螿續我老廢吟
哦頼君時擊觸從今事逺覽發軔此幽谷清游得三昧
至樂謝五欲莫作狂道士氣壓劉師服
　介亭(咸淳臨安志鳯凰山在錢塘舊治正南山顛有/排衙石第二峯有白墖墖西有小徑青石崔嵬)
　(夾道皆峭壁中穿一衕人可往來名曰石衕好事者/多題名其上熙寧中郡守祖無擇對排衙石作介亭)
　(天風冷然有縹/緲慿空之意)祖侯(邵氏聞見録祖無擇字擇之蔡/州人登甲科與王介甫同知制)
　(誥熙寧二年介甫參知政事時無擇知杭州介甫宻/諭監司求無擇之罪使御史王韶按騐無所得坐送)
　(賓客酒三百小瓶責節度副使元豐中復秘書監集/賢學士移知光化軍卒士大夫寃之咸淳臨安志英)
　(宗治平四年十月丁未祖無擇以右諌議大夫/加龍圖閣學士知杭州嘗作介亭於鳯凰山)五欲
　(釋典大論二乘但能斷界内五欲故世間五欲所不/能動故為界外上妙聲色之所染汚故迦葉云三界)
　(五欲我已斷竟不能動心此是菩薩妙淨五/欲吾於此事不能自安斯為法塵所惑也)
　　附劉景文原作(此詩從王氏/舊注中采出)
　　使君中和堂六月無炎溽隨呼衆賓集一笑清風
　　足復為曲水飲石面涌寒渌持杯襟袂凉酒出金
　　鯨腹旌旗登鳯皇羽翼在林麓半空老崖斷千古
　　靈藥伏松杉各雄枝螭蜃傍奔逐古韻豈塵世遐
　　瞻有天目覇國荒故壇墠社移新屋霞標起山近
　　潮勢巻江速物外得長凉尊前尋往躅有客告將
　　行遲留待珠玊欣然㸃鼠須萬象歸一幅終篇燦
　　燦動滿座琅琅讀此時天樂奏到夜山鬼哭和之
　　慚豈敢來者信難續粉壁鑑相射香煤塵不觸醉
　　歸掃雙堵字字照巖谷星辰衆所仰富貴公豈欲
　　一言換凡骨芝术誰能服
　　附孫覺詩(見李濓汴京遺跡志按孫莘老/集世已失傳附録以存其詩)
　　真人昔未起奔鹿駭四方連延天目山兩乳百里
　　長有城跨江海無地生侯王中霄潦穹旻列石表
　　壇塲朱旗大梁野英氣吞八荒寥寥百年後故物
　　亦已亡所餘彼巉巖峯巔屹相望主人承明老星
　　斗工文章築亭紫霄上坐客蒼株旁攀雲弄明月
　　曉星生扶桑禹山隔波濤簡書永埋藏願逢希夷
　　使水土還故常
　　袁公濟和復次韻荅之
昏昏墮醉夢奈此六月溽君詩如清風吹我朝睡足登
臨得佳句江白照湖渌䄂手獨不言黙藁已在腹是時
風雨過靄靄雲歸麓踈星帶微月金火爭見伏惜哉此
清景變滅不可逐歸來讀君詩耿耿猶在目却思少年
日聲價爭塲屋文如翻水成賦作义手速秋風起鴻雁
(一作/鵠)我亦繼華躅那知君蹭蹬獨泣荆山玊相見南新
道青衫垂破幅蚤知事大謬恨不十年讀莫嫌馮唐老
終勝賈誼哭今年復為僚舊好許重續升沈何足道等
是蠻與觸共為湖山主出入窮澗谷衆馳君不爭人棄
我所欲何時神武門相約挂冠服
　繼華躅(施氏原注袁轂試舘職首薦東坡亦第七人/按年譜召試秘閣入三等直史館治平二年)
　(事/)
　　附袁公濟次韻(此詩從王氏/舊注中采出)
　　東南富山水所病在卑溽隂晴變朝暮梅雨大田
　　足翰苑宴髙堂金斚浮蟻緑清泠四座耳醉飽五
　　經腹停午登介亭縈紆俯山麓行路愁渇死是月
　　丁初伏乘髙瞰羣峯前後浪奔逐三呉在指掌百
　　越入雙目漢憂分朱轓堯意注黄屋下輿曽未幾
　　傳命甚郵速霸遂伏下風元白仰髙躅唱予而和
　　女談笑唾珠玉所恨繼者貧囊箱無寸幅劉侯世
　　良將文史三冬讀坐嘯胡騎却行歌燕旦哭儒將
　　久寂寥斷絃今日續所得最在詩銛利鋒莫觸唱
　　酬黄巻上如響荅深谷王侯富方丈熊掌我所欲
　　獨餒不得飽中心但誠服
　　介亭餞楊傑次公
籃輿西出登山門嘉與我友尋仙村丹青明滅風篁嶺
環珮空響桃花源(公自注郡人謂介/亭山下為桃源路)前朝欲上已蠟屐
黒雲白雨如傾盆今晨積霧巻千里豈畏觸熱生病根
在家頭陀無為子久與青山為弟昆孤峯盡處亦何有
西湖鏡天江抹坤臨髙揮手謝好住清風萬壑傳其言
風迴響荅君聽取我亦到處隨君軒
　風篁嶺(咸淳臨安志風篁嶺在錢塘門外放馬場西/路通龍井嶺最髙峻修篁怪石風韻蕭爽)
　桃花源(咸淳臨安志冷水峪在嘉㑹門外夾山多桃/花中有流水為城南勝概舊呼桃源游人多)
　(集/焉)無為子(楊傑自號無/為子注見前)
　　次京師韻送表弟程懿叔赴䕫州運判
與子甥舅氏摧頺各蒼顔並為東諸侯長此佳江山寒
松無時花安得挿髻鬟惟將老不死一笑榮枯間我甚
似樂天但無素與蠻挂冠及未耄當獲一紀閒子亦拙
進取才髙命堅頑譬如萬斛舟行此九折灣仲氏新得
道一漚目塵寰(公自注君之兄徳孺/自云近於佛法有得)嵗晩家鄉路莫遣
生榛菅
　(慎按此首次送程七表弟知/泗州韻詩載第三十巻中)
　　葉教授和溽字韻詩復次韻為戲記龍井之遊
先生魯諸儒飲食清不溽空腸出秀句吟嚼五味足華
堂閙絲管眸子漲春渌先生疾走避面冷毒在腹歸來
煮瓠葉弟子歌旱麓聲淫及靈臺中有麀鹿伏功名一
走兎何用千人逐故應容我軰清坐時閉目髙亭石排
衙木杪挂飛屋我來無時節客亦不待速似聞雪髯叟
西嶺訪遺躅朝陽入潭洞金碧涵水(或作/氷)玉泉扉夜不
扃雲袂本無幅慈皇付寳偈神侣得幽讀訥菴(當作/齋)有
老人宴坐天魔哭時來獻瓔珞法供燈相續吾儕詩酒
汚欲往無乃觸齋厨費晨炊車騎滿山谷願聞第一義
鉢飯非所欲便投切雲冠予㓜好竒服
　龍井(咸淳臨安志松篁嶺下龍井壽聖院辨才所居/秦少游龍井記畧云龍井當西湖之西浙江之)
　(北風篁嶺之上深山亂石之間蟠幽而宅/阻嶺之左右大率多泉龍井其尤者也)石排衙(注/詳)
　(本巻介/亭下)訥齋(咸淳臨安志元豐二年辨才自天竺退/休龍井游覽之所有方圓菴歸隠橋寂)
　(室照閣閒堂訥齋諸名按本集訥齋記云辨才初在/上天竺十四年有利其富者迫而逐之師欣然捨去)
　(明年復其舊無幾師告其衆曰天竺之南山深而木/茂泉甘而石峻我將老於是言已策杖而往以茅竹)
　(自覆不期年而臺觀飛涌自是謝事不復出/入少游名其所居曰訥齋道潛屬余為記)詩酒汚
　(杜甫詩久遭詩酒/汚何事忝簪裾)
　　次韻林子中見寄
飄零洛社數遺民詩酒當年困惡賓元亮本無適俗韻
孝章要是有名人蒜山小隠雖為客江水西來亦帶岷
巻却西湖千頃葑(一作/緑)笑看(一作/他)魚尾更莘莘
　　安州老人食蜜歌
安州老人心似鐵老人心肝小兒舌不食五榖唯食蜜
笑指蜜蜂作檀越蜜中有詩人不知千花百草爭含姿
老人咀嚼時一吐還引世間痴小兒小兒得詩如得蜜
蜜中有藥治(平/聲)百疾正當狂走捉風時一笑看詩百憂
失東坡先生取人亷幾人相歡幾人嫌恰似飲茶(一作/荼)
甘苦雜不如(一作/知)食蜜中邊甜(一本公自注佛云吾言/譬如食蜜中邊皆甜)
因君寄與雙龍餅鏡空一照雙龍影三呉六月水如湯
老人心似雙龍井
　安州老人(太平寰宇記淮南道安州安陸郡宋為安/逺軍節度呉郡志仲殊字師利承天寺僧)
　(也初為士人嘗預鄉薦其妻以藥毒之遂棄家削髪/時食蜜以解毒蘇公與之往還甚厚號曰蜜殊工詩)
　(有寳月集行於世非世俗詩僧比侯鯖録載仲殊過/潤州絶句云北固樓前一笛風斷雲飛出建昌宫江)
　(南二月多芳草春在濛濛細雨/中寳月集今不傳附録於此)
　　次韻錢穆父紫薇花二首
虚白堂前合抱花秋風落日照横斜閲人此地知多少
物化無涯生有涯(公自注虚白堂前紫薇/兩株俗云樂天所種)
　虚白堂(咸淳臨安志虚白堂在鳯凰山舊府治中/唐長慶中刺史白文公有詩刻石堂上)
折得芳㽔兩眼花題詩相報字傾斜篋中尚有絲綸句
(公自注白居易紫薇花詩絲綸閣下文章静鐘皷樓中/刻漏長獨坐黄昏誰是伴紫薇花對紫薇郎上嘗書此)
(詩以/賜軾)坐覺天光照海涯
　　送張嘉州
少年不願萬户侯亦不願識韓荆州頗願身為漢嘉守
載酒時作凌雲遊虚名無用今白首夢中却到龍泓口
浮雲軒冕何足言惟有江山難入手峨眉山月半輪秋
影入平羌江水流謫仙此語誰解道請君(别本作/看者訛)見月
時登樓笑談萬事真何有一時付與東巖酒(公自注佛/峽人家白)
(酒舊/有名)歸來還受一大錢好意莫違黄髪叟
　張嘉州(名失考應劭漢書注順帝改青衣為漢家/以公孫述稱帝青衣人不賓光武嘉之也)凌
　雲(方輿勝覽九頂山在嘉州城左有九峯唐/㑹昌以前峯皆有寺今惟存凌雲一寺)龍泓(太/平)
　(寰宇記嘉州治龍游縣隋初伐陳有龍見江水引軍巖/故名王氏舊注云龍泓口在凌雲之上士人謂之龍)
　(不知/何据)看月登樓(嘉州有明月樓注見前又陸放翁有/嘉州月榭詩云試傾萬頃湖亭酒來)
　(看半輪/江月秋)東巖酒(輿地紀勝東巖在嘉州城東佛峽即/聖岡山巖半有洞出泉清冽宜釀)
　　絶句
春來濯濯江邊柳秋後離離湖上花不羡千金買歌舞
一篇珠玉是生涯
　　　　慎按此詩施氏原本不載今從續補下巻移
　　　　編
　　次韻蘇伯固主簿重九
雲間朱袖拂雲和知(一作/應)是長松挂女蘿髻重不嫌黄
菊滿手香新喜緑橙搓墨翻衫袖吾方醉紙落雲烟子
患多只有黄雞與白日玲瓏應識使君歌
　蘇伯固(名堅鎮江人施氏原注公自翰林守杭/伯固以臨濮縣主簿監杭州在城商稅)
　　九日袁公濟有詩次其韻
古來靜治得清閒我愧真長也一斑舉酒東榮挹江海
回尊落日勸湖山平生傾蓋悲歡裏蚤晩抽身簿領間
笑指西南是歸路倦飛弱羽久知還
　　和公濟飲湖上(外集本題下尚有東/坡來為不速六字)
昨夜醉歸還獨寢曉來宿雨鳴孤枕扁舟小棹截湖來
正見青山駮雲錦須知老人興不淺莫學公榮不共飲
與君歌皷樂豐年喚取千夫食陳廩
　　　　慎按以上二首施氏原本不載外集載第八
　　　　巻今從新刻續補巻中移編於此
　　次韻景文山堂聽(一作/彈)筝三首
忽憶韓公二妙姝琵琶箏韻落空無猶勝江左狂靈運
空鬭東昏百草須
　(慎按劉禹錫嘉話録謝靈運須施為祇洹寺維摩像/須寺僧寳惜初不虧損中宗朝安樂公主五日鬬百)
　(草欲廣其物色令馳驛取之又恐為他所得因剪棄/其餘苕溪漁隠云東坡次韻劉景文聽琵琶詩乃以)
　(安樂公主為東昏侯按東昏侯是齊明帝第三子/雖昏虐暴亂未嘗取靈運須以鬬百草豈非誤耶)
馬上胡琴塞上姝鄭中丞後有人無詩成畫(一作/樺)燭飄
金燼八尺英公欲燎須
荻花楓葉憶秦姝切切么絃細欲無莫把胡琴挑醉客
回看霜㦸禇公須
　　　　慎按以上三首施氏原本不載今從新刻本
　　　　續補下巻編次於此
　　秋晩客興
草滿池塘霜送梅踈林野色近樓臺天圍故越侵雲盡
潮上孤城帶月回客夢冷隨楓葉斷愁心低逐雁行(一/作)
(聲/)來流年又喜經重九可意黄花是處開
　　　　慎按此詩不似先生手筆施氏原本不載因
　　　　詩中有天圍故越二句或是杭州作今從新刻
　　　　續補下巻移編
　　秋興三首
野鳥游魚信往還此身同寄水雲間誰家晩吹殘紅葉
一夜歸心滿舊山可慰摧頺仍健食此生通脫屢酡顔
年華豈是催人老雙鬢無端只自斑
故里依然一夢前相擕重上釣魚船嘗陪大幙今陳迹
謬忝承明愧昔年報國無成空白首退耕何處有名田
黄雞白酒雲山約此計當時已浩然
浴鳯池邊星斗光宴餘香滿上書囊樓前夜月低韋曲
雲裏車聲出未央去國何年雙鬢雪黄花重見一枝霜
傷心無限厭厭夢長似秋宵一倍長
　　　　慎按此三首施氏原本不載外集編第八巻
　　　　守杭時作今据此從續補下巻改編
　　贈劉景文
荷盡已無擎雨蓋菊殘猶有傲霜枝一年好景君須記
正(一作/最)是橙黄橘緑時
　(苕溪漁隠叢話天街小雨潤如酥云云退之早春詩/也荷盡已無擎雨蓋云云子瞻初冬詩也二詩意同)
　(而辭殊皆/曲盡其妙)
　　　　慎按此詩施氏原本編次韻公濟梅花十首
　　　　之後今移編於此
　　送李陶通直赴清溪
忠文文正二大老(公自注司馬温公范蜀公君之/師友温公諡文正蜀公諡忠文)蘇李
廣平三舍人(公自注蘇子容宋次道與先公才元熙/寧中封還李定詞頭天下謂之三舍人)喜
見通家賢子弟自言得邑少風塵從來勢利關心薄此
去溪山琢句新肯向西湖留數月錢塘初識小麒麟
　李陶通直(按李陶之父名大臨字才元故云賢子弟/陶曽為徐州通判有子能詩結句小麒麟)
　(指其子通直陶之官號也職官分紀寄禄文散官有/通直郎杜氏通典云通直郎隋置謂官髙下通為宿)
　(直者也因/此為名)
　　辯才老師退居龍井不復出入余往見之嘗出至
　　風篁嶺左右驚曰遠公復過虎溪矣辯才笑曰杜
　　子美不云乎與子成二老來往亦風流因作亭嶺
　　上名曰過溪亦曰二老謹次辯才韻
日月轉雙轂古今同一丘惟此鶴骨老凜然不知秋去
住兩無碍人天爭挽留去如龍出山雷雨巻潭湫來如
珠還浦魚鼈爭駢頭此生暫寄寓常恐名實浮我比陶
令愧師為逺公優送我還過溪溪水當逆流聊使此山
人永記二老游大千在掌握寧有離别憂
　辯才退居龍井(咸淳臨安志延恩衍慶寺俗名龍井/寺唐乾祐二年居民凌霄募建為報)
　(國看經院熙寧中改壽聖院元豐二年辯才禪師自/天竺歸老於此始鼎新棟宇及遊覽之所有過溪亭)
　(徳威亭白雲堂滌心沼歸隠橋獅子峯薩埵石山川/勝概一時呈露龍井古荒刹由是振顯西湖游覽志)
　(龍井本名龍泓呉赤烏中葛洪煉丹於此林樾幽/古石鑑平開深不可測相傳有龍居焉禱雨多應)
　　附辯才原作(此詩從臨/安志采出)
　　暇政去旌斾策杖訪林丘人惟尚求舊况悲蒲柳
　　秋雲谷一臨照聲光千載留軒眉師子峯洗眼蒼
　　龍湫路穿亂石脚亭蔽重岡頭湖山一目盡萬象
　　堂中浮煮茗欵道論奠爵致龍優過溪雖犯戒兹
　　意亦風流自惟日老病當期安養游願公歸廊廟
　　用慰天下憂
　　附參寥次韻(以下二首亦從/臨安志采出)
　　遠公吾家傑道妙非壺丘徳傾龍象侣貌蓋江湖
　　秋平生經綸學不為名相留滔滔若懸瀑下注萬
　　丈湫昔年謝講事衆挽不轉頭刳心老巖穴百念
　　本不浮東南望多士惟見此老優翰林天下公方
　　外實軰流旌旗虎溪路竟日泉石游衆生病未已
　　師意可忘憂
　　附錢穆父次韻
　　幻泡本空色真夢迷黄丘宦學類狂走爾來三十
　　秋髪齒非他時嵗月不我留古刹挿亂石蟄龍蟠
　　靈湫天人大導師駐錫今白頭安住善䕶念晩節
　　非沈浮吾嘗謂出處未用相劣優權實分二乘股
　　肱均九流今知攪攪者安得逍遥遊從兹許禮足
　　尚可治幽憂
　　(慎按辯才及穆父詩世不多見以上唱和俱載臨/安志龍井條下此外更有楊次公記及龍井雜絶)
　　(句十三首趙清獻公亦有/詩非同時唱和故不録)
　　問淵明(公自注或曰東坡此詩與淵明反此非知/言也蓋亦相引以造意言者未始相非也)
　　(元祐五年/十月日)
子知神非形何復異人天豈惟三才中所在靡不然我
引而髙之則為星斗懸我散而卑之寧非山與川三皇
雖云沒至今在我前八百要有終彭祖非永年皇皇謀
一醉發此露槿妍有酒不辭醉無酒斯飲泉立善求我
譽饑人食饞涎委運憂傷生憂(一作/運)去生亦還縱浪大
化中正為化所纒應盡便須盡寧復事此言
　　　　慎按此詩施氏原本不載新刻本載續補上
　　　　巻今据自注年月編次於此
　　偶於龍井辯才處得歙硯甚竒作小詩
羅細無紋(一作/文)角浪平半丸犀璧浦雲泓午窗睡起人
初靜時聽西風拉瑟聲
　羅紋(髙似孫硯箋南唐元宗時歙守獻硯並徵硯工/李少㣲擢硯官其硯有羅紋坑眉子坑金星坑)
　(之别歙州硯譜羅紋山亦曰芙蓉溪硯坑十餘處皆/山前後沿溪所生水嶡坑在羅紋山西北石理如浪)
　(紋/)
　　書辯才白雲堂壁
不辭清曉扣松扉却值支公久不歸山鳥不鳴天欲雪
巻簾惟見白雲飛
　白雲堂(注詳/前)
　　　　慎按以上二首施氏原本不載今從新刻續
　　　　補下巻因題類編
　　送程之邵僉判赴闕
夜光不自獻天驥良難知從來一狐腋或出五羖皮賢
哉江東守收此幕中竒無華豈易識既得不自隨留君
望此府助我憐其衰二年促膝語一旦長揖辭林深伏
猛在岸改潛珍移去此當安從失君徒自悲念君瑚璉
質當今臺閣宜去矣㑹有合豈當(一作/常)懐其私
　程之邵(名遵彦時簽書杭州節度/判官㕔公事注見上巻)江東守(咸淳臨安/志元祐三)
　(年六月楊繪卒於杭熊本以龍圖閣學士/自越改知杭州四年五月徙知江寧府)望此府(世/說)
　(王東亭為桓宣武主簿既/承藉有譽為一府之望焉)
　　寄梅宣義園亭
仙人子真後還隠呉市門不惜十年力治此五畝園初
期橘為奴漸見桐有孫清池壓丘虎異石來湖黿敲門
無貴賤遂性各琴尊我本放浪人家寄西南坤敝廬雖
尚在小圃誰當樊羡君欲歸去奈此未報恩愛子幸僚
友久要疑弟昆明年過君西飲我空缾盆
　湖黿(呉郡志太湖石出湖中之黿/山瑩潔可鑑堅潤如金石)愛子(梅子明宣義/之子也注見)
　(上/巻)
　　觀湖二首(湖疑當/作潮)
乘槎逺引神仙客萬里清風上海濤回首不知沙界小
飄衣猶覺色塵髙須彌有頂低垂日兠率無根下戴鼇
釋梵茫然齊刧火飛雲不覺醉陶陶
朝陽照水紅光開玉濤銀浪相徘徊山分宿霧儘寛逺
雲駕髙風馳送來昇霞影色欹殘火及物氣燄明纎埃
可憐極大不知已浮生野馬悠悠哉
　　醉題信夫(一作/老)方丈
鶴作精神松作筋堦庭蘭玉一時春願君且住三千嵗
長與東坡作主人
　　　　慎按以上三首施氏原本不載据外集編第
　　　　八巻守杭時作今從續補下巻移編於此
　　元祐五年十二月十二日同景文義(一作/羲)伯聖途
　　元伯固仲蒙游七寳寺題竹上
結根豈殊衆修柯獨出林孤髙不可恃嵗晩霜風侵
　　　　慎按景文即劉季孫聖途張天驥字次元周
　　　　燾字伯固蘇堅字仲䝉即錢穆父之子義伯
　　　　無可考此詩施氏原本失載新刻本載續補
　　　　下巻題中嵗月鑿然無疑故編次於此
　　熙寧中軾通守此郡除夜直都㕔囚繫皆滿日暮
　　不得返舍因題一詩於壁今二十年矣衰病之餘
　　復沗郡寄再經除夜庭事蕭然三圄皆空蓋同僚
　　之力非拙朽所致因和前篇呈公濟子侔二通守
　　　前詩
除日當早歸官事乃見留執筆對之泣哀此繫中囚小
人營餱糧墮網不知羞我亦戀薄禄因循失歸休不須
論賢愚均是為食謀誰能暫縱遣閔黙愧前修
　通守(隋書煬帝置通守毎郡各一人/位次太守京兆河南謂之内史)都㕔(咸淳臨安/志杭州有)
　(通判北㕔南㕔東㕔又有都㕔在府治西祖宗時諸/郡皆有都㕔宣和二年懐安軍奏尚書省公相㕔改)
　(作都㕔内外都㕔並行禁/止合以簽㕔為名從之)公濟子侔(公濟即袁轂子/侔未詳本集前)
　(巻有以文登白玉寄子明學士詩施氏原注云梅子/明呉郡人自館閣求便親養為杭州通判云云子侔)
　(疑即子明之訛施注謂子/明當已去官不知何据也)
　　　今詩
山川不改舊嵗月逝不留百年一俯仰五勝更王囚同
僚比岑范徳業前人羞坐令老鈍守嘯諾獲少休却思
二十年出處非人謀齒髪付天公缺壊不可修
　
　
　
　
　蘇詩補註巻三十二
欽定四庫全書
　蘇詩補註巻三十三　翰林院編修查愼行撰
　古今體詩六十三首(元祐六年辛未春在杭守任三/月後還朝八月出知潁州作)
　　次韻楊公濟(一本有奉/議二字)梅花十首
梅梢春色弄微和作意南枝翦刻多月黑林間逢縞袂
霸陵醉尉誤誰何
　楊公濟(名蟠時通判杭州詳見施氏原注考東都事/略及宋史楊蟠傳皆以為章安人王氏舊注)
　(以為建州人惟登科記則以為杭人潛說友咸淳臨/安志云東都事略稱章安人從其集名也大宋登科)
　(記實稱杭人紹興間錢塘傅牧作西湖事實稱/鄉人楊蟠作百咏詩則登科記所載從其鄉也)誰何
　(史記秦本紀論信臣精卒陳利兵而誰何索隠注何/或為呵漢舊儀諸衛郎官分五夜誰呵呵夜行者誰)
　(也何呵/字同)
相逢月下是瑶臺藉草清尊連夜開明日酒醒應滿地
空令饑鶴啄莓苔
綠髮尋春湖畔囘萬松嶺上一枝開而今縱老霜根在
得見劉郎又獨来
　萬松嶺(咸淳臨安志萬松嶺在和寜門外西嶺上舊/夹道栽松樂天夜歸詩萬株松樹靑山上十)
　(里沙隄/明月中)
月地雲階漫一尊玉奴終不負東昏臨春結綺荒荆棘
誰信幽香是返魂
　月地雲階(容齋續筆政和中蔡京禁蘇氏學蘄春一/士獨杜門注其詩不與人往還錢伸仲為)
　(黄岡尉因考校上舎往来其鄉三進謁然後得見首/請借閱其書士人指案側巨編使隨意抽讀適得和)
　(公濟梅花十絶月地雲階漫一尊云云注曰玉奴齊/東昏侯潘妃小字臨春結綺者陳後主三閣之名也)
　(伸仲曰所引止此乎曰然伸仲曰唐牛僧孺所作周/秦行記夢入薄太后廟見古后妃輩所謂月地雲堦)
　(見洞仙東昏以玉兒故身死國除不擬負他乃是此/篇所用先生何為没而不書士人恍然失色顧其子)
　(然紙炬悉焚之曰吾枉用工夫十年非君/幾貽士林嗤笑伸仲每談其事以戒後生)玉奴(洪容/齋云)
　(玉奴乃楊妃自稱潘妃則名玉兒也韻語陽秋云東/坡詩云玉奴絃索花奴手玉奴謂楊妃及和梅花詩)
　(乃言玉奴終不負東/昏何耶當是筆誤耳)返魂(禪宗頌古載唐僧詩云天/公未肯隨寒暑又蘖淸香)
　(與返魂先生/詩正用此語)
日出氷澌散水花野梅官栁漸欹斜西郊欲就詩人飲
黄四孃東子羙家
　氷澌(按施氏原本作氷湖周益公省齋集注中引/此二句作氷澌當從之别本作氷壺者亦訛)
君知早落坐先開莫着新詩四(一作/句)句催嶺北霜枝最
多思忍寒留待使君來
　忍寒(李商隠詩忍寒/應欲試梅粧)
氷盤未薦含酸子雪嶺先看耐凍枝應笑春風木芍藥
豐肌弱骨要人醫
　含酸(江淹恨賦/含酸茹歎)木芍藥(韓愈詩殷勤木芍/藥獨自殿餘春)
寒雀喧喧凍不飛遶林空啅(一作/啄)未開枝多情好與風
流伴不到雙雙燕子(一作/語)時
鮫綃翦碎玉簪輕檀暈粧成雪月明肯伴老人春一醉
懸知欲落更多情
　檀暈粧(長公外紀云王十朋集諸家注皆不解檀暈/之義今為著之宇文氏粧臺記婦人畫睂有)
　(倒暈粧古樂府有暈睂攏鬢之語元微之與樂天書/近昵婦人暈淡睂目綰約頭鬢畫譜有正暈牡丹倒)
　(暈牡丹太平廣記許老翁有銀泥裙五暈羅畫工七/十二色有檀色與張萱所畫婦女暈睂所謂紫色羃)
　(者酷似可/以互證也)
縞帬練帨玉川家肝胆淸新冷不邪穠李争春猶辦此
更敎踏雪看梅花
　　　　愼按以上十首施氏原本編入上巻重九詩
　　　　後今改正
　　附李端叔次韻十首(從姑溪/集采録)
　　誰人月下奏雲和一夜繁枝向北多長笛不須論
　　舊恨且留幽思待陰何
　　奸雄投老戀層臺隨得分香散處開枝上休論歌
　　舞舊尊中且泛綠於苔
　　弄蕋攀條日幾回依稀長記雪中開塵埃滿袖家
　　山逺底事多情拂眼來
　　軟火眀窗酒一尊餘杯未減目尤昏誰人為折東
　　来閣續得何郎日斷魂
　　黯黯危腸獨九囘故園誰對此時開撚来聊把倚
　　孤枕更擬殷勤入夢来
　　病餘憔悴拊空尊仔細思量意却昏便覺陽和振
　　枯槁不須方士致幽魂
　　初見今年報信花定從淸淺綴横斜無言對我應
　　惆悵不復當時處士家
　　玉作肌膚雪作衣剪裁風月綴寒枝上池可飲偶
　　無路空愧當年帶下醫
　　漏泄天工意不輕傍春依臘獨分明孤髙不作繁
　　紅伴造化須知别有情
　　姑射山前舊卜家天香眞色倚風斜不須薝蔔分
　　髙下要是東皇第一花
　　(慎按端叔所次韻第五首重叶第三韻第六首重/叶第四首韻中間缺時字韻一首無善本可對録)
　　(備/考)
　　謝闗景仁送紅梅栽二首
年年芳信負紅梅江畔垂垂又欲開珍重多情闗令尹
直和根撥送春来
　闗景仁(張淏㑹稽續志闗景仁越州人嘉祐四年劉/煇榜進士苕溪叢話引夷堅志云闗景仁子)
　(開錢塘人曾子固集中所撰景仁墓志言其父闗魯/老於錢塘而景仁卒亦塟錢塘當是越人而移居於)
　(杭/者)根撥(白居易詩柯條未/嘗損根撥不曾移)
為君栽向南堂下記取他年着子時酸釅不堪調衆口
使君風味好攢睂
　南堂(先生詩中南堂凡三見一在黄州所謂南堂獨/有西南向卧看千帆落淺溪者也一在惠州白)
　(鶴峰新居所謂南堂初絶斧斤音者也/此詩作于杭州即府治之中和堂也)
　　次韻劉景文路分上元
華燈閟艱歳冷月挂空府三吳重時節九陌自歌舞云
從月幾望遂至一百五嘉辰可屈指樂事相繼武今宵
掃雲陣極目浄天宇嬉逰各㤀歸闐咽頃未睹飛毬互
明滅激水相吞吐老去反兒童歸来尚鐃鼓新年消暗
(一本作/暗消)雪舊歳添絲縷何時九江城相對兩漁父(公自/注予)
(舊欲卜居廬山景/文近買宅江州)
　路分(職官分紀有路分都監監/押鈐轄之名皆武職也)
　　逰寶雲寺得唐彦猷為杭州日送客舟中手書一
　　絶句云云明日送彦猷之子坰赴鄂州(一本有舟/中二字)
　　遇微雨感嘆前事因和其韻作兩首送之且歸其
　　書唐氏
二妙凋零筆法空忽驚雲海戲羣鴻淸詩不敢私囊箧
人道黄門有父風
　寶雲寺(咸淳臨安志北山寳雲寺乾德二年錢氏建/舊名千光王寺雍熈二年改今額武林梵志)
　(寳雲寺在寳雲山下/即瑪瑙寺東空園也)唐彦猷(皇宋事實類苑唐彦猷/詢清簡寡欲不以世務)
　(為意公退一室蕭然惟吟詩臨書烹茶試墨以此度/日咸淳臨安志秩官考唐詢錢塘人嘉祐三年六月)
　(丙辰自蘇州移知杭明/年九月除吏部郎以去)唐坰赴鄂州(施氏原注坰字/林夫云云至六)
　(十餘條曰安石以曾布為腹心張琥李定為爪牙張/商英為鷹犬逆意者雖賢為不肖附之者雖不肖為)
　(賢每讀一事畢即指安石曰請陛下宣諭安石臣所/言虚耶竇耶上屢止之坰慷慨自若且讀且論上下)
　(皆震悚安石為之請去上意雖寤亦不深怒明日貶/監廣州軍資庫徙監吉州太和縣鹽酒税通判霸州)
　(方就職御史王桓謂必不循理不宜寘邉城改倅/無為至是知鄂州此段新刻本刪改不全今補録)二
　妙(按僧文瑩玉壺淸話云唐彦猷詢與弟彦範詔俱/擅一時才雅之譽彦猷知書好古彦範文章氣格)
　(髙簡不羣皆精翰墨遣一小札必用華箋妙/菅云云据此則詩中二妙乃指彦猷兄弟也)有父風
　(山谷䟦唐林夫帖云余于唐家子弟處得林夫臨橅歐/陽詢書帖筆勁而秀潤此林夫得意書也李端叔亦)
　(有䟦云近時以筆墨為事者無如唐彦猷其雅致自/将故書皆絶俗其子坰行筆無家法而類蔡君謨亦)
　(自可喜觀二公之言彦猷父/子書法為同時推重如此)
出處榮枯一笑空十年社燕與秋鴻誰知白首長河路
還卧當時送客風
　　附唐彦猷原作(此詩從原題中/采出附録于後)
　　山雨霏微不滿空畫船来往疾輕鴻誰知獨卧朱
　　簾裏一榻無塵四面風
　　送江公著知吉州
三吳行盡千山水猶道桐廬更淸美豈獨(一作/惟)濁世隠
狂奴時平亦出佳公子初冠惠文讀城旦晚入奉常陪
劍履方将華省起彈冠忽憶釣臺歸洗耳未應良木棄
大匠要使名駒試千里奉親官舎當有擇得郡江南差
可喜白粲連檣一萬艘紅粧執樂三千指簿書期㑹得
餘閒亦念人生行樂耳(公自注二耳義/不同故得重用)
　江公著(江公著字晦叔桐廬人舉進士為洛陽尉遇/乆旱微雨作詩雲葉紛紛雨脚勻亂花柔草)
　(長精神雷車却碾前山過不洒原頭陌上塵司馬温/公于士人家見之為稱薦由此知名元祐初以近臣)
　(薦通判陳州入為太學太常博士出守廬陵故詩云/晚入奉常陪劍履元符間知泉州提舉福建常平事)
　(建中靖國初知䖍州東坡北歸至䖍晦叔適至有唱/酬二詩未幾除廣東轉運判官提㸃湖南刑獄京西)
　(轉運副使此施注原文也新刻本自入/為太常博士以下盡行刪去今補録)吉州(元和郡/縣志漢)
　(廬陵縣屬豫章郡漢末置廬陵郡隋改吉州太平寰/宇記吉州因吉陽水得名南至䖍州五百三十里)
　奉常(漢書百官表奉常秦/官也景帝改曰太常)釣臺(太平寰宇記嚴子陵/釣壇在桐廬縣南大)
　(江側下連七里灘按東觀漢紀云光武與子陵友陵/隠于孤亭山垂釣為業訪得之陵不受封今郡有臺)
　(有壇亦謂/嚴陵瀨)白粲(晉書何子平居㑹稽事母至孝辟揚/州從事月俸得白米輒貨市粟麥人)
　(曰所利無幾何足為煩答曰尊老/在東不辦得米何心獨饗白粲)
　　聞錢道士與越守穆父飲酒送二(别本/作一)壺
龍根為脯玉為漿下界寒醅(一作/酸)亦漫嘗一紙鵝經逸
少醉他年鵬賦謫仙狂金丹自足留衰髩苦淚何須㸃
别腸吳郡舊邦遺澤在定應符竹付諸郎
　錢道士(名自然號通敎大師與穆父/同為吳越之裔故結句云然)符竹(漢書文帝/夲紀注云)
　(以竹箭五枚長五寸刻篆書第一至第五與郡/守為符者謂各分其半右留京師左以與之)
　　再和楊公濟梅花十絶
一枝風物便淸和看盡千林未覺多結習已空從著袂
不須天女問云(一作/如)何
天敎桃李作輿臺故遣寒梅第一開憑仗幽人收艾蒳
國香和雨入青苔
　輿臺(左傳人有十等下所以事上上所以共神也故/王臣公公臣大夫大夫臣士士臣皁皁臣輿輿)
　(臣隷𨽻臣僚僚臣僕僕臣臺/馬有圉牛有牧以待百事)艾蒳(廣志艾蒳出西國/似艾葉又云松樹)
　(皮上綠衣亦名艾蒳可合/諸香燒之其煙聚而不散)
白髪思家萬里囬小軒臨水為花開故應剩作詩千首
知是多情得得来
人去殘英滿酒尊不堪細雨濕黄昏夜寒那得穿花蝶
知是風流楚客魂
春入西湖到處花裙腰芳草抱山斜盈盈解佩臨煙浦
脉脉當壚傍酒家
　裙腰芳草(白居易詩自注云孤山寺在/湖洲中草綠時望如裙腰)
莫向霜晨怨未開白頭朝夕自相催斬新一朶含風露
恰似西廂待月来
　白頭(杜甫梅花詩江邉一樹垂/垂發朝夕催人自白頭)
洗盡鉛華見雪肌要将眞色鬬生枝檀心已作龍涎吐
玉頬何煩(一作/勞)獺髓醫
湖面初驚片片飛尊前吹折最繁枝何人㑹得春風意
怕見梅黄(一作/黄梅)雨細時
長恨漫天栁絮輕只將飛舞占清明寒梅似與春相避
未解無私造物情
北客南来豈是家醉看參月半横斜他年欲識吳姬面
秉燭三更對此花
　　次韻曹子方運判雪中同逰西湖
詞源灔灔波頭展淸唱一聲巖谷滿未容雪積句先髙
豈獨湖開心自逺雲山已作歌睂淺山下碧流淸似眼
尊前侑酒只新詩何異書魚餐蠧簡
　曹子方(曹子方名輔任淵注山谷詩引實録云元祐/三年九月太僕寺丞曹輔權發遣福建路轉)
　(運判官曾子固隆平集轉運判官開寶六年廣/南路初除徐澤一員太平興國三年諸路並置)
　　次韻仲殊雪中逰西湖二首
夜半幽夢覺稍聞竹葦聲起續凍折絃為鼓一再行曲
終天自明玉樓已峥嶸有懐二三子落筆先飛霙共為
竹林㑹身與孤鴻輕秀語出寒餓身窮詩乃亨禪老復
何為笑指孤烟生我獨念粲者誰與予目成
　仲殊(注詳上巻安州/老人食蜜歌下)飛霙(韓詩外傳/雪花曰霙)
寶雲樓閣閙千門林静初無一鳥喧閉户莫敎風掃地
巻簾疑有月臨軒水光㶑灧猶浮碧山色空濛已歛昏
乞得湯休奇絶句始知鹽絮(别作/雪訛)是陳言
　　次韻參寥仝前(一本題云次/韻參寥咏雪)
朝来處處白氊鋪樓閣山川盡一如總是爛銀併白玉
不知奇貨有誰居
　　　　愼按以上四首施氏原本編眞覺院瑞香花
　　　　一首之後似失次今改編又按參寥集中失
　　　　原唱
　　與葉淳老侯敦夫張秉道同相視新河秉道有詩
　　次韻二首
君不見元帥府前羅萬㦸濤頭未順千弩射至今鳯凰
山下路長借一箭開兩翼我鑿西湖還舊觀一眼已盡
西南碧又將囘奪浮山險千艘夜下無南北坐陳三䇿
本人謀惟留一諾待我畫老病思歸真暫寓功名如幻
終何得從来自笑畫蛇足此事何殊食雞肋憐君嗜好
更迂濶得我新詩喜折屐江湖麤了我竟歸餘事後来
當潤色一菴閒卧洞霄宫井有丹砂水長赤
　相度新河(何薳春渚紀聞元祐中先生以内相出典/杭州時水官侯臨相繼出守上饒過郡以)
　(嘗渡江敗舟于浮山遂陰畫囬江之利以獻公相視/其宜一自富陽新橋港至小嶺開鑿以通閒林港或)
　(費用不給則置山不鑿而令往来之舟搬運渡嶺由/餘杭女兒橋港至郡北闗江漲橋以通運河一自龍)
　(山閘西出循江過六和寺由南蕩朱橋港開石門平/田至廟山然後出江道二十里至富陽公詩坐陳三)
　(䇿本人謀又云上饒使君更超逸坐視浮山如累塊/知所議出於侯也乞于朝巳得請而公入為翰林承)
　(旨林子中為代有諛者言今鑿龍山姥嶺正犯太/守身因寝其議此段詳悉可補施注之缺偹録之)西
　湖還舊觀(本集乞開西湖狀云唐長慶中白居易為/刺史是時湖溉田千餘頃臣以侍從出膺)
　(寵寄目睹西湖有必廢之漸輙已差官打量葑田二/十五萬餘丈度用夫二十餘萬工自四月二十八日)
　(興工半年之間見西湖復唐之舊環三十里際山為/岸則農民父老與羽毛鱗甲同泳聖澤無有窮已)
　浮山(太平寰宇記定山在杭州西南四十里突出浙/江數百丈又五里為浮山夲集疏河奏略云潮)
　(水自海門来勢若雷霆而浮山峙于江中潮水洄洑/激射其怒百倍沙磧轉移状若鬼神雖舟師漁人不)
　(能測其/淺深也)人謀(按施氏原注及春渚紀聞所載止就相/度新河一事而言以愚考之先生守杭)
　(時開興水利凡三皆采衆議而成者浚鹽橋茅山二/河創自監税蘇堅而騐視董成則仁和知縣黄僎也)
　(西湖之役創議者錢塘縣尉許登仁也議鑿新河以/避浮山之險者侯敦夫也故云坐陳三策本人謀)
　洞霄宫(按宋朝大臣提舉宫觀自李若谷始熙寜初/増杭州洞霄宫及五岳廟等並依崇福宫置)
　(提舉官以知州資序人充不復限數人皆得以自便/先生一菴臥云云謂将乞宫觀而去也洞霄宫在餘)
　(杭大滌山/注見前)
荆溪父老愁三害下斬長蛟本無賴平生倔强韓退之
文字猶為鱷魚戒石門之役萬金耳首䑕不為吾已隘
江湖開塞古有數兩鵠飛来吿成壊勸農使者非常人
一言已破黎民駭上饒使君更超軼坐睨浮山如累(一/作)
(壘/)塊髯張乃我結韈生詩酒淋漓出狂怪我作水衡君
作丞他日歸朝同此拜
　石門(在龍山之西/注見前首)勸農使(韋驤錢塘先生集今之部/使者與夫郡守縣令皆為)
　(勸農官職官分紀景徳二年詔諸道轉運使副使及/知州少卿監以上並兼勸農使其餘知軍通判等並)
　(兼勸農事按葉温叟時為/轉運使淳老温叟字也)上饒使君(太平寰宇記江/南西道信州上)
　(饒郡漢為豫章郡之鄱陽縣唐置信州東至衢/州二百五十里按侯敦夫時以水官出知信州)
　　㯶筍(并引/)
　㯶筍状如魚剖之得魚子味如苦筍而加甘芳蜀人
　以饌佛僧甚貴之而南方不知也筍生膚毳中葢花
　之方孕者正二月間可剝取過此苦澀不可食矣取
　之無害于木而宜于飲食法當蒸熟所施略與筍同
　蜜煮酢浸可致千里外今以餉殊長老
贈君木魚三百尾中有鵝黄子魚子夜叉剖癭欲分甘
籜龍藏頭敢言美願隨蔬果得自用勿使山林空老死
問君何事食木魚烹不能鳴固其理
　㯶魚(本草栟櫚一名㯶櫚無枝條髙二三丈葉萃于/樹杪每皮一匝為一節三旬一采六七月生黄)
　(白花八九月結實作房如魚子黒色又云三月于木/端莖中出黄苞苞中有細子乃花之孕也状如魚腹)
　(孕子謂之㯶/魚亦曰㯶筍)
　　次韻曹子方龍山眞覺院瑞香花
幽香結淺紫来自孤雲岑骨香不自知色淺意殊深移
栽靑蓮宇遂冠薝蔔林紉為楚臣珮散落天女襟君持
風霜節耳冷歌笑音一逢蘭蕙質稍囘鐵石心置酒要
妍暖養花須晏隂及此隂晴間恐致慳嗇霖彩雲知易
散鷤䳏(一作/鴂)憂先吟明朝便陳迹試著丹青臨
　龍山眞覺院(咸淳臨安志龍山在嘉㑹門外去城十/里一名卧龍山西湖㳺覽志龍山稍北)
　(為玉厨山舊/有真覺院)瑞香花(冷齋夜話瑞香花有黄紫二種/有紫瓣而緣金者初産廬山今)
　(處處有之桑喬廬山紀事瑞香産山中南唐中主愛/之移植于含風殿名曰紫蓬莱咸淳臨安志今東西)
　(馬塍瑞香最多/大者名錦熏籠)鷤䳏(廣雅鷤䳏鷶􁀙子規也/本草鶗鴂亦作鷤䳏)
　　送小本禪師赴法雲
寓形天宇間出處㑹有役澹然都無營百年何由畢山
林等憂患軒冕亦戲劇我未即歸休師寜要安逸王城
滿豪傑議論分黑白聖諦第一義對面誰不識師来亦
何事孤月挂空碧是身如浮雲安得限南北出岫本無
心既雨歸亦得珠泉有舊約何年挂缾錫
　小本赴法雲(咸淳臨安志善本開封人力學舉進士/于京師得華嚴經開巻恍然歴厯與心)
　(契圎照禪師住杭之浄慈招師居上座别開講席助/誘方来之士續燈録元豐七年越國大長公主與駙)
　(馬都尉張敦禮建法雲禪刹于京城之南既成詔法/秀開山釋氏稽古略哲宗元祐五年八月汴京法雲)
　(寺法秀禪師入寂詔杭州浄慈寺善本禪師繼席住/持賜號大通禪師師嗣法照禪師宗本世謂之大小)
　(本/焉)聖諦(傳燈録達摩謁梁武帝帝問如何/是聖諦第一義荅曰廓然無聖)是身如浮
　雲(詩眼云是身如浮雲二句乃少陵别/贊上人詩中全語豈偶然用之耶)
　　書渾令公燕魚朝恩圗
咸寜英氣似汾陽夜飲軍容出紅粧不須纒頭萬匹錦
知君未辦作吕强
　渾令公(舊唐書渾瑊臯蘭州人本鐵勒九部落之渾/部也德宗朝累功拜中書令封咸寜郡王諡)
　(忠/武)燕魚朝恩圗(朱景𤣥唐朝名畫録渾侍/中宴㑹圗乃周昉所畫)
　(愼按劉辰翁評先生此詩云眞不可曉今以意解之/曰以令公而宴軍容其豪華侈汰想像可知呂强當)
　(東漢時曾上疏極論外戚貴倖奢麗過禮即此一節/逈非宦寺所及朝恩方目艶繁華心營奢僭世傳其)
　(就汾陽一宴錦綵纒頭以數萬計直欲與王公戚里/誇多鬬靡一時驕溢之氣咄咄逼人故詩中託為咸)
　(寜嘲諧之語謂汝之纒頭萬匹吾無所用之亦料汝/不能作吕强上疏指斥奢麗也曰不須曰知君其視)
　(軍容如弄小兒于股掌之上眞覺咸寜英氣千載如/生此圗便煞有闗係何得以讀者浮氣没作者深心)
　(吾嘗謂須溪一庸妄/麤淺人耳觀此益信)
　　龎公
襄陽龎公少檢束白髮不髠亦不俗世所奔趨我獨棄
我已有餘彼不足鹿門有月樹下行虎溪無風舟上宿
不識當時捕魚客但愛長康畫金粟杜口如今不復言
龎公為人不曲局東西有人問老翁為道明燈照華屋
　　戲書
五言七言正兒戲三行兩(一作/五)行亦偶爾我性不飲只
解醉正如春風弄羣卉四十年來同幻事老去何須别
愚智古人不住亦不滅我今不作亦不止寄語悠悠世
上人浪生浪死亦埃塵洗墨無池筆無象(象字訛/當作冢)聊爾
作戲悦我神
　　　　慎按龎公一篇施氏原本不載新刻載續補
　　　　上巻舊疑此詩當分兩章自襄陽龎公少檢
　　　　束至為道明燈照華屋止為一首自五言七
　　　　言正兒戲至末與前半語意判然自應另作
　　　　一首而諸刻相承未有辨之者今閱外集第
　　　　八巻前一首題云龎公後一首題云戲書据
　　　　此改正移入守杭巻中向来疑訛頓釋矣
　　次韻劉景文西湖席上
二老長身屹兩峰常撞大吕應黄鍾将辭鄴下劉公幹
却見雲間陸士龍白髮憐君略相似靑山許我定相從
我今官已六百石慙愧當年邴曼容
　　次韻答馬忠玉
坡陀巨麓起連峰積累當年慶自鍾靈運子孫俱得鳯
慈明兄弟孰非龍河梁㑹作看雲别詩社何妨載酒從
祗有西湖似西子故應宛轉為君容
　馬忠玉(咸淳臨安志元祐五年八月宣德郎馬珹自/提㸃淮南西路刑獄改兩浙路提刑黄山谷)
　(年譜馬珹/茌平人)
　　三蕚牡丹
風雨何年别留眞向此邦至今遺恨在巧過不成雙
　　　　慎按此詩施氏原本不載新刻載續補下巻
　　　　外集編第八巻守杭時作今据此移編
　　予去杭十六年而復来留二年而去平生自覺出
　　處老少麤似樂天雖才名相逺而安分寡求亦庻
　　幾焉三月六日来别南北山諸道人而下天竺惠
　　浄師以醜石贈行作三絶句
當年雙(一作/衫)鬢兩青青强説重臨慰别情衰髮秪今無
可白故應相對話来(一作/前)生
　重臨(劉禹錫詩重臨/事異黄丞相)
出處依稀似樂天敢将衰老(一作/朽)較前賢便從洛社休
官去猶有閒居二十年
　閒居二十年(白居易洛下詩水畔/竹林邊閒居二十年)
在郡依前六百日山中不記幾囬来還将天竺一峰去
欲把雲根到處栽
　在郡(白居易留題靈隠寺詩在/郡六百日入山十二回)
　　和林子中待制
兩翁留滯各皤然人笑迂疎老更堅共把鴟夷(外集作/鵝兒)
一尊酒相逢栁(一作/卵)色五湖天江邊遺愛啼斑白海上
先聲入管絃早晚淵明賦歸去浩歌長嘯(一作/笑)老斜川
　林子中(東都事略林希字子中元祐初為秘書少監/改集賢修撰知蘇州乆之以天章閣待制知)
　(杭州按年譜先生守杭實代子中先生罷杭守子中/復来替故本集與子中二啓初云既尋少壮之舊逰)
　(復繼老成之前躅後云舊政已孚于千里/先聲坐振于七州與此詩五六聫意正合)
　　　　慎按咸淳臨安志元祐六年二月召軾為翰
　　　　林承旨是月癸巳天章閣待制林希自潤州
　　　　移知杭州此詩之作正交代時也用韻與後
　　　　荅黄安中同確是此時作施氏原本失載今
　　　　從續補下巻移編
　　次韻荅黄安中兼簡林子中
老去心灰不復然一麾江海意方堅那堪黄散付子度
空羡蘇杭養樂天病肺一春難白酒别腸三夜繞朱絃
羣仙正欲吾歸去共把淸風借玉川
　　留别蹇道士拱辰
黑月在濁水何曾不淸明寸(一本/作一)田滿荆棘梨棗無從生
何時返吾真歳月今峥嶸屢接方外士早知俗緣輕庚
桑託(一作/記訛)雞鵠未肯化南榮晚識此𨗳(一作/道)師似有宿
世情笑指北山雲訶我不歸耕仙人漢陰馬㣲服方地
行咫尺不往見煩子通姓名願持空手去獨控横江鯨
　蹇拱辰(名序廬山道/士注見前)黑月(佛書謂十五以前為白/月十五以後為黒月)
　(愼按施氏補注本此詩至微服方地/行止脱去末四句今据别本補入)
　　次韻子由書王晉卿畫山水一首而晉卿和二首
誤㸃故敎同子敬雜篇眞欲擬湯休隴雲寄我山中信
雪月追君溪上舟㑹看飛仙虎頭箧却来顚倒拾遺裘
(公自注子羙詩云天吳/及紫鳯顚倒左裋褐)王孫辦作𤣥眞子細雨斜風不
濕鷗
此境眼前聊妄想幾人林下是眞休我今心似一潭月
君已身如萬斛舟看畫題詩雙鶴鬢歸田送老一羊裘
明年兼與子龍去萬頃蒼(一作/滄)波没兩鷗
　　附子由原作一首
　　還君横巻空長嘆問我何年便退休欲借巖阿著
　　茅屋還當溪口泊漁舟經心蜀道雲生足上馬胡
　　天雪滿裘萬里還朝徑歸去江湖浩蕩一輕鷗
　　　　慎按施氏原注先生自錢塘召歸為晉卿題
　　　　畫凡七首在本巻今考本巻乃有九首又按
　　　　子由後半首當是使契丹時所作公還朝始
　　　　和之耳
　　次韻子由書王晉卿畫山水二首
老去君空見畫夢中我亦曾逰桃花縱落誰見水到人
間伏(一作/洑)流
山人昔與雲俱出俗駕今隨水不囘賴我胸中有佳處
一尊時對畫圗開
　(按欒城集/中缺原作)
　　又書王晉卿畫四首
　　　山陰陳迹
當年不識此清眞强把先生擬季倫等是人間一陳迹
聚蚊金谷本何人
　陳迹(王右軍蘭亭叙俛/仰之間已為陳迹)
　　附子由次韻
　　卧對郗公氣已真晚依丘壑更無倫不須復預清
　　言侶自是江東第一人
　　　雪溪乗興
溪山雪月兩佳哉賔主談鋒夜轉雷猶言不見戴安道
為問適從何處来
　　附子由次韻
　　亟往遄歸眞曠哉聾人不信不驚雷雖云不必見
　　安道已誤扁舟犯雪来
　　　四明狂客
毫端偶集一微塵何處溪山非此身狂客思歸便歸去
更求勅賜枉天眞
　　附子由次韻
　　失脚来逰九陌塵故溪何日得抽身便同賀老扁
　　舟去已笑西山鄭子眞
　　　西塞風雨
斜風細雨到来時我本無家何處歸仰看雲天眞箬笠
旋收江海入蓑衣
　西塞(吳興志引經鋤堂志云西塞郡城南一帶逺山是/也唐張志和㳺釣于此有西塞山漁父詞山名)
　(遂著其詞云西塞山前白鷺飛桃花流水/鱖魚肥青蒻笠綠蓑衣斜風細雨不須歸)
　　附子由次韻
　　雨細風斜欲暝時凌波一葉欲安歸遥知夜宿鮫
　　人室浪捲波分不着衣
　　破琴詩(并引/)
　舊説房琯開元中嘗宰盧氏與道士邢和璞出逰過
　夏口村入廢佛寺坐古松下和璞使人鑿地得甕中
　所藏婁師徳與永禪師畫笑謂琯曰頗憶此耶琯因
　悵然悟前生之為永師也(房琯事出鄭處誨明/皇雜録見髙道傳)故人
　栁子玉寶此畫云是唐本宋復古所臨者元祐六年
　三月十九日予自杭州還朝宿吳淞江夢長老仲殊
　挟琴過余彈之有異聲就視琴頗損而有十三絃予
　方嘆息不已殊曰雖損尚可修曰奈十三絃何殊不
　荅誦詩云度數形名本偶然破琴今有十三絃此生
　若遇邢和璞方信秦筝是響泉予夢中了然識其所
　謂既覺而㤀之明日晝寝復夢殊来理前語再誦其
　詩方驚覺而殊適至意其非夢也問之殊葢不知是
　歳六月見子玉之子子文京師求得其畫乃作詩并
　書所夢其上子玉名瑾善作詩及行草書復古名廸
　畫山川草木盖妙絶一時仲殊本書生棄家學佛通
　脱無所著皆奇士也
破琴雖未修中有琴意足誰云十三絃音節如佩玉新
琴(一作/絃)空髙張絃(一作/絲)聲不附木宛然七絃筝動與世
好逐陋矣房次律因循墮流俗懸知董庭蘭不識無絃
曲
　唐本畫(廣川畫䟦唐人畫邢和璞房琯前世事/深觀其隠而能得其趣非常工所能知)響泉
　(澠水燕談秀州祥符院僧智和蓄一古琴瑟瑟徽碧/文細石為軫音韻清越中刻李陽氷篆三十九字朱)
　(長文琴譜亦著此琴/即李勉所製響泉也)
　　書破琴詩後(并引/)
　余作破琴詩求得宋復古畫邢和璞於栁仲逺仲逺
　以此本託王晉卿臨寫為短軸名為邢房悟前生圗
　作詩題其上
此身何處不堪為逆旅浮雲自不知偶見一張閒故紙
便疑身是永禪師
　栁仲逺(字子文栁子玉之/子見前詩引中)
　　　　愼按此詩施氏原本不載今從新刻續補下
　　　　巻中采出因題附編
　　題王晉卿畫後
醜石半蹲山下虎長松倒卧水(一作/木)中龍試君眼力看
多少數到雲峰第幾重
　　贈(一作/聴)武道士彈賀若
淸風終日自開簾凉月今宵肯挂簷琴裏若能知賀若
詩中定合愛陶潛
　賀若(詩話總龜世傳琴曲宫聲十小調皆隋賀若弼/製一不博金二不換玉三泛峡吟四越溪吟五)
　(越江吟六孤憤吟七淸夜吟八葉下聞蟬九三淸十/亡其名琴家名賀若而已太宗改不博金曰楚澤涵)
　(秋不換玉曰塞門秋雪朱翌猗覺寮雜記東坡詩琴/裏若能知賀若云云以賀若比陶潛必髙人非謂賀)
　(若弼也弼之為人一無状小人予考之葢賀若夷也/夷善鼔琴王維居别墅長使鼔琴娛賔見唐書王維)
　(傳中文瑩湘山野録不加深考遂以為弼而世因是/遂傳訛也東坡序武道士彈琴云賀若宣宗時待詔)
　(不知何所据据序/則是姓賀名若)
　　元祐六年六月自杭州召還汶公館我于東堂閱
　　舊詩巻次諸公韻三首
半熟黄粱日未斜玉堂陰合手栽花却思(一作/尋)三十年
前味未飯鐘時(一作/聲)已飯(一作/飲)茶
　汶公(興國浴室院僧慧汶號法眞見本集觀音贊引/中先生又有六祖畫贊敘云予嘉祐初舉進士)
　(舘于興國寺浴室老僧徳香之院浴室之南有古屋/東西壁畫六祖像予去三十一年而中書舎人彭器)
　(資亦舘于是予往見之則院中無復識余者獨主僧/惠汶盖當時堂上侍者然亦老矣○按汴京遺跡志)
　(引宋㑹要云興國寺乃唐龍興寺開寳二年/重修太平興國元年賜今額在馬軍橋東北)東堂(興/國)
　(寺浴室之東/堂也見本集)栽花(元祐三年先生為翰林學士/有玉堂栽花詩見二十八巻)
　　附黄魯直原作(山谷集題云同謝公定携/書浴室院汶師置飯作此)
　　竹林風與日俱斜細草猶開一兩花天上歸来對
　　書客愧勤僧飯更煎茶
夢覺還驚響屧廊故人来炷影前香鬢須白盡成何事
一帖空存老遂良(公自注法帖中有褚遂良/書云即日遂良須髮盡白)
　　附秦少㳺原作(淮海集題云元祐三年予被召至/京師從翰林蘇先生過興國浴室)
　　(院始識汶師後二年復/来閱諸公詩因次韻)
　　聊擕小榻閱風廊卧乆衣巾帶佛香白髪道人還
　　省記前年引去病賢良
尺一東来喚我歸衰年已迫故山期文章曹植今堪笑
却巻波瀾入小詩
　尺一(後漢書陳蕃傳尺一選舉委尚書三公注謂板/長尺一以寫詔書也蔡邕獨斷策者簡也其制)
　(長二尺短者半之其次一長一短兩編下附篆書起/年月日以命諸侯王三公三公策免亦賜䇿文體如)
　(上䇿而隸書以尺一木兩行書苑菁華韋續五十六/種書體第三十七為鶴頭書乃詔版所用漢家尺一)
　(之簡/是也)
　(愼按第一首次山谷韻第二首次少/㳺韻第三首未詳原唱何人俟再考)
　　感舊詩(并引/)
　嘉祐中予與子由同舉制䇿寓居懐逺驛時年二十
　六而子由二十三耳一日秋風起雨作中夜翛然始
　有感慨離合之意自爾宦逰四方不相見者十嘗七
　八每夏秋之交風雨作木落草衰悽然有此感盖三
　十年矣元豐中謫居黄岡而子由亦貶筠州嘗作詩
　以記其事元祐六年予自杭州召還寓居子由東府
　數月復出領汝陰時予年五十六矣乃作詩留别子
　由而去
牀頭枕馳道雙闕夜未央車轂鳴枕中客夢安得長新
秋入梧葉風雨驚洞房獨行殘月影悵焉感初凉筮仕
記懐逺謫居念黄岡一往(一作/住訛)三十年此懐未始㤀扣
門呼阿同(公自注子由/一字同叔)安寢已太康靑山暎華髮歸計
三月糧我欲自汝陰徑上潼江章想見氷盤中石蜜與
杮霜(公自注予欲請東川而/歸二物皆東川所出)憐子遇明主憂患已再嘗
報國何時畢我心久已降
　東府(宋史樞宻院與中書省對持文武二柄號為二/府東府掌文事參政佐之西府掌武事副使佐)
　(之苕溪漁隠叢話京師職事官舊皆無公廨雖宰相/執政亦僦屋而居元豐初始置東西二府于右掖門)
　(之前每府相對為四位俗謂之八位東/府與西闕角相近西府正直右掖門)出領汝陰(任/淵)
　(陳後山詩注引實録云元祐六年八月蘇軾自翰林/承旨出知潁州元和郡縣志潁州汝陰郡秦為潁川)
　(郡地漢則汝南郡之汝陰縣/晉置郡魏孝昌四年改潁州)三月糧(莊子適千里/者三月聚糧)潼
　江(劉甲人物志序唐以前稱梓潼者今之重慶稱/涪者今之綿州稱郪及廣漢者今之潼川也)
　　附子由次韻
　　還朝正三伏一再趨未央久從江海㳺苦此劍珮
　　長夢中驚和璞起坐憐老房為我沗丞轄置身願
　　并凉(公自注子瞻每欲為/國守邊顧不敢請耳)此心一自許何暇憂陟
　　岡早嵗發歸念老来未嘗㤀淵明不久仕黔婁足
　　為康家有二頃田嵗辦十口(一作/日訛)糧敎勅諸子弟
　　編排舊文章辛勤養松竹遲莫多風霜常恐先着
　　鞭獨引社酒嘗火急報君恩㑹合心則降
　
　
　
　
　
　
　
　
　
　
　
　蘇詩補註巻三十三
欽定四庫全書
　蘇詩補註巻三十四　翰林院編修查慎行撰
　古今體詩六十七首(元祐辛未八月以後合壬/申三月以前在潁州任作)
　　西湖秋涸東池魚窘甚困㑹客呼網師遷之西池
　　為一笑之樂夜歸被酒不能寐戲作放魚一首
東池浮萍半黏塊裂碧跳靑出魚背西池秋水尚涵空
舞濶摇深吹荇帶吾僚有意為遷居老守縱饞那忍鱠
縱横争看銀刀出瀺灂初驚玉花碎但愁數罟損鱗鬛
未信長堤隔濤瀨濊濊發發須臾間圉圉洋洋尋丈外
安知中無蛟龍種或恐尚有風雲㑹明年春水漲西湖
好去相㤀渺淮海
　西湖(名勝志潁州西二里有湖袤十里廣二里翳然/林木為一邦之勝歐陽公自揚移汝有都将二)
　(十四橋月換得西湖十頃秋之句秦少㳺亦/有詩云十里荷花菡蓞初我公所至有西湖)
　　附陳履常次韻
　　窮秋積雨不破塊霜落西湖露沙背大魚泥蟠小
　　魚樂髙丘覆杯水如帶魚窮不作摇尾憐公寜忍
　　口不忍鱠修鱗出水玉參差晚日搖光金破碎咫
　　尺波濤有生死安知平陸無灘瀨此身寜供刀几
　　用着意更須風雨外是間相㤀不為小濠上之意
　　誰得㑹枯魚雖泣悔可及莫待西江與東海
　　復次放魚韻荅趙承議陳敎授
擾擾萬生同一塊搶榆不羡培風背青丘已吞雲夢芥
黄河復繚(一作/繞)天門帶長譏韓子隘且陋一飽鯨魚何
足鱠東坡也是可憐人披抉泥沙收細碎逝将歸休(一/作)
(修/)八節灘又欲往釣七里瀨正似此魚逃網中未與造
物㳺數外且将新句調二子湖上秋髙風月㑹為君更
喚木腸兒脚扣兩舷歌小海
　趙承議(名令畤初字景貺東坡為改字徳麟時以承/議郎為潁州簽判按職官分紀寄禄文散官)
　(有承/議郎)陳敎授(宋史陳師道字履常一字無已彭城人/以薦起為敎授自徐移潁言者謂其進)
　(非科第罷歸久之為秘書正字魏衍後山集記云元/祐初蘇公為侍從列薦乃官之俾敎授于其鄉未幾)
　(除太學博士言者謂先生嘗謁告詣/南都見蘇公為私遂移潁州敎授)靑丘(子虚賦秋/田乎靑丘)
　(傍徨乎海外服䖍注靑/丘國在海東三百里)天門帶(泰山記登太山凡五/十餘盤經小天門大)
　(天門又云太山有秦觀峰望見長/安有周觀峰望嵩山見黄河如帶)七里瀨(元和郡縣/志釣臺在)
　(桐廬縣西三十里太平寰宇記嚴子陵釣臺下連七/里瀨亦謂之嚴陵瀨按施氏原注分七里瀨與嚴陵)
　(瀨為二/者訛)脚扣兩舷(韓愈詩撑舟昆明度雲/錦脚敲兩船呌吳歌)
　　附趙景貺次韻
　　赤手取魚如拾塊布網鳴舷攻腹背豈知激濁與
　　淸流恐懼駢頭牽翠帶居士仁心到魚鳥㑹有微
　　生化餘鱠寜容網目漏吞舟誰肯烹鮮作苛碎我
　　亦江湖釣竿手誤逐輕車從下瀨生當得意落鷗
　　邊何用封侯墮鳶外不如此魚今得所置身暗與
　　神明㑹徑須作記戒鯨鯢防有任公釣東海
　　(愼按此詩誤入後山集觀詩中悞逐輕車從下瀨/及何用封侯墮鳶外二句盖景貺以宗室子登第)
　　(屈身幕職故作此感慨語非陳履/常作也今與陳詩分别編附于後)
　　附陳履常再次韻
　　詩成落筆驥歴塊不用安西題紙背小家厚歛四
　　壁立拆東補西裳作帶堂下觳觫牛何罪太山之
　　陽人作鱠同生異趣有如此缾懸瓽間終一碎流
　　水長者公今是雨花散亂投金瀨人言充庭須此
　　輩慈觀更須容度外賜墻及肩人所視公才槃槃
　　一都㑹有憐其窮與不朽我亦牽聨書玉海
　　九月十五日觀月聴琴西湖示坐客
白露下衆草碧空巻微雲孤光為誰来似為我與君水
天浮四座河漢落酒尊使我氷雪腸不受麴糵醺尚恨
琴有絃出魚亂湖紋哀彈奏舊曲妙耳非昔聞良時失
俯仰此見寜朝昏懸知一生中道眼無由渾
　　附趙景貺次韻
　　淸湖納明月逺覽無留雲人生亦何須有酒與桐
　　君自醉寜問客一尊復一尊平生今不飲意得同
　　酣醺淸言氷玉質壊衲山水紋殫精有後悟畜耳
　　無前聞潛魚避流光飛鳥投重昏信有千丈淸不
　　如一尺渾
　　附陳履常次韻
　　公詩端王道亭亭如紫雲落世不敢學謂是詩中
　　君獨有黄太史抱杓挹其尊韻出百家上誦之心
　　已醺黄鍾毁少合大裘擯不文世事如病耳蟻鬬
　　作牛聞苦懐太史惠養豹煙雨昏後世無髙學舉
　　俗愛許渾
　　(慎按以上二首並入後/山集中今分别附編)
　　復次韻謝趙景貺陳履常見和兼簡歐陽叔弼兄
　　弟
能詩李長吉識字揚子雲端能望(一作/居)此府坐嘯獲兩
君逝將江湖去浮我(一作/此)五石尊眷焉復少留尚為世
所醺或勸莫作詩兒輩工織紋朱絃寄三歎未害俗耳
聞共尋兩歐陽伐薪照黄昏是家有甘井汲多終不渾
　坐嘯獲兩君(謂景貺履常按先生到潁州謝表云賔/主俱賢盖宗資范孟博之舊治文獻相)
　(續有晏殊歐/陽修之遺風)兒輩織紋(本集辯題詩劄子云趙君錫/賈易言臣于元豐八年題詩)
　(于揚州僧寺有欣幸先帝上仙之意臣今省憶此詩/是嵗三月六日在南京聞先帝遺詔舉哀挂服了當)
　(往常州至五月初間因往揚州竹西寺喜聞百姓謳/歌吾君之子出于至誠又是時淮浙間所在豐熟因)
　(作詩此生已覺郡無事今歳仍逢大有年山寺歸来/聞好語野花啼鳥亦欣然其時去先帝上仙已及兩)
　(月决非山寺歸来始聞之語事理明白無人不知而/君錫等輒敢挟情公然誣㒺伏乞付外施行稍正國)
　(法/)兩歐陽(按歐陽文忠四子發字伯和次奕字仲純/皆早卒次棐字叔弼次辯字季黙時丁母)
　(艱居/潁)
　　附陳履常再次韻
　　公詩周魯後曳曳垂天雲府中顧長康風味如麴
　　君非公無此客請夀兩山尊叔季大儒後偏醒亦
　　同醺心與柏石堅章成綺繡紋多難獨不補少戅
　　今無聞時與古今異智有功名昏可使百尺底不
　　作數斗渾
　　送歐陽主簿赴官韋城四首
鳯雛驥子日相髙白髪蒼顔笑我曹讀徧牙籖三萬軸
却(一作/欲訛)来小邑試牛刀
　歐陽主簿(名/憲)韋城(隋書滑臺有韋城縣元和郡縣志/東郡白馬縣東南有韋城隋開皇)
　(六年分白馬南境置韋城縣初屬汴州後屬滑州太/平寰宇記韋城在滑州東南六十里古豕韋之國)
　鳳雛驥子(杜甫入奏行竇侍/御驥之子鳳之雛)
　(慎按欒城集薛夫人墓誌有孫六人憲元祐中授滑/州韋城縣主簿宛丘集歐陽伯和墓誌男一人曰憲)
　(据此則歐陽主簿乃醉翁之孫伯和之子/也王氏注以為醉翁之子者謬今駁正)
出處年来恨不齊一尊臨水記分擕江湖咫尺吾將老
汝潁東流子却西
白馬津頭春水来白魚猶喜似江淮使君已復氷堂酒
更望重新畫舫齋
　白馬津(元和郡縣志白馬山在滑州白馬縣東北津/與縣取山為名太平寰宇記黎陽津在黎陽)
　(縣東一名白馬津史記酈食/其説沛公守白馬之津即此)氷堂酒(王氏注醉翁知/滑州有氷堂酒)
　(法按老學庵筆記云承平時滑州氷堂酒為天/下第一方德務家有其法不言始于醉翁也)
道旁垂白定沾巾正似當年綠髪新故國依然喬木在
典刑復見老成人
　　美哉一首送韋城主簿歐陽君
美哉水洋洋乎我懐先生送之子于城隅洋洋乎美哉
水我送之子至於新渡念彼嵩雒眷焉西顧之子于邁
至于白馬白馬舊邦其構維新邦人流涕畫舫之孫相
其口髯尚克似之(公自注先生/遺民之子)
　新渡(寺名見/本集)
　　　　愼按此詩施氏原注不載結句之字止一韻
　　　　疑有缺文無善本可對因題編次以俟再考
　　泛潁
我性喜臨水得潁意甚奇到官十日来九日河之湄吏
民笑相語使君老而癡使君實不癡流水有令姿遶郡
十餘里不駛亦不遲上流直而淸下流曲而漪畫舩俯
明鏡笑問汝為誰忽然生鱗甲亂我須與眉散為百東
坡頃刻復在茲此豈水薄相與我相娛嬉聲色與臭味
顚倒眩小兒等是兒戲物水中少磷緇趙陳(一本作/陳趙)兩
歐陽同參天人師觀妙各有得共賦泛潁詩
　潁水(水經注潁水東南入淮春秋楚子狩于州来次/于潁尾盖潁水之㑹淮也潁州志潁州後魏景)
　(明中設取潁水為名潁水舊自黄河項城縣界流入/州屬潁上太和等縣古語有世亂潁水濁世治潁水)
　(清之/句)
　(按劉須溪云先生泛潁詩散為百東坡頃刻復在茲/意本傳燈録慎按傳燈録良价禪師因過水覩影而)
　(悟有偈曰切忌從他覓迢迢與我疎我今獨/自往處處得逢渠渠今正是我我今不是渠)
　　附陳履常次韻
　　衝風不成寒脱木還自竒坐看白日晚起行淸潁
　　湄三穴未為得一舟不作癡路暗鳥遺音江淸魚
　　弄姿宇定怪物變意行覺舟遲公與兩公子妙語
　　含風漪但怪笑談劇莫知賓主誰得句不肯吐一
　　一見睫睂相從能幾何行樂當及茲生忍自作難
　　百憂間一嬉時尋赤眼老不探黄口兒解公頭上
　　巾一洗七年緇至潔而納汙此水眞吾師須公曉
　　二子人自窮非詩
　　六觀堂老人草書(公自注六觀取金剛經夢幻等/六物也老人僧了性精于醫而)
　　(善草書下筆有逺韻而/人莫知貴故作此詩)
物生有象象乃滋夢幻無根成斯須方其夢時了非無
泡影一失俯仰殊淸露未晞電已徂此滅滅盡乃眞吾
云(韻語陽秋/云作心)如死灰實不枯逢塲作戲三昧俱化身為
醫㤀其軀草書非學聊自娛落筆已喚周越奴蒼䑕奮
髯飲松腴剡藤玉板開雪膚逰龍天飛萬(别本作/外訛)人呼
莫作羞澁羊氏姝
　六觀堂老人(咸淳臨安志千頃廣化院内有六觀堂/武林梵志廣化院在木子巷吳越王建)
　(僧了性亦號垂慈老人精于醫善草書東坡為作詩/又按本集先生六觀堂賛云垂慈老人嘗作是觀自)
　(一至六六/生千萬)周越(東軒筆録本朝尚書郎周越以書名/于天聖景祐間然筆法軟媚無古氣)
　(韻語陽秋東坡評張顛懐素草書云張顛醉素兩秃/翁追逐世好稱書工有如市倡抹靑紅卑之甚矣至)
　(評六觀老人草書則云心如死灰實不枯逢塲作戲/三昧俱則知坡之所喜者貴于自然雕鎸而成者非)
　(所貴/也)
　　次韻劉景文見寄
淮上東来雙鯉魚巧将詩信渡江湖細看落墨皆松瘦
想見掀髯正鶴孤烈士家風安用此書生習氣未能無
莫因老驥思千里醉後哀歌缺唾壺
　烈士家風(東都事略劉平字士衡祥符人父漢凝官/至崇議使平為人任侠善弓馬舉進士為)
　(御史上書言事為丁謂所惡眞宗知其才将用之丁/謂曰平将家子知兵若使將西北可以制敵後改尚)
　(衣庫使知邠州元昊反延帥范雍召平至保安與石/元孫合趨土門轉鬬三日被執見殺曾鞏隆平集劉)
　(平景德三年進士寳元初死事延州諡壮武賜平家/信陵坊宅一區子慶孫宜孫昌孫貽孫孝孫季孫咸)
　(賜官蘇舜欽乞用劉石子弟状云臣聞黄徳和以退/軍妄奏劉平石元孫叛逆朝廷未能辨明即時以兵)
　(監圍其第及徳和巳伏辜二族未沾恩澤劉平子弟/臣雖不識聞其頗知邊事用敵西冦必有成功東都)
　(事略劉李孫傳蘇軾為兵部尚書奏言季/孫工詩能文至于忠義勇烈有平之風)
　(愼按景文劉平第六子/王氏注以為次子者訛)
　　附劉景文原作(此詩從宋文鑑采出/原題云寄蘇内翰)
　　倦壓鼇頭請左魚笑尋潁尾為西湖二三賢守去
　　非逺六一淸風今不孤四海共知霜鬢滿重陽能
　　挿菊花無聚星堂上誰先到欲傍金尊倒玉壺
　　贈朱遜之(并引/)
　元祐六年九月與朱遜之㑹議于潁或言洛人善接
　花歳出新枝而菊品尤多遜之曰菊當以黄為正餘
　可鄙也昔叔向聞鬷蔑一言知其為人予于遜之亦
　云
黄花候秋節逺自夏小正坤裳有正色鞠衣亦令名一
從人偽勝遂與天力争易姓寓非族改顔隨所令新竒
既易售粹駁宜相傾疾惡逢伯厚識眞似淵明君言我
所印世論誰敢評願君為霜風一掃紫與赬
　(困學記聞東坡詩黄花候秋節逺自夏小/正按夏小正九月榮鞠注止引月令非也)
　　　　愼按此詩施氏原本編後巻餞飲湖上之後
　　　　今据題改編
　　次韻趙景貺督兩歐陽詩破除(一作/陳)酒戒
商也哀未㤀歳月忽巳秋祥琴雖未調餘悲不敢留矧
此乃韻語未入金石流羲之生五子(一作/之)總角出銀鉤
吾家有二許下筆兩不休君言不能詩此語人信不千
鍾斯為堯百榼斯為丘陋矣陶士衡當以大白浮酒中
那有失醉則不驚鷗明當罰二子已洗兩玉舟
　祥琴(兩歐陽丁薛夫人憂時巳/免喪故引祥琴事以解之)
　　叔弼云履常不飲故不作詩勸履常飲
我本畏酒人臨觴未嘗訴平生坐詩窮得句忍不吐吐
酒茹好詩肝胃生滓汙用此較得喪天豈不足付吾儕
非二物歳月誰與度悄然得長愁為計已大誤二歐非
無詩恨子不飲故强為釂(新刻本/作嚼訛)一酌將非作愁具成
言如皎日援筆當自賦他年五君咏山王一時數
　履常不飲(任淵陳後山詩注時/後山以持律不飲酒)
　　附陳履常次韻
　　五士三不同煩公以詩訴强酒古所辭妙語神其
　　吐自念每累人舉扇毋我汙復使兩歐陽束手不
　　分付平生西方社努力須自度不憂龜九頭肯畏
　　語一誤頓悟而漸修從此辭世故公然萬金産寜
　　能一朝具兩生文章家夙記鳴蟬賦請公堅城壘
　　兵来後無數
　　臂痛謁告作三絶句示四君子
公退清閒如致仕酒餘歡適似還鄉不妨更有安心病
卧看縈簾一炷香
心有何求遣病安年来古井不生瀾祗愁戲瓦閒童子
却作冷冷一水看
　古井(孟郊詩妾心古井水波瀾誓不起白/居易詩無波古井水有節秋竹竿)戲瓦(月光/童子)
　(事詳見/楞嚴經)
小閣低窗卧宴温了然非黙亦非言維摩示病吾眞病
誰識東坡不二門
　　附陳履常次韻
　　静中有業官成集醉裏無何老是鄉丈室向来無
　　一物却須天女與拈香
　　竭澤廻波不作難未應天地起風瀾是身非有從
　　何病試下先生一着看
　　紙帳熏爐作小温狸奴白牯對㤀言更無人問維
　　摩詰始是東坡不二門
　　到潁未幾公帑已竭齋厨索然戲作
我昔在東武吏方謹新書齋厨不知春客至先愁予采
杞聊自誑食菊不敢餘歳月今幾何齒髪日向疎幸此
一郡老依然十年初夢飲本来空眞飽竟亦虛尚有赤
脚婢能烹赬尾魚心知皆夢耳愼勿歌歸歟
　公帑(王明淸揮麈後録太祖廢藩鎮命士人典州于/是置公使庫遇過客必館致供餽  無旅寓之)
　(嘆下至吏卒批支口食以濟其乏而平時士大夫造/朝不齎糧節用者猶有餘以還家近世或以州郡飭)
　(厨傳為非未解祖宗命意矣○按熈寜初行新法/減州郡公使庫錢公在宻州有杞菊賦注見前)
　　景貺履常屢有詩督叔弼季黙倡和已許諾矣復
　　以此句挑之
君家文律冠西京旋築詩壇按酒兵袖手莫輕眞将種
致師須得老門生明朝鄭伯降誰受昨夜條侯壁巳驚
從此醉翁天下樂還應一舉百觴傾(公自注文忠公贈/蘇梅詩云我亦願)
(助勇鼓旗譟其旁快哉/天下樂一釂宜百觴)
　門生(摭言李義山師令狐文公呼小趙公為郎君/于文公稱門生按東坡為醉翁門下士故云)
　　附陳履常次韻(後山集題云次韻/蘇公督兩歐陽詩)
　　吟聲正可候蟲鳴酒面猶須作老兵豈有文章妨
　　要務孰知詩律自前生向来懐璧眞成罪未必含
　　光不屢驚血指汗顔終縮手此懷端復向誰傾
　　贈月長老
天形倚一笠地水轉兩輪五帝之所運毫端棲一塵功
名半幅紙兒女浪苦辛子有折足鐺中有五合陳十年
此中過却是英特人延我地爐坐語軟意甚眞白灰如
積雪中有紅麒麟(一本作/騏驎)勿觸紅麒麟作灰維那瞋拱
手但黙坐墻壁徒諄諄今宵恨客多汗子白㲲巾後夜
當獨来不須主與賔蒲團坐紙帳自要觀我身
　天形倚笠(虞昺穹天論天形/如笠而冐地之表)維那(翻譯名義維是綱/維華言也那是梵)
　(語譯為知事亦云悦衆隋潤州刺史李海㳺命智琳/為斷事維那爾後寺立三綱謂上座維那典座也)
　　次韻答錢穆父穆父以僕得汝陰用杭越酬唱韻
　　作詩見寄
大耿疲勞已離羣小馮慈愛且當門(公自注軾本以/舎弟親嫌請郡)玉
堂不着扶犁手霜鬢偏宜畫鹿轓豪傑雖無兩王繼(公/自)
(注謂子/直深父)風流猶有二歐存(公自注謂/叔弼季黙)淸詩已入新歌舞
要使邦人識雅言
　兩王(施氏原注王子直名向弟深父名囘河南人徙/居福之侯官厯三世父兵部塟潁之汝陰遂為)
　(汝陰人皆第進士文學行義卓然一時與王介甫蘇/子容為友二公集皆有哭子直詩介甫志深父墓仕)
　(為忠武軍莭度推官知南頓縣歐陽文忠公守潁每/從深父質疑問惑後薦充館職不及用而卒此段新)
　(刻刪去今補録○又按宋史王向字子直其兄名回/字深父王明清揮麈後録王平仁宗朝侍御史三子)
　(囘字深父冋字子直向字容季俱列兩朝史儒學傳/云云据此則子直名冋不名向深父乃子直之兄亦)
　(非弟也三説不/同並存俟考)
　　韓退之孟郊墓銘云以昌其詩舉此問王定國當
　　昌其身耶抑昌其詩也来詩下語未契作此答之
昌身如飽腹飽盡還當(一作/復)飢昌詩如膏面為人作容
姿不如昌其氣鬱鬱老不衰雖云老不衰刼壞安所之
不如昌其志志一(當作/壹)氣自隨養之塞天地孟軻不吾
欺人言魏勃勇股栗向小兒何如魯連子談笑却秦師
慎(一作/謹)勿怨謗讒乃我得道資淤泥生蓮花糞壤出菌
芝賴此善知識使我枯生荑吾言豈須多冷煖子自知
　冷煖自知(傳燈録䝉山道明曰/如人飲水冷煖自知)
　　送歐陽推官赴華州監酒
我觀文忠公四子皆超越仲也珠徑寸照夜光如月好
詩眞脱兎下筆先落鶻知音如周郎議論亦英發文章
乃餘事學道探𤣥窟死為長白主名字書絳闕(公自注/熈寜之)
(末仲純父見僕于京城之東曰吾夢道士持告身授吾/曰上帝命汝為長白山主此何祥也明年仲純父殁)
傷心淸潁尾已伴白鷗没喜見三少年俱有千里骨千
里不難到莫遣歴塊蹶臨分出苦語願子書之笏
　歐陽推官(名恕按施氏原注文忠公之孫仲純父名/奕之子仲純官光禄丞早卒又按欒城集)
　(薛夫人墓志孫男六人恕/雄州防禦推官即其人也)華州監(九域志陕西永興/軍路華隂郡鎮潼)
　(軍節度所轄監一熈寜四年置鑄鐵錢/据此華州有錢監無酒監志盖失載也)四子(按歐陽/文忠公)
　(四子長名發字伯和進士出身官至權少府監丞張/文潛為作墓志次奕字仲純次棐次辯注見本巻)
　潁尾(左傳楚子狩于州来次于潁/尾注云潁水之尾在下蔡西)
　　十月十四日以病在告獨酌
翠柏不知秋空庭失摇落幽人得嘉蔭露坐方獨酌月
華稍澄穆霧氣尤清薄小兒亦何知相語翁正樂銅爐
燒柏子石鼎煑山藥一杯賞月露萬象紛酬酢此生獨
何幸風纜欣初泊誓(一作/逝)逃顔跖網行赴松喬約莫嫌
風有待漫欲戲寥廓泠然心境空彷彿来笙鶴
　澄穆(陶潛斜川詩序正/月五日天氣澄穆)
　　附陳履常次韻
　　雲月酒下明風露衣上落是中有何好草草成獨
　　酌使君顧謂客老子興不薄飲以全吾眞醉則忘
　　所樂未解飲中趣中之如狂藥起舞屢跳踉罵坐
　　失醻酢終能厭多事超然趨澹泊功名無前期山
　　林有成約身將歳華晚意與天宇廓醉醒各有適
　　短長聴鳬鶴
　　獨酌試藥玉滑盞有懐諸君子明日望夜月庭佳
　　景不可失作詩招之
鎔鉛煮白石作玉眞自欺琢削為酒杯規摹定州瓷荷
心雖淺狭鏡面良渺瀰持此夀佳客到手不容辭曹侯
天下平定國豈其師一飲至數石温克頗似之風流越
王孫詩酒屢出奇喜我有此客玉杯不徒施請君詰歐
陳問疾来何遲呼兒掃月榭扶病良及時
　曹侯(未/詳)越王孫(指趙景貺本集趙徳麟字説云余自/禁林出守汝南始與越王之孫華原)
　(公之子簽書/君令畤逰)
　　附陳履常次韻
　　仙人棄餘糧玉色巳可欺小試換骨方價重十氷
　　瓷灌以長白虹渺若江海瀰浮之端不惡舉者亦
　　何辭但愧聞道晚早從雁門師律部無明文可復
　　時中之汝陽佳少年三斗亦出奇家有持杯手兩
　　好當一施風吹酒面灰月度杯心遲百年容有命
　　一笑當須時
　　歐陽季黙以油烟墨二丸見餉各長寸許戲作小
　　詩
書窗拾輕煤拂(别本/作佛)帳掃餘馥辛勤破千夜收此一寸
玉癡人畏老死腐朽同草木欲將東山松湼盡南山竹
墨堅人苦脆未用嘆不足且當注蟲魚莫草三千犢
　墨丸(晁以道墨經凡丸劑不可不熱又病于熱急手/為光劑緩手為皴劑一丸即成不利于再葉夢)
　(得云兩漢間稱墨多/言丸魏晋以後稱螺)拾輕煤(墨經凡墨膠為大有上/等煤而膠不如法墨亦)
　(不佳如得膠法雖次煤能成善墨古用立煤髙丈餘/其竈寛腹小口不出突于竈面覆以五斗甕又盖以)
　(五甕每層塗泥宻約甕中/煤厚住火以雞羽掃之)東山松(墨經兖沂登宻之/間總謂之東山自)
　(昔東山之松色澤肥膩/性質沈重品推上上)
　　明日復以大魚為饋重二十斤且求詩故復戲之
漢廷九尺人誰似老方朔那將一寸金令足三冬學餉
魚欲自洗鱗尾生卓犖我是騎􁵞手聊堪充鹿角
　(愼按此詩上四句從前一首生来合觀/二章乃見作者之意所謂以文滑稽也)
　　和趙景貺栽檜
汝隂多老檜處處屯蒼雲地連丹砂井物化靑牛君時
有再生枝(公自注潁之靈/壇觀有再生檜)還作左紐紋王孫有古意書
室延淸芬應憐四孺子不墮凡木羣體備松柏姿氣含
芝术薰初扶鶴立骨未出龍纒筋巢根白蟻亂網葉秋
蟲紛乃知蔽芾初甚要封殖勤他年皮三寸狐䑕了不
聞
　左紐紋(太平寰宇記譙縣太淸宫有左紐檜范文正/太清宫九咏序左紐檜其一也石曼卿詩注)
　(引太淸記云老子手植/此檜根株枝幹皆左紐)
　　附陳履常作(後山集題和/徳麟植檜)
　　種木待成材聊為十年事日中趨百里寜問萬牛
　　費植檜三尺强已有凌雲氣生世能幾何擬作千
　　歳計衆人笑拍手君子用其意蕭蕭孤竹君㤀言
　　理相契名以金石交椿楊豈奴婢緬懐萬仞顚千
　　丈鬱蒼翠蟠根泉石底用意霜雪外寜須大厦材
　　坐待斤斧至散為風雨聲宻作牛馬蔽
　　葉待制求先墳永慕亭詩
靈區有異産化國無潛珍承平百年間簪纓半齊民建
溪富奇偉葉氏初隠淪森然見(别本作/下訛)喬木其下維德
人佳哉鬱葱葱氣若鳳與麟聯翩出儒將豈惟十朱輪
新松無鹿觸舊柏有烏馴待公歸上冡泪葉乃肯春
　葉待制(名康直字景温擢進士知秦州自/直龍圗閣進待制注詳施氏原本)
　　與趙陳同過歐陽叔弼新治小齋戯作
江湖渺故國風雨傾舊廬東来三十年愧此一束書尺
椽亦何有而我常客居羡君開此室容膝眞有餘拊牀
琴動摇弄筆窗明虛後夜龍作雨天明雪塡渠(公自注/時方禱)
(雨龍祠作此句時星斗燦然/四更風雨大至明日乃雪)夢回聞剝啄誰乎(一作/呼)趙
陳予添丁走沽酒通德起挽蔬主孟當㗖我玉鱗金尾
魚一醉㤀其家此身自籧篨
　小齋(名息齋見/後山集)主孟(國語注云孟一作盍史記吕后/本紀注引此句作主盍索隠曰)
　(盍者且也言/且㗖我物)
　　附陳履常次韻(後山集題和蘇公/題歐陽叔弼息齋)
　　行者悲故里居者愛吾廬生須着錐地何賴汗牛
　　書丈室八尺牀稱子閉門居百為㑹有還一足不
　　願餘紛紛㓜老間失得了懸虛客在醉則眠聴我
　　莫問渠論勝已絶倒句妙方愁予竹几無留塵霜
　　畦有餘蔬相從十五年不為食有魚時須一俯仰
　　君可貸籧篨
　　聚星堂雪(并引/)
　元祐六年十一月一日禱雨張龍公得小雪與客㑹
　飲聚星堂忽憶歐陽文忠公作守時雪中約客賦詩
　禁體物語于艱難中特出奇麗爾来四十餘年莫有
　繼者僕以老門生繼公後雖不足追配先生而賔客
　之美殆不減當時公之二子又適在郡故輙舉前令
　各賦一篇
窗前暗響鳴枯葉龍公試手初行(一本作/行初)雪暎空先集
疑有無作態斜飛正愁絶衆賓起舞風竹亂老守先醉
霜松折恨無翠袖㸃横斜袛有微燈照眀滅歸来尚喜
更鼓永(一作/暗)晨起不待鈴索掣未嫌長夜作衣稜却怕
初陽生眼纈欲浮大白追餘賞幸有回飈驚落屑糢糊
檜頂獨多時厯亂瓦溝裁一瞥汝南先賢有故事醉翁
詩話誰續説當時號令君聴取白戰不許持寸鐵
　聚星堂(名勝志歐陽文忠公守潁時于州治起聚星/堂與候官王囘深父臨江劉攽貢父州人常)
　(秩夷甫六安焦千之伯/强為日夕燕㳺之所)眼纈(庾信𢷬衣詩花須碎眼/纈李賀詩龜甲屏風醉)
　(眼纈苕溪漁隠叢話東坡詩却怕初陽生眼纈/不獨醉眼可言也按説文纈結也増韻文繒也)
　　附歐陽文忠公原作(皇祐二年在潁州作玉月梨/梅練絮白舞鵞鶴銀等字皆)
　　(請勿/用)
　　新陽力㣲初破蕚客陰用壯猶相薄朝寒稜稜風
　　莫犯暮雪緌緌止還作驅馳風雲初慘淡炫晃山
　　川漸開廓光芒可愛初日照潤澤終為和氣爍羙
　　人髙堂晨起驚幽士虛牕静聞落酒爐成徑集缾
　　罌獵騎尋踪得狐貉龍蛇掃處斷復續猊虎團成
　　呀且攫共貪終歳飽麰麥豈恤空林饑鳥雀沙墀
　　朝賀迷象笏桑野行歌没芒屩乃知一雪萬人喜
　　顧我不飲胡為樂坐看天地絶氛埃使我胸襟如
　　洗瀹脱遺前言笑塵雜搜索萬象窺㝠漠潁雖陋
　　邦文士衆巨筆人人把矛槊自非我為發其端凍
　　口何由開一噱
　　歐陽叔弼見訪誦陶淵明事嘆其絶識既去感慨
　　不已而賦此詩
淵明求縣令本緣食不足束帶向督郵小屈未為辱翻
然賦歸去豈不念窮獨重以五斗米折腰營口腹云何
元相國萬鍾不滿欲胡椒銖兩多安用八百斛以此殺
其身何啻鵲抵玉往者不可悔吾其反自燭
　(按何薳春渚紀聞云薳嘗得東坡先生詩藁其和叔/弼詩云淵明為小邑繼圈去為字改作求字又連塗)
　(小邑二字作縣令字凡二改乃成今句至胡椒銖兩/多安用八百斛初云胡椒亦安用乃貯八百斛若如)
　(初語未免後人訾議又知雖大手筆不以一時筆快/為定而憚于屢改也又按黄山谷䟦云東坡在潁州)
　(因歐陽叔弼讀元載傳嘆淵明之智遂作此詩淵明/隠約栗里柴桑之間或飯不足也顔延年送錢二十)
　(萬即日盡送酒家與蓄積不知紀極至藏胡椒八百/斛者相去逺近豈直睢陽蘇合丸與蜣蜋糞丸比哉)
　　喜劉景文至
天明小兒更(平/)傳呼髯劉已到城南隅尺書眞是髯手
迹起坐熨眼知有無今人不作古人事今世有此古丈
夫我聞其来喜欲舞病自能起不用扶江淮旱久塵土
惡朝来淸雨濯鬢須相看握手兩(一作/乃訛)無事千里一笑
毋乃迂平生所樂在吳㑹老死欲葬杭與蘇過江西来
二百日冷落山水愁吳(一作/吾)姝新堤舊井各無恙參寥
六一豈念吾别後新詩巧摹寫袖中知有錢塘湖
　　禱雨張龍公既應劉景文有詩次韻
張公晚為龍抑自龍中来伊昔風雲㑹咄嗟潭洞開精
誠茍可貫賔主眞相陪洞簫振羽舞白酒浮雲罍言從
闗州妃逺去焦氏臺傾倒瓶中雨一洗麥上埃破旱不
論功乗雲却空囘嗟龍與我輩用意豈逺哉使君今子
義英氣冠東莱笑説龍為友幽明莫相猜
　張龍公(揮麈後録東坡撰昭靈侯廟碑南陽張公諱/路斯潁上人也云云米元章作辨名志刻于)
　(後云張名路當是句讀斯潁上人也唐人文贅多如/此明淸比仕寜國因民訟度地四至有宣城令張路)
　(斯祠堂基坡碑言侯嘗仕宣城/令則名路斯無疑元章訛矣)焦氏臺(集古録自景/龍以来潁人)
　(世祠之于焦氏臺乾寜中刺史王敬蕘始大其廟熙/寜中司封郎中張徽奏乞爵號詔封昭靈侯妻石氏)
　(柔應夫人本集昭靈廟碑略云廟有五穴往往見變/異出雲雨元祐六年秋旱郡守蘇軾迎致其骨于西)
　(湖之行祠禱/焉其應如響)龍為友(漢書禮樂志天馬/歌今安匹龍為友)
　　劉景文家藏樂天身心問答三首戲書一絶其後
淵明形神自我樂天身心相物而今月下三人他日當
成幾佛
　成幾佛(楞嚴經身眼兩覺應有二知即汝一身應成/兩佛舊注引謝靈運傳中語恐非作者本意)
　(按周公謹曰淵明詩不以死生禍福動其心泰然委/順乃得神之自然釋氏所謂斷常見者也樂天詩則)
　(以心為吾身之君而身乃心之役也坡翁從而賦六/言云云然二公之説雖不同皆祖列子力命篇之論)
　(力謂命曰若之功奚似我命曰汝何功于物而欲比/朕力曰夀夭窮逹貴賤貧富我力之所能也命遂歴)
　(陳彭祖顔淵仲尼殷紂季札田恒夷齊季氏若是汝/力之所能奈何夀彼而夭此窮聖而逹逆賤賢而貴)
　(愚貧善而富惡耶力曰此則若之所制耶命曰既謂/之命奈何有制之者朕直而推之曲而任之自夀自)
　(夭自窮自逹自貴自賤自貧自富朕豈能識之/哉此即淵明神釋所云大鈞無私力之論也)
　　西湖戲作
一士千金未易償我從陳趙兩歐陽舉鞭拍手笑山簡
祇有并州一葛强
　　附陳履常次韻(後山集題云次韻/蘇公竹間亭絶句)
　　竹裏髙亭燈燭光今年復得杜襄陽倐看老盖千
　　年後更想霜林百尺强
　　送歐陽季黙赴闕
先生豈止一懐祖郎君不減王文度膝上幾日今白鬚
令我眼中見此父汝南相從三晦朔君去苦早我来暮
霜風凄𦂳正脱木潁水清淺可立鷺莫辭白酒瀉香泉
已覺扁舟掠新渡坐看士衡執别手更遣夢得出奇句
郎君可是筦庫人乃使騄驥隨蹇步置之行矣無足道
賢愚豈在遇不遇
　先生(謂醉/翁)士衡(謂季黙之/兄叔弼)夢得(謂劉/景文)筦庫(禮記所舉/于晋國筦)
　(庫之士七十有餘家施氏注改竄經文今/駁正時季黙以宣徳郎監澶州酒税故云)
　　用前韻作雪詩留景文
萬松嶺上黄千葉載酒年年踏松雪劉郎去後誰復来
花下有人心斷絶東齋夜坐搜雪句兩手龜拆霜須折
無情豈亦畏嘲弄穿簾入戸吹燈滅紛紛兒女争所似
碧海長鯨君未掣朝来雲漢接天流顧我小詩如㸃纈
歐陽趙陳在户外急掃庭中鋪木屑交游雖似雪柏堅
聚散行作風花瞥晴光融作一尺泥歸有何事眞無説
泥乾路穏放君去莫倚馬蹄如踣鐵
　(按長公外紀元祐五年東坡守錢塘景文為東南将/領佐公開西湖日由萬松嶺以至新堤故在潁州和)
　(詩云/云)
　　和劉景文見贈
元龍本志陋曹吳豪氣崢嶸老不除失路今為噲等伍
作詩猶似建安初西来為我風黧面獨卧無人雪縞廬
留子非為十日飲要令安世誦亡書
　　和劉景文雪
占雨又得雪龜寜欺我哉似知我輩喜故及醉中来童
子愁氷硯佳人苦膠(去/聲)杯那堪李常侍入蔡夜銜枚
　　次前韻送劉景文
白雲在天不可呼明月豈肯留庭隅怪君西行八百里
淸坐十日一事無路人不識呼尚書但見凛凜雄千夫
(公自注君一馬兩僕率然相訪/逆旅多呼尚書意謂君都頭也)豈知入骨愛詩酒醉倒
正欲蛾眉扶一篇向人寫肝肺四海知我霜鬢須(公自/注君)
(前有詩見寄云四海共知/霜鬢滿重陽能挿菊花無)歐陽趙陳皆我有豈謂夫子
駕復迂爾来又見三黜栁共此煖熱飱(一作/餐)氊蘇酒肴
酸薄紅粉暗祇有潁水淸而姝一朝寂莫風雨散對影
誰念月與吾(公自注郡中日與歐陽叔弼趙景貺陳履/常相從而景文復至不數日栁戒之亦見)
(過賔客之盛頃所未有然又/數日叔弼景文戒之皆去矣)何時歸帆泝江水春酒一
變甘棠湖(公自注景文近卜/居九江近甘棠湖)
　甘棠湖(九江志甘棠湖唐長慶二年刺史李渤徑湖/心為堤長七百步以利行旅立斗門以蓄水)
　(勢人以比甘棠李翺為作銘太白詩/此江若變作春酒壘麴便築糟丘臺)
　(慎按公自注中栁戒之周益公詩/話作成之筆畫相似未詳孰是)
　　以屏山贈歐陽叔弼
漫郎天骨清生與世俗異學道新有得為貧聊復仕每
于紅塵中嘗起靑霞志屏山輒贈子莫遣汙簪珥寓目
紫翠間安眠本非睡夢中化為鶴飛入長松寺
　漫郎(唐書元結傳人以為浪者/亦漫為官乎呼為漫郎)
　　新渡寺席上次趙景貺陳履常韻送歐陽叔弼比
　　来諸君唱和叔弼但袖手旁觀而已臨别忽出一
　　篇頗有淵明風致(别本作/製訛)坐皆驚嘆
神屠不目全妙額惟粧半更刀乃族庖倚市必醜悍平
生魏公籌忽斵郢人墁詩書亦何用適道須此館多言
雖數窮微中或排難子詩如清風翏翏發将旦胡為久
閉匿綺語眞自患許時笑我癡隔屋相詠嘆竟識彦道
不絶呌呼百萬清朝固多士入門子皆冠莫言清潁水
從此隔河漢異時我獨来得魚楊栁貫持歸不忍食尺
素解凄斷中有淸圎句銅丸飛柘彈春愁結凌澌正待
一笑泮百篇儻寄我呻吟鄭人緩
　(按陳後山集中失去/此題原作無從采録)
　　次韻趙景貺春思且懐吳越山水
歳華来無窮老眼久矣静春風如繫馬未動意先騁西
湖忽破碎鳥落魚動鏡縈城理枯瀆放閘起膠艇願君
營此樂官事何時竟(公自注清河西湖/三閘督君成之)思吳信偶然出
處付前定飄然不繫舟乗此無盡興醉翁行樂處草木
皆可敬明朝㳺北渚急掃黄葉徑白酒眞到齊紅裙已
放鄭(公自注酒尚有香泉一壺/為樂全先生服不作樂也)
　　附陳履常次韻
　　吳山那可説已覺心耳静忍事如忍欲可遏不可
　　騁人生如此耳黄白滿朝鏡寜懐升斗禄不理東
　　南艇君從湖上歸頗説寒事竟沙草柔動色溪喧
　　魚不定煩君金玉句無作江湖興君詩如静女妙
　　絶人所敬不受風雨秋下有桃李徑試寫孤竹君
　　名成三絶鄭
　　次韻陳履常張公龍潭
明經(一本作/經眀)宣城宰家此百尺瀾鄭公(一作/翁)不量力敢
以非意干𤣥黄雜兩戰絳靑表雙蟠烈氣斃强敵仁心
惻饑寒精誠禱必赴茍簡求亦難蕭條麥麰枯浩蕩日
月寛念子無吏責十日勤(一作/勒)征鞍春蔬得雨雪少助
先生槃龍不憚往来而我獨宴安閉閤黙自責神交淸
夜闌
　龍潭(潁州志張路斯蜕骨處名龍池在潁上縣治西/南四十里淮潤鄉本集昭靈廟碑云廟有五穴)
　(往往見變異出雲氣或投器穴中則見于池/近歳有得蜕骨于池金聲玉質輕重不常)
　(慎按施氏原注先生嘗自書此詩後題云元祐六年/十一月某日蘇軾書墨蹟今藏吳興向氏此段新刻)
　(本刪去今依/原本補録)
　　附陳履常原作
　　淸淵下無際落曰廻風瀾凜然毛髪直敢以笑語
　　干陂陀百尺臺葱翠萬木蟠驚飈振積葉淸霜作
　　朝寒水旱或有差精禱神其難魚龍同一波信有
　　水府寛向来三日雨賴子一據鞍何以報嘉惠寒
　　𤓰薦金盤萬口待一飽歸卧神亦安猶須雪三尺
　　盛意莫得闌
　　小飲西湖懐歐陽叔弼兄弟贈趙德麟陳履常(本/)
　　(竹間亭小酌懐叔弼/季黙兼呈景貺履常)
歳暮自急景我閒方緩觴歡飲(一作/餘)西湖晚步轉北渚
長地坐略少長意行無澗岡久知薺麥靑稍喜榆栁黄
盎盎春欲動㶑㶑夜未央水天鷗鷺静月露(一作/霧)松檜
香撫景方晼晚(一作/婉娩)懐人重凄凉豈無一老兵坐念兩
歐陽我意正麋鹿君材亦珪璋此㑹不可再此歡不可
㤀
　緩觴(杜甫詩急觴/為緩憂心𢷬)北渚(宋名臣言行録晏元獻守潁/州築室北渚以臨西溪名淸)
　(漣/閣)
　(慎按施氏原注潼川黄掞以公眞迹刻于婺倅聴事/集本歡飲西湖晚作醉飲西湖晚此㑹不可再作此)
　(㑹恐難久皆以眞迹為是此段/新刻刪去今補録以存其舊)
　　附陳履常次韻
　　至音有遺韻小飲不盡觴坐待竹間月奈此雲影
　　長起行林下路散䇿踰平岡破眼一枝春着意千
　　葉黄暄寒㑹有分蜂蝶来無央鳥語帶餘寒竹風
　　囘妙香緬想兩公子(以下後山集/脱十三字)朝陽斯人班馬
　　後如圭復如璋相逢了無得佳處每難㤀
　　蠟梅一首贈趙景貺
天工(一作/公)㸃酥作梅花此有蠟梅禪老家蜜蜂采花作
黄蠟取蠟為花亦其物天工變化誰得知我亦兒戲作
小詩君不見萬松嶺上黄千葉玉蕋檀心兩竒絶醉中
不覺度千山夜聞梅香失醉眠歸来却夢尋花去夢裏
花仙覔奇句此間風物屬詩人我老不飲當付君君行
適吳我適越笑指西湖作衣缽
　蠟梅(方回瀛奎律髓注云先是未有蠟梅之號元祐/中蘇黄在朝始定名山谷有蠟梅詩自書詩後)
　(云京洛間有一種花香氣似梅亦五出類女工撚蠟/所成京洛人因謂蠟梅木身與葉乃類蒴藋本草黄)
　(梅花有三種以檀香梅為第一花宻/而香濃色深黄宋時皆稱黄梅花)檀心(冷齋夜話/蠟梅色黄)
　(白酷似蜜脾檀心為上磬口次/之以子種出不經接者又次之)
　　附陳履常次韻
　　化人乃作(後山集/脱二字)花何年落子空王家羽衣霓裳
　　涴香蠟從此人間識尤物青𤨏諸郎却未知天公
　　下取仙翁詩烏丸雞距寫玉葉却怪寒花未淸絶
　　北風驅雪度闗山把燭看花夜不眠明朝詩成公
　　亦去長使詩仙誦佳句湖山洵美更負人已覺西
　　湖屬此君坐想明年吳與越行酒賦詩聴擊缽
　　送王竦朝散赴闕
我家衡山公(公自注伯父為衡山日/與君相知有送行詩)淸而畏人知臧否
不出口黙識如蓍龜擢子拱把中云有驥騄姿胡為三十
載尚作窮苦詞丈(一作/文非)人不妄語未效此何疑朅来淸
潁上泪濕中郎詩怪我一年長而作十年衰同時幾人
在豈敢怨白髭願君(一作/言)指松柏永與霜雪期
　朝散(職官分紀寄禄文散官有朝散大夫朝散郎梁/溪漫志六曹郎中中行為朝散大夫貟外郎中)
　(行及起居舎/人為朝散郎)衡山公(本集廷評行狀公諱序生三子/長曰澹次曰渙次曰洵澹不仕)
　(早卒渙以進士得官欒城集伯父墓表公/名渙舉進士從祥符縣移知衡州耒陽)
　　次韻致政張朝奉仍招晚飲(一本/作食)
掃白非黄精輕身豈胡麻怪君仁而夀未覺生有涯曽
經丹化米親授棗如𤓰雲蒸作霧楷火滅噀雨巴自此
養鉛鼎無窮走河車至今許玉斧猶事蕚綠華(公自注/君曾見)
(永州何仙姑得藥餌之人疑其以此夀/也故有丹化米蕚綠華之句皆女仙事)我本三生人疇
昔一念差前生(一作/身)或草聖習氣餘驚蛇儒臞謝赤松
佛縛慚丹霞時時一篇出擾擾四座譁清詩得可驚信
美辭多夸回車入官府治具隨貧家萍虀與豆粥亦可
成咄嗟
　　閻立本職貢圖
貞觀之德來(一作/表)萬邦浩如滄海吞河江音容傖(一作/獊)
獰服竒厖横絶嶺海逾濤瀧珍禽瑰産争牽扛名王解
辮却盖幢粉本遺墨開明窗我喟而作心未降魏徴封
倫恨不雙
　閻立本(唐朝名畫録閻立本太宗朝位居宰相與兄/立德齊名一日太宗幸𤣥武湖見鸂鵣召立)
　(本圗之左右誤云宣畫師立本大/耻之遂絶筆戒子弟勿令學畫)職貢圗(洪景盧云/汲冡周書)
　(七十篇所載事物為過實王㑹篇皆大㑹諸侯及四/夷事所紀四夷國名頗古奥獸畜亦奇崛唐太宗時)
　(逺方諸國来朝貢者甚衆服裝詭異顔師古請圗以亦/示後韻語陽秋云世傳職貢圗立本所畫東坡作詩)
　(云云按朱景元畫録謂職貢圗乃其兄立德所作立/本所畫諸國王粉本爾又按施氏原注引譚賔録亦)
　(云命尚書閻立德畫為職貢圗/新刻本改作立本今為考正)
　　次韻王滁州見寄
斯人何似似春雨歌舞農夫怨行路君看永叔與元之
坎軻一生遭口語兩翁當年鬢未絲玉堂揮翰手如飛
敎得滁人解吟咏至今里巷嘲輕肥君家聯翩盡卿相
獨来坐嘯溪山上笑捐浮利一雞肋多取淸名幾熊掌
丈夫自重貴難售兩翁今與靑山久後来太守更風流
要伴前人作詩瘦我倦承明苦求出到處遺蹤尋六一
憑君試與問琅邪許我来游莫難色
　王滁州(名詔字景猷本集䟦醉翁亭記後云醉翁亭/記初刻字褊淺恐不能逺滁人欲大之元祐)
　(六年軾為潁州因滁守王君詔之請遂不能辭云云/困學紀聞吳築涂塘晉兵出涂中涂音除即六合瓦)
　(梁堰水曰滁河南唐于滁水上立清流闗元和郡縣/志滁州即涂中太平寰宇記淮南道滁州因水為名)
　(滁河在清流縣東三里源自廬/州来東南流至六合縣入江)兩翁(按宋史慶厯中/歐陽修落龍圗)
　(閣以右正言出知滁州王禹偁字元之鉅野人第進/士以左司諫知制誥後為翰林學士孝章皇后崩禹)
　(偁言后嘗母儀天下當用舊典坐訕謗/落職知滁州後移守黄州卒年四十六)解吟咏(劉禹/錫詩)
　(化得邦人解吟咏/如今縣令亦風流)聫翩卿相(施氏原注景猷祖化基/伯舉正再世參知政事)
　(父舉元天章閣待制故有聫翩盡卿相/之句舊注在題下新刻刪去今補録)琅邪(元和郡/縣志晋)
　(平吳琅邪王伷出涂中孫皓送璽至此因以名之山/下有琅邪溪太平寰宇記琅邪山在清流縣西南十)
　(二/里)
　　趙景貺以詩求東齋榜銘昨日聞都下寄酒来戲
　　和其韻分一壺作潤筆也
王孫天麒麟眸子奥而澈囊空學逾富屋陋人更傑我
老書益放筆落座争掣欲求東齋銘要飲西湖雪長缾
分未到小硯乾欲裂不似淳于髠一石要燭滅
　　洞庭春色(并引/)
　安定郡王以黄甘釀酒謂之洞庭春色色香味三絶
　以餉其猶子德麟德麟以飲余為作此詩醉後信筆
　頗有㳫拖風氣
二年洞庭秋香霧長噀手今年洞庭春玉色疑非酒賢
王文字飲醉筆蛟(一作/龍)蛇走既醉念君醒逺餉為我夀
缾開香浮座盞凸光照牖方傾安仁􁚐莫遣公逺嗅(公/自)
(注明皇食柑凡千餘枚皆闕一瓣問進柑/使者云中途嘗有道士嗅之盖羅公逺也)要當立名字
未用問升斗應呼釣詩鈎亦號掃愁帚君知蒲萄惡正
是嫫母黝須君灩海杯澆我談天口
　安定郡王(岳珂媿郯録神宗嘗念開創之烈于藝祖/燕秦二王之後詔推一人裂土王之從祀)
　(郊廟韓琦以為疑天下心不可乃用近屬封郡王之/制以應詔以宗室世凖為安定郡王又按施氏原注)
　(安定郡王名世凖字君平祗畏端恪内恕外嚴自燕/王以来子孫數百人君平為之長無敢少越繩檢一)
　(時翕然稱之間與學官講繹經書時以保静軍留後/為安定郡王元祐八年薨詩中所云賢王指世凖也)
　　附陳履常次韻
　　洞庭木奴秋寸絲不挂手来輸步兵厨釀作靑田
　　酒王家玉東西未覺歳華走方從羅浮山已作南
　　陽夀還將甕頭春慰予雪入牖我方縛禪律一舉
　　煩屢嗅東坡酒中仙醉墨燦星斗詩成以示我千
　　金須敝帚何曾尊爼間着客面黧黝定須笑羙人
　　蘸甲不濡口
　　送路都曹(并引/)
　乖崖公在蜀有録曹參軍老病廢事公責之曰胡不
　歸明日參軍求去且以詩留别其略曰秋光都似宦
　情薄山色不如歸意濃公驚謝之曰吾過矣同僚有
　詩人而我不知因留而慰薦之予幼時聞父老言恨
　不問其姓名今都曹路公以小疾求致仕予誦此詩
　留之不可乃采前人意作詩送之并邀趙德麟陳履
　常同賦一篇
積雪困桃李春心誰為容淮光釀山色先作歸意濃我
亦倦㳺者君恩繫疎慵欲留耿介士伴我衰遲蹤吏課
升斗積崎嶇等鉛舂那将露電身坐待收千鍾結髪空
百戰市人看先封(别本作/鋒訛)誰能搔白首抱闗望夕烽子
意諒已成我言寜復從恨無乖崖老一洗芥蔕胸我田
荆溪上伏臘亦麤供懐哉江南路㑹作林下逢
　路都曹(名糺丹陽人見陳後山集又宋史職官/志軍州諸曹官録事參軍居首稱都曹)
　　附陳履常作
　　身退不待年意足不願餘寜聞有餘論但問我何
　　如才名四十載盛氣盖諸儒獨無出水力竟與黿
　　鼉俱晚為府中掾直前不趦趄何曾愧俯仰頗亦
　　困囁嚅有粟尚可餬有酒尚可娛一朝脱章綬用
　　意不躊躇富貴亦何有惜君寜挽裾人生一世間
　　僅得還其軀謝公江海人此計竟亦踈千金一大
　　錢二子雙明珠妙語發幽光東坡為欷歔不知兩
　　疏去能亦有此無聊為三徑資從此並門居
　　次韻陳履常雪中(一本無雪/中二字)
可憐擾擾雪中人飢飽終同寓一塵老檜作花眞强項
凍鳶儲肉巧謀身忍寒吟咏君堪笑得暖讙呼我未貧
坐聴屐聲知有路擁裘来看玉梅春
　(按趙德麟侯鯖録云元祐六年冬汝陰久雪人飢一/日天未明東坡先生簡召議事曰某一夕不寐念潁)
　(人之飢欲出百餘千造炊餅救之老妻謂某曰子昨/過陳見傅欽之言簽判在陳賑濟有功不問其賑濟)
　(之法某遂相招令畤面議曰巳備之矣今細民之困/不過食與火耳義倉之積榖數千石便可支散以救)
　(下民作院有炭數萬稱酒務有柴數十萬稱依元價/賣之可濟中民先生曰吾事濟矣遂草放積欠賑濟)
　(奏陳履常有詩先生次韻有可/憐擾擾雪中人之句為是故也)
　　附陳履常原作(後山集題云連日大雪以疾作不/出聞蘇公與德麟同登女郎臺)
　　掠地衝風敵萬人蔽天宻雪幾微塵漫山塞壑疑
　　無地投隙穿帷巧致身暎積讀書今已老閉門髙
　　卧不緣貧遥知更上湖邊寺一笑潛囘萬室春(自/注)
　　(是日賜/柴米)
　　附趙徳麟次韻(此詩從侯/鯖録采出)
　　坎壈中年坐愛人老来貂鼎視埃塵鐵霜帶面惟
　　憂國機穽當前不為身發廩已康諸縣命蠲逋一
　　洗幾年貧歸来又捧寛民詔不愧毫端爾許春
　　(慎按趙德麟在潁州與先生唱酬之什不減履常/惜多不傳舊從侯鯖録得此詩録置箧笥後撿施)
　　(氏原本陳趙二篇並載注/中多被新刻刪去今補録)
　　二鮮于君以詩文見寄作詩為謝
我懐元祐初圭璋滿清班維時南隆老奉使獨未還迂
叟向我言青齊歳方艱斯人乃德星遣出虛危間(公自/注温)
(公謂余曰子駿福星也/京東人困甚且令往彼)召用既晚矣天命良復慳一朝
失老驥寂寞空帝閑至今清夜夢枕衾(一作/簟)有餘潸(一/作)
(清/)喜聞二三子結髪師閔顔髙論邈河漢清詩鳴珮環
遥知三日雪積玉埋崧山誰念此幽桂坐䝉榛與菅故
人在潁尾投詩清泠灣
　二鮮于君(淮海集鮮于子駿行狀男五人一早卒頡/偃師縣尉羣鳳州司法參軍綽承務郎一)
　(未仕皆有學行而頡尤自立士/大夫稱之云云二君未詳孰是)南隆(方輿勝覽唐時/魯滕二王皆鎭)
　(閬州以衙宇卑陋遂修餙宏/大之擬于宫苑謂之隆苑)奉使(東都事略鮮于侁/傳神宗朝侁為利)
　(州路轉運使又為京東轉運使所代吳居厚以掊歛/虐下侁繼之務為寛大司馬光云子駿一路福星云)
　(云/)虛危間(漢書地理志齊地虛危之分野東有淄川/東莱琅邪髙宻膠東南有泰山城陽北有)
　(千乘清河西有濟南平原皆齊分也/清類天文分野之書女虛危齊分野)召用(鮮于子駿/行状二聖)
　(臨御召還為太常少卿東都事略本傳云元祐中召/為太常少卿拜左諫議大夫除集賢修撰出知陳州)
　(卒年六/十九)崧山(行狀子駿塟潁昌府陽翟縣按嵩/山在陽翟縣界其諸子必家于此)
　　次韻趙德麟雪中惜梅且餉柑酒三首
千花未分出梅餘遣雪摧殘計已疎卧聞㸃滴如秋雨
知是東風為掃除
閬苑千葩暎玉宸人間只有此花新飛霙要欲(一本作/欲要)
先桃李散作千林火迫春
蹀躞嬌黄不受鞿東風暗與色香歸偶逢白墮争春手
(一作/酒)遣入王孫玉斚飛
　　和陳傳道雪中觀燈
新年樂事嘆何曾閉閤燒香一病僧未忍便傾澆别酒
且来同看照愁燈潁魚躍處新亭近湖雪消時畫舫升
祗恐尊前無此客清詩還有士龍能
　陳傳道(施氏原注名師仲履常之兄家/居彭城履常在潁傳道来訪)士龍(指履/常也)
　　閱世堂(一作/亭)詩贈任仲微
任公鎭西南嘗贈繞朝策當時若盡用善陣無赫赫凄
凉十年後邪正久已白却留封德彞天意眇難測象賢
眞驥種號訴甘百謫豈云報私仇(一本作/仇讐)禍福指絡脉
言才食舊德但恐里門窄傷心千騎歸贈印黄壤隔惟
有亭(一作/庭)前檜閱世不改色千年與井在記此王粲宅
　任仲微(淮海集任師中墓表子二人/大節大防仲微大防字也)却留封德彝(按/墓)
　(表師中在瀘州為納溪砦互市毆殺夷人事公意主/招撫而轉運判官意與公異專為攻討之計公争之)
　(勿能得嘆曰邉患自此始矣其後乞弟果反如公所/料云云愚按師中久已下世而轉運判官此時想尚)
　(無恙故詩用封德彞事反言以譏/之墓表不載運判姓名俟再攷)象賢(漢書王嘉傳/注象賢者象)
　(其先祖父/之賢者)
　　附子由作(欒城集題云蔡/州任氏閱世堂)
　　朱君長桐鄉死食桐鄉社吏民安君德君亦愛其
　　下遺言於斯葬存殁勿相捨自知得民深千載誰
　　似者任君治新息寛惠洽鰥寡強梁順敎詔桴鼓
　　不鳴野三年去復還園木裁拱把居人敬閭巷禽
　　鳥依屋瓦蒼然百尺檜直幹任大厦相要勿翦伐
　　令尹昔所舎
　　(按子由集中又有閱世亭前古檜詩云人言此樹/三百年未知昔是何人植君家大夫老不遇一生)
　　(使氣未嘗屈没身不復歸故里遺愛自知懐舊邑/此翁此檜兩相似相與閱世何終極云云詩長不)
　　(具録因兩公詩尾俱及檜/事聊摘數語以資援証)
　　新渡寺送任仲微
春陰欲落雪野氣方升雲我㳺清潁尾想見翠被君古
來聚散地與子復言分倦㳺安税駕瘦田失歸耘獨宿
古寺中荒雞亂鳴羣送子以曉角幽幽醒時聞
　　送運判朱朝奉入蜀(一本送朱/世昌使蜀)
靄靄青城雲娟娟峨睂月隨我西北来照我光不滅我
在塵土中白雲呼我歸我㳺江湖上明月濕我衣岷峨
天一方雲月在我側謂是山中人相望了不隔夢尋西
南路黙數長短亭似聞嘉陵江跳波吹枕(一作/錦)屏送君
無一物清江飲君馬路穿慈竹林父老拜馬下不用驚
走藏使者我友生聴訟如家人細説為汝評若逢山中
友問我歸何日為話腰脚輕猶堪踏泉石
　朱朝奉(名世昌字康/叔注詳前)慈竹林(雲笈七籖眉州彭山縣/有本竹觀在彭山治北)
　(相傳以為竹林黄帝所手植者詩中所云路穿慈/竹林當指其地施注舊引筍譜云云似無千涉)
　(慎按以上五古别本分作五言絶句/七首今從施氏注原本合成一首)
　　病中夜讀朱博士詩
病眼亂燈火細書數塵沙君詩如秋露浄我空中花古
語多妙寄可識不可誇巧笑在頩頬哀音餘摻撾曾坑
一掬春紫餅供千家懸知貴公子醉眼無眞茶崎嶇爛
石上得此一寸芽緘封勿浪出湯老客未嘉
　朱博士(名失考疑即朱/遜之見本巻)曾坑(蔡忠惠集引東溪試茶/録云北苑鳯凰山連屬)
　(諸焙所産者味嘉慶歴中歳貢有曾/坑上品一斤叢出于此氣味殊薄)湯老(茶經其沸/如魚目微)
　(有聲為一沸緣邊如湧泉連珠為二沸騰波鼔浪為/三沸已上水老不可食孟蜀人毛文錫茶譜騰波鼓)
　(浪水氣全消謂之老湯太平清話蔡君/謨湯取嫩不取老盖謂團餅茶發耳)
　　趙德麟餞飲湖上舟中對月
老守惜春意主人留客情官餘閒日月湖上好清明新
火發茶乳温風散粥餳酒闌紅杏闇日落大堤平清夜
除燈坐孤舟擘岸撐逮君幘未墮對此月猶横
　(按周公益題䟦云東坡以元祐六年秋到潁州明年/春赴維揚此詩題曰西湖月夜泛舟公在潁僅半年)
　(集中自放魚長韻而下凡六十餘詩歴考先生所至/歳月惟潁為少而留詩獨多以年譜考之先生自潁)
　(移揚在元祐/七年二月)
　　和趙德麟送陳傳道
二陳既妙士兩歐惟徳人王孫乃龍種世有籋雲麟五
君從我㳺傾寫出怪珍俗物敗人意茲㳺(施氏原本/作得訛)實
清醇那知有聚散佳夢失欠伸我舟下清淮沙水吹玉
塵君行踏曉月疎木挂寸銀尚寄别後詩翦刻淮南春
　五君(任淵陳後山詩注云東坡守潁時趙德麟作簽/判後山為學官其兄傳道来過而歐陽叔弼季)
　(黙家居于潁東坡送傳道/詩所謂五君從我逰是也)
　
　
　
　蘇詩補註巻三十四
欽定四庫全書
　蘇詩補註巻三十五　翰林院編修查慎行撰
　古今體詩五十三首(起元祐七年壬申三月自潁移/知揚州其年九月以兵部尚書)
　(召還途/中作)
　　上已日與二子迨過逰塗山荆山記所見
此生終安歸還(一作/旋)軫天下半朅来乗樏廟復作微禹
嘆(公自注昔自南河赴杭/州過此盖二十二年矣)從祠及彼呱(公自注山/有啓廟)像設
偶此粲(公自注謂/塗山氏)秦祖當侑坐(公自注廟/有柏翳)夏郊亦薦裸
(公自注/有鯀廟)可憐淮海人尚記弧矢旦(公自注淮南人謂禹/以六月六日生是日)
(數萬人㑹山上雖傳/記不載然相傳如此)荆山碧相照楚水清可亂刖人有
餘坑美石肖温瓚(公自注荆山下有卞氏采玉坑石色/如玉不受鑱刻取出山下輒變色不)
(復温/瑩)龜泉木杪出牛乳石池漫(公自注龜泉在荆山下/色白而甘真陸羽所謂)
(石池漫流者有石記云/唐貞元中隨白龜流出)小兒强好古侍史笑流汗歸時
蝙蝠飛炬火記逺岸
　塗山(注詳第/六巻)荆山(名勝志荆山在懐逺縣西南山之/西北有采玉坑一名抱璞巖宋景)
　(濂逰記云自塗山麓北經縣/治折而西行約三里至荆山)龜泉(名勝志白龜泉/在荆山東南)
　　淮上早發
澹月傾雲曉角哀小風吹水碧鱗開此生定向江湖老
黙數淮中十往来
　十往来(按年譜公以熙寜四年赴杭州通判七年由/杭赴宻州元豐二年三月自徐州移湖州其)
　(年七月逮赴臺獄三年謫黄州七年量移汝州八年/春赴南京隨放歸陽羡五月起知登州是冬除起居)
　(舎人赴闕元祐四年出守杭州六年再召還/朝今自潁移知揚州往来皆經淮上故云)
　　次韻徐仲車(公自注仲/車耳聾)
惡衣惡食詩愈好恰是(石刻/作似)霜松囀春鳥蒼蠅莫亂逺
雞聲世上誰如(一作/知)公覺早八年看我走三州(公自注/元豐八)
(年予赴登州元祐四年赴/杭州今赴揚州皆見仲車)月自當空水自流人間擾擾
眞螻螘應笑人呼作鬬牛
　(慎按莭孝先生集載東坡此詩題云昨日見仲車先/生耳疾雖未甚痊而神氣已一眞得道者䝉惠佳篇)
　(輒次韻奉答云云今/考節孝集失去原作)
　　附徐仲車作(節孝集原題/云贈子瞻)
　　昔者益州牧意欲見杜微不能以身往使以轝致
　　之雖用為諫議待士禮已非而況君房輩端坐呼
　　子陵子陵胸中氣直與青雲平豈肯為人屈彼亦
　　徒驕矜孰如揚州牧自處遜與恭德不矜其盛事
　　不矜其功南郭已三顧迂身為衰翁以手書所問
　　視面嘆厥容移時能立語避乗乃鞠躬不知古之
　　人幾人能如公
　　(慎按節孝集與東坡贈答詩凡三首此篇/乃在東坡自潁移揚所作故附録於此)
　　次林子中春日新堤書事見寄
東都(一作/来)寄食似浮(一作/孤)雲襆被眞成一宿賔收得玉
堂揮翰手却為淮月弄舟人羡君湖上齋搖碧笑我花
時甑有塵為報年来殺風景連江夢雨不知春(公自注/来詩有)
(芍藥春之句揚州近歳率為此㑹用花十/萬餘枝吏緣為奸民極病之故罷此㑹)
　花時(志林云揚州芍藥為天下冠蔡繁卿為守始作/萬花㑹歳聚絶品十萬餘枝于聴事燕賞旬日)
　(既殘乃歸/于各圃)
　(慎按施氏原注云公所與子中帖真迹藏/玉山汪端明家此段新刻本刪去今録存)
　　送陳伯修察院赴闕
裕陵固天縱筆有雲漢姿嘗重連山象不數秋風辭龍
騰與虎變貍豹復何施我窮眞有數文字乃見知聞君
射䇿日妙語發疇咨一日喧萬口驚倒同舎兒豈知二
十年道路猶遲遲苦言如藥石瞑眩終見思屈伸反覆
手獨於君可疑四門方穆穆行矣及此時
　陳伯修(施氏原注伯修名師錫建安人逰太學有文/名神宗知之登第奏名在  間帝得其文屢)
　(讀屢嘆顧侍臣曰此必陳師錫文也啓封果然擢為/第三人故云聞君射䇿日妙語發疇咨知臨安縣拜)
　(監察御史進言宋興以来號稱太平者莫如仁祖不/過延直言進善退邪而已明道中親覽萬幾自吕夷)
　(簡張耆夏竦陳堯佐范雍晏殊等一日罷去寳元初/因諫官韓琦之言王隨陳堯佐韓德石中立同時見)
　(絀其後不次擢用杜衍范仲淹富弼韓琦以成慶歴/嘉祐之治願稽皇祖納諫御臣之意以興治功帝善)
　(其言有意超用時詔進士習律伯修言方用經術廸/士不應以刑名之學亂之望追寢其制用事者以其)
　(倡為詖説出知宿遷縣元祐間東坡三上章薦其學/術淵源行巳絜素議論剛正器識靖深德行追蹤于)
　(古人文章冠絶于當世伯修以言事被斥至元祐間/政令一新向之不合者率皆召用矣故云苦言如藥)
　(石瞑眩終見思云云及入為校書郎遷工部郎徽宗/用為殿中侍御史坐黨論削官徙郴州卒以下尚有)
　(十三行脱落不全新刻一概刪去今録存其可辨者/又按李之儀姑溪集云伯修為湖州掌書記表見于)
　(東坡老人赴獄之際天下識與不識想見其/人云云伯修在湖州事無可考附録于此)文字見
　知(宋史蘇軾本傳嘗鎻宿禁中入對便殿宣仁后問/曰卿前年為何官曰黄州團練副使曰今為何官)
　(曰今待罪翰林學士曰何以遽至此曰遭逢太皇太/后皇帝陛下曰非也先帝每誦卿文章必嘆曰竒才)
　(竒才但未及進用卿耳軾/不覺哭失聲左右皆感泣)
　　送張嘉父長官
都城昔傾葢駿馬初服輈再見江湖間秋鷹已離鞲於
今三㑹合每進不少留豫章既可識瑚璉誰當收微官
有民社妙割無雞牛歸来我益敬器博用自周百年子
初筵我已迫旅酬但當寄(一作/記)苦語髙節貫白頭
　張嘉父(再見按元豐十年公赴登州時有泗/上張嘉父三絶句載本集二十六巻)
　　在潁州與德麟同治西湖未成改揚州三月十六
　　日湖成德麟有詩見懐次其韻
太山秋毫兩無窮鉅細本出相形中大千起滅一塵裏
未覺杭潁誰雌雄(公自注来詩/云與杭争雄)我在錢塘拓湖淥大堤
士女争昌丰六橋横絶天漢上北山始與南屏通忽驚
二十五萬丈老葑席巻蒼雲空朅来潁尾弄秋色一水
縈帶昭靈宫坐思吳越不可到借君月斧修膧朧二十
四橋亦何有換此十頃玻瓈風雷塘水乾禾黍滿寳釵
耕出餘鸞龍明年詩客来弔古伴我霜夜號秋蟲(公自/注德)
(麟見約來揚寄居/亦有意求揚倅)
　杭潁(王直方詩話杭潁皆有西湖東坡連守二州有/潁人在座云内翰只消逰西湖中便可了郡事)
　(秦少㳺詩云欲将公事湖/中了見説官閒事亦無)六橋(咸淳臨安志蘇堤南/来第一橋曰映波第)
　(二橋曰鎻瀾第三橋曰望山第四橋曰/壓隄第五橋曰東浦第六橋曰跨虹)二十五萬丈
　(本集請開西湖状云差官打量湖上葑田/計二十五萬餘丈合用人夫二十餘萬工)昭靈宫(即/張)
　(龍公廟注見/先生碑記中)二十四橋(輿地紀勝隋于揚州置二十/四橋並以城門坊市署名後)
　(韓令坤改築州城分布阡陌别立橋梁所/謂二十四橋者或存或廢不可得而知也)
　　次韻德麟西湖新成見懐絶句
壺中春色飲中僊(公自注謂洞/庭春色也)騎鶴東来獨惘然猶有
趙陳同李郭不妨同泛過湖船
　　再次韻德麟新開西湖
使君不用山鞠窮飢民自逃泥水中欲将百瀆起凶歳
(公自注予以潁人苦飢奏乞留黄河夫萬人/修境内溝洫詔許之因以餘力浚治此湖)免使甔石
愁揚雄西湖雖小亦西子縈流作態清而丰千夫餘力
起三閘焦陂下與長淮通十年憔悴塵土窟清瀾一洗
啼㾗空王孫本自有僊骨平生宿衛明光宫一行作吏
人不識正似雲月初朦朧時臨此水照氷雪莫遣白髪
生秋風定須却致兩黄鵠新與上帝開濯龍湖成君歸
侍帝側燈花已綴釵頭蟲
　焦陂(潁州志焦陂在州南四十里唐永徽中刺史栁/積寳所開歐陽公詩焦陂八月新酒熟秋水魚)
　(肥膾如玉清河兩岸栁/鳴蟬直到焦陂不下船)
　　到官病倦未嘗㑹客毛正仲惠茶乃以端午小集
　　石塔戯作一詩為謝
我生亦何須一飽萬想滅胡為設方丈養此膚寸舌爾
来又衰病過午食(一作/飯)輒噎繆為淮海帥每愧厨傳闕
爨無欲清人奉使免内熱空煩赤泥印逺致紫玉玦為
君伐羔豚歌舞菰黍節禪窗麗午景蜀井出氷雪坐客
皆可人鼎器手自潔金釵候湯眼魚蟹亦應訣遂令色
香味一日備三絶報君不虛受知我非輕啜
　毛正仲(宋史毛漸字正仲第進士哲宗朝厯江東兩/浙轉運副使浙部水溢起長安堰至鹽官徹)
　(清水浦入海累遷秘閣/校理進龍圗閣學士)石塔(維揚志石塔寺/即唐之木蘭院)厨傳闕
　(本集申明揚州公使錢狀云揚于東南實為都㑹八/路舟車無不由此使客雜㳫餽送相望將迎之費相)
　(繼不絶每年公使額錢只與真泗等列郡一般比之/楚州少七百貫兼復累年接送知州實為頻數用度)
　(不貲又云本州與杭州事體一般杭州公使錢/七千貫而本州止有五千貫顯是支使不足)
　(苕溪叢話云六一居士嘗新茶詩云泉甘器潔天色/好坐中揀擇客亦嘉東坡守維揚于石塔試茶詩禪)
　(窗麗午景蜀井出氷雪坐客皆可人/鼎器手自潔正謂諺云三不㸃也)
　　附晁无咎次韻(從雞肋/集采出)
　　唐来木蘭寺遺跡今未滅僧鐘嘲飯後語出饑客
　　舌公今食方丈玉茗攄噫噎當年卧江湖不泣逐
　　臣玦中和似此茗受水不易節輕塵散羅麴亂乳
　　發甌雪佳辰雜蘭艾共弔楚纍潔老謙三昧手心
　　得非口訣誰知此間妙我欲希超絶持誇淮北士
　　湯餅共朝啜
　　(慎按雞肋集當年卧江湖之上/脱去闕熱二韻須覓善本補入)
　　雙石(并引/)
　至揚州獲二石其一綠色岡巒迤邐有穴逹于背其
　一正(一作/玉)白可鑒漬以盆水置几案間忽憶在潁州
　日夢人請住一官府榜曰仇池覺而誦杜子羙詩曰
　萬古仇池穴潛通小有天乃戲作小詩為僚友一笑
夢時良是覺時非汲井埋盆故(一作/固)自癡但見玉峰横
太白便從鳥道絶峨睂秋風與作烟雲意曉日令涵草
木姿一㸃空明是何處老人眞欲往仇池
　仇池(九域志成州同/谷郡有仇池山)
　　飲酒詩二十首(并引/)
　吾飲酒至少常以把盞(一作/杯)為樂往往頽然坐睡人
　見其醉而吾中了然盖莫能名其為醉為醒也在揚
　州時飲酒過午輒罷客去解衣盤礴終日歡不足而
　適有餘因和淵明飲酒二十首庻以髣髴其不可名
　者示舎弟子由晁无咎學士
我不如陶生(一本作我/生不如陶)世事纒綿之云何得一適亦有
如生時寸田無荆棘佳處正在茲縱心與事往所遇無
復疑偶得酒中趣空杯亦常持
　寸田(黄庭經寸田尺宅好治生注云/寸田謂三丹田各方一寸也)酒中趣(李白詩/但得醉)
　(中趣勿為/醒者傳)
　　　　愼按先生和陶詩始于揚州官舎後在嶺南
　　　　盡和陶韻子由有敘别成二巻諸刻皆同今
　　　　按年分編義詳例略中
　　附子由次韻
　　我性本疎懶父母强敎之逡廵就科選逮此年少
　　時幽憂二十年懶性祗如茲偶然踐黄闥俯仰空
　　自疑乞身未敢言常愧外物持
　　附晁无咎次韻
　　少賤足可喜險阻更嘗之為親謀斗粟無意出競
　　時緬焉效一官報國方在茲寜當不恤緯對酒懷
　　憂疑學道恨力淺中遭世網持
二豪詆醉客氣湧胸中山漼然似氷釋亦復在一言嗇
氣寔其腹云當享長年少飲得徑醉此秘君勿傳
　　附子由次韻
　　人言性本静不必林與山世雖有此理知誰非妄
　　言自我作歸計於今十餘年低囘軒冕中此語愧
　　虛傳
　　附晁无咎次韻
　　沉飲非荒宴凛然忽頽山或人欲問事已醉不能
　　言古来亦如此名字垂千年但問酒中適豈計飲
　　者傳
道䘮士失已出語輒不情江左風流人醉中亦求名淵
明獨清眞談笑得此生身如受風竹掩冉衆葉驚俯仰
各有態得酒詩自成
　不情(漢書地理志齊士言/與行繆虛詐不情)
　　附子由次韻
　　世人豈知我兄弟得我情少年喜文章中年慕功
　　名自從落江湖一意事養生富貴非所求寵辱未
　　免驚平生不解飲欲醉何由成
　　附晁无咎次韻
　　陶公羣於人而無人之情詩豈世外語世語不可
　　名東坡憐此翁同調但隔生形光来户屨眞處人
　　不驚得酒自醒醉放意無虧成
蠢蠕食葉蟲仰空慕髙飛一朝傅兩翅乃得黏網悲啁
啾同(一作/厭)巢雀沮澤宜可依赴水生兩殻遭閉何時歸
二蟲竟誰是一笑百念衰幸此未化間有酒君莫違
　　附子由次韻
　　秋鴻一何樂空際乘風飛秋蟲一何憂壁間終夜
　　悲憂樂本何有力盡兩無依物生逐所遇行久不
　　知歸少年氣難回老者百事衰聊復沃以酒永與
　　狂心違
　　附晁无咎次韻
　　園林日夕好花繁時鳥飛少年玩芳物不飲坐成
　　悲只今未白髪念昔已依依紛華戰吾道决勝當
　　有歸挫鋭培其根外槁中匪衰念方終日行輜重
　　安得違
小舟眞一葉下有暗浪喧夜棹醉中發不知枕几偏天
明問前路已度千金(一作/重)山嗟我亦何為此道常往還
未来寜早計既往復何言
　　附子由次韻
　　昔在建城市鹽酒晝夜喧夏潦恐天漏冬雷知地
　　偏妻孥日告我胡不返故山一来朝廷上七年不
　　知還有寓均建城且志昔日言
　　附晁无咎次韻
　　一眼異青白口語来啾喧酌一不酌一用意何其
　　偏誰似子孫子髙棲蘇門山時隨嶺雲出又與林
　　鳥還平生但長嘯獨為嵇生言
百年六十化念念竟非是是身如虚空誰受譽與毁得
酒未舉杯䘮我固忘爾倒床自甘寝不擇菅與綺
　六十化(荘子蘧伯玉行年六十而六十化未/嘗不始于是之而卒詘之以非也)甘寝(荘/子)
　(孫叔敖甘寝秉羽而郢人投/兵韓愈詩倒身甘寝百疾愈)
　　附子由次韻
　　夢中見百怪一一皆謂是醉中身已㤀萬事隨亦
　　毁此心不應然外物妄挟爾安心十年後此語知
　　非綺
　　附晁无咎次韻
　　髙賢衆所懐衆理應取是如何濟衆事難成復易
　　毁功成身無與天運亦復爾軒裳役羣愚兒曹眩
　　文綺
頃者大雪年海𣲖(一作/波)翻玉英(一作/霙)有士常痛飲飢寒
見眞情牀頭有敗榼孤坐時一傾未能平體粟且復澆
腸鳴脱衣裹凍酒每醉念此生
　　附子由次韻
　　開巻觀古人誰非一世英骨肉委黄壚冺滅俱無
　　情憧憧来無盡擾擾相奪傾驚雷震朱夏鮮能及
　　秋鳴得酒且酣飲問誰逃死生
　　附晁无咎次韻
　　庭前兩古柏凌霄燦其英問此誰榮枯霜雪見其
　　情榮枯何足計有酒還自傾熟寐暫展轉覺来一
　　蟬鳴歸休但如此便足了平生
我坐華堂上不改麋鹿姿時来蜀岡頭喜見霜松枝心
知百尺底已結千歳奇煌煌凌霄花纒繞復何為舉觴
酹其根無事莫相覊
　千歳(史記龜䇿傳茯/苓者千歳松根)凌霄花(爾雅苕一名凌苕郭璞/注又名凌霄孔穎逹詩)
　(疏一名凌時本草紫葳凌霄花也/蔓生依大木久延至顚其花黄赤)
　　附子由次韻
　　眀月生東墻萬物含餘姿孤蟬庇繁陰衆鳥栖髙
　　枝解衣適少事捫腹知無奇朝與羣動作暮復何
　　所為此時不自有日出還受覊
　　附晁无咎次韻
　　功名有天命美好無定姿雲夢未足吞聊可巢一
　　枝同時金門士文學多瑰奇襆被向淮海酣放遽
　　爾為車盖豈不榮野馬不受覊
芙蓉在秋水時節自闔開清風亦何意入我芝蘭懐一
隨采擇去永與江湖乖斷絲不復續斗水何足栖不如
玉井蓮結根天池泥感此每自慰吾事幸不諧醉中有
歸路了了初不迷乘流且復逝抵曲吾當囬
　天池蓮(山海經太華山削成而四方髙五千/仞廣十里山頂有池生千葉蓮花)醉中歸
　路(白居易效陶潜體詩處/處去不得知歸酒中来)
　　附子由次韻
　　尺書千里至輟食手自開將卜東南居故鄉非所
　　懐勿羡湖山美永與平生乖鴻雁秋南来及春思
　　故栖蛟龍乗風雲既雨反其泥兄弟通四海叩門
　　事難諧直道竟三黜去國終恐迷何如自衛反闕
　　里從參回
　　附晁无咎次韻
　　城東故鹽渠自昔誰所開似説全盛時邈焉一長
　　懐穿渠引江水此計未為乖千帆競暮入集浦如
　　鳥棲萬疇分白浪嘉稻擢新泥恐此太多事且當
　　寄嬉諧疏通養魚鳥花栁共低迷時時載酒往江
　　上亦㤀回
籃輿兀醉守路轉古城隅酒力如過雨清風消半途前
山正可數後騎且勿(一作/莫)驅我緣在東南往寄白髪餘
遥知萬松嶺下有三畝居
　(􁂞溪詩話韓退之和裴晉公詩云秋臺風日逈正好/看前山東坡和陶云前山正可數後騎且莫驅語雖)
　(不同而寄情物外夷/曠優㳺之意則同)
　　附子由次韻
　　𦍑虜㤀君恩戰鼓驚四隅邊候失晨夜驛騎馳中
　　途詔書止窮征諸将守来驅敵微勢可料師競力
　　無餘防邊未云失憂懷愧安居
　　附晁无咎次韻
　　大明唐来寺廢苑東南隅靑松拱髙阜崎嶇有微
　　途肩輿病我早一馬良可驅衆木媚深壑氣黑時
　　雨餘此焉可數醉何用葺吾居
民勞吏無德歳羙天有道暑雨避麥秋温風送蠶老三
咽初有聞一溉未濡槁詔書寛積欠父老顔色好再拜
賀吾君獲此不貪寳頽然笑阮籍醉几書謝表
　温風(蔡邕月令章句温風/暑氣之在風者也)詔書寛積欠(按宋史元祐/七年有詔寛)
　(免積欠公在揚州論積欠狀云諸路連年水旱上下/共知而轉運司不肯放税所以逐縣例皆拖欠兩税)
　(較其所欠與依實檢放無異于官了無所益而民有/追擾鞭撻之苦近日詔旨凡積欠皆分為十料催納)
　(通訃五年而足聖/恩隆厚何以加此)
　　附子由次韻
　　修已以安人嗟古有此道平生妄謂得忽忽恨衰
　　老年来亦見用何益世枯槁逡廵事朝謁出入自
　　媚好報君要得人被褐信懐寳斯人何時見即上
　　歸耕表
　　附晁无咎次韻
　　蘇公士冠冕復似郭有道知士未逹間趣撡保耆
　　老精鋼試九火勞倦容不槁為州第飲酒况此年
　　歳好藏鋒避世故輕敵喪吾寶時来用毫末勲業
　　自世表
我夢入小學自謂總角時不記(一作/謂)有白髪猶誦論語
辭人間本兒戲顚倒略似茲惟有醉時眞空洞了無疑
墜車終無傷莊叟不吾欺呼兒具紙筆醉語輒録之
　　附子由次韻
　　春早麥半死夏雨欣及時出郊視禾田父老有好
　　辭秋隂結愁霖似欲眞敗茲㝠㝠人天際影響良
　　不疑精誠發中禁愍黙非有欺雞號日東出乃令
　　民信之
　　附晁无咎次韻
　　東漢有兩士才智炫一時三公往訪事卧痾亦見
　　辭偉明獨不然小道安取茲斯人似水鏡與世破
　　昏疑憂國不為身百世那可欺舉杯相歡屬是事
　　亦置之
醉中雖可樂猶是生滅境云何得此身不醉亦不醒癡
如景升牛莫保尻與領黠如東郭㕙束縛作毛頴乃知
嵇叔夜非坐虎文炳
　生滅境(楞嚴經我今示/汝不生不滅)虎文炳(易大人虎變/其文炳也)
　　附子由次韻
　　天厨釀氷池摇蕩畏出境年衰雜羸疾一釂百不
　　醒鸞臺異諸曹有政非簿領頽然雖無謫固(一作/因)
　　謝出囊穎回首愧周行羣英粲彪炳
　　附晁无咎次韻
　　髙居忽若遺不識身與境頗疑酣中似奈爾輙復
　　醒東坡自云然挈世一裘領是事吾有師安敢囊
　　出穎指窮火已傳豈待得薪炳
我家小馮君天性頗醇(一作/純訛)至清坐不飲酒而能容我
醉歸休要相依謝病當以次豈知山林士骯髒乃爾貴
乞身當念早過此恐少味
　少味(後漢馬援與楊廣書曰及今成/計殊尚善也過是欲少味耳)
　　附子由次韻
　　淮海老使君受詔行當至當官不避事無事輒徑
　　醉平生自相許兄先弟亦次東南豈徒往多難嫌
　　暴貴白首六卿中嚼蠟那復味
　　附晁无咎次韻
　　安昌漢耆儒樂飲侈亦至東坡儉不固少飲得徑
　　醉愚敢效戴崇正復思其次旁通獲親愛公亦安
　　所貴便坐時一巵彭宣寜寡味
去鄉三十年風雨荒舊宅惟存一束書寄食無定迹每
用愧淵明尚取禾三百頎然六男子粗可傳清白於吾
豈不多何事復嘆息
　六男子(子瞻三子邁迨過/子由三子遲适遠)
　　附子由次韻
　　去年旅都城三月不求宅彼哉安知我争掃習禮
　　迹三已竟無怨心伏鷙鳥百無私心如丹經患髪
　　先白功名已不求餘事復何惜
　　附晁无咎次韻
　　幼聞錦江春欲訪子雲宅叩門問竒字便掃四方
　　迹青雲看一鶚凡毛媿累百勞公諭伯業齒堅頭
　　未白何當擺俗累嵗月可惋惜
嘵嘵六男子絃誦各一經復生五丈夫戢戢丁欲成歸
田了門户與國充踐更普兒初學語玉骨開天庭淮老
如鶴雛破殻已長鳴舉酒屬千里一歡愧凡情
　普兒淮老(先生二/孫名)
　　附子由次韻
　　家居簡餘事猶讀内景經浮塵掃欲盡火棗行當
　　成淸晨委羣動永夜依寒更低幃閟重屋微月流
　　中庭依松白露上歴坎幽泉鳴功從猛士得不取
　　兒女情
　　附晁无咎次韻
　　王道無偏黨此語聞諸經髙賢如大海亦以衆流
　　成文饒嘆維州刀鋸人所更相如復私怨出語驚
　　秦庭小人慮事踈妄意鹽車鳴安得如江海洗我
　　塵垢情
淮海雖故楚無復輕揚風齋厨聖賢雜無事時一中誰
言大道逺正賴三杯通使君不夕坐衙門散刀弓
　淮海(禹貢淮海惟揚州注揚州之域北據淮東南至/於海洪邁平山堂記揚為州最古南傅海北鍵)
　(淮/)大道(李白詩三/杯通大道)
　　附子由次韻
　　南方有貧士狂怪如病風垢面髪如葆自汙屠酒
　　中𨗳我引河水上與崑崙通長箭挽不盡不中毋
　　尤弓
　　附晁无咎次韻
　　淮南夏早收晚秧亦含風連艫似雍絳千斛輸吳
　　中使君飲酒樂歳美闗梁通安得天下人俱㤀楚
　　人弓
何人築東臺一郡坐可得亭亭古浮圗獨立表衆惑蕪
城閱興廢雷塘幾開塞明年起華堂置酒弔亡國無令
竹西路歌吹久寂黙
　　附子由次韻
　　淸秋九日近菊酒皆可得永愧陶翁饑雖饑心不
　　惑懷忠受正命賦命本通塞斯人今苟在可與同
　　事國惜哉委荆榛忍饑長黙黙
　　附晁无咎次韻
　　十年一麥禾比歳亦難得寄語吾州人不飲良大
　　惑經時無死市吏責亦可塞先生門弟子佐守同
　　一國舉杯日相屬有句安得黙
晁子天麒麟結交及未仕髙才固難及雅志或類已各
懷伯業能共有丘明耻歌呼時就君指我醉鄉里吳公
(别本作/國訛)門下客賈誼獨見紀請作鵩鳥賦我亦得坎止
行樂當及時緑髪不可恃
　吳公門下(漢書賈誼傳河南守吳公聞其秀才召寘/門下文帝徴吳公為廷尉乃言賈誼召為)
　(博/士)
　　附子由次韻
　　我友二三子兼有仕未仕靑松出林秀豈獨私與
　　已歛然不求人而我自罍耻臨風忽長鳴誰信日
　　千里江行視漁父但自正綱紀持綱起萬目魴鱒
　　皆可止老成日就衰所餘殆難恃
　　附晁无咎次韻
　　堂堂門下公英發自初仕巻舒固以時出處不為
　　已朝廷登儒輔德被民有耻岷峨更峥嶸清風在
　　閭里獨醒固不惡既醉又可紀成王訪落時百室
　　就盈止吾儕為國謀私愛不足恃
葢公偶談道齊相獨識眞頽然不事事客至先飲醇當
時劉項罷四海瘡痍新三杯洗戰國一斗消强秦寂寥
(一作/寞)千載後陽公嗣前塵醉卧客懐中言笑徒多勤我
時閱舊史獨與三人親未暇餐脱粟苦心學平津草書
亦何用醉墨淋衣巾一揮三十幅持去聽坐人
　(按元裕之䟦東坡飲酒詩後云東坡和陶氣象祗是/東坡如云三杯洗戰國一斗消强秦淵明决不能辦)
　(此獨恨空杯亦嘗持之句與論無絃琴者自相矛/盾别一詩云二子眞我客不醉亦陶然此為佳)
　　附子由次韻
　　諸妄不可賴所賴惟一眞内欲求性命油然反淸
　　淳外將應物化致一常日新商於四父老擕手初
　　逃秦翻然感漢德投足復踐塵出處盖有道豈為
　　諸吕勤嗟哉千載後澹然與之親還将山林姿俛
　　首要路津囊中舊時物布衣白綸巾功成不歸去
　　愧此同心人
　　附晁无咎次韻
　　黄子似淵明城市亦復眞陳君有道舉化行閭井
　　淳張侯公瑾流英思春泉新髙才更難及淮海一
　　髯秦嗟予競何為十駕晞後塵文章不急事用意
　　斯已勤平生不共飲嘆息無與親問道伯昏室何
　　人獨知津各在天一方淚落衣上巾歸休可共隱
　　山中復何人
　　次韻晁无咎學士相迎
少年獨識晁新城閉門却掃巻斾旌胸中自有談天口
坐却秦軍發墨守有子不為謀置錐虹霓吞吐㤀寒飢
端如太史牛馬走嚴徐不敢連尻脽裵回未用疑相待
枉尺知君有家戒避人聊復去瀛洲伴我眞能老淮海
夢中仇池千仞巖便欲攬我靑霞幨且須還家與婦計
我本歸路連西南老来(一作/人)飲酒無人佐獨看紅藥傾
白墮每到平山憶醉翁懸知他日君思我路旁小兒笑
相逢齊歌萬事轉頭空賴有風流賢别駕猶堪十里巻
春風
　晁无咎(東都事略晁補之字无咎舉進士為亶州司/户參軍召試為秘閣校理出通判揚州後知)
　(泗州施氏原注无咎年十七從父官新城後通判揚/州東坡来為守无咎以詩相迎坡和靖節飲酒詩其)
　(一篇為无咎作有晁子天麒麟結交及未仕之句章/子厚當國由著作郎出守齊徽宗立還為郎黨論再)
　(起出守泗州忘情仕進葺歸来/園自號歸来子卒年五十八)晁新城(咸淳臨安志/晁端友熙寜)
　(中為新城令子補之年十七隨侍官所東坡行縣以/文章来謁葉石林詩話晁端友字君誠本集晁君誠)
　(詩序云余官于杭新城令晁端友者君子人也與之/㳺三年而不知其能為文與詩從仕二十三年而後)
　(改官以歿○又按黄山谷所作晁君誠墓誌二十五/歳舉進士從仕二十年然後得著作佐郎四十七以)
　(殁中間止序為上虞令而不及新城又稱其詩時出/竒以自見在京師病卧昭德坊其子補之榻前抄得)
　(四十/篇)
　　附晁无咎原作(雞肋集題云東坡先生移守廣陵/以詩往迎先生以淮南旱書中敎)
　　(虎頭祈雨法始走諸/祠即得甘澤因為賀)
　　去年使君道廣陵吾州空市看雙旌今年吾州歡
　　一口使君来為廣陵守麥如櫛髪稻立錐使君憂
　　民如已飢似聞維舟禱靈塔如絲氣上淮西脽隨
　　軒膏雨人所待風伯何知亦前戒虎頭未用沈滄
　　江龍尾先㸔掛靑海為霖功業在傅巖如何白首
　　擁彤幨世上讒夫亂紅紫天敎仁政滿東南靑袍
　　門人老州佐於世無成志消墮封章去國人恨公
　　醉笑從公神許我瓊花芍藥豈易逢如淮之酒良
　　不空一釂孤鴻烟雨曲平山堂上快哉風
　　次韻范淳(一作/純)父送秦少章
宿緣在江海世網如予何西来庾公塵已濯長淮波十
年淮海人初見一麥禾但欣争訟少未覺舟車多秦郎
忽過我賦詩如巻阿句法本黄子(公自注謂/魯直也)二豪與揩
磨(公自注謂其兄少/㳺與張文潛也)嗟我久離羣逝将老西河後生多
名士欲薦空悲歌小范眞可人獨肯勤收羅瘦馬識騄
耳枯桐得雲和近聞館李生(公自注謂/李廌方叔)病鶴借一柯贈
行苦説我妙語慰蹉跎西羌已解仇烽火連朝那坐籌
付公等吾将寄潛沱
　范淳父(宋史范祖禹字夢得哲宗朝由秘書正字遷/著作郎兼侍講蘇軾稱為講官第一復齋漫)
　(録范淳父乃范百禄之子百禄夫人生子夢鄧太傅/曰我鄧禹也来為爾子故生而名曰祖禹字夢得元)
　(豐末司馬公/易之以淳父)世網(陸士衡詩借問子何之世網嬰我/身按范内翰集中失原作俟再考)
　　附晁无咎次韻
　　髙詞自班馬短句亦陰何輸寫無窮已懷山赴壑
　　波深耕待銍艾療饑乃嘉禾機雲共一時未信来
　　者多老病愧羣豪魚山臨東阿蘇公門下客事業
　　皆不磨孫寳暫主簿靈槎㑹窮河他年九功敘當
　　使睦者歌業虡置牙羽筦簫復森羅鏞鐘欠一鐸
　　未害大樂和分欲從浮海珊瑚爛紅柯龍門雖箭
　　駛此志未蹉跎丹砂還黑髪流景爾則那仇池出
　　一𣲖分江定有沱
　　附朱長文次韻(學圃餘藁原題云少章過吳門寵/示淳夫子瞻倡和并惠山寄少㳺)
　　(之什俾余繼作輒/次二公韻以寄之)
　　懷友對華月身如匏繫何遙聆金玉音悵望江湖
　　波憂来誦三百調飢餉嘉禾蘇范天下賢閱士歳
　　月多憐君如蘭芷長育瑶山阿良工得寳璧韞櫝
　　加琢磨發為驚人語九曲傾洪河蟠蜿寄短章浩
　　蕩寫長歌一官得武陵萬景盡包羅又如彈響泉
　　餘韻清且和籍湜師韓文其則在伐柯俯視枳棘
　　間翔鸞豈蹉跎聖朝頌聲作周雝與商那二公且
　　大用豈得歸岷沱
　　聞林夫當徙靈隱寺寓居戲作靈隠前一首
靈隠前天竺後兩澗春淙一靈鷲不知水從何處来跳
波赴壑如奔雷無情有意兩莫測肯向冷泉亭下相縈
回我在錢塘六百日山中暫来不暖席今君欲作靈隠
居葛衣草屨隨僧蔬能與冷泉作主一百日不用二十
四考書中書
　靈隱天竺(咸淳臨安志靈隠天竺兩山由一門而入/陸羽記云南天竺北靈隠宋樓枤云靈鷲)
　(興聖寺記云靈隠前天竺後名與天壤齊介兩山間/一蘭若曰靈鷲竇石澗泉中分而兼有之釋氏稽古)
　(略云西天竺惠理法師于晋咸和中至杭州見山巖/秀麗曰吾國中天竺靈鷲山之十小嶺不知何年飛)
　(来有洞舊有白猿呼之應聲而出人始/信之師即其地建兩刹先靈鷲後靈隠)冷泉亭(白居/易冷)
　(泉亭記先時領郡者有相里君造虛白亭韓臯作候/仙亭裴棠棣作觀風亭盧元輔作見山亭及右司郎)
　(中河南元藇最後作此亭于是/五亭相望如指之列佳境殫矣)
　　滕達道輓辭二首
先帝知公早虛懷第一人至今詩禮将獨(一作/惟)數武宣
臣材大雖難用時来亦少信髙平風烈在威敏典刑新
空試乗邊䇿寜留相漢身凄凉舊部曲淚濕冡前麟
　滕達道(按達道歴官始末施注殘缺不全今据本集/墓誌補之公諱甫字元發後避髙魯王諱以)
　(字為名而字逹道東陽人也常舉進士試于廷宋子/京奇其文擢為第三人而以聲韻不中法罷之後八)
　(年復中第三通判湖州時孫元規守錢塘一見公曰/名臣也後當為賢将召試學士院同修起居注不遷)
　(者十年神宗朝為御史中丞地震上疏指陳致災之/由大臣不悦出知秦州除翰林學士知鄆州移定州)
　(作堂以安邊名之留守南都徙齊鄧二州妻黨有犯/法者小人因是擠公落職知池州徙蔡改安州復貶)
　(筠州上書自明帝覽之即以為湖州今上即位徙蘇/揚二州除龍圗直學士復為鄆州徙真定河東治邊)
　(凜然威行西北號稱名将年七十一力求淮南乃以/龍圗閣學士出知揚州未至而薨時元祐五年十月)
　(二十四/日也)先帝知公早(王明清揮麈後録熙寜初滕元/發與楊元素俱受上知居臺諫)
　(偶上殿陳于上曰曽公亮乆在相位有妨賢路上曰/然卿等何故都未有文字来明日相約再對草疏巳)
　(畢元發之弟申見之持以告曾曾先向上前辨析上/怒其為耳目之官不慎宻乃爾言遂不行二人由此)
　(失眷東坡先生挽詩先帝知公/早二句謂受裕陵眷留最先也)髙平(宋史范仲淹其/先邠人也滕元)
　(發墓志范希文皇考舅也見公而奇之敎/以為文揮麈後録元發范文正之外孫也)威敏(東都/事略)
　(孫沔字元規㑹稽人為人明敏果毅仕終觀文殿學/士諡威敏徐自明宰輔編年録仁宗皇祐四年孫沔)
　(自樞宻直學士除樞宻副使以嘗副狄青宣撫/賊平故有是命明年三月罷在樞府不及一年)
雲夢連江雨樊山落木秋公方占賈鵩我正買龔牛共
有江湖樂俱(一作/空)懷畎畝憂荆溪欲歸老浮玉偶同逰
骯􁰞儀刑在驚呼嵗月遒回頭雜歌哭挽語不成謳
　(按東坡謫黄州與元發往還尺牘甚多正/元發落職守池州時也故起四句云然)
　　附子由作
　　才適邦家用學非章句儒相逢初莫測流落一長
　　吁大節輕多難深言究逺圗收功太原守談笑視
　　羌胡
　　南竄逢公弄水亭(公時/守池)北歸留我闔閭城壮年不
　　見日千里餘論猶驚敵萬兵簡冊何人知造膝邊
　　防逐處聳先聲傷心繫舸城東地目斷安知有死
　　生
　　次韻蘇伯固逰蜀岡送李孝博奉使嶺表
新苗未沒鶴老葉方翳蟬緑渠浸麻水白板燒松煙笑
窺有紅頰醉卧皆華顚家家機杼鳴樹樹梨棗懸野無
佩犢子府有騎鶴仙觀風嶠南使出相山東賢渡江弔
狠石過嶺酌貧泉與君步徙倚望彼修連娟願及南枝
謝早隨北雁翩歸来春酒熟共看山櫻然
　蘇伯固(名堅注/見前)蜀岡(盛儀維揚志蜀岡在江都縣西/接儀眞界志云禪志寺側為崑)
　(丘臺即/蜀岡也)李孝博(字叔升時自山陽守以治行髙第即/拜廣東提㸃刑獄詳見徐仲車節孝)
　(集中仲車亦有/送行詩不具録)步徙倚(楚詞逺㳺章步/徙倚以遥思)
　　太夫人以无咎生日置酒書壁一絶
壽樽餘瀝到朋簪要與郎君夜語深敢問阿婆開後閣
井中車轄任浮沈
　　　　愼按太夫人謂晁无咎之母也此詩施氏原
　　　　本不載今從新刻續補下巻移編揚州巻中
　　石塔寺(并引/)
　世傳王播飯後鐘詩盖揚州石塔寺事也相傳如此
　戯作此詩
饑眼眩(一作/望)東西詩腸㤀早晏雖知燈是火不悟鐘非
飯山僧異漂母但可供一莞何為二十年記憶作此訕
齋厨養若人無益祇貽患乃知飯後鐘闍黎盖具眼
　王播(唐書王播傳播字明敡其先太原人父恕為揚/州倉曹參軍因家于揚與弟掞並舉元和進士)
　(官至同中書門下平章/事出為淮南節度使)石塔寺(即木/蘭院)燈是火(施氏原/注俗諺)
　(云早知燈是火/飯熟巳多時)闍黎(翻譯名義集梵云阿闍黎/此云軌範師又云悦衆)
　　送晁羙叔發運右司年兄赴闕
我年二十無朋儔當時四海一子由君来扣門如有求
頎然鶴骨清而修醉翁遣我從子逰翁如退之蹈軻丘
尚欲放子出一頭(公自注嘉祐初與子由寓興國浴室/羙叔忽見訪云吾從歐陽公㳺久矣)
(令我来與子定交謂子必名/世老夫亦須放他出一頭地)酒醒夢斷四十秋病鶴不
病骨愈蚪惟有我顔老可羞醉翁賔客散九州幾人白
髪還相收我如懷祖拙自謀正作尚書已過優君求㑹
稽實良籌往看萬壑争交流(公自注羙/叔方乞越)
　　　　愼按先生受知於歐陽在嘉祐丁亥晁美叔
　　　　與公同年定交即在此時時先生年二十三
　　　　而詩云我年二十無朋儔者乃大槩約略之
　　　　詞傅􁁊年譜云至和二年乙未先生年二十
　　　　逰成都謁張安道有晁美叔者求友於先生
　　　　與本詩公自注一段相戾特傅㑹起句而失
　　　　之耳今駁正
　　王文玉挽詞
才名誰似廣文寒月斧雲斤琢肺肝𤣥晏一生多卧病
子雲三世不遷官幽蘭空覺香風在宿草何曾淚葉亁
猶喜諸郎有曹植(一作/志)文章還復富波瀾
　王文玉(爵里/未詳)廣文寒(杜甫贈鄭廣文詩才名/三十年坐客寒無氊)
　　山光寺送客回和芝上人韻
閙裏清逰借隙光醉時眞境發天藏夢回拾得吹来句
十里南風草木香
　山光寺(程沙隨古易占云隋煬帝来江都筮易遇離/之賁乃以離宫為寺名曰山火取卦象也後)
　(改曰山光在揚州北十五里地名灣/頭盛儀維揚志山光寺隋大業中建)芝上人(名曇/秀)
　　　　愼按本集雜記一條云予在廣陵與晁无咎
　　　　曇秀道人同舟送客山光寺客去予醉卧舟
　　　　中秀作詩云云予和之昔予對歐陽公誦文
　　　　與可詩云羙人却扇坐羞落庭下花公曰此
　　　　非與可詩世間原有此句與可拾得耳又按
　　　　此詩施氏原本不載今從全集采出据外集
　　　　題云揚州同晁无咎芝上人逰山光寺和芝
　　　　韻故移編於此
　　附曇秀原作
　　扁舟乗興到山光古寺臨池勝氣藏慚愧南風知
　　我意吹将草木作天香
　　送芝上人逰廬山
二年閱三州我老不自惜團團如磨牛步步踏陳迹豈
知世外人長與魚鳥逸老芝如雲月炯炯時一出比年
三見之常苦(一作/若)有所適逝将走廬阜計濶道逾宻吾
生如寄耳出處誰能必江南千萬峰何處訪子室
　　送程德林赴眞州
君為縣令元豐中吏貪功利以病農君欲言之路無從
移書諫臣以自通(公自注諌臣/蹇受之也)元豐天子為改容我時
匹馬江西東問之逆旅言頗同老人愛君如劉寵小兒
敬君如魯恭爾来明目達四聰收拾駔駿冀北空君為
赤令有古風政聲直入明光宫天厩如海養羣龍并收
其子豈不公(公自注君之子祁舉制/策文學行義為人所稱)白沙何必煩此翁
　程德林(名筠與先生同年見/本集二十三巻中)眞州(元豐九域志淮南/東路眞州軍事乾)
　(徳二年以揚州永真縣迎鑾鎭為建/安軍祥符六年升為州治揚子縣)赤令(赤縣/令也)
　　古别離送蘇伯固(外集作送蘇伯/固效韋蘇州)
三度别君来此别眞遲暮白盡老髭須明日淮南去酒
罷月隨人淚濕花如霧後夜逐君還夢繞湖邊(一作/江南)路
　　　　慎按此詩施氏原本不載今從新刻續補上
　　　　巻移編於此
　　谷林堂
深谷下窈窕髙林合扶疎羙哉新堂成及此秋風初我
來適過雨物至如娛予穉竹眞可人霜節已專車老槐
苦無賴風花欲塡渠山鴉争呼號谿蟬獨清虛寄懐勞
生外得句幽夢餘古今正自同歳月何必書
　谷林堂(名勝志谷林堂在蜀岡大明寺内○慎按石/林避暑録云歐陽公在揚州作平山堂壮麗)
　(為淮南第一據蜀岡左右老木參天後有竹千竿大/如椽不見日色子瞻詩所云稚竹真可人霜節已專)
　(車者/是也)塡渠(漢書華容夫人歌曰髪紛紛兮窴渠注云/窴徒干反按與塡同○䂬溪詩話東坡谷)
　(林堂云古今正自同嵗月何必書他日㳺香積寺又/云幽尋恐不繼書版記歳月自知者觀之則為㳺戲)
　(萹章得大自在俗士拘/泥疑前後不相應也)
　　附孫覿作(蘭陵先生集題/云揚州谷林堂)
　　楚山多異材翠竹滿崖谷蕭蕭斤斧餘斬伐同一
　　束蕪城帶流水萬畝淇園綠遺葩駁雲錦老節抱
　　金玉歳晚虎穴鄰䑛掌方擇肉此君無恙否應坐
　　白眼俗
　　雲師無著自金陵来見予廣陵且遺予支遁鷹馬
　　圖将歸以詩送之且還其畫
道人自嫌三世将棄家十年今始壮玉骨猶寒富貴餘
漆瞳已照人天上去年相見古長干衆中矯矯如翔鸞
今年過我江西寺病瘦已作霜松寒朱顔不辦供歳月
風中蒿火湯中雪好問君家黄面翁乞得摩尼照生滅
莫學王郎與支遁臂鷹走馬憐神駿還君畫圖君自收
不如木人騎土牛
　　　　愼按此詩施氏原本不載新刻載續補上巻
　　　　題目止贈僧二字今据外集采録編入揚州
　　　　巻中
　　予少年頗知種松手植數萬株皆中梁柱矣都梁
　　山中見杜輿秀才求學其法戲贈二首
露宿泥行草棘中十年春雨養髯龍如今尺五城南杜
欲問東坡學種松
　都梁山(太平寰宇記都梁山在泗州盱眙縣南/十六里都梁香草茲山所産故得名)杜輿
　(字子師盱眙人晁无咎/雞肋集有杜子師字序)種松法(本集雜記種松法十/月以後冬至以前松)
　(結寔熟而未落折取并蕚收竹器中至春初取寔入/荒茅中得雨自生松性至堅悍始生至脆弱畏日與)
　(牛羊故須荒茅地以茅隂障日須䕶以棘五/年後乃可洗下枝七年後乃可去其細宻者)
君方掃雪收松子我已開榛得茯苓為問何如挿楊栁
明年飛絮作浮萍
　茯苓(史記龜䇿傳茯苓者千嵗松根/也抱朴子老松餘氣化為茯苓)
　　　　愼按晁无咎和詩凡三首先生原作疑闕其
　　　　一
　　附晁无咎和韻三首(雞肋集題云東坡公以種松/法授都梁杜子師并為作詩)
　　(子師求/余同賦)
　　不學栽榿業種松未慙履豨笑屠龍許君盡得東
　　坡術已與先生一事同
　　長錐散子巖巖徧短竹扶條歳歳添待得烹茶有
　　松葉不應更課木奴縑
　　佩牛未敢邀君出射虎何當許我從要看堂堂冠
　　珮處蒼然十萬甲夫中
　　行宿泗間見徐州張天驥次舊韻
二年三躡過淮舟欵段還逢馬少㳺無事不妨長好飲
著書自要見(一作/且)窮愁孤松早偃原非病倦鳥雖還豈
是休更欲河邊幾来往祗今霜雪已䝉頭
　宿泗間(九域志淮南東路宿州保静軍節度治符離/縣東界至泗州一百九十九里泗州臨淮軍)
　(事治盱/眙縣)張天驥(注見/前)
　　次韻劉景文贈傅羲秀才
㓜眇文章宜和寡峥嶸肝肺亦交難未能飛瓦彈淸角
肯便投泥戯潑寒忽見秋風吹洛水遥知霜葉滿長安
詩成送與劉夫子莫遣孫郎帳下看
　傅羲(一本作/曦未詳)㓜眇(漢書元帝紀贊元帝多材藝善史/書自度曲被歌聲分刌節度窮極)
　(㓜眇顔師古曰/㓜眇讀曰要妙)
　　在彭城日與定國為九日黄樓之㑹今復以是日
　　相遇於宋凡十五年憂樂出處有不可勝言者而
　　定國學道有得百念灰冷而顔益壯顧予衰病心
　　形俱瘁感之作詩
菊盞萸囊自古傳長房寜復是癯仙應從漢武横汾日
數到劉公戲馬年對玉山人今老矣見恒河性故依然
王郎九日詩千首今賦黄樓第二篇(公自注徐州太守/㕔事俗謂之覇王)
(㕔相戒不敢坐/僕拆以盖黄樓)
　見恒河性(楞嚴經佛言汝今自傷髪白面皴其面必定/皴于童年則汝今時觀此恒河與昔童時)
　(觀河之見/有童髦否)
　　九日次定國韻
朝菌無晦朔蟪蛄疑春秋南柯已一世我眠未轉頭仙
人視吾曹何異蜂蟻稠不知蠻觸氏自有兩國憂我觀
去来今未始一念留奔馳竟何得而起無窮羞王郎誤
涉世屢獻久不醻黄金散行樂清詩出窮愁俛仰四十
年始知此生浮軒裳陳道路往往兒童收封侯起大第
或是君家騶似聞負販人中有第一流炯然徑寸珠藏
此百結裘意行無車馬倐忽略九州邂逅獨見之天與
非人謀笑我方醉夢衣冠戲沐猴力盡病騏驥伎窮老
伶優北山(一作/方)有雲根寸田自可耰㑹當無何鄉同作
逍遥逰歸来城郭是空有纍纍丘
　
　蘇詩補註巻三十五
欽定四庫全書
　蘇詩補註卷三十六　翰林院編修查愼行撰
　古今體詩六十五首(起元祐壬申秋杪自揚州召還/為兵部尚書尋遷禮部尚書至)
　(明年癸酉九月/出京以前作)
　　召還至都門先寄子由
老身倦馬河堤永踏盡黄榆緑槐影荒雞號月未三更
客夢還家時一頃歸老江湖無歳月未塡溝壑猶朝請
黄門殿中奏(别作/春訛)事罷詔許來迎先出省巳飛青蓋在
河梁定餉黄封兼賜茗逺來無物可相贈一味豐年說
淮潁
　(王暐道山清話云劉貢父一日問子瞻踏盡黄榆緑/槐影是日影耶月影耶子瞻曰竹影金鎻碎又何嘗)
　(說日月也○愼按先生與貢父同朝在元祐初集中/多唱酬之什自巳巳出守杭州以後絶無一語及貢)
　(父者意此時貢父已殁道/山清話云云不足据也)
　　附子由次韻
　　兄詩有味劇雋永和者僅同如畫影短篇泉冽不
　　容挹長韻風吹忽千頃經年淮海定成集走書道
　　路未遑請相思夜半發清唱醉墨平明照東省(自/注)
　　(詩到適/在省中)南來應帶蜀岡泉西信近得䝉山茗出郊
　　一飯歡有餘去歳此時初到潁
　　次韻定國見寄
還朝如夢中䨇闕眩金碧復穿鴛鷺行强寄麋鹿迹勞
生苦晝短展轉不能夕黙坐數更鼓流水夜自逆故人
為我謀此志何由畢越吟知聼否誰念病莊舄(公自注/時方請)
(越/)
　　次韻蔣頴叔錢穆父從駕景靈宫二首
歸來病鶴記城闉舊踏松枝雨露新半白不羞埀領髪
軟紅猶戀屬車塵(公自注前軰戯語有西湖/風月不如東華軟紅香土)雨收九陌
豐登後日麗三元下降辰粗識君王為民意不才何以
助精禋
　蔣頴叔(名之竒/注見前)錢穆父(名勰注見前時/為户部尚書)景靈宫(宋史/禮志)
　(東西景靈二宫剏於祥符五年在端禮街之東西置/藝祖以下御容於内困學紀聞景靈宫之為原廟自)
　(元豐五年始前此帝/后神御寓佛老之祠)九陌(太平寰宇記引三輔舊事/云長安城中八街九陌)
　三元(徐陵文三元肇/慶六吕司春)
　(按藜藿野人詩話云東坡自揚州召還有和韻從駕/景靈宫詩王仲至和之末云誰知第七車中客天遣)
　(歸來助慶禋蓋張寛四川人自揚州守召東坡亦然/漢武帝郊祀回至渭橋見婦人洗乳於水上遣問之)
　(婦人曰第七車中客知我也上使問張寛寛奏曰天/上長乳星祭祀不潔則見東坡時為兵部尚書亦乗)
　(車在駕前云云按蒋錢原作同時和者尚多原/作既不可得仲至詩惜止傳末二句附志於此)
與君並直記初元白首還同入禁門玉殿齊班容小語
霜廷稽首泫微溫(公自注適與穆父並拜庭中/地皆流濕相與小語道之)病貪賜
茗浮銅葉老怯秋(一作/香)泉灧寶樽回首鵷行有人傑坐
知羗虜是遊魂
　並直初元(按元祐元年穆父自鹽鐵判官召為中書/舎人黄山谷和穆父猩猩毛筆詩自注云)
　(時蘇錢二公俱直紫微閣任淵山谷詩注時二公/皆作中書舎人是年九月東坡方轉翰林學士)銅
　葉(程大昌演繁露御前賜茶皆不用建盞用/大湯􁬡其製像銅葉湯􁬡耳銅葉褐色也)人傑(指/蔣)
　(頴叔時頴叔新除熙河帥/故結句云然注見本巻後)
　　憶江南寄純如五首
楚水别來十載蜀山望斷千重畢竟擬為傖父憑君説
與吳儂
　純如(姓名/失考)
湖目也堪供眼木奴自足為生若話三吳勝事不惟千
里蓴羮
　湖目(蓮子/也)千里(名勝志溧陽有蓴湖/又名千里湖在縣南)
人在畫屏中住客依明月邉遊未卜柴桑舊宅須乘五
馬(一作/湖)扁舟
　五湖扁舟(後漢隗囂傳方望以書辭囂曰/范蠡收責句踐乘扁舟於五湖)
生計曾無聚沬孤蹤漫有清風治産猶嫌范蠡擕孥頗
笑梁鴻
弱累巳償俗盡老身將伴僧居未許季鷹高㓗秋風直
為鱸魚
　　　　愼按以上五首施氏原本不載新刻本載續
　　　　補巻末据外集揚州還朝後作今改編
　　近以月石硯屏獻子功中書公復以涵星硯獻純
　　父侍講子功有詩純父未也復以月石風林屏贈
　　之謹和子功詩并求純父數句
紫潭出𤣥雲翳我潭中星獨有潭上月倒掛紫翠屏我
老不看書黙坐養此昏花睛時時一開眼見此雲月眼
自明久知世界一泡影大小眞偽何足評笑彼三子歐
梅蘇無事自作雪羽爭(公自注事見/三人詩集)故將屏硯送兩范
要使珠璧栖窗櫺大范忽長謡語出月脇令人驚(公自/注皇)
(甫湜顧况集序云穿天心出/月脇意外驚人語非尋常)小范當繼之說破星心如
雞鳴(公自注孟郊聞雞詩似/開孤月口能說落星心)牀頭復一月下有風林横
急送小范家䕶此涵星泓願從少陵博一句山木盡與
洪濤傾
　月石屏(本集雜記一則云月石屏捫之月微凸乃偽也/眞者必平然多不圓圓而平至難得可寶也)
　子功中書(宋史范百禄字子功鎮兄鍇之子第進士/又舉才識兼茂科東都事畧范百禄中制)
　(科元祐中知開封府召入翰林拜中書侍郎所/著詩傳文集内外制奏議八十巻後與黨籍)純父
　侍講(東都事畧范祖禹傳祖禹初字夢得又字純父/哲宗即位由秘書省正字遷著作郎兼侍講蘇)
　(軾稱為講官第一宋史祖禹初擢右正言拜翰林學/士以叔百禄在中書改侍講學士百禄去乃復為之)
　(○愼按東都事畧云祖禹少孤育於叔祖景仁復齋/漫録訛以祖禹為百禄之子不知純父乃子功之姪)
　(也故稱/為小范)三子(歐陽永叔有鵶石屏歌蘇子羙有/月石硯歌梅聖俞有和詩不具録)
　(愼按月脇星心下所引皇甫湜序孟郊詩/宋刋本皆公自注云云今据此為改正)
　　次韻范純父涵星硯月石風林屏詩
月次於房歴三星斗牛不神箕獨靈簸摇桑榆盡西靡
影落蘇子硯與屏天工與我兩厭事孰居無事為此形
與君持槖侍帷幄同列溫室觀堯蓂自憐太史牛馬走
伎等卜祝均倡伶欲留衣冠掛神武便擊雲水歸南溟
陶泓不稱管城沐醉石可助平泉醒故持二物與夫子
欲使妙質留天庭但令滋液到枯槁勿遣光景生晦冥
上書掛名豈待我獨立自可當雷霆我時醉眠風林下
夜與漁火同靑熒撫物懷人應獨嘆作詩寄子誰當聽
　涵星硯(歐陽公硯譜龍尾溪/石以金星者為貴)上書掛名(晁以道客語/云范純父元)
　(祐中與東坡數上書論事嘗約各草一疏東坡訪純/父求所作疏先觀遂書名於末云軾不復自為矣純)
　(父再三求觀竟不肯出云無以易/公者和月石屏詩云云蓋紀實也)
　　附范純父原作(范太史集題云子瞻尚書惠涵星/硯月石風林屏賦十二韻以謝)
　　端溪千仞涵明星虢山太古藏隂靈蘇公贈我此
　　二寶使我坐卧瞻雲屏我觀天地間有物皆流形
　　或從清空入幽谷中夜隕石翻階蓂齊諧志怪不
　　能狀欲說但恐同優伶公遊浙江探禹穴長嘯宇
　　宙臨滄溟手攀天河弄星月醉落大筆還微醒故
　　分星月入我室光照窗户風生庭長林偃絶壁晚
　　色寒青冥似聞洪濤巻萬木直幹不折當風霆𤣥
　　雲欲落雪夜久孤燈熒報贈愧無青玉案苦吟徒
　　使神鬼聽
　　次韻錢穆父㑹飲
彈冠恨不早掛冠常苦遲盛服每假寐角闕時伏思東
門未祖道西山空拄頤誓将江海去安此麋鹿姿要當
謀三徑何暇擇一枝與君幾合散得酒忘醇醨君談似
落屑我飲如奕碁(公自注世有作詩如奕碁奕碁如飲/酒飲酒乃大戒之語僕於碁酒二事)
(俱不/能也)居官不任事造物眞見私主人獨賢勞金穀方流
馳行人亦結束杕杜乃歸期公卿雖少安河流正東釃
我得㑹稽去方回良不癡
　河流東釃(宋史河渠志元祐初河流雖北而孫村低/下諸郡皆被灾于是回河東流之議起安)
　(燾深以東流為是蘇轍謂吕公著不如因舊而修其/未備㑹范百禄行視東西二河亦言東流高仰北流)
　(順下决不可回時吳安持與李偉力主回河請置修/河司五年九月轍又言修河司不罷河朔生靈終不)
　(得安居七年十月以大河東流賜吳安持三品服李/偉再任都水使者王宗望言東北兩流頻年紛爭不)
　(决伏自奉詔凡九月上禀成筭盡障北流使全河東/還故道望付史舘紀績○慎按時文潞公吕丞相力)
　(主回河之議故云公卿/雖少安河流正東釃也)
　　次韻穆父尚書侍祠郊丘瞻望天光退而相慶引
　　滿醉吟
千章杞梓䕃雲天樗散誰收老鄭䖍喜氣到君浮白裏
豐年及我掛冠前令嚴鐘鼓三更月野宿貔貅萬竈烟
太息何人知帝力歸來金帛看頳肩
　侍祠(春明退朝録每南郊大禮使宰相為大禮使學/士為禮儀使鹵簿使御史中丞為儀仗使開封)
　(府為橋道頓遞使眞宗時東封西祀侍/祠皆輔臣為五使南郊則用學士以下)郊丘(汴京遺/跡志南)
　(郊壇在開封城南薰門外其側又有南青城即宋祭/天之齋宫北郊壇在府城北封丘門外其北又有北)
　(青城即宋祭/地之齋宫)
　　附秦少游次韻
　　風馬雲車下九天郊柴初告帝心䖍天如倚蓋臨
　　壇上星若聨珠繞御前縹緲珮環參雅奏岧嶤樓
　　閣抱非烟侍臣舉酒欣相屬醉看參横左右肩
　　郊祀慶成詩
帝出乗昌運天心予太平文章三代繼制作七年成大
祀乾坤合剛辰日月明泰壇朝掃地魄寳夜埀精仰御
圓蒼蓋環觀海岳城北流吞朔易西極落欃槍升燎靈
光答回鑾瑞霧迎需雲徧枯槁觧雨逹勾萌可頌非天
德因箴亦下情民言知有酌帝謂本無聲富國由崇儉
祈年在好生無心斯格物克已自銷兵化國安新政孤
臣返舊耕還將清廟什留與野人賡
　郊祀(宋史哲宗本紀元祐七年十一月癸巳合祭天/地於圜丘大赦天下曾鞏元豐類藁太祖巳尊)
　(四祖之廟郊祀以宣祖配天以翼祖配地太宗繼統/禮官以王業自太祖始故興國之初再郊皆太祖配)
　(天至淳化春以宣祖太祖同配如/永徽故事皆禮儀使蘇易簡所定)慶成(漢書封禪文/上帝埀恩儲)
　(祉將以/慶成)大祀(張衡東京賦元祀惟稱羣/望咸秩注元祀上祀也)乾坤合(宋史/禮志)
　(元豐六年冬至郊祀以太祖配不設皇地祗位哲宗/初立未遑親祀有司攝事如元豐儀翰林學士顧臨)
　(等謂祖宗皆合祭天地其不合祭者惟元豐六年一/郊爾今失不定後必悔之范純禮等主北郊之議彭)
　(汝礪曾肇復上奏論合祭之非而吕大防則言先帝/祀地之禮未經親行今上臨御之始正當親見天地)
　(而獨不設地祇位恐亦不安太皇太后以為然遂合/祭天地東都事略元祐七年詔曰國家郊廟三歲一)
　(親冬至合祭天地於圜丘元豐六年有司援周禮以/合祭不應古義詔定親祀北郊之儀未及行是歲南)
　(郊不設皇祇位而宗廟之饗率如權制朕方郊見天/地之始其冬至日南郊宜依熙寜十年故事設皇地)
　(祗/位)剛辰(禮記外事用剛/日内事用柔日)需雲(易雲上于天需君/子以飲食宴樂)解雨
　(易天地解而雷雨作雷雨/作而百果草木皆甲坼)
　　附子由作
　　盛禮彌三祀初元正七年祭兼天地報儀自祖宗
　　傳講義金華久(自注近有旨講讀官訓釋祖宗/齋祠故事十五條口陳于前)齋
　　心玉食鮮秋成通四海廩實到窮邊(自注今秋諸/道皆奏豐稔)
　　(而陜西河東/極邊尤甚)塵捲跳强㓂(自注西羌入㓂環/州邊吏邀擊敗去)琛來
　　渡海船(自注高麗使前十/日到闕預觀大禮)人和神亦答物備禮誠
　　全廟室開深靚郊丘對廣圜翠帷新秘殿寶仗隘
　　通㕓周冕裘繒儉(自注周禮大裘而冕以祀天有/司欲為羔裘度用百羔上以其)
　　(害物以黑/繒代之)唐車保介便(自注五輅有正觀欵志/進退安重奕世所寶)𨗳
　　前多舊德迎拜或華顚薦潔求隂燧馳誠寄燎煙
　　埀精粲星斗望秩徧山川降輅追前躅回班戒弗
　　䖍徹絪深屈體屏蓋切承天(自注上至太廟門降/輅歩入齋殿至郊壇)
　　(止百官回班仍去黄道褥三事皆/循祖宗故事而去繖特出上意)嶰谷灰初應(自/注)
　　(緹室吹灰久廢不講近太/史考求遺書復修其法)扶桑日欲躔旌旗逐風
　　轉歌舞送天旋簾啟瞻宸極雞號識漏泉矜愚開
　　罪罟釋欠靖民編樂作波翻海書行箭脫弦東朝
　　歸福祚南極本高僊有道知難犯無私每得賢劬
　　勞就聖德謙畏絶私權治道初無象神功竟莫宣
　　下臣叨進玉隨見頌誠然(自注臣于景靈/郊丘實進玉幣)
　　次韻王仲至喜雪御筵
三軍喜氣鑠飛花睡起空驚月在沙未集驊騮金腰褭
故殘鳷鵲玉横斜偶還仗内身如寄尚憶江南酒可賒
宣勸不多心自醉强扶衰白拜君嘉
　王仲至(宋史王欽臣字仲至用䕃入官文彦博薦試/學士院賜進士及第性嗜古藏書數萬巻手)
　(自讐正世稱善本○按仲至/時為工部侍郎本傳不載)還仗内(春明退朝録唐/制日御宣政殿)
　(設殿中細仗于廷明皇欲避正殿遂御紫宸殿喚仗/入閣門唐末常御殿更無仗遇朔望特設之熙寧二)
　(年始御文德殿凡文武官百人執仗四百人皆立殿/門之外宰相至陛朝官盡赴文德殿參假謂之横行)
　(愼按能改齋漫録云東坡元祐末為禮部尚書夢人/送喜雪詩云是王仲至覺後惟記一聨仲至因足以)
　(成章曰曉雪誰驚最後時土膏方得助甘滋歳功已/覺三元近春事何憂一覺遲不着寒梅容觸冐半留)
　(紅杏惜離披神交彼此無勞辨更為公題/入夢詩三四乃夢中所得今附録於此)
　　次韻奉和錢穆父蔣頴叔王仲至四首
　　　見和西湖月下聽琴(原作在三/十四巻)
謖謖松下風藹藹隴上雲聊將竊比我不堪持寄君半
生寓軒冕一笑當琴尊良辰飲文字晤語無由醺我有
風鳴枝背作蛇蚹紋月明委靜照心清得竒聞當呼玉
澗手(公自注家有雷琴甚竒古玉澗/道人崔閑妙于雅聲當呼使彈)一洗羯鼓昏請歌
南風曲猶作虞書渾
　　　見和仇池(原作在三/十五巻)
上窮非想亦非非下與風輪共一癡翠羽若知牛有角
空缾何必井之眉還朝暫接鵷鸞翼謝病行收麋鹿姿
記取和詩三益友他年弭節過仇池
　癡輪(楞嚴經由因世界愚鈍輪廻癡顚倒故和合頑/成八萬四千枯槁亂想如是故有無想羯南流)
　(轉國土精神化為土/水金石其類充塞)
　　　玉津園
承平苑囿雜耕桑六聖勤民計慮長碧水東流還舊𣲖
(公自注玉津分蔡/河上流復合於下)紫壇南峙表連岡不逢遲日鶯花亂
(一作/麗)空想疎林雪月光千畆何時耕帝耤斜陽寂厯鎻
雲莊
　玉津園(文獻通考宋四園苑東曰宜春南曰玉津西/曰瓊林北曰瑞勝汴京遺跡志玉津園在南)
　(薰門/外)雜耕桑(避暑燕語玉津園半以種麥毎仲夏駕/幸觀刈麥自仁宗後不復講矣惟契丹)
　(賜射為/故事)紫壇(漢書郊祀志甘泉秦時紫壇八觚注如/今社壇也唐書張九齡請郊見疏願以)
　(迎日之至升紫壇陳采席/定天位則聖典無遺矣)千畆(國語王耕一畆庻人/終于千畆五經要義)
　(天子耤田千畆率公卿親/耕所以先百姓而致孝敬)帝耤(月令孟春天子乃以/元日祈穀于上帝乃)
　(擇元辰天子親載耒耜措之于參保介之/御間帥三公九卿諸侯大夫躬耕帝耤)
　　　耤田
竊脂方紀瑞布穀未催耕魚沫依蘋渚蝸涎上綵楹江
湖來夢寐蓑笠負平生琴裏思歸曲因君一再行
　耤田(皇宋事實類苑元豐二年詳定禮文所上言自/漢迄唐皆有帝耤神倉今久廢不設乞于京城)
　(東南度地千畆置耤田仍徙先農壇于其中立神倉/於東南五穀之外並植菜蔬冬則藏氷一歳祠祭之)
　(用取/具焉)
　　頃年楊康功使高麗還奏乞立海神廟於板橋僕
　　嫌其地湫隘移書使遷之文登因古廟而新之楊
　　竟不從不知定國何從見此書作詩稱道不已僕
　　不能記其云何也次韻答之
退之仙人也游戲于斯文談笑出竒偉鼓舞南海神頃
者三韓使幾為蛟鱷吞歸來築祠宇要使百賈奔(公自/注板)
(橋商賈/所聚)我欲遷其廟下數浮空羣(公自注謂/登州海市)移書竟不
從信非磊落人公胡為拳拳繫此空中雲作詩頌其羙
何異刻劍痕我今已括囊象在六四坤
　楊康功使高麗(徐兢髙麗圖經元豐七年高麗王徽/卒世子勲立百日又卒勲弟運立上)
　(命左諫議大夫楊景畧為祭奠使王舜封副之右諫/議大夫錢勰為弔慰使朱球副之七年七月自宻之)
　(板橋航海而徃孫升談圃吕端奉使高麗過洋取金/書維摩經沈之聞絲竹之聲起于舟下比經沈隱隱)
　(而去崔伯易在禮部求使高麗故實得申公事故楊/康功錢勰皆寫此經徃時豐稷為楊掌箋表云東海)
　(洋龍宫之寳藏也氣如厚霧雖無風亦有巨浪舟前/大龜如屋目如巨燭光耀沙上舟人以此卜之見則)
　(無/虞)海神廟(齊乘東海淵聖廣德王廟在萊州西北二/十里宋開寳六年重建參知政事賈黄中)
　(作碑文又云登州北三里海濵與田横寨相對本海/神廟基宋治平中郡守朱處約以其地太高峻移廟)
　(西置平地于此建蓬萊閣伏琛齊地記云始皇/造橋欲渡海觀日出處海神為之驅石立柱)板橋
　(齊乘膠西縣古介葛盧國隋置縣唐省入高宻以其/地為板橋鎭文獻通考宻州膠西縣本板橋鎮歐陽)
　(忞輿地廣記板橋鎮即膠/西地宋元祐三年復置縣)文登(太平寰宇記文登縣/在登州東南二百八)
　(十里石橋在縣南齊乘云文登縣本漢牟平不掖縣/地齊天統四年分牟平置文登縣以地有文山始皇)
　(召集文人登之/故號曰文登)
　　沐浴啟聖僧舎與趙德麟邂逅
南山北闕兩非真東潁西湖迹已陳季子來歸初可喜
老聃新沐定非人酒清不醉休休暖睡穩如禪息息勻
自笑塵勞餘一念明年同泛越溪春
　啟聖僧舎(宋敏求東京記啟聖院本晉䕶聖營天福/四年宣祖典禁兵太宗誕聖其地春明退)
　(朝錄咸平初眞宗令供奉僧元藹寫太宗御容于啟/聖院汴京遺跡志啟聖院在大梁門内街北太平興)
　(國二年建雍熙/二年成賜名)趙德麟(名令畤注見前從潁州幕府/官滿入京以東坡再薦擢光)
　(禄/丞)
　　余舊在錢塘伯固開西湖今方請越戯謂伯固可
　　復來開鏡湖伯固有詩因次韻
已分江湖送此生㑹稽行復得岑成鏡湖席捲八百里
坐嘯因君又得名
　伯固(蘇堅字伯/固注見前)
　　　　愼按此詩施氏原本不載今從新刻續補下
　　　　巻移編於此
　　僕所藏仇池石希代之寶也王晉卿以小詩借觀
　　意在於奪不敢不借然以此詩先之
海石來珠宫秀色如蛾緑坡陀尺寸間宛轉陵巒足連
娟二華頂空洞三茅腹初疑仇池化又恐瀛洲蹙殷勤
嶠南使餽餉揚州(一本作/淮東)牧(公自注僕在揚州程德孺/自嶺南觧官還以此石見)
(遺/)得之喜無寐與汝交不凟盛以高麗盆藉以文登玉
(公自注僕以高麗所餉大銅盆貯之/又以登州海石如碎玉者附其足)幽光先五夜冷氣
壓三伏老人生如寄茅舎久未卜一夫幸可致千里常
相逐風流貴公子竄謫武當谷見山應巳厭何事奪所
欲欲留嗟趙弱寧許負秦曲傳觀慎勿許聞道歸應(一/作)
(更/)速
　蛾綠(顔師古隋遺録殿脚女爭效為長蛾睂/司宫吏日給螺子黛五斛號為蛾綠螺)武當谷
　(太平寰宇記劉宋時割武當縣𨽻始平郡隋初改均/州太和山在州南一百二十里有七十二峯三十六)
　(巖二十四洞初名仙室山又名太嶽山𤣥武奉紫虛/元君之命遊覽至此改名太和因棲止焉王晉卿竄)
　(逐事注詳/二十九巻)
　　附秦少游次韻
　　天鑱海濵石鬱若龜毛綠信為小仇池氣象宛然
　　足連巖下空洞鼎脹彭亨腹雙峰照青漣春睂鏡
　　中蹙疑經女媧煉或入金華牧熏爐充雲氣硯滴
　　當川瀆尤物足移人不必珠與玉道旁初無異漢
　　將疑虎伏支機亦何據但出君平卜奇礓入華林
　　傾都自追逐我願作陳那令吼震山谷一拳既在
　　夢二駒空所欲大士捨寶陀仙人遺句曲惟詩落
　　人間如置郵傳速
　　次天字韻答岑巖起
一聲清蹕霧開天百辟心莊豈貌䖍回顧驚君珠玉側
同升愧我粃糠前徘徊月色留壇影縹緲松香泛蠟烟
(公自注近制以椽/燭松明易燎盆)莫嘆郎潛生白髪聖朝求舊鄙鳶肩
　岑巖起(名象求後入/元祐黨籍)
　(按公自注中燎盆施氏原注作籸盆考嵗時雜記除/夕作蕡燭以麻籸濃油如庭燎律有元日油籸之義)
　(月合通考除日送舊/神焚松柴謂之籸盆)
　　次韻蔣頴叔二首
　　　扈從景靈宫
道人幽夢曉初還巳覺笙簫下月壇風伯前驅清宿霧
祝融驂乘破朝寒英姿連璧從多士妙句鏘金和八鑾
已向詞臣得頗牧(公自注時頴叔/新除熙河帥)路人莫作老儒看
　　　凝祥池
似知金馬客時夢碧雞坊氷雪消殘臘烟波冩故鄉鳴
鸞自容與立馬久回翔乞與三韓使新圖到樂浪(公自/注時)
(高麗使在都毎至/勝境輙圖畫以歸)
　凝祥池(汴京遺跡志宋朝㑹要云大中祥符八年五/月詔㑹靈池以凝祥為名詩話總龜京師芡)
　(實盛于㑹靈觀之凝祥池故歐陽文忠公/詩云凝祥池鎻㑹靈園僕射荒陂安可比)碧雞坊(按/元)
　(和郡縣志太平寰宇記皆不載梁益記云/成都之坊百有二十第四坊曰碧雞坊)三韓(後漢/書東)
　(夷傳韓有三種一曰馬韓二曰辰韓三曰弁韓髙麗/圖經三韓之地大小共七十八國馬韓在西其北與)
　(樂浪接辰韓在東/弁韓在辰韓之南)樂浪(史記元封三年朝鮮人來降/遂定其地立為眞畨臨屯𤣥)
　(莵樂浪/四郡)
　　附孔武仲作
　　平時念江國此地惬幽情楊桞繁無路鳬鷖遠有
　　聲郊原斜日下襟袂好風生把酒須(脫二/字)還家下
　　隔城
　　(愼按清江集和詩只有凝祥池/一首失去扈從景靈宫一首)
　　和叔盎畫馬
天驥德力備馬外龍麟(别本作/鱗訛)中皇天不遣言兀與圖
畫(一本作/畫圖)同駑駘飽官粟未受一洗空十駕均一至何
事籋雲風
　叔盎(鄧椿畫繼趙叔盎字伯充善畫/馬米海岳畫史亦載其姓名)
　(按山谷集有同子瞻和伯充團練七律一首任淵/注云伯充宗室子即叔盎也今坡集中亦無七律)
　　王晉卿示詩欲奪海石錢穆父王仲至蔣頴叔皆
　　次韻穆至二公以為不可許獨頴叔不然今日頴
　　叔見訪親睹此石之妙遂悔前語僕以為晉卿豈
　　可終閉不予者若能以韓幹二散馬易之者蓋可
　　許也復次前韻
相如有家山縹緲在眉綠誰云千里逺(别本作/還訛)寄此一
顰足平生錦繡腸􁓸歳藜莧腹從教四壁空未遣兩峯
蹙吾今况衰病義不忘樵牧逝將仇池石歸泝岷山瀆
守子不貪寶完我無瑕玉故人詩相戒妙語予所伏一
篇獨異論三占從兩卜君家畫可數天驥紛相逐風騣
掠原野電尾捎澗谷君如許相易是亦我所欲今朝安
西守來聽陽關曲勸我留此峯他日來不速
　安西守(全邊紀畧臨洮郡宋為鎭洮軍熙寧中改熙/州唐安西都䕶地時頴叔出守熙河故稱之)
　　軾欲以石易畫晉卿難之穆父欲兼取二物頴叔
　　欲焚畫碎石乃復次前韻并觧二詩之意
春氷無眞堅霜葉失故綠鷃疑鵬萬里蚿笑䕫一足二
豪爭攘袂先生一捧腹明鏡既無臺凈瓶何用蹙盆山
不可隱畫馬無由牧聊將置庭宇何必棄溝瀆焚寶眞
愛寶碎玉未忘玉久知公子賢出語耆年伏欲觀轉物
妙故以求馬卜維摩既復捨天女還相逐授之無盡燈
照此久幽谷定心無一物法樂勝五欲三峨吾鄉里萬
馬君部曲卧雲行歸休破賊見神速(公自注晉卿將/種常有此意)
　三峨(名山記峨眉山周匝千里游大峨者自峨眉縣/勝峯門出至華嚴院十五里厯八十四盤凡六)
　(十里至峯頂即普賢示現處太平寰宇記中峨山在/縣南二十里又名覆篷山又十里小峨山一名鏵刄)
　(山鮮于繪議道堂記漢/嘉背負三峨襟帶二江)
　　生日䝉(一無/䝉字)劉景文以古畫松鶴為壽且貺佳篇
　　次韻為謝
問子一室間寧有千里廓塵心洗長松逺意發孤鶴生
朝得此壽死籍疑可落微言在參同妙契藏九籥(一作/龠)
故人有奇趣逸想寄幽壑霜枝謝寒暑雲翮無前却何
須搆明堂未羡巢阿閣緬懷别時語復作數日惡詩腴
固堪飡字瘦還可愕高標忽在眼清夢了如昨君今噲
等伍志與湛輩各豈待相顧(一作/願)言方為不朽託子雲老
執㦸長孺終主爵吾當追松喬子亦鄙衛霍
　昨夢(圓覺經如昨夢故當知生死/湼槃無起無滅無去來今)
　　程德孺惠海中柏石兼辱佳篇輙復和謝
嵐薰瘴染却敷腴笑飲貪泉獨繼吳未欲連車收薏苡
肯教沈網取珊瑚不知庾嶺三年别收得曹溪一滴無
但指庭前䨇栢石要予臨老識方壺
　程德孺(名之元/注見前)庾嶺(吳錄南埜縣有大庾山其路險/峻螺轉而上踰九磴南康記大)
　(庾嶺漢名臺嶺嶺有石平如臺形如廪庾又曰漢有/庾勝者梅鋗之将𨽻畨君使分兵守臺嶺築城嶺下)
　(因名庾嶺張无垢横浦集云初嶺東廢路人苦峻極/開元四載張九齡相其山谷之宜革其坂險之故宋)
　(嘉祐間蔡挺提刑江西其弟抗漕廣東乃商度工用/陶土甃境北路廣八尺長一百九丈南路廣一丈二)
　(尺長三百十五丈復夾道種/松以休行旅遂成車馬之途)
　　次秦少游韻贈姚安世
帝城如海欲尋難肯捨漁舟到杏壇剝啄扣君容膝戸
巍峩笑我切雲冠問羊獨怪初平在牧豕應同德曜看
肯把參同較同異小窗相對為研丹
　姚安世(疑即姚丹元/詳見後篇注)
　(按淮海集中/失去原作)
　　次丹元姚先生韻二首
浮生知幾何僅熟一釡羮那於俯仰間用此委曲情自
憐無他腸偶亦得此生懸知當去客中有不亡存但恐
宿緣重每為習氣昏似聞梅子眞近在(一作/至)吳市門未
能肩拍(一作/拊訛)洪但欲目擊溫不敢叩門呼恐作踰垣奔
且以介紹先徐以方便論
不學劉更生黄金鑄上方不學房次律身事問潁陽王
烈亦何人叔夜未可量獨見神山開遽飡石髓香至道
尚聽瑩粗才終蹶張先生喜而笑幅巾登我堂苦誓指
黄壤要言刻靑琅蓬萊在何許弱水空相望且當從稽
阮聊復數山王達人友四海曲士守一疆愼(一作/謹)勿使
形諜兒童驚夜光
　姚丹元(長公外紀子瞻喜神仙晚因王鞏得姚丹元/者尤竒之直以為太白所化待之甚嚴姚本)
　(京師富人王氏子不肖為其父所逐去事建隆觀一/道士天資敏慧因取道藏徧讀或能成誦又多得丹)
　(術方藥大扺有口好大言作詩間有放蕩奇譎語故/能成其説浮沈淮南屢易姓名子瞻初不能辨也後)
　(復其姓名曰王繹崇寧中用技術進為醫官出入蔡/魯公門下醫多奇中余猶及見其與魯公言從子瞻)
　(事且云海上神仙宫闕皆能以術致之可使空中立/見魯公亦微信之坐事編管楚州梁師成薦其有術)
　(宣和末復為道士名元誠力詆林靈素為林所/毒嘔血死與施氏原注詳畧不同今備録之)
　石髓(仙經云神仙五百歳輙開其洞中/有石髓取而食之壽可齊天地)
　　　　愼按欒城集載次韻姚道人二首前首止論
　　　　字韻後首起方字韻先生詩亦應分二首諸
　　　　刻本俱訛今改正
　　附子由次韻二首
　　西山學采薇東坡學煮羮昔在建城市豈復衣冠
　　情朋友日已疎止接盲趙生嗇智徇所安元氣頼
　　以存時于星寂中稍䕶亂與昏河流發九地欲挽
　　升天門枉用十年力僅餘一燈溫老病竟未除驚
　　呼欲狂奔何日新雨餘得就季主論
　　高人隱陋巷至藥初無方心知無生妙運轉開隂
　　陽才如凌雲松豈受尺寸量氣如幽谷蘭時送清
　　風香嗟我本病肺寒暑隨翕張丹砂苦落落青春
　　去堂堂清詩墮雲霧至音扣琳琅山海洵多士世
　　俗非所望逺遊居臨安間出從諸王他年觧冠珮
　　共遊無邊疆儀麟既委照永謝過隙光
　　次韻秦少游王仲至元日立春三首(以下癸/酉作)
省事天公厭兩回新年春日併相催殷勤更下山隂雪
要與梅花作伴來
已卯嘉辰夀阿同(公自注子由一字同叔/元日已卯渠本命也)願渠無過亦
無功明年春日江湖上回首觚稜一夢中
詞鋒雖(一作/唯)作楚騷寒德意還同漢詔寛好遣秦郎供
帖子盡驅春色入毫端(公自注立春日翰/林學士供詩帖子)
　漢詔(施氏原注引續漢禮儀志云立春之/日下寛大詔書新刻刪去今補録)
　　附秦少游原作
　　此度春非草草回羙人休着剪刀催直須殘臘十
　　分盡始共新年一併來
　　發春獻歳偶然同新厯觀天最有功頭上兩般幡
　　勝影一時看入酒杯中
　　攝提東直斗杓寒驟覺中原氣象寛天為兩間同
　　號令不教春歳各開端
　　上元侍飲樓上三首呈同列
澹月疎星遶建章僊風吹下御爐香侍臣鵠立通明殿
(一作/觀)一朶紅雲捧玉皇
　上元樓(宋史禮志唐以後正月望夜開坊市門然燈/宋因之上元前後各一日大内正門結綵為)
　(山樓天子先幸寺觀行香遂御樓或御東華門及東/西角樓從臣與宴四夷蕃客各依本國朝舞列樓下)
　(亦賜酒食勞之乾德五年詔更放十七十八兩夜遂/為例春明退朝録本朝太宗時三元不禁夜上元御)
　(乾元門中元下元御東華門後罷中元下元二節而/初元遊觀之盛冠于前代夢梁録正月十五汴京大)
　(内前縛山棚對宣德樓悉以綵結文殊普賢跨獅子/白象用轆轤絞水上燈棚高處放下如瀑布又縛成)
　(䨇龍中置燈燭萬盞望之蜿蜒似飛走/之狀上御宣德樓觀燈令萬姓同樂)鵠立(集異記/山𤣥卿)
　(新宫銘仙翁鵠/立道師氷潔)
薄雪初消野未耕賣薪買酒看升平吾君勤儉倡優拙
自是豐年有笑聲
老病行穿萬馬羣九衢人散月紛紛歸來一盞殘燈在
猶有傳柑遺細君(公自注侍飲樓上則貴戚爭以黄柑/遺近臣謂之傳柑聼擕以歸蓋故事)
(也/)
　　附子由次韻(欒城集題云次韻子瞻/上元扈從觀燈二首)
　　虜去邊城少奏章雪殘中禁罷焚香都人知有新
　　年喜爭看琱輿金鳳凰
　　春來有意乞歸耕足痺三年久未平(自注頃奉使/契丹墜馬傷)
　　(足已三/年矣)忽記上元鑾輅出起聽前殿曉鐘聲
　　(按欒城集中失/去次韻第三首)
　　附秦少游次韻
　　赭黄繖底望龍章不斷惟聞寶炬香一片韶音歸
　　複道重瞳左右列英皇
　　端門魏闕鬱崢嶸燈火如山輦路平不待上林鶯
　　百囀教坊先已進春聲
　　仗下蕃夷各一羣機泉如雨自繽紛諦觀香案旁
　　邊吏却是茅家大小君
　　(按黄山谷集亦載此三詩細繹/語氣與黄不似故斷為秦作)
　　戯答王都尉傳柑
侍史傳柑玉座旁人間草木盡天漿寄與維摩三十顆
不知薝蔔是餘香(公自注舉輕明重/維摩猶三十顆)
　　　　愼按此詩施氏原本不載今從新刻續補下
　　　　卷附編於此
　　送蔣頴叔帥熙河(并引/)
　頴叔出使臨洮與穆父仲至同餞之各賦詩一篇以
　今我來思為韻致遄歸之意得我字
西方猶宿師論將不及我苟無深入計緩帶我亦可承
明正須君文字粲藻火自薦雖云數留行終不果正坐
喜論兵臨老付邊鎻(一作/𤨏)新詩出談笑僚友困掀簸我
欲歌杕杜楊栁方婀娜邊風事首虜所得蓋么麽願為
魯連書一射聊城笴隂功在不殺結草酬魏顆
　蔣之奇(施氏原注蔣頴叔名之竒時由户部侍郎知/熙州      行益務修守備謹斥堠常若㓂)
　(至終頴叔去不敢犯紹聖間章子厚秉政召為中書/舎人知開封除翰林學士出守汝慶徽宗擢為知樞)
　(宻院除觀文殿學士知杭州以與議棄河湟奪官職/既卒以嘗陳紹述之言盡復之此叚新刻刪去今補)
　(録/)熙河(九域志秦鳳路熙州臨洮郡鎮洮軍節度唐/寶應元年䧟于西蕃熙寧五年收復治狄道)
　(縣西界至河州一百里河州安鄉郡軍事唐河州後/廢熙寧六年收復仍置南至洮州一百九十五里東)
　(至長安一/千五百里)付邊鎻(猶云寄北門鎻鑰也施氏原注引/漢書丙吉傳虜入雲中代郡吉召)
　(東曹案邊長吏𤨏科/條其人者訛今駁正)
　　再送二首
使君九萬擊鵬鯤肯為陽關一斷魂不用寛心九千里
安西都䕶國西門
　九千里(白居易西凉伎歌平時安西萬里疆今日邊/防在鳳翔自注云平時開逺門外立堠云去)
　(安西九千九百里以示戍人不/為萬里之行其實就盈數也)安西都䕶(杜佑通典/永徽中於)
　(邊方置安東安西安南安北四大都䕶唐㑹要貞觀/十四年侯君集平高昌于西州置安西都䕶府治交)
　(河城二十二年突厥内附置于庭州太平寰宇記唐/龍朔元年西域諸國求内屬乃分置十六都督統府)
　(州八十縣一百十軍府一百二十六𨽻/安西大都䕶仍于吐火羅立碑紀之)
餘刃西屠横海鯤應余詩䜟是游魂(公自注頴叔未有/洮帥之命作扈駕)
(詩僕和之有游魂/之句遂成詩䜟)歸來趁别陶𢎞景看掛衣冠神武門
　　次韻頴叔觀燈
安西老守是禪僧到處應然無盡燈永夜出游從萬騎
諸羌入看擁千層便因行樂令投甲不用防秋更打氷
振旅歸來還侍宴十分宣勸恐難勝
　　次韻王晉卿奉詔押髙麗宴射
北苑傳呼陛楯郎東夷初識令君香天山自可三箭取
海國何勞一葦杭宣勸不辭金盌側醉歸爭看玉鞭長
錦囊詩草勤收拾莫遣雞林得夜光
　押髙麗宴(東京夢華録髙麗使人在大梁門外安州/巷同文館元旦朝見訖後二日詣南御苑)
　(試射朝廷旋選能射/武臣伴射射畢賜宴)
　(愼按南御苑即玉津園也葉石林燕語云玉津園為/契丹賜射之地考汴京遺跡志園在南薰門外今先)
　(生起句云北苑傳呼陛楯郎范/純父集亦云在北苑未詳孰是)
　　附純父次韻
　　天上星弧日射狼副車衣袂得餘香朝雲曾落雙
　　雕羽遼海將歸萬里航酒灩堯尊賔已醉春囬漢
　　苑漏初長何郎拜舞恩波渥花簇金鞍道路光
　　次韻錢穆父王仲至同賞田曹梅花
寒㕔不知春獨立耿玉雪閉門愁永夜置酒及明發忽
驚庭戸曉未受煙雨没浮光風宛轉照影水方折鬢霜
未易掃眉斧眞(一作/親)自伐惟當此花前醉卧黄昏月
　田曹(宋史工部所屬有屯田掌天/下屯田及文武職田公廨田)寒㕔(韓愈詩勤來/得晤語勿憚)
　(宿寒/㕔)
　　送襄陽從事李友諒歸錢塘
居杭積五歳自意本杭人故山歸無家欲卜西湖鄰良
田不難買靜士誰當親髯張既超然老潛亦絶倫李子
氷玉姿文行兩清淳歸從三人游便足了此身公隄不
改作姥嶺行開新幽夢隨子去松花落衣巾
　從事李友諒(職官分紀諸州椽屬統謂之從事趙德/麟侯鯖録云在襄陽日同官李友諒中)
　(益贈張子齊家歌人團茶余作詩/云云仲益施注作叔益未詳孰是)髯張(名璹字秉道/吳興六客之)
　(一本集相視新堤和秉道詩云髯張乃我結襪生即/其人也施注新刻本引王注云髯張不知為誰蓋失)
　(于細/考耳)公隄(咸淳臨安志元祐中東坡既開濬湖水因/以所積葑草築為長隄綿亘數里夾道雜)
　(植花栁行者便之嗣守林希榜/曰蘇公隄邦人祠公于隄上)姥嶺(咸淳臨安志龍/山有姥嶺長公)
　(外紀云公在杭州請開石門河已得請而林子申為/代諛者言今鑿龍山姥嶺正犯太守身故寢其議今)
　(詩中云云愼按公意謂若得再至杭當復開此嶺也/施注以為天姥山者訛又按臨安志仁和肇元鄉别)
　(有石姥嶺亦/非此姥嶺也)
　　次韻吳傳正枯木歌
天公水墨自奇絶瘦竹枯松寫殘月夢回疎影在東窗
驚怪霜枝連夜發生成變壞一彈指乃知造物初無物
古來畫師非俗士妙想實與詩同出龍眠居士本詩人
能使龍池飛霹靂君雖不作丹青手詩眼亦自工識㧞
龍眠胸中有千駟不獨畫肉兼畫骨但當與作少陵詩
或自與君拈秃筆東南山水相招呼萬象入我摩尼珠
盡將書畫散朋友獨與長鋏歸來乎
　吳傳正(名安詩詳見/施氏原注)摩尼珠(翻譯名義集摩尼或云/踰摩或云末尼珠之總)
　(名也此名離垢大品云如摩尼寶珠若在水中隨作/一色天台云摩尼者如意也草堂禪師箋要云心體)
　(靈知不昧如一摩尼珠圓照空凈都無/差别以體明故對物時能現一切色相)
　　送黄師是赴兩浙憲
世久無此士我晩得王孫寧非叔度家豈出次公門白
首沈下吏緑衣有公言哀哉吳越人久為江湖吞官自
倒帑廪飽不及黎元近聞海上港漸出水底村願君五
袴手招此半菽魂一見刺史天稍忘獄吏尊㑹稽入吾
手鏡湖小於盆比我東來時無復(一作/憂)瘡痍存
　黄師是(名實注詳二十四巻泗/州除夜送酥酒詩下)緑衣公言(東坡老人/詩話黄師)
　(是赴浙憲東坡與之姻家置酒餞其行使朝雲侍飲/坐間賦詩有緑衣有公言之句後人乃謂綠衣小官)
　(猶惜其不留也時朝雲語師是曰他人皆進用/而君補外何也是謂公言而綠衣則指朝雲也)
　　附張文潛次韻
　　昔見君納婦今見君抱孫先公自種德子合大其
　　門何為亦如我有抱不得言崢嶸胸中氣黙黙自
　　吐吞誰如東坡老感激論元元欲將洛陽裘盡蓋
　　江湖村既引海若頸又鞭江胥魂(以下脱/二句)意令仰
　　天民不隔頂上盆我獨乞禪床一氣中夜存
　　(按文潛此詩内史集中失載/今從宛丘集采出附録于此)
　　送范中濟經略侍郎分韻賦詩得先字且贈以魚
　　枕杯四馬箠一以元戎十乘以先啟行為韻
梁李久樂禍自焚豈非天兩䑕鬭穴中一勝亦偶然謀
初要百慮善後乃萬全廟堂選世將范氏眞多賢仁風
被宿麥綠浪摇晴川號令聳毛羽先聲落虛弦我家天
一方去路城西偏投竿困障日賣劍行歸田贈君荆魚
杯副以蜀馬鞭一醉可以起毋令祖生先
　范中濟(施氏原注中濟字子奇五世祖仁恕相蜀因/葬成都祖雍字伯純始家河南中濟以蔭歴)
　(官子厚開五建言山蠻恃險為邊患宜郡縣之其後/章        溪議由此起歸判將作監使契丹虜欲)
　(撓之不屈歴四路漕左司司農卿由河陽守召權户/部侍郎元祐八年二月為集賢殿修撰知慶州中濟)
　(在慶進寶文閣待制廣儲蓄城柵嚴守備覊黠羌推/誠待下人樂為用入為吏部侍郎以待制致仕子坦)
　(字伯履事徽宗知開封府再使遼時邊議萌芽故非/時遣使以觀釁坦言不宜始禍力辭行帝怒責團練)
　(副使後為户部侍郎此段新刻本大/半刪改今録存其舊缺者仍存疑)經畧(宋史經畧/安撫使掌)
　(一路兵民之事于機速邊防及士卒扺罪聴以便裁/斷帥臣任河東陜西嶺南路職在撫綏戎夷則為經)
　(畧安撫使兼都總管以統制/軍旅所以重帥權服羌夷也)梁李(宋史趙秉常立時/年七嵗國母梁氏)
　(稱太后攝政元豐四年有李清者本秦人説秉常以/河南地歸宋國母知之遂誅清而奪秉常政鄜延總)
　(管种諤乃疏夏國有亂宜興問罪之師詔李憲等大/舉征夏破之于無定川循水北行地皆沙濕軍無所)
　(得遂班師此詩起四/句正指元豐中事)世將(施氏原注伯純在仁宗朝/為副樞李元昊叛拜鎭武)
　(節度使知延州又知永興軍故/云廟堂選世將范氏眞多賢)投竿障日(杜牧詩惆/悵江湖釣)
　(竿手却遮西/日向長安)荆魚杯(註見第二巻/荆州詩下)
　　附孔武仲詩(清江集題送范中/濟知慶州得以字)
　　平時廣朝中相見輙歡喜昻藏八尺身所負必奇
　　偉四方欲善敗軍事盈虚計叩之如川流滚滚不
　　知巳天子曰汝能吾臣鮮其比而况所設施粲粲
　　在邊鄙西戎未純一汝可三軍帥擒之或縱之高
　　枕惟爾恃公拜稽首歸睂目凛生氣頑童玩天恩
　　豢養若驕子欲痛以鞭箠而畏啼不止二者不兩
　　全節制視所以又如畜狂犬繫頸不繫尾收其要
　　害處進退隨所指重城撤關鎻沙漠凈如水辭别
　　不躊蹰安邊從此始
　　書晁說之考牧圖後
我昔在田間但知羊與牛川平牛背穩如駕百斛舟舟
行無人岸自移我卧讀書牛不知前有百尾羊聽我鞭
聲如鼓鼙我鞭不妄發視其後者而鞭之澤中草木長
草長病牛羊尋山跨坑谷騰趠筋骨强烟蓑雨笠長林
下老去而今空見畫世間馬耳射東風悔不長作多
牛翁
　晁說之(宋史晁說之字以道少慕司馬溫公之為人/自號景迂年未三十蘇軾以著述科薦之靖)
　(康初召為著作郎兼東宫詹事以待制侍讀終晁氏/世譜以道一字伯以元豐五年進士所著有嵩山集)
　考牧(詩小序無羊宣/王考牧之什也)
　(愼按宋史本傳及晁氏世譜皆不言以道工繪事見/於同時諸公題咏東坡而外山谷有題說之雪雁詩)
　(旡咎亦有題以道/四弟横軸畫詩)
　　吕與叔學士挽詞
言中謀猷行中經關西人物數淸英欲過叔度留終日
未識魯山空此生議論凋零三益友功名分付二難兄
老來尚有憂時嘆此涕無從何處傾
　吕與叔(東都事畧吕大臨通六經尤深于禮元祐/中為太學博士遷秘書正字卒君子惜之)二
　難兄(大忠字進伯大防字微/仲東都事畧皆有傳)此涕無從(禮記孔子之/衛遇舊舘人)
　(之䘮入而哭之哀出使子貢說驂而賻之子貢曰於/門人之䘮未有所說驂說驂於舊舘毋乃已重乎夫)
　(子曰予鄉者入而哭之遇于一哀而出涕予惡夫涕/之無從也小子行之施氏原注引此叚顛倒原文殊)
　(為謬誤/今改正)
　　丹元子示詩飄飄然有謫仙風氣吳傳正繼作復
　　次其韻
飛仙亦偶然脱命瞬息中惟詩不可擬如寫天日容夢
中哦七言玉丹已入懷一語遭綽虐入身墜蓬萊蓬萊
至今空䕶短不養才上界足官府謫仙應退休可憐吳
與蘇骯髒雪滿頭雪滿頭(一本無叠/用三字)終當却與丹元子
笑指東海乘桴浮
　丹元子(即前詩題所云丹元姚先生也王/氏注訛認丹元子為書名今駁正)上界官府
　(五源訣云番陽仙人王遥琴子高言下界功滿方超/上界上界多官府不如地仙快活見顧况高祖受命)
　(造唐賦/注中)
　　次韻王定國書丹元子寜極齋
仙人與吾軰寓迹同一塵何曾五漿饋但有爭席人寜
極無常居此齋自隨身人那識郗鑒天不留封倫誤落
世網中俗物愁我神先生忽扣户夜呼祁孔賔便欲隨
子去著書未絶麟願掛神虎(一作/武)冠徃卜飲馬鄰王郎
濯紈綺意與陋巷親南游苦不蚤倘及蓴鱸新
　飲馬隣(未詳王氏注云蘇州有飲馬橋丹元子蓋/蘇州人也此種注脚穿鑿附㑹吾所不取)
　　王仲至侍郎見惠穉栝種之禮曹北垣下今百餘
　　日矣蔚然有生意喜而作詩
翠栝東南羙近生神嶽隂惜哉不可致霜根絡雲岑仙
風振高標香實隕平林偶隨樗櫟生不為樵牧侵忽驚
黄茅嶺稍出青玉鍼好事雖力取王城少知音豈無換
鵝手但知覓來禽高懷獨夫子一見捐槖金得之喜不
寐贈我意殊深公堂開後閣凡木愧華簪栽培一寸根
寄子百年心常恐(一作/思)樊籠中摧我鸞鶴襟(一作/衿)誰知
積雨後寒芒曉森森恨我廹歸老不見汝十尋蒼皮䕶
玉骨旦莫視古今何人風雨夜卧聽饑龍吟
　栝(本草柏葉松身曰/栝即檜也與柏同)東南羙(爾雅東南之羙/者㑹稽之竹箭)覓來禽
　(施氏原註引尚書故實云王内史帖中有/與蜀郡守書求來禽帖新刻刪去補録)
　　附范純父次韻
　　蘇公滄洲趣日夕懷山隂公堂種珍木寄夢天姥
　　岑亭亭碧玉榦氣象俯喬林雷霆已難㧞霜雪何
　　敢侵蒼皮巻鱗甲細葉抽鋒鍼稍出珊瑚枝中含
　　笙磬音鸞凰待棲息詎肯容凡禽西風蕩積雨畏
　　日方流金潭潭宗伯府窈窕巖谷深北窗卧羲皇
　　笑語盍朋簪蒼生望安石出處本無心萬象入毫
　　端四溟納胸襟文房俎豆列武庫矛㦸森甘棠愛
　　召伯勿使螻螘尋世俗名貴逺豈知古猶今他年
　　老東山應記梁父吟
　　次韻錢穆父馬上寄蔣頴叔二首
玉關不用一丸泥自有長城鳥䑕西剩與故人尋土物
臘糟紅麴寄駞蹄
　紅麴(本草造麴法出近世亦竒術/也入酒及鮓醯中鮮紅可愛)駞蹄(杜甫詩勸/客駞蹄羮)
多買黄封作洗泥使君來自隴山西高才(一本作/才高)得兎
人人羡爭欲尋蹤覔舊蹄
　隴山(說文隴山天水大坂也泉流四注登者七日乃越/有大小二隴鳳翔志隴山在隴川西北六十里)
　　附錢穆父原作二首
　　春雪京城一尺泥並鞍還憶蔣征西碧幢紅斾出
　　關去一路東風送馬蹄
　　不論埃壒與塗泥封印還家日正西豈比元戎碧
　　油下貔貅繞帳馬千蹄
　　(按穆父集世不傳右二首/附見淮海集注中今採出)
　　附秦少游次韻
　　新淬魚腸玉似泥將軍唾手取河西偏裨萬户封
　　龍額部曲千金賜褭蹄
　　制詔行聞降紫泥簪花且醉玉東西羌人誰謂多
　　籌策止有黔驢技一蹄
　　表弟程德孺生日
仗下千官散紫庭微聞偶語說蘇程長身自昔傳甥舅
壽骨遥知是弟兄(公自注子與君皆壽骨貫耳班列中/多指子二人不問而知其為中表也)曽
活萬人寜望報(公自注君在楚州予在杭/州皆遇饑歳活數萬人)祇求五畝却
歸耕四朝遺老凋零盡鶴髪他年幾箇迎
　　七年九月自廣陵召還復館於浴室東堂八年六
　　月乞㑹稽將去汶公乞詩乃復用前韻三首
乞郡三章字半斜廟堂傳笑眼昏花上人問我遲留意
待賜頭綱八餅茶(公自注尚書學士得賜頭綱龍/茶一斤八餅今年綱到最遲)
　浴室(在興國寺中注詳三十三巻自杭州召還詩下/又東京夢華録浴室院在開封城内第三條甜)
　(水/巷)汶公(名慧汶號法/眞注見前)乞郡三章(本集自兵部召還有/乞外郡劄子辭兩職)
　(并乞郡劄子又有乞/越州劄子凡三章)頭綱(熊蕃北苑茶録每歳分十/餘綱惟白茶自驚蟄前興)
　(役浹日乃成飛騎疾馳不出/仲春已至京師號為頭綱)八餅(苕溪漁隱叢話北/苑細色茶五綱凡)
　(四十三品共七千餘餅其間貢新試龍團勝雪白茶/御苑玉芽此五品乃水㨂為第一餘乃生揀次之又)
　(有粗色茶七綱凡五品大小龍團餅并揀芽悉入龍/腦和膏為團餅共四萬餘餅東坡題汶公詩巻待賜)
　(頭綱八餅茶即今粗色/紅綾袋餅八者是也)
夢繞吳山却月廊白梅盧橘覺猶香(公自注杭州梵天/寺有月廊數百間)
(寺中多白/楊梅盧橘)㑹稽且作須臾意從此歸田策最良
東南(一本作/南來)此去幾時歸倦鳥孤飛(一作/雲)豈有期斷送
一生消底物三年光景六篇詩
　　吳子野將出家贈以扇山枕屏
峩峩扇中山絶壁信天剖誰知(一作/施)大圓鏡衡霍入户
牖得之老月師畫者一醉叟常疑若人胸自有雲夢藪
千巖在掌握用舎彈指久低昻不自知恨寄兒女手短
屏雖曲折高枕謝奔走出家非今日法水洗無垢浮游
雲釋嶠宴坐柳生肘忘懷紫翠間相(以下脫/三字)首
　吳子野(名復古又號麻田山人南海人所居名逺/游菴先生南遷時為作逺游菴銘見本集)
　　　　愼按諸刻本皆以宴坐柳生肘為結句惟施
　　　　氏原本有忘懷紫翠間二語末句止存相首
　　　　二字中間與到白三字好事者所補也今仍
　　　　闕疑以俟考
　　聞潮陽吳子野出家
予昔少年日氣蓋里閭俠自言似劇孟叩門知緩急千
金已散盡白首空四壁烈士歎暮年老驥悲伏櫪妻孥
眞敝屣脫棄何足惜四大猶幻座衣冠矧外物一朝發
無上願老靈山宅世事子如何禪心久空寂世間出世
間此道無兩得故應入枯槁習氣要除拂丈夫生豈易
趣舎志匪石當為獅子吼佛法無南北
　潮陽(九域志廣南東路潮州潮陽郡軍/事治海陽縣南至海一百七十里)南北(愼按傳/燈録逹)
　(摩西来為禪宗初祖遞傳至𢎞忍為五祖自此而下/分南北二宗以慧能為六祖北宗以神秀為六祖獨)
　(孤及三祖碑云能公退老于曹溪其嗣無聞秀公傳/普寂所謂大照禪師也門徒萬人升堂者六十三其)
　(弟子遂尊普寂為七祖蓋其初頓門衰而漸門盛至/唐開元末菏澤㑹公出而南宗大振貞元十二年定)
　(禪門宗㫖勅立菏澤為/七祖宗門之統系乃定)
　　　　愼按此詩施氏原本不載今從新刻續補上
　　　　巻因人附編於此
　　附參寥子作(原題云贈吳/子野先生)
　　麻田老仙心炯炯少有高風慕箕潁枕流潄石三
　　十年眸子瞭焉神更靜忽然枝策海上來至人道
　　妙同塵埃逹官貴侯競招致徃無所欲誰嫌猜邇
　　來一志從吾黨跡與孤雲共天壤曹溪有路更攀
　　躋徑躡毘盧高頂上(自注子野出家/事見東坡詩中)
　　贈王覯
何人生得寜馨子今夜初逢掣筆郎莫怪圍碁忘𤓰葛
已能作賦繼靈光
　　　　愼按本集有元祐癸酉八月二十七日於建
　　　　隆章凈館書贈王覯七言絶句一首海上東
　　　　風犯雪來云云考㑹昌一品集乃李文饒懷
　　　　京國詩也蓋先生偶書李詩以贈覯後人遂
　　　　訛編集中今巳移置他集互見巻矣此詩必
　　　　是時所作故從新刻改編於此
　
　
　
　
　
　
　
　
　
　
　
　
　蘇詩補註巻三十六
欽定四庫全書
　蘇詩補註巻三十七　翰林院編修查慎行撰
　古今體詩五十二首(起元祐八年癸酉九月出知定/州明年甲戌紹聖改元四月謫)
　(惠州南行/過金陵作)
　　東府雨中别子由
庭下梧桐樹三年三見汝前年適汝隂見汝鳴秋雨去
年秋雨時我自廣陵歸今年中山去白首歸無期客去
莫歎息主人亦是客對牀定悠悠夜雨空蕭瑟起折梧
桐枝贈汝千里行歸(一作/重)来知健否莫㤀此時情
　東府(魏鶴山集宋初置三省與樞宻院各分班奏事/謂之二府神宗時立東西二府陳繹東府記略)
　(云國朝以来尚襲唐故大臣多不建第而僦居民間/熙寜三年秋新剏二府度地于闕之西南明年八月)
　(東府四位告成詔知制誥臣繹為之記石林詩話元/豐初建東西府于右掖門之前毎府相對為四位俗)
　(謂之八位張侍郎文裕以詩慶宰執元厚之和曰黄/閣勢連東鳳闕紫樞光直右銀臺盖東府與東闕相)
　(近西府正/直右掖門)中山(元和郡縣志定州戰國時為中山國/與六國並稱王地方五百里漢分趙)
　(鉅鹿置常山中山二郡城中有小山故曰中山慕容/垂建都于此魏道武改定州太平寰宇記河北道定)
　(州博陵郡宋為定武軍節度輿地/廣記政和中復改定州為中山府)
　　謝運使仲適座上送王敏仲北使
衝風振河朔飛霧失太行相逢不相識下馬須睂黄洗
眼忽驚笑見此玉節郎喜有賢主人共惜(一作/此)殘燭光
聚散一夢中人北雁南翔吾生如寄耳送老天一方幸
子遇明主陳經入西廂歸期不可緩倚相宜在旁
　謝仲適(爵里/失考)王敏仲(施氏原注敏仲名古文正公旦/曾孫第進士熙寜中為司農主)
　(簿行淮浙究張若濟獄劾轉運使王廷老張靚失職/皆坐斥厯使諸路入為郎進太常少卿奉使)
　(先生謫惠州敏仲適帥廣恩情裕厚餽問無虚月往/還書帖載集中此段原本所有新刻刪去今補録以)
　(存舊○慎按宋史王古懿敏公素從子靖之子第進/士歴遷户部侍郎詳定役法與蔡京多不合詔徙古)
　(兵部歴戸部尚書攻者不巳以領寳文閣直學/士知成都坐黨籍責衡州别駕獨不載北使事)河朔
　(太平寰宇記河東道朔州馬邑郡理鄯陽縣秦為雁/門郡唐武德四年置朔州縣二十境東西二百八十)
　(里南北九/十七里)玉節(周禮守邦國/者用玉莭)
　　書丹元子所示李太白眞二首
天人幾何同一漚謫仙非謫乃其逰麾斥八極隘九州
化為兩鳥鳴相酬一鳴一止三千秋開元有道為少留
縻之不可矧肯求
　兩鳥(李白大鵬賦序云昔于江陵見天台司馬子微/謂余有仙風道骨可與神逰八極之表因著大)
　(鵬遇希有鳥賦以自廣其末云此二禽巳/登于寥廓而斥鷃之輩空見笑于樊籬)
西望太白横峩岷眼髙四海空無人大兒汾陽中令君
小兒天台坐忘身(一本作賀季眞/一本作坐㤀眞)平生不識髙將軍手
汚吾足乃敢瞋作詩一笑君應聞
　坐忘(司馬子微所著坐㤀論云惟滅動心不滅照心/不依一物而心常住有事無事嘗若無心此謂)
　(正定定不求慧而慧自生此謂眞慧慧/而不用心與道㝠久而行之自然得道)
　(慎按孫紹逺聲畫集載東坡此詩自西望太白空峨/岷以下另是一首向来刻本合而為一者訛僧洪覺)
　(範所著禁臠謂先生此詩一韻七句方換/韻亦認以為一首也今據聲畫集改正)
　　次韻曾仲錫承議食蜜漬生荔支
代北寒虀𢷬韭萍奇苞零落似晨星逢鹽久已成枯腊
得蜜猶疑(一作/應)是薄刑欲就左慈求拄杖便隨李白跨
滄溟攀條與立新名字兒女稱呼恐不經(公自注俗有/十八娘荔支)
　曾仲錫(施氏原注仲錫時為定武倅費衮梁溪漫志/左右正言太學國子博士皆為承議郎文散)
　(官第/七品)兒女稱呼(蔡君謨荔支譜十八娘色深紅而細/長時人以少女比之俚傳閩王氏有)
　(女第十八好噉此品因名其冡在/城東報國禪院冡旁猶種此樹云)
　　大行太皇太后髙氏挽辭二首
至矣吾三后功髙漢已還復推元祐冠盖得永昭全(公/自)
(注嘗于經莚論奏仁宗皇帝諡曰明孝若明而不仁則/民畏而不愛仁而不明則民愛而不畏今大行太皇太)
(后亦兼此二德故天下/思慕庶幾于仁宗也)有作猶非聖無私乃是天侍臣
談道要家法信家傳(公自注宰相以下嘗于經筵論奏/祖宗以来家法十餘事書于記注)
　髙太后(宋史元祐八年九月太皇太后髙氏崩九年/上尊號曰宣仁聖烈太皇太后塟永裕陵后)
　(亳州人英宗后也曾/祖瓊贈魏王諡武烈)三后(岳珂媿郯録本朝帝后廟/諡率聨一字深得古意眞)
　(宗諡章聖后曰章獻明肅仁宗諡聖武后/曰慈聖光獻英宗諡宣孝后曰宣仁聖烈)永昭(宋史/本紀)
　(仁宗葬/永昭陵)
却狄安諸夏先王社稷臣固應祠百世何止活千人定
䇿天知我忘家帝念親萬方何以報得疾為勤民
　先王(東都事略髙瓊燕人父乾徙亳州之䝉城事太/宗于潛邸景德初契丹入冦真宗親征有勸帝)
　(南遷者瓊言契丹師衆已老宜親臨觀兵督其成功/真宗幸澶州瓊固請渡河至浮橋駐輦未進瓊乃執)
　(撾祝輦夫之背曰何不亟行今巳至此復何疑真宗/乃命進輦既至登北門城樓張黄龍旂将士皆呼萬)
　(嵗氣勢百倍/契丹遂退)定策(宋史哲宗為神宗苐六子生熙寜/九年初封均國公元豐五年進封)
　(延安郡王八年二月神宗不豫猶未立太子也皇太/后垂簾福寜殿諭宰相王珪等奉制立延安為太子)
　(四日而神宗晏駕邵氏見聞後録引哲宗實録云神/宗彌留后勅中人梁惟簡令製一黄袍十歳兒可衣)
　(者盖為上倉卒踐阼之偹神宗太母所以屬意于上/者確然先定無纎芥可疑邢恕者傾危士也反謂后)
　(欲捨延安而立其子顥賴已及章惇蔡確得無變王/定國聞見録武臣王棫為邢恕教令重誣宣仁于哲)
　(宗有異心恕又教蔡渭等上書論元祐及元豐末事/其書一箧皆恕手筆棫于哲宗朝得閣門職名○慎)
　(按小人樹黨冐恩敢於離間骨肉搆造無根釀成殃/禍始謀者蔡確而成于傾邪㒺上之邢恕侵尋至于)
　(蔡卞甚且創追廢聖母之議賴哲宗仁孝不納其言/不然宣仁被誣幾不白于身後先生詩云定䇿天知)
　(我其旨/微矣)
　　附子由二首
　　内治隆三世尊臨極九年神孫克負荷大業付安
　　全有道華夷靖無心怨惡悛和熹盛東漢從此不
　　稱賢
　　約已心全小寛民德有餘外家恩澤少先後禮容
　　虛原廟因前室中朝避册書功名不勝紀四諡歎
　　猶踈(自注近以四諡進呈上嘆曰太/皇太后盛德豈四字所能盡)
　　再次韻曾仲錫荔支
栁花着水萬浮萍荔實周天兩嵗星(公自注栁至易成/飛絮落水中經宿)
(即為浮萍荔支難長/至二十四五年乃實)本自玉肌非鵠浴至今丹殻似猩
刑侍郎賦咏窮三峽妃子煙塵動四溟莫遣詩人説功
過且隨香草附騷經
　丹殻(荔支譜有蚶殻之名詳見/本巻後次韻劉燾詩注中)
　　次韻滕大夫三首
　　　雪浪石
太行西来萬馬屯勢與岱岳争雄尊飛狐上黨天下脊
半掩落日先黄昏削成山東二百郡氣壓代北三家村
千峯石巻矗牙帳崩崖鑿斷開土門朅来城下作飛石
一礟驚落天驕魂承平百年烽燧冷此物僵卧枯榆根
畫師争摹雪浪勢天工不見雷斧㾗離堆四面繞江水
坐無蜀士誰與論老翁兒戲作飛雨把酒坐看珠跳盆
此身自幻孰非夢故國(一作/園)山水聊心存
　滕大夫(名興公字希靖時與李端/叔同為定州倅見姑溪集)雪浪石(本集雪浪/齋銘序云)
　(予于中山得黒石白脉如蜀孫位孫知微所畫石間/奔流盡水之變又得白石曲陽為大盆以盛之激水)
　(其上名其室曰雪浪齋名勝/志雪浪齋故址在文廟後)飛狐(元和郡縣志蔚州/飛狐縣縣北有飛)
　(狐口邢厲曰古長城在飛狐界漢書酈食其説漢王/曰杜白馬之津塞飛狐之口皆一方之阨也亦謂之)
　(飛狐/道)上黨(九域志河東路龍德府潞州上黨郡昭徳/軍節度使釋名曰黨所也在山上其所最)
　(髙故曰/上黨)代北(漢書梅福曰代谷者恒山在其南雁塞/在其北上谷在東代郡在西元和郡縣)
　(志代州雁門郡春秋晋地隋開皇五年置代州北/至朔州一百二十里○按定州在代之北故云)三
　家村(唐王季友詩百/姓惟有三家村)土門(太平寰宇記井陘口今名/土門口即太行八陘之第)
　(五陘也困學紀聞土門口在/鎮州獲鹿縣即井陘闗也)礟石(潘岳賦礟/石雷駭)
　　附子由次韻
　　謫居杜老嘗東屯波濤繞屋知龍尊門前石岸立
　　精鐵潮汐洗盡莓苔昏野人相望夹水住扁舟時
　　過江西村窗中縞練舒眼界枕上雷霆驚耳門不
　　堪水怪妄欺客欲借楚些時招魂人生出處固難
　　料流萍着水初無根旌旗旋逐金鼓發蓑笠尚帶
　　風雨㾗髙齋雪浪巻蒼石北叟未見疑戲論激泉
　　飛水行亦凍窮邉臘雪如翻盆一杯徑醉萬事足
　　江城氣味猶應存
　　附李端叔次韻(從姑溪/集采出)
　　風波末路方奔屯屹然不動誰如尊豈知胸中皦
　　十日顧盼不接無重昏東觀海市俯弱水南登赤
　　壁凌江村斯文未喪天豈逺出沒狐䑕徒千門綸
　　巾羽扇晚自得已聞漠北無㳺魂由来妙趣入造
　　化地靈特出雲濤根平生到處若再歴隠隠似有
　　屐齒㾗玻瓈鏡裏萬象發金粟堂中千偈論㑹須
　　白玉潄寒水更借落月傾金盆咄嗟菱溪成底物
　　混沌空誇竅鑿存
　　附晁无咎次韻(從雞肋/集采出)
　　居庸滅烽惟留屯時平更覺將軍尊鈴齋看雪擁
　　衲坐急鼓又報邊城昏百壺髙晏梨栗圃千里未
　　盡桑麻村天憐公老無以樂一星飛墮從天門得
　　毋遺履榖城化恐是喫草金華魂不然荆棘霜露
　　底兀爾竒怪来無根女媧𢷬鍊所遺棄奔潨尚有
　　河漢㾗豈其謀國坐不用聊以永日寜復論跳梁
　　不憂牧並塞綏納可使魚㳺盆公歸廊廟誰得挽
　　此石萬古當長存
　　附秦少㳺次韻(從淮海後/集采出)
　　漢廷公卿如雲屯結綬彈冠朝至尊登髙履危足
　　在外神色不變惟伯昏金華掉頭不肯住乞身欲
　　老江南村天恩許兼兩學士將兵百萬守北門居
　　士强名曰天元(二字疑/有訛)寤寐山水勞心魂髙齋引
　　泉注奇石迅若飛浪来雲根朔南修好八十載兵
　　法雖妙何足論夜闌番漢人馬静想見雉堞低金
　　盆報罷五更人吏散坐調一氣白元存
　　(慎按少㳺詩根字韻下脱/去二句須查善本補入)
　　附張文潛次韻(從張右史集采出原題/和定州端明雪浪齋)
　　中山士馬如雲屯號令惟覺将軍尊熊旂犀甲羅
　　左右金鉦鳴鼓喧朝昏少年畎畞老為將誰能復
　　記躬耕村東坡先生事業異道峻不得安修門眼
　　前富貴念不起惟有山林勞夢魂榛中竒石安至
　　此坐䝉湔洗見本根奔流驟浪勢萬里至畫乃掃
　　筆墨㾗黄牛三峽固細事赤壁長江何足論能令
　　萬古蛟蜃怪么麽入此玻璃盆扁舟獨往則不可
　　平生致君言具存
　　　同前
我頃三章乞越州欲尋萬壑看交流且憑造物開山骨
已見天吳出浪頭(公自注石中似/有海獸形狀)履道鑿池雖可致玉
川巻地若為收洛陽泉石今誰主莫學癡人李與牛
　　附李端叔次韻(姑溪集原題次韻東坡/和滕希靖雪浪石詩)
　　平生所願識荆州别乗還容接勝流異石崩騰驚
　　海面新詩清絶似槎頭常嗟盛世千年隔誰謂餘
　　光一旦收便覺詩源得三昧目中無復有全牛
　　　沈香石
壁立孤峰倚硯長共疑沈水得頑蒼欲隨楚客紉蘭佩
誰信吳兒是木腸山下曾逢化松石玉中還有辟邪香
早知百和俱灰燼未信人言弱勝剛
　　附李端叔次韻
　　海南枯朽揷天長嵗久峰巒帶蘚蒼變化那知斵
　　山骨儀刑兀自在人腸幾因曉日疑銷蠟試沃淸
　　泉覺弄香遮莫輕珉㤀什襲須防偷眼誤摧剛
　　石芝(并引/)
　予嘗夢食石芝作詩記之今乃眞得石芝于海上子
　由和前詩見寄予頃在京師有鑿井得如小兒手以
　獻者臂指皆具膚理若生予聞之隱者此肉芝也與
　子由烹而食之追記其事復次前韻
土中一掌嬰兒新爪指良是肌骨勻見之怖走誰敢食
天賜爾我不及賔旌陽逺㳺同一許長史玉斧皆門户
我家韋布三百年秖有隂功不知數跪陳八簋加六瑚
化人視之眞塊蘇肉芝烹熟石芝老笑唾熊掌嚬雕胡
老蠶作繭何時説夢想至今空激烈古来大藥不可求
眞契當如磁石鐵
　石芝(抱樸子仙藥篇五芝者有石芝草芝肉芝木芝/菌芝各有百許種石芝生于海隅名山赤者如)
　(珊瑚白者如截肪黒者如澤漆靑者如翠羽黄者如/紫金皆光明洞徹如堅氷本集北海十二石記云登)
　(州下臨大海沙門鼉磯車牛大竹小竹儿五島惟沙/門最近兀然焦枮餘皆紫翠巉絶神仙所宅也上生)
　(石芝草木皆奇麗多不識名者先生又自題石芝詩/云中山敎授馬君文登人也嘗得石芝食之故作此)
　(篇同賦/一篇)肉芝(抱樸子肉芝者謂萬歳蟾蜍頭上有角/頷下有丹書八字者或千歳蝙蝠色白)
　(如雪或行山中見小兒乗車馬長七八寸者肉芝也/凡此共百二十種苕溪漁隠叢話按仙傳拾遺載進)
　(士蕭静之掘地得物類人手肥嫩色微紅烹而食之/後遇異人曰嘗食仙藥因告之曰肉芝食之者夀何)
　(東坡㤀/此耶)
　(按子由和詩附見第/二十巻黄州條下)
　　鶴歎
園中有鶴馴可呼我欲呼之立坐隅鶴有難色側睨予
豈欲臆對如鵩乎我生如寄良畸孤三尺長脛閣瘦軀
俛啄少許便有餘何至以身為子娛驅之上堂立斯須
投以餅餌視若無戞然長鳴乃下趨難進易退我不如
　(按唐子西語録云東坡作病鶴詩嘗寫三尺長頸痩/軀缺其一字使仕德翁輩下之凡數字東坡徐出其)
　(藁盖閣字也此字既出儼然如見病鶴矣今題中無/病字疑有脱落也又猗覺寮雜記云世説有遺支道)
　(林雙鶴者道林曰既有凌霄之姿何肯為人/作耳目玩詩中何至以身為子娛正用此)
　　送曾仲錫通判如京師
邊城歲暮多風雪强壓春(一作/香)醪與君别玉帳夜談霜
月苦鐵騎曉出河氷裂斷蓬飛葉捲黄沙秖有千林䰒
鬆花應為王孫朝上國珠幢玉節與排衙左援公孝右
孟博我居其間嘯且諾僕夫為我催歸來要與北海春
水爭先回
　玉帳(唐書藝文志李靖有玉帳經一巻袁卓遁甲專/征賦或傍直使之㳺宫或居貴神之玉帳張淏)
　(雲谷雜記玉帳乃兵家厭勝之方位主将於其方置/軍帳則堅不可犯如玉帳然其法以月建前三位取)
　(之如正月建寅則巳為玉/帳主將宜居之餘推此)
　　和錢穆父送别并求頓遞酒
聨鑣接武兩長身鵷鷺行中笑語親九子羡君門户壯
八州憐我往來頻佇聞東府開賓閣便乞西湖洗塞塵
(公自注本欲乞鑑/湖就東府對耳)更向青齊覔消息要知從事是何人
　頓遞酒(未/詳)八州(先生歴知宻徐湖/登杭潁揚定八州)
　　劉醜厮詩
劉生望都民病羸寄空窰有子曰醜厮十二行操瓢墦
間得餘粒雪中拾墮樵飢飽共生死水火同焚漂病翁
恃一褐度此積雪宵哀哉二暴客掣去如飢鴞翁既死
于寒客亦易此齠崎嶇走亭長不憚雪徑遥我仇祝與
苑(一作/宛)物色同遮邀行路為出涕二客竟就梟譊譊訴
我庭慷慨驚吾寮(一作/僚)曰此可名寄追配郴之蕘恨我
非栁子撃節為爾謡官賜二萬錢無家可歸嬌為媾他
日婦婉然初垂髫洗沐作小史(一作/吏)裹頭束其腰筆硯
耕學苑弓(一作/戈)矛戰天驕壯大隨爾好忠孝福可徼相
國有折脇封侯或吹簫人事豈易料勿輕此(一作/比)僬僥
　望都(水經注博水出望都縣東南流逕其縣故城帝/王世紀堯母慶都出觀三河赤龍與合而生堯)
　(有望都山太平寰宇記即都山也堯母望之故以望/都為名元和郡縣志望都縣西南至定州五十里)
　譊譊(揚子譊譊者天下/皆訟也奚其存)郴之蕘(事詳栁子/厚集中)
　　題毛女眞
霧鬢風鬟木葉衣山川良是昔人非秖應閒過商顔老
獨自吹簫月下歸
　毛女(抱樸子漢成帝時有獵者于終南山中見一人/無衣服身生黑毛踰坑越谷有如飛騰宻伺其)
　(所在乃是婦人言本是秦之宫人入山飢無所食有/一老翁敎我松葉松實食之遂不飢不渇冬不寒夏)
　(不熱計此女是子嬰宫人至成帝之世三百許嵗向/使不為所得便成仙矣王氏原注引列仙傳毛女字)
　(玉姜在華陰山中自言始皇/宫人與此小異未詳孰是)商顔老(水經注楚水源/出上洛縣西南)
　(楚山其水兩源合于四皓廟東髙士傳南山曰商山/亦名楚山漢四皓河内軹人避秦于商山故老傳云)
　(商州有商君商谷商塞商窰商顔曰五商漢武帝時/臨晉民引洛水至商顔下岸為水囓易致崩頽自此)
　(商顔半成/水豬矣)
　　寄餾合刷缾與子由
老人心事日摧頽宿火通紅手自培小甑短缾良具足
穉兒嬌女共燔煨寄君東閣閒烝栗知我空堂坐畫灰
約束家僮好收拾故山梨棗待歸来
　烝栗(杜甫詩山/家烝栗暖)畫灰(白居易詩對/雪畫寒灰)
　　次韻子由淸汶老龍珠丹
天公不解防癡龍玉函寳方出龍宫雷霆下索無處避
逃入先生衣袂中先生不作金椎袖玩世徜徉隱屠酒
夜光明月空自投一鍛何勞緯蕭手黄門寡好心易足
荆棘不生梨棗熟𤣥珠白璧兩無求無數(一作/脛)金丹来
入腹區區分别笑樂天那知空門不是仙
　淸汶老(失/考)玉函寳方(隋書經籍志玉函/寳方五巻葛洪撰)龍宫(續仙傳/孫思邈)
　(放一小蛇月餘出行見一白衣少年引入涇陽水府/一女子命其子取龍宫藥方三十首與先生俄送歸)
　(山厯試諸方皆若神效後著千/金方三十巻散龍宫方在其内)金椎袖(漢書淮南厲/王傳辟疆出)
　(見之即自袖/金椎椎之)荆棘梨棗(眞誥紫微王夫人授許長史/曰火棗交梨之樹已生君心)
　(中可翦荆棘/令此樹單生)無脛(㑹稽典録孔融與曹操書曰珠/玉無脛而自至者以人好之也)
　(按欒城集中失原/作當覔善本采補)
　　次韻子由書淸汶老所傳秦湘二女圗
春風消氷失瑶玉我本無身安有觸羊生得婦如得風
握手一笑未為辱先生室中無天逰珮環何處鳴風甌
隨魔未必皆魔女但與分燈遣歸去胡為寫眞傳世人
更要維摩一轉語丹元茅茨秖三間太極老人時往還
檢㸃凡心早除拂方平神鞭常使物
　無身有觸(楞嚴經物不觸知身知有觸知身即觸知/觸即身即觸非身即身非觸身觸二相原)
　(無處所又云舜若多神無身覺觸如来光中映令暫/見既為風質其體元無注云舜若多主空神也其質)
　(如風而/能覺觸)魔女分燈(維摩經魔波旬從萬二千天女維/摩詰謂曰諸姊有法門名無盡燈)
　(譬如一燈然千百燈㝠者皆明明終不/盡天女聞言已禮維摩詰足隨魔而去)
　(按欒城集此章/亦失去原作)
　　紫團參寄王定國
谽谺土門口突兀太行頂豈惟團紫雲實自俯倒景剛
風被草木眞氣入苕穎舊聞人銜芝生此羊腸嶺纎㩥
虎豹鬛蹙縮龍蛇癭蠶頭試小嚼龜息變方騁矧予明
眞子巳造浮玉境清宵月掛户半夜珠落井灰心寧復
然汗喘久已静東坡猶故目(一作/日)北藥致遺秉欲持三
椏根往侑九轉鼎為予置齒頰豈不賢酒茗
　紫團參(瑞應録唐明皇潛潞邸重九登壺闗山東北/有紫雲見光彩照日因名紫雲山即紫團也)
　(太平寰宇記河東道上黨郡有/紫團山地理志云出人參草)土門口(即井陘闗詳/見本巻前雪)
　(浪石詩/注中)羊腸嶺(太平寰宇記河東道羊腸山在交城/縣東南五十里萬根谷山即羊腸坂)
　(也石磴縈紆若羊腸地理志云上/黨壺闗亦有羊腸坂在今潞州界)
　　次韻劉燾撫勾蜜漬荔支
時新滿座聞名字别久何人記色香葉似楊梅烝霧雨
花如盧橘傲風霜每憐蓴菜下鹽豉肯與葡萄壓酒漿
回首驚塵巻飛雪詩情眞合與君嘗
　劉燾(吳興掌故集劉燾元祐三年東坡知貢舉稱其/文章典麗遂中甲科尤善書仕至秘閣脩撰所)
　(著有見南山集五十巻宜翁之子也吳興備志劉燾/以書名世太清樓續閣帖劉燾無言模刻○愼按施)
　(氏原注劉燾字無言長興人諸父宜翁行甫昔從先/生㳺事見送劉行甫寺丞赴餘姚詩注無言在太學)
　(有俊聲善筆札黄魯直稱之謂他日江南復有羊欣/薄紹之矣時在山中      此段新刻刪去今補録)
　(据此無言乃宜翁之姪與/吳興掌故不同兩存俟考)撫勾(職官分紀安撫使屬/有管勾官以知州及)
　(閣門秖/候充)時新聞名(按薛能荔支詩歳杪監州曽見樹/時新入座久聞名荔支譜有陳家)
　(紫江家綠㳺家紫藍家紅何家紅綠核圎丁香虎皮/牛心蚶殻龍牙中元紅玳瑁紅十八娘火山等名共)
　(三十/二種)花葉(荔支譜其花春生䔩䔩然白色春雨之際/旁出新葉色紅白六七月色變綠此明年)
　(開花/者也)
　　立春日小集戯(一作/呈訛)李端叔
白髪已十載青春無一堪不驚新歳換聊與故人談牛
健民聲喜鴉嬌雪意酣霏微不到地和暖要宜蠶嵗月
斜川似風流曲水慙行吟老燕代坐睡夢江潭丞掾頗
哀援(一作/亮)歌呼誰怕參衰懷久灰槁習氣尚饞貪白啖
本河朔紅消眞劒南(一本作熊白来河/北豬紅削劒南)辛盤得靑韭臘
酒是黄甘歸卧燈殘帳醒聞葉打庵須煩李居士重説
後三三
　李端叔(按東都事略李之儀傳元祐中以編修官赴詩/定州幕孔常父有癸酉十月送李端叔機宜)
　(張耒宛丘集送李端叔序云元祐八年蘇先生守定/武士願從者半朝廷然皆不敢有請先生一日言於)
　(朝言請以端叔佐幕府先生之位未能進退天下士/故用子如此然其意可知也挾端叔之學問文章而)
　(從先生如决大川而放之海余無以贊子矣又端叔/姑溪集題䟦一條云余從蘇先生於定武蜀人孫子)
　(發亦辟在幕府滕興公曾仲錫為倅五人者每辨色/㑹于公㕔領所事竟按前所約之地窮日力盡歡而)
　(罷或夜則以曉角動為期方從容賦咏明年五月先/生遂謫嶺南矣以上數則皆端叔在定州事故備録)
　(之/)丞掾哀援(苕溪漁隠云東坡立春詩丞掾頗哀亮/定武有此碑東坡自大字寫之作亮字)
　(後漢馬援傳諸曹時白外事援輙曰此丞掾之事何/足相煩頗哀老子使得遨逰則亮字當作援也○愼)
　(按援字去聲讀别本/作亮者訛今駁正)後三三(施氏原註顧禧云此詩/方敘燕㳺而遽用後三)
　(三語讀者往往不知何謂葢端叔在定武幕中特悦/營妓董九者故用九數以為戯爾聞其説于强行甫)
　(云按題云戯端叔與/結處正合特采録之)
　　次韻曾仲錫元日見寄
蕭索東風兩鬢華年年幡勝翦宫花愁聞塞曲吹蘆管
喜見春盤得蓼芽吾國舊供雲澤米(公自注定武齋/酒用蘇州米)君
家新致雪坑茶(公自注近/得曾坑茶)燕南異事眞堪紀三寸黄甘
擘永嘉
　春盤(四時寳鏡立春日春餅生菜號春盤又摭遺/東晉李鄂立春日命以蘆菔芹芽為菜盤)曾
　坑(蔡忠惠集引朱子安東溪試茶録云北苑鳳凰山/連屬諸焙所産者味佳慶厯中歲貢又有曾坑上)
　(品一斤又云馬鞍山東/為杜園最髙處為曾坑)三寸黄甘(南史宋劉義康時/四方獻饋皆以上)
　(品薦之而以次者供御文帝嘗冬月噉甘嘆其形味/並劣義康遣還東府取甘供御大者三寸韓彦直橘)
　(録橘出永嘉郡甘乃其别種而乳甘為第一故温州/謂乳甘為眞甘温四邑皆種甘者而出泥山又推第)
　(一大者可七寸圍顆皆圎正/膚理如澤蠟擘之香霧噀人)
　　子由生日以檀香觀音像及新合印香銀篆盤為
　　壽一首
旃檀婆律海中芬西山老臍柏所薰香螺脱黶來相羣
能結縹緲風中雲一燈如螢起微焚何時度盡繆篆紋
繚繞無窮合復分綿綿浮空散氤氳東坡持是壽卯君
君少與我師皇墳旁資老聃釋迦文共厄中年㸃蠅蚊
晩遇斯須何足云君方論道承華勛我亦旗鼓嚴中軍
國恩未(一作/當)報敢不勤但願不為世所醺爾來白髪不
可耘問君何時返鄉枌收拾散亡理放紛此心實與香
俱焄聞思大士應已聞
　子由生日(按子由已卯二月二十日/生見本集十八羅漢頌䟦)㫋檀(法華經牛/頭㫋檀從)
　(離垢出若以塗/身火不能燒)婆律(本草拾遺婆律香出婆律國樹/與龍腦同香乃樹之清脂也)
　香螺脱黶(唐本草蠡類生雲南者如人掌青黄色按/韻書蠡亦作螺韓鄂四時􁁊要有修甲香)
　(方收大甲酒煮蜜熬入諸/香用所云甲者即螺黶也)皇墳(韓愈詩髙/詞嫓皇墳)蠅蚊(韓愈/詩蠅)
　(蚊滿八區可/盡與相格)
　(愼按諸刻本詩中繚繞無窮合復分之下直接東坡/持是夀卯君云云脱去綿綿浮空散氤氲一句今從)
　(施氏原/本補入)
　　附子由次韻
　　日月中人照與芬心虛慮盡氣則薫彤霞㸃空來
　　羣羣精誠上徹天無雲寸田幽闕煗不焚𦕈眎中
　　外絳錦紋冥然物我無復分不出不入常氤氳道
　　師東西指示君乗此飛仙勿留墳茅山隱居有遺
　　文世人心動隨䖟蚊不信成功如所云蚤夜賔餞
　　同華勛爾來僅能破魔軍我經生日當益勤公禀
　　正氣飲不醺梨棗未實要耡耘日云暮矣收桑枌
　　西還閉門止紛紛憂愁眞能散凄焄萬事過耳今
　　不聞(自注登眞隱訣云日中青帝/曰照龍韜其夫人曰芬豔嬰)
　　次韻李端叔送保倅翟安常赴闕兼寄子由
中山保塞兩窮邊卧治雍容已百年顧我迂愚分竹使
與君談笑用蒲鞭松荒三徑思元亮草合平池憶惠連
白髪歸心憑説與古來誰似兩䟽賢
　翟安常(爵里/失考)保塞(輿地廣記保塞縣本漢涿郡之樊/輿中山之北新城地廢置不常建)
　(隆元年以清苑縣地置保塞軍領縣一文獻通考保/州本唐莫州清苑縣地宋初置保塞軍太平興國中)
　(升為州九域志河北西路保塞軍西至定州一百六/十里羅子蒼拾遺五代失險周世宗于深冀間浚河)
　(為限宋守塘濼而雄霸二州間塘水不接遂/置保定軍為窮邊以無水多植榆槐為蔽云)
　(按姑溪集中失/原作無從采録)
　　中山松醪寄雄州(一無/州字)守王引進
鬱鬱蒼髯千歲姿肯來杯酒作兒嬉流芳不待龜巢葉
(公自注唐人以荷葉/為酒杯謂之碧筩飲)掃白聊煩鶴踏枝醉裏便成歌雪
舞醒時與作嘯風辭馬軍走送非無意玉帳人閒合有
詩
　中山松醪(本集有賦/不具録)雄州(九域志河北東路雄州防/禦治歸義容成二縣太平)
　(寰宇記雄州本涿州歸義縣之瓦子濟橋舊置瓦/橋闗五代周時始立雄州以有大小雄山而名)王
　引進(按子由使契丹時有贈知雄州王崇拯七言律/詩二首詩話總龜王崇拯字拯之當即其人又)
　(按宋史職官志引進使從五品掌臣僚蕃國/進奉禮物之事職官分紀引進有正使副使)
　　次韻李端叔謝送牛戩鴛鴦竹石圖
聞君談西戎廢食忘早晚王師本不陳賊壘何足剗守
邊在得士此語要而簡知君論將口似予(一作/我)識畫眼
笑指塵壁間此是老牛戩平生師衛玠非意嘗理遣愬
君定何人未用市朝顯置之勿復道世俗固多舛歸去
亦何須單車度殽澠如蟲得羽毛已脱安用繭家書空
萬軸凉暴(一本作晒/一本作曝)困舒巻念當掃長物閉息黙自煖
此畫聊付君幽處得小展新詩勿縱筆羣吠驚邑犬時
來未可知妙斵待輪扁
　牛戩(米海岳畫史道士牛戩筆墨粗豪放縱亦/不俗固在艾宣惠崇寳覺張經之上也)
　(按姑溪集此詩失/去原作無從采録)
　　次韻聰上人見寄
前身(周益公題䟦/引此詩作生)本同社宿業獨臨邊一悟鏡空老始
知圓澤賢歸心忘犢佩生術寄羊鞭不似歐陽子空留
六一泉
　聰上人(本集思聰名説云法惠圓師小童彭九年十/一善琴應對明了如成人自言未有法名而)
　(同師皆聨思字遂與名思聰庶幾他日因聲以得法/周益公䟦云元祐六年公既作聞復字序後三年春)
　(在定武復和其見寄詩有前生本同社之語又後七/年當靖國辛巳葢公夢奠之歲也其贈道通詩猶云)
　(雄豪而妙苦而腴秪有琴聰與蜜殊其愛重之如此/長公外紀云大觀政和間聰挾琴逰梁久之遂還俗)
　(為御前使臣方其將冠巾也叔黨送之詩云/試誦北山移為我招琴聰詩至巳無及矣)
　　次韻王雄州還朝留别
老李威名八十年壁間精悍見遺顔自聞出守風流似
稍覺承平氣象還但遣詩人歌杕杜不妨侍女唱陽闗
内朝接武知何日白髪羞歸供奉班
　老李(東都事畧李允則字垂範太原人眞宗朝奉使/諸路雄州再涖焉周世宗始以瓦橋闗置州民)
　(居維結茅允則易以瓦甓又合内外舊甕城與大城/為一創闗城濬濠起月隄徙浮圖于北原上所望踰)
　(三十里契丹動静皆知之當時邊臣無及者子由洛/陽李氏園池記云李氏世家名將大父濟州于太祖)
　(為布衣之舊用兵河東百戰百勝烈考寧州事章聖/守雄州十有四年繕守偹撫士卒精于用間功烈尤)
　(雄○按所稱濟州乃允則/之父謙溥寧州即允則也)内朝(春明退朝録本朝文/德殿曰外朝凡不釐)
　(務官日赴是為常朝垂拱曰内朝宰/臣以下並武班日赴是為常起居)
　　三月二十日多葉杏盛開
零露泫月蕋溫風散晴葩春(一作/天)工了不睡連夜開此
花芳心誰翦刻天質自清華惱客香有無弄粧影横斜
中山古戰國殺氣浮髙牙叢臺餘袨服易水雄(一作/雜)悲
笳自從此花開玉肌洗塵沙坐令㳺侠窟化作温柔家
我老念江海不飲空咨嗟劉郎歸何日紅桃爍殘霞明
年花開時舉酒望三巴(公自注欲請/梓州而歸)
　多葉杏(元方輿勝覽大興府海雲寺有多葉杏三/株名芙蓉杏張叔夏見之為塡三姝媚詞)翦
　刻(韓愈杏花詩翦/刻作此連天花)
　(愼按施氏原注脱落劉郎歸/何日二句今据别本補入)
　　三月二十日開園三首
雪髯霜鬢語傖獰淡蕩園林取次行要識將軍不凡意
從來秖啜小人羮(公自注是日/散父老酒食)
西園牡籥夜沈沈尚有㳺人卧栁隂鶴睡覺時風露下
落花飛絮滿衣襟
鬱鬱蒼髯眞道友絲絲紅蕚是鄉人(公自注蒼髯松/也紅蕚海棠也)何
時翠竹江村路送我柴門月色新
　　次韻王雄州送侍其涇州
威聲又數中興年二虜行當一矢聨聞道名城得眞將
故應驚羽落空弦追鋒歸去雄三衛授鉞重來定十連
别酒回頭便陳迹號呶端合發初筵
　侍其(複姓也名失考宋史/有侍其曙侍其淵)涇州(九域志秦鳯路涇州/安定郡治保安縣太)
　(平寰宇記涇州屬闗西道漢分秦北郡地置安定郡/河西六郡之一也魏神䴥二年於此置涇州因水為)
　(名宋為彰化軍節度水土/雜于河西人烟接于北地)三衛(晉書職官志文帝初/置中衛將軍武帝分)
　(左右/衛)
　　初貶英州贈馬夢得
萬古仇池穴歸心負雪堂殷勤竹裏(一作/林)夢猶自數山
王
　貶英州(宋史哲宗本紀紹聖元年知定州蘇軾坐前/掌制命語涉譏訕貶知英州本傳紹聖初以)
　(本官知英州尋降一官貶寜逺軍節度副使惠州安/置危素東坡書院記紹聖元年四月公以侍御史虞)
　(榮來之邵言落職奪一官知和州尋知英州六月惠/州安置十月至惠州本集有乞舟行赴英州狀九域)
　(志廣南東路英州軍事治眞陽縣太平寰宇記廣州/湞陽縣地漢舊縣梁改東衡州隋開皇十年廢為眞)
　(陽縣偽漢乾和五年于此/置英州去東京四千里)
　　　　愼按此詩施氏原本在遺詩巻中今据時地
　　　　移編于此
　　臨城道中作(并引/)
　予初赴中山連日風埃未嘗了了見太行也今將適
　嶺表頗以是為恨過臨城内丘天氣忽清徹西望太
　行草木可數岡巒北走崖谷秀傑忽悟歎曰吾南遷
　其速返乎退之衡山之祥也書以付邁使志之
逐客何人着眼看太行千里送征鞍未應愚谷能留栁
可獨衡山解識韓
　臨城(太平寰宇記臨城屬趙州在定州西南一/百里漢于此置房子縣天寳元年改臨城)内丘
　(太平寰宇記漢中丘縣隋改内丘屬趙州/大業二年改屬邢州在州西南五十八里)太行(述征/記太)
　(行山首始于河内北至幽州凡/百嶺逺亘十三州之界有八陘)愚谷(水經注時水又/屈而逕杜山北)
　(有愚公谷齊桓公時公隠于谷隣有認其駒者公以/與之太平寰宇記愚公谷在臨淄縣本杜山名愚公)
　(山愚公谷栁子厚愚溪詩序余以觸罪謫瀟水/上愛是溪家焉古有愚公谷故更之謂愚溪)
　　過湯隂市得豌豆大麥粥示三兒子
朔野方赤地河壖但黄塵秋霖暗豆莢(一作/漆)夏旱臞麥
人逆旅唱晨粥行庖得時珍青斑照匕箸脆響鳴牙齦
玉食謝故吏風餐便逐臣漂零竟何適浩蕩寄此身爭
勸加餐(一作/飲)食實無負吏民何當萬里客歸及三年新
　湯隂(元和郡縣志相州湯隂縣有蕩水因以為名太/平寰宇記蕩水在縣治北縣在相州南四十里)
　豌豆(爾雅謂之戎菽遼志謂之囘鶻豆本草其苖/柔弱宛宛然故得名嫩時色綠老則斑麻)
　　被命南遷途中寄定武同僚
人事千頭及萬頭得時何喜失時憂只知紫綬三公貴
不覺黄粱一夢㳺適見恩綸臨定武忽遭分職赴英州
南行若到江干側休宿潯陽舊酒樓
　　　　愼按此詩施氏原本不載新刻在續補下巻
　　　　今据題移編于此
　　子由新修汝州龍興寺吳畫壁
丹青久衰工不藝人物尤難到今世每摹市井作公卿
畫手懸知是徒𨽻吳生已與不傳死那復典刑留近嵗
人間幾處變西方盡(一作/畫)作波濤翻海勢細觀手面分
轉側妙筭毫釐得天契始知眞放本精微不比狂花生
客慧似聞遺墨留汝海古壁蝸涎可垂涕力捐金帛扶
棟宇錯落浮雲巻新霽使君坐嘯清夢餘幾叠衣紋數
衿袂他年弔古知有人姓名聊記東坡弟
　龍興畫壁(欒城後集汝州龍興寺修吳畫殿記云紹/聖元年四月予謫守汝陽與通守李君純)
　(繹游龍興寺觀華嚴小殿其東西夾皆道子所畫東/為維摩文殊西為佛成道屋瓦弊漏塗棧缺弛幾侵)
　(于風雨時有僧惠眞方葺寺大殿乃使先治此予與/李君亦少助焉不踰月堅頑如新于殿脊中得記曰)
　(治平丙午蘇氏維政所葺衆異之謂前後葺此皆蘇/氏豈偶然哉○愼按明道雜志以龍興寺為天慶觀)
　(又云上人于殿脊上火珠中見有書字記建殿年月/後復書曰某年月日有姓蘇人重修與子由所記不)
　(同當以欒/城集為正)狂花(楞嚴經其人無故不動目睛瞪/以發勞則于虛空别見狂華)汝海
　(十三州志梁縣周南鄙邑秦滅周遷其人於此謂之/陽人聚元和郡縣志河南道汝州臨汝郡漢河南郡)
　(之梁縣地隋開皇四年移伊州理/于此大業中改汝州以汝水為名)
　(愼按宋史哲宗本紀紹聖元年二月以鄧潤甫為尚/書左丞三月蘇轍罷知汝州先生南遷時子由已到)
　(汝州/任矣)
　　過高郵寄孫君孚
過淮風氣清一洗塵埃容水木漸幽茂菰蒲雜游龍可
憐夜合花靑枝散紅茸羙人游不歸一笑誰當供故園
在何處已偃手種松我行忽失路歸夢山千(一作/千山)重聞
君有負郭二頃收横縱巻野畢秋穫殷牀聞夜舂樂哉
何所憂社(一作/杜)酒粥面醲宦游豈不好毋令到千鍾
　高郵(太平寰宇記淮南道揚州領縣七/高郵其一也宋割髙郵縣建軍)孫君孚(東都/事畧)
　(孫升字君孚初以天章閣出知應天後貶果州團練/副使汀州安置劉延世孫公談圃序云紹聖改元凡)
　(仕于元祐而貴顯者例皆竄貶湖南嶺表獨孫公一/人遷于臨汀公元祐時歴三院遷左史為中書舎人)
　(忤時宰以集賢修撰留守南都後遷天章閣待制其/謫官也自南都為歸州遂以散秩謫臨汀在汀二年)
　(以疾終公諱升字君孚高郵人○愼按劉述之與孫/同時孫謫汀州劉時官長汀縣故其所述視史加詳)
　(東坡南行過高郵正君孚謫歸州時也君孚名升/兩處皆同施氏原注謂君孚名叔者訛今駁正)夜
　合花(崔豹古今注欲蠲人之忿則贈以青囊夜合其/葉至暮即合故名合昏又云夜合本草此樹葉)
　(似皂莢及槐五月花/紅白色上有絲茸)
　　僕所至未嘗出游過長蘆聞復禪師病甚不可不
　　一問既見則有間矣明日阻風復留見之作三絶
　　句呈聞復並請轉呈參寥子各賦數首
亦知壺子不死敢問老聃所遊瑟瑟寒松露骨耽耽老
(一作/病)虎埀頭
　長蘆(吳船録長蘆寺為達摩一葦浮渡處傳法正宗/記初逹摩于梁普通元年泛海至廣州刺史蕭)
　(昂表聞次年十月至建康武帝召對祖知初機不契/是月潛之江北後人于渡處創長蘆院續燈録眞州)
　(長蘆崇福禪院祖印禪師/名智福所建師江州人)聞復(名思聰詳見本巻/前聰上人詩注中)
莫言西蜀萬里且到南華一游扶病江邊送客杖挐浦
口回頭
　南華(始興志南華寺在縣南六十里峯巒環抱狀如/蓮花其東南曹溪之水出焉梁時天竺僧智藥)
　(至溪口聞水香掬而飲之曰此水上流有勝地遂謁/土人曹叔良叔良者魏武之裔孫也因捨宅為寺唐)
　(儀鳳間盧惠能傳黄梅/衣缽居之是為六祖)
老去此生一訣興来明日重㳺卧聞三老白事半夜南
風打頭
　打頭風(猗覺寮雜記風之逆者舟人謂之打頭風元/微之詩江喧過雲雨船泊打頭風白樂天詩)
　(白蘋香處/打頭風)
　　六月七日泊金陵阻風得鍾山泉公書寄詩為謝
今日江頭天色惡礟車雲起風欲作獨望鍾山喚寳公
林間白塔如孤鶴寶公骨冷喚不聞却有老泉來喚人
電眸虎齒霹靂舌爲予吹散千峯雪(一作/雲)南行萬里亦
何事一酌曹溪知水味他年若畫蔣山圖爲(一作/仍)作泉
公喚居士
　泉公(傳燈録蔣山佛慧禪師名法泉生隨州時氏出/家博極羣書過目成誦號雅泉萬巻熙寜中住)
　(鍾/山)礟車雲(國史補暴風之候有礟車雲王直方/詩話舟人占雲若礟車起急避之)寶公
　白塔(僧史寶公大士諱寶誌手足鷹爪初建康朱氏/婦聞兒啼鷹巢中梯樹得之養以為子七歲依)
　(鍾山僧儉出家梁天監初卓錫于鍾山十三年入滅/塟定林寺前獨龍岡建塔五層塔前建開善寺勑王)
　(筠撰/碑文)虎齒(山海經云西王母狀如人狗尾蓬頭戴勝/善嘯穆天子傳注云西王母虎齒蓬髪施)
　(氏原注牽混為/一今為詳析)曹溪(注見前首/南華下)
　　贈清凉寺和長老
代北初辭沒馬塵江南來見卧雲人問禪不契前三語
施佛空留丈六身老去山林徒夢想雨餘鐘鼓更淸新
㑹須一洗黄茅瘴未用深藏白㲲巾
　淸凉寺(金陵梵刹志石頭山清凉寺在府城西清凉/門内古清凉山吳順義中徐温建為興教寺)
　(南唐改為石頭清凉大道塲宋太平興國五/年改清凉廣恵禪寺南渡後重修陸㳺有記)和長老
　(失/考)施佛(本集阿彌陀佛贊序云蘇軾之妻王氏名閔/之年四十六元祐八年八月卒于京師臨終)
　(之夕遺言捨所受用使其子邁迨過為畫阿彌陀佛/紹聖元年六月九日像成奉安于金陵清凉寺贊中)
　(又有丈六金身/不爲大之語)
　　予前後守倅餘杭凡五年夏秋之間蒸熱不可過
　　獨中和堂東南頰下瞰海門洞視萬里三伏常蕭
　　然也紹聖元年六月舟行赴嶺外熱甚忽憶此處
　　而作是詩
忠孝王家千柱宫東坡作吏五年中中和堂上東南頰
獨有人間萬里風
　中和堂(咸淳臨安志嘉定六年李埴中和堂記畧云/始錢王鏐于其宫作堂名閱禮本朝至和中)
　(威敏孫公沔來守此土易名中和守居負鳯凰山堂/跨山憑髙蘇公嘗謂下瞰海門洞視萬里觀覽之傑)
　(抑可想見西湖游覽志中和/堂在鳳凰山下暑月最快)
　　慈湖夾(一本作/峽訛)阻風五首
捍索桅竿立嘯空篙師酣寢浪花中故應菅蒯知心腹
弱纜能争萬里風
　慈湖夾(元和郡縣志慈湖在當塗北六十五里陳克/東南防守利便云慈湖夾在太平州界至建)
　(康七十五里石季龍宼歴陽趙嗣屯慈湖又蘇峻敗/司馬流于慈湖即此○愼按本集曉至巴河迎子由)
　(詩云聞君在磁湖乃大冶縣之道士洑亦名/磁湖磯非此地也詳見黄州巻中讀者辨之)
此生歸路轉(一作/愈)茫然無數靑山水拍天猶有小船來
賣餅喜聞墟落在山前
我行都是退之詩眞有人家水半扉千頃桑麻在船底
空餘石髮掛魚衣
　石髪(酉陽雜爼南中水底有草如石髪每月三四日/始生至八九以後可采食及月盡悉爛似隨月)
　(盛衰/者)
日輪亭午汗珠融誰識南訛長養功暴雨過雲聊一快
未妨明月却當空
　南訛(困學紀聞春言東作夏曰南為皆是耕作營為/勸農之事孔安國强讀為訛字雖訓化解釋紆)
　(回今史記/作南訛)
卧看落月横千丈起喚清風得半帆且並水村欹側過
人間何處不巉巖
　蘇詩補註巻三十七
欽定四庫全書
　蘇詩補註巻三十八　翰林院編修查愼行撰
　古今體詩四十四首(起紹聖元年甲戌秋自江西赴/嶺外十月到惠州盡是年十二)
　(月/作)
　　過廬山下(并引/)
　予過廬山下雲物騰涌黙有禱焉未午衆峰凜然故
　作是詩
亂雲欲霾山勢與飄風南羣隮相應和勇往争驂驔可
憐薈蔚中時出紫翠嵐雁沒失東嶺龍騰見西龕一時
供坐笑百態變立談暴雨破坱圠淸飇掃渾酣廓然歸
何處陋矣安足戡亭亭紫霄峰窈窈白石庵五老數松
雪雙溪落天潭雖云黙禱應顧有移文慙
　白石庵(廬山紀事楞伽院内有白石庵李公擇藏/書處本集有李氏山房藏書記即此也)
　　壺中九華詩(并引/)
　湖口人李正臣蓄異石九峰玲瓏宛轉若窗櫺然予
　欲以百金買之與仇池石為偶方南遷未暇也名之
　曰壺中九華且以詩紀之
淸溪電轉失雲峰(一本作我家/岷蜀最髙峰)夢裏猶驚翠掃空五嶺
莫愁千嶂外九華今在一壺中天池水落層層見(一本/作石)
(泉影落/涓涓滴)玉女窗虛處處通念我仇池太孤絶百金歸買
碧玲瓏
　湖口(九江志漢鄡陽鎭屬彭澤縣劉宋時湖口戍也/南唐保大中以彭澤二鄉置縣扼彭蠡湖口)
　李正臣異石(西湖㳺覽志餘引宋人詩話云李正臣/有石刻碑本九峰排列如雁齒不甚崷)
　(崪石腰有白脉若東以絲帶此石之/病不知東坡先生何以酷愛之如此)五嶺(文獻通考/永嘉周去)
　(非有嶺外代答十巻中一條云五嶺之説皆指山名/今考之乃入嶺之途五耳非必山也自福建入廣東)
　(之循梅一也自江西之南安入南雄二也自湖廣之/郴入連三也自道州入廣西之賀縣四也自全入静)
　(江五/也)九華(太平寰宇記九華山在池州青陽縣顧野/王輿地志云山上有九峰千仞壁立周圍)
　(二百里髙一千丈李白詩/天河掛綠水秀出九芙蓉)仇池石(先生在揚州時所/得詳見三十五卷)
　　南康望湖亭(一本云過/洞庭訛)
八月渡長(一作/重)湖蕭條萬象疎(一本云瀟/湘景物疎)秋(一作/西)風片
帆急暮靄(一作/雨)一山孤許國心猶在康時術(一作/業)已虛
岷峨家(清波雜/志作千)萬里投老得歸無
　望湖亭(江西志南昌吳城驛有/吳城山山有望湖亭)八月渡湖(按年譜先/生于是年)
　(五月離中山行至滑州登舟從南康軍出陸赴貶所/八月二十一日過䖍州計其過彭蠡當在八月初)
　　　　愼按南宋人周煇淸波雜志云紹興辛酉煇
　　　　侍隨之鄱陽小泊沙際步至山椒一寺軒名
　　　　重湖梁間一木牌乃蘇内翰留題八月渡重
　　　　湖云据此則望湖亭當作重湖亭又按施氏
　　　　原本不載今從新刻續補下巻据時地移編
　　　　于南遷巻中
　　江西一首
江西山水眞吾邦白沙翠竹石底江舟行十里磨九瀧
篙聲犖确相舂撞醉卧欲醒聞淙淙直(一作/眞)欲一口吸
老龎何人得儁窺魚矼舉义絶呌尺鯉雙
　江西(元和郡縣志晉元康中分荆揚十郡立江州治/豫章郡唐初隷江南道開元中分江南西道江)
　(西之名/始此)
　　附子由次韻
　　許君馬老共一邦西山斷處流蜀江誰令千載重
　　渡瀧灘頭舊寺晨鐘撞亂流赤脚記淙淙道俗自
　　謂丹霞龎便令築室修畦矼往還二老笻一雙(自/注)
　　(予與筠州聰長/老有十年之舊)
　　秧馬歌(并引/)
　過廬陵見宣德郎致仕曾君安止出所作禾譜文既
　溫雅事亦詳實惜其有所缺不譜農器也予昔逰武
　昌見農夫皆騎秧馬以榆棗為腹欲其滑以楸桐為
　背欲其輕腹如小舟昂其首尾背如覆瓦以便兩髀
　雀躍于泥中繫束藁其首以縛秧日行千畦較之傴
　僂而作者勞佚相絶矣史記禹乘四載泥行乘橇解
　者曰橇形如箕擿行泥上豈秧馬之類乎作秧馬歌
　一首附于禾譜之末云
春雲濛濛雨凄凄(二作/萋萋)春秧欲老翠剡齊嗟我婦子行
水泥朝分一壠暮千畦腰如箜篌首啄雞筋煩骨殆聲
酸嘶我有桐馬手自提頭尻軒昂腹脇低背如覆瓦去
角圭以我兩足為四蹄聳踊滑汰如鳬鷖纎纎束藁亦
可齎何用繁纓與月題却從畦東走畦西山城欲閉聞
鼓鼙忽作的盧躍檀溪歸来掛壁從髙棲了無芻秣飢
不啼少壮騎汝逮老黧何曾蹶軼(一作/跌)防顚隮(一作/擠)錦
韀公子朝金閨笑我一生蹋牛犂不知自有木駃騠
　曾安止(字移忠見周/益公題䟦)禾譜(經籍志農家類中有/曽安止禾譜五巻)滑汰
　(施靑臣繼古叢編東坡秧馬/詩滑汰汰字入聲讀與澾同)繁纓(毛詩鈎膺注䟽其/馬婁頷有鈎在膺)
　(有樊纓之餙樊讀如鞶帶之鞶謂今馬大帶纓今馬/鞅金路其樊及纓以五采罽餙之而九成周禮左傳)
　(皆作/繁纓)
　(按周益公題䟦云東坡年五十九南遷過太和縣作/秧馬歌贈曾移忠心聲心畫惟意所適殊是得意之)
　(作既到嶺南往往録示邑宰近嵗移忠姪孫名之瑾/者已譜農器成公素志予嘗為之序其與禾譜並傳)
　(無疑矣按禾譜與/農器譜今不傳)
　　八月七日初入贑過惶恐灘
七千里外二毛人十八灘頭一葉身山憶喜歡勞逺夢
(公自注蜀道有錯喜/歡舖在大散闗上)地名惶恐泣孤臣長風送客添帆
腹積雨浮(一作/扶)舟減石鱗便合與官充水手此生何止
略知津
　十八灘(按陳書髙祖紀南康贑石舊有二十四灘髙/祖之發也水暴起數丈三百里灘巨石皆沒)
　(宋邢坦齋引廬陵志亦云二十四灘惟萬安縣志則/云贑州二百里至岑縣又一百里至萬安其間灘有)
　(十八舊皆屬䖍州宋熙寜中割地立縣自贑城下二/十里曰儲曰鼈曰横弦曰天柱曰小湖曰銅盆曰陰)
　(曰陽曰㑹神以上九灘屬贑自青洲下至梁口乃萬/安縣地其灘曰金曰崑崙曰曉曰武朔曰小蓼曰大)
　(蓼曰綿曰漂神曰黄公灘水湍急惟黄公為甚東坡/南遷訛為惶恐趙清獻守䖍州嘗疏鑿十八灘以殺)
　(水勢盖十八/灘為尤險也)惶恐(坦齋通紀云詩人好改易地名以/就句法廬陵志二十四灘自下而)
　(上第一灘在萬安縣前名黄公灘坡乃改為惶恐以/對喜歡○愼按文信國亦有惶恐灘頭説惶恐之句)
　(則又因坡公/而傳訛者也)
　　鬱孤臺(公自注以下/四首皆䖍州)
八境見圖畫鬰孤如舊游山為翠浪湧水作玉虹流日
麗崆峒曉風酣章貢秋丹靑未變葉鱗甲欲生洲嵐氣
昏城樹灘聲入市樓煙雲侵嶺路草木半炎州故國千
峰外髙臺十日留他年三宿處凖擬繫歸舟
　鬱孤臺八境(注見前十/六巻中)崆峒(十道志崆峒在䖍州城/南六十里一名空山自)
　(南康宛延而来章貢二水央以北馳一郡之望/也山巔有湖湖有艑艚底人或動之風雨立至)章貢
　(輿地廣記贑水東源出雩都曰湖漢水西源出南野/曰彭水二水皆北流合于贑縣總為豫章水北流入)
　(大江後人因贑字以湖漢水為貢水彭水為章水劉/澄之遂以為章貢合流因以名縣失之矣然趙清獻)
　(登章貢臺詩云章貢東西𣲖并流作/贑川則相承已久非始于劉澄之也)
　　㢘泉
水性故自清不淸或撓之君看此㢘泉五色爛摩尼廉
者謂我㢘我(一作/何)以此名為有㢘則有貪有慧則有癡
誰為栁宗元孰是吳隠之漁父足豈潔許由耳何緇(一/作)
(緇/)紛然立名字此水了不知毁譽有時盡不知無盡時
朅来㢘泉上捋鬚看鬢眉好在水中人到處相娛嬉
　㢘泉(方輿勝覽亷泉在䖍州治東南隅報㤙寺本張/氏居宋元嘉中一夕霹靂忽涌地為泉時以歸)
　(功太守名/曰㢘泉)
　　塵外亭
楚山澹無塵贑水淸可厲散策塵外逰麾(一作/揮)手謝此
世山髙惜人力十步輒一憩却立浮雲端俯視萬井麗
幽人宴坐處龍虎為斬薙馬駒獨何疑豈墮山鬼計夜
垣非助我謬敬欲其逝戲留一轉語千載起攘袂
　塵外亭(注見十/六巻)馬駒(即馬祖也注詳十六巻○䖍州/志馬祖巖上有馬禪閣及雲端)
　(駒巖一憩/塵外四亭)
　　天竺寺(并引/)
　予年十二先君自䖍州歸為予言近城山中天竺寺
　有樂天親書詩云一山門作兩山門兩寺原從一寺
　分東澗水流西澗水南山雲起北山雲前臺花發後
　臺見上界鐘淸下界聞遥想吾師行道處天香桂子
　落紛紛筆勢奇逸墨跡如新今四十七年予來訪之
　則詩已亡有刻石存耳感涕不已而作是詩
香山居士留遺跡天竺禪師有故家空咏連珠吟疉璧
已亡飛鳥失驚蛇林深野桂寒無子雨浥山薑病有花
四十七年眞一夢天涯流落淚(一作/涕)横斜
　天竺禪師(方輿勝覽䖍州有天竺寺在水東三里名/勝志貢水東舊有修吉寺唐元和間僧韜)
　(光自錢塘天/竺駐錫于此)連珠(愼按唐宣宗弔白居易詩綴玉連/珠六十年施氏原注訛以六為三)
　(應改/正)
　　過大庾嶺
一念失垢汙身心洞淸浄浩然天地間惟我獨也正今
日嶺上行身世永相㤀仙人拊我頂結髪受長生
　(按趙汸東山集䟦此詩墨跡後云公中歳始留心佛/乘晩節播遷嶺海遂欲學隂長生超然遐舉過嶺詩)
　(有云仙人拊我頂云云盖已信死生禍福非人所為/矣以垂老之年當轉徙流離之際而浩然無毫髪顧)
　(慮非此事素定于中殆未易能○愼又按仙人拊/我頂二句係太白詩先生偶用之不及檢㸃耳)
　　宿建封寺曉登盡善亭望韶石三首
雙闕浮光照短亭至今猿鳥歗靑熒君王自此西廵狩
再使魚龍舞洞庭
　建封寺(失/考)雙闕(水經注東江與利水合水出曲江縣/之韶石山其石髙百仞廣圎五里兩)
　(石對峙相去一里大小略均元和郡縣志韶州科斗/勞水之間有韶石狀如雙闕對峙今呼左闕右闕宋)
　(韶州守方信儒銘曰衡山之陽有舜跡只雙闕岧嶤/鎮南國只山川草木麗今昔只韶之有聖猶彷彿只)
　舞洞庭(愼按荘子天運篇北門成問于黄帝曰帝張/咸池之樂于洞庭之野吾始聞之懼復聞之)
　(怠云云王氏舊注因先生詩妄添魚龍/舞焉此四字荘子本文所無為駁正)
蜀人文賦楚人辭堯在崇山舜九疑聖主若非眞得道
南来萬里亦何為
　崇山九疑(元和郡縣志崇山在岳州慈利縣西三十/里太平寰宇記九疑山在衡州藍山縣西)
　(南五/十里)
嶺海東南月窟西功成天已錫𤣥圭此方定是神仙宅
禹亦東来隱㑹稽
　月窟西(長楊賦西厭月􁀙服䖍志􁀙音窟月所生/也昭明太子大法頌西踰月窟東漸扶桑)㑹
　稽(漢書司馬遷傳上㑹稽探禹穴楊雄羽獵賦入/洞穴出蒼梧注云人從禹穴入從蒼梧出也)
　　月華寺(公自注寺隣岑水場施者皆/坑户也百年間盖三焚矣)
天公胡為不自憐結土融石為銅山萬人探(一作/采)斵富
媪泣祇有金帛資豪姦脱身獻佛意可料一瓦坐待千
金還月華三火豈天意至今苃舎依榛菅僧言此地本
龍象興廢反掌曾何艱髙巖夜吐金碧氣曉得異石青
斕斑坑流窟發錢湧地莫施百鎰朝千鍰此山出寶以
自賊地脉巳斷天應慳我願銅山化南畝爛漫黍麥蘇
惸鰥道人修道要底物破鐺煮飯茅三間
　月華寺(余靖逰大峒山記自韶水行七十里得月華/山舎舟道樵徑又十五里至大峒齊東野語)
　(子瞻北歸過月華寺值其改建法堂僧乞坡題梁坡/欣然援筆右梁題嵗月左梁題云天子萬年永作神)
　(主歛時五福敷錫庶民地獄天官同歸浄土有性無/性齊成佛道○愼按南遷時寺初被火落成當在元)
　(符之末可/考而知也)岑水塲(張端義貴耳録韶州岑水塲以滷/水浸銅之地㑹百萬斤鐵浸爛二)
　(十萬銅兩廣三十六郡皆有所輸或供鉛錫或供銀/錢歳計四五萬緡九域志始興郡曲江縣有靈源石)
　(膏岑水三銀塲巾子一銅塲名勝志翁源縣有岑水/一名銅水可浸鐵為銅其水極腥惡石色皆赭不生)
　(魚龞禾稼之屬即曲江膽礬水同源異流也○按張/氏曹氏所載與先生詩語相合九域志以岑水為銀)
　(塲者/訛)銅山(管子出銅之山四百六十七張揖廣雅云/天下名山五千二百七十出銅之山四百)
　(六十有七出鐵之/山三千六百有九)金碧氣(杜甫詩潤聚金碧/氣清無沙土痕)
　　南華寺
云何見祖師要識本来面亭亭塔中人問我何所見可
憐明上座萬法了一電飲水既自知指月無復眩我本
修行人三世積精鍊中間一念失受此百年譴摳衣禮
眞相感動淚雨霰借師錫端泉洗我綺語硯
　南華寺(傳法正宗記六祖慧能俗姓盧新興人少孤/及長采薪供母一日聞客讀經至應無所住)
　(而生其心問曰此法得于何人客曰此名金剛經得/于黄梅忍大師師遽告其母即趨五祖抵韶州處寳)
　(林寺舊基既得法後返曹溪唐景龍元年詔改寳林/為中興寺又贈額曰法泉今南華寺是也髙僧傳六)
　(祖捨新興舊宅為國恩寺神龍二年賜額法/泉宋太平興國三年重建塔改名南華寺)明上座
　(傳燈録道明禪師聞五祖付衣缽與盧行者即躡迹/追至庾嶺曰我来求法願行者開示祖示曰不思善)
　(不思惡正恁麽時那個是明/上座本来面目明當下大悟)飲水(楞嚴經如人飲/水冷煖自知)眞
　相(傳法正宗記六祖于睿宗先天元年示寂塔真身/于曹溪栁子厚碑記憲宗元和十年賜六祖諡曰)
　(大鑒塔/曰靈照)錫端泉(南華志寺中/有杖錫泉)
　　碧落洞(公自注在英/州下十五里)
槎牙亂峯合晃蕩絶壁横遥知紫翠間古来仙釋并陽
崖射朝日髙處連玉京陰谷叩白月夢中逰化城果然
石門開中有銀河傾幽龕入窈窕别戸穿虛明泉流下
珠琲乳湔交縵纓我行畏人知恐為仙者迎小語輒響
答空山自雷(一作/白雲)驚䇿杖歸去来治具煩方平
　碧落洞(始興志瀧頭水源出翁山至英州城南與瀧/水合岸旁有碧落洞石室深遽懸石如麾旌)
　(有道人脩錬于此後尸解蜕骨因名蜕仙臺唐周䕫/難到篇周羽皇㳺于南裔得湞陽之石室崆峒見月)
　(于半夜翠竇生雲于朝日乳枝/凝露而碧落松籟疎風而瑟瑟)石門開(茅山志茅山/石洞眞誥所)
　(云華陽洞天便門也自左元/放仙去閉閱千年至是復開)白雲驚(詩眼云東坡小/語輒響答空山)
　(白雲驚此二語全類太白今印本訛作/自雷驚不但無意味兼與上句重叠)
　　附程正輔次韻
　　粤從渡嶺来日見亂山横觸目皆荒涼寜復樂事
　　并誰謂亂山間仙境通玉京奇怪如雁蕩清虚勝
　　赤城嵌髙幽且深層曲無欹傾巨室萬仞髙天造
　　妙難明懸崖攢滴乳澗水清濯纓我来洞門開山
　　意如相迎熟視石壁字神清喜忽驚回思紫陽山
　　追隨許宣平
　　(按程正輔名之才時為嶺南監司先生表兄也唱/和詩世多不傳此首從廣東舊志采出附録于此)
　　何公橋
天壤之間水居其多人之往来如鵜在河順水而行雲
馳鳥疾維水之利千里咫尺亂流而涉過膝則止維水
之害咫尺千里沔彼濫觴蛙跳鯈㳺溢而懷山神禹所
憂豈無一木支此大壞舞于盤渦氷折雷解坐使此邦
畫為兩州雞犬相聞胡越莫救允毅何公甚勇于仁始
作石梁其艱其勤將作復止更此百難公心如鐵非石
則堅公以身先民以悦使老壮負石如負其子疏為玉
虹隠為金隄直欄横檻百賈所栖我来與公同載而出
讙呼塡道抱其馬足我嘆而言視此滔滔未見剛者孰
為此橋願公千嵗與橋夀考持節復來以慰父老如朱
仲卿食於桐鄉我作銘詩子孫不㤀
　何公橋(洪容齋三筆英州小市江水貫其中舊架木/為橋數年輒為水壞郡守建安何智甫始疉)
　(石為之方成而東坡還自海外何求文以記坡作詩/四言詩一首凡五十六句今載後集第八巻予侍親)
　(居英與僧希賜逰南山步過橋上讀詩碑希賜曰眞/本藏何氏此有石刻經黨禁亦不存今以板刻之乃)
　(希賜所書也賜因言何公初請記時坡為賦此詩既/大書矣而未遣送郡何復来謁坡曰軾未到橋所難)
　(以想像落筆何即命具食拉公偕往坡曰使君是地/主宜先升車何謝不敢乃並轎而行既至坡曰正堪)
　(作詩抵暮送與之坡公作詩時建中靖國元年辛巳/予聞希賜語時紹興十七年丁夘相去四十六年云)
　(云/)莫救(按玉篇廣韻救字皆去聲無叶平韻/者今與州字叶似從平韻不知何据)金隄(漢/書)
　(溝洫志注金隄河隄/名也在東郡白馬界)
　　　　愼按施氏原本何公橋詩編碧落洞之後此
　　　　必紹聖初作容齋以為建中靖國元年作恐
　　　　未足据新刻本載續補巻末今改正以存施
　　　　本之舊又按廣東舊志云何公橋熙寜間建
　　　　郡守何智甫志以為何智茂當以容齋三筆
　　　　為正
　　峡山寺(公自注傳奇所記孫恪袁氏事/即此寺至今有人見白猿者)
天開清逺峽地轉凝碧灣我行無遲速攝衣步孱顔山
僧本幽獨乞食况未還雲碓水自舂松門風為闗石泉
解娛客琴筑鳴空山佳人劍翁孫㳺戲暫人間忽憶嘯
雲侣賦詩留玉環林深不可見霧雨霾(一作/埋)髻鬟
　峽山寺(廣東舊志載峽山寺記云二禺穹窿對峙如/□太華束隘江流茅君傳稱為第十九福地)
　(梁普通元年峡有二神化為居士夜叩舒州延祥寺/眞俊禪師寝室曰峡山據清逺上流吾欲建一道塲)
　(師居之乎眞唯諾中夜風雨大作遲明啟户寺巳移/置峡山郡邑上其事賜額曰至德宋時改飛来寺)
　清逺峡(元和郡縣志觀亭山一曰觀峡一名中宿峡/太平寰宇記觀亭山一名觀峡山吳莱南海)
　(古跡記中宿峡一曰峡山/在淸逺縣東山對峙江中)凝碧灣(名勝志清逺峡前/有凝碧灣其水紺)
　(碧/)賦詩留環(峡山寺記唐廣徳中孫恪在洛中納袁/姓女為室後擕至此袁持一碧玉環獻)
　(老僧曰是此寺舊物僧初不曉尋有野猿數十捫蘿/而躍袁氏惻然因題詩曰無端變化幾湮沈剛被㤙)
　(情役此心不如逐伴歸山去長嘯一聲煙霧深遂裂/衣化猿而去老僧方悟昔年所養白猿玉環則胡人)
　(所施以係/其頸者也)
　　散郎亭
法花下有散郎亭老樹荒崖如有情歡戚已隨時事去
壁間只有古人名
　　柏家渡
柏家渡西日欲落青山上下猿鳥樂欲因新月望吳雲
遥看北斗掛南岳一夢愔愔四十秋古人不死終未休
草舎蕭條誰與語香風吹過白蘋洲
　　　　愼按以上二詩施氏原本俱不載据外集載
　　　　南遷巻中今從續補上下巻移編
　　清逺舟中寄耘老
小寒初度梅花嶺萬壑千巖背人境淸逺聊為泛宅行
一夢分明墮鄉井覺来滿眼是湖山鴨綠波摇鳳凰影
海陵居士無雲梯嵗晚結廬潁水湄山腰自懸蒼玉珮
野馬不受黄金覊門前車盖獵獵走笑倚清流數鬢絲
汀洲相見春風起白蘋吹花散煙水萬里飄蓬未得歸
目斷滄浪泪如洗北雁南来遺素書苦言大浸沒我廬
清齋十日不然鼎曲突往往巢龜魚今年玉粒賤如水
靑銅欲買囊已虚人生百年如寄耳七十朱顔能有幾
有子休論賢與愚倪生枉欲帶經鋤天南看取東坡叟
可是平生廢讀書
　　　　愼按賈耘老吳興人初無結廬潁水之事苕
　　　　溪漁隠謂耘老有水閣于苕溪之上吳興掌
　　　　故集云賈收所居名浮暉閣人因稱為浮暉
　　　　老人亦未嘗有海陵居士之稱此詩施氏原
　　　　本不載新刻載續補上巻今因地附編
　　舟行至淸逺縣見顧秀才極談惠州風物之羙
到處聚觀香案吏此邦宜着玉堂仙江雲漠漠桂花濕
梅雨翛翛荔子然聞道黄柑常抵鵲不容朱橘更論錢
恰從神武來𢎞景便向羅浮覓稚川
　清逺縣(漢書地理志南海郡有中宿縣元和郡縣志/縣東有中宿峡梁武帝于此置清逺郡中宿)
　(縣屬焉隋廢郡置縣九域志清/逺縣在廣州西北二百四十里)惠州(元和郡縣志秦/南海郡隋分立)
　(循州輿地廣記五代時南漢改曰禎州而别立循州/于北境太平寰宇記禎州本循州舊理僞漢劉龔移)
　(循州于雷鄉縣于歸善縣置禎州天禧/中避仁宗諱改恵州西至廣州四百里)羅浮覓稚川
　(晉書葛洪字稚川句容人以年老欲煉丹以祈遐夀/聞交阯出丹砂求為勾漏令行至廣州刺史鄧嶽留)
　(不聴去洪乃止羅浮煉丹在山積年後忽與嶽疏曰/當逺行尋師尅期便發嶽得疏往别而洪坐至日中)
　(兀然若睡而卒時年八十一人以為尸解得仙云○/慎按稚川至廣州時年已老尋卒于羅浮未嘗至勾)
　(漏也本傳敘次甚明而北流志云洪為勾漏令于寳/圭峒修煉成仙雝州志則云洪訪羅山修煉後㳺勾)
　(漏而去先生與王定國書亦云稚川求為勾漏令而/竟化于㢘州諸説紛紛與本傳不合當從晋書為是)
　　廣州蒲澗寺(公自注地産菖蒲十二節相傳安/期生之所居秦始皇訪之于此)
不用山僧導我前自尋雲外出山泉千章古木臨無地
百尺飛濤瀉漏天昔日菖蒲方士宅後来薝蔔祖師禪
而今只有花含笑笑道秦皇欲(一作/好)學仙(公自注山中/多含笑花)
　廣州(元和郡縣志秦南海郡漢屬交阯刺史吳孫皓/時置廣州太平寰宇記嶺南道廣州南海軍節)
　(度治南海縣北/至韶州五百里)蒲澗寺(顧微廣州記熙安縣東北有/菖蒲澗太平寰宇記引裴氏)
　(廣州記云蒲澗水從盤石上過甘冷異于常流廣州/舊志番禺縣有玉虹洞南曰聚龍崗東北六十里有)
　(蒲澗寺在白雲山/麓淳化元年建)漏天(任昇梁益記大小漏天在雅/州西北太平寰宇記卭都縣)
　(漏天夏/秋常雨)菖蒲(嵇含南方草木状番禺東有澗澗中生/菖蒲皆一寸九節安期生采服仙去但)
　(留玉/舄焉)方士宅(南越志宋咸平中姚成甫于蒲澗側遇/一丈夫曰此菖蒲安期生所餌可以㤀)
　(老今俗以七月二十五日安期生/上昇相率為蒲澗之㳺履綦駢錯)祖師禪(傳法正宗/記達摩念)
　(震旦緣熟行化時至乃泛重溟三周寒暑逹于南海/梁普通元年九月二十一日也廣州刺史蕭昂迎禮)
　(表/聞)
　　贈蒲澗信長老
優鉢曇花豈有花問師此曲唱誰家已從子羙得桃竹
(公自注此山有桃竹可作杖而/主人不識予始録子羙詩遺之)不向安期覓棗𤓰燕坐
林間時有虎髙眠粥後不聞鴉勝㳺自古兼支許為采
松肪寄一車
　優鉢曇(翻譯名義集優曇鉢羅此云瑞應閻浮提内/有尊樹王名優曇鉢有實無華若優曇鉢有)
　(金華者世乃有佛太平寰宇記廣/州産優曇鉢似枇杷無花而實)
　(愼按施氏原本題云贈蒲澗信長老/新刻及諸本俱脱去信字今補存)
　　發廣州
朝市日已逺此身良自如三杯軟飽後(公自注浙人謂/飲酒為軟飽)
一枕黑甜餘(公自注俗謂/睡為黑甜)蒲澗疎鐘外黄灣落木初天
涯未覺逺處處各樵漁
　　浴日亭(公自注在/南海廟前)
劍氣峥嶸夜揷天瑞光明滅到黄灣坐看暘谷浮金暈
遥想錢塘涌雪山已覺滄涼蘇病骨更煩沆􁴦洗衰顔
忽驚鳥動行人起飛上千峰紫翠間
　浴日亭(山海經大荒之中暘谷有扶桑木十日所浴/九日居上枝一日居下枝廣州志浴日亭在)
　(扶胥鎭海神廟之右小山屹立亭冠其上前瞰大海/夜半日漸自東海出故名後改名拱日去廣州東南)
　(八十里名勝志城南江中有海珠石是曰珠江東過/蜆江滙于南海廟前海隅日出水中見之是謂波羅)
　(江/)南海廟(廣州志南海廟剏自隋時唐天寶間封海/神為廣利王元和十一年韓愈撰碑文廣)
　(州刺史孔戣立按/海神姓祝名赤)
　　附劉克莊追和浴日亭韻(從後村居/士集采出)
　　亭旁喬木拂雲天亭下髙桅泊晚灣白是張騫曽
　　泛水青疑徐福所求山羊城隔霧愁回首鯨浸收
　　風喜見顔却笑金烏并玉兎辛勤出沒雪濤間
　　㳺羅浮山一首示兒子過
人間有此白玉京羅浮見日雞一鳴(公自注劉夢得有/詩記羅浮夜半見)
(日事山不甚髙而/夜見日此可異也)南樓未必齊日觀鬱儀自欲朝朱明
(公自注山有二石樓今延祥寺在南樓下/朱明洞在冲虚觀後云是蓬来第七洞天)東坡之師抱
樸老眞契久巳交前生玉堂金馬久流落寸田尺宅今
誰耕道華亦嘗啖一棗(公自注唐永樂道士侯道華竊/食鄧天師藥仙去永樂有無核)
(棗人不可得道華獨得之/予在岐下亦嘗得食一枚)契虚真欲仇三彭(公自注唐/僧契虛遇)
(人𨗳㳺稚川仙府真人問曰汝/絶三彭之仇乎契虛不能答)鐵橋石柱連空横(公自/注山)
(有鐵橋石柱/人罕至者)杖藜欲趁飛猱輕雲溪夜逢瘖虎伏(公自/注山)
(有啞虎/廵山)斗壇晝出銅龍獰(公自注冲虛觀後有朱眞人/朝斗壇近于壇土獲銅龍六)
(銅魚一按獰/别本作吟訛)小兒少年有奇志中宵起坐存黄庭近者
戲作凌雲賦筆勢彷彿離騷經負書從我盍歸去羣仙
正草新宫銘汝應奴𨽻蔡少霞我亦季孟山𤣥卿(公自/注唐)
(有夢書新宫銘者云紫陽真人山𤣥卿撰其略曰良常/西麓原澤東泄新宫宏宏崇軒䡾䡾又有蔡少霞者夢)
(人遣書碑略曰昔乘魚車今履瑞雲躅空仰途/綺輅輪囷其末題云五雲書閣吏蔡少霞書)還須略
報老同叔贏糧萬里尋初平(公自注子由/一字同叔)
　羅浮(太平寰宇記羅浮山在博羅縣又引南越志云/増城縣東有羅浮山浮水出焉是為浮山與羅)
　(山並體故曰羅浮嶮光之峰四百四十二上則三峰/争竦各五六千仞北通勾曲之山即茅君内傳云第)
　(七洞名朱明耀眞之天璇房瑶室七十有二泉源之/府九百八十有三徐道覆羅浮山記山在增城博羅)
　(二縣界有七十二長溪鄒師正羅浮指掌圗山髙三/千六百丈袤直五百里又云飛雲峰夜半見日出上)
　(有見/日庵)鬱儀朝朱明(雲笈七籖有鬰儀結璘奔日月/圗又有鬰儀奔日赤景玉文)石
　樓(羅浮指掌圗山有大小石樓相去五里重檐四柱/如樓登之可見日出樓前石門方廣可容几席太)
　(平寰宇記引裴淵廣州記云羅/浮二山隠天惟石樓一路可登)朱明(山志朱明洞在/冲虚觀後周廻)
　(五里夜半見日名曰朱眀耀眞之天羅山青精先生/朱靈芝所治靈芝漢大宛人事太素眞人受青精飯)
　(之方餌之為太/極仙卿治此洞)冲虚觀(羅浮志冲虛觀在羅浮之西/延祥寺東七里即葛仙翁所)
　(居東坡書葛/洪仙竈四字)道華(續仙傳侯道華自言峨眉山来泊/于河中永樂觀殿梁上或有神光)
　(相傳開元中有鄧天師嘗煉丹成人不敢服藏之于/殿梁道華登梁復見神光于梁上陷中鑿木得一合)
　(三重内有小金合子有丹遂吞之擲下/其合後揮手謝道俗隠隠凌雲而去)鐵橋(羅浮指/掌圗鐡)
　(橋峰在羅浮二山相/接處是為泉源福地)瘖虎(山志啞虎洞在朱明洞側/有黄野人者得葛洪遺丹)
　(服之成仙啞/虎為之守門)斗壇(指掌圗朝斗壇/在朱明洞口)新宫銘(良常西麓/源澤東泄)
　(新宫宏宏崇軒䡾䡾雕珉盤礎鏤檀竦楶碧瓦鱗差/瑶堦肪截閣凝瑞霧樓横祥霓騶虞廵檄昌明捧闑)
　(珠樹規連玉泉矩洩靈飈遐集聖日俯晰太上㳺儲/無極便闕百神守䕶諸真班列仙翁鵠立道師氷潔)
　(玉成漿饌瓊為糜屑桂旗不動蘭幄互設妙樂競奏/流鈴間發天籟虚徐風簫冷徹鳯歌諧律鶴舞應節)
　(三變𤣥雲九成絳雪易遷徒語童初詎説如毁乾坤/自有日月淸寜二百三十一年四月十二日建○右)
　(新宫銘全文載容齋隨筆中云山𤣥卿之文嚴整/髙妙非嵇叔夜李太白之流不能今全録以偹考)蔡
　少霞(薛用弱集異記少霞陳留人㓜而奉道早嵗明/經得第再授兖州泗水丞遂于縣東買山為終)
　(焉之計後修道尤力元和/初物故鄭還古為立傳)
　(愼按容齋隨筆云東坡逰羅浮詩其末乃云負書從/我盍歸去羣仙正草新宫銘汝應奴𨽻蔡少霞我亦)
　(季孟山𤣥卿自注云云按集異記所載蔡少霞夢人/召去令書碑題云蒼龍溪新宫銘紫陽眞人山𤣥卿)
　(撰其詞三十八句不聞有五雲閣吏之説魚車瑞雲/四語乃逸史載陳㓜霞事後云蒼龍溪主歐陽某撰)
　(盖坡公訛以陳㓜/霞為蔡少霞耳)
　　附子由次韻
　　客迷墮澗逢玉京雲行夭喬風號鳴暗中過盡石
　　髓滑驚喜觀闕朝霞眀東坡南去類此客擠者力
　　盡非求生偶然瀕海少氛氣復有福地容躬耕諸
　　侯厯聘謝魯叟茅簷宴坐師老彭天樞旋結日珠
　　重人寰下視鴻毛輕俗緣漸覺氷雪解元氣乍復
　　蛟虬獰逺逰脱屣入盖竹初怪長史留家庭後来
　　玉斧小兒子亦入眞誥參仙經試令子弟學諸許
　　還家不用劍閣銘洞天聞亦有圗籍但恐未免如
　　公卿此心願與世無事不願與世平不平
　　十月二日初到惠州
彷彿曾逰豈夢中欣然雞犬識新豐吏民驚怪坐何事
父老相擕迎此翁蘇武豈知還漠北管寜自欲老遼東
嶺南萬戸皆春色(公自注嶺/南萬户酒)㑹有幽人客寓公
　(愼按宋史哲宗本紀紹聖元年六月侍御史来之邵/等疏蘇軾詆斥先朝罪再謫惠州王宗稷所編年譜)
　(先生以十月三日到惠州/此詩題云二日存以偹考)
　　附唐庚聞東坡先生貶惠州作
　　元氣脱形數運動天地内東坡未離人豈比元氣
　　大天地不能容伸舒輙有礙低頭不能仰閉口焉
　　敢咳東坡坦率老局促應難耐何當與道俱逍遥
　　天地外
　　寓居合江樓
海山(一作/上)蔥曨氣佳哉二江合處朱樓開蓬莱方丈應
不逺肯為蘇子浮江来江風初涼睡正羙樓上啼鴉呼
我起我今身世兩相違西流白日東流水樓中老人日
清新天上豈有癡仙人三山咫尺不歸去一杯付與羅
浮春(公自注予家釀/酒名羅浮春)
　合江樓(名勝志東江源自江西贑州經龍川縣来遶/白鶴峰之隂至惠州城東亦謂之龍川江西)
　(江自九龍山西流二百二十里亦至城東與龍江合/流至石灣西南經虎頭門入海其滙流處有合江樓)
　(即府城之東門樓也危太樸東坡書院記/公初至惠州寓居合江樓數日遷嘉祐寺)
　　惠州靈惠院壁間畫一仰面向天醉僧云是蜀僧
　　𨼆巒(一作/蠻)所作題詩於其下
直視無前氣吐虹五湖三島在胸中相逢莫怪不相揖
只見山僧不見公
　　　　愼按此詩題一本云題靈峰寺壁施氏原本
　　　　不載今從新刻續補下巻因地移編
　　白水山佛跡巖(公自注羅浮之東麓也/在惠州東北二十里)
何人守蓬莱夜半失左股浮山若鵬蹲忽展垂天羽根
株互連絡崖嶠爭吞吐神工自爐鞲融液相綴補至今
餘隙罅流出千斛乳方其欲合時天匠麾月斧帝觴分
餘瀝山骨醉后土峰巒尚開闔澗谷猶呼舞海風吹未
凝古佛来布武當時汪㒺氏投足不盖拇青蓮雖不見
千古落花雨雙溪滙九折萬馬騰一鼓奔雷濺玉雪潭
洞開水府潛鱗有飢蛟掉尾取渴虎我来方醉後濯足
聊戱侮回風巻飛雹掠面過强弩山靈莫惡劇微命安
足賭(一作/覩訛)此山吾欲老愼勿厭求取谿流變春酒與我
相賔主當連靑竹竿下灌黄精圃
　佛跡巖(廣東舊志石鼔嶺在博羅縣北又二十里為/象山其相連者為白水山旁有巨人跡謂之)
　(佛跡巖其西有佛跡院唐子西記云巨人跡長/三肘量濶稱之散印于巖石之上深者二寸許)蓬萊
　(太平寰宇記浮山本名蓬莱山一峯在海中與羅山/合羅浮志浮山乃蓬萊之一島堯時自㑹稽浮海而)
　(至/)餘瀝(晉書陸納傳今有一斗以偹杯杓餘/瀝劉峻廣絶交論霑玉斚之餘瀝)雙溪(羅/浮)
　(志鐵橋峰有石如梁湍水出焉分東西流注于潭又/南注于淵五龍所蟠謂之神湖羅浮指掌圗泉源山)
　(在羅浮二山接連處俗呼/為分水凹下接龍王坑)潛鱗(唐子西語録東坡詩/序事言簡而意盡惠)
　(州有潭潭有潛蛟人未之信也虎飲水其上蛟尾而/食之俄而浮骨水上人方知之東坡以十字説盡云)
　(潛鱗有饑蛟掉尾取渴虎虎著渴字便知/虎以飲水而召災言飢則知蛟食其肉矣)黄精(博物/志太)
　(陽之草名曰黄精餌之可以長生世傳華佗漆葉青/黏散云青黏乃黄精之正葉者抱朴子仙藥篇黄精)
　(名兎竹一名垂珠服其華/勝其實服其實勝其根)
　　咏湯泉(公自注在/白水山)
積水焚大槐蓄油災武庫驚然丞相井疑浣將軍布自
憐耳目隘未測隂陽故鬱攸火山烈觱沸湯泉注豈惟
渴獸駭坐使癡兒怖安能長魚鼈僅可燖狐兎山中惟
木客户外時芒屨雖無傾城浴幸免亡國汚
　湯泉(唐子西湯泉記佛跡院中涌出二泉其東湯泉/其西雪如泉二泉相去步武而東泉熱甚不堪)
　(觸指以西泉解之纔適沐/浴此物理之不可解者)
　　自笑一首
子石如琢玉逺烟眞削黳入我病風手(公自注古語云/磨墨如病風手)
𤣥雲渰萋萋(别本作/凄者訛)是中有何好而我喜欲迷既似蠟
屐阮又如鍜栁嵇醉筆得天全宛宛天投蜺多謝中書
君伴我此幽棲
　　無題
六秩行當啟區中緣更疎不貪為我寳安步當君車故
國多喬木先人有敝廬誓将閒散好不著一行書
　　　　愼按先生南遷時年五十九故此詩首句云
　　　　六秩行當啟施氏原本不載今從續補下巻
　　　　移編
　　朝雲詩(并引/)
　世謂樂天有粥駱馬放楊栁枝詞嘉其主老病不忍
　去也然夢得有詩云春盡絮飛留不得隨風好去落
　誰家樂天亦云病與樂天相伴住春隨樊子一時歸
　則是樊素竟去也予家有數妾四五年相繼辭去獨
　朝雲者隨予南遷因讀樂天集戱作此詩朝雲姓王
　氏錢唐人嘗有子曰幹兒末期而夭云
不似楊枝别樂天恰如通徳伴伶𤣥阿奴絡秀不同老
天女維摩總解禪經巻藥爐新活計舞衫歌扇舊因緣
丹成逐我三山去不作巫陽雲雨仙
　舞衫歌扇(容齋三筆唐人好以歌扇舞衣為對李義/山鏤月為歌扇裁雲作舞衣劉希夷池月)
　(憐歌扇山雲愛舞衣老杜亦云江清歌扇底野/曠舞衣前儲光義云竹吹留歌扇蓮香入舞衣)巫陽
　雲雨仙(藝苑雌黄云東坡嘗令朝雲乞詞于少㳺少/㳺作南歌子贈之云靄靄迷春態溶溶媚曉)
　(光不應容易下巫陽只恐翰林前世是襄王暫為淸/歌住還因春雨忙瞥然歸去斷人腸空使蘭臺公子)
　(賦髙唐先生結二/句似因此詞翻案)
　(按苕溪漁隠叢話云東坡朝雲詩詩意絶佳善于為/戲略去洞房之氣味翻為道人之家風非若樂天所)
　(云櫻桃樊素口楊栁小蠻腰但自詫其佳麗也○慎/按樂天集有别楊栁枝詩云愁與樂天相伴住春隨)
　(樊子一時還並/無小蠻之名)
　　寄虎兒
獨倚桄榔樹閒挑畢撥根謀生看拙否送老此蠻村
　桄榔(南方草木状桄榔似栟櫚實皮中有屑如麵多/者至數斛木性如竹紫黒色有紋理北戸録桄)
　(榔與椰子㯽榔/小異木如莎樹)畢撥(南方草木狀蒟醬畢撥也生于/蕃國者大而紫謂之畢撥生于)
　(番禺者小而青謂/之蒟多種蔓生)
　　十一月二十六日松風亭下梅花盛開
春風嶺上淮南村昔年梅花曾斷魂(公自注予昔赴黄/州春風嶺上見梅)
(花有兩絶句明年正月往岐亭道上賦詩/云去年今日闗山路細雨梅花正斷魂)豈知流落復
相見蠻風蜑雨愁黄昏長條半落荔支浦卧樹獨秀桄
榔園豈惟幽光留夜色直恐冷艷排冬温松風亭下荆
棘裏兩株玉蕋眀朝暾海南仙雲嬌墮砌月下縞衣来
扣門酒醒夢覺起繞樹妙意有在終無言先生獨飲勿
歎息幸有落月窺淸尊
　松風亭(名勝志松風亭在惠州學舎/之東昔為嘉祐寺之故址)春風嶺(張文潛/明道雜)
　(志自新息縣東門渡淮後入光州境皆大山峻嶺其/著者曰驢笑門限春風皆嶺名也方輿勝覽春風嶺)
　(在麻城縣治東/嶺上多梅故名)玉蕋(雍録玉蕋名鄭花唐昌觀玉蕋/花長安惟有一株黄山谷名之)
　(曰山礬○按先生詩不過借此二字以形容梅花之/白耳曹能始于惠州條下引先生此詩乃云松風亭)
　(有玉蕋花所謂癡/人前不可說夢也)
　　附晁无咎次韻
　　霜晴十月玉溪村見梅早開客迷魂山阿若有人
　　含睇跂望不到烟霄昏東南野寺通兩徑上下竹
　　籬開一園落身麴糵盆盎裏晨坐對花無酒溫歸
　　來山月照玉蕋一杯竟卧東方暾羅浮幽夢入仙
　　窟有屨亦滿先生門欣然得句荔支浦妙絶不似
　　人間言詩成莫嘆形對影尚可邀月成三尊
　(按朱紫陽有次韻三首/非嶺外所作故不附録)
　　再用前韻
羅浮山下梅花村玉雪為骨氷為魂紛紛初疑月掛樹
耿耿獨與參横昏先生索居江海上悄如病鶴棲荒園
天香國豔肯相顧知我酒熟詩清溫蓬萊宫中花鳥使緑
衣倒掛扶桑暾(公自注嶺南珍禽有倒掛子緑衣紅喙/如鸚鵡而小自海東來非塵埃中物也)抱
叢窺我方醉卧故遣啄木先敲門麻姑過君急掃灑(一本/作灑)
(掃/)鳥能歌舞花能言酒醒人散山寂寂惟有落蕋黏空尊
　梅花村(名勝志飛來峰在羅浮山東南其下有梅花/村隋趙師雄過此見羙人淡粧素服遂與共)
　(飲醉寐及醒乃在梅花樹下惠州志/載博羅陳少微住梅花村即此也)參横昏(容齋隨/筆今人)
　(梅花詩詞多用參横字盖出栁子厚龍城録所載趙/師雄事然此妄書或以為劉無言作其語云東方巳)
　(白月落參横且以冬半視之黄昏時參巳見至丁夜/則西沒矣安得將旦而横乎少㳺詩月落參横畫角)
　(哀承此訛也惟坡云耿耿獨與參横昏乃/爲精當老杜天横醉後參盖初秋作也)
　　附晁无咎再次韻
　　幽閒合出昭君村芳潔恐是三閭魂無人嶺上更
　　儇好不與俗花名合昏蒼官森出劒珮列甲夫宻
　　裹旗槍園數株凌水欲仙去一笑向人如玉温火
　　維草木百名字十月不冷常炎暾同心紫蒂宜上
　　苑啄人虎豹如司門借令驛使能逺致要比桃李
　　終無言豈惟千里共明月亦可千里同芳尊
　　新釀桂酒
搗香篩辣入瓶盆盎盎春溪帶雨渾收拾小山藏社罋
招呼眀月到芳尊酒材已遣門生致菜把仍叨地主恩
爛煮葵羮斟桂醑風流可惜在蠻村
　搗篩(法華經好求藥草色香羙味皆/悉具足搗蒒和合與子令服)瓶盆(禮記盛于/盆尊于瓶)
　小山明月(暗用淮南叢桂及天竺/月中桂子事非泛設也)社罋(羅隠詩㑹待/與君開社罋)
　(滿船載月/鏡中行)
　　惠守詹君見和復次韻
已破誰能惜甑盆頽然醉裏得全渾欲求公瑾一倉米
試滿莊生五石尊三杯夘困㤀家事萬户春濃感國恩
刺史不須要半道籃輿未暇走山村
　詹守(惠州志詹範字器之建安人紹聖間知惠州時/兵荒之後野多暴骨範取而掩之為叢冡焉)
　　花落復次前韻
玉妃謫墮烟雨村先生作詩與招魂人間草木非我對
奔月偶桂成幽昏闇香入户尋短夢青子綴枝留小園
披衣連夜喚客飲雪膚滿地聊相温松明照坐愁不睡
井華入腹清而暾先生来年六十化道眼巳入不二門
多情好事餘習氣惜花未忍都無言留連一物吾過矣
笑領百罰空罍尊
　偶桂(謂與桂為配也/别本作掛者訛)松眀(本集有夜燒松/明火詩見後)
　(按詩人玉屑云東坡暾字三首皆擺落陳言/古今人未嘗經道者三首並妙第二首尤竒)
　　附晁无咎次韻
　　梅花落盡上饒村腸斷子規啼月魂慰人獨有白
　　玉蕋不到窗前只醉昏坐罏環罋不舉首浮花浪
　　蕋空滿園海山有客心似水揮麈自散炎洲温松
　　風亭下亦如夢不見枝雪流初暾孫登一絃百韻
　　足有山便足同蘇門似聞對客但長嘯獨為此花
　　終日言一篇尚可三致意聽人酌去如衢尊
　　江郊(并引/)
　惠州歸善縣治之北數步抵江少西有盤石小潭可
　以垂釣作江郊詩云
江郊蔥曨雲水蒨絢碕岸斗入洄潭輪轉先生悦之布
席閒燕初日下照潛鱗俯見意釣㤀魚樂此竿綫優哉
悠哉玩物之變
　歸善縣(元和郡縣志漢博羅縣地宋于此置歸善縣/梁屬梁化郡隋開皇十年廢郡以屬循州太)
　(平寰宇記秦漢龍川縣地唐貞觀九年省龍川入/歸善縣移治白鶴峰之陽今屬惠州城北有釣潭)玩
　物之變(繫辭居則觀其象而玩其/辭動則觀其變而玩其占)
　　詹守擕酒見過用前韻作詩聊復和之
箕踞狂歌老瓦盆燎毛燔肉似羌渾傳呼草市来擕客
灑掃漁磯共置尊山下黄童争看舞江干白骨已銜恩
(公自注時詹/方議塟暴骨)孤雲落日西南望長羡歸鴉自識村
　
　
　
　
　
　
　
　
　
　
　蘇詩補註巻三十八
欽定四庫全書
　蘇詩補註巻三十九　翰林院編修查慎行撰
　古今體詩七十四首(紹聖二年乙/亥在惠州作)
　　寄鄧道士(并引/)
　羅浮山有野人相傳葛稚川之𨽻也鄧道士守安山
　中有道者也嘗於菴前見其足跡長二尺許紹聖二
　年正月二日予偶讀韋蘇州寄全椒山中道士詩云
　今朝郡齋冷忽念山中客澗底束荆薪歸來煮白石
　遙持一樽酒遠慰風雨夕落葉滿空山何處尋行迹
　乃以酒一壺依蘇州韵作詩寄之
一杯羅浮春遠餉采薇客遙知獨酌罷醉卧松下石幽
人不可見清嘯聞月夕聊戱菴中人空飛本無迹
　鄧守安(字道立時居羅浮道院見/本集與王敏中尺牘中)
　(慎按先生手書此詩石刻清嘯/聞月夕聞字作閒今從施氏本)
　　上元夜(公自注/惠州作)
前年侍玉輦端門萬枝燈璧月掛罘罳珠星綴觚稜去
年中山府老病亦宵興牙旗穿夜市鐵馬響春氷今年
江海上雲房寄山僧亦復舉膏火松間見層層散策桄
榔林林疎月鬅鬙使君置酒罷簫鼓轉松陵狂生來索
酒(公自注賈/道人也)一舉輒數升浩歌出門去我亦歸瞢騰
　侍玉輦(癸酉上元侍晏樓/上詩見三十六巻)
　　附子由次韵
　　誰憐東坡老獨看南海燈故人隠山麓燕坐銷牀
　　稜人生大運中往返成廢興炎起爨下薪凍合瓶
　　中氷賴有不變處寂如方定僧建城亦巖邑燈火
　　髙下層頭陀舊所識天寒髪鬅鬙問我何時來嗟
　　哉谷為陵幸此米方賤日食聊一升夜行隨衆樂
　　餔糟共騰騰
　　正月二十四日與兒子過賴仙芝王原秀才僧曇
　　穎行全道士何宗一同游羅浮道院及棲禪精舍
　　過作詩和其韵寄邁迨一首
㫁橋尋勝踐脱屨欣小揭瘴花已繁紅官栁尤疎細斜
川二三子悼嘆吾年逝凄凉羅浮館風壁頽雨砌黄冠
常苦飢迎客羞破袂仙山在何許歸鶴時墮毳﨑嶇食
松黄欲救齒髪弊坐令禪客笑一夢等千嵗棲禪晚置
酒蠻果粲蕉荔齋厨釜無羮野餉籃有蕙嬉游趁時節
俯仰了此世猶當洗業障更作臨水禊寄書陽羨兒並
語長頭弟門户各努力先期畢租税
　賴仙芝(虔州布衣時從東/坡游見詩話總龜)王原(字子直亦䖍州人號/鶴田山人見年譜中)
　　正月二十六日偶與數客野步嘉祐僧舍東南野
　　人家雜花盛開扣門求觀主人林氏媪出應白髮
　　青帬少寡獨居三十年矣感嘆之餘作詩記之
縹蒂緗枝出絳房緑隂青子送春忙涓涓泣露紫含笑
熖熖燒空紅佛桑落日孤煙知客恨短籬破屋為誰香
主人白髮青帬袂子美詩中黄四娘
　嘉祐僧舍(危素東坡書院記紹聖二年三月公自/嘉祐寺復遷合江樓四月復遷嘉祐寺)紫
　含笑(山中多含笑花/見蒲澗詩自注)紅佛桑(南方草木狀朱槿花枝/葉皆如桑葉光而厚樹)
　(髙止四五尺自二月開花至仲冬其花深紅/色大如蜀葵上綴金色日光所爍疑若燄生)
　　龍尾(一作/虎訛)石研寄猶子逺
皎皎穿雲月青青出水荷文章工㸃􁤷忠義老研磨偉
節何須怒寛饒要少和吾衰安用此寄與小東坡(公自/注逺)
(為人/類予)
　㸃􁤷(音儼草書勢/􁤷相連也)
　　贈王子直秀才
萬里雲山一破裘杖端閒挂百錢游五車書已留兒讀
二頃田應為鶴謀(公自注子直/住鶴田山)水底笙歌蛙兩部山中
奴婢(苕溪漁隠叢/話婢作隸)橘千頭幅巾我欲相隨去海上何人
識故侯
　王子直(即王原也同時又有王向亦/字子直侯官人覽者辨之)
　(按苕溪叢話蘇子瞻嘗兩用孔稚圭鳴蛙事如水底/笙歌蛙兩部山中奴隸橘千頭雖以笙歌易鼓吹不)
　(碍其意同至于巳遣亂蛙成兩部則不知為何物亦/是歇後語盖用事寧與出處語小異而意同不可盡)
　(牽出處語而意不/顯也大是語病)
　　惠州近城小山類蜀道春與進士許毅野步㑹意
　　處飲之且醉作詩以記適參寥專使欲歸使持此
　　以示西湖之上諸友庶使知予未嘗一日忘湖山
　　也
夕陽飛絮亂平蕪萬里春前一酒壺鐵化雙魚沈遠素
劍分二嶺隔中區花曾識面香仍好鳥不知名聲自呼
夢想平生消未盡滿林烟月到西湖
　鐵化雙魚(南史林邑傳日南夷帥范幼家奴嘗/牧牛于山澗得鱧魚二化而為鐵)
　　　　慎按此詩施氏原本失載新刻本載續補下
　　　　巻今考据時地移編于此
　　真一酒(并引/)
　米麥水三一而已此東坡先生真一酒也
撥雪披雲得乳泓蜜蜂又欲醉先生(公自注真一色味/頗類予在黄州日)
(所醖蜜/酒也)稻垂麥仰隂陽足器潔泉新表裏清曉日著顔
紅有暈春風入髓散無聲人間真一東坡老與作青州
從事名
　真一酒(本集寄建安徐得之真一酒法云嶺南不禁/酒近得一釀法用白麫糯米清水三物釀成)
　(玉色絶似王駙馬家碧玉香白麫乃上等麫如常法/起酵作蒸餅蒸熟後以竹篾穿挂風中兩月後用每)
　(料不過五斗毎米一斗炊熟急水淘過控乾𢷬細白/麫末三兩拌勻入甕使有力者以手拍實按中為井)
　(子上廣下鋭于三兩末中預留少許糝盖醅面候漿/水滿其中以刀劃破更炊新飯投之每斗投三升令)
　(入井子中以醅盖合毎斗入熟水兩盌更三五日可/得好酒六升日數隨天氣冷煖自以意候之若天大)
　(熱减去/麴半兩)稻麥隂陽(唐竇苹酒譜引春秋説題辭曰為/酒據隂而動麥隂也黍陽也先漬)
　(麴而後投黍是陽得隂而沸乃成先生又有黍麥説/云黍稻之出穗也必直而仰其熟也必曲而俯麥則)
　(反是此隂陽之辨也北方之稻不足于隂南方之麥/不足于陽故南方無佳酒者以麴麥雜隂氣也又况)
　(南海無麥而用米作麴耶今取舶上麫作麴則酒亦/絶佳王魯齋造化論麥受六陽之全故就實而昂稻)
　(分隂陽之半/則未實而俯)
　　遊博羅香積寺(并引/)
　寺去縣七里三山犬牙夾道皆美田麥禾甚茂寺下
　溪水可作碓磨若築塘百步閘而落之可轉兩輪舉
　四杵也以屬縣令林抃使督成之
二年流落鼃魚鄉朝來喜見麥吐芒東風搖波舞净緑
初日泫露酣嬌黄汪汪春泥已没膝剡剡秋穀初分秧
誰言萬里出無友見此二美喜欲狂三山屏擁僧舍小
一谿雷轉松隂凉要令水力供臼磨與相地脈增隄防
霏霏落雪看收麫隠隠叠鼔聞舂糠散流一啜雲子白
炊裂十字瓊肌香豈惟牢九薦古味(公自注束晳餅賦/饅頭薄持起搜牢)
(九/)要使真一流天漿詩成捧腹便絶倒書生説食真膏
肓
　博羅(元和郡縣志有博羅縣九域志廣南東路/惠州領縣四博羅縣在州北四十五里)林抃
　(王氏舊注/抃字天和)二美(承上文指/麥禾也)
　　二(一作/三)月十九日攜白酒鱸魚過詹使君食槐葉
　　冷淘
枇杷已熟粲金珠桑落初嘗灎玉蛆暫借垂蓮十分盞
一澆空腹五車書青浮卵椀槐芽餅紅㸃氷盤藿葉魚
醉飽髙眠真事業此生有味在三餘
　蓮盞(白居易詩酒鈎/送盞推蓮子)藿葉魚(禮記少儀牛與羊魚之/腥聶而切之為膾注聶)
　(之為言䐑也先藿葉切之復報切之則成膾按䐑直/輒切廣韻䐑細切肉也施注新刻本訛以䐑為牒應)
　(改/正)
　　贈陳守道
　一氣混淪生復生有形有心即有情共見利欲飲食事
各有爪牙頭角爭爭時怒發霹靂火險處直在嵌巖坑
人偽相加有餘怨天真喪盡無純誠徒自取先用極力
誰知所得皆空名少微(一本作/為訛)處士(一本作/處訛)松栢寒蓬
萊真人氷玉清山是心兮海為腹陽為神兮隂為精渇
飲靈泉水飢食玉樹枝白虎化坎青龍離鎖禁姹女闗
嬰兒樓䑓十二紅玻璃木公金母相東西純鉛真汞星
光輝烏升兔降無年期停顔郤老只如此哀哉世人迷
不迷
　一氣混淪(列子天瑞篇混淪者言萬物相渾淪而未/相離也張湛注云渾然一氣尚未離散)
　生形(列子天瑞篇有生者有生/生者有形者有形形者)少微(雲笈七籖陳/少微字子明)陽
　神隂精(紅鉛火龍訣云隂符陽火圓合天符皆依刻/漏運行奪取氣候入神鼎中使真鉛天地之)
　(母受此運用而産神精墨鉛水虎訣云黒鉛者非是/常物是𤣥天神水生于天地之先作衆物之母上為)
　(星辰下為真鉛之精常與太陽和合長養萬物/先真聖師采此隂精誘合太陽之氣結為神丹)虎坎
　龍離(龍虎經云若鉛外黒内懐金華金華者為青龍/為黄為乾被褐懐玉卯為狂失玉者為白虎為)
　(丹砂為汞為坤内丹訣法水虎真汞之本火龍真鉛/之門還丹根基于斯盡矣又本集寄子由龍虎坎離)
　(説云龍者汞也精也血也出於腎而肝藏之坎之物/也虎者鉛也氣也力也出于心而肺生之離之物也)
　(世人不學其道龍常出於水故龍飛而汞輕虎常出/于火故虎走而鉛枯順此者死逆此者仙故真人之)
　(言曰五行顛倒術龍從火裏出五行不順行虎向水/中生盖離者麗也著物而見火之性也吾寂然無所)
　(引于外火無所麗則將焉往水其所妃也勢必從之/坎者䧟也物至則受水之性也而况妃乎水火合則)
　(火不炎而水自上所謂龍從火裏出也龍出于火則/龍不飛而汞不乾汞下入口滿而後嚥仍以空氣送)
　(至下丹田久則化而為鉛所謂虎向水中生也又云/青龍屬東白虎屬西此其正也更歴分布者青龍建)
　(緯于酉白虎建緯于卯刑徳並㑹而龍虎歡喜顛倒/相見以主生為徳若龍東虎西定位各居自生自旺)
　(則二物相競以主殺為刑又有/續養生論其説畧同不復録)木公金母(參同契注/云慈母云)
　(金金生坎水水即金公水稱孝子嚴父云木木生砂/汞子又生孫子繼孫踵西王母傳云在昔道氣凝寂)
　(湛體無為將欲啟迪𤣥功化生萬物先以東華至真/之氣化而生木公焉又以西華至妙之氣化而生金)
　(母/焉)純鉛真汞(參同契癸為真/鉛壬為真汞)烏兔(𤣥奥集云日中烏/比心中之液也月)
　(中兔比腎中之氣也又金丹歌云若/也知時能運用金烏玉兔自西東)
　　辨道歌
北方正氣名袪邪東郊西應歸中華離南為室坎為家
先凝白雪生黄芽黄河流駕紫河車水精池産紅蓮花
赤龍騰霄驚盤蛇姹女含笑嬰兒呀十二樓瞰靈泉䨟
華池玉液隂交加子馳午前無停差三田聚寳真生涯
龜精鳳髓填谽谺天地駭有鬼神嗟一丹休别内外砂
長修久餌須升(一本作/叔訛)遐腸中澄結無餘柤俗骨變換
顔如葩哀哉世人爭齒牙指偽為真正為哇輕肥甘美
形驕奢譎詭詐妄言矜誇遊魚在網兔在罝一氣頓盡
猶嘔啞餘生所託誠棲槎九原枯髀如亂麻胡不割衆
如鏌鎁空與利名交撑拏胡不讓霜如文騧可惜貪愛
相漫洿(一作/塗訛)真心道意非不嘉餐金聞活非虚譁何須
横議相疵瘕(當作/瑕)衆口並發鳴羣鴉安知聚散同魚蝦
自纒如繭居如蝸日懷嗔喜甘籠笯其去死地猶獵豭
吾恨爾見有所遮海波或至驚井蛙烏輪即晩蟾影斜
吾時俱睹超雲霞
　北方正氣(參同契衆邪辟除正氣常存注云北方坎/位乃真鉛所居之本鄉居于此則金木火)
　(三方之正氣如水之朝宗内丹訣北方正氣純粹之/精𤣥奥集北方正氣日月為輪搬水運火晝夜無停)
　中華離坎(參同契注子居北北乃坎之正位午居南/南乃離之正位坎中有土曰戊離中有土)
　(曰已戊專坎之門掌先天真一之氣已直離之户/積後天至真之汞謂戊已居中為水火所歸也)白
　雪黄芽(參同契云津液腠理注云津乃玉津即白雪/也液乃金液即黄芽也又金丹歌云白雪黄)
　(芽共/一包)河車(參同契北方河車注云水本居北搬運而/南使水自下升載寳而上如河車之運故)
　(云河/車)紅蓮花(雲笈七籖凡欲胎息先丹田次存五臟/次存心心如紅蓮花未開下垂黄庭經)
　(心部之宫蓮垂華註云心/藏之質象蓮花之未開也)赤龍(紅鉛火龍訣依刻漏/運行奪取氣候入神)
　(鼎中此法是大丹運火之/秘訣養赤龍之魂方也)姹女嬰兒(𤣥奥集嬰兒在/心姹女在背參)
　(同契河上姹女靈而最神又漢真人丹/訣姹女隠在丹砂中注云姹女即汞也)十二樓(𤣥奥/集何)
　(謂十二重樓答曰人之/喉嚨管有十二節是也)華池(𤣥奥集以汞投鉛名曰/華池紫清曰華池正在)
　(氣海/内)玉液(𤣥奥集玉液口液又云何謂/瓊漿玉液答曰皆神水也)子午(參同契/子當右)
　(轉午乃東旋上陽子注云子居五行之始故為一陽/之首𤣥奥集在天為日月在人為心腎在時為子午)
　(在方為南北抱朴子云内卦三爻法一年之春夏一/日之子後午前外卦三爻法一嵗之秋冬一日之午)
　(後子前子後進火午/後退符其理一致)三田聚寳(𤣥奥集腦為上田心/為中田氣海為下田)
　(悟真篇太一在爐宜慎/守三田寳聚應三台)龜精鳳髓(𤣥奥集龜精鳳髓/兔髓烏肝先天地)
　(精不過真鉛真/汞交結而成)鬼神嗟(陳楠翠虚篇金翁玉姹奪/造化神鬼哭泣驚相喧)内
　外砂(悟真篇内藥還須外藥内通外亦須通/外藥者金丹也内藥者金液還丹也)顔如葩
　(參同契金砂入五内霧散若風/雨薰蒸達四支顔色悦澤好)餐金(參同契金性不/朽敗故為萬物)
　(寳術士服食之/夀命得長久)
　　　　慎按東坡晚年留心養生之術于龍虎鉛汞
　　　　之説不但能言而且能行二詩闡抉道家内
　　　　外丹殆無餘藴特為參合衆説詳加註釋使
　　　　覽者瞭然此二首施氏原本不載据外集編
　　　　惠州巻中今從之
　　江漲用過韻
草木生故墟牛羊滿空瀆春江圍草市夜浪浮竹屋已
連漲海白尚帶霍山綠坎離更休王魚鼈横陵陸得非
崑崙囚欲報陸渾衂行看北風競來救南國蹙長驅連
山燒一掃含沙毒孤吟愍造化何時停倚伏當憐水旱
甿(一作/氓)不作舟車蓄江流儻席巻社酒期茅縮
　霍山(廣東舊志霍山在龍川縣北一百里舊經云髙/七千餘丈周逥三百六十里峰有三百六十可)
　(居者七十二遊名山記云秦時有霍龍者龍川人避/亂隠此遇真人授以金液還生丹功成仙去後人因)
　(以霍名山曹松詩七千七百七十/丈丈丈藤蘿入九天即指此也)
　　附子由次韻(欒城集題云次/韵姪過江漲)
　　隂滛夏為秋雨暴溪作瀆缺防舊通市流潦幾入
　　屋雖幸廩粟空猶惜畦蔬綠鹿駭不擇音鴻羈分
　　遵陸室誚曾子還城謳華元衂中情久岑寂外物
　　競排蹙設心等一慈開懐受諸毒道力雖未究游
　　波偶然伏糧須三月聚艾要三年蓄君恩許北還
　　從此當退縮
　　連雨江漲二首
越井岡頭雲出山牂牁江上水如天牀牀避漏幽人屋
浦浦移家蜑子船龍巻魚蝦并雨落人隨雞犬上牆眠
只因樓下平階水長記先生過嶺年
　越井岡(南越志天井岡下有越王井深百餘尺云是/趙佗所鑿太平寰宇記天井岡在南海縣北)
　(四里呉萊南海古蹟記越井岡有趙陀井一曰鮑姑/井鮑姑者稚川之妻善灸贅痝唐崔偉遇姑得越井)
　(岡茶南漢劉龑時改名為/玉龍泉禁民間不得私汲)牂牁(史記西南夷傳王恢/使番陽令唐䝉風指)
　(曉南越南越食䝉蜀枸醬䝉問所從來曰道西北牂/牁牂牁江廣數里出畨禺城下注云牂牁繫船杙以)
　(為地名名勝志西江在廣州城西北五十里源自牂/牁合灕江過肇慶亦曰桂水與滇水滙入於海亦三)
　(江之/一也)浦浦(水經易水東過范陽縣南注云易水又東/與濡水合水流徑通長廡廣宇周施浦浦)
　(棟宇咸淪柱礎猶存鄭谷詩白頭/波上白頭翁家逐船移浦浦風)蜑子船(北史蠻獠/傳南方曰)
　(蠻其流曰蜑曰獽曰獠曰㐌太平寰宇記蜑户生在/江海居於舟船隨潮往來捕魚為業若居平陸死亡)
　(即多似江東白水郎也陳師道叢談二廣居山/谷間不隸州縣者謂之猺人舟居謂之蜑人)
急雨蕭蕭作晚凉卧聞榕葉響長廊微明燈火耿殘夢
半濕簾櫳浥舊香髙浪隠牀吹甕盎暗風驚樹擺琳琅
先生不出晴無用留與空堦滴夜長
　　附子由次韻
　　南過庾嶺更千山蒸潤由來共一天雲塞虛空雨
　　翻甕江侵城市屋浮船東郊晚稻須重揷西舍原
　　蠶未及眠獨棹扁舟趁申卯米鹽奔走笑當年
　　客到炎陬喜暫凉江吹虛閣雨侵廊回看野寺山
　　溪隔卧覺晨炊稻飯香荔餉深紅陋櫻棗桂醅淳
　　白比琳琅恩移嶠北應非晩未省南遷日月長
　　贈曇秀
白雲出山初無心棲鳥何必戀舊(一作/山)林道人偶愛山
水故縱步不知湖嶺深空巖已禮百千相曹溪更欲瞻
遺像要知水味孰冷煖始信夢時非幻妄袖中忽出貝
葉書中有璧月綴星珠人間勝絶畧已徧匡廬南嶺并
西湖西湖北望三千里大隄冉冉横秋水誦師佳句説
南屏瘴雲應逐秋風靡胡為只作十日歡杖策復尋歸
路難留師(一作/荻芽)筍蕨不足道(一作/遇訛)悵望荔子何時丹
　曇秀(即芝上人先生守揚州/有唱和詩見三十五巻)
　　　　慎按此詩施氏原本失載新刻本載續補上
　　　　巻今移編於此曇秀至惠州詳見後注
　　附叔黨七律一首
　　三年避地少經過十日論詩喜琢磨自欲灰心老
　　南嶽猶能繭足到東坡來時野寺無魚鼓去後閒
　　門有雀羅從此期師真似月㫁雲時復挂星河
　　(慎按本集先生書叔黨送曇秀詩後云僕在廣陵/作詩送曇秀云老芝如雲月炯炯時一出今復來)
　　(惠州見余余已絶不作詩兒子過粗能搜句時有/可觀此篇殆咄咄逼老人矣特為書之以滿行槖)
　　(云云叔黨所著名斜川集惜/不傳今從先生全集采附)
　　和郭功甫韻送芝道人游隠静
觀音妙智力應感隨緣度芝師訪東坡寧辭萬里步道
義妙相契十年同去住行窮半世間又欲浮杯渡我願
焚囊缽不作陳(一作/塵)俗具㑹取却歸時只是而今路
　妙智力(法華經普門品觀音/妙智力能救世間苦)
　　　　慎按先生歸自海南有次韻郭功甫絶句二
　　　　首功甫是時當亦宦游嶺外今考青山集無
　　　　送芝道人作以上二詩施氏原本不載今從
　　　　新刻續補上巻連類編次
　　次韻定慧欽長老見寄八首(并引/)
　蘇州定慧長老守欽使其徒卓契順來惠州問予安
　否且寄擬寒山十頌語有璨忍之通而詩無島可之
　寒吾甚嘉之為和八首
左角看破楚南柯聞長滕鈎簾歸乳燕穴紙出癡蠅為
䑕常留飯憐蛾不㸃燈﨑嶇真可笑我是小乗僧
　定慧寺(吳郡志定慧寺在萬/壽院之西本子院也)契順(真西山云東坡謫/嶺南故舊少通問)
　(者在蜀則巢元修在呉則契順皆徒步萬里訪之于/荒陬絶徼之外元修以此名登青史號稱卓行契順)
　(亦托是以傳契順之言曰惟無所求故來惠州盖有/求則有欲有欲則失其本心世之小人疾視君子正)
　(坐有欲故爾鐡網珊瑚載東坡惠州帖云蘇州定慧/院學佛者卓契順謂邁曰惠州不在天上行即到耳)
　(當為子持書問之紹聖二年三月二日契順涉江渡/嶺徒行露宿黧面繭足以至惠州得書竟還為書淵)
　(明歸去來辭以貽之庶幾契順托此文以不朽云○/按先生長子邁時在常州契順南來為先生達家書)
　(也/)寒山(天台國清寺碑記云豐干禪師垂跡國清寺/有一貧士從寒巖來曰寒山子干稱為寒山)
　(文殊後天台守訪之與拾得遁入巖穴其穴/自合有詩頌散題山林間寺僧集之成巻)
鐵橋本無柱石樓豈有門舞空五色羽吠雲千嵗根松
花釀仙酒木客餽山飱我醉君且去陶云吾亦云
　鐵橋石樓(皆羅浮峰名/注詳上巻)
羅浮髙萬仞下看扶桑卑黙坐朱明洞玉池自生肥從
來性坦率醉語漏天機相逢莫相問我不記吾誰
　性坦率(杜甫詩嘗恐坦率/性失身為杯酒)
幽人白骨觀大士甘露㓕根塵各清净心境兩竒絶真
源未純熟習氣餘陋劣譬如已放鷹中夜時掣紲
　白骨觀(按楞嚴經云白骨微塵歸于/空虛詩中所云白骨觀本此)甘露㓕(什公注/維摩經)
　(云梵本寂㓕甘露即實相也肇公曰大/覺之道寂㓕無相至味和神喻若甘露)純熟(維摩經/久於佛)
　(道心巳/純熟)
誰言窮巷士乃竊造化權所見皆我有安居受其全戲
作一篇書千古發爭端儒墨起(一作/豈)相殺予初本無言
　儒墨(莊子今世殊死者相枕也桁楊者相推也刑戮/者相望也而儒墨乃始離支攘背乎桎梏之間)
　(又云天下大/駭儒墨皆起)
閒居蓄百毒救彼跛與盲依山作陶穴掩此暴骨横區
區效一溉豈能濟含生力惡不已出時哉汝非爭
　一溉(嵇康養生論為稼於湯/之世必一溉者後枯)
少壯欲及物老閒餘此心微生山海間坐受瘴霧侵可
憐鄧道士攝衣問呻吟覆舟却(一作/弔)私渡㫁橋費千金
净名毗耶中妙喜恒沙外初無來往相二土同一在云
何定慧師尚欠行脚債請判維摩慿一到東坡界
　净名(即維摩/誌也)毗耶(翻譯名義毗耶離此云廣博嚴/凈其國中寛平城邑華麗故名)二
　土同一在(維摩經維摩詰以神通力㫁取妙喜世界/置于此土妙喜世界雖入此土而不増减)
　(于是世界亦不/迫隘如本無異)
　　三月四日遊白水山佛跡巖沐浴于湯泉晞髪于
　　懸瀑之下浩歌而歸肩輿却行以與客言不覺至
　　(一有水/北二字)荔支浦上晚日蔥曨竹隂蕭然時(一無/時字)荔
　　子纍纍如芡實矣有父老年(一無/年字)八十五指以告
　　余曰及是可食公能攜酒來遊乎意欣然許之歸
　　卧既覺聞兒子過誦淵明歸田園居詩六首乃悉
　　次其韻始余在廣陵和淵明飲酒二十首今復為
　　此要當盡和其詩乃已耳今書以寄妙總大士參
　　寥子
環州多白水際海皆蒼山以彼無盡景寓我有限年東
家著孔丘西家著顔淵市為不二價農為不爭田周公
與管蔡恨不茅三間我飽一飯足薇蕨補食前門生饋
薪米救我厨無烟斗酒與隻雞酣歌餞華顛禽魚豈知
道我適物自間悠悠未必爾聊樂我所然
　東家(家語魯人不識孔子聖人/乃曰東家丘我知之矣)茅三間(殷芸小説蔡/司徒在洛見)
　(陸機兄弟住參佐中三間瓦/屋士龍住東頭士衡住西頭)厨無烟(白居易與李山/人詩厨無烟火)
　(妻無/室)
窮猿既投林疲馬初解鞅心空飽新得境熟夢餘想江
鷗漸(一作/稍)馴集蜑叟已還往南池綠錢生北嶺紫筍長
提壺豈解飲好語時見廣春江有佳句我醉墮渺莽
　窮猿(晉書李充傳禇裒引為㕘軍充以家貧苦求/出外曰窮猿投林豈暇擇木乃除剡縣令)
新浴覺身輕新沐感髮稀風乎懸瀑下却行咏而歸仰
觀江搖山俯見月在衣步從父老語有約吾敢違
　新沐新浴(史記屈原傳新沐者必/彈冠新浴者必振衣)月在衣(杜甫詩衣/上見新月)
老人八十餘不識城市娯造物偶遺漏同儕盡丘墟平
生不渡江水北有幽居手揷荔支子合抱三百株莫言
陳家紫甘冷恐不如君來坐樹下飽食攜其餘歸舍遺
兒子懐抱不可虚有酒持飲我不問錢有無
　陳家紫(蔡襄茘支譜福州陳姓者因治居第平窊坎/而樹之或云厥土肥沃所致今傳其種子者)
　(皆擇善壤/終莫能及)
坐倚朱藤杖行歌紫芝曲不逢商山翁見此野老足願
同荔支社長作雞黍局教我同光塵月固不勝燭(公自/注莊)
(子曰月固不勝火郭象曰大而闇不若小而明陋哉斯/言也予為更之曰明于大者必晦于小月能燭天下而)
(不能燭毫釐此所以不勝火/也然卒之火勝耶月勝耶)霜飇散氛祲廓然似朝旭
　歌紫芝(杜甫詩悵望/神歌紫芝曲)
昔我在廣陵悵望柴桑陌長吟飲酒詩頗獲一笑適當
時已放浪朝坐夕不夕矧今長閒人一刼展過隙江山
亙隠見出没為我役斜川追淵明東皋友王績詩成竟
何為六博本無益
　　　　慎按韓子蒼詩話淵明歸田園居末篇乃序
　　　　行役與前五首不類今俗本乃取江文通種
　　　　苗在東皋為末篇東坡因而和之陳述古家
　　　　本止有五首予以為亦非也當如張相國本
　　　　題云雜咏六首洪邁對雨編亦云歸園六首
　　　　末一篇乃江文通雜擬三十首之一明言效
　　　　陶徵君田居盖陶之三章曰種豆南山下草
　　　　盛豆苗稀晨興理荒薉帶月荷耡歸故文通
　　　　曰雖有荷鋤倦濁酒聊自適正擬其意也今
　　　　陶集訛編入東坡据而和之又東方有一士
　　　　詩十六句重載于擬古九首中坡公亦遂兩
　　　　和之皆隨意即成不復加細考耳先生在嶺
　　　　南和陶詩始此施氏原本不載今從補注本
　　　　考据年月分編餘放此
　　聞正輔表兄將至以詩迎之
生逢堯舜仁得作嶺南遊雖懷跫然喜豈免跕墮憂莫
雨侵重膇曉烟騰鬱攸朝槃見蜜唧夜枕聞鵂鶹幾欲
烹鬱屈固嘗饌鈎輈舌音漸獠變面汗嘗騂羞賴我存
黄庭有時仍丹丘目聽不任耳踵息殆廢喉稍欣素月
夜遂渡黄茅秋我兄清廟器持節瘴海頭蕭然三家步
横此萬斛舟人言得漢吏天遣活楚囚惠然再過我樂
哉十日留但恨參語賢忽潛九原幽萬里倘同歸兩鰥
當對耰(公自注軾喪婦已三年矣正/輔近亦有亡嫂之戚故云)强歌非真達何必
取莊周
　表兄正輔(齊東野語云老蘇與妻黨程氏大不咸有/自尤詩述其女事外家不得志以死其怨)
　(隙不平久矣其後東坡兄弟以念母之故相與釋憾/程正輔於坡為表弟坡之南遷時宰聞其先世之隙)
　(遂以正輔為本路憲將使之甘心焉而正輔反篤中/外之義周旋甚至坡唱和中亦可槩見也○慎按先)
　(生于程氏兄弟徳孺懿叔則稱表弟正/輔則稱表兄周公謹以為表弟者訛)黄茅(南方草/木狀芒)
　(茅枯時瘴疫大作交廣皆爾也/土人呼曰黄茅瘴又曰黄芒瘴)十日留(本集先生與/正輔尺牘云)
　(謫居窮寂誰復顧老兄不惜數舍之/勞以成十日之㑹此意如何可忘)
　　　　慎按先生謫嶺南程正輔為本路憲其按部
　　　　至惠州不能確指為某時据本集尺牘當在
　　　　乙亥春夏之交施氏原本前後參錯今取凡
　　　　與正輔唱和者自此以下凡十章㑹萃一處
　　　　以便觀覽
　　再和
稚川真長生少從鄭公遊孝章偶不死免為文舉憂餘
齡㑹有適獨往豈相攸由來警露鶴不羨撮蚤鶹願加
視後鞭同駕躅空輈寧飱墮齒堇勿憶齊眉羞何時遂
縱壑歸路同首丘東(一作/泉訛)岡松栢老西嶺橘柚秋著意
尋彌明長頸髙結喉無心逐定遠燕頷飛虎頭君方卒
功名一汎范蠡舟我亦霑霈渥漸解鍾儀囚寧須張子
房萬户自擇留猶勝嵇叔夜孤憤甘長幽南窻可寄傲
北山早歸耰此語君勿疑老彭跨商周
　(慎按此詩填寫故實不用隔句對法兩兩排比不覺/其板重惟先生為之則可他人不能學亦不可學也)
　　同正輔表兄游白水山
偉哉造物真豪縱攫土搏沙為此弄劈開翠峽走雲雷
(一作/雷霆)截破奔流作潭洞因隨化人履巨跡得與仙兄躡
飛鞚曳杖不知巖谷深穿雲但覺衣裘重坐看驚鳥救
(一作/投)霜葉知有老蛟蟠石罋金沙玉礫粲可數古鏡寳
奩寒不動念兄獨立與世疎絶境難到惟我共永辭角
上兩蠻觸一洗胸中九雲夢浮來山髙囘望失武陵路
絶無人送筠籃擷翠爪甲香素綆分碧銀缾凍歸路霏
霏湯(一作/暘)谷暗野堂活活神泉湧解衣浴此無垢人身
輕可試雲間鳳
　飛鞚(鮑昭詩飛/鞚越平陸)無垢人(維摩經八解之浴池定水湛/然滿布此七凈華浴此無垢)
　(人/)
　　與正輔游香積寺(一本云次韻程/正輔游香積寺)
越山少松竹常苦野火厄此峯獨蒼然感荷佛祖力茯
苓無人采千嵗化琥珀幽光發中夜見者惟木客我豈
無長鑱真贋苦難識靈苖與毒草疑似在毫髪把玩竟
不食棄置長太息山僧類有道辛苦嘗谷汲我慚作機
舂鑿破混沌穴幽尋恐不繼書板記嵗月
　作機舂(孟東野詩機舂潺湲力按築閘/作碓磨事見上巻香積寺詩序)
　　次韻正輔同游白水山
祇知楚越為天涯不知肝胆非一家此身如綫自縈繞
左旋右轉隨繅車誤抛山林入朝市平地咫尺千褒斜
欲從稚川隠羅浮先與靈運開永嘉首參虞舜欵韶石
次謁六祖登南華仙山一見五色羽雪樹兩摘南枝花
赤魚白蟹(一作白/魚赤蟹)箸屢下黄柑綠橘籩常加糖霜不待
蜀客寄荔支莫信閩人誇恣傾白蜜收五稜細斸黄土
栽三椏(公自注正輔分人參歸種韶陽來詩本用䃁/字惠州無書不見此字所出且從木奉和)朱
明洞裏得靈草翩然放杖凌蒼霞豈無軒車駕熟鹿亦
有鼓吹號寒蛙仙人勸酒不用勺石上自有尊罍窪徑
從此路朝玉闕千里莫遣毫釐差故人日夜望我歸相
迎欲到長風沙豈知乗槎天女側獨倚雲機看織紗世
間誰似老兄弟篤愛不復相疵瑕相攜行到水窮處庶
幾一見留子嗟千年枸杞常夜吠無數草棘工藏遮但
令凡心一洗濯神人仙藥不我遐山中歸來萬想㓕豈
復回顧雙雲(一作/飛)鴉
　石上尊罍(羅浮記蝴蝶洞在麻姑臺西前為水簾/洞其下有流杯池相傳八仙㑹飲于此)長
　風沙(太平寰宇記長風沙在懐寧縣東百九十里元/和四年入圖經名勝志長沙自小孤山來安慶)
　(城西南繞東而下池州接無為州界凡百餘里中/央是長風沙鎮李白詩相迎不道逺直至長風沙)
　　與程正輔遊碧落洞
空山不難到絶境未易名何時謫仙人來作鈞天聲胸
中幾雲夢餘地多(一作/方)恢宏長庚與北斗錯落綴冠纓
黄公獻紫芝赤松餽青精溪山久寂寞請續離騷經抱
枝寒蜩咽繞耳飛蚊清謫仙撫掌笑笑此羽皇銘我頃
嘗獨遊自適孤雲情君今又繼往霧雨愁青冥感君兄
弟意尋羊問初平玉牀分箭鏃不忍獨長生詩成輒寄
我妙絶陶謝并孤鴻方避弋老驥猶在坰鳥獸如可羣
永寄槁木形何山不堪隠飲水自修齡
　鈞天聲(羅浮指掌圖記夜樂洞在上/界三峯下昔人聞仙樂于此)羽皇銘(唐周䕫/字羽皇)
　(曽游碧落洞作到難篇云周羽皇游于湞陽之石室/兩崖巻束勢合如屋孱顔百間開待朝旭加以上戴)
　(霄峯中流清溪乳枝凝露而碧落松籟𠻳風而瑟瑟/按公詩正用此事施氏補注云即新宫銘者大謬)
　　次韻正輔表兄江行見桃花
曲士賦懷沙草木傷莽莽徳人無荆棘坐失嶺嶠阻我
兄瑚璉姿流落瘴江浦凈眼見桃花紛紛墮紅雨蕭然
振衣裓笑問散花女我觀解語花粉色如黄土一言破
千偈况爾初不語可憐一轉話他日如何舉故復此微
吟聊和鷗鴉櫓江邊閒草木閒客當為主邇來子美瘦
正坐作詩苦袖手焚筆研清篇真漫與願君(一作/兄)理北
轅六轡去如組上林桃花開水暖鴻北翥
　焚研(按君苖焚研事出晉書陸機傳而/不著其姓困學紀聞云君苗姓崔)漫與(杜甫詩/老去詩)
　(篇渾漫與别本/作漫興者訛)
　　追餞正輔表兄至博羅賦詩為别
孤臣南游墮黄菅君亦何事來牧(一作/收訛)蠻艤舟蜑户龍
岡窟置酒椰葉桄榔間髙談已笑衰語陋傑句尤覺清
詩孱博羅小縣僧舍古我不忍去君忘還君應回望秦
與楚夢涉漢水愁秦闗我亦坐念髙安客神遊黄蘖參
洞山何時曠蕩洗瑕垢(一作/謫)與君歸駕相追攀梨花寒
食隔江路兩山遙對雙烟鬟歸耕不用一錢物惟要兩
脚飛孱顔玉牀丹鏃記分我助我金鼎光斕斑
　博羅僧舍(名勝志博羅縣有泊頭墟距羅浮十五里/廣惠二州舟楫及自陸路至者皆于此登)
　(岸舊有圓照堂/山僧以主遊客)髙安客(潁濱遺老傳上用李邦直為/中書侍郎鄧聖求為尚書右)
　(丞㑹廷策進士邦直撰策題即為邪説以惑羣聽轍/論之曰伏見御試策題歴詆近嵗行事有欲復熙寧)
　(元豐故事之意臣備位執政不敢不言奏入不報以/本官出知汝州再謫知袁州未幾降分司南京筠州)
　(居住○按筠州/宋改名髙安郡)黄蘖(傳燈録黄蘖山禪師名希遷/往西江參百丈契悟心要)洞
　山(傳燈録洞宗禪師名良价造雲巖有省接/誨學侣于髙安之洞山諸方推為曹洞宗)金鼎(雲/笈)
　(七籖造金鼎銘云后土金鼎生死長七神室明三圓/五隂一混沌徘徊天地五里陽陽兩頭狀如雞子形)
　(具莫差黄白在裏訣曰金/者太白之名呼之為鉛)
　　再用前韻
樂天雙髩如霜菅始知謝遣素與蠻我兄綠髮蔚如故
已了夢幻齊人間蛾眉勸酒聊爾耳處仲太忍茂𢎞孱
三杯徑醉便歸卧海上知復幾往還連娟六么趁蹋踘
杳眇三叠縈陽闗酒醒夢㫁何所有落花流水空青山
忽驚鐃鼓發半夜明月不許幽人攀贈行無物惟一語
莫遣瘴霧侵雲鬟羅浮道人一傾盖欲繫白日留君顔
應知我是香案吏他年許綴蓬萊班(結韻前作斑此作/班義各不同不應)
(通/用)
　　戯和正輔(别作/甫訛)一字韻
故居劍閣隔錦官柑果薑蕨交荆菅竒孤甘挂汲古綆
僥覷敢掲鈎金竿已歸耕稼供藁秸公貴幹蠱髙巾冠
改更句格各蹇(當作/謇)吃姑因狡獪加間闗
　一字韻(蔡寛夫詩話聲韻之興其變日多四聲中又/别其清濁以為雙聲一韻者以為疊韻盖以)
　(輕重為清濁爾所謂前有浮聲則後有切響王融雙/聲詩云園蘅眩紅蘤湖荇燡黄花迴鶴横淮翰逺越)
　(合雲霞以此求之可見○按南史謝莊傳王元謨問/莊何者為雙聲何者為疊韻答曰互䕶為雙聲磝碻)
　(為疊韻云云盖雙聲者同音而不同韻疊韻者/同音又同韻也今所云一字韻乃古之雙聲也)
　　　　慎按此詩施氏原本不載新刻本題云戯和
　　　　正輔外集載惠州巻中正甫作正輔即程正
　　　　輔也故類編于此
　　桄榔杖寄張文潛一首時初聞黄魯直遷黔南范
　　淳父九疑也
睡起風清酒在亡身隨殘夢兩茫茫江邊曳杖桄榔瘦
林下尋苖蓽撥香獨步倘逢勾漏令逺來莫恨曲江張
遙知魯國真男子獨憶平生盛孝章
　桄榔杖(本集與張文潛尺牘云屏居荒服無一物為/信有桄榔方杖一枚前此土人不知以此為)
　(杖/也)黄魯直遷黔南(宋史黄庭堅傳哲宗初立召為神/宗實録檢討紹聖初章惇論實録)
　(多誣貶涪州别駕黔州安置山谷年譜章惇蔡卞論/實録詆誣俾前史官分居畿邑以待黄庭堅書鐵爪)
　(治河有同兒戯/至是首問焉)范淳父九疑(宋史范祖禹傳元祐中/拜翰林學士宣仁崩紹)
　(述之論興有相章惇意祖禹力言惇不可用言者攻/之連貶武安軍節度副使昭州别駕安置永州○按)
　(東都亊畧與本傳小有異同謂祖禹初貶提舉明道/宫繼責武安節度副使再貶韶州别駕賀州安置考)
　(之哲宗本紀紹聖元年冬祖禹與庭堅同貶永豐黔/州安置至三年秋再責授祖禹昭州别駕賀州安置)
　(先生作詩當在紹聖元/年本傳正合當從宋史)
　　四月十一日初食荔支
南村諸楊北村盧(公自注謂楊/梅橘盧也)白華青葉冬不枯垂黄
綴紫烟雨裏特與荔子(一作/支)為先驅海山仙人絳羅襦
紅紗中單白玉膚不須更待妃子笑風骨自是傾城姝
不知天公有意無遣此尤物生海隅雲山得伴松檜老
霜雪自困樝梨麄先生洗盞酌桂醑氷盤薦此赬虯珠
似聞江鰩斫玉柱更洗河豚烹腹腴(公自注予嘗謂荔/支厚味髙格兩絶)
(果中無比惟江鰩/柱河豚魚近之耳)我生涉世本為口一官久已輕蓴鱸
人間何者非夢幻南來萬里真良圖
　四月荔支(茘支譜四月熟者生嶺南火山佳者六月/方熟東坡所云四月十一日是特廣南火)
　(山者耳太平寰宇記火山直對梧州城山上有荔/支四月先熟以其地熱故曰火山核大而味酸)中
　單(漢書江充傳衣紗縠禪衣師古注禪衣今之朝服/中禪也演繁露禪字或為單古之法服朝服必有)
　(中單正如今之背子事物紀原謂漢髙與/項羽戰汗透中單且曰中單即汗衫非也)伴松檜(梁/溪)
　(漫志東坡茘支詩云雲山得伴松檜老常疑此句似/泛後見習閩廣者云福州至于海南凡宰上木松檜)
　(之外雜植荔支取其枝/葉隂覆所以有此語)江鰩柱(郭璞江賦玉珧海月/肉吐石華江鄰幾雜)
　(志四明海物江鰩柱第一介甫云鰩字當作珧即今蛤/蜊柱韓文公所謂馬甲  柱也能改齋漫録紹聖中詔)
　(福唐與明州嵗貢車螯肉柱五十斤俗謂/之紅蜜丁即東坡詩中所謂江鰩柱也)腹腴(禮記/少儀)
　(冬右腴注氣在下腴腹下也疏腴/謂魚腹冬時氣下在魚腹故右腴)
　　答周循州
蔬飯藜牀破衲衣掃除習氣不吟詩前生自(一作/似)是盧
行者後學過呼韓退之未敢叩門求夜話時叨送米續
晨炊知君清俸難多輟且覔黄精與療飢
　周循州(周彦質字文之時為循州守見本集和陶詩/題中元和郡縣志循州漢南海郡之博羅縣)
　(梁置梁化郡隋開皇十年于此置循州取循江為名/循江在海豐縣東南九域志廣南東路循州海豐郡)
　(軍事治/龍川縣)
　　荔支嘆
十里一置飛塵灰五里一堠兵火催顛阬仆谷相枕籍
知是荔支龍眼來飛車跨山鶻横海風枝露葉如新採
宫中美人一破顔驚塵濺血流千載永元荔支來交州
天寳嵗貢取之涪至今欲食林甫肉無人舉觴酹伯游
(公自注漢永元中交州進荔支龍眼十里一置五里一/堠奔騰死亡罹猛獸毒蟲之害者無數唐羌字伯游為)
(臨武長上書言狀和帝罷之唐天寳/中盖取涪州荔支自子午谷路進入)我願天公憐赤子
莫生尤物為瘡痏雨順風調百穀登民不飢寒為上瑞
君不見武夷溪邊粟粒芽前丁後蔡相籠加(公自注大/小龍茶始)
(于丁晉公成于蔡君謨歐陽永叔聞君謨/進小龍團驚嘆曰君謨士人何至作此事)爭新買寵各
出意今年鬬品充官茶(公自注今年閩中監/司乞進鬬茶許之)吾君所乏
豈此物致養口體何陋耶洛陽相君忠孝家可憐亦進
姚黄花(公自注洛下貢/花自錢惟演始)
　置堠(史記田横至尸鄉廏置注云謂置馬以傳驛者/風俗通漢改郵為置唐時十里為雙堠五里為)
　(隻堠白居易詩道/旁堠一雙復一隻)永元荔支(慎按三輔黄圖曰漢武/元鼎六年破南越建扶)
　(荔宫自交阯移植荔支數百株于庭無一生者後數/嵗偶一本稍活終無花實其後則嵗貢焉郵傳者斃)
　(于道路極為生民之患据此則荔支入貢不/始于永元至永元中因唐羌言乃罷貢耳)天寳嵗
　貢取涪(慎按唐時進荔支或以為南海或以為蜀其/説不一舊唐書帝幸驪山貴妃生日命小部)
　(張樂長生殿因進新曲未有名會南方進荔支因名/荔支香樂史楊妃外傳十四載六月一日貴妃生日)
　(㑹南海進荔支因以名曲國史補貴妃生于蜀好食/荔支南海所生尤勝蜀者故毎嵗飛馳以進此南海)
　(嵗貢之証也而蔡君謨荔支譜呉曾漫録以為涪州/張君房以為忠州胡仔叢話謂長安來自巴蜀方輿)
　(紀勝謂涪州有妃子園當時以馬遞七日七夜至京/故杜牧華清宫詩云一騎紅塵妃子笑無人知道茘)
　(支來今以杜少陵詩考之一則云憶昔南海使奔騰/進荔支又云炎方毎續朱櫻獻又云憶過瀘戎摘荔)
　(支少陵在天寳朝目擊其事故云爾意當時南海與/蜀中固嘗並進也東坡詩云天寳嵗貢取之涪與唐)
　(書杜詩不合為/詳考附志于此)武夷(輿地廣記淳化五年升建州崇/安場為縣地有武夷山太平寰)
　(宇記武夷山在建陽縣北蕭子開建安記云山髙五/百仞顧野王謂地仙之宅傳云昔有仙人武夷君居)
　(此/)粟粒(梅堯臣建溪新茗詩粟粒烹甌起龍文御餠/加武夷山記山産茶如粟粒者初春芽茶也)
　(品最/貴)鬬品(范仲淹鬬茶歌北苑將期/獻天子林下雄豪先鬬美)洛陽進花(全芳/備祖)
　(引洛陽風土記云洛陽至今六驛舊未嘗進花李相/迪留守始以花進乗驛馬晝夜馳至京師所進止姚)
　(黄魏紫三四朶用菜葉實籠中又以蠟封花蒂數日/不落迄今貢不絶王闢之澠水燕談亦云李文定始)
　(進牡丹○慎按宰輔編年録李迪天禧中㕘知政事/拜相五月而罷知鄆州明道二年自河陽再召入相)
　(罷知亳州尋降知密州康定中知天雄考文定前後/歴官未嘗為洛陽守也錢惟演于乾興中自樞相罷)
　(任天聖中除判陳州自言先隴在洛陽願司宫鑰遂/命守河南今先生稱為洛陽相君㫁為錢思公無疑)
　(李文定賢相也豈可令䝉不韙/之名因舉舊説牽連辨正及此)姚黄(埤雅牡丹之名/以姓著者姚黄)
　(牛黄姚黄者出姚氏此花之出子今未十年姚氏居/曰司馬坂地屬河陽而花傳洛陽一嵗不過數朶錢)
　(思公嘗言人謂牡丹為花王今/姚黄真為王而魏紫乃后也)
　(慎按詩中雨順風調百穀登民不飢寒為上/瑞二句諸刻本所無今据施注原本增入)
　　附子由作
　　蜀中荔支止嘉州餘波及眉半有不稻糠宿火却
　　霜霰結子僅與黄金侔近聞閩尹傳種法移種成
　　都出巴峽名園競擷絳紗苞密漬瓊膚甘且滑北
　　遊京洛墮紅塵箬籠白曬稱最珍思歸不復為蓴
　　菜欲及炎風朝露勻平居著鞭苦不早東坡南竄
　　嶺南道海邊百物非平生獨數山前荔支好荔支
　　色味巧留人不管年來白髮新得歸便擬尋鄉路
　　棗栗園林不須顧青枝丹實須一株丁寧附書老
　　農圃
　　六月十二日酒醒步月理髪而寢
羽蟲見月爭翾(一作/翻)翻我亦散髪虛明軒千梳冷快肌
骨醒風露氣入霜蓬根起舞三人漫相屬停杯一問終
無言曲肱薤簟有佳處夢覺瓊樓空㫁魂
　千梳(賈島詩頭/髪干梳下)
　　附子由次韻
　　水上有車車自翻懸霤如綫垂前軒霜蓬已枯不
　　再綠有客勸我抽其根(自注近有道士相教拔曰/後以水火養之當不復生)
　　(故以/為答)枯根一去紫茸茁珍重己試幽人言紛紛華
　　髮何足道當返六十過去魂
　　和子由次月中梳頭韻
夏畦流膏白雨翻北窻幽人卧羲軒風輪曉長春筍節
露珠夜上秋禾根(公自注或為予言草木之長常在時/明間早作而伺之乃見其拔起數寸)
(竹筍尤甚又夏秋之交稻方含秀黄昏月出露珠起于/其根纍纍然忽自騰上若有推之者或入于莖心或垂)
(于葉端稻乃秀實騐之信然此二事/與子由養生之論契故以此為寄)從來白髮有公道
始信丹經非妄言此身法報本無二他年妙絶兼形魂
(公自注傳燈録有形神具/妙者乃不復有解化之事)
　法報(維摩經注佛有三身曰法/報應法報二身佛自受用)形魂(太靈真人存三/魂法祝曰太陽)
　(散暉垂光紫青來/入我魂照我五形)
　　余遷惠州一年衣食漸窘重九伊邇(一作/將近)尊俎蕭
　　然乃和淵明貧士七篇以寄許下髙安宜興諸子
　　姪并令過同作
長庚與殘月耿耿如相依以我旦暮心惜此須臾暉青
天無今古誰知織烏飛我欲作九原獨與淵明歸俗子
不自悼顧憂斯人飢堂堂誰有此千駟良可悲
　作九原(禮記趙文子與叔譽觀乎九京文/子曰死者如可作也吾誰與歸)
夷齊恥周粟髙歌誦虞軒産禄彼何人能致綺與園古
來避世士(一作/人)死灰或餘烟末路益可羞朱墨手自研
淵明初亦仕絃歌本誠言不樂乃徑歸視世差獨賢
　(按詩眼云東坡和陶詩夷齊恥周粟云言夷齊自信/其去雖武周不能挽之使留若四皓自信其進雖產)
　(禄之聘亦為之出盖古人無心于功名信道而進退/天下萬世之是非不能回奪伯夷之非武王綺園之)
　(從禄産自合為世所笑不當有名偶然聖賢辨論之/乃信于天下非其始望故其名之傳如死灰之餘烟)
　(也後來君子不能以道進退又不能忘世俗之毁譽/多作文以自明其出處如客難解嘲是也故曰朱墨)
　(手自研若淵明初亦仕本無心于民雖晉末亦仕合/于園綺之出其去也亦不待以微罪行不樂乃徑歸)
　(合于夷齊之去其不為功名累其進退盖相似使其/易地未必不追蹤二子也東坡作文工于命意必超)
　(然獨立于衆人之上非若昔/人之稱淵明以退為髙耳)
誰謂淵明貧尚有一素琴心閒手自適寄此無窮音佳
辰愛重九芳菊起自尋疎巾歎虛漉塵爵笑空斟忽餉
二萬錢顔生良足欽急(别本作/思訛)送酒家保勿違故人心
　素琴(晉書陶潛傳性不解音而蓄素琴一張弦徽不/具毎朋酒之㑹則撫而和之曰但識琴中趣何)
　(勞弦/上聲)
人皆有耳目夫子曠與婁弱豪寫萬象水鏡無停酬閒
居惜重九感此嵗月周端如孔北海只有尊空憂二子
不並時髙風兩無儔我後(一作/復)五百年清夢未易求
芙蓉雜金菊枝葉長闌干遙憐退朝人餻酒出大官豈
知江海上落英亦可餐典衣作重陽(一作/九)徂嵗(一作/暑)慘
將(一作/多)寒無衣粟(一作/寒)我膚無酒嚬我顔貧居真可嘆
二事長相闗
　落英(楚詞夕餐秋/菊之落英)
老詹亦白髪(公自注惠州太/守詹範字器之)相對垂霜蓬賦詩殊有味
涉世非所工杖藜山谷間狀類渤海龔半道要我飲意
與王𢎞同有酒我自至不須遣龎通門生與兒子杖屨
聊相從
我家六兒子流落三四州辛苦見(一作/更)不識今與農圃
儔買田帶修竹築室依清流未能遣一力分汝薪水憂
坐念北歸日此勞未易酬我獨遺以安鹿門有前修
　六兒子(先生之子邁迨過/潁濱之子遲适逺)鹿門(後漢龎公傳劉表問/先生不肯官禄後世)
　(何以遺子孫公曰世人皆遺以危今/獨遺以安後登鹿門山采藥不返)
　　　　慎按以上七首施氏原本不載今從和陶巻
　　　　中分編
　　食檳榔(一作/檳桹)
月照無枝林夜棟立萬礎眇眇雲間扇䕃此八(一作/九)月
暑上有垂房子下繞降刺禦風欺紫鳳卵雨暗蒼龍乳
裂包一墮地還以皮自煮北客初未諳勸食俗難阻中
虛畏泄氣始嚼或半吐吸津得微甘著齒隨亦苦面目
太嚴冷滋味絶媚嫵誅彭勲可策推轂勇宜賈瘴風作
堅頑導利時有補藥儲固可爾果錄詎用許先生失膏
粱便腹委敗鼓日噉過一粒腸胃為所侮蟄雷殷臍腎
藜藿腐亭午書燈看膏盡鉦漏歴歴數老眼怕少睡竟
使赤眥弩渇思梅林嚥飢念黄獨舉奈何農經中收此
困羈旅牛舌不餉人一斛肯多與乃知見本偏但可酬
惡語
　檳榔(南方草木狀檳榔樹髙十餘丈皮似青銅下本/不大上枝不小調直亭亭千萬若一森秀無柯)
　(端頂有葉葉似甘蕉風至獨動似舉羽扇以掃天葉/下綴數房房綴數十實大如桃李味苦澁剝其皮鬻)
　(其膚以扶留藤及古墳灰并食則/滑美下氣消穀一名賓門藥餞)泄氣(柳子厚集多/食檳榔令人)
　(破/氣)
　　　　慎按此詩施氏原本不載今從新刻遺詩巻
　　　　中移編
　　送惠州監押(一本作送/都監北歸)
一聲鳴(一作/鴻)雁破江雲萬葉梧桐巻露銀我自飄零足
羇旅更堪秋晚送行人
　惠州都監(按本集與惠州都監尺牘云君南來清節/幹譽為有識所稱皆曰此東坡弟子由門)
　(下客也兩漢之士多起于游徼卒吏至公卿者多矣/願益廣學問以期逺到觀先生期許如此其人可知)
　(惜逸其姓名又按職官分記御前忠佐軍頭有都/監押監之名朝官為都監京官帶職者為押監)
　　　　慎按此詩施氏原本不載今從新刻續補下
　　　　巻中移編
　　江月五首(并引/)
　嶺南氣候不常吾嘗曰菊花開時乃重陽涼天佳月
　即中秋不須以日月為㫁也今嵗九月殘暑方退既
　望之後月出愈遲予嘗夜起登合江樓或與客游豐
　湖入棲禪寺叩羅浮道院登逍遙堂逮曉乃歸杜子
　美云四更山吐月殘夜水明樓此殆古今絶唱也因
　其句作五首仍以殘夜水明樓為韻
一更山吐月玉墖卧微瀾正似西湖上湧金門外看氷
輪横海濶香霧入樓寒停鞭且莫上照我一杯殘
　豐湖(名勝志惠州城西有石埭山流泉濺沬若飛簾/其水瀉入于豐湖即西湖也宋知州陳偁剏築)
　(亭館以増勝槩林俛豐湖集序云湖之潤溉田數百/頃葦藕蒲魚之利嵗數萬民之取于湖者其施以豐)
　(故曰豐湖舊記謂即鱷湖非也隔水有山曰豐山/自西逶迤入湖中有㸃翠洲雜花島歸雲洞諸勝)逍
　遙堂(道士何宗一所居見本集詩題廣東/舊志逍遙堂在豐湖方華洲之上)玉墖(即大/聖墖)
　(在豐湖上棲禪寺東南見/本集後巻悼朝雲詩序中)湧金門(咸淳臨安志西城/三門曰清波錢塘)
　(湧金皆/臨西湖)
二更山吐月幽人方獨夜可憐人與月夜夜江樓下風
枝久(一作/夕)未停露草不可藉歸來掩闗卧唧唧夜蟲話
三更山吐月棲鳥亦驚起起尋夢中游清絶正如此驅
雲掃衆宿俯仰迷空水幸可飲我牛不須違洗耳
四更山吐月皎皎為誰明幽人赴我約坐待玉繩横野
橋多㫁板山寺有微行今夕定何夕夢中遊化城
　化城(法華經有一導師以方便力于險道中過三百/由旬化作一城告衆人言汝等勿怖莫得退還)
　(于是衆人前入化城/作己度想作安隠想)
五更山吐月窻迥室幽幽玉鈎還挂户江練却明樓星
河澹欲曉鼓角冷知秋不眠翻五詠清切變蠻謳
　(按劉辰翁云望後月遲或一更或二更愈遲愈佳乃/是實見如此故看得杜詩别題中予嘗夜起以後是)
　(説數/夜事)
　　送佛面杖與羅浮長老
十方三界世尊面都在東坡掌握中送與羅浮徳長老
攜歸萬竅總號風
　佛面杖(未/詳)
　　　　慎按此詩施氏原本不載今從新刻續補下
　　　　巻移編于此
　　十一月九日夜夢與人論神仙道術因作一詩八
　　句既覺頗記其語錄呈子由弟後四句不甚明了
　　今足成之耳
析塵妙質本來空(公自注夢中于此句/若了然有所得者)更積微陽一線
功照夜一(一作/孤)燈長耿耿閉門千息自濛濛養成丹竈
無烟火㸃盡人間有暈銅寄語山神停伎倆不聞不見
我何窮
　閉門千息(雲笈七籖凡行氣之道當在密室閉門安/牀暖席枕髙二寸半正身偃卧瞑目閉氣)
　(以鴻毛著鼻端鴻毛不動經三百息耳無所聞目無/所見心無所思當以漸除之又云徐徐引氣出納則)
　(元氣亦不出如胎息者鼻中微微/通氣往來到此雖千息亦不倦焉)無烟火(維摩經如/無烟之火)
　有暈銅(雲笈七籖金丹部有赤銅去暈法取熟銅打/作葉以牛皮膠煮之如粥以銅葉納中以鹽)
　(封之内爐中火之令烟盡極/赤出冷砧上打之黒皮自落)
　　附子由次韻(欒城後集題云勸/子瞻修無生法)
　　除却靈明一一空年來丹竈漫施功掌中定有菴
　　摩在雲際懸知霧雨濛己賴信心留赤電要須凈
　　戒拂昬銅誰言逐客江南岸身世雖窮心不窮
　　章質夫送酒六壺書至而酒不達戯作小詩問之
白衣送酒舞(一作/侮訛)淵明急掃風軒洗破觥豈意青州六
從事化為烏有一先生空煩左手持新蟹漫繞東籬嗅
落英南海使君今北海定分百榼餉春耕
　章質夫(宋史章楶字質夫浦城人仕至資政殿學士/諡莊簡陳斯道叢談云東坡居惠州廣守月)
　(餽酒六壺吏嘗缺而亡之坡以詩謝云云/据此則質夫時為廣州守可補史傳之缺)舞淵明(䂬/溪)
　(詩話白衣送酒舞淵明人有疑舞字太過者及觀庾/信答王褒餉酒詩未能扶畢卓猶足舞王戎舞字盖)
　(有所/本)
　　小圃五咏
　　　人參
上黨天下脊遼東真井底𤣥泉傾海腴白露灑天醴靈
苖此孕毓肩股(一作/肢)或具體移根到羅浮越水灌清泚
地殊風雨隔臭味終祖禰青椏綴紫萼圓實墮紅米窮
年生意足黄土手自啟上藥無炮炙齕齧盡根柢開心
定魂魄憂恚何足洗糜身輔吾生(一作/軀)既食首重稽
　上黨遼東(本草别録人參生上黨山谷及遼東陶隠/居曰上黨在冀州西南次用髙麗者即遼)
　(東今沁州遼州等地並出/人參盖俱與太行相接也)
　　　地黄
地黄飼老馬可使光鑒人吾聞樂天語喻馬施之身我
衰正伏櫪垂耳氣不振移栽附沃壤蕃茂爭新春沈水
得穉根重湯養陳薪投以東阿清和以北海醇崖蜜助
甘冷山薑發芳辛融為寒食餳嚥作瑞露珍丹田自宿
火渇肺還生津願餉内熱子一洗胸中塵
　喻馬(莊子以馬喻馬之非馬不/如以非馬喻馬之非馬也)沈水(爾雅芐地黄也/羅願云地黄以)
　(沈下者為貴/為字從芐)東阿清(爾雅河水東逕東阿縣故城北/注云大城北門内有大井深六)
　(七丈嵗嘗煮膠以貢天府故有阿井之名沈括筆談/古説濟水伏流東阿亦濟水所經取井水煮膠謂之)
　(阿膠其性趨下清而且重陳斯道叢談阿井在陽穀/縣故東阿城中惟二井甘水也相傳秤之比他井重)
　(一/斤)丹田(本草地黄性膩得砂仁竄/合五臟之氣歸宿丹田)
　　　枸杞
神藥不自閟羅生滿山澤日有牛羊憂嵗有野火厄越
俗不好事過眼等茨棘青荑春自長絳珠爛莫摘短籬
䕶新植紫筍生卧節根莖與花實收拾無棄物大將𤣥
吾鬢小則餉我客似聞朱明洞中有千嵗質靈龎或夜
吠可見不可索仙人倘許我借杖扶衰疾
　　　甘菊
越山春始寒霜菊晚愈好朝來出細粟稍覺芳嵗老孤
根䕃長松獨秀無衆草晨光雖照耀秋雨半摧倒先生
卧不出黄葉紛可掃無人送酒壺空腹嚼珠寳香風入
牙頰楚些發天藻新荑蔚已滿宿根寒不槁揚揚弄芳
蝶生死何足道頗訝昌黎公(一作/翁)恨爾生不早
　甘菊(本草陶𢎞景曰菊有二種紫莖氣香而味甘者/為真菊青莖而大作蒿艾氣味苦者名苦薏葉)
　(相似惟以甘苦别之花大而香者為甘菊范石湖菊/譜引神農書以菊為養生上藥能輕身延年多至七)
　(十餘種惟/甘菊可食)
　　　薏苡
伏波飯薏苡禦瘴傳神良能除五溪毒不救讒言傷讒
言風雨過瘴癘久亦亡兩俱不足治但愛草木長草木
各有宜珍産駢南荒絳囊懸茘支雪粉剖桄榔不謂蓬
荻姿中有藥與糧舂為芡珠圓炊作菰米香子美拾橡
栗黄精誑空腸今吾獨何者玉粒照座光
　飯薏苡(李石續博物志薏苡一名簳珠收子/蒸令氣餾暴乾挼取作飯麫主不飢)
　　雨後行菜圃(一本無/圃字)
夢回聞雨聲喜我菜甲長平明江路濕並(讀作傍/去聲)岸飛
兩槳天公真富有乳膏瀉黄壤霜根一蕃滋風葉漸俯
仰未任筐筥載已作杯盤(一作/桉)想艱難生理窄一味敢
專饗小摘飯山僧清安寄真賞芥藍如菌蕈脆美牙頰
響白菘類羔豚冒土出蹯掌誰能視火候小竈當自養
　　殘臘獨出二首
幽尋本無事獨往意自長釣魚豐樂橋采杞逍遙堂羅
浮春欲動雪日有清光處處野梅開家家臘酒香路逢
眇道士疑是左元放我欲從之語恐復化為羊
　豐樂橋(失考當在豐湖/上而地志不載)
江邊有微行詰曲背城市平湖春草合步到棲禪寺堂
空不見人老稚掩闗睡所營在一飽食巳寧復事客來
豈無得施子凈掃地松風獨不靜送我作鼓吹
　微行(詩遵彼微行毛傳微行牆/下徑也孔疏微細之徑道)棲禪寺(在豐湖上見/後兩橋詩引)
　(中/)
　　贈包安靜先生茶(别本無/茶字)二首
皓色生甌面堪稱雪見羞東坡調詩腹今夜睡應休(公/自)
(注偶謁大中精藍中故人烹/日注茶果不虛故詩以記之)
建茶三十片不審味如何奉贈包居士僧房戰睡魔(公/自)
(注昨日㸃日注極佳㸃此復云/罐中餘者可示及舟中滌神耳)
　　　　慎按以上二首施氏原本載遺詩巻中外集
　　　　以為在惠州作今据此移編
　
　
　
　
　
　
　
　
　
　蘇詩補註巻三十九
欽定四庫全書
　蘇詩補註巻四十　　翰林院編修查慎行撰
　古今體詩六十九首(起紹聖三年丙子正月合明/年丁丑四月以前在惠州作)
　　新年五首
曉雨暗人日春愁連上元水生挑菜渚烟濕落梅村小
市人歸盡孤舟鶴踏翻猶堪慰寂寞漁火亂黄昬
北渚集羣鷺新年何所之盡歸喬木寺分占結巢枝生
物㑹有役謀身各及時何當禁畢弋看引雪衣兒
　畢弋(莊子夫弓弩畢弋機變/之智多則鳥亂于上矣)
　(慎按此詩通首謂白鷺巢林而菢雛初疑水鳥未必/棲木戊寅初夏閩遊過鉛山縣城中有古樟三株大)
　(皆合抱白鷺千百羣巢其顛土人云每嵗/以三月來伏雛乃去方知東坡不我欺也)
海國空自煖春山無限清氷谿紛(一作/結)瘴雨雪菌到江
城更待輕雷發先催凍筍生豐湖有藤菜似可敵蓴羮
　豐湖(一名西湖/注見本巻)
小邑浮橋外青山石岸東茶槍燒後有麥浪水前空萬
户不禁酒三年真識翁結茅來此住嵗晚有無同
　浮橋(六經釋文橋必有柱浮橋以舟為柱詩云造舟/為梁是也李巡注爾雅云比其船而渡也郭云)
　(并舟/為橋)萬户(本集先生詩餘序云余近釀酒/名萬家春盖嶺南萬户酒也)不禁酒(宋/史)
　(食貨志𣙜酟非便仍舊賣麴惟䕫建/麟府辰州汀漳及廣南東西路不禁)
荔子幾時熟花頭今已繁探春先揀樹買夏欲論園居
士常攜客參軍許叩門(公自注周參/軍家多茘子)明年更有味懐抱
帶(一作/閙)諸孫
　揀樹(茘支譜初著花時商人計樹㫁/之以立券若後多寡能預知之)周參軍(名字爵/里失考)
　　　　慎按以上五首施氏原本訛編乙亥巻末今
　　　　改編丙子巻首
　　形贈影
天地有常運日月無間時孰居無事中作止推行之細
察我與汝相因以成兹忽然乗物化豈與生滅期夢時
我方寂偃然無所思胡為有哀樂輒復隨漣洏我舞汝
凌亂相應不少疑還將醉時語答我夢中辭
　物化(莊子不知周之夢為蝴蝶與蝴蝶之夢為周與/周與蝴蝶則必有分矣此之為物化古詩奄忽)
　(隨物/化)舞凌亂(李白詩我歌月徘/徊我舞影凌亂)
　　影答形
丹青寫君容常恐畫師拙我依月燈出相肖兩竒絶妍
媸(一作/形)本在君我豈相媚悦君如火上烟火盡君乃别
我如鏡中像鏡壞我不㓕雖云附隂晴了不受寒熱無
心但因物萬變豈有竭醉醒皆夢耳未用議優劣
　因物(莊子因其所有而有之則萬物莫不有因其所/無而無之則萬物莫不無因其所然而然之則)
　(萬物莫不然因其所非/而非之則萬物莫不非)
　　神釋
二子本無我其初因物著豈惟老變衰念念不如故知
君非金石安得長託附莫從老君言亦莫用(一作/如)佛語
仙山與佛國終恐無是處甚欲隨陶翁移家酒中住醉
醒要有盡未易逃諸數平生逐兒戯處處餘作具所至
人聚觀指目生毁譽如今一弄火好惡都焚去既無負
載勞又無冦攘懼仲尼晚乃覺天下何思慮
　老變衰(嵇康養生論從衰/至白從白得老)念念不如故(楞嚴經我觀/現前念念遷)
　(謝新新不住如火/成灰漸漸消殞)無是處(楞嚴經無/有是處)指目(史記陳涉/世家旦日)
　(卒中往往/指目勝廣)
　　咏二疏
二疏事漢時迹寓心已去許侯何足道寧識此髙趣可
憐魏丞相免冠謝陋舉中興多名臣有道獨兩傅世途
方轂擊誰肯行此路是身如委蛇未蜕何所顧己蜕則
兩忘身後誰毁譽所以遺子孫買田豈先務我嘗游東
海所歴若有素神交久從君屢夢今乃悟淵明作詩意
妙想非俗慮庶幾二大夫見微而知著
　中興(漢書魏相傳贊孝/宣中興丙魏有聲)遊東海(按先生自杭移知密/州道出海州有詩載)
　(十二巻海州漢東/海郡二疏故里也)二大夫(漢書疏廣傳在位五嵗父/子俱移病乞骸骨公卿大)
　(夫故人邑子設祖道供張東都門外送者車數/百兩辭決而去及道路觀者皆曰賢哉二大夫)
　　咏三良
此生太山重忽作鴻毛遺三子死一言所死良已微賢
哉晏平仲事君不以私我豈犬馬哉從君求盖帷殺身
固有道大節要不虧君為社稷死我則同其歸顧命有
治亂臣子得從違魏顆真孝愛三良安足希仕宦豈不
榮有時纒憂悲所以靖節翁服此黔婁衣
　盖帷(禮記敝帷不棄為埋馬也敝盖不棄為/埋狗也施氏刪去中二句大謬今補注)命有治
　亂(左傳晉魏武子有愛妾武子疾命其子顆曰必嫁/是疾病則曰必以為殉及卒顆嫁之曰疾病則亂)
　(吾從其/治也)
　(慎按葛立方韻語陽秋云三良以身殉葬黄鳥之詩/哀之則咎在秦穆而不在三良矣王仲宣云結髪事)
　(明君受恩良不訾臨殁要之死焉得不相隨陶元亮/云厚恩固難忘君命安可違皆不以三良之死為非)
　(也至李徳裕則謂君為社稷死則死之不可許之死/欲與梁丘據安陵君同譏則罪三良之死非其所矣)
　(然君命之于前衆驅之于後欲不死得乎惟栁子厚/云疾病命固亂魏氏言有章從邪陷厥父吾欲討彼)
　(狂意謂康公能如魏顆不用亂命則豈陷父于/不義哉東坡和陶亦云云正與子厚之論合)
　　咏荆軻
秦如馬後牛吕氏非復嬴天欲厚其毒假手李客卿功
成志自滿積惡如陵京㓕身㑹有時徐觀可安行沙丘
一狼狽笑落冠與纓太子不少忍顧非萬人英魏韓裂
智伯肘足本無聲胡為棄成謀託國此狂生荆軻不足
説田子老可驚燕趙多竒士惜哉亦虚名殺父囚其母
此豈容天庭亡秦只三户况我數十城漸離雖不傷陛
㦸加周營至今天下人愍燕欲其成廢書一太息可見
千古情
　燕趙竒士(漢書江充傳充為人魁岸容貎甚壯帝/望見而異之謂左右曰趙國固多竒士)
　　　　慎按形贈影以下六首皆和陶詩也舊本刻
　　　　歸園田居後今分編于此
　　二月八日與黄燾僧曇穎過逍遙堂何道士宗一
　　問疾
安心守𤣥牝閉眼覔黄庭問疾來三士澆愁有半缾風
松時落蕋病鶴不梳翎尊空我歸去山月照君醒
　黄燾(不知何許人時為惠州推官先生與程正輔尺/牘云本州黄燾推官實甚廉幹郡中殊賴之孤)
　(進無緣自達不知/舉削能及之否)曇穎(失/考)逍遙堂(注詳上巻/江月詩下)𤣥牝(道/徳)
　(經谷神不死是謂𤣥牝雲笈七籖不死之道在于𤣥/牝𤣥天也天于人為鼻牝地也地于人為口魂者雄)
　(也出入人鼻與天通故鼻為𤣥魄者雌也出入于/口與地通故口為牝乃是天地元氣所從往來也)黄
　庭(外景經上有黄庭下有闗元注云黄庭者目也雲/笈七籖命門下一黄庭元王始明精字曰元陽昌)
　(恒守我兩筦間車軸下户是死氣之/門黄庭元王嚴固守之使神氣不散)
　　次韻髙要令劉湜峽山寺見寄
新聞妙無多舊學閒可束猶當隠季主未遽逃梅福空
腸吐餘思靜似蠶綴族(一作/簇)寸田結初果秀若銅生綠
荆棘掃誠盡梨棗憂不熟髙人寧鑄金下士乃服玉君
看嶺嶠隘我欲巾笥蓄曾攀羅浮頂亦到朱明谷旋觀
真歴塊歸卧甘破屋故人老猶仕世味薄如縠偶從越
女笑不怕蠻江浴驚聞尺書到喜有新詩辱應憐五管
客曾作八州督骨銷讒口鑠膽破獄吏酷隴雲不易寄
江月乃可掬遙知清遠寺不稱空明(一作/洞)腹蹇驢歩武
碎短瑟絃柱促仰看泉落珮俯聽石響轂千峰瀉清駛
一往無回躅狂雷失晤語過電不容目要知僧長飢正
坐山少肉人間無南北蝸角空出縮仇池九十九(公自/注仇)
(池有九十九泉/予嘗夢至有詩)嵩少三十六(公自注子由近買田/陽翟北望嵩少甚近)天人
同一夢仙凡無兩錄陋邦真可老生理亦粗足便回爇
天燄長作照海燭(公自注黄魯直寄詩云蓮花合裏一/寸燭牡馬海中燒百川魯直盖近有)
(得/也)
　髙要(元和郡縣志髙要本漢舊縣屬蒼梧郡隋開皇/十一年置端州割屬焉輿地廣記端州秦屬南)
　(海郡陳立髙要郡宋升興慶軍節度九域/志廣南東路端州髙要郡軍事治髙要縣)寸田結初
　果(黄庭經但當吸氣煉子精寸田尺宅可治生雲笈/七籖服氣本名胎息如嬰兒在腹中不食而能長)
　(養成就為初受正氣無思無慮汎然凝結是名胎息/胎息經胎從伏氣中結注云臍下三寸為下丹田修)
　(道者常伏其氣于臍下守其神于身内神/氣相合而成𤣥胎𤣥胎既結乃自生身)鑄金(抱朴/子黄)
　(白篇余諮于鄭君髙人何用金銀為貴而遺其有/鄭曰真人作金自欲餌服之致神仙不以致富也)服
　玉(抱朴子引玉經云服玉者夀如玉又云服𤣥真者/其命不極𤣥真玉之别名也可以烏米酒及地榆)
　(酒化之為水亦可以葱漿消之為􁏩亦可餌以為丸/燒以為粉服之俱令人不死後魏書李預每羨餐玉)
　(法椎七十枚為/屑日服食之)八州(按先生歴知密徐湖/登杭潁揚定凡八州)瀉清駛(按/本)
　(集峽山寺題名云溪水太駛當作一閘若夏秋水暴/為啟閉之節用隂陽家説寺當少富云云千峯瀉清)
　(駛以下六句/隠寓此意)照海(尹真人服元氣法云氣海者與腎/水相連水歸于海故名氣海心為)
　(南方丙丁火既知氣海以心守之併去外想閉氣于/海以手于臍下候之如動于掌下兼以目下注如此)
　(久久鼻中喘息都無出入初用意時勿令至心肺/至則心悶抑塞不能下照能下照者是心守海也)
　　　　慎按以上二首施氏原本編在上巻之末今
　　　　改正
　　食荔支二首(并引/)
　惠州太守東堂祠故相陳文惠公堂下有公手植荔
　枝一株郡人謂之將軍樹今嵗大熟嘗(一作/賞訛)啖之餘
　下逮吏卒其髙不可致者縱猿取之
丞相祠堂下將軍大樹旁炎雲駢火實瑞露酌天漿爛
紫垂先熟髙紅挂逺揚分甘徧鈴下也到黑衣郎
　陳文惠(宋史陳堯佐字希元樞密使堯叟之弟仁宗/朝參知政事卒諡文惠不載其知惠州事鄭)
　(俠西堂集中有陳文惠祠堂記輿地紀勝咸平初陳/堯佐知惠州手植茘支于州堂淳祐初太守趙汝馭)
　(扁曰延/相堂)將軍樹(蔡君謨茘支譜中有將軍茘支云是/五代時有為此官者種之後人以其)
　(官號其樹而失其姓名之傳能改齋漫録亦云鄭熊/番禺雜編嘗記廣中荔支凡二十二種有大將軍小)
　(將軍/等名)
羅浮山下四時春盧橘楊梅次第新日噉(一作/啖)荔支三
百顆不辭(一作/妨)長作嶺南人
　　寄髙令
滿地春風掃落花幾番曾醉長官衙詩成錦繡開胸臆
論極氷霜繞齒牙别後與誰同把酒客中無日不思家
田園知有兒孫委早晚扁舟到海涯
　　　　慎按此詩施氏原本不載据外集編入惠州
　　　　巻中今從之
　　遷居(幷引/)
　吾紹聖元年十月十二日至惠州寓居合江樓是月
　十八日遷于嘉祐寺二年三月十九日復遷于合江
　樓三年四月二十日復歸于嘉祐寺時方卜築白鶴
　峯之上新居成庶幾其少安乎
前年家水東回首夕陽麗去年家水西濕面春雨細東
西兩無擇緣盡我輒逝今年復東徙舊館聊一憩已買
白鶴峯規作終老計長江在北户雪浪舞吾砌青山滿
牆頭䰀鬌幾雲髻雖慚抱朴子金鼎陋蟬蜕猶賢柳柳
州廟俎薦丹荔吾生本無待俯仰了此世念念自成刼
塵塵各有際下觀生物息相吹等蚊蚋
　水東(唐子西水東廟記吾始至惠州屏居南山之下/北望西江之東林木有燈煴然里人曰此水東)
　(靈廟/也)白鶴峯(羅浮記博羅縣有羅浮鄉皆山前後之/地也靈跡多在浮山山有白鶴觀今廢)
　(名勝志白鶴峯在惠州東五里髙五丈本集先生白/鶴新居上梁文鵝城萬室端居二水之間鶴觀一峯)
　(獨立千巖之上危太朴東坡書院記白鶴峯在歸善/縣北十餘步下臨大江逺瞰數百里惠之勝處也)
　　和子由盆中石菖蒲忽生九花
春荑秋莢兩須臾神藥人間果有無無鼻何由識薝蔔
有花今始信菖蒲芳心未飽兩蛺蝶寒意知鳴幾蟪蛄
記取明年十二節小兒休更籋霜須
　　附子由原作(欒城集題云石盆種菖蒲甚茂忽開/八九花或言此花夀祥也逺因生日)
　　(作頌亦/為賦此)
　　石盆攢石養菖蒲沮洳沙泉薤葉鋪世説花開難
　　値遇天將夀考報動劬心中本有長生藥根底暗
　　添無限須更爾屈蟠增瘦硬他年老病要相扶
　　淵明讀山海經十三首其七皆仙語余讀抱朴子
　　有所感用韻賦之
今日天始霜衆木斂以疎幽人掩闗(一作/窻)卧明景翻空
廬開心無良友寓眼得竒書建徳有遺民道逺我無車
無糧食自足豈謂穀與蔬愧此稚川翁千載與我俱畫
我與淵明可作三士圖學道雖恨晚賦詩豈不如
　抱朴子(晉書葛洪傳所著子言黄白之事名曰内篇/其餘駁難通釋名曰外篇大凡内外一百一)
　(十六篇自不足藏之名山且欲緘之金/匱以示識者自號抱朴子因以名書)
稚川雖獨善愛物均孔顔欲使蟪蛄流知有龜鶴年辛
勤破封蟄(一作/執)苦語劇移山博哉無窮利千載食此言
　苦語(抱朴子勤求篇昔之著道書者多矣莫不務廣/浮巧之言以崇𤣥虛之㫖未有究論長生之階)
　(經箴砭為道之病痛如吾之/勤勤者也實欲令迷者知反)
淵明雖中壽雅志仍丹丘逺矣無懷民超然邈無儔竒
文出纊息豈復生死流我欲作九原異世為三游
　中壽(晉書陶潛傳宋元嘉/中卒時年六十三)
子政洵竒逸妙算窮隂陽淮南(一作/仙)枕中訣養鍊嵗月
長豈伊臭濁中爭此頃刻光安知青藜火丈人非中黄
　枕中訣(抱朴子論仙篇作聖皆在神仙集中淮南王/抄出以作鴻寳枕中書雖有其文然皆秘其)
　(要劉向父徳治淮南王獄獄/中所得此書非有師授也)中黄(老子中經第十一/仙中黄真人字黄)
　(裳子主辟穀雲笈七籖中黄真經者九仙君撰中黄/真人注抱朴子地真篇黄帝西見中黄子受九加之)
　(方○按中黄子古之真人也施氏原注所引抱朴子/仙藥篇乃石中之黄子與本文所用不合今為駁正)
亂離棄弱女破家割恩憐寧知效龜息三嵗號窮山長
生定可學當信仲弓言支牀竟不死抱一無窮年
　龜息(雲笈七籖龜鼈等攝氣法東向坐仰頭不/息五息五通以舌撩口中沫滿三七咽)抱一
　(老子載營魄抱/一能無離乎)
二(一作/三訛)山在咫尺靈藥非草木𤣥芝生太元黄精出長
谷仙都浩如海豈不供一浴何當從山火束緼分寸燭
　一浴(仙家沐浴身心經沐浴内凈者虛心無垢/外净者身垢盡除存念真一離諸色染)
蜀士李八百穴居吳山隂黙坐但形語從者紛如林其
後有李寛雞鵠非同音口耳固多偽識真要在心
　李八百(按神仙傳李八百蜀人也歴世見之時人計/其年八百因以為號又李阿亦蜀人别有傳)
　(○慎按神仙傳李八百李阿為兩人而抱朴子則云/李阿即李八百二書同出稚川翁手不知何以互異)
　雞鵠(莊子奔蜂不能化藿蠋越雞不能伏鵠/卵其徳非不同也其材固有巨小也)
黄花冒(一作/育訛)甘谷靈根固深長廖(一作/葛訛)井窖丹砂紅泉
湧尋常二女戯口鼻(一作/耳)松膏以為糧聞此不能寐起
坐夜未央
　廖井(抱朴子余祖鴻臚少卿曾為臨沅令云此縣廖/氏家世夀考後徙去子孫轉夭折他人居其故)
　(宅復如舊是宅井水殊赤試掘之得古埋丹砂數十/斛砂汁因泉入井故飲而得夀也○慎按施氏原注)
　(刪去抱朴子全文遂訛以/廖井為葛井今為駁正)尋常(左傳八尺曰/尋倍尋曰常)
談道鄙俗儒遠自太史走仲尼實不死于聖亦何負紫
文出吳宫丹雀本無有遼哉廣桑君獨顯三季後
　紫文(八素經云靈文鬱乎洞標紫字煥乎瓊林又司/馬紫微天地宫府圖序云瓊簡紫文方傳代學)
金丹不可成安期渺雲海誰謂黄門妻至道乃近在尸
解竟不傳化去空餘悔丹(一作/金)成亦安用御氣本無待
　黄門妻(抱朴子黄白篇桓君山言漢黄門郎程偉好/黄白術娶妻得知方家女偉按視枕中鴻寳)
　(作金不成妻乃往視出其囊中藥少少投之食頃成/銀偉大驚曰道近在汝處而不早告我何也妻曰得)
　(之須有命者于是偉日夜説誘之猶不肯告偉乃謀/撾髻伏之妻輒云道必當傳得其人如非其人雖寸)
　(㫁支解道終不出也偉逼之妻乃發狂裸而走○慎/按先生詩中所引乃抱朴子原文也施氏原注引真)
　(誥黄門作期門與詩不/合事乂不詳今為補注)
鄭君故多方𤣥翁所親指竒文二百篇了未出生死素
書在黄石豈敢辭跪履萬法等成壊金丹差可恃
　素書(困學紀聞素書一巻六章曰原始曰正徳曰本/徳宗道曰求人之志曰遵義曰安道晁公武讀)
　(書志謂其龎亂無/統盖采諸書成之)黄石(抱朴子至理篇引孔安國秘/記曰張良得黄石公不死之)
　(法不但兵法而己如安國之言則良為得/仙也又黄石公記云黄石鎮星之精也)
古强本庸妄蔡誕亦夸士曼都斥仙人謁帝輕舉止學
道未有得自欺誰不爾稚川亦隘人疏錄此庸子
東坡信畸人涉世真散材仇池有歸路(公自注在潁州/夢至一官居顧)
(視堂上榜曰仇池覺而念之仇池武都氐故地楊難當/所保余何為而居之明日以問客客有趙令畤者曰此)
(乃福地小有洞天之附庸也杜子/美盖云萬古仇池穴潛通小有天)羅浮豈徒來踐虵及
茹蠱心空了無猜攜手葛與陶歸哉復歸哉
　　　　慎按以上十三首不著作詩年月考之欒城
　　　　集和子瞻和陶公讀山海經詩編次盆中菖
　　　　蒲花之後今据此置惠州巻中
　　附子由和一首(欒城集題云子瞻和陶公讀山海/經詩欲同作而未成夢中得數句)
　　(覺而/補之)
　　此心淡無著與物常欣然虚閒偶有見白雲在空
　　間愛之欲吐玩恐為時俗傳逡巡自失去雲散空
　　長天永媿陶彭澤佳句如珠圓
　　兩橋詩(并引/)
　惠州之東江溪合流有橋多廢壊以小舟渡羅浮道
　士鄧守安始作浮橋以四十舟為二十舫鐵鎖石碇
　隨水漲落榜曰東新橋州西豐湖上有長橋屢作屢
　壊棲禪院僧希固築進兩岸為飛樓九間盡用石鹽
　木堅若鐵石榜曰西新橋皆以紹聖三年六月畢工
　作二詩落之
　　　東新橋(一本無/此三字)
羣鯨貫鐵索背負横空霓首搖翻雪江尾揷崩雲溪機
牙任信縮漲落隨髙低轆轤巻巨索(一作/綆)青蛟挂長隄
犇舟免狂觸脱筏防撞擠一橋何足云讙傳滿(一作/廣)東
西父老有不識喜笑爭攀躋魚龍亦驚逃雷電(一作/雹)生
馬蹄嗟此病涉久公私困留稽姦民食此險出没如鳬
鷖似賣失船壺如去登樓梯不知百年來幾人隕沙泥
豈知濤瀾上安若堂與閨往來無晨夜醉病休扶攜使
君飲我言妙割無牛雞不云二子勞歎我捐腰犀(公自/注二)
(子造橋予嘗/助施犀帶)我亦夀使君一言聽扶藜常當修未壊勿
使後噬臍
　横空霓(按前一首專屬東新橋王/氏舊注謂指兩橋者訛)信縮(信字平聲/與伸同)
　　　西新橋(一本無/此三字)
昔橋木(一作/本)千柱挂湖如㫁霓浮梁陷積淖破板隨奔
溪笑看遠㟁没坐覺孤城低聊因三農隙稍進百步隄
炎州無堅植(一作/石)潦水輕推擠千年誰在者鐵柱羅浮
西獨有石鹽木白螘不敢躋似開銅駝峯如鑿鐵馬蹄
岌岌類鞭石山川非㑹稽嗟我久閣筆不書紙尾鷖蕭
然無尺箠欲構飛空梯百夫下一杙㭬此百尺泥(公自/注橋)
(柱石磉之下皆有堅木㭬/入泥中丈餘謂之頂樁)探囊賴故侯寳錢出金閨(公/自)
(注子由之婦史頃入内得/賜黄金錢數千以助施)父老喜雲集簞壺無空攜三
日飲不散殺盡西村雞似聞百嵗前海近湖有犀(公自/注橋)
(下舊名鰐湖盖/嘗有鮫鰐之類)那知陵谷變枯瀆生茭藜後來勿忘今
冬涉水過臍
　鰐湖(廣東舊志鰐作鱷湖在惠州城西一里/小而深黒相傳中潛鱷魚亦名鱷穴)
　　悼朝雲(并引/)
　紹聖元年十一月戯作朝雲詩三年七月五日朝雲
　病亡于惠州葬之棲禪寺松林中東南直大聖墖予
　既銘其墓且和前詩以自解朝雲始不識字晚忽學
　書粗有楷法盖嘗從泗上比丘尼義沖學佛亦畧聞
　大義且死誦金剛經四句偈而絶
苗而不秀豈其天不使童烏與我𤣥駐景恨無千嵗藥
贈行惟有小乘禪傷心一念償前債彈指三生㫁後緣
歸卧竹根無逺近夜燈勤禮墖中仙
　朝雲墓(本集先生誌朝雲墓云朝雲字子霞姓王氏/錢塘人事先生二十有三年紹聖三年七月)
　(壬辰卒于惠州葬之西湖/之上棲禪山寺之東南)駐景(李商隠詩檢與/神方教駐景)
　　縱筆
白頭蕭散滿霜風小閣藤牀寄病容報道先生春睡美
道人輕打五更鐘
　道人打鐘(北齊書孝昭帝時鄴中童謠曰中興寺内/有鳬翁四方側聽聲雍雍道人聞之夜打)
　(鐘/)
　　　　慎按此詩施氏原本不載据王氏舊注此詩
　　　　執政聞而怒之再貶儋耳云云當是惠州所
　　　　作今從新刻續補下巻移編
　　丙子重九二首
三年瘴海上越嶠真我家登山作重九蠻菊秋未花惟
有黄茅浪堆壠生坳窊蜑酒糵(一作/孽)衆毒酸甜如梨樝
何以侑一尊鄰家餽鼃蛇亦復强取醉歡謠雜悲嗟今
年吁惡嵗僵仆如亂麻此㑹我雖健狂風巻朝霞使我
如霜月孤光挂天涯西湖不欲往暮(一作/墓)樹號寒鴉
　朝霞(借以言朝雲也今年吁惡嵗/以下八句專為朝雲而發)
窮途不擇友過眼如亂雲餘子誰復數坐間兩使君共
飲去年堂俯看秋水紋此水與此人相追兩沄沄老去
各休息造化嗟長勤佳哉此令節不惜與子分何以娛
我客游魚在清濆水師三百指鐵網欲掩羣獲多雖一
快買放尤可欣此樂真不朽明年我歸耘
　兩使君(詹範字器之方子容字南圭/相繼為惠州守皆見本傳)沄沄(杜甫詩沄/沄逆素浪)
　(韓愈詩浪/波沄沄去)
　　次韻子由所居六詠
堂前種山丹錯落馬腦盤堂後種秋菊碎金收辟寒草
木如有情慰此芳嵗闌幽人正獨樂不知行路難
　　附子由原作
　　手植天隨菊晨添苜蓿盤叢長憐夏苦花晚怯秋
　　寒素食舊所媿長齋今未闌殷勤拾落蕋眼暗讀
　　書難
詩人故多感花發憶兩京石榴有正色玉樹真虚名粲
粲秋菊花卓為霜中英茰槃照重九纈蕋兩鮮明
　　附子由原作
　　山丹炫南土盈尺愧西京所至曾無比知非浪得
　　名未須求别種尚欠剝繁英行復春風度天涯眼
　　暫明
幽居有古意義井分西牆誰云(一作/言)三伏熱止須一杯
涼先生坐忍渇羣囂自披猖衆散徐酌飲逡巡味尤長
　　附子由原作
　　鄰家三畆竹蕭散倚東牆誰謂非吾有時能惠我
　　涼雪深聞毁折風作任披猖事過還依舊相看意
　　愈長
先生飯土塯無物與劉义何以娛醉客時齅砌下花井
水分西鄰竹隂借東家蕭然行脚僧一身寄天涯
　竹隂借東家(埤雅種竹法斸取東南引根于園西北/角種之久久自當滿園語云西家種竹)
　(東家/治地)
　　附子由原作
　　弱榴生掩冉揷竹强支叉旋疊封根石能開著子
　　花扶持物遂性綴緝我成家故國田園少何須恨
　　海涯
東齋手植柏今復幾尺長知有桓司馬榛茅為遮藏近
聞南臺松新枝出餘僵年來此懷抱豈復(一作/敢)驚凡亡
　　附子由原作
　　大雞如人立小雞三寸長造化均付與危冠兩昂
　　藏出欄風易倒依草枯不僵後庭花草盛憐汝計
　　興亡
新居已覆瓦無復風雨憂榿栽與籠竹小詩亦可求尚
欲煩貳師刺山出飛流應須鑿百尺兩綆載一牛
　(按是時先生新居白鶴峰將/成尚未鑿井故此詩云然)
　　附子由原作
　　西鄰分半井十口無渇憂嵗旱百泉竭日供八家
　　求艱難念生理沾足媿寒流比聞山田婦出汲爭
　　羣牛(自注山中澗谷枯竭汲者毎苦牛奪/其水一人出汲輒數人持杖䕶之)
　　吳子野絶粒不睡過作詩戯之芝上人陸道人皆
　　和予亦次韻
聊為不死五通仙終了無生一大緣獨鶴有聲知半夜
老蠶不食己三眠憐君解比人間夢(公自注芝有夢/齋子由作銘)許
我時逃醉後禪㑹與江山成故事不妨詩酒樂新年
　吳子野(名復古/注見前)芝上人(即曇秀/注見前)陸道士(本集雜記陸/道士名惟忠)
　(字子厚眉山人好丹藥能詩久客江南/無知之者吳逺游過彼遂與俱來惠州)五通仙(維摩/經或)
　(現離媱欲為五通仙人注云佛具六通神仙/衆特五通而已五通則不死六通無死無生)一大緣
　(法華經諸佛菩薩以一/大事因緣故出現于世)鶴知夜半(語出春/秋繁露)
　　擷菜(并引/)
　吾借王參軍地種菜不及半畆而吾與過子終年飽
　菜夜半飲醉無以解酒輒擷菜煮之味含土膏氣飽
　風露雖粱肉不能及也人生須底物而更貪耶乃作
　四句
秋來霜露滿東園蘆菔生兒芥有孫我與何曾同一飽
不知何苦食雞豚
　　　　慎按此詩施氏原注載遺詩巻中今据寓惠
　　　　集移編于此
　　十二月二十五日酒盡取米欲釀米亦竭時吳逺
　　游陸道士皆客于余因讀淵明嵗暮和張常侍詩
　　亦以無酒為嘆乃用其韻贈二子
我生有天禄𤣥膺流玉泉何事陶彭澤乏酒毎形言仙
人與道士自養豈在繁但使荆棘除不憂梨棗愆我年
六十一頺景薄西山嵗暮似有得稍覺散亡還有如千
丈松常苦弱蔓纒養我嵗寒枝㑹有解脫年米盡初不
知但怪飢鼠遷二子真我客不醉亦陶然
　𤣥膺(黄庭内景經取津𤣥膺入明堂下溉咽喉神明/通注云咽液之道必自𤣥膺下入喉嚨一名重)
　(樓重樓之下為明堂洞房/丹田身命以津氣為主也)玉泉(黄庭内景經三十六/咽玉池裏開通百脈)
　(血液始注云口為玉池胆為中池胞為玉/泉華池咽液入丹田所謂灌溉靈根也)陶然(陶潛/詩傲)
　(然自得陶然自樂白居/易詩共君一醉一陶然)
　　　　慎按詩中有我年六十一之句自是丙子冬
　　　　作今從和陶巻中移編
　　海上道人傳以神守氣訣
但向起時作還于作處收蛟龍莫放睡雷雨直(石刻/作却)須
休要㑹(石刻作/為有)無窮火嘗觀(石刻/作資)不(一作/未)盡油夜深人
散後惟有(石刻/作此)一燈留
　以神守氣(春秋繁露云養生之大者在受氣間欲以/平意平意以静神靜神以養氣孫真人養)
　(生門中第五篇云和神養氣之道當得密室閉户安/牀暖席枕髙二寸半正身偃仰瞑目守氣于胸膈間)
　(以鴻毛著鼻上而不動經三百息耳無所聞目無所/見心無所思如此則寒暑不能侵矣黄山谷題跋云)
　(東坡先生好道術聞輒行之但不久又棄去嘗有/海上道人評東坡云真蓬萊方丈中謫仙人也)
　　　　慎按石刻先生自書此詩後丁丑正月十九
　　　　日録示子野向嘗論其詳矣云云此詩施氏
　　　　原本不載今据石刻年月從續補下巻移編
　　　　於此
　　去嵗三月自水東嘉祐寺遷居合江樓迨今一年
　　多病鮮(一作/寡)歡頗懐水東之樂得歸善縣後隙地
　　數畆父老云此古白鶴觀也意欣然欲居之乃和
　　此詩二首(以下丁/丑年作)
昔我初來時水東有幽宅晨興(一作/與)鴉鵲朝暮與牛羊
夕誰令遷近市日有造請役歌呼雜閭巷鼓角鳴枕席
出門無所詣樂事非宿昔病瘦獨彌年束薪與誰析
洄潭轉碕㟁我作江郊詩今為一㕓氓此邦(一作/地)乃得
之葺為無邪齋思我無所思古觀廢已久白鶴歸何時
我豈丁令威千嵗復還兹江山朝福地古人不我欺
　思無邪齋(在白鶴新居本集思無邪齋銘序云有思/皆邪也無思則土木也吾何自得道其惟)
　(有思而無/所思者乎)福地(司馬永禎天地宫府圖序太上曰七/十二福地在大地名山之間上帝命)
　(真人治之杜甫詩/置身福地何蕭爽)
　　　　慎按以上二首和淵明移居詩韻當是丙子
　　　　初春在惠州作今据寓惠集編此
　　白鶴峯新居欲成夜過西鄰翟秀才二首
林行婆家初閉户翟夫子舍尚留闗連娟缺月黄昏後
縹緲新居紫翠間繫悶豈無羅帶水割愁還有劍鋩山
(公自注韓退之云水作青羅帶山如碧玉篸柳子厚/云海上尖峯若劍鋩秋來處處割愁腸皆嶺南詩也)中
原北望無歸日鄰火村舂自往還
　白鶴新居(危太朴書院記紹聖四年二月白鶴峯新/居成紹興初䖍冦謝達陷惠州官舍焚蕩)
　(無遺獨存公故居/烹羊致奠而去)行婆(老嫗居家事佛者之通稱/司馬温公集有張行婆傳)翟
　夫子(名勝志翟夫子舍在白鶴峯側宋邑人翟逢亨/也天性至孝博洽羣書東坡詩翟夫子舍尚留)
　(闗即/此)割愁(老學菴筆記柳子厚詩云海上尖山似劍/鋩秋來處處割愁腸東坡用之云割愁還)
　(有劍鋩山或謂可言割愁腸不可但言割愁亡兄仲/髙云晉張望詩云愁來不可割此割愁二字出處也)
　(○按苕溪漁隠叢話詩篇當有操縱不可拘用一律/蘇子瞻詩云林行婆家初閉戸翟夫子舍尚留闗始)
　(讀殆不可測其意盖下有連娟缺月黄昬後四句則/入頭不怕放行寧傷初拙也然繫悶羅帶割愁劍鋩)
　(大是險諢亦/何可屢打也)
罋間畢卓防偷酒壁後匡衡不㸃燈待鑿平江百尺井
要分清署一壺氷佐卿恐是歸來鶴次律寧非過去僧
他日莫尋王粲宅夢中來往本何曾
　　　　慎按以上二首施氏原本訛編丙子重九詩
　　　　後今改正
　　附子由次韻二首
　　老罷子卿還屬國功成定逺恨陽闗漂流豈必風
　　波際顛沛何妨枕席間伏臘便應隨俚俗室廬聞
　　似勝家山因緣宿世非今日賴有隂功許旋還
　　山連上帝朱明府心是南宗無盡燈過此欹危空
　　比夢年來瘴毒冷如氷圖書一笑寧勞客音信頻
　　來尚有僧梨棗功夫三嵗辦不緣憂患亦何曾
　　丁丑二月十四日白鶴峯新居成自嘉祐寺遷入
　　咏淵明時運詩云斯晨斯夕言息其廬似為余發
　　也乃次其韻長子邁與余别三年矣挈攜諸孫萬
　　里逺至老朽憂患之餘不能無欣然
我卜我居居非一朝龜不吾欺食此江郊廢井己塞喬
木干霄昔人伊何誰其裔苗
　長子邁(按邁字伯達東坡謫惠州邁方居宜興明年/授韶州仁化令後改河間縣官至駕部員外)
　(子符髙宗朝仕/至禮部尚書)龜食(左傳臧昭伯如晉臧㑹竊其寳/龜僂句以卜為信曰僂勾不吾)
　(欺也杜預注僂勾龜所出地名埤雅以墨畫龜占其/食否洛誥所謂惟洛食是也爾雅注今江東所謂左)
　(食者以甲卜審右庳/者為右食甲形皆爾)塞井(柳子厚有/塞廢井文)
下有澄(施氏原注石刻/作澄集本作碧)潭可飲可濯江山千里供我遐
矚木固無踁(一作/脛)瓦豈有足陶匠自至歗歌相樂
我視此邦如洙如沂邦人勸我老矣安歸自我幽獨倚
門或揮豈無親友雲散莫追
　如洙如沂(慎按詩意謂如/在鄒魯之邦也)
旦朝丁丁誰欵我廬子孫遠至笑語紛如剪䰂(施氏原/注石刻)
(作䰂集/本作髪)垂髫覆此瓠壺三年一夢乃復見余
　　　　慎按以上四章施氏原本不載新刻本載和
　　　　陶巻中合為一首今依陶詩分四章毎章八
　　　　句考据年月分編于此
　　和東方有一士
瓶居本近危甑墜知不完夢求亡楚弓笑解適越冠忽
然返自照識我本來顔歸路在脚底殽潼失重闗屢從
淵明遊雲山出毫端借君無弦琴寓我非指彈豈惟舞
獨鶴便可躡飛鸞還將嶺茅瘴一洗月闕寒(公自注此/東方一士)
(正淵明也不知從之遊者誰乎若了得此一段我即淵/明淵明即我也紹聖三年二月二十一日東坡居士飲)
(醉食飽黙坐思無邪齋兀然如睡/既覺寫和淵明詩一首示兒子過)
　無弦琴(見晉書陶/潛本傳)非指(莊子以指喻指之非指不/若以非指喻指之非指也)
　　　　慎按陶淵明東方有貧士一首即擬古第九
　　　　首也集中重載此詩先生亦再和施氏原本
　　　　不載新刻本載續補上巻今依别本補編
　　次韻惠循二守相㑹(一本題云次韻南圭使/君與循州唱酬一首)
共惜相從一寸隂酒杯雖淺意殊深且同月下三人影
莫作天涯萬里心東嶺近開松菊徑南堂初絶斧斤音
知君善頌如張老猶望攜壺更一臨
　循州(元和郡縣志漢南海郡之博羅縣梁置梁化郡/隋開皇十年置循州取循江為名輿地廣記廣)
　(南東路循州秦屬南海郡隋平陳置循州南漢改為/禎州而析北境又立循州○慎按禎州即惠州也循)
　(州後亦并/入惠州)二守(方南圭字子容時守惠州/周彥質字文之時守循州)
　　又次韻二守許過新居
數畆蓬蒿古縣隂曉窻明(施氏原注墨跡/作明集本作清)快夜堂深也
知卜築非真宅聊欲跏趺看此心聞道攜壺問竒字更
因登木助微(一本作振/履出商)音相娛北户江千頃直下都無
地可臨
　(慎按施氏原注舊載南圭和詩惜己/脱落止存結句云應許衰翁領客臨)
　　又次韻二守同訪新居(施氏原注墨蹟云次韻南/圭文之二太守同過白鶴)
　　(新居/之什)
此生真欲老牆隂却掃都忘嵗月深拔薤已觀賢守政
折蔬聊慰故人心風流賀監常吳語憔悴鍾儀獨楚音
治狀兩邦俱第一潁川歸去肯重臨
　風流賀監(李白憶賀監詩四明/有狂客風流賀季真)重臨(劉夢得詩重臨/事異黄丞相)
　　循守臨行出小鬟復用前韻(石刻云請一呈文之/便毁之切告切告䝉)
　　(示二十一日别文之後佳句戯用元韻記别時/事為一笑末又云雖為戯笑亦告不示人也)
學語雛鶯在柳隂臨行呼出翠帷深通家不隔同年面
(施氏注墨跡注云文/之與南圭令弟同年)得路方知異日心趁著春衫游上
苑要求國手教新音嶺梅不用催歸騎截鐙須防舊所
臨(公自注文/之嘗倅韶)
　(慎按施氏原注云隂字韻四詩墨跡筆札皆精絶楮/墨如新而毎詩皆丁寧至切勿以示人盖公平生以)
　(文字招謗蹈禍慮患益深然海南之役竟不/免焉吁可嘆哉此段新刻本刪去今補録)
　　周循州彦質在郡二年書問無虚日罷歸過惠為
　　余留半月既别和此詩追送之
我見異人且得異書挾書從人何適不娛羅浮之趾卜
我新居子(一作/而)非𤣥徳三顧我廬
　異人異書(施氏原注引袁山松漢書云王充作論衡/蔡邕始得之其後王朗為㑹稽守又得其)
　(書及還許下時人稱其才/進曰不見異人當得異書)
㫖酒茘蕉絶甘分珍雖云晚接數面自親海隅一笑豈
云無人無酒酤我或乞其鄰
將行復止眷言孜孜茍有于中傾倒出之奕奕千言粲
焉陳詩觴行筆落了不容思
丱妙侍側兩髦丫分歌舞夀我永為歡欣曲終悽然仰
視浮雲此曲此聲何時復聞
　丱妙(即指前章臨行/所出小鬟也)
擊鼓其鏜船開艣鳴顧我而言雨泣載零子卿白首當
還西京遼東萬里亦歸管寧
　管寧(三國志魏管寧傳初至遼東公孫度虛館以/候之文帝即位徵寧遂將家屬浮海還郡)
感子至意託辭西風吾生一塵寓形空中願言謙亨君
子有終功名在子何異我躬
　　　　慎按以上六章和淵明答龎參軍韻施氏原
　　　　本不載新刻本載和陶巻中合成一首今從
　　　　别本分六章毎章八句据寓惠集分編于此
　　種茶
松間旅生茶己與松俱瘦茨棘尚未容䝉翳爭交構天
公所遺棄百嵗仍穉幼紫筍雖不長孤根乃獨夀移栽
白鶴嶺土軟春雨後彌旬得連隂似許晚遂茂能忘流
轉苦戢戢出鳥咮未任供舂(一作/臼)磨且可資摘嗅千團
輸大官百餅衒私鬬何如此一啜有味出吾囿
　　白鶴山新居鑿井四十尺遇磐石石盡乃得泉
海國困蒸溽新居利髙寒以彼陟降勞易此寢處乾(一/作)
(安/)但苦江路峻常慚汲腰酸矻矻煩四夫磽磽斵層巒
彌旬得尋丈下有青石盤終日但迸火何時見飛瀾豐
我粲與醪利汝椎與鑽山石有時盡我意殊未闌今朝
僮僕喜黄土復可摶晨缾得雪乳暮罋停氷湍我生類
如此何適不艱難一勺亦天賜曲肱有餘歡
　陟降(柳子厚井銘崖岸峻厚旱/則水益逺人陟降大難)矻矻(白居易詩披沙/復鑿石矻矻無)
　(冬/春)
　　三月二十九日二首
南嶺過雲開紫翠北江飛雨送凄涼酒醒夢回春盡日
閉門隠几坐燒香
門外橘花猶的皪牆頭茘子己斕斑樹暗草深人靜處
巻簾欹枕卧看山
　(慎按危太朴惠州東坡書院記白鶴峯新居成權臣/聞公之安于惠再責授瓊州别駕昌化軍安置四月)
　(發惠州自此以/下皆謫海南詩)
　蘇詩補註巻四十
欽定四庫全書
　蘇詩補註巻四十一　翰林院編修查慎行撰
　古今體詩四十三首(起紹聖四年丁丑四月自惠州/謫昌化軍安置盡是年十二月)
　　吾謫海南子由雷州被命即行了不相知至梧乃
　　聞尚在藤也旦夕當追及作此詩示之
九疑聨綿屬衡湘蒼梧獨在天一方孤城吹角烟樹裏
落月(一作/日)未落江蒼茫幽人拊枕坐太息我行忽至舜
所藏江邊父老能説子白須紅頰如君長莫嫌瓊雷隔
雲海聖恩尚許遙相望平生學道真實意豈與窮達俱
存亡天其以我為箕子要使此意留要(一作/遐)荒他年誰
作輿地志海南萬里(一作/古)真吾鄉
　謫海南(宋史哲宗本紀紹聖四年閏二月甲辰/以三省言再貶蘇軾移昌化軍安置)子由
　雷州(哲宗本紀紹聖四年二月癸未再貶蘇轍化州/别駕安置于雷州潁濱遺老傳初以本官出知)
　(汝州再謫知袁州未至降分司南京筠州居住居三/年責授化州别駕雷州安置元和郡縣志梁武分合)
　(浦郡置合州唐貞觀八年改雷州國史補云春夏有/雷秋則伏地中謂之雷公投荒録云以雷聲近在檐)
　(宇間故名州九域志雷州海康/郡屬廣南西路至瓊州四百里)梧(漢書地理志蒼梧/越地秦屬桂林元)
　(封中置十三州刺史交州刺史部七郡其一蒼梧元/和郡縣志屬嶺南道武徳五年于蒼梧郡置梧州)
　藤(太平寰宇記隋永平郡唐武徳四年置藤州開/寳七年移州于大江西岸東至梧州二百五里)九
　疑(元結九疑圖記九疑山方二千餘里四州各近一/隅世稱九峯相似望而疑之謂之九疑亦云舜登)
　(九峯疑禹而悲從臣作九悲之歌因謂/之九疑九峯殊極髙大逺望皆可見也)衡湘(元和郡/縣志吳)
　(分長沙為衡陽湘東二郡徐靈期南嶽記衡山周回/八百里湘中記湘水在衡州城東源出興安縣陽海)
　(山至分水嶺北流為湘/至此又北流入長沙界)舜所藏(禮記舜葬于蒼梧之/野元和郡縣志道州)
　(延唐縣在州東一百里九/疑山在縣東南舜所葬也)瓊海(瓊州志儋州北有淪/水西流十里為大江)
　(南流入海是為瓊海太平寰宇記瓊州北十五里極/大海泛大船使西風凡三日三夜到崖門從崖門山)
　(入小江一日至新㑹縣如無西南風無/由渡海却回船本州石濩水口住泊)
　　丁丑嵗予謫海南子由亦貶雷州五月十一日相
　　遇于藤同行至雷六月十一日相别渡海余時病
　　痔呻吟子由亦終夕不寐因誦淵明詩勸余止酒
　　乃和原韻因以贈别庶幾真止矣
時來與物逝路窮非我止與子各意行同落百蠻裏蕭
然兩别駕各攜一穉子子室有孟光我室惟法喜相逢
山谷間一月同卧起茫茫海南北粗亦足生理勸我師
淵明力薄且為己微疴坐杯酌止酒則瘳矣望道雖未
濟隱約見津涘從今東坡室不立杜康祀
　　　　慎按此詩施氏原本不載考題中嵗月乃初
　　　　謫海外時作今從和陶巻中分編于此又按
　　　　王宗稷年譜丁丑三月先生責瓊州别駕五
　　　　月至雷有雷州詩八首傅􁁊紀年録亦云丁
　　　　丑五月與子由同行至雷作雷州詩以愚考
　　　　之譜録皆非也雷州八首本秦少游作粤俗
　　　　風俗殊舊時日南郡二首今載淮海集中乃
　　　　雷陽書事五首之二白髮坐鈎黨等六首淮
　　　　海集中海康書事十首之六不知何以竄入
　　　　公集因仍踵訛久而不察所當亟為刪去者
　　　　也或詰余曰八章彼此亙載安知非蘇詩訛
　　　　編秦集乎應之曰某所据者史傳及詩序非
　　　　臆説也按宋史秦觀傳紹聖初坐黨籍再貶
　　　　郴州徙雷州徽宗立始放還至藤而卒此少
　　　　游居雷之嵗月也先生詩題云與子由五月
　　　　十一日相遇于藤同行至雷六月十一日相
　　　　别渡海此先生過雷之月日也今觀詩中多
　　　　僑居此土因時紀事之語故㫁為秦作無可
　　　　疑者若東坡則逺謫海外何云南遷瀕海州
　　　　計其住海康不過旬月何云灌園以餬口六
　　　　月渡海七月初已至儋州何當有籬落秋暑
　　　　中黄甘遽如許海康臘己酉東風己如雲等
　　　　句再考宋文鑑第二十巻詩類中所選海康
　　　　書事五首皆係秦作不云東坡作則又余説
　　　　之確証也八首入他集亙見巻特辨正
　　附子由次韻
　　少年無大過臨老重復止自言衰病根恐在酒杯
　　裏今年各南遷百事付諸子誰言瘴霧中乃有相
　　逢喜連牀聞動息一夜再三起泝流俯仰得此病
　　竟何理平生不尤人未免亦求已非酒猶止之其
　　餘真止矣飄然從孔公乗桴南海涘路逢安期生
　　一笑千萬祀
　　行瓊儋間肩輿坐睡夢中得句云千山動鱗甲萬
　　谷酣笙鐘覺而遇清風急雨戲作此數句
四州環一島百洞蟠其中我行西北隅如度月半弓登
髙望中原但見積水空此生當安歸四顧真途窮眇觀
大瀛海坐咏談天翁茫茫太倉中(一本作區/區魏中梁)一米誰雌
雄幽懐忽破散咏嘯來天風千山動鱗甲萬谷酣笙鐘
安知非羣仙鈞天宴未終喜我歸有期舉酒屬青童急
雨豈無意催詩走羣龍夢雲忽變色笑電亦改容應怪
東坡老顔衰語徒工久矣此妙聲不聞蓬萊宫
　四州(元和郡縣志漢武帝始置朱崖儋耳二郡唐貞/觀中以崖州之瓊山縣置瓊州貞元中升都督)
　(府以儋崖振萬四州隸焉太平寰宇記貞觀五年嶺/南節度使李復請瓊崖振儋萬五州招討遊奕使宋)
　(開寳六年割崖州之地隸瓊州改振州為崖州九域/志廣南西路瓊山郡軍事治瓊山縣同下州昌化軍)
　(萬安軍朱崖/軍為四州)一島(瓊州志黎母山在瓊州南界黎人/居山四旁内為生黎外為熟黎大)
　(扺四州各占島之一陲而山極/髙洞極深生黎之巢人蹟罕至)積水空(外紀東坡在/儋耳自書云)
　(吾始至南海環視天水無際悽然傷之曰何時得出/此島也已而思之天地在積水中九州在大瀛海中)
　(中國在少海中有/生孰不在島者)妙聲(樂府解題水仙撡舊説成連/先生與伯牙至蓬萊山聞海)
　(水汲汩漰澌聲山林窅㝠羣鳥悲/號乃援琴而歌之遂為天下妙手)
　　附子由次韻(欒城集題云次/韻子瞻過海)
　　我遷海康郡猶在寰海中送君渡海南風帆若張
　　弓笑揖彼岸人回首平生空平生定何有此去未
　　可窮惜無好勇夫從此乗桴翁幽子疑龍鰕牙須
　　竟誰雄閉門亦勿見一齅同香風晨朝飽粥飯洗
　　缽隨僧鐘有問何時歸兹焉若將終居家出家人
　　豈復懷兒童老聃真吾師出入初猶龍籠樊顧甚
　　密俛首姑爾容衆人指我笑韁鎖無此工一瞬千
　　佛土相期兠率宫
　　次前韻寄子由
我少即多難邅囘一生中百年不易滿寸寸彎强弓老
矣復何言榮辱今兩空泥洹尚一路(公自注古語云什/方薄伽梵一路湼)
(槃門梵語泥/洹此云湼槃)所向餘皆窮似聞崆峒西仇池迎此翁胡
為適南海復駕垂天雄下視九萬里浩浩皆積風回望
古合州屬此琉璃鍾離别何足道我生豈有終渡海十
年歸方鏡照兩童還鄉亦何有暫假壺公龍峨眉向我
笑錦水為君容天人巧相勝不獨數子工指㸃昔遊處
蒿萊生故宫
　百年易滿(李白詩白日何短/短百年苦易滿)泥洹(楞嚴經如一衆生/未成佛終不于此)
　(取泥洹又云什方薄伽梵一路湼槃門二/語亦出楞嚴經先生以為古語盖失記耳)崆峒(元和/郡縣)
　(志崆峒山一名筓頭山在原州/城西即黄帝謁廣成子學道處)古合州(元和郡縣志/梁武帝分合)
　(浦郡置合州大同末以合肥縣為合州此為南合州/太平寰宇記雷州海康郡漢合浦之徐聞縣地唐武)
　(徳四年復置南合州貞觀元年改東合州八年改雷/州東至海岸二十里南至海一百三十里遞角場瓊)
　(州對岸東南泛海入/瓊西南泛海至儋)琉璃鐘(楞嚴經猶如有人取琉/璃椀合其兩眼雖有物)
　(合而不/留礙)
　　過海得子由書
經過廢來久有弟忽相求門外三竿日江闗一葉秋蕭
踈悲白髮漫浪散窮愁世事江聲外吾生幸自休
　　　　慎按此詩施氏原本不載新刻本載續補下
　　　　巻今因題類編于此
　　安期生(并引/)
　安期生世知其為仙者也然太史公曰蒯通善齊人
　安期生生嘗以策干項羽羽不能用羽欲封此兩人
　兩人終不肯受亡去予毎讀此未嘗不廢書而嘆嗟
　乎仙者非斯人而誰為之故意戰國之士如魯連虞
　卿皆得道者歟
安期本策士平日交蒯通嘗干重瞳子不見隆凖公(一/作)
(翁/)應如魯仲連抵掌吐長虹難堪踞牀洗寧挹(疑當/作揖)扛
鼎雄事既兩大繆飄(一作/漂)然籋遺風乃知經世士出世
或乗龍豈比山澤臞忍飢噉栢松縱使偶不死正堪為
僕僮茂陵秋風客望祖(别本作/祀者訛)猶蟻蠭海上如瓜棗可
聞不可逢
　望祖(韻語陽秋云漢武好大喜功黷武嗜殺而乃齋/戒求仙畢生不倦可謂痴絶李頎王母歌云若)
　(使鍊魄去三尸後當見我天皇所觀武帝所為豈能/鍊去三尸者乎善哉東坡之論也安期與羨門乗龍)
　(安在哉茂陵秋風客勸爾麾一杯帝鄉不可期楚些/招歸來言武帝非得仙之姿也又有安期生詩云嘗)
　(干重瞳子不見龍凖翁又云茂陵秋風客望祖猶蟻/蠭言安期尚不肯見髙祖而肯見武帝乎其薄武帝)
　(甚矣○慎按此詩前半以不見隆凖公句為眼後云/望祖正與前相應施氏注謂望祖訛當作望祀改此)
　(一字全首索然無氣色矣讀書無/識輒欲妄改古人名句可發一笑)
　　儋耳山(一本作/松林山)
突兀隘空虛他山總不如君看道旁石盡是補天餘
　儋耳(後漢明帝紀注引楊浮異物志儋耳南方夷生/則鏤其頰皮上連耳匡分為數支狀似雞腸累)
　(累下垂至肩賓退録儋耳本朱崖地在中國極南而/山海經云儋耳之國在大荒北則是極北别有一儋)
　(耳朱崖之名盖晚出云瓊州府志儋州城西髙麻都/有儋耳城遺址唐平蕭銑置儋州始遷治城東天寳)
　(元年改昌化郡宋改昌化/軍南渡後廢為宜倫縣)
　　　　慎按曹能始名勝志松林山在儋州北二十
　　　　里即隋志之藤山也而附載此詩于後不知
　　　　能始何据今從施氏原注遺詩巻中移編于
　　　　此
　　夜夢(并引/)
　七月十三日至儋州十餘日矣澹然無一事學道未
　至靜極生愁夜夢如此不免以書自怡
夜夢嬉遊童子如父師檢責驚走書計功當畢春秋餘
今乃粗及桓莊初怛然悸寤心不舒起坐有如挂鈎魚
我生紛紛嬰百緣氣固多習獨此偏棄書事君四十年
仕不顧(一作/願)留書繞纒自視汝與丘孰賢易韋三絶丘
猶然如我當以犀革編
　魚挂鈎(按昌黎詩歸舍不能食有如魚中鈎新刻/本改中鈎為挂鈎以遷就注脚今駁正)
　(慎按本集謝表云四月十九日起離惠州/七月二日已至昌化軍訖與本題正合)
　　遷居之夕聞鄰舍兒誦書欣然而作
幽居亂鼃黽生理半人禽跫然已可喜况聞絃誦音兒
聲自圓美誰家兩青衿且欣集齊咻未敢笑越吟九齡
起韶石姜子家日南吾道無南北安知不生今海濶尚
挂斗天髙欲横參荆榛短牆缺燈火破屋深引書與相
和置酒仍獨斟可以侑我醉琅然如玉琴
　鼃黽(杜甫詩世自輕驊/騮吾方雜蛙黽)
　　夢歸惠州(一本無/此二字)白鶴山居作
痿人常念起夫我豈忘歸不敢夢故山恐興墳墓悲生
世本暫寓此身念念非鵝城亦何有偶拾(一作/捨訛)鶴毳遺
窮魚守故沼聚沫猶相依大兒當門户時節供丁推夢
與鄰翁言憫然憐我衰往來付造物未用相招麾
　鵞城(即惠州也本集潛珍閣銘蔚鵞城之南麓公自/注引舊圖經云羅浮山北抵鵞城是也名勝志)
　(相傳初立州時有木鵞/浮至江上因號鵞城)
　　　　慎按此詩和淵明還舊居韻施氏原本不載
　　　　今從和陶巻中分編
　　和陶贈劉柴桑韻二首
萬刼亙起㓕百年一踟躇漂流四十年今乃言卜居且
喜天壤間一席亦吾廬稍理蘭桂叢盡平狐兔墟黄櫞
出舊枿紫茗抽新畬我本早衰人不謂老更劬邦君助
畚鍤鄰里通有無竹屋從低深山窗自明疎一飽便終
日髙眠忘百須自笑四壁空無妻老相如
　　　　慎按和淵明贈劉柴桑詩二首施氏原注本
　　　　止載周字韻一首今從續補巻中類編于此
紅藷與紫芋遠揷牆四周且放幽蘭春莫爭霜菊秋窮
冬出罋盎磊落勝農疇淇上白玉延(公自注淇上出/山藥一名玉延)能
復過此不一飽忘故山不思馬少游
　藷芋(太平寰宇記儋州風俗占藷芋之熟紀天文之/嵗瓊州志瓊山在縣南六十里下有白石村土)
　(石皆白如玉而潤種藷芋特肥美藷有/紅白甜三種芋即食貨志之蹲䲭也)
　　勸農(并引/)
　海南多荒田俗以貿香為業所産秔稌不足于食乃
　以藷芋雜米作粥糜以取飽予既哀之乃和淵明勸
　農詩以告其有知者
咨爾漢黎均是一民鄙夷不訓夫豈其真怨忿刼質尋
戈相因欺謾莫訴曲自我人
　貿香(南方草木狀蜜香沈香雞骨香黄熟香棧香青/桂香馬蹄香雞舌香此八物同出于一樹欲取)
　(香伐之經年其根幹枝節各有别色也木心與節堅/黒沈水者為沈香與水面平者為雞骨香根為黄熟)
　(香幹為棧香細枝未爛者為青桂香其節根輕而大/者為馬蹄香其花成實乃香為雞舌香乃珍異之木)
　(也瓊州志黎峒産木頗類椿及櫸柳葉似橘花白子/若檳榔大如桑椹土人謂之蜜香欲取者先㫁其積)
　(年老根經嵗朽爛而木心/與枝節不壊者即香也)黎民(瓊州志云五指山在/安定縣南一云黎母)
　(山黎人居山四旁内為生黎外為熟黎方輿志生黎/各有洞主貝布為衣兩幅前後為裙掩不至膝椎髻)
　(額前男文臂/腿女文身面)鄙夷(韓愈羅池廟碑記柳侯為/州不鄙夷其民動以禮法)
天禍爾土不麥不稷民無用物珍怪是植播厥熏木腐
餘是穡貪夫汚吏鷹摰狼食
豈無良田膴膴平陸獸蹤交締鳥喙諧穆驚麏朝射猛
豨夜逐芋羮藷糜以飽耆宿
聽我苦言其福永久利爾耝耜好爾鄰偶斬艾蓬藋南
東其畆父兄搢梃以抶游手
天不假易亦不汝匱春無遺勤秋有厚冀雲舉雨决婦
姑畢至我良孝愛袒跣何媿
逸諺戲侮博奕頑鄙投之生黎俾勿冠履霜降稻實千
箱一軌大作爾社一醉醇美
　作社(杜甫詩今年大作/社拾遺能住否)
　　　　慎按以上六首施氏原本不載新刻本和陶
　　　　巻中合為一首今從陶集分六章毎章八句
　　　　分編于此
　　附子由次韻(欒城後集題云子瞻和淵明勸農詩/六首哀儋耳之不耕子居海康農亦)
　　(甚惰其耕者多閩人也然其民甘於魚鰍蝦蟹故/蔬菓不毓冬温不雪衣被吉貝故藝麻而不績生)
　　(蠶而不織羅紈布帛仰于四方之負敗工習于鄙/朴故用器不作醫奪于巫鬼故方術不治子居之)
　　(半年凡覊旅之所急求皆不獲故/亦為此篇以告其窮庶或有勸焉)
　　我遷海康實編于民少而躬耕老復其真乗流得
　　坎不問所因願以所知施及斯人
　　我行四方稻麥黍稷果蔬蒲荷百種咸植糞溉耘
　　耔乃復有穡爾獨何為閉口而食
　　掇拾于川搜捕于陸俯鞠婦子仰薦昭穆閩乗其
　　媮載來逐逐計無百年謀止信宿
　　我歸無時視汝長久孰為沮溺風雨相耦築室東
　　皋取足南畆后稷為烈夫豈一手
　　斵木陶土器則不匱績麻繅蠒衣則可冀藥餌具
　　前病安得至坐而告窮相視徒媿
　　莫為之先冥不謂鄙一夫前行百夫具履以為不
　　信出視同軌期爾十年風變而美
　　和陶九日閒居(并引/)
　明日重九雨甚展轉不能寐起索酒和淵明一篇醉
　熟昏然殆不能佳也
九日獨何日欣然愜平生四時靡不佳樂此古所名龍
山憶孟子栗里懐淵明鮮鮮霜菊豔溜溜糟牀聲閒居
知令節樂事滿餘齡登髙望雲海醉覺三山傾長歌振
履商起舞帶索榮坎坷識天意淹留見人情但願飽秔
稌年年樂秋成
　　　　慎按此詩施氏原本不載詩中有登髙望雲
　　　　海之句故知此詩為海外作今從和陶巻中
　　　　分編
　　聞子由瘦(公自注儋耳/至難得肉)
五日一見花猪肉十日一遇黄雞粥土人頓頓食藷芋
薦以薰鼠燒蝙蝠舊聞蜜唧嘗嘔吐稍近蝦蟇緣習俗
十年京國厭肥羜日日烝花壓紅玉從來此腹負將軍
(公自注俗諺云大將軍食飽捫腹而嘆曰我不負汝左/右曰將軍固不負此腹此腹負將軍未甞出少智慮也)
今者固宜安脱粟人言天下無正味蝍蛆未遽賢麋鹿
海康别駕復何為帽寛帶落(一本作帶/寛帽落)驚童僕相看㑹
作兩臞仙還鄉定可騎黄鵠
　黄雞粥(未/詳)食藷(南方草木狀珠崖之地人皆不業耕/稼惟掘地種甘藷秋熟收之蒸晒切)
　(如米粒以充糧糗是名藷糧本草薯蕷一名土藷即/山藥也因唐代宗名預改為藷藥又因宋英宗名署)
　(改為/山藥)
　　附子由次韻
　　多生習氣未除肉長安夜眠嬾食粥屈伸久已效
　　熊虎倒挂漸擬同蝙蝠衆笑忍飢長杜門自恐暮
　　年還入俗經旬輒瘦駭鄰父未信腦滿添黄玉海
　　夷旋覺似齊魯山蕨仍堪嘗菽粟孤船㑹復見洲
　　渚小車未用安羊鹿海南老兄行尤苦樵爨長須
　　同一僕此身所至即所安莫問歸期兩黄鵠
　　客俎經旬無肉又子由勸不讀書蕭然清坐乃無
　　一事
病怯腥鹹不買魚爾來心腹一時虚使君不復憐烏攫
屬國方將掘䑕餘老去獨收人所棄悠(一作/游)哉時到物
之初從今免被孫郎笑絳帕䝉頭讀道書
　心腹一時虛(老子虛其/心實其腹)
　　去嵗與子野游逍遙堂日欲没因並西山叩羅浮
　　道院至已二鼔矣遂宿于西堂今嵗索居儋耳子
　　野復來相見作詩贈之
往嵗追歡地寒窻夢不成笑談驚半夜風雨暗長檠雞
唱山椒曉鐘鳴霜外聲只今無(一作/那)復見髣髴似三
生
　　　　慎按此詩施氏原本不載新刻載續補下巻
　　　　据題當是丁丑冬作今編次于此
　　停雲(并引/)
　自立冬以來風雨無虚日海道㫁絶不得子由書乃
　和淵明停雲詩以寄
停雲在空(一作/東)黯其將雨嗟我懷人道修且阻眷此區
區俯仰再撫良辰過鳥逝不我佇
　過鳥(杜甫詩餘/生如過鳥)
颶作海渾天水溟濛雲屯九河雪立三江我不出門寤
寐北窻念彼海康神馳往從
　颶(蘇叔黨颶風賦仲秋之夕客有叩門指雲物而告/曰海氣甚惡非祲非祥㫁霓飲海而北指赤雲夾)
　(日而南翔此颶之漸也語未卒庭户肅然槁葉䔩䔩/驚鳥疾呼怖獸辟易忽野馬之决驟矯退飛之六鷁)
　(襲土囊而暴怒掠衆竅之叱吸少焉排户破牖殞瓦/擗屋攂擊巨石掠㧞喬木勢翻渤海響振坤軸鼔千)
　(尺之濤瀾襄百仞之陵谷吞泥沙于一巻落崩崖于/再觸虎豹讋駭鯨鯢犇蹙予亦為之股慄毛聳索氣)
　(側足夜拊榻而九徙晝命龜/而三卜盖三日而後息也)
凜然清癯落其驕榮餽奠化之廓兮忘情萬里遲子晨
興宵征遠虎在側以寧先生
對奕未終摧然斧柯再遊蘭亭黙數永和夢幻去來誰
少誰多彈指太息浮雲幾何
　再遊蘭亭(宋姚寛云考蘭亭之㑹自王羲之謝安四/十二人後唐大厯中朱迪呉筠章八元等)
　(三十七人經蘭亭故址聨句有賞是文詞㑹/歡同癸丑年之句東坡和陶必用此事也)
　　　　慎按施氏原本載此詩于遺詩巻中合為一
　　　　章今依淵明集分為四章毎章八句以題考
　　　　之當是海南作故移編于此
　　附子由次韻(欒城集題云丁丑十月海道風雨儋/雷郵傳不通子瞻和淵明停雲四章)
　　(以致相思之意/轍亦次韻以報)
　　雲跨南溟南北一雨瞻望豈遙陷阱斯阻夢往從
　　之引手相撫笑言未半捨我不佇
　　晚稻欲登白露宵濛人飲嘉平漿酒如江(自注雷/人以十)
　　(月臘祭凡三/日飲酒作樂)我獨何為觀成于窻此心了然來無
　　所從
　　欣然而笑是無枯榮手足相依所鍾則情情忘意
　　消神凝不征可以安身可以長生
　　跋扈飛揚誰匪南柯運歴相尋憂喜雜和我游其
　　外所享則多削跡抜木其如予何
　　過子忽出新意以山芋作玉糝羮色香味皆竒絶
　　天上酥酏(一作/陀訛)則不可知人間决無此味也
香似龍涎仍釅白味如牛乳更全清莫將南(苕溪漁/隠作北)海
金虀膾輕比東坡玉糝羮
　牛乳(涅槃經辟如從牛出乳/從乳出酪從酪出酥)
　　　　慎按此詩施氏原本載遺詩二十九首中以
　　　　意推之當是海外作故改編于此
　　十月初吉菊始開乃與客作重九因次淵明己酉
　　嵗九月九日一首胡廣飲菊潭而夀然李固傳贊
　　云其視胡廣猶糞土也
今日我重九(公自注海南氣候不常有/月即中秋有菊即重陽)誰謂秋冬交黄
花與我期草中實後凋香餘白露(一作/雲)乾色映青松髙
悵望南陽野古潭霏慶霄伯始真糞土平生夏畦勞飲
此亦何益内熱中自焦持我萬家春一酬五柳陶夕英
幸可掇繼此木蘭朝
　菊潭(盛引之荆州記菊水出穰縣太尉胡廣患風疾/飲此水遂瘳年八十二薨孟浩然詩行至菊花)
　(潭/)慶霄(謝宣遠詩慶霄薄/汾陽注云慶雲也)伯始(後漢書胡/廣字伯始)萬家春(謂/嶺)
　(南萬/户酒)
　　　　慎按此詩施氏原本不載補注本載和陶巻
　　　　中今移編於此
　　宥老楮
我牆東北隅張王(二字皆/去聲)維老穀樹先樗櫟大葉等桑
柘沃流膏馬乳漲墮子楊梅熟胡為尋丈地養此不材
木蹶之得輿薪規以種松菊靜言求其用畧數得五六
膚為蔡侯紙子入桐君録黄繒練成素黝面頮作玉灌
灑烝生􁒓腐餘光吐燭雖無傲霜節幸免狂酲毒孤根
信微陋生理有倚伏投斧為賦詩徳怨聊相贖
　老穀(本草構一名穀桑毛詩疏構幽州人謂之穀桑/荆陽人謂之穀中州人謂之楮殷中宗時桑穀)
　(共生/是也)膏乳(本草楚人呼乳為穀其木/中白汁如乳故以為名)墮子楊梅(抱朴/子楮)
　(實赤者服之令老者成少酉陽雜俎醫方貴楮實初/夏生六七月漸深紅色如楊梅乃成熟八九月采取)
　紙(陸璣詩疏江南人績其皮以為布又持以為紙謂/之穀皮紙潔白光輝其裏甚好陶𢎞景曰南人呼)
　(穀紙亦/為楮紙)桐君録(施氏原註藥録載楮實正赤時收取/中子隂乾用之劉禹錫試茶詩桐君)
　(有録那知味此段新/刻本刪去今補録)繒素(按詩疏穀皮可為布裴淵/廣州記蠻夷取穀皮為罽)
　(布以擬氊甚煖故詩云然王氏注謂世以楮實練/絹不知何据施氏補注復引之吾所不取今駁正)烝
　菌(莊子蒸生菌廣州記其/木腐後成菌耳味甚佳)
　　觀碁(并引/)
　予素不解碁嘗獨游廬山白鶴觀觀中人皆闔户晝
　寢獨聞碁聲于古松流水之間意欣然喜之自爾欲
　學然終不解也兒子過乃粗能者儋守張中日從之
　戯予亦隅坐竟日不以為厭也
五老峰前白鶴遺址長松䕃庭風日清美我時獨游不
逢一士誰歟碁者户外屨二不聞人聲時聞落子紋枰
坐對誰究此味空鈎意釣豈在魴鯉小兒近道剝啄信
指勝固欣然敗亦可喜優哉游哉聊復爾耳
　廬山白鶴觀(陳舜俞廬山記廬山峯巒竒秀巖穴深/䆳林泉茂美為江南第一白鶴觀復為)
　(廬山第一虞集白鶴觀記唐開元道士劉混成名𤣥/和故居初以老子降詔天下皆建白鶴觀九江之觀)
　(在德化之白鶴鄉景隆中遷于山陽宋祥符中改名/承天觀舊名古栢壇廬山紀事白鶴觀在凌霄峯西)
　(南/)
　　糴米
糴米買束薪百物資之市不縁耕樵得飽食殊少味再
拜請邦君願受一㕓地知非笑昨夢食力免内愧春秧
幾時花夏稗忽已穟悵焉撫耒耜誰復識此意
　耕樵得(後漢書周燮傳有先人草廬結于岡畔下有/陂田常肄勤以自給非身所耕漁則不食也)
　(按先生不緣耕樵/得二句正用此事)食力(後漢徐穉傳家貧常/自耕稼非其力不食)
　　入寺
曳杖入寺門輯杖挹世尊我是玉堂仙謫來海南村多
生宿業盡一氣中夜存旦隨老鴉起飢食扶桑暾光圓
摩尼珠照耀玻瓈盆來從佛印可稍覺魔忙奔閒看樹
轉午坐到鐘鳴昏斂收平生心耿耿聊自温
　世尊(翻譯名義世尊天上人間所共尊具十號義無/虚妄故名如來良福田故名應供知法界故名)
　(正徧知具三明故名明行足不還來故名善逝知衆/生國土故名世間解與無等故名無上士調他心故)
　(名調御大夫為衆生眼故名天人師/知三聚故名佛具此十徳名世間尊)印可(維摩經若/能如是坐)
　(者佛所印可傳燈録慧光問達摩曰諸佛/印可得聞乎師曰諸佛法印非從人得)
　　次韻子由三首
　　　東亭
仙山佛國本同歸世路𤣥闗兩背馳到處不妨閒卜築
流年自可數期頤遙知小檻臨㕓市定有新松長棘茨
誰道茅簷劣容膝海天風雨看紛披
　𤣥闗(王簡栖頭陀寺碑𤣥/闗幽鍵感而遂通)
　　附子由原作(欒城集題云/寓居二首)
　　十口南遷粗有歸一軒臨路閲奔馳市人不慣頻
　　回首坐客相諳便解頤慙愧天涯善知識增添城
　　外小茅茨華嚴未讀河沙偈偃仰明窻手自披
　　　東樓
白髮蒼顔自照盆董生端合是前身獨棲髙閣多詞客
為著新書未絶麟小醉易醒風力軟安眠無夢雨聲新
長歌自誷真堪笑底處人間是所欣(公自注栁子厚詩/云髙歌返故室自)
(誷非/所欣)
　東樓(名勝志雷州城南有蘇公樓蘇黄門以論熙豐/邪説安置雷州章惇下令流人不許占官舍郡)
　(人吳國鑑造屋于此以處子由惇又以為强奪民居/賴有僦劵而止○慎按遺老傳子由居雷州未期年)
　(或言方南行兄弟相遇中途至雷賃富民屋以居復/移循州云云所云富民即呉國鑑也計子由寓此不)
　(久其移循年/月别無可考)著新書(慎按此詩第二句以董仲舒比/子由第四句復云為著新書未)
　(絶麟意是時子由方著春秋傳而未/成故云爾合潁濱遺老傳考之可見)
　　附子由原作
　　月從海上湧金盆直入東樓照病身久已無心問
　　南北時能閉目待儀麟颶風不作三農喜舶客初
　　來百物新歸去有時無定在漫隨里俗共欣欣
　　　椰子冠
天教日飲欲全絲美酒生林不待儀自漉疎巾邀醉客
更將空殻付冠師(公自注前漢髙紀/注云薛有作冠師)規模簡古人爭看
簪導輕安髮不知更著短簷髙屋帽東坡何事不違時
　椰子(南方草木狀椰樹實大如寒瓜外有粗皮次有/殻圓而且堅孫公談圃椰子本出伽盧國其實)
　(中有酒能醉人若他國所釀多不同太平寰宇/記椰子樹如檳榔而髙大殻堪為器皮堪縛船)
　　附子由原作(欒城集題云過/姪寄椰子冠)
　　衰鬢秋來半是絲幅巾緇撮强為儀垂空旋取海
　　棕子束髮裝成老法師變化密移人不悟壊成相
　　續我心知茅簷竹屋南溟上亦似當年廊廟時
　　次韻子由月季花再生
幽芳本長春暫瘁如蝕月且當付造物未易料枯枿也
知宿根深便作紫筍茁乗時出婉娩為我暖栗烈(一作/冽)
先生蚤貴重廟論推英拔而今城東瓜不記召南茇陋
居有遠寄小圃無濶躡還為久處計坐待行年匝(公自/注子)
(由明年/六十)臘果綴梅枝春杯浮竹葉誰言一萌動已覺萬
木活聊將玉蘂新(公自注世謂/此玫瑰花也)揷向綸巾折
　月季花(本草月季花一名鬬雪/紅逐月開花薔薇類也)枯枿(庾信枯樹賦/枯枿年年)
　　附子由原作(欒城集題云所寓堂後/月季再生與逺同賦)
　　客背有芳叢開花不遺月何人縱尋斧害意肯留
　　枿偶乘秋雨滋冒土見微茁猗猗抽條穎頗欲傲
　　寒冽勢窮雖云病根大未容拔我行天涯逺幸此
　　城南茇小堂劣容卧幽閣粗可躡中無一尋空外
　　有四鄰匝窺牆數柚實隔屋看椰葉葱蒨獨兹苗
　　愍愍待其活及春見開敷三嗅何忍折
　　次韻子由浴罷
理髮千梳凈風晞勝湯沐閉息萬竅通霧散名乾浴頺
然語黙喪静見天地復時令具薪水漫欲濯腰腹陶匠
不可求盆斛何由足(公自注海南無浴/器故常乾浴而巳)老雞卧糞土振
羽雙瞑目倦馬𩥇風沙奮鬛一噴玉垢凈各殊性快愜
聊自沃雲母透蜀紗琉璃瑩蘄竹稍能夢中覺漸使生
處熟楞嚴在牀頭妙偈時仰讀返流歸照性獨立遺所
矚未知仰山禪已就季主卜安心㑹自得助長母相督
　垢净性(維摩經垢净為二見/垢實性則無凈相)琉璃(韓愈蘄簟詩一/府傳看黄琉璃)返
　流(楞嚴經汝今欲逆生死欲流反窮流根至不生㓕/當騐此等六受用根誰合誰離誰深誰淺誰為圓)
　(通誰不圓滿又云于外六塵不多流逸因不流逸旋/元自歸塵既不緣根無所偶反流全一六用不行)
　照性(楞嚴經覺海性澄圓圓澄覺元/妙元明照所生所立照性亡)所矚(楞嚴經是/諸逺近諸)
　(有物性雖復差殊同汝見精清净所矚則諸物類自/有差别又云若是見者應有所指若非見者應無所)
　(矚/)仰山禪(髙僧傳袁州慧寂參大溈山禪師時號跛/脚驅烏凡所商確多示其相謂之仰山門)
　(風今傳仰山法示/成圓相行于代也)安心自得(楞嚴經跋陀婆羅于浴/僧時隨例入室忽悟水)
　(因既不洗塵亦不洗體/中間安然得無所有)
　　附子由原作
　　逐客例幽憂多年不洗沐予髮櫛無垢身垢要須
　　浴顛隮本天運憤恨誰當復茅簷容病軀稻飯飽
　　枵腹形骸但癯瘁氣血尚豐足微陽閲九地浮彩
　　見雙目枯槁如束薪堅緻比温玉長齋雖云凈閲
　　月聊一沃石泉澣巾帨土釜煑桃竹南窻日未移
　　困卧久彌熟華嚴有餘帙黙坐心自讀諸塵忽散
　　盡法界了無矚恍如仰山翁欲就溈叟卜猶恐墮
　　聲聞大願勤自督
　　借前韻賀子由生第四孫斗老
今日散幽憂彈冠及新沐况聞萬里孫已報三日浴朋
來四男子大壯泰臨復開書喜見面未飲春生腹無官
一身輕有子萬事足舉家傳吉夢殊相驚凡目爛爛開
眼電磽磽峙頭玉(公自注李賀杜豳公之子唐兒歌頭/玉磽磽眉刷翠杜郎生得真男子)
但令强筋骨可以耕衍沃不須富文章端解耗楮(一作/紙)
竹君歸定何日我計久已熟長留五車書要使九子讀
(公自注吾與子/由共九孫男矣)簞瓢有内樂軒冕無流矚人言适似我
窮達己可卜蚤謀二頃田莫待八州督(公自注吾前/後典八州)
　衍沃(張衡西京賦廣衍/沃野厥田上上)
　　獨覺
瘴霧三年恬不怪反畏北風生體疥朝來縮頸似寒鴉
熖火生薪聊一快紅波翻屋春風起先生黙坐春風裏
浮空眼纈散雲霞無數心花發桃李翛然獨覺午窻明
欲覺猶聞醉鼾聲回首向來蕭瑟處也無風雨也無晴
　心花(圓覺經心花發明道家元氣論氣運息調榮/枝葉也性清心悦開花也固精留胎結實也)
　　附子由次韻
　　咄咄書空中有怪内熱搜膏發癰疥羮藜飯芋如
　　固然飽食安眠真一快午雞鳴屋呼不起欠伸吉
　　貝重衾裏此身南北付天工竹杖芒鞋即行李夜
　　長却對一燈明上池溢流微有聲幻中非幻人不
　　見本來日月無隂晴
　　十二月十七日夜坐達曉寄子由
燈燼不挑垂暗蘂爐灰重撥尚餘薰清風欲發鴉翻樹
缺月初升犬吠雲閉眼此心新活計隨身孤影舊知聞
雷州别駕(一作/乘)應危坐跨海清光與子分
　　附子由次韻
　　月入虚窻疑欲旦香凝幽室久猶薰清風巧為吹
　　餘瘴疎雨時來報㫁雲南海炎涼身已慣北方毁
　　譽耳誰聞遙知挂壁瓢無酒歸舶還將一勺分
　　謫居三適
　　　旦起理髮
安眠海自運浩浩朝黄宫日出露未晞鬱鬱濛霜松老
櫛從我久齒疎含清風一洗耳目明習習萬竅通少年
苦嗜睡朝謁常悤悤爬搔未云足己困冠巾重何異服
轅馬沙塵滿風騣琱鞍響珂月實與械杻同解放不可
期枯柳豈易逢誰能書此樂獻與腰金翁(當作/公)
　櫛齒(詩其比如櫛疏其比迫如櫛齒之/相次劉熈釋名梳言其齒疏也)爬搔(嵇康絶/交書性)
　(復多蝨爬/搔無已)枯柳(傳燈録癩馬揩枯柳注見/十九巻遊法華山詩下)
　(慎按末句翁字韻/据欒城集當作公)
　　附子由次韻
　　道人雞鳴起趺坐存九宫靈液流下田茯苓抱長
　　松顛毛得餘潤冉冉欺霜風俯就無數櫛九九為
　　一通洗沐廢己久徐之勿悤悤氣來自湧泉至此
　　知幾重近聞西邊將袒裼擁馬騣歸來建赤油不
　　復儕伍同笑我守尋尺求與真源逢人生安有安
　　未肯易三公
　　　午窻坐睡
蒲團蟠(一作/盤)兩膝竹几閣雙肘此間道路熟徑到無何
有身心兩不見息息安且久睡蛇本亦無何用鈎與手
神凝疑夜禪體適劇卯酒我生有定數禄盡空餘夀枯
楊不飛花膏澤回衰朽謂我此為覺物至了不受謂我
今方夢此心初不垢非夢亦非覺請(一作/敢)問希夷叟
　　附子由次韻
　　定中龍眠膝定起柳生肘心無出入異三昧亦何
　　有晴窻午隂轉坐睡一何久頺然擁褐身剝啄叩
　　門手搴帷顧我笑疑我困宿酒不知吾喪我氷消
　　不遺夀空虚無一物彼物自枯朽夢中得靈藥此
　　藥從誰受侵尋入四肢欲洗自無垢從今百不欠
　　只欠歸田叟
　　　夜卧濯足
長安大雪年束薪抱衾裯雲安市無井斗米寛百憂今
我逃空谷孤城嘯鵂鶹得米如得珠食菜不敢留况有
松風聲釡鬲鳴颼颼瓦盎深及膝時復冷暖投明燈一
爪翦快若鷹辭鞲天低瘴雲重地薄海氣浮土無重膇
藥獨以薪水瘳誰能更包裹冠履裝沐猴
　爪翦(莊子為天子之諸/御不爪翦不穿耳)重膇(左傳郇瑕氏土薄水淺/其惡易覯易覯則民愁)
　(民愁則墊隘于是有沈溺重膇/之疾注云沈溺濕疾重膇足腫)
　　附子由次韻
　　海民慢寒備不畜衾與裯雖苦地氣洩亦無徒跣
　　憂逐客久未安集舍上鵂鶹念昔使胡中車馳卒
　　不留貂裘遡北風什襲猶颼颼中途履冰河馬倒
　　身自投宛足費馮翼千里煩帣鞲十年事湯劑風
　　雨氣輒浮南來足憂患此病何時瘳名身孰親疎
　　慎勿求封侯
　蘇詩補註巻四十一
欽定四庫全書
　蘇詩補註巻四十二　翰林院編修查慎行撰
　古今體詩五十一首(起元符元年戊寅合/明年己卯在儋州作)
　　正月五日與兒子過出游作
謫居澹無事何異老且休雖過靖節年未失斜川游春
江淥未波人卧船自流我本無所適汎汎隨鳴鷗中流
遇伏洄捨舟步層丘有口可與飲何必逢我儔過子詩
似翁我唱而(一作/兒)輒酬未知陶彭澤頗有此樂不問㸃
爾何如不與聖同憂問翁何所笑不為由與求
　　　　慎按此詩和游斜川作施氏原本不載今從
　　　　和陶巻中据題分編
　　子由生日
上天不難知好惡與我一方其未定間人力破隂隲小
忍待其定報應真可必季氏生而仁觀過見其實端如
柳下惠焉往不三黜天有時而定壽考未易畢兒孫七
男子(公自注子由/三子四孫)次第皆逢吉遙知設羅門獨掩懸罄
室回思十年事無愧篋中筆但願白髪兄年年作生日
　子由生日(按子由生仁宗寳元二年己卯二月二十/日迨戊寅六十矣此詩應編本年清明詩)
　(後姑從施/氏之舊)懸罄室(左傳室如懸罄野無/青草何恃而不恐)篋中筆(杜甫/詩篋)
　(中有舊筆情/至時復援)
　　附子由次韻
　　弟兄本三人懐抱䘮其一頎然仲與叔耆老天所
　　隲師心毎獨往可否輒自必折足非所恨所恨覆
　　鼎實上賴吾君仁義止海濱黜悽酸念母氏此恨
　　何時畢平生賢孟博苟生不謂吉歸心天若許定
　　卜老泉室凄涼百年後事付何人筆於今兄獨知
　　言之泣生日
　　以黄子木拄杖為子由生日之夀
靈壽扶孔光菊潭飲伯始雖云閒草木豈樂䝉此恥一
時偶收用千載相瘢疻海南無嘉植野果名黄子堅瘦
多節目天材任操倚嗟我始翦裁世用或縁此貴從老
夫手往配先生几相從歸故山不愧仙人杞
　仙人杞(抱樸子枸杞一名仙人杖或云西王母杖或/名天精或名却老或名地骨或名枸杞也)
　　附子由次韻
　　老至亦有漸五十惟杖始行年日辰匝幸免鄉閭
　　恥罪重瘡難平餘痂未脱疻登山足猶健不用扶
　　兒子我兄念殷勤贈此攜且倚他年賜環日田舍
　　尤須此早收藤節杯旋綴烏皮几茅簷數間足不
　　用伐桐杞
　　上元夜過赴儋守召獨坐有感
使君置酒莫相違守舍何妨獨掩扉静看月窻盤蜥蜴
卧聞風幔落伊威燈花結盡吾猶夢香篆消時汝欲歸
搔首凄涼十年事傳柑歸遺滿朝衣
　儋守(時張中為儋/州守詳注後)
　(按方回瀛奎律髓此詩元符元年戊寅作坡公年六/十三矣在儋州己半年餘十年前事當是元祐丁卯)
　(以翰林學士侍宴端門戊辰知貢舉皆在朝至五十/九自中山謫惠州乙亥年賦詩有云前年侍玉輦元)
　(祐八年癸酉正月也去年中山府甲戌正月也今年/江海上即乙亥正月也當是時又安知涉海而過上)
　(元/耶)
　　過於海舶得邁寄書酒作詩逺和之皆粲然可觀
　　子由有詩相慶也因用其韻賦一篇并寄諸子姪
我似老牛鞭不動雨滑泥深四蹄重汝如黄犢走却來
海濶山髙百程送庶幾門户有八慈不恨居鄰無二仲
他年汝曹笏滿牀中夜起舞踏破罋㑹當洗眼看騰躍
莫指癡腹笑空洞譽兒雖是兩翁癖積徳己自三世種
豈惟萬一許生還尚恐九十煩珍從六子晨耕簞瓢出
衆婦夜績燈火共春秋古史乃家法詩筆離騷亦時用
但令文字還照世糞土腐餘安足夢
　夜績(漢書食貨志冬民既入婦人相從夜績女工必/相從者所以省費燎火同巧拙而合習俗也)
　古史(子由以司馬遷作史記淺近/疎畧故因遷之舊而作古史)
　(慎按晁説之嵩山集有蘇叔黨墓志其畧云通直郎/蘇過叔黨東坡先生之季子母同安夫人王氏元祐)
　(五年年十九以詩賦解兩浙路七年先生為吏部尚/書任右承務郎明年先生即謫英州繼貶惠州遷儋)
　(耳萬死不測之險獨侍先生往來初至海外為文一/篇曰志隠先生因欲自為廣志隠以極窮通得䘮之)
　(理焉嘗命叔黨作孔子弟子列傳先生放歸卒于陽/羨叔黨遂家于潁昌偶從湖隂營水竹數畆名曰小)
　(斜川自號斜川居士宣和五年十二月以疾卒于鎮/陽道中年五十一云云宋史叔黨雖有傳而附見先)
　(生之後此志叙次為獨/詳故具錄之以備稽考)
　　附子由原作
　　孟子自誇心不動未試永嘉鐵輪重弟兄六十老
　　病餘萬里同遭海隅送長披羊裘類嚴子罷食猪
　　肝同閔仲大男留處事田畆幼子隨行供釜罋低
　　眉語笑接鄰父彈指吁嗟到蠻洞茅茨一日敢忘
　　葺桑柘十年須勉種來時邂逅得相攜歸去逡巡
　　應復從莫驚憂患爾來同久知出處平生共雖令
　　子孫治家學休炫文章供世用潁川築室久未成
　　夜來忽作西湖夢
　　清明日聞過誦書聲節閑美感念少時悵焉追懐
　　先君宫師之遺意且念淮徳二幼孫無以自遣乃
　　和淵明二篇隨意所寓無復倫次也
今日復何日髙槐布初隂良辰非虛名清和盈我襟孺
子巻書坐誦詩如鼓琴却去(一作/念)四十年玉顔如汝今
閉户未嘗出出為鄰里欽家世事酌古百史手自斟當
年二老人喜我作此音淮徳入我夢角羈未勝簪孺子
笑問我君(一作/翁)何念之深
　念深(漢書陸賈傳右丞相陳平常燕居深念賈往不/請直入坐陳平方念不見賈賈曰何念深也)
雀鷇含淳音竹萌抱靜(一作/靖)節(公自注先君少/時詩失其全篇)誦我先
君詩肝肺為澄澈猶如(一作/為)鳴鶴和未作獲麟絶願因
騎鯨李追此御風列丈夫貴出世功名豈人傑家書三
萬巻獨取服食訣地行即空飛何必挾日月
　丈夫(傳燈録國清欽禪師/曰出家乃大丈夫事)服食訣(道書有服餌要訣/一巻太清神仙服)
　(食經/五巻)挾日月(黄庭内景經出日入月呼吸存注謂常/存日月于兩目使照一身與日月光共)
　(合也○按先生所用正是修煉家語施氏原注/引莊子昭昭乎如掲日月而行與詩意不合)
　　　　慎按以上二首和淵明郭主簿韻施氏原本
　　　　不載今從新刻本和陶巻中分編于此
　　海南人不作寒食而以上已上冢予攜一瓢酒尋
　　諸生皆出矣獨老符秀才在因與飲至醉符盖儋
　　人之安貧守静者也
老鴉銜肉紙飛灰萬里家山安在哉蒼耳林中太白過
鹿門山下徳公回管寧投老終歸去王式當年本不來
記取城南(一作/南城)上已日木棉花落刺桐開
　老符(瀛奎律髓云昌黎不謫潮州後世豈知有趙徳/東坡不落海南後世豈知有符林按林即老符)
　(之名/也)刺桐(南方草木狀刺桐其木為材三月三時布/葉繁密後有花赤色間生葉間旁照他物)
　(皆朱殷然三五房凋則/三五復發如是竟嵗)
　　往年宿瓜步夢中得小絶録示謝(别本無/謝字)民師
吳塞蒹葭空碧海隋宫楊柳只金堤春風自恨無情水
吹得東流竟日西
　民師(本集有與謝民師推官尺/牘當即其人他無可考)
　　　　慎按此詩施氏原本不載据外集編南海巻
　　　　中今從續補下巻移編于此
　　五色雀(并引/)
　海南有五色雀常以兩絳者為長進止必隨焉俗謂
　之鳳凰云久旱而見輒雨潦則反是吾卜居儋耳城
　南常一至庭下今日又見之進士黎子雲及其弟威
　家既去吾舉酒祝曰若為吾來者當再集也己而果
　然乃為賦詩
粲粲五色羽炎方鳳之徒青黄縞𤣥服翼衞兩紱朱仁
心知閔農常告雨霽符我窮惟四壁破屋無瞻烏惠然
此粲者來集竹與梧鏘鳴如玉珮意欲相嬉娛寂莫兩
黎生食菜真臞儒小圃散春物野桃陳雪膚舉杯得一
笑見此紅鸞雛髙情如飛仙未易握粟呼胡為去復來
眷眷豈屬吾回翔天壤間何必懷此都
　　和陶乞食韻
莊周昔貸粟猶欲舂脱之魯公亦乞米炊煑尚不辭淵
明端乞食亦不避嗟來嗚呼天下士死生寄一杯斗水
何所直逺汲苦姜詩幸有餘薪米養此老不才至味久
不壞可為子孫貽
　姜詩(後漢人注詳第/一巻甘泉寺下)
　　和陶和胡西曹示顧賦曹韻
長春如稚女飄颻倚輕颸卯酒暈玉頰紅綃巻生衣低
顔香自斂含睇意頗微寧當配(一作/娣)黄菊未肯似(一作/姒)
戎葵誰言此弱質閲世觀盛衰頩然疑薄怒沃盥未可
揮瘴雨吹蠻風凋零豈容遲老人不解飲短句餘清悲
　長春(按本草金盞草一名長春花言耐久也但金盞/花色深黄今詩云卯酒暈玉頰紅綃巻生衣乃)
　(是紅色當/另是一種)戎葵(羅願爾雅翼蜀葵名戎葵亦名胡葵/夏小正云四月小滿後五日胡葵華)
　(即/此)
　　游城南謝氏廢園作
喬木巻蒼藤浩浩崩雲積謝家堂前燕對語悲(一作/非)宿
昔仰看桄榔樹𤣥鶴舞長翮新年結茘子主人黄壤隔
溪隂宜館我稍省薪水役相如賣車騎五畆亦可易但
恐服鳥來此生還蕩析誰能揷籬槿䕶此殘竹柏
　籬槿(謝靈運詩揷槿别作墉/沈約詩槿籬踈復密)
　(按此詩和陶使/都經錢溪韻)
　　和陶擬古九首
有客叩我門繫馬門前柳庭空鳥雀散門閉客立久主
人枕書卧夢我平生友忽聞剥啄聲驚散一杯酒倒裳
起謝客夢覺兩愧負坐談雜今古不答顔愈厚問我何
處來我來無何有
　　附子由次韻
　　客居逺林薄依牆種楊柳歸期未可必成隂定非
　　久邑中有佳士忠信可與友相逢話禪寂落日共
　　杯酒艱難本何求緩急肯相負故人在萬里不復
　　為薄厚未盡鬻衣衾時勞問無有
酒盡君可起我歌已三終由來竹林人不數濤與戎有
酒從孟公慎勿從揚雄﨑嶇頌沙麓塵埃汙西風昔我
未嘗達今者亦安窮窮達不到處我在阿堵中
　三終(禮鄉飲酒間歌三終合樂三終疏/云毎一篇而一終一歌則一吹也)孟公(後漢書/陳遵字)
　(孟公先是揚雄作酒箴以諷成帝/其文為酒客難法度士遵大喜之)
　　附子由次韻
　　閉門不復出兹焉若將終蕭然環堵間乃復有為
　　戎我師柱下史久以雌守雄金刀雖云利未聞能
　　斫風世人欲困我我己長安窮窮甚當辟穀徐觀
　　百年中
客去室幽幽服鳥來座隅引吭伸兩翅太息意不舒吾
生如寄耳何者為吾廬去此復何之少安與汝居夜中
聞長嘯月露荒榛蕪無問亦無答吉凶兩何如
　座隅(史記賈誼服賦止/于座隅貎甚閒暇)吉凶(服賦野鳥入室兮主人/將去請問于服兮予去)
　(何之吉乎告/我凶言其菑)
　　附子由次韻
　　蕭蕭髮垂素晡日迫西隅道人閔我老元氣時巻
　　舒嵗晚風雨交何不完子廬萬法滅無餘方寸可
　　久居將掃道上塵先拔庭中蕪一凈百亦凈物我
　　皆如如
少年好遠遊蕩志隘八荒九夷為藩籬四海環我堂盧
生與若士何足期渺茫稍喜海南州自古無戰場竒峰
望黎母何異嵩與邙飛泉寫萬仞舞鶴雙低昂分流未
入海膏澤彌此方芋魁倘可飽無肉亦奚傷
　黎母(瓊州志五指山一名黎母山名勝志山在瓊州/府定安縣南一云婺女星常降此山名黎婺一)
　(云昔雷攝一蛇卵在山中生一女有交阯人過海采/香因與野合其後子孫衆多是為黎人之祖故曰黎)
　(母黎人多居/山之四旁)飛泉(瓊州志昌江在昌化縣城南十里/源自五指山至侯村分南北二派)
　(南江西流經赤坎村㑹海潮成港北江/繞縣南流西至泥浦與潮相滙經入海)
　　附子由次韻
　　夜夢披髪翁騎驎下大荒獨行無與游闖然入我
　　堂髙論何崢嶸微言何𣺌茫我徐聽其説未離翰
　　墨場平生氣如虹宜不葬北邙少年慕遺文竒姿
　　揖昂昂衰罷百無用漸以圓斵方隠約就所安老
　　退還自傷
馮冼古烈婦翁媪國于兹策勲梁武後開府隋文時三
世更險易一心無磷緇錦繖平積亂犀渠破餘疑廟貌
空復存碑版漫無辭我欲作銘誌慰此父老思遺民不
可問僂句莫予欺犦牲菌雞卜我當一訪之銅鼓壺盧
笙歌此送迎詩
　廟貌(慎按南史冼夫人卒于隋仁壽初諡誠敬夫人/名勝志冼夫人祠在髙州東門外元和郡縣志)
　(隋大業中始開朱崖立十縣又置儋耳臨振二郡而/髙州誠敬夫人廟碑髙祖賜夫人臨振縣湯沭邑則)
　(是大業以前已有臨振縣矣唐武徳五年改臨振郡/為振州宋開寳五年又改崖州臨振既為夫人湯沐)
　(邑則海南亦當有/廟非獨髙州也)犦牲(文苑英華張説宋公遺愛碑/頌曰犦牛牲兮菌雞卜神降)
　(福兮公/夀考)銅鼔(裴淵廣州記狸獠鑄銅鼓以髙大為貴/面濶五尺餘鼔腰隆起或作海魚周回)
　(有蝦蟇十二相對朱輔溪蠻叢笑蠻地多銅鼔如大/鐘長筩三十六乳重百餘觔其文多環以甲士中空)
　(無/底)壺盧笙(溪蠻叢笑葫盧笙潘安仁賦所云曲沃懸/匏汶陽瓠篠皆笙之材也蠻所吹蘆笙亦)
　(匏瓠餘意但列管六與説文十三簧/不同耳此説與施注小異故録之)
　　附子由次韻
　　佛法行中原儒者恥論兹功施㝠㝠中亦何負當
　　時此方舊雜染渾渾無名緇治生守家室坐使斯
　　人疑未知酒肉非能與生死辭熾哉吳閩間佛事
　　不可思生子多穎悟徳報豈吾欺時俾正法眼一
　　出照曜之誰為邑中豪勤誦我此詩
沈香作庭燎甲煎紛相和豈若炷微火縈烟嫋(一作/嬝)清
歌貪人無饑飽胡椒亦求多朱劉兩狂子隕隊如風花
本欲竭澤魚奈此明年何(公自注朱初平劉誼欲/冠帶黎人以取水沈)
　沈香(注見四十一/巻勸農詩下)甲煎(李髙謝臘日口脂面藥啟然/之以桂花蘭蘇柔之以辛夷)
　(甲/煎)
　　附子由次韻
　　憂來感人心悒悒久未和呼兒具濁酒酒酣起長
　　歌歌罷還獨舞黍麥力誠多憂長酒易消脱去如
　　風花不悟萬法空子如此心何
雞窠養鶴髮及與唐人游來孫亦垂白頗識李崖州再
逢盧與丁閲世真東流斯人今在亡未遽掩一丘我師
吳季子守節到晚周一見春秋末𣺌焉不可求
　雞窠(詳見施氏原注/引洞微志中)李崖州(唐書李徳裕字文饒穆/宗即位擢翰林學士進)
　(中書舍人出為浙西觀察使歴相文宗武宗拜太尉/進封趙國公宣宗大中元年貶崖州司户參軍明年)
　(卒年六/十三)盧(宋史盧多遜河内人舉進士為翰林學士/太平興國初拜中書侍郎平章事與趙普)
　(不協㑹有以多遜交通秦王事聞削官爵/并家屬流配崖州卒于流所年五十二)丁(宋史丁/謂字公)
　(言長洲人進士甲科累擢知制誥權三司使上㑹計/録遷參知政事天禧中冦凖為相尤惡謂謂媒孽其)
　(過凖罷相拜謂中書門下平章事仁宗即位謂潛結/内侍雷允恭傳達中㫖及允恭誅降謂分司西京再)
　(貶崖州司户/參軍籍其家)
　　附子由次韻
　　杜門人笑我不知有天遊光明徧十方咫尺陋九
　　州此觀一日成袞袞通法流竿木常自隨何必返
　　故丘老耼白髪年青牛去西周不遇闗尹喜履迹
　　誰能求
城南有荒池瑣細誰復採幽姿小芙蕖香色獨未改欲
為中州信浩蕩絶雲海遙知玉井蓮落蕋不相待攀躋
及少壯已失(一作/矣)那容悔
　城南池(名勝志儋州城南有桄榔菴菴前有清水池/池中荷花四季不絶臘月尤勝宋知軍陳覺)
　(清水池詩有坡老未須譏瑣/細解隨梅菊到冰霜之句)玉井蓮(韓愈詩太華峰/頭玉井蓮開花)
　(十丈藕/如船)
　　附子由次韻
　　耝田種紫芝有根未堪採逡巡嵗月度太息毛髮
　　改晨朝玉露下滴瀝投滄海須牙忽長茂枝葉行
　　可待夜燒沈水香持戒勿中悔
黎山有幽子形槁神獨完負薪入城市笑我儒衣冠生
不聞詩書豈知有孔顔翛然獨往來榮辱未易闗日暮
鳥獸散家在孤雲端問答了不通歎息指屢彈似言君
貴人草莽栖龍鸞遺我古(一作/吉)貝布海風今嵗寒
　鳥獸散(漢書李陵傳各鳥獸散/猶有得脱歸報天子者)古貝(文昌雜録閩嶠/以南多木棉采)
　(其花為布號吉貝後讀南史言林邑等國出古貝木/其花成對如鵝毳抽其緒紡之以作布與苧不異正)
　(此種也盖俗訛古為吉耳釋氏翻譯名義刼貝即木/棉也瓊州志東峱山在文昌縣東一百里此山之形)
　(似猿峱其地多田種藷芋給食緝紡吉貝以為衣方/勺泊宅編吉貝即古白㲲布此數處皆以古為吉録)
　(存備/考)
　　附子由次韻
　　海康雜蠻蜑禮俗久未完我居近閭閻願先化衣
　　冠衣冠一有恥其下胡為顔東鄰有一士讀書寄
　　賢闗歸來奉親友跬步行必端慨然顧流俗歎息
　　未敢彈提提烏鳶中見此孤翔鸞漸能衣裘褐袒
　　裼如惡寒
　　和陶田舍始春懐古(并引/)
　儋人黎子雲兄弟居城東南躬農圃之勞偶與軍使
　張中同訪之居臨大池水木幽茂坐客欲為醵錢作
　屋予亦欣然同之名其屋曰載酒堂用淵明懐古田
　舍作二首
退居有成言垂老竟未踐何曽淵明歸屢作敬通免休
閒等一味妄想生愧靦(公自注淵明本用緬/字今聊取其同音)聊將自知
明稍積在家善城東兩黎子室邇人自遠呼我釣其池
人魚兩忘反使君亦命駕恨子林塘淺
　成言(左傳宋向戍從/子木成言于晉)自知明(老子知人者/智自知者明)
茅茨破不補嗟子乃爾貧菜肥人愈(一作/亦訛)瘦竈閒井常
勤我欲致薄少解衣勸坐人臨池作虛堂雨急瓦聲新
客來有美載果熟多幽欣丹茘破玉膚黄柑溢芳津借
我三畆地結茅為子鄰鴂舌倘可學化為黎母民
　　郊行步月作
缺月不早出長林踏青㝠犬吠主人怒愧此閭里情怪
我夜不歸茜袂窺柴荆雲間與地上待我兩友生驚鵲
再三起樹端已微明白露凈原野始覺丘陵平暗蛩方
夜績孤螢亦宵征歸來閉户坐寸田且黙耕莫赴花月
期免為詩酒縈詩人如布穀聒聒常自名(别本作/鳴訛)
　如布穀(後漢書馮衍傳詞/如循環口如布穀)
　(按此詩和陶辛丑七月赴假/還江陵夜行途中口號韻)
　　和陶庚戌嵗九月中于西田穫早稻
蓬頭三(一作/二)獠奴誰謂愿且端晨興灑埽罷飽食不自
安願治此圃畦少資主游觀晝功不自覺夜氣乃潛還
早韭欲爭春晚菘先破寒人間無正味美好出艱難蚤
知農圃樂豈有非意干尚恨不持耝未免騂我顔此心
茍未降何適不間闗休去復歇去菜食何所嘆
　獠奴(杜甫有示獠奴詩又有課𨽻人伯夷辛秀信行/等入山斬隂木詩又信行修水筒詩云于斯答)
　(恭敬足以殊殿最此/詩起二句正用此)
　　和陶丙辰嵗八月中于下潠田舍穫
聚糞西垣下鑿井東垣隈勞辱何時休宴安不可懐天
公豈相喜雨霽與意諧黄菘(一作/松)養土膏(一作/羔)老楮生
樹雞未忍便烹煑繞觀日百回跨海得遠信氷盤鳴玉
哀茵蔯㸃膾縷照坐如花開一與蜑叟醉蒼顔兩摧頺
齒根日浮動自與粱肉乖食菜豈不足(一作/好)呼兒拆雞
棲
　　　　慎按以上十七首皆海南作施氏原本不載
　　　　今從新刻本和陶巻中類編于此
　　答海上翁
山(一作/仙)翁不復見新詩疑是河南石壁曦海水豈容鯨
飲盡然犀何處覔瓊枝
　　　　慎按此詩不解何謂施氏原本不載今從續
　　　　補下巻移編
　　貧家凈掃地
貧家净掃地貧女好梳頭下士晚聞道聊以拙自修叩
門有佳客一飯相邀留春炊勿草草此客未易媮慎勿
用勞薪感我如薰猶徳人抱衡石銖黍安可廋
　晚聞道(莊子早湛于人偽/而晚聞大道也)
　　新居
朝陽入北林竹樹散疎影短籬尋丈間寄我無窮境舊
居無(一作/纔)一席逐客猶遭屏結茅得兹地翳翳村巷永
數朝風雨涼畦菊發新穎俯仰可卒嵗何必謀二頃
　遭屏(本集先生與程全父尺牘云初至僦官屋數椽/近復遭迫逐王定國甲申雜記云潭州彭氏子)
　(民隨董必察訪廣西時子瞻在儋州董至雷議過儋/彭涕泣曰人人家有子弟董感悟止遣一小使臣至)
　(儋遂有逐出/官舍之事)
　　　　慎按施氏原注東坡至儋耳軍使張中請館
　　　　於行衙又别飾官舍為安居計朝廷命湖南
　　　　提舉常平董必者察訪廣西遣使臣過海逐
　　　　出之中坐黜死雷州監司悉鐫秩云云先生
　　　　送張中詩有懸知冬夜長之句則張中離儋
　　　　必于冬月公之被逐移居當是秋末冬初事
　　　　原本編此詩于上巳之後殊失次第今改正
　　送昌化軍使張中(一本有罷官/赴闕四字)
孤生知永棄末路嗟長勤久安儋耳陋日與雕題親海
國此竒士官居我東鄰卯酒無虛日夜碁有達晨小罋
多自釀一瓢時見分仍將對牀夢伴我五更春暫聚水
上萍忽散風中雲恐無再見日笑談來生因空吟清詩
送不救歸裝貧
　昌化軍(九域志廣南西路昌化軍唐儋耳昌化郡本/朝熈寧六年廢為軍治宜倫縣東至瓊州二)
　(百六十里西至海十里/南至崖州四百八十里)
　(按此詩和陶與殷晉安别韻張中平生不詳特以先/生故罷官甚至斥死其人可知矣宜送行詩至再至)
　(三惓惓/不釋也)
　　再送張中
胸中有佳處瘴海不能腓三年無所愧十口今同歸汝
去莫相憐我生本無依相從大塊中幾合幾分違莫作
往來相而生愛見悲悠悠含山日炯炯留清輝懸知冬
夜長不恨晨光遲夢中與汝(一本作/無與)别作詩記忘遺
　(按此詩和陶王/撫軍座送客韻)
　　三送張中
留燈坐達曉要與影晤言下帷對古人何暇復窺園使
君本學武少誦十三篇頗能口擊賊戈㦸亦森然才智
誰不如功名嘆無緣獨來向我説憤懣當奚宣一見勝
百聞往鏖皋蘭山白衣挾三矢趁此征遼年
　(按此詩和答/龎參軍韻)
　　　　慎按以上三首施氏原本皆不載今考据本
　　　　題從和陶巻中分編
　　次韻子由贈吳子野先生二絶句
馬跡車輪滿四方若為閉著(一本作/暑訛)小茅堂安(一作/仙)心
欲捉左元放癡疾(一作/絶)還同顧長康
江令蒼苔圍故宅謝家語燕集華堂先生笑説江南事
只有青山繞建康
　江令蒼苔(江淹青苔賦余鑿山楹為室有/青苔焉踦屋上生斑駁下布)
　(慎按欒城集康字韻絶句凡三首時子由自雷再徙/循州贈吳子野詩也自此以後兩蘇無唱和之什矣)
　　附子由原作(原題云雨中招呉子野先/生一絶又答呉和二絶)
　　柴門不出蓬生徑暑雨無時水及堂辟穀賴君能
　　作客暫來煎蜜餉桃康(自注循/州作)
　　三間浰水小茅屋不比麻田新草堂問我秋來氣
　　如火此間何事得安康
　　慣從李叟遊都市久伴藍翁醉畫堂不似蘇門但
　　長嘯一生留恨與嵇康(自注子野昔與李士寧縱/游京師與藍喬同客曾魯)
　　(公家/甚久)
　　被酒獨行徧至子雲威徽先覺四黎之舍三首
半醒半醉問諸黎竹刺藤稍步步迷但尋牛矢覔歸路
家在牛欄西復西
總角黎家三四童口吹葱葉送迎翁莫作天涯萬里意
谿邊自有舞雩風
　吹葱葉(事未/詳)
符老風清奈老何朱顔减盡鬢絲多投梭毎困東鄰女
換扇惟逢春夢婆(公自注是日復見符/林秀才言換扇事)
　　過黎君郊居
半園荒草没佳蔬煑得占禾半是藷萬事思量都是錯
不如還叩仲尼居
　　　　慎按此詩施氏原本不載今從續補下巻移
　　　　編于此
　　游城東學舍作
聞有古學舍竊懐淵明欣攝衣造兩塾窺户無一人邦
風方杞夷廟貌猶殷因先生饌已缺弟子散莫臻忍饑
坐談道嗟我亦晚聞永言百世祀未補平生勤今此復
何國豈與陳蔡鄰永媿虞仲翔絃歌滄海濱
　百世祀(史記陳世家盛徳/之後必百世祀)
　(按此詩和陶示周續之/祖企謝景夷三郎中韻)
　　吾謫海南盡賣酒器以供衣食獨有一荷葉杯工
　　製美妙留以自娛乃和淵明連雨獨飲二首
平生我與爾(一作/我)舉意輒自(一作/相)然豈止磁石鐵雖合
猶有間此外一子由出處同偏僊晚景最可惜分飛海
南天糾纆(别本作/纒訛)不吾欺寧此憂患先顧引一杯酒誰
謂無往還寄語海北人今日為何年醉裏有獨覺夢中
無雜言
　磁鐵(抱朴子磁石引鍼大涅槃經磁/石去鐵雖逺以其故鐵則隨著)
阿堵不解醉誰歟此頺然誤入無功鄉掉臂嵇阮間飲
中八仙人與我俱得仙淵明豈知道醉語忽談天偶見
此物真遂超(一作/趨)天地先醉醒可還酒此覺無所還清
風洗徂暑連雨催豐年牀頭伯雅君此子可與言
　無所還(楞嚴經佛告阿難今/當示汝無所還地)
　　得鄭嘉㑹靖老書欲于海舶載書千餘巻見借因
　　讀淵明贈羊長史詩云愚生三季後慨然念黄虞
　　得知千載事上賴古人書次其韻以謝鄭君
我非皇甫謐門人如摯虞不持(一作/特)兩䲭酒肯借一車
書欲令海外士觀經似鴻都結髪事文史俯仰六十餘
老馬不耐放長鳴思服輿故知根塵在未免病藥俱念
君千里足歴塊猶踟蹰好學真伯業比肩可相如此書
久己熟救我今荒蕪顧慚桑榆迫久(一作/豈)厭詩書娛奏
賦病未能草𤣥老更疎猶當距楊墨稍欲懲荆舒
　鄭嘉㑹(慎按先生半月泉題名蘇軾曹輔劉季孫鮑/朝懋鄭嘉㑹蘇堅同游元祐六年三月十一)
　(日刻石在湖州徳清縣慈相寺中余家有榻本詩題/中所謂鄭㑹嘉當即嘉㑹之訛今從石刻改正本集)
　(又有與鄭嘉㑹尺牘云此中枯寂殆非人世然居之/甚安況諸史滿前甚可與語者也著書則未暇日與)
　(小兒編排齊整之以須異日歸之/左右也正謝其借書事故備録之)病藥(傳燈録道吾/和尚一缽歌)
　(藥是病病是藥到/頭兩事都抛却)伯業(三國志山陽太守袁遺與袁/術等同時起兵裴松之注云)
　(遺字伯業紹從兄張超常薦其包羅載籍綜練百氏/求之今日邈焉寡儔魏太祖稱長大而能勤學者惟)
　(吾與袁/伯業耳)
　(按程鉅夫雪樓集跋東坡帖云蘇公坐謫時有在都/城見叔黨而障面者及遷儋耳鄭嘉㑹靖老乃能以)
　(海舶載書千餘巻為借亦可嘉已公和淵明贈羊長/史詩以謝之千載而下知有靖老士烏可不自附于)
　(青雲哉此帖言所借書收掌如法前/輩借人書籍愛䕶如此皆盛徳事)
　　和陶五月旦日作和戴主簿
海南無冬夏安知嵗將窮時時小搖落榮悴俯仰中上
天信包荒佳植無由豐鉏耰代(一作/待訛)肅殺有擇非霜風
手栽蘭與菊侑我清宴終擷芳眼已明飲酒腹尚沖草
去土自隤井深牆愈隆勿笑一畆園蟻垤齊衡嵩
　包荒(易泰卦九二包荒用馮河疏云體健居中/而用乎泰能包含荒穢受納馮河者也)
　　和陶怨詩楚調示龎主簿鄧治中
當歡有餘樂在戚亦頺然淵明得此理安處故有年嗟
我與先生所賦良竒偏人間少宜適惟有歸耘田我昔
墮軒冕毫釐真市㕓困來卧重裀憂媿自不眠如今破
茅屋一夕或三遷風雨睡不知黄葉滿枕前寧當出怨
句慘慘如孤烟但恨不早悟猶推淵明賢
　　　　慎按以上六首施氏原本皆不載以本詩考
　　　　之確是南海秋冬作今從新刻和陶巻中編
　　　　次于此
　　倦夜
倦枕厭長夜小窻終未明孤村一犬吠殘月幾人行衰
鬢久己白旅懐空自清荒園有絡緯虛織竟何成
　絡緯(炙轂子雜錄莎雞古今/注一名促織一名絡緯)
　　用過韻冬至與諸生飲酒(公自注符吳皆坐客/其餘皆即事實録也)
小酒生黎法乾糟瓦盎中芳辛知有毒滴瀝取無窮凍
醴寒初泫春醅暖更饛華夷兩尊合醉笑一歡同里閈
峩山北田園震澤東歸期那敢説安訊不曾通鶴鬢驚
全白犀圍尚半紅愁顔解符老壽耳鬬吳翁得穀鵝初
飽亡猫鼠益豐黄薑收土芋巻耳斫霜叢兒瘦緣儲藥
奴肥為種松(疑當/作菘)頻頻非竊食數數尚乗風河伯方夸
若靈媧自舞馮歸途陷泥淖炬火燎茅蓬膝上王文度
家傳張長公和詩仍醉墨戲海亂羣鴻
　小酒(宋史食貨志廣南東西路自春至秋酤成/即鬻謂之小酒臘釀候夏而出謂之大酒)生黎
　法(太平寰宇記瓊儋之俗呼山嶺為黎人居其間號/曰生黎釀酒不用麯糵有木曰嚴樹取其皮葉𢷬)
　(後清水浸之以粳釀和之香甚能醉人又有石榴/亦取花葉和釀醖之數日成酒熟則以竹筒吸之)符
　老(即符林/秀才)吳翁(即吳子野時訪/先生于海外)巻耳(本集蒼耳録云/一名羊負來詩)
　(謂之巻耳疏謂之枲耳俗謂之/道人頭海南無藥惟此生舍下)
　　縱筆三首
寂寂東坡一病翁白須(一作/頭)蕭散滿霜風小兒誤喜朱
顔在一笑那知是酒紅
　(按冷齋夜話引山谷語云不易其心而造其語謂之/換骨法規撫其意而形容之謂之奪胎法白居易詩)
　(云醉貌如霜葉雖紅不是春東坡兒童誤喜/朱顔在一笑那知是酒紅此所謂奪胎法也)
父老爭看烏角巾應緣曾現宰官身溪邊古路三叉口
獨立斜陽數過人
　烏角巾(杜甫詩錦里/先生烏角巾)現宰官身(法華經妙音菩薩現/種種身處處為衆生)
　(説是經典或現居士身或現宰官身又普門品/云應以宰官身得度者即現宰官身而為説法)
　(按春渚録云東坡與山谷同見清老清語坡前身為/五祖戒和尚故嶺外詩云應緣曾現宰官身豈真戒)
　(禪師後/身耶)
北船不到米如珠醉飽蕭條半月無明日東家當祭竈
隻雞斗酒定膰吾
　　夜燒松明火
嵗暮風雨交客舍悽薄寒夜燒松明火照室紅龍鸞快
燄初煌煌碧烟稍團團幽人忽富貴蕙(一作/繐)帳芬椒蘭
珠煤綴屋角香􁥄流銅槃(公自注􁥄松瀝/也出本草注)坐看十八公俯
仰灰燼殘齊奴朝爨蠟萊公夜長嘆海康無此物燭盡
更未闌
　松明火(本集雜記一條云海南多松己卯蠟月二十/三日墨竈火發幾焚屋遂罷作墨大小五百)
　(丸餘松明一/車仍以照夜)
　
　
　
　蘇詩補註巻四十二
欽定四庫全書
　蘇詩補註巻四十三　翰林院編修查慎行撰
　古今體詩五十二首(起元符三年庚辰春在儋州五/月移亷州安置八月杪離亷州)
　(作/)
　　庚辰嵗人日作時聞黄河巳復北流老臣舊數論
　　此今斯言乃騐二首
老去仍棲隔海村夢中時見作詩孫天涯巳慣逢人日
歸路猶欣過鬼門三䇿已應思賈讓孤忠終未赦虞翻
典衣剰買河源米屈指新篘作上元
　黄河北流(宋史河渠志元祐初河流雖北而孫村低/下河北諸郡皆被災于是回河東流之議)
　(起安夀深以東流為是文彦博吕大防皆主其說蘇/轍謂吕公著不如因舊而修其未備㑹范百祿行視)
　(東西二河亦云東流髙仰北流順下決不可囘時吳/安持與李偉力主囘河請置修河司從之七年十月)
　(以大河東流賜吳安持三品服李偉再任紹聖元年/都水使王宗望上言東北兩流頻年紛争不決伏自)
　(奉詔凡九月上稟成算使全河東還故道乞付史館/紀績至元符二年六月河決内黄東流遂斷絶八月)
　(左司諫王祖道請正吳/安持李偉等之罪詔可)老臣數論(元祐三年先生任/翰林學士時上劄)
　(子云黄河自天禧以來故道漸淤毎決而西熙寧中/決于曹村又決小吳先帝知河之欲西北流故不復)
　(塞今都水使者王孝先乃欲于北京南開孫村河欲/奪河身以復故道此豈獨一方之安危天下之休戚)
　(也臣聞自孫村至海口舊管堤埽四十五所嵗支物/件五百餘萬今欲興修巳壊堤埽準備河水復行東)
　(道此莫大之患不貲之費也臣采察衆論以為此役/不可不罷若今嵗罷役不過枉費九百萬物料若更)
　(接續興修則來嵗當役數十萬人仍費三千餘萬不/若將三千萬物料分作數年因水所行之地稍立隄)
　(防數年之後必漸安流何苦興必不可成之役乎元/祐四年八月子由在翰林第四疏有曰臣兄軾前在)
　(經筵因論黄河等事為衆人所/疾迹不自安遂求引退云云)鬼門(本集到昌化軍/謝表云並鬼門)
　(而東騖浮瘴海以南遷名勝志鬼門關在鬱林州北/流縣西十里兩山相對間濶三十步往來交阯皆由)
　(此關其南尤多瘴癘諺云鬼門關十人去九/不還唐沈佺期詩昔傳㢓江路今到鬼門關)三䇿(漢/書)
　(溝洫志待詔賈讓言/治河有上中下三䇿)河源米(惠州志南齊時析龍川/縣置河源縣以縣東北)
　(有三河之源故名施氏原注海南無秔/秫河源縣屬惠州當是秔秫所産也)
不用長愁挂月村㯽榔生子竹生孫(公自注海南勒竹/毎節生枝如竹竿)
(大蓋竹/孫也)新巢語燕還窺研舊雨來人不到門春水蘆根
看鶴立夕陽楓葉見鴉翻此生念念隨泡影莫認家山
作本元
　新巢(瀛奎律髓海南人日/燕巳來巢亦異事)窺研(鄭谷燕詩閒几研中/窺水淺落花徑裏得)
　(泥/香)泡影(秦譯金剛經一切有為法如夢幻泡影浄名/疏云上水為因下水為緣得有泡起斯須即)
　(無有物遮光則有影見/物異影異物動影動)認本元(楞嚴經徒獲此心未/敢認為本元心也)
　　庚辰嵗正月十二日天門冬酒熟予自漉之且漉
　　且嘗遂以大醉二首
自撥牀頭一罋雲幽人先巳醉濃芬天門冬熟新年喜
麴米春香並舍聞(公自注杜子美詩云聞道/雲安麴米春蓋酒名也)菜圃漸疎
花(一作/雲)漠漠竹扉斜掩雨紛紛擁裘睡覺知何處吹面
東風散纈紋
　天門冬酒(爾雅虋冬一名滿門冬抱朴子門冬一名/顛棘可作散絞其汁作酒以服散尤佳楚)
　(人呼為天門冬本草天門冬根白或黄紫色大如/手指可取汁作酒山居要錄有造天門冬酒法)
　(慎按枕中記服食法云采天門冬根食之去三蟲伏/屍後一段云釀酒初熟㣲酸久停則香美諸酒不及)
　(也新刻本引注舛訛施氏/原本所無也今補注駁正)
載酒無人過子雲年來家醖有竒芬醉鄉杳杳誰同夢
睡息齁齁得自聞口葉向詩(一本作/時訛)猶小小眼花因酒
(一本/作醉)尚紛紛㸃燈更試淮南語汎溢東風有縠紋
　汎溢東風(周禮酒正辨五齊之名一曰泛齊鄭康成/注云泛者成而滓浮泛泛然如今宜城醪)
　(埤雅引造化權輿云東風東方之風氣也/故凍非東風不能解泛非東風不能溢)
　　追和戊寅嵗上元
賔(一作/春)鴻社燕巧相違白鶴峯頭白板扉石建方欣洗
牏厠姜龐不解嘆蛜(一作/蠨)蝛一龕京口嗟春夢萬炬錢
塘憶夜歸合浦賣珠無復有當年笑我泣牛衣
　戊寅上元(詩見四十/二巻中)賔鴻(䂬溪詩話坡翁詩賔鴻社/燕巧相違月令鴻雁來賔)
　(事嘗疑人未曽用及觀劉夢得詩暮霞千萬狀賔鴻/次第飛顧況云安得凌風翰肅肅賔天京老杜云别)
　(浦雁賔秋知古/人必有所本也)牏厠(詩話總龜云古人用事有趁筆/快意而誤者子瞻詩石建方欣)
　(洗牏厠据漢書本作厠牏蓋/中衣也二字義不應顛倒用)牛衣(漢書王章傳注牛/衣龍具也演繁露)
　(龍具之制不知何若案食貨志董仲舒曰貧民常衣/牛馬之衣則牛衣者編草使暖以被牛體蓋蓑衣之)
　(類/)
　(按本集先生自題此詩後云戊寅上元在儋耳過子/夜出余獨守舍作違字韻詩今庚辰上元巳再期矣)
　(家在惠州白鶴峯下過子不眷婦子從余此來其婦/亦篤孝悵然感之故和前篇有石建姜龎之句又復)
　(悼懐同安君末章故復有牛/衣之句悲君亡而喜子存也)
　　和陶雜詩十一首
斜日照孤隙始知空有塵㣲風動衆竅誰信我忘身一
笑問兒子與汝定何親從我來海南(一本作/南海)幽絶無四
隣耿耿如缺月獨與長庚晨此道固應爾不當怨尤人
　缺月長庚(韓愈詩東方未明大星/没惟有太白配殘月)
故山不可到飛夢隔五嶺真游有黄庭閉目寓兩京室
空無可照火滅膏自冷披衣起視夜海濶河漢永西牕
半明月散亂梧楸影良辰不可繫逝水無留(一本作/由訛)騁
我苗期後枯持此一念静
　後枯(稽康養生論為稼于湯/之世必一漑者後枯)
真人有妙觀俗子多妄量區區勸粒食此豈知子房我
非徒跣相終老懐未央兔死縛淮隂狗功指平陽哀哉
亦可羞世俗皆羊腸
相如偶一官嗤鄙蜀父老不記犢鼻時滌器混傭保著
書曾幾何(一作/許)渇肺灰土燥琴臺有遺魄笑我歸不早
作書遺故人皎皎我懐抱餘生幸無愧可與君平道
　犢鼻滌器(漢書司馬相如傳相如之臨卭盡賣車騎/買酒舍乃令文君當壚相如身自著犢鼻)
　(禈與傭保雜作/滌器于市中)渇肺(相如傳相如口吃而/善著書常有消渇病)琴臺(王褒/益州)
　(記相如宅在笮橋北李膺云市橋西二百步得相如/舊宅南有琴臺故墟方輿勝覽琴臺後為金花寺城)
　(内者非其舊也即/今之金泉舖是矣)
孟德黠老狐姦言嗾鴻豫哀哉喪亂世梟鸞各騰翥逝
者知幾人文舉獨不去天方斵漢室豈計一郗慮昆蟲
正相齧迺比藺相如(去/聲)我知公所坐大名難久住細德
方險㣲豈有容公處既往不可悔庶為來者懼
　梟鸞(史記賈生傳嗚呼哀哉逢時/不祥鸞鳯伏竄兮鴟梟翺翔)細德險㣲(賈生傳/弔屈原)
　(賦見細德之險㣲兮摇増翮逝而/去之施氏原注引句錯訛今補注)
博大古真人老耼關尹喜獨立萬物表長生乃餘事稚
川差可近倘有接物意我頃登羅浮物色恐相值徘徊
朱明洞沙水自清駛滿把菖蒲根歎息復棄置
藍喬(一本作/橋訛)近得道常苦世褊迫西游王屋山不踐長
安陌爾來寧復見鳥道度太白昔與吳逺遊同藏一瓢
窄潮陽隔雲海嵗晩倘見客伐薪供養火看作棲鳯宅
　藍喬(吳子野曽與藍喬同客/曾魯公家見子由詩注)養火(孫思邈七返丹砂/法用六一泥固劑)
　(訖以文火漸養數至六七日即武火一日成如此/七轉堪服其火每轉須减損之不减恐藥不住也)
南榮晚聞道未肯化庚桑陶頑鑄强獷枉費塵與糠越
子古成之韓生教休糧參同得靈鑰九鎖(一作/鐰)啟伯陽
鵝城見諸孫貧苦我為傷空餘焦先室不傳元化方遺
像似李白一奠臨江觴
　南榮(莊子庚桑子謂南榮趎曰今吾才/小不足以化子胡不南見老子)靈鑰(道書真/一子有)
　(還丹内象金/鑰匙一巻)伯陽(神仙傳魏伯陽吳人也性好道術/後與弟子三人作丹丹成知弟子)
　(心懐未盡乃試之曰丹雖成宜先與犬試之乃與犬/食即死弟子曰先生當服之否伯陽曰吾委家入山)
　(不得道亦恥復還乃服丹入口即死弟子相謂曰作/丹以求長生服之即死奈何獨一弟子曰吾師非常)
　(人也服此即死得無意乎因取丹服之亦死二弟子/乃出山欲為伯陽求棺木二子去後伯陽即起將所)
　(服丹納死弟子及犬口中皆起遂皆仙去伯陽作參/同契五行相類凡三十巻假爻象以論作丹之意)
餘齡難把玩妙解寄筆端常恐抱永歎不及丘明遷親
友復勸我放心餞華顛虛名非我有至味知誰餐思我
無所思安能觀諸緣巳矣復何嘆舊說易兩篇
　把玩(栁子厚丈前過三十年與瞬息無異/後所得者其不足把玩亦巳審矣)
申韓本自聖陋古不復稽巨君縱獨慾借經作巖崖遂
令青衿子珠璧人人懐鑿齒井蛙耳信謂天可彌大道
久分裂破碎日愈離我如終不言誰悟角與羈吾琴豈
得巳昭氏有成虧
　角羈(禮記内則三月之末擇日剪髪為鬌男角女羈/注夾囱曰角午達曰羈疏云夾囱兩旁當角之)
　(處留髪不翦一縱一横曰午今女剪髪留其頂上從/横各一相交通達故曰午達不如兩角相對但從横)
　(各一在頂上故/曰羈羈者隻也)
我昔登胊山出日觀滄涼欲濟東海縣恨無石橋梁今
兹黎母國何異于公鄉蠔浦既黏山暑退亦飛霜所欣
非自誷不怨道里長
　朐山(太平寰宇記大海在海州城東十五里南接朐/山縣界北接懐仁縣界志云朐山在城南四里)
　(始皇東巡立石東海上/朐界中以為秦東門)于公鄉(海州志孝婦冢在郯/城孝婦竇氏于公郯)
　(人為郡決曹以争孝婦獄辭疾去故居在東/海城北十里名于公浦按于公鄉即此地也)自誷(栁/宗)
　(元詩髙歌反故/室自誷非所欣)
　(慎按吳中新刻本淵明雜詩凡十二首其末章/用理字韻止六句疑非全作先生亦缺和詩)
　　和陶始作鎮軍㕘軍經曲阿
虞人非其招欲往畏簡書穆生責醴酒先見我不如江
左古弱國强臣擅天衢淵明墮詩酒遂與功名疎我生
值良時朱金義當紆天命適如此幸收廢棄餘獨有愧
此翁大名難久居不思犧牛龜兼取熊掌魚北郊有大
賚南冠解囚拘眷言羅浮下白鶴返故廬
　大名難久居(史記越世家范蠡曰/大名之下難以久居)北郊(宋史禮志北/郊方丘配帝)
　(神州岳鎮海瀆七十一位壇在宫城之北以夏至祭/皇地祗别為壇于北郊以孟冬祭元祐七年冬哲宗)
　(親祠遂合祭天地建中靖國元/年曾布主北郊之說遂罷合祭)
　(慎按宋史徽宗本紀元符三年庚辰正月即位二月/始聽政四月范純仁等復宫觀蘇軾等徙内郡是年)
　(未嘗舉郊祀之典明年辛巳改元建中靖國十一月/乃合祀天地于圜丘時先生巳没矣今詩云北郊有)
　(大賚蓋謂新君即位/例當有郊祀恩赦耳)
　　桃花源(并引/)
　世傳桃源事多過其實考淵明所記止言先世避秦
　亂來此則漁人所見似是其子孫非秦人不死者也
　又云殺鷄作食豈有仙而殺者乎舊說南陽有菊水
　水甘而芳居民三十餘家飲其水皆夀或至百二三
　十嵗蜀青城山老人村有見五世孫者道極險逺生
　不識鹽醯而溪中多枸杞根如龍蛇飲其水故夀近
　嵗道稍通漸能致五味而夀益衰桃源蓋此比也歟
　使武陵太守得而至焉則巳化為争奪之塲久矣嘗
　意天壤間若此者甚衆不獨桃源予在潁州夢至一
　官府人物與俗間不異而山川清逺有足樂者顧視
　堂上榜曰仇池覺而念之仇池武都氐故地楊難當
　所保余何為居之明日以問客客有趙令畤德麟者
　曰公何問此此乃福地小有洞天之附庸也杜子美
　蓋云萬古仇池穴潛通小有天他日工部侍郎王欽
　臣仲至謂余曰吾嘗奉使過仇池有九十九泉萬山
　環之可以避世如桃源也
凡聖無異居清濁共此世心閒偶自見念起忽巳逝欲
知真一處要使六用廢桃源信不逺杖藜可小憩躬耕
(一本/作耘)任地力絶學抱天藝臂鷄有時鳴尻駕無可稅苓
龜亦晨吸杞狗或夜吠耘樵得甘芳齕齧謝炮製子驥
雖形隔淵明巳心詣髙山不難越淺水何足厲不如我
仇池髙舉復幾嵗從來一生死近又等(一作/算訛)癡慧蒲澗
安期境羅浮稚川界夢往從之遊神交發吾蔽桃花滿
庭下流水在户外却笑逃秦人有畏非真契
　　和歸去來兮詞(并引/)
　子瞻謫居昌化追和淵明歸去來詞蓋以無何有之
　鄉為家雖在海外未嘗不歸云爾
歸去來兮吾方南遷安得歸卧江海之澒洞弔鼓角之
悽悲迹泥蟠而愈深時電往而莫追懐西南之歸路夢
良是而覺非悟此生之何常猶寒暑之異衣豈襲裘而
念葛蓋得桷而喪㣲我歸甚易非馳非奔俯仰還家下
車闔門藩垣雖缺堂室故存挹吾天醴注之窪尊飲月
露以洗心飡朝霞而眩顔混客主而為一俾婦姑之相
安知盜竊之何有乃掊門而折關廓圜鏡以外照納萬
象而中觀治廢井以晨汲滃百泉之夜還守静極以自
作時爵躍而鯢桓歸去來兮請終老于斯游我先人之
敝廬復舍此而焉求均海南與漢北挈往來而無憂畸
人告予以一言非八卦與九疇方饑須糧巳濟無舟忽
人牛之皆喪但喬木與髙丘驚六用之無成自一根之
返流望故家而求息曷中道之三休巳矣乎吾生有命
歸有時我初無行亦無留駕言隨子聽所之豈以師南
華而廢從安期謂湯稼之終枯遂不溉而不耔師淵明
之雅放和百篇之新詩賦歸來之清引我其後身蓋無
疑
　　余喜淵明歸去來辭因集字為十詩(一本題云集/歸去來詩十)
　　(首/)
命駕欲何向欣欣春木榮世人無往復鄉老有逢迎雲
外流泉逺風前飛鳥輕相攜就衡宇酌酒話交情
涉世恨形役告休成老夫良欣就歸路不復向迷途去
去徑猶(一作/有)菊行行田欲蕪情親有還往清酒引尊壺
與世不相入膝琴聊自(一作/盡)歡風光歸笑傲雲物寄游
觀言話審無倦心懐良獨安東皋清有趣植杖日盤桓
世事非吾事駕言歸路尋向時迷有命今日悟無心庭
内菊歸酒牕前風入琴寓形知巳老猶未倦登臨
雲岫不知逺巾車行復前僕夫尋老木童子引清泉矯
首獨傲世委心還樂天農夫告春事扶老向良田
富貴良非願鄉關歸去休攜琴巳尋壑載酒復經丘翳
翳景將入涓涓泉欲流農夫人不樂我獨與之游
觴酒命童僕言歸無復留輕車尋絶壑孤棹入清流乘
化欲(一作/亦)安命息交還絶游琴書樂三徑老矣亦何求
歸去復歸去帝鄉安可期鳥還知巳倦雲出欲何之入
室還攜幼臨流亦賦詩春風吹獨立不是傲親知
役役倦人事來歸車載奔征夫問前路稚子候衡門入
息亦詩䇿出游常酒尊交親書巳絶雲壑自相存
寄傲疑今是求榮感(一作/定)昨非聊欣尊有酒不恨室無
衣丘壑世情逺田園生事㣲柯庭還獨盻(别作/睡訛)時有鳥
歸飛
　　　　慎按施氏原本和陶詩二巻凡一百零五首
　　　　歸去來辭亦在數内此十章向不載和陶巻
　　　　中今從新刻本采錄又増入補遺二章自飲
　　　　酒二十首起至此止分編各巻共一百三十
　　　　三首而歸去來辭不與焉西清詩話云淵明
　　　　又有問來使詩云爾從中山來早晚發天目
　　　　我屋南山下今生幾叢菊薔薇葉巳抽秋蘭
　　　　氣當馥歸去來山中山中酒應熟此詩陶集
　　　　中不載蓋疑天目非陶居然太白詩云陶令
　　　　歸去來田家酒應熟乃用此耳洪邁對雨編
　　　　亦云先生想未見原詩故缺和章耳
　　附黄魯直跋子瞻和陶詩一首
　　子瞻謫嶺南時宰欲殺之飽喫惠州飯細和淵明
　　詩彭澤千載人東坡百世士出處雖不同風味乃
　　相似
　　(按東坡和陶詩起于揚州終于儋州在惠州作者/不過十分之三四而山谷云飽喫惠州飯細和淵)
　　(明詩蓋未/加詳考耳)
　　題過所畫枯木竹石三首
老可能為竹寫真小坡今與石傳神山僧自覺菩提長
心境都將赴卧輪
　　附黄魯直次韻一首
　　眼入毫端寫竹真枝掀葉舉是精神因知幻化出
　　無象問取人間老斵輪
　　(按山谷集次韻止此/一首後二首缺和)
散木支離得自全交柯蚴蟉欲相傳不須更說能鳴雁
要以空中得盡年
　(按聲畫集云一本/此首係第一篇)
倦看澀勒暗蠻村亂棘孤藤束瘴根惟有長身六君子
猗猗(一作/依依)猶得似淇園
　　真一酒歌(并引/)
　布算以步五星不如仰觀之捷吹律以求中聲不如
　耳齊之審鉛汞以為藥䇿易以候火不如天造之真
　也是故神宅空樂出虚蹋踘者以氣升孰能推是類
　以求天造之藥乎于此有物其名曰真一逺遊先生
　方治此道不飲不食而飲此酒食此藥居此堂予亦
　竊其一二故作真一之歌
空中細莖挿天芒不生沮澤生陵岡涉閱四氣更六陽
森然不受螟與蝗飛龍御月作秋涼蒼波改色屯雲黄
天旋雷動玉塵香起搜十裂照坐光跏趺牛噍安且詳
動摇天關出瓊漿壬公飛空丁女藏三伏遇井了不嘗
釀為真一和而莊三杯儼如侍君王湛然寂照非楚狂
終身不入無功鄉
　鉛汞(金丹訣還丹交媾不出于水火金木上丹基在/一但辨得真鉛真汞二物真隂真陽大道也又)
　(云修至藥須用真鉛汞修丹不悟真一之理互說/金石為藥又不得節符火候還丹因何而立乎)䇿
　易候火(金丹訣夫託易象藥不須觔立三百六十四/銖象月兩弦上下對望二八十六故立一十)
　(六兩剰少即不合爻象節符用事也又云起伏法象/陽符隂符藥物並不得逾觔故合大衍一周周而復)
　(始乾坤大理運軸大數又合乾䇿二百一十六坤䇿/百四十四總喻合天符行度之數即火符自然五日)
　(一候足當用五爻十符十日兩候足當用十爻二十/符十五日三候足當用十五爻三十符終亥起子進)
　(退加爻藏伏時節乃合天道㕘同/自然須依更漏用火即合符不差)真一(雲笈七籖三/元真一經云)
　(變氣布結神得以靈衆真歸一/而元功成焉此元氣之根始也)逺遊(即吳子野本集/有吳子野絶粒)
　(不睡詩/見前)飛龍御月(大還丹秘契圖云三月夬卦五陽/爻斗建辰支應戍時象九五飛龍)
　(在天得/其志也)天關(黄庭經三關之中精氣/㣲口為天關精神機)楚狂(列仙傳陸/通者楚狂)
　(接輿也好養/性游諸名山)
　(慎按此詩大意取道家三一還丹之訣借題以寓言/空中細莖挿天芒以下六句言麥得四時之氣以成)
　(故性温和也天旋雷動玉塵香二句屑麥造麯法也/跏趺牛噍安且詳至未雜記蒸米釀酒及釀成後品)
　(格香味飲之可解渇而不可醉也通篇大指/如此但前後錯落如羚羊挂角無迹可求耳)
　　　　慎按本集雜記云予在白鶴新居鄧道士忽
　　　　叩門時巳三鼓月色如霜有攜斗酒丰神英
　　　　發如吕洞賔者曰子嘗真一酒乎就坐各飲
　　　　數杯擊節髙歌袖出一書授余乃真一法及
　　　　修養九事末云九霞仙人李靖書既別恍然
　　　　又云嶺南不禁酒近得一釀法乃是神授只
　　　　用白麵糯米清水三物謂之真一法酒釀成
　　　　玉色有自然香味紹聖三年五月望日敬造
　　　　真一法酒成請羅浮道士鄧守安拜奠北斗
　　　　真君云云据此則此詩當是惠州作而蘇氏
　　　　原本編入海外巻中或釀酒在惠州作歌則
　　　　在儋州未可知也今仍其舊
　　汲江煎茶
活水還須活火烹自臨釣石取深清大瓢貯月歸春罋
小杓分江入夜瓶雪乳(一作/茶雨)巳翻煎處脚松風忽作瀉
時聲枯腸未易禁三椀坐(一作/卧)聽荒城長短更
　活火(蛩溪詩話唐趙璘述因話錄載其家兵部君約/性嗜茶能自煎嘗謂人曰茶須緩火炙活火煎)
　(東坡詩蓋用此施氏原注亦引此條未云活火謂炭/之焰也諸刻本皆不云公自注新刻不知何所据今)
　(刪/去)
　(按楊誠齋極賞此詩謂一篇之中/句句皆竒一句之中字字皆竒)
　　贈李兕彦威秀才(外集題中/無彦字)
魏王大瓢實五石種成濩落將安適可憐公子持十牛
海上三年竟何得先生少負不羈才從軍數到單于臺
天山直欲三箭取白衣將軍何人哉夜逢怪石曾飲羽
戯中㦸枝何足數誓將馬革裹尸還肯學班超苦兒女
封侯衛霍知幾許老矣先生困羈旅酒酣聊復說平生
結襪猶堪一再鼓棄書捐劍學萬人紈袴儒冠皆誤身
窮途政似不龜手與世羞為西子顰如今唯有談天口
雲夢胸中吞八九世間萬事寄黄粱且與先生說烏有
　　戯贈孫公素
披扇當年笑温嶠握刀晚嵗戰劉郎不須戚戚如馮衍
便與時時說李陽
　　　　慎按以上二首施氏原本不載外集編南海
　　　　巻中今從之
　　儋耳
霹靂收威暮雨開獨慿䦨檻倚崔嵬垂天雌霓雲端下
快意雄風海上來野老巳歌豐嵗語除書欲放逐臣回
殘年飽飯東坡老一壑能專萬事灰
　一壑能專(按漢書叙傳漁釣于一壑則萬物莫奸其/志王介甫用其意作詩曰我亦暮年專一)
　(壑陳後山詩亦有他/日入東專一壑之句)
　　　　慎按此詩施氏原本不載今從新刻續補下
　　　　巻移編於此
　　余來儋耳得吠狗曰烏觜甚猛而馴隨予遷合浦
　　過澄邁泅而濟路人皆驚戱為作此詩
烏喙本海獒幸我為之主食餘巳瓠肥終不憂鼎爼晝
馴識賔客夜悍為門户知我當北還掉尾喜欲舞跳踉
趁童僕吐舌喘汗雨長橋不肯躡徑渡清深浦拍浮似
鵝鴨登岸劇虓虎盜肉亦小疵鞭箠當貰汝再拜謝厚
恩天不遣言語何當寄家書黄耳定乃祖
　天不遣言(元稹望雲騅歌色沮聲悲/仰天訴天不遣言君未識)黄耳(晉書陸機/傳有駿犬)
　(名黄耳既羈寓京師久無家問乃以竹筒盛書繫/其頸犬尋路南走遂至其家得報還洛因以為常)
　　澄邁驛通潮閣二首
倦客愁聞歸路遥眼明(一作/前)飛閣俯長橋貪看白鷺横
秋浦不覺青林没晩潮
　澄邁(太平寰宇記澄邁縣在舊崖州西九十里隋/置縣以邁山為名按志縣西又有澄江故名)通
　潮閣(名勝志通潮閣乃澄邁驛閣也舊志/通潮閣一名通明閣在澄邁縣西)
餘生欲老海南村帝遣巫陽招我魂杳杳天低鶻没處
青山一髪是中原
　　泂酌亭(并引/)
　瓊山郡東衆泉觱發然皆冽而不食丁丑嵗六月南
　遷過瓊始得雙泉之甘于城之東北隅以告其人自
　是汲者常滿泉相去咫尺而異味庚辰嵗六月十七
　日遷于合浦復過之太守承議郎陸公求泉上之亭
　名與詩名之曰泂酌其詩曰
泂酌(一本有/彼字)兩泉挹彼注兹一瓶之中有澠有淄以瀹
以烹衆喊莫齊自江徂海浩然無私豈弟君子江海是
儀既味我泉亦嚌我詩
　瓊山郡(九域志廣南西路瓊州瓊山郡軍事去東京/八千五百里西南至昌化軍四百三十里東)
　(北至雷州五百九十/里西北至海十三里)
　　六(一本作/九訛)月二十日夜渡海
參横斗轉欲三更苦雨終風也解晴雲散月明誰㸃綴
天容海色本澄清空餘魯叟乘桴意粗識(一本作/無復)軒轅
奏樂聲九死南荒吾不恨兹游竒絶冠平生
　渡海(王氏交廣春秋朱崖儋耳大海中極南之外對/合浦徐聞縣清朗無風之日遥望朱崖州如囷)
　(廩大從徐聞對渡北風舉帆一日一夜而至周圍二/千餘里徑渡八百里太平寰宇記朱崖去雷州徐聞)
　(縣隔一/小海)
　　　　慎按方回瀛奎律髓謂此詩紹聖四年責儋
　　　　州時作六月二十渡海七月十三日至儋云
　　　　云以余考之訛也本集和淵明移居詩序云
　　　　丁丑余謫海南子由亦謫雷州五月十一日
　　　　相遇于藤同行至雷六月十一日與子由相
　　　　別渡海則南遷時渡海乃六月十一日非二
　　　　十日也又按本集到昌化軍謝表至儋州在
　　　　七月二日亦非十三日也今從施氏原本定
　　　　為北歸時作
　　自雷適亷宿于興亷村浄行院
荒涼海南北佛舍如鷄棲忽行(一作/此)榕林中跨空飛栱
枅當門冽碧井洗我兩足泥髙堂磨新甎洞户分角圭
倒牀便甘寢鼻息如虹霓童僕不肯去我為半日稽晨
登一葉舟醉兀十里溪醒來知何處歸路老更迷
　自雷適亷(按宋史元符三年正月徽宗即位四月蘇/軾等徙内郡傅􁁊紀年錄庚辰五月被命)
　(移亷州安置本集亷州謝表有許承恩而内徙之句/六月晦日碇大海中有小記一條又有七月四日渡)
　(合浦記云余自海康適合浦連日大雨水無津涯自/興亷浄行院下乘小舟至官寨聞自此而西皆漲水)
　(或勸乘蜑船並海即白石云云施氏原注亦云六月/離儋耳七月四日至亷州與此正合元和郡縣志今)
　(亷州即漢合浦郡理唐書貞觀八年改合浦郡為亷/州取大亷洞為名宋朝會要開寶五年移亷州治于)
　(長沙塲太平興國八年廢州置太平軍于海門鎮咸/平元年復為亷州舊志東漢費貽為合浦守政治清)
　(簡民懐其德合浦江山/皆名亷者以貽之故也)興亷村(廣州志合浦縣有興/亷坊浄行院今廢)
　甘寢(韓愈詩倒身/甘寢百疾愈)
　　雨夜宿浄行院
芒鞵不踏利名塲一葉輕(一作/虛)舟寄淼茫林下對牀聽
夜雨静無燈火照凄涼(一本作/僧房)
　　　　慎按此詩施氏原本不載今從新刻續補下
　　　　巻因題附編
　　亷州龍眼質味殊絶可敵荔支
龍眼與荔支異出同父祖端如甘與橘未易相可否異
哉西海濵琪樹羅𤣥圃纍纍似桃李一一流膏乳坐疑
星隕空又恐珠還浦圖經未嘗說玉食逺莫數獨使(一/作)
(有/)皴皮生弄色映琱爼蠻荒非汝辱幸免妃子汚
　龍眼(南方草木狀龍眼樹如荔支但枝葉稍小殻青/黄色肉白而帶漿一朶五六十顆作穗葡萄荔)
　(支過即龍眼熟故謂之荔支奴魏文帝詔/南方果之珍異者有龍眼荔支令嵗貢焉)甘橘(韓彦/直橘)
　(錄序云橘生温郡甘乃其別種甘自/別為八種橘又自別為一十四種)可否(按否字廣/韻載四紙)
　(者符鄙切載有韻者方久切未有入七/麌者攷之他人詩亦然不知先生何据)
　　合浦愈上人以詩名嶺外將訪道南岳留詩壁上
　　云閒伴孤雲自在飛東坡居士過其精舍戱和其
　　韻
孤雲出岫豈求伴錫杖凌空自要飛為問庭松尚西指
不知老奘幾時歸
　合浦(輿地廣記廣南西路亷州領縣二其一為合浦/太平寰宇記漢舊縣太平興國中省入石康縣)
　(咸平元/年復置)愈上人(未/詳)老奘(舊唐書𤣥奘姓陳氏偃師人/大業末出家博涉經論嘗謂)
　(翻譯者多訛謬故就西域廣求異本以㕘驗之貞觀/初往游西域經百餘國撰西域記十二巻十九年歸)
　(京師續髙僧傳𤣥奘本名褘陳仲弓之後貞觀中歸/自西域奉詔翻譯經論七十三部一千三百三十巻)
　(慎按施氏原注此詩墨跡公自題其後云元符三年/八月十日新刻刪去不知老奘幾時歸墨蹟作幾年)
　(今補/錄)
　　梅聖俞之客歐陽晦夫使工畫茅菴巳居其中一
　　琴横牀而巳曹子方作詩四韻僕和之云
寂莫王子猷囘船剡溪路迢遥戴安道雪夕誰與度倒
披王恭氅半掩袁安户應調折絃琴自和撚須句
　歐陽晦夫(困學紀聞晦夫名闢桂州人梅聖俞有詩/送之云我家無梧桐安可久棲鳯東坡南)
　(遷至合浦晦夫時為石康令出其詩稿數十幅事見/桂林志注坡詩者以為文忠之族非也○慎按百斛)
　(明珠載東坡題跋有書梅聖俞贈歐陽閥詩後一段/所載晦夫之名訛作閥考宛陵集與困學紀聞同應)
　(作闢又按百斛明珠記先生題聖俞詩後云客心如/萌芽忽與春風動又隨落花飛去作江南夢我家無)
　(梧桐安可久棲鳯右宛陵先生梅聖俞送晦夫詩先/君與聖俞游時余與子由年甚少世未有知者聖俞)
　(亟稱之家有老人泉聖俞作詩云嵗月不知老家有/雛鳯凰百鳥戢其翼不敢呈文章聖俞没今四十年)
　(矣過合浦見其門人歐陽晦夫出所為送行詩晦夫/年六十六余尚少一嵗鬚鬢皆皓然固窮亦畧相似)
　(于是執手大笑曰聖俞所謂鳯/者例如是哉元符三年月日)折絃(賈島詩坐聞西/牀琴凍折兩三)
　(絃/)撚須句(談苑唐盧延讓詩吟安/一箇字撚斷數莖須)
　　歐陽晦夫惠琴枕
中郎不眠仰看屋得此古椽圍尺竹輪囷濩落非笛用
剖作袖琴徽軫足流傳幾處到淵明卧枕綸巾酒新漉
孤鸞別鵠(一作/鶴)誰復聞鼻息齁齁自成曲
　仰看屋(漢書蓋寛饒傳在許伯座仰視屋而嘆南史/梁衡山侯恭傳仰眠牀上看梁屋而著書千)
　(秋萬嵗誰/傳此者)圍尺竹(劉禹錫詩青松鬰/成塢修竹盈尺圍)孤鸞別鵠(陶淵/明詩)
　(知我故來意取琴為我彈/上絃驚別鵠下絃離孤鸞)
　　琴枕
清眸作金徽素齒為玉軫響泉竟何用金帶常苦窘斕
斑漬珠泪宛轉堆雲鬒君若安七絃應彈卓氏引
　　　　慎按此詩施氏原本不載今從新刻續補上
　　　　巻因題附錄
　　留別亷守
編萑(別本作/雚非)以苴豬墐塗以塗之小餅如嚼月中有酥
與飴懸知合浦人長誦東坡詩好在真一酒為我醉宗
資
　亷守(傅􁁊紀年錄載亷守張左藏而/逸其名當是從武職改知州者)
　　缾笙(并引/)
　庚辰八月二十八日劉幾仲餞飲東坡中觴聞笙簫
　聲杳杳若在雲霄間抑揚往返粗中音節徐而察之
　則出于雙缾水火相得自然吟嘯蓋食頃乃巳坐客
　驚嘆得未曾有請作缾笙詩記之
孤松吟風細泠泠獨繭長繅女媧笙陋哉石鼎逢彌明
蚯蚓竅作蒼蠅聲缾中宫商自相賡昭文無虧亦無成
東坡醉熟呼不醒但云作勞吾耳鳴
　劉幾仲(爵里/未詳)女媧笙(禮記明堂位女媧之笙簧疏女/媧氏風姓承庖犠制度始作笙)
　(中/簧)石鼎(韓愈石鼎聨句序道士軒轅彌明與劉師服/侯喜相遇指石鼎賦詩彌明云時于蚯蚓竅)
　(㣲作蒼/蠅鳴)無虧成(莊子齊物論有成與虧故昭氏之鼔/琴無成與虧故昭氏之不鼓琴也)
　(慎按傅􁁊紀年錄先生于庚辰七月到亷八月被命/授舒州團練副使移永州安置其別亷月日自明計)
　(其居亷州不/及兩月也)
　　歐陽晦夫遺接䍦琴枕戯作此詩謝之
攜兒過嶺今七年晚(一作/逺)途更著黎衣冠白頭穿林要
藤㡌赤脚渡水須(一作/愁)花縵不愁故人驚絶倒但使俚
俗相恬安見君合浦如夢寐挽鬚握手俱汍瀾妻縫接
䍦霧縠細兒送琴枕冰徽寒無弦且寄陶令意倒載猶
作山公看我懐汝隂六一老眉宇秀發如春巒羽衣鶴
氅古仙伯岌岌兩柱扶霜紈至今畫像作此服凛如退
之加渥丹爾來前輩皆鬼錄我亦帶脫巾欹寛作詩頗
似六一語往往亦帶梅翁(一作/公)酸
　黎衣冠(太平寰宇記海南風俗男子則髽首挿梳帶/人齒為瓔飾績木皮為衣女人以五色布為)
　(㡌以斑布為/裙號曰都籠)仙伯(杜甫詩諸公乃仙/伯杖藜長松隂)
　
　
　
　
　
　
　
　
　
　
　蘇詩補註巻四十三
欽定四庫全書
　蘇詩補註巻四十四　翰林院編修查慎行撰
　古今體詩四十三首(庚辰九月離亷州歴藤梧廣韶/是冬在韶州度嵗明年辛巳正)
　(月度/嶺作)
　　　　慎按年譜謂先生于庚辰嵗除度嶺然考之
　　　　全集有九成臺銘及南華長老題名乃建中
　　　　靖國元年正月一日所作則在韶州度嵗可
　　　　知
　　次韻王鬱林
晩途流落不堪言海上春泥手自翻漢使節空餘皓首
故侯𤓰在有頽垣平生多難非天意此去殘年盡主恩
誤辱使臣相抆拭寧聞老鶴更乘軒
　王鬱林(名失考輿地廣記鬱林州古蠻夷之地秦立/桂林郡宋開寶七年廢黨牢二州入鬱林九)
　(域志廣南西路鬱林郡軍事治/南流縣西南至亷州二百里)抆拭(漢書朱博傳為/左馮翊長陵大)
　(姓尚方禁少時嘗盜人妻被斫創著其頰府功曹受/其賂白除禁調守尉博聞知以他事召見視其面果)
　(有瘢博辟左右問禁是何等創也禁自知得情叩頭/伏狀博笑曰大丈夫固時有是馮翊欲洒卿恥抆拭)
　(用禁能自效不禁且喜且懼對曰必死/博因親信之以為耳目注云抆拭摩也)
　　藤州江上(一作/下)夜起對月贈邵道士
江月照我心江水洗我肝端如徑寸珠墮此白玉盤我
心本如此月滿江不湍起舞者誰歟莫作三人看嶠南
瘴癘(一作/毒)地有此江月寒乃知天壤間何人不清安牀
頭有白酒盎若白露漙獨醉還獨醒夜氣清漫漫仍呼
邵道士取琴月下彈相將乘一葉夜下蒼梧灘
　邵道士(名彦肅見本/集詩題下)徑寸珠(雲笈七籖真人之心如/珠在淵衆人之心若瓢)
　(在/水)白玉盤(李白詩小時不識/月呼作白玉盤)蒼梧灘(漢書地理志蒼/梧越地元封五)
　(年置十三州刺史交州部七郡蒼梧乃其一名勝志/藤江在藤縣源出交阯至邕州左右江至此與繡江)
　(合又東流至番禺入海蘇子瞻繫舟藤城下/即此處也有鴨兒灘在縣南金環灘在峽内)
　　徐元用使君與其子端常邀僕與小兒過同游東
　　(別本作/金訛)山浮金堂戱作此詩
昔與徐使君共賞錢塘春愛此小天竺時來中聖人松
如遷客老酒似使君醇繫舟藤城下弄月鐔江濵江月
夜夜好山雲朝朝新使君有令子真是石麒麟我子乃
散材有如木輪囷二老白接䍦兩郎烏角巾醉卧松下
石扶歸江上津浮橋半没水掲此碧鱗鱗
　徐元用(按施氏原注元用名疇以余考之疇當作璹/東坡倅杭時璹為仁和令姓名載咸淳臨安)
　(志中此詩起四句正記錢塘事而稱使君意此時徐/為藤守復于此同游東山也疇與璹偏旁小異兩處)
　(必有/一訛)東山浮金堂(名勝志東山在藤縣東一里鐔江/在縣東南唐武德初有宣撫使至)
　(此艤舟游慈聖寺以金杯挹井水杯墮井中汲水至/乾不見杯得一龜長尺二寸宣撫解紅帛繫其腰放)
　(之井祝曰爾若有靈當漲盃出及歸至寺門見龜踴/躍塘内次日游乾亨寺忽見前杯自澗流出是夜風)
　(浪忽起船中有一寶劍浮水而/去乃名其地曰鐔津亦曰劍江)鐔江(注詳浮/金堂下)
　　送鮮于都曹歸蜀灌口舊居
籋盡霜須照碧銅依然春雪在長松朝行犀浦催收芋
夜渡繩橋看伏龍莫嘆倦游無駟馬要將老健敵千鍾
子雲三世惟身在為向西南說病容
　鮮于都曹(名字/失考)灌口(成都志江水自羊膊山北連甘/松至于灌口春耕之際需之如)
　(金曰金灌口李膺益州記湔水路西七里灌口山古/所謂天彭闕也元和郡縣志導江縣在成都府西縣)
　(西二十六里有灌口山灌口/鎮漢文翁穿湔江溉灌故名)犀浦(元和郡縣志犀浦/在成都縣界垂拱)
　(中置犀浦縣因李冰所造石犀而名/施氏原注云犀浦在郫縣不知何據)收芋(杜甫詩紫/收岷嶺芋)
　繩橋伏龍(吳船錄橋之廣十二丈繩長一百二十丈/上布竹笆毎數木以一架挂橋于半空大)
　(風過之如漁人晒網染家晾彩布之狀須捨輿疾步/稍從容則震掉不可行方輿勝覽繩橋前有翠圍山)
　(沿江兩岸中斷李冰鑿此以分江/水上有伏龍觀是冰鎖孽龍處)倦游無駟馬(漢書/司馬)
　(相如傳長卿故倦游又華陽國志載相如/題昇仙橋云不乗赤車駟馬不過汝下也)
　　書堂嶼
蒼山古木書堂嶼北出湘水百餘步誰為往來虧世界
至今人指安禪處豈無驚蛇與飛鳥後來那復知其趣
不知我身今是否空記名稱在常住
　書堂嶼(按舊志書堂嶼有三一在梧州一在韶州曲/江縣一在仁化縣未詳孰是考水經湘水出)
　(零陵始興縣注云湘灕同源分為二水南為灕水北/則湘川今詩云北出湘水百餘步當是梧州之書堂)
　(嶼/矣)
　　　　慎按此詩施氏原本不載今從新刻續補遺
　　　　上巻編次于此
　　送邵道士彦肅還都嶠
乞得紛紛擾擾身結茅都嶠與仙隣少而寡欲顔常好
老不求名語益真許邁有妻還學道陶潛無酒亦從人
相隨十日還歸去萬刼清游結此因
　都嶠(司馬子㣲天地宫府圖序云三十六小洞天第/二十都嶠山洞在容州普寧縣仙人劉根治之)
　(名勝志都嶠山在梧州容縣南山有八峯有南北二/洞南洞寛廣平坦北洞差狹為星壇者八中峯絶頂)
　(有中/宫院)
　　書韓幹二馬
赤髯碧眼老鮮卑囘䇿如縈獨善騎赭(一作/赬訛)白紫騮俱
絶世馬中湛岳有妍姿
　　觀大水望朝陽巖作
朝陽巖前不結廬下眺江水百步餘春泉濺濺出乳竇
青莎白石半洿涂不到津頭二三日誰知江水漲天墟
遥望横盃不敢濟巖口正有人罾魚
　朝陽巖(元結游朝陽巖記云至零陵愛其郭中有水/石之異泊舟尋之得巖與洞以其東向遂以)
　(名之焉栁宗元記云由朝陽巖東南水行至蕪江可/取者三莫如袁家渇詩話總龜朝陽巖在永州城南)
　(一里餘下臨瀟水元結取名自為歌云朝陽巖下瀟/水深朝陽洞中寒泉清零陵城郭夾瀟水巖洞幽竒)
　(當郡城施昱游記云出永州西門舟行二里不及百/步至山頂有上下二巖上巖石广聳植石側一亭曰)
　(觀瀾過此再歴石磴數十級/乃至下巖大江汩汩循其前)
　　　　慎按紀年錄先生于庚辰八月末到亷州作
　　　　木栰下水歴容藤至梧是嵗復有移永州之
　　　　命先生謝表亦云先自昌化貶所移亷州又
　　　　自亷州移舒州節度副使永州居住行至英
　　　　州復朝奉郎提舉成都玉局觀云云先生移
　　　　永州之命當在本年八月以後其曾至永州
　　　　與否本集及紀年錄皆無可考可據者止有
　　　　此詩而施氏原本又不載外集載杭州巻中
　　　　不知所據今從新刻續補上巻移編于此俟
　　　　再攷
　　將至廣州用過韻寄邁迨二子(一本無二/子兩字)
皇天遣出家臨老乃學道北歸為兒子破戒堪一笑披
雲見天眼囘首失海潦蠻唱與黎歌餘音猶杳杳大兒
牧衆穉四嵗守孤嶠次子病學(一作/藥)醫三折乃粗曉小
兒耕且養得暇為書擾我亦困詩酒去道愈茫𣺌紛紛
何時定所至皆可老莫為栁儀曹詩書教氓(一作/蠻)獠亦
莫事登陟谿山有何好安居與我游閉尸浄洒掃
　邁迨(邁先生長子時與家屬住/惠州迨次子時在常州)天眼(釋典五眼一肉/眼二天眼三慧)
　(眼四法眼/五佛眼)
　　贈鄭清叟秀才
風濤戰扶胥海賊横泥子胡為犯二怖博此一笑喜問
君奚所欲欲談仁義耳我才不逮人所有聊足巳安能
相付與(一作/予)過聽君誤矣霜風掃瘴毒冬日稍清美年
來萬事足所欠惟一死澹然兩無求滑浄空棐几
　鄭清叟(失/攷)扶胥(廣州志扶胥鎮/在州城之南)泥子(未/詳)欠一死(北史/陳休)
　(卜崇曰吾輩年踰五十職位巳崇惟欠一死耳安能/屈首低眉以事閹豎耶又梁僧史世祖宴東府跋陀)
　(羅曰貧道客食陛下三十載/恩德厚矣所少者一死耳)棐几(晉書王羲之傳嘗/詣人家見棐几滑)
　(浄因/書之)
　　和孫叔静兄弟李端叔唱和
病骨瘦欲折霜髯籋更疎喜聞新國政兼得故人書秉
燭真如夢傾杯不敢餘天涯老兄弟懐抱幾時攄
　孫叔静(宋史孫鼛字叔静錢塘人用父任登仕按本/傳載其歴官徽宗朝由福建轉運判官召為)
　(屯田員外岀提㸃江東刑獄歴知曹鄆單三州施氏/原注叔静哲宗朝提舉廣東常平東坡居惠極意周)
　(旋及二子娶晁旡咎黄魯/直女兩事可補史傳之闕)
　　廣倅蕭大夫借前韻見贈復和荅之二首
生還粗勝虞早退不如疎垂死初聞道平生誤信書風
濤驚夜半疾病送災餘賴有蕭夫子憂懐得少攄
　蕭大夫(龍泉舊志蕭世範字器之嘉祐癸夘進士通/判䖍州廣州遷廣西轉運判官其在廣州蘇)
　(文忠公與之游有/酬廣倅蕭大夫詩)勝虞(按三國志虞翻傳徙交州在/南十餘年卒先生雖逺謫猶)
　(得生還故/云勝虞也)
心閒詩自放筆老語翻疎贈我皆强韻知君得異書滔
滔沮叟是綽綽孟生餘一笑滄溟側應無憤可攄
　　周教授索枸杞因以詩贈錄呈廣倅蕭大夫
鄴侯藏書手不觸嗟我嗜書終日讀短檠照字細如毛
怪底昏花懸兩目扶衰賴有王母杖名字于今掛仙錄
荒城古塹草露寒碧葉叢低紅菽粟春根夏苗秋著子
盡付天隨恥充腹蘭傷桂折緣有用爾獨何損丹其族
贈君慎勿比薏苡采之終日不盈匊外澤中乾非爾儔
歛藏更借秋陽曝(一作/暴)雞壅桔梗一稱帝堇也雖尊等
臣僕時復論功不汝遺異時謹事東籬菊
　王母杖(抱朴子枸杞一名仙/人杖又名王母杖)雞壅桔梗(本草芡一名/雞壅陶𢎞景)
　(別錄桔梗名梗草/葉與薺苨相似)稱帝(莊子藥也其實堇也桔梗雞/癰也豕零也是時為帝者也)
　(陸佃釋云此言貴賤更事也當/其時所需則貴雖用而緩則賤)堇(本草堇毒草也/乃烏頭之苖)
　　　　慎按此詩施氏原本不載今從新刻續補上
　　　　巻因題移編于此
　　跋王進(一作/晉)叔所藏畫
　　　徐熙杏花
江左風流王謝家盡攜書畫到天涯却因梅雨丹青暗
洗出徐熙落墨花
　王進叔(本集跋峽中詩後云庚辰嵗過南海見部刺/史王公進叔據此進叔時嶺南監司餘無可)
　(考/)徐熙(皇宋事實類苑國初布衣江南徐熙與偽蜀/翰林待詔黄筌皆以善畫著名後江南平熙)
　(至京師送圖畫院黄妙在賦色用筆極細殆不見墨/跡熙以墨筆畫之畧施丹粉別有生動之意筌惡其)
　(勝巳言熙畫粗惡不入格罷之熙之子乃效諸黄之/格更不用墨筆直以采色圖之謂之没骨畫與諸黄)
　(不相下遂得齒于院/品然氣韻皆不及熙)落墨(國繪寶鑑今之畫花者往/往以色暈淡而成獨徐熙)
　(落墨以冩其枝葉蕊花然後傅/色故骨氣風神為古今絶筆)
　　　趙昌四季
倚竹佳人翠袖長天寒猶著薄羅裳揚州近日紅千葉
自是風流時世粧(芍/藥)
　趙昌(圖繪寳鑑趙昌字昌之廣漢人善畫花果名重/一時初師滕昌祐後過其藝作折枝有生意傅)
　(色尤妙兼工于草蟲其所作不特取其/形似直與花傳神也禽石非其所精)揚州芍藥(志/林)
　(揚州芍藥為天下冠蔡繁卿作/守為萬花會以御愛紅為第一)
楓林翠壁楚江邊躑躅千層不忍看開巻便知歸路近
劍南樵叟(一作/客)為施丹(躑/躅)
　山躑躅(全芳備祖山石榴一名/山躑躅一名杜鵑花)千層(韓愈詩躑/躅紅千層)
輕肌弱骨散幽葩真是青裙兩髻丫便有佳名配黄菊
應緣霜後苦無花(寒/菊)
　無花(白居易詩不是花中偏/愛菊此花開後更無花)
遊蜂掠盡粉絲黄落蕊猶收蜜露香待得春風幾枝在
年來殺菽有飛霜(山/茶)
　　和黄秀才鑒空閣
明月本自明無心孰為境挂(一作/懸)空如水鑒寫此山河
影我觀大瀛海巨浸與天永九州居其間無異蛇盤鏡
空水兩無質相照但耿耿妄云桂兔蟇俗說皆可屏我
遊鑒空閣缺月正凄冷黄子寒無衣對月句愈警借君
方諸淚一沐管城穎誰言小叢林清絶冠五嶺
　黄秀才(名失/考)鑒空閣(洪容齋續筆余游南海西歸之/日泊舟金利山下登崇福寺有)
　(閣枕江流標為鑒空正見東坡詩牌掲其上蓋當時/臨賦處也○據此鑒空閣當在廣州王氏注引杭州)
　(圖經云顯明院吳越王錢氏臣孟謙建院中/有鑒空閣者謬觀本詩結句不待辨而自明)空水(容/齋)
　(續筆月中空/處水影也)桂兔蟾(酉陽雜爼天咫篇釋氏言須彌/山南面有閻扶樹月過此樹影)
　(入其中月中蟾桂也地影也猗覺寮雜記桂兔蟇其/來久矣春秋演孔圖云蟾蜍月精也虞喜安天論曰)
　(俗傳月中仙人桂樹今視其初/生仙人之足也成形桂樹後生)小叢林(祖庭事苑梵/語貧婆此云)
　(叢林禪林寶訓衆僧所止之處草不亂生曰叢木不/亂長曰林言其内有規矩法度也○慎按叢林即容)
　(齋續筆所云/崇福寺也)五嶺(水經注湘水過零陵縣東南出越/城嶠即五嶺之西嶺也耒水出桂)
　(陽郴縣南山又西黄水注之水出縣西黄岑山山則/騎田之嶠五嶺之第二嶺也鍾水出桂陽縣南平部)
　(山即部龍之嶠五嶺之第三嶺也馮水出臨賀郡馮/乗縣又合萌渚之水水出萌渚之嶠五嶺之第四嶺)
　(也溱水東至曲江縣西南與連水合出南康縣涼熱/山連溪山即大庾嶺也五嶺之最東矣故曰東嶠猗)
　(覺寮雜記五嶺說多不同後漢吳祐劉表傳注自庾/山之南至于海一山之限標名有五裴淵廣州記大)
　(庾始安臨賀桂陽掲陽是為/五嶺衆說不同錄以備考)
　　韋偃牧馬圖
神工妙技帝所收江都曹韓逝莫留人間畫馬惟韋侯
當年為誰掃驊騮至今霜蹄踏長楸圉人困卧沙壠頭
沙苑茫茫蒺藜秋風騣霧鬛寒颼颼龍種尚與駑駘遊
長稭短豆豈我羞八鑾六轡非馬謀古來西山與東丘
　韋偃(朱景𤣥名畫評韋偃京兆人寓蜀善畫山水人/物間以戲筆㸃綴鞍馬千變萬態曲盡其妙韓)
　(幹之匹也吳若杜詩注偃作鶠東觀餘論韋鶠/十馬後有李吉南題字少陵有韋偃畫馬詩)長楸
　(曹子建詩鬬雞東郊道走馬長楸間/文選注古人種楸于道故曰長楸)沙苑(水經注洛/水東逕沙)
　(阜北元和郡縣志沙苑一名沙阜在同州馮翊縣南/其地宜六畜置沙苑監唐六典沙苑監掌牧隴右牛)
　(馬太平寰宇記沙苑古城在朝邑縣南從馮翊縣東/界沿洛水南岸入朝邑界南至渭水城廣四十八里)
　蒺藜(太平寰宇記白蒺/藜産同州沙苑)西山東丘(楊子西山之餓夫/與東國之出臣惡)
　(乎/聞)
　　題靈峯寺壁
靈峯山上寶陀寺白髪東坡又到來前世德雲今我是
依稀猶記妙髙臺
　靈峯山寶陀寺(廣州志靈峯山一名靈洲山在城西/六十五里鬱水出其下唐志謂南海)
　(名山靈洲名川鬱水以此其上有寶陀/院妙髙臺以院中有寶陀佛故名焉)前世德雲(名/勝)
　(志蘇軾謫惠州泊舟于此夢/前身為德雲和尚賦詩云云)
　　　　慎按施氏原本此詩編南歸巻中考之廣州
　　　　志與詩正合王氏注逺引南都妙峯亭及金
　　　　山妙髙峯與此處全無干涉今駁正
　　廣州何道士衆妙堂(一本止衆/妙堂三字)
湛然無觀古真人我獨觀此衆妙門夫物芸芸各歸根
衆中得一道乃存道人晨起開東軒趺坐一醉扶桑暾
餘光照我玻瓈盆倒射牕几清而温欲收月魄餐日魂
我自日月誰使吞
　何道士(按先生在嶺南往還者有兩何道士其一居/惠州逍遥堂名宗一其一居廣州天慶觀名)
　(德順即崇/道大師也)衆妙堂(廣州志城西𤣥妙觀即唐開元觀/也宋大中祥符間改天慶觀觀内)
　(有衆/妙堂)湛然(傳燈錄不離當處常湛/然覔即知君不可見)日月魂(黄庭内景/經注上清)
　(紫府吞日氣法日初出時東向叩齒九通畢㣲咒日/魂名日中五帝瞑目固存日中五色流霞來接一身)
　(于是日光俱入口中又吞月精法月初出時西向叩/齒十通㣲咒月魂名月中五夫人瞑目存月中五色)
　(精光俱入口中能修此/道則奔日月而神仙矣)
　　　　慎按本集衆妙堂記畧云廣州崇道大師何
　　　　德順學道而至于妙者也故榜其堂曰衆妙
　　　　書來海南求文以記之末云紹聖六年三月
　　　　十五日按紹聖年號止于四年明年五月改
　　　　元元符作此記時尚在三月當是紹聖五年
　　　　三月集中以為六年者訛此詩之作在元符
　　　　三年冬重過廣州時故依施氏原本編此又
　　　　按先生廣慶寺題名云東坡居士渡海北歸
　　　　吳子野何崇道穎堂通三長老自番禺追餞
　　　　至清逺峽元符三年十一月十五日記則先
　　　　生離廣州在十一月矣
　　題馮通直明月湖詩後
老衍清篇墨未枯小馮新作語尤殊(一作/姝訛)呼兒浄洗涵
星硯為子賡歌墮月湖聞道䍧江空抱珥(公自注南詔/有西珥河即)
(古䍧牱江也河形如/月抱珥故名西珥)年來合浦自還珠請君多釀蓮花
酒準擬王喬下履鳬
　馮通直(名失考梁溪漫志元豐官制中/允賛善中舍洗馬並階通直郎)明月湖(名勝/志明)
　(月樓在嘉州城譙樓之右下瞰明月湖郭璞讖云鬱/姑鬱姑將州對洛都但看千載後變成明月湖後隋)
　(鬱姑將軍始開此湖洛/都山名在州西五里)抱珥(漢書天文志暈適背穴/抱珥虹蜺注云抱氣向)
　(日也珥形㸃黒也凡氣食在旁直/對為珥在旁如半環向日為抱)
　　次韻鄭介夫二首
一落泥塗迹愈深尺薪如桂米如金長庚到曉空陪月
太嵗今年合守心相與齧氊持漢節何妨振履出商音
孤雲倦鳥空來往自要閒飛不作霖
　鄭介夫(補錄施氏原注鄭介夫名俠福清人少為王/安石所知秉政問以所聞介夫曰青苗免役)
　(保甲數事與邊鄙用兵在俠心不能無區區也安石/不荅以書言之不聽而數使其子雱與其客諭意欲)
　(用之介夫曰果欲援俠而成就之取所獻利民便物/之事行其一二使進而無愧不亦善乎是時自熙寧)
　(六年秋七月不雨至七年三月人無生意介夫時監/安上門父年老以下原注殘缺按史傳補入乃繪所)
　(見為圖奏疏詣閣門不納乃假稱宻急發馬逓上之/銀臺司其畧云去秋大蝗秋冬亢旱麥苗焦枯五種)
　(不入方春斬伐竭澤而漁草木魚鼈亦莫遂生願陛/下取有司掊克不道之政一切罷去冀延萬姓垂死)
　(之命今臺諫緘黙充位左右輔弼又貪猥近利如陛/下行臣之言十日不雨以下仍照原注即乞斬臣以)
　(正欺君之罪疏奏神宗反覆觀圖長吁數四袖以入/是夕寢不能寐翼日命體放免行錢察市易發常平)
　(具熙河所用兵請路上民物流離之故青苗免役權/息追呼凡十八事下詔責躬民間歡呼相賀越三日)
　(大雨逺近沾洽輔臣入賀帝示以所進圖狀且責之/安石上章求退吕惠卿鄧綰言于帝曰陛下美政用)
　(狂夫之言罷廢殆盡相與環泣于前于是新法一切/如故介夫復上書指切惠卿惠卿奏為謗訕編管汀)
　(州又追還對獄欲置之大辟帝曰俠所言非為身也/忠誠亦可嘉豈宜深罪但徙英州哲宗立蘇子由為)
　(諌官為言介夫流放十年屢經大赦終不得牽復父/日益老而俠無還期有志之士為之涕泣由是始得)
　(歸東坡與孫覺復表言之其畧曰今朝廷復舊官而/俠終不赴吏部考其終始出處之大節合于古之君)
　(子殺身成仁難進易退之義若不少加優異則恐其/浩然江湖往而不返乃以為泉州教授元符初再竄)
　(于英徽宗立赦還故官又為蔡京所奪自是不復出/布衣糲食屏處田野一言一話未嘗忘君卒年七十)
　(九紹興初贈朝奉郎官其孫東坡南遷始識介夫北/歸至英介夫在焉和其二詩嘉定六年賜諡曰介○)
　(按宋史鄭俠傳元符七年再竄于英七字訛當依施/注改初年又云紹熙初贈朝奉郎施注作紹興未詳)
　(孰是姑存/以俟再考)
一生憂患萃殘年心似驚蠶未易眠海上偶來期汗漫
葦間猶得見延緣良醫自要經三折老將何妨敗兩甄
收取桑榆種梨棗祝君眉夀似増川
　　附鄭介夫原作(西堂集原題云/上蘇端明二首)
　　聞說天南受賜深傳方施藥每揮金看天(此字/疑訛)風
　　格尊前態妙國胸懐枕上心草木亦䝉銓品力山
　　川難載頌歌音如今收拾知何用衣被華夷有傅
　　霖
　　昔向東坡覽古文長嗟簡䇿鎖風雲那知日月歸
　　元首立見䕫龍遇放勲夷夏生靈真久困聖賢膏
　　澤有前聞帡幪天地期功業妙畫竒書請暫焚
　　(按西堂集第一首原韻與東坡合第二/首韻與和詩不同無別本可對姑存之)
　　附錄劉後村題坡公贈鄭介夫詩三首
　　玉座見圖嘆纍纍菜色民如何崔白輩只寫蔡奴
　　真
　　向來與相國投分自鍾山不入翹材館甘為老抱
　　關
　　下吏語尤硬投荒身轉輕不然玉局老肯喚作先
　　生
　　昔在九江與蘇伯固唱和其畧曰我夢扁舟浮震
　　澤雪浪横空(一作/江)千頃白覺來滿眼是廬山倚天
　　無數開青壁蓋實夢也昨又夢伯固手持乳香嬰
　　兒示予覺而思之蓋南華賜物也豈復與伯固相
　　見于此耶今得來書知巳在南華相待數日矣感
　　嘆不巳故先寄此詩
扁舟震澤定何時滿眼廬山覺又非春草池塘惠連夢
上林鴻雁子卿歸水香知是曹溪口眼浄同看古佛衣
不向南華結香火此生何處是真依
　佛衣(劉禹錫曹溪第二碑初達摩與佛衣俱來得道/傳付以為真印至大鑒置而不傳翻譯名義屈)
　(眴此云大細布緝木棉花心織/成其色青黒即達摩所傳袈裟)
　　追和沈遼項(此字/疑訛)贈南華詩
善哉彼上人了知明鏡臺歡然不我厭肯致逺公材莞
爾無心雲胡為出岫來一堂安寂滅卒嵗扃蒼苔
　　　　慎按沈遼字睿達所著雲巢集中有贈別子
　　　　瞻詩今詩題中多項字豈別是一人耶此詩
　　　　施氏原本不載新刻載續補上巻今因題附
　　　　編
　　曹溪夜觀傳燈錄燈花落一僧字上口占
山堂夜岑寂燈下看傳燈不覺燈花落茶毗(一本作/闍維)一
箇僧
　傳燈錄(釋氏稽古畧吳僧道原集釋迦世尊初祖迦/葉以至東土禪宗傳嗣諸祖機緣為景德傳)
　(燈錄三十巻真宗嘉賞勅翰林/學士楊億刋正撰序頒入大藏)
　　　　慎按此詩施氏原本載第四十巻遺詩二十
　　　　九首中今因題附編于此
　　投南華長老一偈
惡業相纒五(一作/四)十年常行八棒十三禪却著衲衣歸
玉局自疑身是(苕溪漁隠叢話/作可憐化作)五通仙
　南華長老(本集南華長老題名記云南華自六祖示/滅其傳法者散而之四方故南華為律寺)
　(至宋天禧三年始詔智度禪師普遂住持今明公十/一世矣明公請為題名壁記建中靖國元年正月初)
　(一日云云○按明公亦作朗公即南華長/老也以年攷之庚辰除夕先生當在韶州)五十年(冷/齋)
　(夜話云子由謫髙安時雲菴居洞山有聰禪師者亦/蜀人居聖夀寺一夕雲菴夢同子由出迎五戒禪師)
　(覺以語聰聰夢亦同俄東坡書至曰吾巳至奉新旦/夕可相見子由攜兩衲候于城南建山寺坡至坐定)
　(理夢事以語坡坡曰軾八九嵗時時夢身是僧往來/陜右又先妣方娠夢一僧來托宿瘠而眇雲菴驚曰)
　(戒陜右人也失一目暮年奉五祖來游髙安終于大/遼逆數之葢五十年而東坡年四十九矣後謫惠州)
　(佛印與雲菴遣書至坡引紙大書曰戒和尚又鑿脫/也後七年歸自海南作偈荅南華長老有惡業相纒)
　(五十年之句/不久辭世云)
　　　　慎按此詩施氏原本目錄載此題新刻本脫
　　　　落今仍舊補入
　　次韻韶守狄大夫見贈二首
華髪蕭蕭老遂良(公自注褚河南帖云即日遂/良須髪盡白蓋謫長沙時也)一身萍
挂海中央無錢種菜為家業有病安心是藥方才疎正
類孔文舉癡絶還同顧長康萬里歸來空泣血七年供
奉殿西廊
　韶州(太平寰宇記嶺南道韶州秦屬南海郡三國吳/置始興郡隋開皇九年改為韶州以州北八十)
　(里韶石為名九域志廣南東路韶州南至英/州一百九十里東北至南安軍三百三十里)狄大夫
　(名咸見本集九成臺銘序中又詩中/有誰知南岳老之句當是衡州人)殿西(黄山谷詩/注引東京)
　(記云崇政殿西有邇英閣梁溪漫志端明殿始于後/唐國初改為文明而學士仍領端明之職雍熙初又)
　(改名文德明道間改承/明為端明後改名延和)
森森畫㦸擁朱輪坐咏梁公覺有神白傅閒游空誦句
(公自注事見白樂/天吳郡詩石記)拾遺窮老敢論親(公自注事見子/美寄狄明府詩)東
海莫懐疏受意西風幸免庾公塵為公過嶺傳新唱催
發寒梅一信春
　　次韻韶倅李通直二首
一篇瀧吏可書紳莫向長沮更問津老去常憂伴新鬼
歸來且喜是陳人曾陪令尹蒼髯古又見郎君白髪新
囘首天涯一惆悵却登梅嶺望楓宸
　李通直(本集先生與李惟熙帖云偶得生還平生愛/龍舒風土欲卜居為終老之計云云與第二)
　(首意合惟熙疑/即李通直也)令尹(指李倅之父也/見二首自注)梅嶺(史記索隠/豫章三十)
　(里有梅嶺當古驛道相傳以梅將軍名越絶書越王/子孫姓梅氏秦併六國越王踰零陵往南海越人梅)
　(鋗從至臺嶺家焉鄉人因謂/臺嶺為梅嶺又名大庾嶺)
青山秖在古城隅萬里歸來卜築初會見四山朝鶴駕
更看三(一作/二)李跨鯨魚欲從抱樸傳家學應怪中郎得
異書待我丹成馭風去借君瓊珮與霞裾(公自注僕昔/為開封幕先)
(公為赤令暇日相與論内外丹且出其丹示余今三十/年而見君曲江同游南華宿山水間數日道舊感嘆且)
(勸我卜居于舒/故詩中皆及之)
　四山(皖山圖序云潛山一名皖伯臺有四峯曰飛/來石榴師子三台在潛山縣西北二十里)朝
　鶴駕(唐明皇送𤣥洞真人李抱樸謁舒州潛山/司命真君祠詩歸期千載鶴春至一來朝)三李
　(王明清揮麈三錄元祐中舒州有李亮公者以文鳴/縉紳間與兄伯時元中號龍眠三李同年登進士出)
　(處相若其後/仕俱不顯)抱樸(神異錄明皇勅𤣥洞先生諌議大/夫李抱樸賫御額為九天司命塑)
　(像于舒州潛山初至忽殿後石壁裂中有泥五色即/取以竣事按明皇又有送𤣥洞真人李抱樸謁司命)
　(真君詩今先生所引乃舒州事通直君姓/李故云傳家學若以為葛稚川失之逺矣)
　　狄韶州煮蔓菁蘆菔羮
我昔在田間寒庖有珍烹常支折脚鼎自煮花蔓菁中
年失此味想像如隔生誰知南岳老解作東坡羮中有
蘆菔根尚含曉露清勿語貴公子從渠嗜羶腥
　蔓菁(詩釋文草木疏葑蕪菁也郭璞云今菘菜也/困學紀聞江南有菘江北有蔓菁相似而異)蘆
　菔(爾雅葖蘆萉郭璞注云萉宜作菔孫愐唐韻/秦人名蘿蔔王禎農書秋曰蘿蔔冬曰土酥)東坡
　羮(本集東坡羮引云東坡居士所煮菜羮不用魚肉/五味有自然之甘其法以菘若蔓菁若蘿菔若薺)
　(揉洗去汁下菜湯中入生米為糝入少生薑以/油盌覆之其上炊飯如常法飯熟羮亦爛可食)
　　李伯時畫其弟亮功(一作/工)舊隠宅圖
樂天早退今安有摩詰長閒古亦無五畝自栽池上竹
十年空看輞川圖近聞陶令開三徑應許揚雄寄一區
晚嵗與君同活計如雲鵝鴨散平湖
　李亮功舊宅(輿地紀勝飛霞亭乃李公寅隠居處其/兄伯時為作舊宅圖亭在尉署後據此)
　(亮功名公寅史容注黄山谷詩云/名寅脫去公字當從輿地紀勝)輞川圖(國史補王/維立性髙)
　(致得宋之問輞川別業山水絶勝雍錄輞川在藍田/縣西南二十里董廣川畫跋古傳輞水如車縛頭因)
　(以得名王維自罷官至輞口者十年此圖想像/得之其後維捨此地為浮屠居今清源寺也)
　　附黄山谷次韻(山谷集題云追和東/坡題李亮功歸來圖)
　　今人常恨古人少今得見之誰謂無欲學淵明歸
　　作賦先煩摩詰畫成圖小池巳築魚千里隙地仍
　　栽芋百區朝市山林俱有累不居京洛不江湖
　　東坡居士過龍光求大竹作肩輿得兩竿南華珪
　　首座方受請為此山長老乃留一偈院中須其至
　　授之以為他時語錄中第一問(一本題云贈/龍光長老)
斫得龍光竹兩竿持歸嶺北萬人看竹中一滴曹溪水
漲起西江十八灘
　龍光(失考按其寺/當在嶺南)西江(輿地紀勝貢水東江也章/水西江也一名豫章水)
　　贈嶺上老人
鶴骨霜髯心巳灰青松合抱手親栽問翁大庾嶺頭住
曾見南遷幾箇囘
　　附子由次韻(欒城集題云子瞻贈嶺/上老人次韻代老人答)
　　嶺頭盧老一爐灰長短根株各自栽輕賤巳消先
　　世業知君海上去仍囘
　　附李端叔次韻
　　過眼﨑嶇等刼灰到頭榮悴本誰栽須知此老心
　　如鐵看盡行人幾往囘
　　贈嶺上梅
梅花開盡百花開過盡行人君不來不趁青梅嘗煮酒
要看細雨熟黄梅
　嶺上梅(白氏六帖大庾嶺上多/梅南枝既落北枝始開)
　　余昔過嶺而南題詩龍泉鐘上今復過而北次前
　　韻
秋風巻黄落朝雨洗綠浄人貪歸路好節近中原正下
嶺獨徐行艱險未敢忘遥知叔孫子巳致魯諸生
　龍泉(失考按志大庾嶺之支曰南源飛泉百丈下有/龍湫潭深不可測有寺曰雲封唐名庾山院俗)
　(名挂角寺有六祖大鑒禪師/塔左有卓錫泉疑即龍泉也)
　　過嶺二首
暫著黄冠不到頭却隨北雁與歸休平生不作兔三窟
今古何殊貉一丘當日無人送臨賀至今有廟祀潮州
劍關西望七千里乘興真為玉局游
　劍關(元和郡縣志小劍故城在利州益昌縣西南五/十里去大劍戍四十里連山絶險飛閣道通衢)
　(謂之劍關自縣西南踰小山入大劍口/即司馬錯伐蜀所由路亦謂之石牛道)玉局游(本集/謝提)
　(舉玉局觀表云先自昌化貶所移亷州又自亷州移/舒州節度副使永州居住行至英州復朝奉郎提舉)
　(成都玉局觀任便居住按道經二十四化上應二十/四氣而座隠地中因成洞穴故以玉局名之雲笈七)
　(籖云成都玉局洞與青城第五洞天相連天師以為/玉局上應鬼宿恐開穴不利分野乃刻石閉之太平)
　(寰宇記云玉局壇在成都城南栁堤/玉局觀内張道陵得道之地其一也)
七年來往我何堪又試曹溪一勺甘夢裏似曽遷海外
醉中不覺到江南波生濯足鳴空澗霧繞征衣滴翠嵐
誰遣山雞忽驚起半巖花雨落毿毿
　　附李端叔次韻一首(姑溪集原題次韻/東坡還自嶺南)
　　慿陵嵗月固難堪食蘖多來味却甘時雨纔聞徧
　　中外卧龍相繼起東南天邊鶴駕瞻仙袂雲裏詩
　　箋帶海嵐重見門生應不識雪髯霜髩兩毿毿
　　過嶺寄子由
投章獻䇿謾多談能雪寃忠死亦甘一片丹心天日下
數行清淚嶺雲南光榮歸珮呈佳瑞瘴癘幽居弄晩嵐
從此西風庾梅謝却迎誰與馬毿毿
　　　　慎按此詩施氏原本不載新刻本續補下巻
　　　　載此題凡二首以欒城集攷之山林瘴霧老
　　　　難堪云云乃子由和詩也今錄一首而以子
　　　　由詩附後
　　附子由次韻(欒城集題云/和子瞻過嶺)
　　山林瘴霧老難堪歸去中原荼亦甘有命誰憐(欒/城)
　　(集作/令)終反北無心却(欒城集/作自)笑亦(欒城集/作欲)巢南蠻
　　音習慣疑傖語脾病縈纒帶嶺嵐賴有祖師清浄
　　水塵埃一洗落毿毿(欒城集云不嫌/白髪照毿毿)
　
　
　
　
　
　
　
　
　
　
　
　
　蘇詩補註巻四十四
欽定四庫全書
　蘇詩補註巻四十五　翰林院編修查慎行撰
　古今體詩四十二首(起徽宗建中靖國元年辛巳春/自南安歸常州終是年七月)
　　　　慎按傅􁁊紀年錄辛巳正月五日先生過南
　　　　安軍作至南安詩王宗稷年譜亦云先生正
　　　　首過南安有過嶺至南安詩今刻本皆無
　　留題顯聖寺
𣺌𣺌疎林集晩(一作/曉)鴉孤村煙火梵王家幽人自種千
頭橘逺客來尋百結花浮石巳乾霜後水焦坑(一作/溪)閒
試雨前茶秖疑歸(一作不/如一)夢西南去翠竹江村(一作/邊)繞
白沙
　顯聖寺(名勝志南安府南康縣西三十里有浮石形/如覆鐘水環其外為上游勝境上有唐時顯)
　(聖院宋建中靖國辛巳子瞻檥舟訪元師/題壁詩云云南安志以為南唐保大中建)浮石(注見/上)
　焦坑(志又云焦溪在南康縣南三十/五里源出鍋坑至浮石入章水)雨前茶(苕溪漁/隠叢話)
　(水揀茶即社前者生揀茶即火前者麤色茶即雨/前者學林新編火前謂寒食前雨前謂榖雨前)
　　予初謫嶺南過田氏水閣東南一峯豐下銳上里
　　人謂之雞籠山予更名獨秀峯今復過之戲留一
　　絶
倚天巉絶玉浮圖(一作/屠)肯與彭郎作小姑獨秀江南知
有意要三二別四三壺(一本作要令人/別四方壺訛)
　田氏水閣(南安志南康縣東七十步有蘇步坊蘇子/瞻南遷經此過田如鼇六經堂留題因名)
　(坊側有井深而冽石底/如盤九竅泉自中湧出)雞籠山(志又云獨秀峯在縣/東南二十五里俗名)
　(雞籠山下/有龍湫)三壺(拾遺記三壺海中三山也一曰方壺/則方丈也二曰蓬壺則蓬萊也三曰)
　(瀛壺則瀛洲也形如壺器上廣下狹而方按燕丹子/云髙欲令四三王下欲令六五伯困學紀聞云四三)
　(墳六五典三二曜六五緯先生此詩結句正同此/解二別謂大別小別三壺謂方壺蓬壺瀛壺也)
　　寄題潭州徐氏春暉亭
曈曈曉日上三竿客向東風競(別本作/竟訛)倚欄穿竹鳥聲
驚步武入簷花影落杯盤勿嫌步月臨𤣥圃冷笑乘槎
向海灘勝概直應吟不盡慿君寄與畫圖看
　　　　慎按此詩施氏原本不載據外集編南歸度
　　　　嶺巻中今從之
　　乞數珠贈南禪湜老
從君覔數珠老境仗消遣未能轉千佛且從千佛轉儒
生推變化乾䇿數大衍道士守𤣥牝龍虎看舒巻我老
安能為萬刦付一喘嘿坐閱塵界往來八十反區區我
所寄蹙縮蠶在繭適從海上囘蓬萊又清淺
　數珠(翻譯名義鉢塞莫或云阿利叱迦二合此云數/珠木槵子當貫一百八個常自隨身志心稱佛)
　(陀達摩僧伽乃過/一子具如彼經)南禪(按本集有䖍州崇慶院藏經/記序湜長老剏建寺南禪即)
　(崇慶也考志/亦名亷泉院)湜長老(注詳本巻/清隠老下)轉佛(翻譯名義轉佛/心中化他之法)
　(度入他心/名轉法輪)
　　鬱孤臺(公自注再過/䖍州和前韻)
吾生如寄耳嶺外亦閒游贛石三百里寒江尺五流楚
山㣲有霰越瘴久無秋望斷横雲嶠魂飛咤雪洲曉鐘
時出寺暮鼔各鳴樓歸路迷千嶂勞生閱百州不隨猿
鶴化甘作賈胡留祇有貂裘在猶堪買釣舟
　鬱孤臺(注見/前)三百里(䖍州志贛州水在府城北章貢/二水會處北流至萬安縣其間)
　(有九灘若上水之信豐寧都石磧尤險故俗稱上下/三百里贛石孟浩然詩贛石三百里沿洄千嶂間)
　　䖍守霍大夫監郡許朝奉見和此詩(一本無此/詩二字)復
　　次前韻
大邦安静治小院得閒游贛水雨巳漲亷泉春未流同
烹貢茗雪一洗瘴茅秋秋思生蓴鱠寒衣待橘洲揚雄
未有宅王粲且登樓老景無多日歸心夢幾州敢因逃
酒去端為和詩留舊篋藏新語清風自滿舟
　霍大夫(䖍州志霍漢英字子/侔紹聖間知䖍州)許監郡(名失/考)亷泉(在䖍/州報)
　(恩寺注見/三十八巻)
　　贈䖍州術士謝晉臣
屬國新從海外歸君平且莫下簾帷前生恐是盧行者
後學過呼韓退之死後人傳戒定慧生時宿直斗牛箕
慿君為算行年看便數生時到死時
　盧行者(髙僧傳慧能姓盧氏往韶陽遇劉志畧劉有/姑恒讀湼槃經能聽之即為尼辨析中義尼)
　(深嘆服號/為行者)戒定慧(楞嚴經攝心為戒因/戒生定因定發慧)䖍州(注詳本/巻再和)
　(霍大夫詩虎/頭州條下)
　(按此詩五六聨分承三四兩句/末一句又總結五六章法遒𦂳)
　　䖍州景德寺榮師湛然堂
卓然精明念不起兀然灰槁照不滅方定之時慧在定
定慧照寂非兩法妙湛總持不動尊黙然真入不二門
語息則黙非對語此話要將周易論諸方人人把雷電
不容細看真頭面欲知妙湛與總持更問江東三語掾
　景德寺(輿地紀勝景德寺劉朱建舊名安天在䖍州/府治東南隅地勢夷曠瞰覽城南山水梵宇)
　(壯麗以間計者二千六百佛像萬餘黄山谷詩城東/寶坊金碧重即此也䖍州志謂唐德宗貞元三年建)
　(所未/詳)卓然兀然(按卓然精明而念不起兀然灰槁而/照不滅二法相反當融為一黄睢道)
　(人語/也)照寂(楞嚴經注即寂而照曰妙明即照而寂/曰明妙寂則三諦俱寂明則三諦俱照)妙
　湛總持(楞嚴經注妙湛賛真諦般若德也總持賛俗/諦解脫德也不動賛中諦法身德也即三而)
　(一故曰妙湛即一而三故曰/總持非三非一故曰不動)黙然(維摩經時維摩詰/黙然無言文殊師)
　(利歎曰乃至無有文字/語言是真入不二法門)
　　次韻陽行先(公自注用/鬱孤臺韻)
室空惟法喜心定有天游摩詰原無病須洹不入流苦
嫌尋直枉坐待寸田秋雖未(䖍州志/作未入)麒麟閣巳逃鸚鵡
洲酒醒風動竹夢斷月窺樓衆謂元德秀自稱陽道州
拔葵終相魯辟穀會封侯用舍俱無礙飄然不繫舟
　陽行先(宋史陽孝本字行先贛州人學博行髙隠于/城西通天巖蘇軾自海外歸過而愛焉號之)
　(曰玉巖居士隠遯二十年崇寧/中舉八行解褐以直秘閣歸)元德秀(唐書元徳秀/字紫芝母亡)
　(以不及親在而娶不肯婚人以為不可絶嗣荅曰兄/有子先人得祀吾何娶焉田汝成志餘曰陽行先平)
　(生不娶東坡直造其室嘗以元德秀呼之居士曰某/乃陽城之裔故坡詩衆謂元德秀自稱陽道州皆謂)
　(其無/妻也)
　　再用數珠韻贈湜老
嗣宗雖不言叔寶猶理遣東坡但熟睡一夕一展轉南
遷昔虞翻却掃今馮衍古佛既手提諸方皆席捲當年
清隠老鶴瘦龜不喘和我彈丸詩百發亦百反耆年日
彫喪但有獨角繭時來窺方丈共笑虎毛淺
　清隠老(本集崇慶禪院藏經紀畧云吾南遷過䖍州/訪亷泉入崇慶院于江南壯麗為第一其費)
　(二千餘萬前長老曇秀始作之幾于成而寂今長老/惟湜嗣成之先生又有湜長老真賛云道與之貌天)
　(與之形雖同乎人而實無情彼真清隠何殊丹青日/照月明雷動風行夫孰非幻忽然而成此畫清隠可)
　(謁雨晴據此則清/隠當是惟湜之號)虎毛淺(詩淺幭傳淺/虎皮淺毛也)
　　和猶子遲贈孫志舉
軒裳大爐鞴陶冶一世人從横落模範誰復甘饑貧可
憐方回癡初不疑嘉賔頗念懐祖黠嗔兒與兵姻失身
墮浩𣺌投老無涯垠囘看十年舊誰似數子真孫郎表
獨立霜㦸交重闉深居不汝覿豈問親與隣連枝皆秀
傑英氣推伯仁我從海外歸喜及崆峒春新年得異書
西郭有逸民(公自注陽行先以/登真隠訣見借)小孫又過我歡若平生
親清詩五百言句句皆絶倫養火雖未伏要是丹砂銀
我家六男子朴學非時新詩詞各璀璨老語徒周諄願
言敦宿好永與竹林均六子豈可忘從我屢厄陳
　孫志舉(按孫立節字介夫二子一名勰字/志康一名勴字志舉見䖍州志)崆峒(䖍州/志空)
　(同山在城南六十里一名空山章貢二水/夾以北馳一郡之望也山麓周回百里)登真隠訣
　(舊唐書經籍志登真隠/訣六十巻陶𢎞景撰)
　　南禪長老和詩不巳故作六蟲篇答之
鳯凰覽德輝逺引不待遣鷾鴯戀庭宇倐忽來千轉那
將坐井蛙而比談天衍蠧魚著文字槁死猶連巻老牛
疲耕作見月亦妄喘東坡方三問南禪巳五反老人但
目擊侍者應足繭最後六蟲篇深寄恨語淺
　(慎按本題云六蟲篇而詩中止及/五種豈以鳯皇為二耶殊不可解)
　　明日南禪和詩不到故重賦數珠篇以督之二首
未來不可招巳過那容遣中間見在心一一風輪轉自
從一生二巧歴莫能衍不如袖手坐六用都懐巻風雷
生謦欬萬竅自號喘詩人思無邪孟子内自反大珠分
一月細綆合兩繭纍然挂禪牀妙用夫豈淺
　風輪轉(大集經有風能上有風能下心若念上風隨/心牽起心若念下風隨心牽下轉運所作皆)
　(是風隨/心轉)
朝來取飯化乃是維摩遣全鋒雖未露半藏巳曾轉說
有陋裴頠談無笑王衍看經聊爾耳遮眼初不巻三咤
故自醒一吷何由喘請歸視故櫝静夜珠當反安居三
十年古衲磨山繭持珠尚嘿坐豈是功用淺
　維摩遣(維摩經汝往上方界分有國名衆香佛號香/積汝往到彼稽首世尊願得世尊所食之餘)
　(當于娑婆世/界施作佛事)一吷(莊子道仁義于戴晉人/之前猶劍首之一吷也)山繭(翻譯/名義)
　(蟲衣謂用野蠶絲綿作衣天竺有國名烏陀粳/米欲熟葉變為蟲蟲則食米人取繭蒸以為綿)
　　用前韻再和霍大夫
文字先生飲(公自注謂/劉執中)江山清獻遊典刑傳父老尊爼
繼風流度嶺逢梅雨還家指麥秋自慚鴻雁侣争集稻
粱洲野濶横雙練城堅聳百樓行看鳯尾詔却下虎頭
州君意巳吳越我行無去留歸途應食粥乞米使君舟
　文字飲(韓愈詩不解文字/飲惟能醉紅裙)清獻遊(䖍州志趙抃西安/人嘉祐六年為右)
　(司諫極論内侍出知䖍州按清獻集章貢臺記畧云/予嘉祐六年夏以言事出守䖍州始至視事屬嵗穰)
　(盜息英僚嘉賔間為游觀云云集中/又有䖍州即事鬱孤臺章貢臺諸什)虎頭州(元和郡/縣志晉)
　(南康郡宋南康國隋改䖍州熊克中興小歴云紹興/二十三年校書郎董德元上言䖍州號虎頭城非佳)
　(名也今天下舉安獨此郡有小警意其名有以兆之/既而廷臣議亦謂有䖍劉之義遂改名曰贛州因古)
　(縣為名○按虎頭州即䖍州也趙清獻守䖍州詩虎/頭城裏人煙濶馬祖巖前氣象豪二句可証王氏注)
　(以虎頭州為常州因顧愷之得名劉/辰翁雖加評駁未詳出處今駁正)
　　用前韻再和許朝奉
髙門元世舊客路晚追游清絶聞詩語疏通豈法流傳
家有衣鉢斷獄盡春秋邂逅陪車馬尋芳謝眺洲凄涼
望鄉國得句仲宣樓恨賦投湘水悲歌祀栁州何如五
字律相與一尊留更約登塵外歸時月滿舟
　塵外(亭名南康八境/之一也注見前)
　(按趙彦村云凡詩四句以第一句對第三句以第二/句對第四句謂之扇對蓋始于白氏金針胡仔云杜)
　(少陵哭鄭少監詩得罪台州去時危棄碩儒移官蓬/閣後穀貴殁潛夫則前此巳有之不始于白氏矣篇)
　(中邂逅四句/正用此格)
　　用前韻再和孫志舉
人衆者勝天天定亦勝人鄧通豈不富郭解安得貧驚
飛賀厦燕走散入幕賔醉眠中山酒結夢南柯姻寵辱
能幾何悲歡浩無垠囘視人間世了無一事真洒掃古
玉局香火通帝闉我室思無邪我堂德有隣所至為(一/作)
(無/訛)鄉里事賢友其仁之子富經術蔚如井大春蜿蟺楚
南極淑氣生此民唱髙和自寡非我誰當親譬彼嶰谷
竹剪裁待伶倫俗學吁可鄙紙繒配芻銀聊將調癡鬼
亦復争華新願子事篤實浮言掃譫諄窮通付造物得
喪理本均期子如太倉會當發陳陳
　　崔文學甲攜文見過蕭然有出塵之姿問之則孫
　　介夫之甥也故復用前韻賦一篇示志舉
象服盛簮珥豈是邢夫人敝衣破冠履可憐范叔貧君
看崔員外晚就觀國賔當年頗赫赫翁嫗争為姻(公自/注見)
(退之贈崔/員外詩)蹭蹬阻風水横斜挂邊垠青衫映白髪今似
梅子真道存百無害甘守吳市闉自言總角嵗慈母為
擇隣邦人驚似舅矯矯惡不仁詩文非他師家法乃富
春豈非空同秀為國産雋民挺然齊魯生近出姬姜親
為文不在多一頌了伯倫清詩要鍛(一作/淘)煉乃得鉛中
銀自我遷嶺外七見槐火新著書巳絶筆一嘿含千諄
蕢桴和葦籥天節非人均時時自娛嬉豈為俗子陳
　崔甲(失/攷)孫介夫(䖍州志孫立節字介夫寧都人皇祐/進士王安石行新法欲以為條例司)
　(立節曰當求勝我者若我輩人不/肯為是官矣蘇文忠作剛說遺之)崔員外(名斯立字/立之昌黎)
　(有贈/詩)蹭蹬(杜甫詩青㝠却垂/翅蹭蹬無縱鱗)蕢桴(禮記蕢桴而土鼔/猶若可以致其敬)
　(于鬼神疏云蕢讀為凷謂搏/土凷為桴桴擊鼓之物也)
　　戲贈䖍州慈雲寺鑒老(一無/戲字)
居士無塵堪洗沐道人有句借宣揚牕間但見蠅鑚紙
門外惟聞佛放光徧界難藏真薄相一絲不挂且逢塲
却須重說圓通偈千眼熏籠是法王
　慈雲寺(輿地紀勝慈雲寺在贛/州城東南舊名景德寺)鑒老(冷齋夜話東坡/自海外歸至贛)
　(上以水涸舟不得行時過慈雲寺浴其長老明鑒魁/梧如世所畫慈恩然叢林以道學與之坡作詩戲之)
　(云/云)無塵堪洗(楞嚴經跋陀娑羅于沐浴時隨例入室/忽悟水因既不洗塵亦不洗體中間安)
　(然得無所有又傳燈録石梯和尚因侍者/請浴師曰既不洗塵亦不洗體汝作麽生)蠅鑚紙(傳/燈)
　(錄神瓉禪師一日坐牕下看經蜂子投牕紙/求出師曰世界如許廣濶不肯出鑚他故紙)佛放光
　(傳燈錄古靈行脚回受業師遣執役一日因澡身命/靈去垢靈乃拊背曰好所佛殿而佛不聖其師回首)
　(視之靈曰佛雖/不聖且能放光)一絲不挂(傳燈錄南泉問陸亘十二/時中作麽生陸云一絲不)
　(挂/)逢塲(傳燈錄鄧隠峯曰竿/木隨身逄塲作戲)圓通偈(楞嚴經跋陀羅/佛問圓通如我)
　(所證觸/因為上)熏籠(施氏注引釋氏通典云十六開士于浴/堂證悟水因于熏籠焙浴具次得大安)
　(樂/)法王(大論佛為法王菩薩入正/位乃至十地故悉名王子)
　　　　慎按冷齋夜話載先生此篇窗間二字作舉
　　　　頭門外二字作拊背細觀詩中自起至末八
　　　　句中多用浴事與洪覺範語正合覽者不識
　　　　作家用意所在往往信口讀過特援據釋典
　　　　詳注之又按此詩施氏原本巳載遺詩二十
　　　　九首巻中新刻本又重載續補下巻今為刪
　　　　去據時地改編
　　畫車二首
何人畫此隻(一作/觭)輪車便是當年欹器圖上易下難須
審細左提右挈免疎虞
　隻輪車(東京夢華錄獨輪車前後二人把駕兩旁兩/人扶拐前有驢拽謂之串車以不用耳子轉)
　(輪/也)
九衢歌舞頌王明誰惻寒泉獨自清賴有千車能散福
化為膏雨滿重城
　惻寒泉(易井卦九三井渫不食為我心惻可用汲王/明並受其福又九五井冽寒泉食疏云剛正)
　(之主不納非賢必須/行潔才髙而後乃用)
　　䖍州吕倚承事年八十三讀書作詩不巳好收古
　　今帖貧甚至食不足(石刻題云吕夢得承事年八/十三讀書作詩手不釋巻室)
　　(如懸罄但貯古今書帖而/巳作詩以示慈雲老師)
揚雄老無子馮衍終不遇不識孔方兄但有靈照女家
藏古今帖墨色照箱筥饑來據空案一字不堪煮枯腸
五千巻磊落相撑拄吟為蜩蛩聲時有島可句為語里
長者德齒敬巳古如翁有幾人薄少可時助
　吕倚(施氏補注本吕倚字夢得維揚人蹭蹬不遇老/始以恩補䖍州瑞金縣簿有一女嫁贛人因居)
　(焉○按承事其官階也職官/分紀寄祿文散官有承事郎)靈照女(傳燈錄龎居士/有女名靈照賣)
　(竹漉籬以/供朝夕)
　　王子直(一本作/立訛)去嵗送子由北歸往返百舍今又
　　相逢贛上戯用舊韻作詩留別
米盡無人典破裘送行萬里一鄒游解舟又欲攜君去
歸舍聊須與婦謀聞道年來丹伏火不愁老去雪䝉頭
剰買山田添鶴口廟堂新拜富民侯
　王子直(注見三/十九巻)
　　次韻江(宋文鑑/作王訛)晦叔二首
人老家何在龍眠雨未驚酒船回太白稚子候淵明幸
與登仙郭同依坐嘯成小樓看月上劇飲到參横
　江晦叔(名公著桐廬人建中靖國初知䖍州東坡北/歸至䖍晦叔適至未幾除廣東轉運判官此)
　(段施氏原本所有/新刻刪去今補錄)
鐘鼓江南岸歸來夢自驚浮雲世事改孤月此心明雨
巳傾盆落詩仍翻水成二江争送客木杪看橋横
　(按苕溪漁隠叢話云東坡自嶺外歸其詩云浮雲世/事改孤月此心明語意髙妙如㕘禪悟道之人吐露)
　(胸襟無一/毫窒礙)
　　次韻江晦叔兼呈器之
横空初不跨鵬鼇但覺胡牀步步髙(公自注器之言嘗/夢飛自覺身與坐)
(牀皆起/空中)一枕晝眠春有夢扁舟夜渡海無濤歸來又見
顛茶陸(公自注往在錢唐嘗語/晦叔陸羽茶顛君亦然)多病仍逢止酒陶(公自/注陶)
(淵明有止酒詩器之小時/飲量無敵今不復飲矣)笑說南荒底處所祇今榕葉
下庭臯
　劉器之(宋史劉安世字器之魏人自少持論有識為/文彦博所器登第不就選從司馬光咨盡心)
　(行巳之學哲宗立光薦為秘書正字擢右正言進諌/議大夫時目曰殿上虎東都事畧安世以吕公著之)
　(薦除右正言紹聖初落職知南安軍三年貶新州初/擢言路將以親辭其母曰不可以閨門之私辭君命)
　(及南遷母怡然曰兹事固知如此有集二十巻張子/韶盡言集序云温公之門多君子一傳而得劉器之)
　(在諫垣時專攻王氏黨扶持正道亦云切矣邵氏見/聞後録器之與東坡元祐初同朝至元符末歸自嶺)
　(南相遇于/道始交歡)
　　寒食與器之游南塔寺寂照堂
城南鐘鼓鬬清新端為投荒洗瘴塵總是鏡空堂上客
誰為寂照境中人紅英掃地風驚曉綠葉成隂雨洗春
記取明年作寒食杏花曾與此翁隣
　投荒(宋史劉器之本傳章惇用事貶新州別駕安置/英州投荒七年令甲所載逺惡地無不歴之)
　　　　慎按泰和志槐安閣在縣之南塔寺黄山谷
　　　　為白下宰有詩䖍州志亦載之王氏注引杭
　　　　州圖經云梵天寺在鳯凰山乾德中吳越王
　　　　錢氏建舊額南墖寺與此何涉今駁正
　　器之好談禪不喜游山山中筍出戲語器之可同
　　參玉版長老
叢林真百丈法嗣有横枝(公自注玉版/横枝竹笋也)不怕石頭路來
㕘玉版師聊慿栢樹子與問籜龍兒瓦礫猶能說此君
那不知
　百丈(傳燈錄洪州百丈山懐海大智禪師福州長樂/王氏子嗣馬祖道一禪師南嶽下第二世羅湖)
　(野錄圓通訥禪師嘗言昔百丈大智禪/師建叢林立規矩欲救像季不正之弊)横枝(髙僧傳/信禪師)
　(嘗于九江見紫雲如蓋下有白雲横開六岐謂𢎞/忍曰汝知之乎忍曰師之法旁出一枝相踵六世)
　(按苕溪叢話東坡嘗與劉器之同㕘玉版和尚器之/欣然從之至亷泉燒笋而食器之覺笋味勝問此何)
　(名曰名玉版此老僧善說法要令人得禪恱之味于/是器之方悟其戲坡作偈云云此謂盡用禪家語形)
　(容可謂善于游戲者也山谷云此老于般/若横說竪說百無剰語非其筆端有舌乎)
　　永和清都觀道士童顔鬒髪問其年生于丙子蓋
　　與予同求此詩
鏡湖勅賜老江東未似西歸玉局翁羈枕未容春夢斷
清都宛在黙存中每逢佳境攜兒去試問行年與我同
自笑餘生消底物半篙清漲百灘空(公自注予與劉器/之同發䖍州江水)
(忽暴漲丈餘贛石三百里無一見者至永/和器之解舟先去予獨游清都作此詩)
　永和(泰和志距縣東北八十里有晉置東昌城隋省/入西昌今之永和鎮即其地也吉安志萬安縣)
　(有三郷曰永和/曰誠信曰龍泉)清都觀(廬陵志清都觀在吉州城南/十五里儒林鄉永和鎮南唐)
　(保大間有石基號為西臺宋興國初道士蕭徳元結/宇于臺賜額西臺觀治平中改今名蘇軾南歸嘗游)
　(焉為書清都臺三字本集有清都謝道士真賛云謝/道士生丙子真一存長不死欲識清都面目一江春)
　(水東流滔滔直入滄/海上至蓬萊頂頭)道士(姓謝字子和廬陵志載宋/單暐游清都觀記畧云永)
　(和鎮距城十餘里有觀曰清都予愛其寛閒清曠詢/于主觀道士謝子和蓋肇于南唐保大間卜相啟闢)
　(實自子/和訖工)黙存(穆天子傳王執化人之裾騰而上者中/天王實以為清都紫㣲鈞天廣樂帝之)
　(所居旣寤王問所從/來左右曰王黙存耳)
　　贈詩僧道通
雄豪而妙苦而腴秖有琴聰與蜜殊(公自注錢唐僧思/聰總角善琴後舍)
(琴而學詩復棄詩而學道其詩似皎然而加雄放安/州僧仲殊詩敏㨗立成而工妙絶人殊辟穀常啖蜜)語
帶煙霞從古少(公自注李太白云他人之/文如山無烟霞春無草木)氣含蔬筍到
公無(公自注謂無/酸饀氣也)香林乍喜聞薝蔔古井惟慚斷轆轤
為報韓公莫輕許從今島可是詩奴
　道通(按詩人玉屑及石林詩/話皆作惠通未詳孰是)酸饀氣(石林詩話近世/僧學詩者極多)
　(皆無超然自得之趣往往掇合模放士大夫所殘棄/又自作一僧體格律尤俗謂之酸饀氣子瞻有贈惠)
　(通詩云語帶烟霞從古少氣含蔬笋到公無嘗語人/云頗解蔬笋語否為無酸饀氣也聞者無不失笑)
　　張競辰永康所居萬巻堂
君家四壁如相如巻藏天祿登石渠豈惟鄴侯三萬軸
家有世南行秘書兒童拍手笑何事笑人空腹談經義
未許中郎得異書且與揚雄說竒字清江縈山(一作/出訛)碧
玉環下有老龍千古閒知君好事家有酒化為老人夜
扣關留侯之孫書滿腹玉函寶方何用讀濠梁空復五
車多圯上從來一編(一作/篇)足
　張競辰(王氏原注張熙/明也餘失考)
　　劉壯輿長官是是堂
閒燕言仁義是非安可無非非義之屬是是仁之徒非
非近乎訕是是近乎諛當為感麟翁善惡分錙銖抑為
阮嗣宗臧否兩含糊劉君有家學三世道益孤陳古以
刺今紬史行天誅皎皎大明鏡百陋逢一姝鶚立時四
顧何由擾羣狐作堂名是是自說行坦途孜孜稱善人
不善自逺徂願君置座右此語禹所謨
　劉壯輿(宋史劉羲仲字壯輿父恕卒七年資治通鑑/成追錄其勞官羲仲郊廟齋郎政和中自汝)
　(州召為編修官至京師不謁權要未幾致仕歸廬山/一時公卿賦詩三世繼美尤不易云晁以道嵩山集)
　(云劉壯輿家于廬山之陽自其祖/父凝之以來遺子孫惟圓書也)是是堂(陳後山是/是堂記畧)
　(云劉子羲仲佐鉅野架屋以居名曰是是之亭其大/父凝之仕不合而去老于廬山之下其父道原面數)
　(人短長不避權貴卒窮以死而天下歸重焉今劉子/博覽偉辨刻身苦思既嗣其世向善讎惡亦不減其)
　(二父/云)
　　絶句
柴桑春晚思依依屋角鳴鳩雨欲飛昨日巳收寒食火
吹花風起却添衣
　　　　慎按此詩施氏原本不載新刻本載續補下
　　　　巻以時攷之當是自嶺南歸過西江時作
　　夢中絶句
楸樹髙花欲挿天暖風遲日共茫然落英滿地君方見
惆悵春光又一年
　楸花(爾雅葉小而皵椱葉大而皵楸詩眼云/楸將夏乃繁杜甫詩楸樹髙花媚逺天)
　　　　慎按此詩施氏原本不載今從新刻續補下
　　　　巻移編于此
　　予昔作壺中九華詩其後八年復過湖口則石巳
　　為好事者取去乃和前韻以自解云
江邊陣馬走千峯問訊方知冀北空尤物巳隨清夢斷
真形猶在畫圖中(公自注道藏有/五嶽真形圖)歸來晚嵗同元亮却
掃何人伴敬通賴有銅盆修石供仇池玉色自璁瓏(公/自)
(注家有銅盆貯仇池石正綠色有洞水達背/予又嘗以怪石供佛印師作怪石供一篇)
　尤物(劉禹錫九華山歌九華山自是/造化一尤物焉能籍甚乎人間)
　(按晁補之雞肋集云元符巳夘九月貶上饒艤石鍾/山寺下僧言壺中九華竒怪而正臣不來余不暇往)
　(庚辰七月遇赦北歸至寺下首問之則為當塗郭祥/正以八十千取去累月矣然東坡先生將復過此李)
　(氏室中􁦛崒森聳殊形詭觀者固多公一題之皆重/于九華矣云云考先生北歸再過湖口在辛巳春夏)
　(之交距補之留題不過十月此石既為郭功甫/所得先生豈不知之乃云為好事者所取何耶)
　　次韻郭功甫觀予畫雪雀有感二首(一本題云次/韻郭功甫二)
　　(首/)
早知臭腐即神竒海北天南總是歸九萬里風安稅駕
雲鵬今悔不卑飛
可憐倦鳥不知時空羨騎鯨得所歸玉局西南天一角
萬人沙苑看孤飛
　郭功甫(名祥正當塗/人注見前)
　　附郭功甫原作二首(王氏原注功甫觀先生畫雪/雀有感作詩寄惠州云云後)
　　(先生北歸又用前韻寄/詩云云今采出附錄)
　　平生才力信瑰竒今在窮荒豈易歸正是雪林枝
　　上畫羽翰雖好不能飛
　　秋霜春雨不同時萬里今從海外歸巳出網羅毛
　　羽在却尋雲跡帖天飛
　　　　慎按功甫原作二首青山集中失載王氏注
　　　　中有之新刻本既附見先生詩題之下續補
　　　　下巻又訛以秋霜春雨不同時一首為先生
　　　　作今改正附錄
　　次韻法芝舉舊詩一首
春來何處不歸鴻非復羸牛踏舊蹤但願老師真似月
誰家罋裏不相逢
　法芝(名曇秀唱和詩見/揚州惠州巻中)
　　次舊韻贈清涼長老
過淮入洛地多塵舉扇西風欲汚人但怪雲山不改色
豈知江月解分身安心有道年顔好(一作/少)遇物無情句
法新送我長蘆舟一葉笑看雪浪滿衣巾
　(按先生南還時過金陵有贈/清涼和長老詩在三十七巻)
　　睡起聞米元章冒熱到東園送麥門冬飲子
一枕清風直萬錢無人肯買北牕眠開心暖胃門冬飲
知是東坡手自煎
　門冬飲(本集與錢世雄尺牘云昨夕齒中出血專是/熱病根源不淺即今諸藥盡却惟取人參和)
　(茯苓麥門冬瀹/湯渇即飲之)
　(按紀年錄先生于辛巳五月至常州六月上表請老/以本官致仕費衮梁溪漫志亦云東坡北歸至儀真)
　(得暑疾止于毘陵顧塘橋孫氏之館惟方嶽深雪偶/談叙次最詳東坡自儋北歸卜居陽羨士大夫猶畏)
　(而不敢與游獨士人邵民瞻從學于坡為公買宅需/緡五百公傾囊僅能償之卜吉入居既得吉矣夜與)
　(邵步月偶至村落聞婦人哭聲遂推扉而入一老嫗/泣曰吾有一居相傳百年吾子不肖舉以售人今日)
　(徙此百年舊居一旦訣別所以泣也坡愴然問其居/所在即以五百緡得之者也即取屋劵焚之呼其子)
　(命翼日迎母還舊居不索其直自是遂還毘陵不復/買宅借顧塘橋孫氏居暫住焉是年七月竟殁于借)
　(居云云據此題中所云東園當在常/州而無可攷因載公逸事感嘆及之)
　　夢中作寄朱行中(公自注前一日夢作此詩寄朱/行中覺而記之自不曉所謂漫)
　　(寫去夢中分明/用此色紙也)
舜不作六器誰知貴璵璠哀哉楚狂士抱璞號空山相
如起睨柱頭璧與俱還何如鄭子産有禮國自閒雖㣲
韓宣子鄙夫亦辭環至今不貪寶凛然照塵寰
　朱行中(宋史朱服字行中烏程人進士甲科紹聖初/為中書舍人謫萊州再為廬州徙廣州又坐)
　(與蘇軾游貶海州團練副使蘄州安置吳興備志載/朱服所著書有文集十三巻較定六韜六巻孫子三)
　(巻司馬法三巻吳子二巻三畧/三巻其子彧有蘋洲可談集)
　(按曾端伯百家詩選云東坡寄朱行中一篇北歸時/絶筆也又朱弁風月堂詩話云朱行中知廣州東坡)
　(自海南歸留廣甚久坡還嶺北聞行中在任士大夫/頗以亷潔少之至毘陵寄行中詩至今不貪寶凜然)
　(照塵寰云云其愛行中至矣蓋不欲/正言其事故假夢中作以諷之耳)
　　答徑山琳長老
與君皆丙子各巳三萬日一日一千偈電往那容詰大
患緣有身無身則無疾平生笑羅什神咒真浪出
　琳長老(本集雜記云徑山長老惟琳行峻而通文清/而麗始徑山祖師有約止以甲乙住持予謂)
　(以適事之宜而廢祖師之約當/于山門選用有徳乃以琳嗣事)千偈(晉書鳩摩羅什/天竺人年七嵗)
　(出家從師受經日誦千偈偈有三/十二字凡三萬二千言義亦自通)
　(按紀年錄七月公疾頗革徑山老惟琳來說偈答云/平生笑摩什神咒真浪出琳問神咒事索筆書昔鳩)
　(摩羅什病亟出西域神咒三番令弟子誦以免難不/及事而終併出一帖云某萬里嶺海不死而歸宿田)
　(里有不起之憂非命也耶蓋絶筆于此後二日殆將/屬纊而聞觀先離二十八日公薨年六十六𦵏汝州)
　(郟城縣釣臺鄉上/瑞里嵩陽峩眉山)
　　附琳長老原作
　　扁舟駕蘭陵自援舊風日君家有天人雄雄維摩
　　詰我口吞文殊千里來問疾若以黙相酬露柱皆
　　笑出
　
　
　
　
　
　
　
　
　
　
　蘇詩補註巻四十五
欽定四庫全書
　蘇詩補註巻四十六　翰林院編修查慎行撰
　今體詩六十五首
　　　　慎按施氏原本第四十巻載翰林帖子詞五
　　　　十四首目錄尚存新刻本刪去又唐人所謂
　　　　口號皆近體詩也諸刻本獨不錄先生作今
　　　　從全集采出十一首與帖子詞共成一巻不
　　　　復編年以存施氏之舊云
　　春帖子詞(舊注元/祐三年)
　　　皇帝閣六首
藹藹龍旂色琅琅木鐸音數行寛大詔四海發生心
　春帖子(本集元日立春詩公自注云/立春日翰林學士供詩帖子)木鐸(尚書每嵗/孟春遒人)
　(以木鐸狥于路傳云遒人宣令之/官木鐸金口木舌所以振文教)寛大詔(後漢書立/春之日下)
　(寛大詔曰制詔三公方春東作敬始慎微又侯霸傳/光武徵霸拜尚書令條奏前世善政法度有益于時)
　(者皆施行之每春下寛大之/詔奉四時之令皆霸所建也)發生(爾雅春為青陽一/曰發生王冰素問)
　(注六氣十八候皆青陽布發生/之令故養生者必謹奉天時)
暘谷賔初日清臺告協風願如風有信長與日俱中
　暘谷賔日(尚書傳暘明也日出于谷而天下明故稱/暘谷賔導也東方之官敬導日出平均次)
　(序東作之事/以務農也)協風(陸機詩協風應律鄭若庸/類雋協風立春融風也)
草木漸知春萌芽處處新從今八千嵗合抱是靈椿
　草木萌芽(月令天氣和/同草木萌動)
聖主憂民未解顔天教瑞雪報豐年蒼龍挂闕農祥正
(一作/慶)老稚(石刻作/父老)相呼看耤田
　蒼龍(漢書天文志東宫蒼龍左角理右角/將中華古今注漢蒼龍闕畫蒼龍)農祥正(漢/書)
　(天文志晨正房星農事之候/韋昭注云立春日晨中于午)耤田(宋史禮志耤田之/禮宋初嵗不常講)
　(雍熙四年始詳定儀注除耤田為先農壇以郊後吉/亥皇帝親享先農備三獻行三推之禮景德以後因)
　(制損益更鏺麥/殿為思文殿)
昨夜東風入律新玉關知有受降人聖恩與解河湟凍
得共中原草木春
　入律(月令疏律中太蔟惟主正月之氣宜與東風解/凍文次相連角是春時之音律審正月之氣音)
　(由氣成以其音氣相須故律角相同言正月之/時候氣之管中于太蔟陽管為律隂管為吕)
翰林職在明光裏行樂詩成拜舞中不待驚開小桃杏
始知天子是天公
　明光裏(按明光漢宫名張籍/詩良人執㦸明光裏)行樂詩(李白有宫中行/樂詞又杜甫詩)
　(宫中行/樂秘)天子是天公(南卓羯鼔錄元宗嘗遇小殿庭/栁將吐睹而歎曰對此景物豈)
　(可不與判斷乎因遣髙力士取羯鼓臨軒縱擊反顧/桃杏皆巳㣲拆上指笑曰此一事不喚我作天公可)
　(乎/)
　　　太皇太后閣六首
琱刻春何力欣榮物自知發生雖有象覆載本無私
　太皇太后(宋史宣仁聖烈髙皇后英宗成婚濮邸神/宗立尊為皇太后哲宗立尊為太皇太后)
小殿黄金榜珠簾白玉鈎一聲雙日蹕春色滿皇州
　小殿(即延和殿/注詳下)黄金榜(杜甫詩天門/日射黄金榜)雙日蹕(宋史禮/志哲宗)
　(即位宣仁太皇太后髙氏臨朝每朔望六㕘帝御前/殿百官起居畢詣内東門進榜子雙日御延和殿同)
　(垂簾日㕘官起居太皇太/后移班少西起居皇帝)
仗下春朝散宫中晝漏稀兩廂休侍御應下讀書幃
　宫中(宋史太皇太后/所居崇慶宫)
五日占雲十日風憂勤終嵗為三農春來有喜何人見
好學神孫類祖宗
共道十年無臘雪且欣三白壓春田盡驅南畝扶犁手
稍發中都朽貫錢
　(按宋史本紀哲宗元祐三年春正月復廣惠倉以雪/寒發京西穀五十餘萬石捐其直以抒民罷上元游)
　(幸此首即/記此事)
不獨清心能省事應緣克巳自銷兵傳聞塞外千君長
欲趁新年賀太平
　　　皇太后閣六首
寶冊瓊瑶重新庭松桂香雪消春未動碧瓦麗朝陽
　皇太后(宋史欽聖憲肅向皇后宰相敏中曾孫也神/宗在潁邸聘為夫人即位立為后哲宗立尊)
　(為皇/太后)寶冊(宋史尊號之冊命大臣撰冊文及書冊寶/遣官告天地祖宗社稷皇太后冊禮天子)
　(稱嗣皇帝餘/概如尊號儀)
瑞日明天仗仙雲擁夀山倚欄春晝永金母在人間
　金母(西王母傳在昔道氣凝寂湛體無為以東華玉/精之氣化而生木公焉又以西華至妙之氣化)
　(而生金母焉金母生于神洲伊川以/主隂靈之氣理于西方亦號王母)
　(慎按倚欄墨跡石刻/作猗蘭兩存備考)
朝罷金鋪掩人間寶瑟塵欲知慈儉德書史樂青春
仙家日月本長閒送臘迎春豈亦(一作/亦偶)然翠管銀罌(一/作)
(鈎/訛)傳故事金花綵勝作新年
　翠管銀罌(杜甫詩口脂面藥承恩澤翠管銀罌下九/天困學紀聞云東坡春帖用翠管銀罌出)
　(老杜臘日詩而注者改為銀鈎此/邢子才所以有日思誤書之語也)花勝(荆楚嵗時記/人日剪綵為)
　(人或縷金箔為人以貼屏風亦戴之頭鬢賈充李夫/人典戒云人日造花勝相貽像瑞圖金勝之形取像)
　(西王母戴勝也杜甫/詩勝裏金花巧耐寒)
彤史年來不絶書三朝德化婦承姑宫中侍女減珠翠
雪裏貧民得袴襦
　彤史(舊唐書宫官有彤/史二人正六品)婦承姑(詩纘女維莘疏婦之/所繼維繼姑耳繼姑)
　(而言維行故能知太妊之德也晉書庾皇后傳坤德/尚柔婦道承姑宋史哲宗立尊欽聖憲肅向皇后為)
　(皇太后宣仁命葺慶夀宫以居后后曰姑居西而婦/居東是凟分也因固辭遂以慶夀後殿為隆佑宫居)
　(之/)減珠翠(李白大臘賦六宫斥其/珠玉百姓樂于耕織)
邊庭無事羽書稀閒遣詞臣進小詩共助至尊歌喜事
今年春日得春衣
　　　皇太妃閣五首
葦桃猶在戸椒柏巳稱觴嵗美風先應朝囘日漸長
　皇太妃(宋史欽成朱皇后開封人熙寧初入宫生哲/宗累進德妃哲宗立尊為皇太妃時宣仁欽)
　(聖二太后皆居尊故稱號未極元祐三年宣仁詔/春秋之義母以子貴于是輿蓋冠服悉侔皇后)葦
　桃(風俗通上古時神荼鬱壘兄弟二人性能執鬼於/東海度索山桃樹下簡閱百鬼之無道者縛以葦)
　(索執以飼虎今世畫神像于版/上以元日置之門户即其遺意)椒柏(庾信謝正旦賜/酒詩柏葉隨銘)
　(至椒花/逐頌來)日漸長(隋書開皇十九年十一月有司奏元/年以來日漸長又袁充亦奏云隋興)
　(以來日/景漸長)
甲觀開千柱飛樓擢九層雪殘烏鵲喜翔舞下觚稜
　甲觀(宋史朱皇后即閣建殿出入由宣德東/門百官上牋稱殿下名所居為聖瑞宫)
孝心日奉東朝養儉(一作/健訛)德應師太姒(一作/大練)風太史新
年瞻瑞氣四星明潤紫宫中
　東朝(按漢書惠帝東朝長樂宫時吕太后居/長樂後世稱太后為東朝其義本此)大練(後/漢)
　(書馬皇后紀常衣大練裙/不加緣注云大練厚繒也)四星紫宫(漢書天文志中/宫天極星其一)
　(明者太一之常居也後句四星末大星正妃後三/星後宫之屬也環之廷衛十二星藩臣皆曰紫宫)明
　潤(晉書天文志文昌六星在北斗/魁星前明潤大小齊天臻瑞)
九門挂月未催班清禁風和玉漏閒崇慶早朝銀燭下
珮環聲在五雲間
　崇慶(太皇太后所居/宫名注見前)
東風弱栁萬絲垂的礫殘梅尚一枝繭館乍欣蠶浴後
禖壇猶記燕來時
　繭館(三輔黄圖宫闕疏/云蠶所曰繭館)蠶浴(禮記卜三宫夫人世婦/之吉者使入蠶于蠶室)
　(奉種浴于川疏云近川而為之者取其浴蠶種/便也奉種浴于川者言蠶將生之時而又浴之)禖壇
　(禮記月令仲春之月𤣥鳥至至之日以太牢祠于髙/禖注云燕以施生時來巢人堂宇而孚乳娶嫁之象)
　(也宋史禮志仁宗詔有司築髙禖壇南郊春分之日/以祀青帝本詩克禋以祓之義以禖從祀報古為禖)
　(之先也祀以簡狄姜嫄○按哲宗朱/太妃所出故以𤣥鳥生商事比之)
　　　夫人閣四首
綵勝鏤新語酥槃滴小詩昇平多樂事應許外庭知
　夫人(宋史馮賢妃東平人初封郡君養女林美人得/幸神宗生燕越二王進婕妤○慎按元祐初二)
　(人俱在宫中/未詳孰是)酥槃滴(黄庭堅詩酥滴/花枝綵剪幡)
細雨曉風柔春聲入御溝巳漂新荇没猶帶斷冰流
　(慎按春深深字石/刻作聲當從之)
扶桑初日映簾昇巳覺銅缾暖不冰七種共挑人日菜
千枝先剪上元燈
　七種菜(荆楚嵗時記正月七日/為人日以七種菜為羮)千枝燈(鄭嵎津陽門/詩注韓國為)
　(千枝燈臺髙八十尺每上元夜則然/之千光奪目百里之内皆可望見焉)
雪消鴛瓦巳流澌風暖犀盤尚鎮帷縹緲紫簫明月下
璧門桂影夜參差
　璧門(杜牧詩月上白璧門桂影涼參差按石刻作璧/門正引用詩語集本作壁從土者訛今改正)
　　端午帖子詞(舊注元/祐三年)
　　　皇帝閣六首
盛德初融後潛隂未姤時侍臣占易象明兩作重離
　盛德(月令孟夏之月某/日立夏盛德在火)潛隂(按易一隂伏五陽之/下名為姤夏至之卦)明
　兩(易離卦象曰明兩作離/大人以繼明照于四方)
采秀擷羣芳争儲百藥良太醫初薦艾庶草騐蕃昌
　太醫薦艾(後漢書少府所屬有太醫令荆楚嵗時記/端午日以艾為人置户上辟鬼子由詩云)
　(太醫争獻/天師艾)庶草(尚書洪範五者來備各以其叙庶草/蕃廡疏云須風則風來須雨則雨來)
　(各以次序則衆草/木蕃滋而豐茂矣)
㣲涼生殿閣習習滿皇都試問吾民愠南風為解無
　(慎按藝苑雌黄云東坡詩㣲涼生殿閣云云原其意/蓋欲聖君推南風之德以及于黎庶也唐文宗與栁)
　(公權聨句東坡以公權有美而無箴因/續四句又作端午帖子詞用此意也)
西檻新來玉宇風侍臣茗椀得雍容庭槐似識天顔喜
舞破清隂作兩龍
　侍臣茗椀(按宋制侍講侍讀官例賜酒賜茶本集侍/立邇英詩有上尊初破早朝寒茗椀仍沾)
　(講舌乾/之句)槐龍(按子由入侍邇英詩云槐龍對舞覆衣/冠自注云邇英閣庭前有雙槐甚髙而)
　(柯葉覆地如龍蛇/講官進對其下)
講餘交翟轉迴廊始覺深宫夏日長揚子江心空百鍊
只將無逸鑑興亡
　講餘(宋史凡經筵嵗以仲春至端午仲秋至長至講/讀官輪直或便殿或邇英閣或間日或每日無)
　(常/制)交翟(播芳大全載集英殿致語云輦出房/而雷動扇交翟以雲開謂雉羽扇也)江心百
　鍊(異聞集天寶中揚州進水心鏡背有盤龍鏡匠吕/輝移爐以五月五日于揚子江心鑄之後大旱祀)
　(之得雨白居易百鍊鏡詩江心/波上舟中鑄五月五日日午時)無逸(周書篇名播芳/大全載集英殿)
　(致語云誦書無逸/法中宗之不敢康)
一扇清風灑面寒應緣飛白在冰紈坐知四海䝉膏澤
沐浴君王德似蘭
　飛白扇(唐書太宗謂長孫無忌楊師道曰五日舊俗/必用服玩相賀朕今各賀君飛白扇二枚庶)
　(動清風以/揚美德)浴蘭(大戴禮浴蘭/湯兮沐華芳)
　　　太皇太后閣六首
漸臺通翠浪暑殿轉清風簾巻東朝散金烏未遽中
　漸臺(史記孝武本紀作建章宫度為千門萬户前殿/度髙未央其東則鳯闕髙二十餘丈其西則唐)
　(中數十里虎圈其北治大池漸臺髙二十餘丈/名曰東液注云漸浸也臺在池中為水所浸)暑殿
　(劉禹錫詩奉/君清暑殿)
日永蠶收蔟風髙麥上塲朝來耤田令菰黍獻時芳
　蠶蔟(揚雄元后誄蠶于繭館躬筐執曲帥導羣妾咸循蠶/蔟秦處度蠶書屈藁長二尺者自後茨之以為蔟以)
　(居蠒/蠶)耤田令(山堂考索耤田令周為甸師漢文帝始開耤/田置令丞掌耕國廟社稷之田東漢及魏缺)
　(晉復置宋元豐三年/改耤田令隸太常寺)菰黍(風土記午日以菰葉裏稻米為/粽以象隂陽相包裹未分散也)
舞羽諸羌伏銷兵萬彚蘇只應黄紙誥便是赤靈符
　赤靈符(抱朴子五月五日作赤靈符書著心前以/辟五兵王珪端午詩心前笑指赤靈符)
令節陳詩嵗嵗新從官何以夀吾君願儲醫國三年艾
不作沈湘九辨文
忠臣諒節今千嵗孝女孤風滿四方不復巫陽占郢夢
空餘仲御扣河章
　忠臣(指屈/原)孝女(指曹/娥)仲御扣河章(晉書夏統傳母病/詣洛市藥㑹三月)
　(上巳士女如雲統並不顧賈充怪而問之徐荅曰會/稽夏仲御也充使問其土俗又謂曰卿能作土地間)
　(曲乎統曰孝女曹娥年甫十四其父墮江不得尸娥/仰天哀號便投水而死父子喪尸後乃俱出國人哀)
　(其孝義為歌河女之章今欲歌之于是以足扣船引/聲喉囀清激慷慨大風應至雷電冥晝諸人相顧曰)
　(聞河女之音不覺涕泪交流/即謂伯姬髙行在目前也)
長養恩深動植均只憂貪吏尚殘民外廷巳拜梟羮賜
應助吾君去不仁
　梟羮(史記樂書注五月五日為梟羮賜百官以惡鳥/故食之也○按子由端午帖子詞百官起拜梟)
　(羮賜凶去方知舜/有功與詩意同)
　　　皇太后閣六首
露簟琴書冷琱盤􁊾餌新深宫猶畏日應念暑耘人
　琱盤(開元天寶遺事宫中端午造粉團角黍/貯琱盤中以小角弓射之中者得食)􁊾(孫愐/唐韻)
　(􁊾諸延切/厚粥也)
萬夀菖蒲酒千金琥珀杯年年行樂處新月挂池臺
　菖蒲酒(王氏彚書評注端午日/以菖蒲或縷或屑泛酒)
翠筒初裹楝(別本/作練)薌黍復纒菰水殿開冰鑑瓊漿凍玉
壺
　裹楝(苕溪漁隠叢話新筒裹練明唐明皇端陽詩也/藝苑雌黄云初學記引吳均續齊諧記乃作棟)
　(葉之棟傳冩之訛東坡之意蓋謂棟當作練耳○慎/按仲子陵五絲續命賦楝葉結采絲襭注云五月五)
　(日祭屈原竹筒貯米以楝塞其/上采絲縛之先生正用此事)薌黍(禮記黍曰薌合/疏云穀秫者為)
　(黍秫既軟而相合氣/息又香故曰薌合也)
秘殿扶疎夏木深雨餘初有一蟬吟應將嬴女乘鸞扇
更助南風長棘心
　乗鸞扇(劉禹錫詩團扇復團扇奉君清暑殿秋風入/庭樹從此不相見上有乘鸞女蒼蒼蟲網徧)
　(明年入懐袖/別是機中綫)南風長棘心(詩凱風疏云凱樂之風從/長養之方而來吹彼棘木)
　(之心故棘心得盛長以興寛仁之母以慈/愛之情養我七子之身故七子皆得少長)
上林珍木暗池臺蜀産吳包萬里來不獨槃中見盧橘
時于糭裏得楊梅
　上林(漢書上林賦注此雖賦上林博引異方珍竒不/繫于一也按先生此詩合四句觀之正合此意)
　糭裏楊梅(歐陽修詩彩索盤/中結楊梅糭裏紅)
閔楚遺風萬古情沅湘舊俗到金明翠輿黄繖何時幸
畫鷁飛鳬盡日横
　金明(宋史天子嵗時游豫首/夏幸金明池觀水嬉)畫鷁(淮南子龍舟鷁首/注云鷁水鳥也畫)
　(其像著船首王子年拾遺記乘/衝瀾靈鷁之舟或作鶂音義同)飛鳬(張正見詩黄雲/迷鳥路白雪下)
　(鳬/舟)
　　　皇太妃閣五首
午景簾櫳静薫風草木酣誰知恭儉德綵縷出親蠶
　親蠶(宋史禮志先蠶之禮久廢真宗朝禮院上言周/禮蠶于北郊以純隂也漢蠶于東郊以春桑生)
　(也請附故事築壇東郊政和間禮局請倣古制于先/農壇側築蠶室二十七别構殿一區為親蠶之所詔)
　(從其議命親蠶/殿以無斁為名)
雨細方梅夏風髙巳麥秋應憐百花盡綠葉暗紅榴
　麥秋(月令孟夏之月靡草死麥秋至白/居易詩洛下麥秋月江南梅雨時)
辟兵巳佩靈符小續命仍縈綵縷長不為祈禳得天助
要令風俗樂時康
　辟兵符(裴𤣥新語五月五日繫/五采繒謂之辟兵符)續命縷(風俗通五月/五日以采絲)
　(繫臂謂之/續命縷)
玉盆浮李灧清泉金鴨虛空裊細烟自有梧楸鄣畏日
仍欣麥黍報豐年
　浮李(魏文帝書沈朱李于/寒水浮疑當作沈)麥黍(月令孟夏農乃登麥/季夏農乃登黍注云)
　(此時黍新熟今/蟬鳴黍是也)
良辰樂事古難同繡繭(一作/縷)朱絲奉兩宫仁孝自應禳
百沴艾人桃印本無功
　繡縷朱絲(玉燭寶典端午節文繡金縷帖畫貢獻/所尊王珪詩仙艾垂門綠朱絲繞户長)桃
　印(續漢書劉昭曰桃印/本漢制所以制惡氣)
　　　夫人閣四首
肅肅槐庭午沈沈玉漏稀皇恩樂佳節鬬草得珠璣
　鬬草(嵗時記五日有鬬百草之戲歐陽修/端午詞共鬭今朝勝盈襜百草香)
節物荆吳舊嬉游禁掖閒仙風隨畫箑拜賜落人間
五綵縈筒秫稻香千門結艾鬢髯張旋開寶典尋風物
要及靈辰共祓禳
　寶典(隋書經籍志杜臺卿/玉燭寶典二十巻)
欲曉銅缾下井欄鏗鍠金殿發清寒似聞人世南風熱
日上牆東問幾竿
　　興龍節集英殿宴口號(并致語舊注/元祐二年)
　臣聞帝武造周巳兆興王之迹日符祚漢實開受命
　之祥非天私我有邦惟聖乃作神主仰止誕彌之慶
　集於建丑之正瑞玉旅庭爰講比隣之好虎臣在泮
　復通西域之琛式燕示慈與人均福恭惟皇帝陛下
　睿思冠古濬哲自天煥乎有文日講六經之訓述而
　不作思齊累聖之仁夷夏宅心神人協德卜年七百
　方過厯以承天有臣三千咸一心而戴后彤庭振萬
　玉座傳觴誦干戈載戢之詩作君臣相恱之樂斯民
　何幸白首太平猥以㣲生親逢盛旦始慶猗蘭之會
　願賡擊壤之音下采民言上陳口號
凛凛重瞳日月新四方驚喜識天人共知若木初升旦
且種蟠桃莫計春請吏黑山歸屬國給扶黄髪拜嚴宸
紫皇應在紅雲裏試問清都舊侍臣
　興龍節(宋史哲宗本紀十二月初七日帝生/日也避禧祖忌辰以次日為興龍節)集英殿
　宴(汴京宫室考大慶殿北有紫宸殿西有垂拱殿次/西皇儀殿又次西集英殿宴殿也宋史禮志宴饗)
　(凡春秋季仲聖節及國有大慶皆大宴其日殿庭設/山樓排塲為羣仙隊仗宰相以下升殿進酒各就位)
　(酒九行更衣賜花有差大觀三/年議禮局上集英殿大宴儀)給扶(南史袁憲傳以/功封建安伯除)
　(太子詹事袁請解職不許尋給扶二人唐書元/宗遣徐嶠邀張果至郡辭還山給扶侍二人)黄髪
　(宋史文彦博傳元祐初司馬光薦宿德元老宜起以/自輔乃命平章軍國重事六日一朝一月兩赴經筵)
　(恩禮/甚渥)
　　又興龍節集英殿宴口號(并致/語)
　臣聞天所眷命生而神靈惟三代受命之符萃于兹
　日實萬世無疆之福延及我民候南極之祥輝交北
　鄰之瑞節同趨鎬宴争頌華封恭惟皇帝陛下稽古
　温文乘乾剛粹體生知而猶學藏妙用于何言故得
　六聖承休三靈眷佑德隆星晷齊六符而泰階平河
　行地中錫九疇而彝倫正屬誕彌之令旦履長發之
　嘉祥夙設九賔于庭徧舞六代之樂日無私于臨照
　葵藿自傾天有信于發生勾萌必達臣等濫塵法部
　獲造彤墀下采民言得三萬里之謡誦登歌夀斚以
　八千嵗為春秋不度蕪音敢進口號
風巻雲舒合兩班曈曈瑞日映天顔觀書巳獲千秋鏡
積德長為萬嵗山臘雪未消三務起壬人不用五兵閒
相逢父老争相賀却笑華胥是夢間
　合班(宋史職官志唐六典中書門下尚書三省合一/元豐五年中書門下始分元祐初司馬光請令)
　(合班奏事/分省治事)千秋鏡(唐書張九齡傳初千秋節王公並/獻寶鑑九齡上事鑑十章號千秋)
　(金鑑以/申諷諭)五兵(禮記五戎注弓/矢殳矛戈㦸也)
　　坤成節集英殿宴口號(并致語月舊注元祐/二年七  十五日)
　臣聞視履考祥既占懐月之夢對時育物必有繼天
　之功方大火之西流屬隂靈之既望帝于是日誕降
　仁人意使斯民咸歸夀域共慶千秋之遇得生二聖
　之朝式燕示慈與民同樂恭惟皇帝陛下文思天縱
　濬哲生知力行湯禹之仁常恐一夫之不獲躬蹈曾
　閔之孝故得萬國之懽心恭惟太皇太后陛下道契
　天人德超載籍知人則哲蓋帝堯之所難修巳安民
　雖虞舜其猶病風雲從而萬物覩日月照而四時行
　自然動植之咸安莫知天地之何力三宫交慶羣后
　駿奔寶鄰通四牡之歡航海致重譯之贐洞庭九奏
　始識咸池之音靈岳三呼共獻後天之祝臣等叨居
　法部輒采民言上凟宸聰敢陳口號
三朝遺老九門前又見承平大有年文母憂勤初化俗
曾孫仁孝巳通天史書元祐三千牘樂奏坤成第一篇
欲采蟠桃歸獻夀蓬萊清淺半桑田
　坤成節(宋史聖節立名自唐千秋節始宋因之太皇/太后臨朝亦立節按哲宗本紀詔以太皇太)
　(后生日七月十六日為坤成節舊/注以為十五日者訛當從本紀)
　　齋日口號(并致/語)
　旋復隂陽配五支于六幹誕彌嵗月與元日為三申
　神后降慶于當年曾孫效誠于兹旦不煩巧力自契
　真符道俗讙謡天人協應太皇太后陛下功髙任姒
　德配唐虞上推顧託之心下布仰成之政寶慈與儉
　蹈光憲之成䂓却狄安邦襲武烈之餘慶三朝順履
　萬夀維新雖絳縣之老人難窮甲子如楚南之靈木
　莫計春秋臣賤等草茅心傾葵藿采民謳於擊壤效
　樂語之陳詩
媧皇得道自神仙金母長生不計年甲子會逢三朔旦
嵗星行看兩周天消兵漸覺腰無犢種德方知福有田
彤管何人書後會椒花椿頌一時編
　福田(法論云供父母曰恩田供僧佛曰敬/田供疾病曰悲田總名之曰福田)椒花頌(晉/書)
　(劉臻妻陳氏元/旦獻椒花頌)
　　集英殿春宴口號(并致/語)
　臣聞人和則氣和故王道得而四時正今樂猶古樂
　故民心恱而八音平幸此聖朝陶然化國飭三農于
　保介維莫之春興五福于太平旣醉以酒恭惟皇帝
　陛下乘乾有作出震無私憲章六聖之典謨斟酌百
　王之禮樂天方祚于舜孝人巳誦于堯言故得彞倫
　敘而水土平北流軌道壬人退而蠻夷服西旅在庭
　稍寛中昃之憂一均湛露之澤方將麯糵羣賢而惡
　㫖酒鼔吹六藝而放鄭聲雖白雪陽春莫致天顔之
　一笑而獻芹負日各盡野人之寸心臣猥以賤工叨
　塵法部幸獲望雲之喜敢陳擊壤之音不揆蕪才上
　進口號
萬人歌舞樂芳辰長養恩深第四春令下風雷常有信
時來草木豈知仁璿璣巳正三階泰玉琯初知九奏均
(一作/純)更欲年年同此樂故應相繼得元臣
　集英春宴(宋史禮志凡春秋聖節有大慶皆大宴太/平興國後止設春宴淳化四年陳靖上言)
　(宴以禮成賔以賢序其有拜起失節宴饌不潔並申/嚴制咸平三年始備設春秋大宴學士梁顥請春秋)
　(大宴小宴賞花行幸次為四圖頒下閣門遵守故事/大宴前一日御殿閱一日戲謂之獨看哲宗初立詔)
　(罷獨看元祐三年罷春宴又罷秋宴以魏王出殯翰/林學士蘇軾不進教坊致語故也○慎按魏王哲宗)
　(之叔三年因喪廢宴此詩/元祐四年作故云第四春)璿璣(史記天官書北斗七/星所謂璿璣玉衡以)
　(齊七政注云斗第一天樞第二璇第三璣第四權第/五衡第六開陽第七摇光第一至第四為魁第五至)
　(第七為杓合而為斗/玉衡屬杓魁為璇璣)三階(天官書魁下六星兩兩相/比者名曰三能三能色齊)
　(君臣和注云泰階三台也又黄帝泰/階六符經三階平則隂陽和風雨時)玉琯(按此指范/景仁新樂)
　(也本集和范景仁詩玉琯猶聞秬黍香自注云舊法/以尺生律今以黍定律以律生尺以宋史考之范鎮)
　(請太府銅鑄律樂成帝與太皇太后御延和殿詔執/政侍從皆往觀乃元祐三年事自是朝會皆用之故)
　(先生詩云玉琯/初知九奏均也)
　　紫宸殿正旦口號(并致語四舊/注元祐  年)
　臣聞行夏之時正莫加于人統採周之舊王方在於
　鎬京惟吉月之布和休庶工而未作使華逺集鄰好
　交修萃簮笏于九門來車書于萬里將興嗣嵗以樂
　太平恭惟皇帝陛下躬履至仁誕膺眷命法天地四
　時之運民日用而不知傳祖宗六聖之心我無為而
　自化九德咸事三年有成始御八音之和以臨元日
　之會人神相慶夷夏來同臣等忝與賤工得親壯觀
　知輿情之願頌顧盛德之難形不度荒蕪敢進口號
九霄清蹕一聲雷萬物欣榮意巳開曉日自隨天仗出
春風不待斗杓回行看菖葉催耕耤共喜椒花映夀杯
欲識太平全盛事振振鵷鷺滿雲臺
　紫宸殿(汴京宫室考大慶殿北有紫宸殿視朝之前/殿也宋史禮志宋初大朝會以元日冬至及)
　(五月朔羣臣稱賀上夀若無事不視朝則表賀于閣/門常朝之儀唐以宣政為前殿謂之正衙以紫宸為)
　(便殿謂之入閣正衙則日見羣臣百官皆在謂之常/㕘後唐明皇始詔羣臣五日一隨宰相入見謂之起)
　(居宋因其制皇帝日御垂拱殿文武官日赴文德殿/正衙日常㕘其朝朔望亦于此殿五日起居則於崇)
　(德殿或長春殿崇德即紫宸長春即垂拱也元豐官/制行詔侍從而上日朝垂拱謂之常㕘官百司朝官)
　(以上每五日一朝紫宸為六㕘官京朝官以上/朔望一朝紫宸為朔㕘官望㕘官遂為定例)九霄
　(道書赤霄碧霄青霄𤣥霄絳霄/黅霄紫霄練霄縉霄為九霄)菖葉(王融䇿秀才文/將使杏花菖葉)
　(耕穫不繼清甽/冷風述遵無廢)
　　集英殿秋宴口號(并致/語)
　臣聞天無言而四時成聖有作而萬物睹清浄自化
　雖仰則于帝心豈弟不囘亦俛同于衆樂屬此九秋
　之候粲然萬寶之成吾王不游何以勞農而休老君
　子如喜則必大烹以養賢恭惟皇帝陛下孝通神明
　仁及草木行堯禹之大道守成康之小心華夷來同
　天地並應以為福莫大于無事瑞無加于有年南極
　呈祥候秋分而老人見西夷慕義渉流沙而天馬來
　嘉與臣工肅陳燕爼禮元后于三夏諧庶尹于九成
　宣示御觴聳近臣之榮觀臚傳天語溢兩廡之歡聲
　臣等親覯昌辰叨塵法部采謡言于擊壤助矇瞍之
　陳詩仰奉威顔敢進口號
霜霏碧瓦尚生煙日泛彤庭巳集仙藹藹四門多吉士
熙熙萬國屢豐年髙秋爽氣明宫殿元祐和聲入管絃
菊有芳兮蘭有秀從臣誰和白雲篇
　白雲篇(杜甫詩晴牕檢㸃白雲篇/按詩意蓋用漢武秋風辭)
　　黄樓致語口號
　百川反壑五稼登塲初成百尺之樓適及重陽之會
　髙髙下下既休畚鍤之勞嵗嵗年年共睹茱茰之美
　恭惟知府學士民人所恃憂樂以時度餘力而取羨
　材因備災而成勝事起東郊之壯觀破西楚之淫名
　賔客如雲來四方之豪傑鼓鐘殷地竦萬目之觀瞻
　實與徐民長為佳話
一新柱石壯嚴闉更值西風落㡌辰不用游從誇燕子
直將氣燄壓波神山川尚遶當時國城郭猶飄廣陌塵
誰凭闌干賞風月使君留意在斯民
　(慎按此詩當是元豐戊午守徐州時作集/中又有九日黄樓詩見十七巻中注詳前)
　　趙倅成伯母生日致語口號
　昔年占夢適當重九之佳辰今日獻香願祝大千之
　遐算慶婦姑之同日雜茱菊以稱觴殺雞巳效于龎
　公翦髪敢資于陶母但某叨居樂部忝預年家不度
　蕪材上塵口號
今朝夀酒泛黄花鬱鬱葱葱氣滿家願得唐兒舞一曲
不嫌國小向長沙
　唐兒(史記五宗世家長沙定王發之母故程姬侍者/唐兒生子名發以孝景前二年用皇子為長沙)
　(王以其母無寵/故王卑濕貧國)
　(慎按先生知宻州趙成伯為倅第十四巻中多唱和/之什此詩為其母生日作後二句引用唐兒事蓋因)
　(所出㣲而為/解嘲云爾)
　　王氏生子致語口號
　人中五日知織女之暫來海上三年喜花枝之未老
　事協紫銜之夢歡傾白髪之兒好人相逢一杯徑醉
　伏以某人女郎蒼梧仙裔南海貢餘憐謝端之早孤
　潛炊相助嘆張鎬之没興遇酒輒歌采楊梅而朝飛
　擘青蓮而暮返長新玉女之年貌未壓金膏之掃除
　萬里乘桴巳慕仲尼而航海五絲繡鳯將從老子以
　俱仙東坡居士尊爼千峯笙簧萬籟聊設三山之湯
　餅共傾九醖之仙醪尋香而來苒天風之引步此興
　不淺炯江月之升樓
羅浮山下巳三春松筍穿階晝掩門太白猶逃水仙洞
紫簫來問玉華君天容水色聊同夜髪澤膚光自鑑人
萬户春風為子夀坐看滄海起揚塵
　太白水仙洞(續仙傳孫思邈隠于太白山學道偶出/見牧牛童殺小蛇巳傷出血思邈脫身)
　(贖之以藥封裹放于草内復月餘出行見一白衣少/年以馬載之偕行如飛到一城郭儼若王者之居少)
　(年延思邈入見一端正美貌袷㡌絳衣侍從甚衆俄/頃一女子領一青衣小兒出拜曰此兒痴騃為人哀)
　(損取救免害思邈省記嘗救青蛇即訝此何所也潛/問左右曰此涇陽水府也留連三日命其子取龍宫)
　(藥方三十首與先生此真道者可以救世濟/人俄復命僕馬送歸太白山深自以為異)
　　寒食宴提刑致語口號
　良辰易失四者難并故人相逢五斗徑醉況中年離
　合之感正寒食清明之間時乎不可再來賢者而後
　樂此恭惟提刑學士才本天授學為人師事業存乎
　斯民文章蓋其餘事望之巳試于馮翊翁子暫還于
　會稽知府學士接好鄰邦締交冊府莫逆之契義等
　于天倫不腆之辭意勤于地主力講兩君之好可無
　七字之詩欲使異時傳為盛事
雲間畫鼓叠春雷千騎尋芳戲馬臺半道巳逢山簡醉
萬人争看謫仙來淮西按部威猶凛歴下懐仁首重囘
還把去年留客意折花臨水更徘徊
　(慎按元豐戊午先生在徐州有寒食答李公擇三絶/句題中所云提刑當即公擇故以謫仙稱之公擇在)
　(齊州先生曾訪之故又有歴/下懐仁及去年留客之句)
　
　
　
　
　
　
　
　蘇詩補註巻四十六
欽定四庫全書
　蘇詩補註巻四十七　翰林院編修查慎行撰
　古今體詩六十四首
　　　　慎按吳興施氏原本前後集合三十九巻其
　　　　第四十巻則翰林帖子詞五十四首遺詩三
　　　　十一首最後兩巻為和陶詩共四十二巻原
　　　　注雖殘缺目錄猶存新刻本増續補上下二
　　　　巻南行集錯雜其間真贋相半余旣取南行
　　　　集以冠全詩又依外集于續補巻中排次分
　　　　編其漫不可考者凡十九首無從附錄仍置
　　　　此巻首此外一百十三首皆慎別行搜採彚
　　　　分兩巻各疏出處俾覽者有考焉
　　戲足栁公權句(并引/)
　宋玉對楚王此獨大王之雄風也庶人安得而共之
　譏楚王知巳而不知人也栁公權小子與文宗聫句
　有美而無箴故為足成其篇
人皆苦炎熱我愛夏日長薫風自南來殿閣生微涼一
為居所移苦樂永相忘願言均此施清隂分四方
　殿閣(吕氏家塾廣記云陳輔之以為殿桷生餘涼今/世所傳只用公權舊語故東坡端午帖子詞云)
　(㣲涼生殿閣又獨咏㣲涼殿閣風不聞有殿桷餘涼/之說又按藝苑雌黄云文宗與公權聨句東坡以為)
　(有美而無箴因續四句然洪駒父以為公權巳含箴/規之意雖不必續可也愚謂人臣忠愛其君自當隨)
　(事納誨以啟主心而達下情凡作隠躍含糊之語冀/幸一悟者皆謟諛之徒也先生此詩特為此一流發)
　(偶借公權為質的耳/嚴氏之說不足取也)
　　　　慎按此詩施氏原本載遺詩巻中時地莫考
　　　　難以詮次姑仍其舊
　　送別
鴨頭春水濃如染水面桃花弄春臉衰翁送客水邊行
沙襯馬蹄烏帽㸃昂頭問客幾時歸客道秋風黄(一作/落)
葉飛繫馬綠楊開口笑傍山依約見斜暉
　　寄周安孺茶
大哉天宇内植物知幾族靈品獨標竒迥超凡草木名
從姬旦始漸播桐君錄賦咏誰最先厥傳惟杜育唐人
未知好論著始于陸常李亦清流當年慕髙躅遂使天
下士嗜此偶于俗豈但中土珍兼之異邦鬻鹿門有佳
士博覽無不矚邂逅天隨翁篇章互賡續開園頤山下
屏跡松江曲有興即揮毫粲然存簡牘伊予素寡愛嗜
好本不篤粤自少年時低囘客京轂雖非曳裾者庇䕃
或華屋頗見紈綺中齒牙厭粱肉小龍得屢試糞土視
珠玉團鳯與葵花碔砆雜魚目貴人自矜惜捧玩且緘
櫝未數日注卑定知雙井辱于兹自(一作/事)研討至味識
五六自爾入江湖尋僧訪幽獨髙人固多暇探究亦頗
熟聞道早春時攜籯赴初旭驚雷未破蕾采采不盈掬
旋洗玉泉蒸芳馨豈停宿須臾布輕縷火候謹盈縮不
憚頃間勞經時廢藏蓄髹筒浄無染箬籠匀且複苦畏
梅潤侵暖須人氣燠有如剛耿性不受纖芥觸又若亷
夫心難將㣲穢瀆晴天敞虚府石碾破輕綠永日遇閒
賔乳泉發新馥香濃奪蘭露色嫩欺(一本作/期訛)秋菊閩俗
競傳誇豐腴面如粥自云葉家白頗勝中山醁好是一
杯深午牕春睡足清風擊兩腋去欲凌鴻鵠嗟我樂何
深水經亦屢讀子(子字疑訛/俟再考)咤中泠泉次乃康王谷䗫
培(一作/碚)頃曾嘗缾罌走僮僕如今老且嬾細事百不欲
美惡兩俱忘誰能强追逐薑鹽拌白土稍稍從吾蜀尚
欲外形骸安能狥口腹由來薄滋味日飯止脫粟外慕
旣巳矣胡為此羈束昨日散幽步偶上天峯麓山圃正
春風䝉茸萬旗簇呼兒為招(一作/佳)客采製聊亦復地僻
誰我從包藏付厨簏何嘗較優劣但喜破睡速況此夏
日長人間正炎毒幽人無一事午飯飽蔬菽困卧北牕
風風㣲動牕竹乳甌十分滿人世真局促意爽飄欲僊
頭輕快如沐昔人固多癖我癖良可贖為問劉伯倫胡
然枕糟麴(按別本自幽人無一事以下/十二句俱脫去今補成篇)
　植物(周禮一曰山林其植物宜皁物二曰川澤其植/物宜膏物三曰丘陵其植物宜覈物四曰墳衍)
　(其植物宜莢物五曰/原隰其植物宜叢物)桐君錄(桐君藥錄曰巴東有真/茗茶煎飲令人不眠)
　杜育賦(皮日休茶經序云晉杜育有荈賦吳興掌故/集載杜育荈賦文多不具錄吳中新刻補注)
　(云育當作毓/不知何據)常李(唐書陸羽傳羽著茶經三篇有常/伯熊者因羽論復廣著茶之功御)
　(史大夫李季卿宣慰江南知伯熊善煮茶召之伯熊/執器而前季卿為再舉杯云云○按先生詩中所云)
　(常李亦清流正用陸羽傳中事施氏新本補注/妄引常衮李德裕李約事殊屬支離特為駁正)篇章
　(按松陵集皮日休有咏茶十/首寄陸魯望魯望亦有和詩)頤山(名勝志頤山在宜/興縣東南連靈洞)
　(諸峯屬/于蜀山)葵花(北苑貢茶録有/蜀葵花銙等名)驚雷(苕溪漁隠叢話北/苑官焙造茶常在)
　(驚蟄後一二日興工採摘是時茶/芽巳皆一槍蓋閩中地暖如此)洗蒸(東溪試茶錄/濯之必潔洗)
　(之必香一失其/度俱為茶病)火候(黄儒品茶要錄茶事起于驚蟄/其采芽如鷹爪初造曰試焙又)
　(曰一火次曰二/火又次曰三火)乳泉(建寧志鳯凰山有龍焙泉宋時/貢茶取此水濯之其麓即北苑)
　面如粥(東溪試茶錄茶生山隂厥味甘香厥色青白/及受水則光澤視其面渙散如粟謂之冷粥)
　(面/)葉家白(學林新編茶之佳品其色白若碧綠者皆/常品也東溪試茶錄建茶之名有七一曰)
　(白葉茶出于近嵗芽葉如紙民間以為茶瑞出壑源/之大窠者六葉仲元葉世萬葉世榮葉勇葉世積葉)
　(相出壑源巖下者一葉務滋出源頭者二葉團葉肱/出壑源後坑者一葉久出壑源嶺根者三葉公葉品)
　(葉居皆以/葉家著名)
　　顔闔
顔闔古有道躬耕自衣食區區魯小邦不足𨼆明德軺
車來我門聘幣繼金璧出門應使者耕稼不謀國但疑
誤將命非敢憚行役使者反錫命户庭空履迹薄俗狥
世榮截趾履之適所重易所輕隋珠彈飛翼伊人畏照
影獨往就隂息鼎爼薦忠賢誰能死燔炙念彼藏皮冠
安知獲堯客
　　夢雪
殘杯失春温破被生夜悄開門萬山白俯仰同一照雖
時出圭角固自絶瑕竅兒童勿驚怪(一作/懼)調汝得一笑
　圭角(韓愈詩南山偪冬轉清/瘦刻畫圭角出崖竅)
　　戯(一本/作題)贈田辯之琴姬
流水隨絃滑清風入指寒坐中有狂客莫近繡簾彈
　田辯之(爵里/失考)
　　書黄筌畫翎毛花蝶圖二首
短翎長喙喜喧卑曳練雙翔亦自竒賴有黄鸝鬬嬛好
獨依蘚石立多時
　黄筌(皇朝事實類苑國初翰林待詔黄筌以畫著名/尤長于花竹并二子居寀居寶弟惟亮皆隸翰)
　(林苑諸黄畫花妙在賦色用筆極新細殆不見墨跡/但以輕色染成謂之寫生劉道醇名畫評筌字叔要)
　(蜀人善丹青尤/好花竹翎毛)
綠隂青子巳愁人忍見中庭燕麥新怊悵劉郎今白首
時來看巻覓餘春
　　寒食夜
漏聲透入碧牕紗人静鞦韆影半斜沈麝不燒金鴨冷
淡雲籠月照梨花
　　和寄天選長官
寓形宇宙間佚我方以老流光安足恃百嵗同過鳥頃
子縈網羅文采緣自表自古山林人何曾識機巧但記
寒巖翁論心秋月皎黄香十年舊禪學㕘衆妙虚懐養
天和肯狥奔走閙官居職事理晨起何用早桐隂滿四
齋叱吏供灑掃眷予東南來野飯煮芹蓼葆光旣清尚
令尹亦髙蹈相將古寺行軟語頽晩照公家有畸人(公/自)
(注公有族/人隠嵩山)虚緣能自保(一作/葆)卜築嵩山陽何(一作/行)當從
結好中山饒勝景一覽未易了(一作/飽)何時命巾車共陟
雲外嶠翻思(一作/然)筋力疲不復追(一作/恃)踊跳公詩擬南
山雄拔千丈峭形容逼天真邂逅識其要籓籬吾未窺
敢議窮閫奥
　供灑掃(後漢書魏昭請于郭泰/願在左右供給灑掃)
　(慎按天選長官失考詩中黄香十年舊當指山谷先/生與山谷唱和往往用江夏無雙事疑此詩亦是和)
　(黄作而黄山谷集/中撿原作復不得)
　　次韻張甥棠美晝眠
炎歊六(一作/五)月北牕涼更覺甘如飯稻粱宰我糞牆譏
敢避孝先經笥謔兼忘憂虞心謝知時雁安穏身同掛
角羊要識熙熙不争競華胥別是一僊鄉
　掛角羊(傳燈錄羚羊掛/角無跡可求)
　(慎按先生之甥栁閎字展如見黄山谷詩集張棠美/無可考晁旡咎集有和張棠美述志詩與先生集中)
　(互見即/其人也)
　　陸蓮菴
何妨紅粉唱迎僊來伴山僧到處禪陸地生蓮安足怪
而今更有火中蓮
　陸蓮(按維摩經云譬如髙原陸地不生蓮花陸蓮名/庵義本此施氏補注引草木狀云生于陸者曰)
　(旱蓮/訛矣)火中蓮(維摩經火中生蓮花是可謂希有在欲/而行禪希有亦如是永嘉禪師証道歌)
　(在欲行禪知見力火中生蓮終不壊唐張謂蓮/花寺詩樓殿總隨烟焰盡火中何處出蓮花)
　　書寄韻
巳將鏡鑷投諸地喜見蒼顔白髪新歴數三朝軒冕客
色聲誰是獨完人
　投鏡鑷(南史齊鬱林王昭業文惠太子長子也髙帝/為相王鎮東府時王五嵗牀前戯髙帝方令)
　(左右拔白髪問之曰兒言我誰耶答曰太翁髙帝笑/曰豈有為人作曽祖而拔白髪者乎即擲鏡鑷按此)
　(乃齊髙帝事南史載入廢帝鬱林王/本紀中施氏注以為鬱林王事訛)
　　謁敦詩先生因留一絶
凛凛人言君似雪我言凛凛雪如君時人盡怪蘇司業
不解將錢與廣文
　敦詩先生(失/考)蘇司業(杜甫詩賴有蘇司業時時/送酒錢按司業名源明)
　　絶句二首
峨峨叠石立何孤賴有蕭蕭翠竹俱日暮無人鷗鳥散
空留野水伴寒蘆
漠漠秋髙露氣清新蒲倚石近溪生夜來雨後西風急
静向牕前似有聲
　(慎按以上二首/當是題畫詩)
　　春夜
春宵一刻直千金花有清香月有隂歌管樓臺聲細細
鞦韆院落夜沈沈
　　　　慎按詩人玉屑云東坡春宵一刻直千金云
　　　　云與王介甫金爐香燼漏聲殘一首流麗相
　　　　似然亦有甲乙施氏原本不載新刻本載續
　　　　補下巻今仍之
　　醉睡者
有道難行不如醉有口難言不如睡先生醉卧此石間
萬古無人知此意
　　數日前夢人示余一巻文字大畧若諭馬者用吃
　　蹶兩字夢中甚賞之覺而忘其餘戯作數語足之
天驥雖老舉鞭脫逸交馳蟻封步中衡石旁睨駑駘豐
肉滅節徐行方軌動輒吃蹶天資相絶未易致詰
　　　　慎按以上十九首從施注新刻續補兩巻中
　　　　錄存不拘次序
　　劉顗宫苑退老于廬山石碑庵顗陜西人本進士
　　換武家有聲伎(詩/缺)
　　　　慎按此題施氏原本載遺詩巻中題存而詩
　　　　亡考之欒城集有陪南康太守訪廬山劉顗
　　　　宫苑留題三絶句當即其人也
　　村醪二尊獻張平陽
萬户春濃酒似油想須百罋到(一作/列)牀頭主人日飲三
千客應笑窮官送督郵
　張平陽(失考按萬户春先生在嶺南酒/名此詩疑亦南遷以後所作)
詩裏將軍巳築壇後來裨將欲登難巳驚老徤蘇梅在
更作風流王謝看(少一/字)出定知書滿腹瘦生應為語雕
肝(少二/字)灑落江山水留與人間激懦官
　蘇梅(隠居詩話蘇子美以奔放豪徤為志梅/堯臣亦能詩而平淡為工世謂之蘇梅)
張公髙躅不可到我欲挽肩纔覺難事業巳歸前輩錄
典刑留與後人看詩如啄雪清牙頰身覲飛龍吐胆肝
少負清名晩方用白頭翁竟作何官
　　　　慎按右絶句一首律詩二首載朱存理鐵網
　　　　珊瑚集元黄文獻公跋云右東坡先生詩凡
　　　　六首集中皆闕不載他日好事者或為之補
　　　　遺尚有取也至順元年九月二十日後學東
　　　　陽黄溍題卞氏式古堂書畫彚考云公手書
　　　　真蹟舊藏光福徐良夫教授家後歸徐耕學
　　　　成化戊戌吳匏庵為題此巻則巳亡其半止
　　　　存三首矣又三年匏庵再觀于葑門錢氏凡
　　　　兩跋尾又按外紀所載序錄云東坡詞翰流
　　　　落人間不載本集者甚多余從都𤣥敬出示
　　　　墨蹟題云村醪二首獻張平陽其一曰張公
　　　　髙躅不可到云云其二曰詩如啄雪清牙頰
　　　　云云則又以律詩一首分為二絶句矣恐未
　　　　可據也
　　失題
獨鶴南飛送好音山中橋梓共成隂深衣傴僂如初命
巵酒從容向晩斟城裏誰家開夀域堂東多士作儒林
清霜未落黄花在笑指髙枝繞鬢簮
　鶴南飛(按元豐五年冬公在黄州進士李委聞公生/日作白鶴南飛新曲以獻此詩疑是謫黄時)
　(所/作)
　　　　慎按卞氏式古堂書畫考載此詩云是東坡
　　　　作今采錄
　　題王維畫
摩詰本詞客亦自名畫師平生出入輞川上鳥飛魚泳
嫌人知山光盎盎著眉睫水聲活活流肝脾行唫坐咏
皆自見飄然不作世俗辭髙情不盡落縑素連山絶澗
開重帷百年流落存一二錦囊玉軸酬不貲誰令食肉
貴公子不覺祖父驅熊羆細氊浄几讀文史落筆璀璨
傳新詩青山長江豈君事一揮水墨光淋漓手中五尺
小横巻天末萬里分毫釐謫官南出止均潁此心通達
無不之歸來纒裹任紈綺天馬性在終難羈人言摩詰
是初世欲從顧老痴不痴桓公崔公不可與但可與我
寛衰遲(公自注桓𤣥嘗竊長康/畫崔圓嘗使摩詰畫壁)
　　　　慎按右古詩一首載谷橋孫紹逺稽古所葺
　　　　聲畫集中今采錄
　　安平泉
䇿杖徐徐步此山撥雲尋徑興飄然鑿開海眼知何代
種出菱花不記年烹茗僧誇甌泛雪煉丹人化骨成僊
當年陸羽空收拾遺却安平一片泉
　安平泉(咸淳臨安志仁和縣安仁西鄉安隠院在臨/平山之南清泰元年吳越王建舊名安貧治)
　(平二年改今額其地産曲竹相傳唐丘隠士丹成羽/化植杖于此其竹皆曲竹間有丹井井旁有池名安)
　(平泉東坡/題詩云云)
　　　　慎按此詩載潛說友臨安志中今采出
　　和張均題峽山
孤舟轉嵓曲古寺出雲㘭岸迫鳥聲合水平山影交堂
虚泉潄玉砌静筍遺苞我為圖名利無因此結茅
　張均(失/考)
　　題女唱驛
攬轡金房道﨑嶇難具陳浮嵐常作雨冷氣不知春少
見寛平路多逢臃腫民欲知何處逺巫峽是西隣
　女唱驛(按水經注云江水又東巫溪水注之又逕琵/琶峽本志云琵琶峯下女子皆善吹笛嫁時)
　(羣女子治具吹笛唱竹枝詞/送之女唱驛之名蓋本于此)
　　　　慎按以上二首諸刻本俱不載外集編第一
　　　　巻入南行集中今補錄于此
　　溪堂留題
三徑縈囘草樹䝉忽驚初日上千峯平湖種稻如西蜀
髙閣連雲似渚宫殘雪照山光耿耿輕冰籠水暗溶溶
溪邊野鶴衝人起飛入南山第幾重
　溪堂(在鳯翔/注見前)
　　新葺小園二首
短竹蕭蕭倚北墻斬茅披棘見幽芳使君尚許分池淥
隣舍何妨借樹涼亦有杏花充窈窕更煩鶯舌奏鏗鏘
身閒酒美誰來勸坐看花光照水光
三年輒去豈無鄉種樹穿池亦漫忙暫賞不須心汲汲
再來惟恐鬢蒼蒼應成庾信吟枯樹誰記山公醉夕陽
去後莫憂人翦伐西隣幸許庇甘棠
　　與李彭年同送崔岐歸二曲馬上口占
霜乾木落愛秦川興發身輕逐鳥翩貪看暮山忘逺近
强陪羽客更流連貂裘犯雪觀形勝駿馬隨鷹搏野鮮
為問南溪李夫子壯心應未逐流年
　李彭年(失/考)崔岐(失/考)二曲(韋曲杜/曲也)
　　二月十六日與張李二君遊南溪醉後相與解衣
　　濯足因咏韓公山石之篇慨然知其所以樂而忘
　　其在數百年之外也次其韻
終南太白横翠㣲自我不見心南飛行穿古縣並山麓
野水清滑溪魚肥須臾渡溪蹈亂石山光漸近行人稀
窮貪愈好去愈銳意未滿足枵如饑忽聞奔泉響巨碓
𨼆𨼆百步摇牕扉跳波濺沫不可嚮散為白霧紛霏霏
醉中相與棄拘束顧勸二子解帶圍褰裳試入挿兩足
飛浪激起衝人衣君看麋鹿隠豐草豈羨玉勒黄金鞿
人生何以易此樂天下誰肯從吾歸
　(按朱子韓文考異于山石詩下引/此題作注云見坡集此又一証也)
　　送虢令趙薦
嗟我去國久得君如得歸今君捨我去從此故人稀不
惜故人稀但恐晤語非西方佳人子佩服貝與璣宛兮
若處女未始識户扉何必識尸扉潛玉有光輝
　趙薦(本集第三巻有和虢令趙薦大雪詩以/此詩起四句考之當是蜀人而宦秦者)
　　亡伯提刑郎中挽詩二首甲辰十二月八日鳯翔
　　官舍書
才賢世有幾廊廟忍輕遺公在不早用人今方見思故
山松鬱鬱舊史印纍纍惟有同鄉老聞名尚涕洟
　亡伯(本集蘇廷評行狀云生三子長曰澹先卒次曰/渙以進士得官所至有美稱及去人常思之或)
　(以比漢循吏終於都官郎中利州/路提㸃刑獄次則軾之先人諱洵)
揮手東門別朱顔鬢未霜至今如夢寐未信有存亡後
事書千紙新墳天一方誰能悲楚相抵掌悟君王
　　謝張太原送蒲桃
冷官門户日蕭條親舊音書半寂寥惟有太原張縣令
年年專遣送蒲桃
　張太原(名字/失考)
　　讀晉史
滄海横流血作津犬羊角出競稱真中原豈是無豪傑
天遣羣胡殺晉人
　　讀王衍傳
文非經國武非英終日虛談取盛名至竟開門延羯冦
始知清論誤蒼生
　王衍(晉書王衍傳總角造山濤濤嗟嘆良久既去目/送之曰何物老嫗生此寧馨兒然誤天下蒼生)
　(者未必非此人也又云補元城令終日清談而縣務/亦理累居顯職後進之士莫不景慕傲效矜髙浮誕)
　(遂成風/俗焉)
　　讀後魏賀狄干傳
羊犬争雄宇内殘文風猶自到長安當時枉被詩書誤
惟有鮮卑賀狄干
　賀狄干(北史魏賀狄干傳家本小族世為將初帝普/封功臣狄干雖為姚興所留遥賜爵襄武侯)
　(及狄干至帝見其語言衣服類中國/以為慕而習之故忿焉既而殺之)
　　　　慎按以上十二首諸刻本不載外集編第三
　　　　巻在鳯翔作今采錄
　　入館
黄省文書分道山静傳鐘鼓建章閒天邊玉樹西風起
知有新秋到世間
　入館(宋史國史有三館太宗賜名崇文院端拱初就/中堂建秘閣擇三館書籍藏其中凡直昭文館)
　(直史館直集賢院直秘閣與史館修撰直龍圖閣皆/為館職髙等其次曰集賢校理曰秘閣校理曰館職)
　(校勘曰史館檢討均謂之館職記注官缺必于此取/之○按先生自鳯翔還朝遷直史館此詩必此時作)
　　贈蔡茂先
京城三日雨留人吳市門前訪子真赤脚長鬚俱好事
新詩軟語坐生春鄴侯久有牙籖富太史猶探禹穴新
不惜為君揮尺素却憂善守備三隣
　蔡茂先(失/考)
　　送司勲子才丈赴梓州
別日巳苦迫見日未可期曷不惜此日相從把酒巵人
生初甚樂譬若枰上碁縱横聽汝手聚散豈吾知胡為
復嗟嘆實恨相識遲念昔非親舊聞名自童兒不見常
隠憂見之百憂披相從未云幾別泪遞巳垂有如雲間
鶴影過落寒池舉頭巳千里可見不可追我本蜀諸生
能言公少時初為成都掾治獄官苦卑髙才絶倫輩邦
伯忘等夷是時最少年白晳未有髭風流能痛飲敏捷
好論詩勇于鞲上鷹不啻囊中錐去蜀曾未久得縣復
來眉簿書紛滿前指畫渙無疑一年吏巳服漸能省鞭
笞二年民盡信不復煩文移三年厭閒寂終日事桐絲
客來投其轄醉倒不容辭至今三十年父老猶嗟咨東
川晚乃至觀者塞路岐但見東人喜不知西人悲如今
又繼往人事亦何竒嗟此信偶然或云數使之王城多
髙爵要路人争馳公來席未暖去不淅晨炊屢為蜀人
得毋乃天見私吾徒本學道窮達理素推況為二千石
所至可樂嬉細思為縣日賔友存者誰或終卧茅屋或
去懸金龜或巳登鬼籍墓木如門楣感時何倐忽撫舊
應涕洟紫綬著更好紅顔蔚不衰權竒玉勒馬阿那胡
琴姬逢人可與樂慎勿苦相思
　子才(姓名/失考)
　　　　慎按以上三首諸刻本不載外集編第四巻
　　　　直史館時作今補錄
　　送宋君用遊輦下
暴雨漲荒溪尺水生洪流中有潑潑鯉汎然方快遊安
知赤日爍沸浪生浮漚石宻岸狹束鱗鬛窘若囚一失
在藻樂遂有轍鮒憂誓將泛江湖雪此煦沫羞江湖與
荒溪巨細雖不侔此流彼之𣲖聨接詎阻修超然奮躍
去勢若鷹離鞲浮沈謝羣蛙窟穴依長洲洗刷沮洳泥
被服白紋裘誰知嵗月久湧浪生咽喉賴爾溪中物雖
困有逺謀不似沼沚間四合獄萬鯫縱知有江湖綿綿
隔山丘人生豈異此窮達皆有由吾鄉廣平君少與輕
薄遊堆金等屋梁䆉稏百頃秋朝筵羅紅顔夜庖炙肥
牛落魄窮書生多以金帛收髙貲一朝盡里巷誰青眸
兒女號饑寒親友寡餽賙中夜起長歎慷慨商聲謳我
非田農家安能事耝耰又非將帥種不慣揮戈矛平生
負壯氣豈可遂爾休今我中丞公位隆職兼優官爵連
九族一門千驊騮雖云富貴殊敢以貧賤投姻戚苦未
逺我困豈我魗八月秋風髙駕言動輕輈將行來告別
求贈安敢廋嗟子窮巳甚倚伏理亦周溪魚解如此況
子知公侯馬壯僕正徤去去其無留
　宋君用(失/考)
　　咏怪石
家有粗險石植之疎竹軒人皆喜尋玩吾獨思棄捐以
其無所用曉夕空嶄然碪礎則甲斮砥硯乃枯頑于繳
不可砮以碑不可鐫凡此六用無一取令人争免長物
觀誰知兹石本靈怪忽從夢中至吾前初來若竒鬼肩
股何孱顔漸聞䃔􁀙聲久乃辨其言云我石之精憤子
辱我欲一宣天地之生我族類廣且蕃子向所稱用者
六星羅雹布盈溪山傷殘破碎為世役雖有小用烏足
賢如我之徒亦甚寡往往掛名經史間居海岱者充禹
貢雅與鉛松相差肩處魏榆者白晝語意欲警懼驕君
悛或在驪山拒强秦萬牛喘汗力莫牽或從揚州感盧
老代我問答多雄篇子今我得豈無益震霆凛霜我不
遷雕不加文磨不瑩子盍節㮣如我堅以是贈子豈不
偉何必責我區區焉吾聞石言愧且謝醜狀歘去不可
攀駭然覺坐想其語勉書此篇席之端
　　　　慎按以上二首諸刻本不載外集編第四巻
　　　　中先生丁成國太夫人憂居蜀時作今采錄
　　題西湖樓
少年過了未衰顔正在悲歡季孟間細雨溟濛湖上寺
東風摇蕩酒中山千金用盡終須老百計尋思不似閒
醉裏下樓知早晚喧喧扶路笑歌還
　　題雙竹堂壁
江上檣竿一百尺山中樓臺十二重山僧樓上望江上
遥指檣竿笑殺儂
　雙竹堂(注見十一巻雙/竹湛師房詩下)
　　風水洞聞二禽
林外一聲青竹筍坐間半醉白頭翁春山最好不歸去
慙愧春禽解勸儂
　風水洞(注詳第九巻往/富陽新城詩下)
　　法惠小飲以詩索周開祖所作
立著巫娥多少時安排雲雨待清詞酒酣魯叟頻相憶
曲罷周郎尚不知海鷂無蹤飛過速雲龍有報發來遲
從今莫入尋春會為欠梅花一首詩
　法惠(杭州寺名注/見第九巻)魯叟(先生倅杭時與魯元翰周開/祖有唱和詩所云魯叟即元)
　(翰/也)
　　次韻陳時發太博雙竹
千年誰復繼夷齊凛凜霜筠此鬬竒要識蒼龍聨蜺意
擬容丹鳯宿凰枝扶持有伴雪應怕裁剪無人風自吹
莫遣騷人說連理君看髙節孰如雌
　陳時發(失/考)
　　周夫人挽詞
教子通經古所賢安貧守道節尤堅當熊遺烈傳家世
投燭諸郎慰眼前不待金花書誥命忽驚玉樹掩新阡
凱風吹棘君休咏我亦孤懐一泫然
　周夫人(疑是周開祖之母本巻次韻荅開祖詩有蒸/豚未害為純孝貍首何妨助故人之句可作)
　(此題/注脚)
　　天聖二僧皆蜀人不見留二絶
家山忘了脚騰騰試作巴談却解譍不為遊人問鄉里
豈知身是錦城僧
方丈門開怪不迎給孤邀供未還城興來且作尋安道
醉後何須覓老兵
　　會飲有美堂荅周開祖湖上見寄
杜牧端來覓紫雲狂言驚倒石榴裙豈知野客青笻杖
獨卧山僧白簟紋且向東臯伴王績未遑南越弔終軍
新詩過與佳人唱從此應難減一分
　　　　慎按先生和雲字韻詩凡三首前二首及開
　　　　祖原作巳載第九巻此詩亦同時作也詩刻
　　　　失載今從外集補錄
　　和吳少卿絶句
欲伴騷人賦百篇歸心要及菊花前明朝知覆誰家瓿
猶有桓譚道必傳
　吳少卿(名字/失考)
　　題沈氏天隠樓
樓上新詩二百篇三吳處士最應賢非夷非惠真天隠
忘世忘身恐地僊散盡黄金猶好客歸來碧瓦自生烟
靈犀美璞無人識蔚蔚空驚草木妍
　天隠樓(失/考)
　　和人登海表亭
譙門對聳壓危坡覽勝無如此得多盡見西山遮岱嶺
迥分東野隔新羅花時千圃堆紅錦雪晝雙成叠白波
回首毬塲尤醒眼一番風送鑑重磨
　海表亭(失/考)
　　會雙竹席上奉答開祖長官
松栢蕭蕭滿故丘知君懐抱尚悲秋筭來九九無多日
唱著三三憶舊遊皓月徘徊應許共清詩妙絶不容酬
梅花社燕難相並莫為吳孃暗淚流
　　次韻荅開祖
泪滴秋風不為麟虛名何用實之賔烝豚未害為純孝
貍首何妨助故人好喚遊湖緣路便難邀入社為詩頻
知君頗有東山興喝石巖前自過春
　　北山廣智大師回自都下過期而歸時率開祖無
　　悔同訪之因留淥浄堂竹鶴二絶
淥浄堂前竹秋期赴白雲不知緣底事一日可無君
　廣智(失/考)無悔(李行中字無悔/注見十二巻)
淥浄堂前鶴孤棲守竹軒胸中無限事恨汝不能言
　　欲往湖州見孫莘老別公輔希元彦逺醇之穆仲
秋來欲見紫髯翁待得梅花細蕚紅記取上元燈火夜
道人猶在水晶宫
　　富陽道中
清晨振衣起起步方池側徘徊俯丹楹倒影見欹仄不
識陶靖節定非風塵格遥懐謝靈運本自林泉客予生
忽世事不以形為役顧彼冕弁人冕弁非予適
　　　　慎按自題西湖樓起至此共十八首諸刻本
　　　　皆不載據外集編第四巻倅杭時作也今采
　　　　錄
　　贈青濰將謝承制
吾皇有意縛單于槌破銅山鑄虎符驍將新除三十六
精兵共領五千都周王常徳須攘狄漢帝雄才亦尚儒
君學本兼文武術功名不必讀孫吳
　謝承制(名失考當是由文階/換武職者故題云云)三十六將(注詳第十三/巻寄劉孝叔)
　(詩/下)
　　過濰州驛見蔡君謨(一本無/此四字)題詩壁上云綽約新
　　嬌生眼底逡巡(一本作/優柔)舊事上眉尖春來試問愁
　　多少得似春潮夜夜添不知為誰而作也和一首
長垂玉筯殘粧臉肯為金釵露指尖萬斛閒愁何日盡
一分真態更難添
　　　　慎按以上二首諸刻本皆不載據外集編第
　　　　五巻自宻州移徐州時作今采錄
　
　
　
　
　
　
　
　
　
　
　蘇詩補註巻四十七
欽定四庫全書
　蘇詩補註巻四十八　翰林院編修查慎行撰
　古今體詩九十二首
　　黄州春日雜書四絶
楚鄉春冷早梅天栁色波光巳鬬妍淮上鴈行皆北嚮
可無消息到儂邊
中州臘盡春猶淺只有梅花最可憐坐遣牡丹成俗物
豐肌弱骨不成妍
清曉披衣尋杖藜隔牆巳見最繁枝老人無計酬清麗
夜就寒光讀楚辭
病腹難堪七椀茶曉窗睡起日西斜貧無隙地栽桃李
日日門前看賣花
　　晩遊城西開善院泛舟暮歸二首
晚照餘喬木前村起夕煙碁聲虚閣上酒味早霜前逺
謫何須恨來遊不偶然風光類吾土乃是蜀江邊
　開善院(失/考)
放船江瀨淺城郭近連村水檻松筠静市橋燈火繁誰
家掛魚網小舫繫柴門卜築計未定何妨試買園
　　和人雪晴書事
消盡瓊瑶雲馭歸餘寒猶復助風威垂簾漸學秋霖滴
滿地猶疑夜月輝凍壤相和開蓽戸流澌半濕擁苔磯
可憐烏鵲饑無食日暮空林何所依
　　奉酬仲閔食新麪湯餅仍聞糴麥甚盛因以戱之
初見煌煌秀兩岐俄驚落磑雪霏霏可煩都尉熱承汗
絶勝臨淄貧易衣尚有清才對風月未妨便腹貯書詩
知君貨殖誇長袖滿糴千箱待一饑
　仲閔(失/考)都尉承汗(三國魏志何晏傳注晏字平叔以/尚主賜爵為列侯齊職儀云何晏)
　(以主婿拜駙馬都尉世説何平叔面/白帝疑傅粉試以湯餅汗出皎然)臨淄易衣(唐書/𤣥宗)
　(皇后王氏下邽人帝為臨淄王聘為妃立為皇后后/以愛弛不自安承間泣曰陛下獨不念阿忠脫紫半)
　(臂易斗麪為生日湯餅耶/阿忠后呼其父仁皎云)
　　讀仲閔詩巻因成長句
喜見西風吹麥秋年年為逭老農憂沾塗手足經年種
薦載珠璣一倍收壯齒君能親稼穡異時我亦困耝耰
獨憐紫竹堂前月清夜娟娟照客愁
　　送酒與崔誠老
雪堂居士醉方熟玉澗山人冷不眠送與安州潑(一作/撥)
醅酒從今三日是三年
　崔誠老(名閑號玉澗道人工于琴詳見/本集四十八巻醉翁撡序中)
　(慎按外集先生自書此詩首云夜來一笑之歡豈可/多得今日雪堂得無少寂寞耶安州玉泉一酌果子)
　(少許夜琴一弄誰與同者莫/是木上座否小詩漫往云云)
　　與郭生游寒溪主簿吳亮置酒郭生喜作挽歌酒
　　酣發聲坐為凄然郭生言吾恨無佳詞因為畧改
　　樂天寒食詩歌之坐客有泣者其詞曰
烏啼鵲噪昏喬木清明寒食誰家哭風吹曠野紙錢飛
古墓纍纍春草綠棠梨花映白楊路盡是死生離別處
冥漠重泉哭不聞蕭蕭暮雨人歸去
　(慎按白居易寒食野望吟起句云丘墟郭門外寒食/誰家哭先生所改止此二句又白楊路樂天詩作白)
　(楊樹餘/皆同)
　　戯作切語竹詩
隠約安幽奥蕭騷雪藪西交加工結搆茂宻𣺌冥迷引
葉油雲逺攅叢聚族齊奔鞭迸壁背脫籜吐天梯烟篠
散孫息髙竿拱桷枅漏䦨零露落庭度獨蜩啼掃洗修
纖筍窺看詰曲溪玲瓏孫(此字/疑誤)醽醴邂逅盍閒攜
　切語(注詳惠州巻中和/程正輔一字詩下)
　　山行見月四言
吟哦傲兀仰晤嵓月邁巘迎崖銀刓玉嚙源魚噞喁岸
雁􁀜臲卧玩我語聱牙岌嶪
　　　　慎按黄州春日四絶以下共十三首諸刻本
　　　　不載據外集編第六巻皆謫居黄州時所作
　　　　今采錄
　　憶黄州梅花五絶
邾城山下梅花樹臘月江風好在無争似姑山尋綽約
四時常見雪肌膚
　邾城(水經注江水又東逕邾縣故城南楚宣王滅邾/徙城於此太平寰宇記邾城去州西北百二十)
　(里臨江與武昌相對吳使陸遜攻邾城常以三萬兵/守之晉宋西陽郡國齊齊安郡皆設于此北齊天保)
　(六年于舊邾城西南面別築小城置/衡州至隋始廢以齊安郡置黄州)
一枝價重萬瓊琚直恐姑山雪不如盡愛丹鉛競時好
不知風雪養天姝
雖老于梅心未衰今朝誰贈楚江枝旋傾尊酒臨清影
正是吳姬一笑時
不用相催巳白頭一生判却見花羞揚州何遜吟情苦
不枉清香與破愁
玉琢青枝蕊綴金仙肌不怕苦寒侵淮陽城裏娟娟月
樊口江邊耿耿參
　　訪散老不遇
君來不遇我我到不逢君古殿依修柏寒花對暮雲
　散老(失/考)
　　　　慎按以上六首諸刻本不載外集編第六巻
　　　　離黄州以後未赴登州以前所作今采錄
　　和王定國
離歌添唧唧古曲擬行行不作相隨燕空吟久住鶯瞢
騰君上馬寂莫我回城明日東門外空舟獨自横
　唧唧(古樂府木蘭詩唧唧/復唧唧木蘭當戸織)行行(古詩行行重行/行與君生別離)
　　試院觀伯時畫馬絶句
竹頭搶地風不舉文書堆案睡自語看馬欲𩥇頓風塵
亦思歸家洗袍袴
　　　　慎按此詩見本集雜記中又見山谷集題云
　　　　題伯時畫頓塵馬姑存俟考
　　出局偶書
急景歸來早窮隂晚不開傾杯不能飲留待夘君來
　(慎按外集先生自題此詩後云今日局中出早隂晦/欲雪而子由在户部晚出作詩數語忽憶十年前在)
　(彭城時王定國相過留十餘日還南都子由在宋幕/定國臨去求家書僕醉不能作獨書一絶與之有慿)
　(君寄與夘君看之句夘君子由小字今日情味雖/差勝彭城然不若歸林下夜雨對床乃為樂耳)
　　覓俞俊筆
筆工近嵗說吳俞李葛虚名總不如雖是玉堂揮翰手
自憐白首尚抄書
　筆工吳俞(按外集先生雜題云廣陵人吳政巳/亡其子說作筆頗得家法俞即俊也)李葛
　(李亦筆工姓其名失/考葛宣城諸葛氏也)
　　鼠須筆
太倉失陳紅狡穴得餘鼠既興丞相嘆又發廷尉怒磔
肉飼饑猫分髯雜霜兔挿架刀槊徤落紙龍蛇騖物理
未易詰時來即所遇穿墉何卑㣲託此得佳譽
　　　　慎按此詩亦載宋文鑑以為叔黨作斜川集
　　　　不傳今據外集第七巻先生自登州還朝後
　　　　作姑存之
　　琴枕
髙情閒處任君彈幽夢來時與子眠彭澤漫知聲上趣
邯鄲深得枕中僊試尋玉軫抛何處閒喚香雲在那邊
平素不須煩按抑秦娥自解語如絃
　　　　慎按外集所載琴枕詩本二首其五古一首
　　　　巳從施氏補注上巻移編第四十三巻中此
　　　　首諸刻本皆失載今從別集采出
　　書李宗晟水簾圖
宗晟一軸水簾圖寄與南舒李大夫倘向林泉歸得去
炎天酷日且令無
　李宗晟(夏文彦圖繪寶鑑李宗晟鄜時人工畫山水/寒林學李成破墨取象幽竒林麓江皋尤為)
　(盡善評者謂/得成之似)
　　書龍馬圖
先皇御馬三千匹仗下曾騎玉駱驄金鼎丹成龍亦化
圉人空棧泣西風
　　　　慎按自答王定國以下至此八首諸刻本俱
　　　　不載外集編第七巻自登州還朝後作今采
　　　　錄
　　和錢四穆父寄其弟和
老來日月似車輪此去知逢幾過春昨夜冰花猶作柱
曉來梅子巳生仁
　　　　慎按先生倅杭時有次韻此題詩一首巳編
　　　　第三十一巻中此詩亦同時所作王氏本載
　　　　注中今采出
　　皎然禪師贈吳慿處士詩云世人不知心是道只
　　言道在西方妙還如瞽者望長安長安在東向西
　　笑東坡居士代答云
寒時便具熱時風饑漢那知食藥功莫怪禪師向西笑
緣師身在長安東
　　燈花一首贈王十六
金粟釵頭次第多起看缺月帶斜河懸知瑞草橋邊夜
笑指燈花說老坡
　瑞草橋(蜀人王慶源所居注見第/三十巻慶源王丈詩下)
　　　　慎按以上三首諸刻本俱不載據外集編第
　　　　八巻守杭州時作今采錄
　　王晉卿得破墨三昩又嘗聞祖師第一義故畫邢
　　和璞房次律論前生圖以寄其髙趣東坡居士既
　　作破琴詩以記異夢矣復說偈云
前夢後夢真是一彼幻此幻非有二正好長松水石間
更憶前生後(一作/復)生事
　　和芝上人竹軒
洞外復空中千千萬萬同勞師唱竹頌知是阿誰風
　芝上人(即曇秀/注見前)
　　戲贈秀老
拆却相公庵泥却駙馬竹天下人總知流入傳燈錄
　　和晁美叔老兄
反觀皆自直相詆竟誰諛事過始堪笑夢中今了無珍
材尚空谷瘦馬正長途未識造物意茫然同一爐(公自/注玪)
(材空谷以況老兄在/閒郡瘦馬自謂也)
　晁美叔(公之同年/注見前)
　　　　慎按以上四首諸刻本俱不載外集編第八
　　　　巻守揚州時作今據此采錄
　　元祐九年立春
熊白來山北豬紅削劍南春盤得青韭臘酒寄黄柑
　　　　慎按以上一首諸刻本不載據外集編第九
　　　　巻中守定州時作今采錄
　　日夕山中忽然有懐
久卧名山雲遂為名山客山深雲更好賞弄終日夕月
銜樓間峯泉潄階下石素心自此得真趣非外惜鼯啼
桂方秋風滅籟歸寂緬思洪厓術欲往滄海隔雲車來
何遲撫几空嘆息
　　暮歸
牛羊下巳久寂寞掩柴扉水鸛鳴城堞飛螢上㦸衣夜
涼江海近天濶斗牛㣲何日招舟子寒江北渡歸
　　待旦
夢破山谷冷扶桑未放曉披衣坐虚堂缺月猶皎皎揚
泉潄寒冽激齒冰雪繞百體善堅壯萬象覺清悄簮履
事朝謁神魂飛窅𣺌龕燈蚌珠剖爐穗玉繩裊浮念怳
巳消真庭諒非杳須臾霽霞起赫奕射林表髙樹引涼
蟬深枝啅棲鳥二蟲彼何為逐動自紛擾悠悠天宇内
豈復論大小覆盎舞醯雞濃昏恣飛繞定知達觀士方
寸常了了世無陶靖節此樂知者少
　　　　慎按以上三首諸刻本不載據外集編第九
　　　　巻在惠州作今采錄
　　約吳逺游與姜君弼喫蕈饅頭
天下風流筍餅餤人間濟楚蕈饅頭事須莫與繆漢喫
送與麻田吳逺遊
　　除夜訪子野食燒芋戱作
松風溜溜作春寒伴我饑腸響夜䦨牛糞火中燒芋子
山人更喫懶殘殘
　　　　慎按以上二首諸刻本不載據外集編第十
　　　　巻在海南作今采錄
　　北歸度嶺寄子由
青松盈尺間香梅盡是先生去後栽應笑來時無一物
手攜拄杖却空囘
　　鳴泉思思君子也君子抱道且殆而時弗與民咸
　　思之鳴泉故基堙圮殆盡眉山蘇軾搔首踟蹰作
　　鳴泉思以思之
鳴泉鳴泉經雲而潺湲拔為毛骨者修竹蒸為雲氣者
霏烟山䕫莫能隠其怪野翟詎敢藏其奸茅廬肅肅昔
有人焉其髙如山其清如泉其心金與玉其道砥與絃
執德没世落月入地英名皎然陽曦麗天舊隠寂寂新
篁娟娟思彼君子我心如懸谷鳥在上巖花炫前鳴泉
鳴泉使我菀結而華顛
　　　　慎按以上二首諸刻本不載外集編第十巻
　　　　北歸時作今采錄
　　豐年有髙廪詩
頌聲歌盛旦多黍樂豐年近見藏髙廪遥知熟大田在
疇紛巳穫如阜隠相連魯史詳而記神倉賦且全舂人
洪蓄積祖廟享恭䖍聖后憂農切宜哉報自天
　　　　慎按此首諸刻本不載今從外集第十巻采
　　　　錄
　　萬菊軒
一軒髙為黄花設富擬人間萬石君佳本盡從方外得
異香多在月中聞引泉北澗分清露開逕南山破白雲
此意欲為知者道陶翁猶自未離羣
　萬菊軒(武林梵志萬松嶺畔有報恩寺唐/元和中建寺内有浣雲池萬菊軒)
　　　　慎按此詩載咸淳臨安志武林梵志皆以為
　　　　東坡作今采錄
　　韓幹馬
少陵翰墨無形畫韓幹丹青不語詩此畫此詩今巳矣
人間駑驥漫争馳
　　　　慎按此詩見趙德麟侯鯖錄今采出
　　送煮菜(一本無/此三字)贈包安静先生
野菜此出珍又珍送與西鄰病酒人便須起來和熱喫
不消洗面裹頭巾
　　沿流館中得二絶句
淮西功德冠吾唐吏部文章日月光千載斷碑人膾炙
不知世有段文昌
李白當年流夜郎中原無復漢文章納官贖罪人何在
壯士悲歌淚萬行
　　　　慎按以上二首見苕溪漁隠叢話云東坡自
　　　　云紹聖間余得二詩于沿溪館中不知何人
　　　　作也今錄之以益篋笥之藏或云此詩乃東
　　　　坡竄海外時作蓋自況也不知其果然否費
　　　　衮梁溪漫志亦云東坡在翰林承㫖作上清
　　　　儲祥宫碑哲宗親書其額紹聖黨禍起磨去
　　　　坡文命蔡元長別撰玉局遺文中有詩淮西
　　　　功德冠吾唐云云此詩乃東坡自作蓋寓意
　　　　儲祥事特避禍故託以得之沿流館中味其
　　　　句法可知矣庚溪詩話云後見韓无咎云是
　　　　江子我詩今錄存俟考
　　夢中賦裙帶
百叠猗猗風皺六銖縰縰雲輕植立含風廣殿㣲聞環
珮摇聲
　　　　慎按右六言一首見苕溪漁隠叢話東坡云
　　　　軾倅武林日夢上召入禁中宫女圍侍一紅
　　　　衣女童捧紅靴一雙命軾銘之覺而記其一
　　　　聨云寒女之絲銖積寸累天步所臨雲蒸霧
　　　　起既畢進御上極嘆其敏使宫女送出睇視
　　　　裙帶間有六言詩一首云云又云軾自蜀應
　　　　舉京師道過華清宫夢明皇命賦太真裙帶
　　　　詩乃前六言詩也覺而記之今書贈柯山潘
　　　　大臨邠老云云本集又云予在黄州時夢神
　　　　考召入小殿賜宴令作宫女裙銘云云三說
　　　　不同因詩並錄以備考
　　王定國自彭城往南都時子由在宋幕求家書僕
　　醉不能作獨以一絶句與之
王郎西去路漫漫野店無人霜月寒泪盡粉箋書不得
慿君送與夘君看
　宋幕(潁濵遺老傳張文定知/睢陽以學官見辟從之)
　　　　慎按此詩見大全集中先生知徐州時作諸
　　　　刻本失載今采錄
　　司命宫楊道士息軒
無事此静坐一日似兩日若活七十年便是百四十黄
金幾時成白髪日夜出開眼三千秋速如駒過隙是故
東坡老貴汝一念息時來登此軒目送過海席家山歸
未能(一作/成)題詩寄屋壁
　　　　慎按苕溪漁隠叢話云東坡云無事此静坐
　　　　便覺一日似兩日若能處置此生常似今日
　　　　年至七十便是百四十嵗人世間何藥能有
　　　　此效此方人人收得但苦無好湯使多嚥不
　　　　下坡題息軒詩云云正此意也曹能始名勝
　　　　志云息軒在儋州城南朝天宫中此詩諸刻
　　　　本不載今采錄
　　贈黄州官妓
東坡五載黄州住何事無言及李宜却似西川(一作/城南)杜
工部海棠雖好不吟詩
　　　　慎按庚溪詩話云東坡謫齊安時樂籍中有
　　　　李宜者色藝不下他妓坡將移臨汝于飲餞
　　　　處力請詩句坡半酣笑贈云云又按周昭禮
　　　　清波雜志亦載此段李宜作李琪未詳孰是
　　　　今采錄備考
　　六言樂語
桃源未必無杏銀鑛終須有鉛荇帶豈能攔浪藕花却
解流連
　　　　慎按春渚紀聞何薳云某於揚州得先生手
　　　　畫古樂工復作樂語桃園未必無杏云云其
　　　　後漢隸書子瞻禹功同觀真三絶也諸刻失
　　　　載今采錄
　　題領巾絶句
臨池妙墨出元常弄玉嬌姿笑栁孃吟雪要看驚太傅
斷絃何必試中郎
　　　　慎按右一首見何薳春渚紀聞云嘉興李巨
　　　　山錢安道尚書甥也先生嘗過安道小酌其
　　　　女數嵗以領巾乞詩公即書絶句臨池妙墨
　　　　出元常云云諸刻不載今采錄
　　書裙帶絶句
任從酒滿翻香縷不願書來繫綵牋半接西湖横綠草
雙垂南浦拂紅蓮
　　　　慎按右一首亦見春渚紀聞云嘗于陶安世
　　　　家見東坡為劉庚年君佐小女裙帶上作散
　　　　隸書絶句任從酒滿翻香縷云云諸刻失載
　　　　今采錄
　　虎跑泉
金沙泉湧雪濤香灑作醍醐大地涼解妬九天河影白
遥通百谷海聲長僧來汲月歸靈石人到尋源宿上方
更續茶經校竒品山瓢留待羽僊嘗
　　　　慎按右一首見曹學佺名勝志先生倅杭時
　　　　有病中游祖塔院七言律詩子由和詩凡二
　　　　章先生原唱亦應有二諸刻本止存一首名
　　　　勝志載此篇在鳯翔大像寺條下因其地亦
　　　　有虎跑泉也今采錄
　　端硯詩
披雲離北巖度嶺入中夏重藉剪楚茅方函斵英檟騷
壇意莫逆匠石語(少一/字)奓匪堊勞運斤如帶防毁銙礪
(少四/字)觀隅整同厦津津剖馬肝索索模羊觟氣逼松滋
豪姻聨雪濤姹登堂却蹣跚飲水何􁫟閜守墨面宜黔
含貞口終啞静惟有夀焉玷尚可磨也魯史記獲麟晉
帖題裹鮓供給到唐文䕶持等商斚眉形空愛纖風字
仍嫌哆載觀七八評咸本六一寫退然敢摩肩信矣俱
出跨始知尹公他不媚王孫賈銘詩與器傳篆刻當碑
打嚴韻拾孑遺㣲才任聊且(後注云端硯聨句既成暮/歸復拾餘韻別賦一首附)
(錄巻/後)
　　　　慎按右一首載卞氏式古堂書畫彚考第十
　　　　巻云此詩東坡作行草書宋楮本小横巻按
　　　　後注云云則先生當别有端硯聨句今刻本
　　　　俱無此首之真􁃶未可知也姑存備考
　　張無盡過黄州徐君猷為守有四侍人姓為孫姜
　　閻齊適張夫人攜其一往婿家旣暮復還乃閻姬
　　也最為徐所寵因書絶句云
玉筍纖纖掲繡簾一心偷看綠蘿尖使君三尺毬頭帽
須信從來只有簷
　　　　慎按右一首從春渚紀聞采出諸刻本不載
　　銅陵縣陳公園雙池二首
南北山光照綠蘿濯纓洗耳不須多天空月滿宜登眺
看取青銅兩處磨
　銅陵(元和郡縣志梁南陵縣/地後廢為冶屬池州)陳公園(名勝志銅陵縣/東北隅有陳公)
　(園園内有雙池蘇/子瞻黄魯直常游)
落帆重到古銅官長是江風阻往還要使謫僊迴舞袖
千年醉拂五松山
　銅官(太平寰宇記銅官山在銅陵縣十里又名利國/山泉源冬夏不竭可以浸鐵煮銅即唐置冶處)
　五松山(輿地紀勝五松山在銅官西南舊有松一本/五枝翠色㕘天李太白詩我來五松下置酒)
　(窮躋/攀)
　　　　慎按右二首見池陽後集諸刻本不載今采
　　　　錄
　　咏㯽榔
異味誰栽向海濵亭亭直幹亂枝分開花樹杪翻青蘀
結子苞中皺錦紋可療饑懐香自吐能消瘴癘暖如薫
堆盤何物堪為偶蔞葉清新巻翠雲
　　　　慎按此詩語太淺直似非先生作曹能始名
　　　　勝志載之姑采錄
　　正月八日招王子髙飲
屋雪號風苦戰貧紙牕迎日稍知春正如薝蔔林中坐
更對芙蓉城裏人昨想玉堂空冷徹誰分銀榼送清醇
海山知有東南角正看歸鴻作小顰
　王子髙(注見本集芙/蓉城詩下)
　　　　慎按右一首諸刻不載見于蒲積中嵗時雜
　　　　咏今集中今采錄
　　醉中題鮫綃詩
天地雖虚廓惟海為最大聖王皆祀事位尊河伯拜祝
融為異號恍惚聚百怪二氣變流光萬里風雲快靈旗
摇虹纛赤虬噴滂湃家近玉皇樓彤光照世界若得明
月珠可償逐客債
　　　　慎按右一首諸刻不載苕溪漁隠叢話引仇
　　　　池筆記云余一日醉卧有魚頭鬼身者自海
　　　　中來云廣利王請端明余被髪草履黄冠而
　　　　去亦不知身步入水中但聞風雷聲有頃豁
　　　　然明白真所謂水晶宫殿也其下驪目夜光
　　　　文犀尺璧南金火齊不可迎視珊瑚琥珀不
　　　　知幾多也廣利王佩劍冠服而出從二青衣
　　　　余曰海上逐客重煩邀命有頃東華真人南
　　　　溟夫人造焉出鮫綃丈餘命題詩余賦曰天
　　　　地雖虛廓云云冩竟進廣利諸仙迎看咸稱
　　　　妙獨廣利旁一冠簮者謂之鼈相公進言蘇
　　　　軾不避諱忌祝融字犯王諱王大怒余退而
　　　　嘆曰到處被鼈相公厮壊苕溪漁隠曰此事
　　　　恍惚怪誕殆類傳竒異聞所載又其詩亦淺
　　　　近不似東坡平日語好事者為之以誑世耳
　　　　又按仇池筆記相傳東坡自撰此一則當在
　　　　海外所紀時有董必者承奸相意遣人至儋
　　　　耳逐出官舍所云鼈相公者蓋指董必也此
　　　　詩聊以寓意亦非果有其事胡仔疑為好事
　　　　者所託吾不謂然
　　無題
簾巻牕穿户不扃隙塵風葉任縱横幽人睡足誰呼覺
欹枕床前有月明
　　　　慎按右一首見本集與黄師是尺牘云近者
　　　　幼累舟中皆伏暑自愍一年在道路矣巳決
　　　　計旦夕渡江至毘陵矣塵埃風葉滿室隨掃
　　　　隨有然不可廢掃以為賢于不掃也有詩錄
　　　　呈云云據此當是度嶺以後未到常州以前
　　　　所作諸刻本俱失載今采錄
　　葛延之贈龜冠
南海神龜三千嵗兆協朋從生慶喜智能周物不周身
未免人(詩話總/龜作一)鑚七十二誰能用爾作小冠岣嶁(當作/勾漏)
耳孫剙其製君今此去寧復來欲慰相思時整視
　　　　慎按右一首見葛立方韻語陽秋第三巻云
　　　　東坡在儋耳時余三從兄諱延之自江隂擔
　　　　簦萬里絶海往見留一月坡嘗誨以作文之
　　　　法文載全集中吾兄拜其言而書諸紳嘗以
　　　　親製龜冠為獻坡受之而贈以詩南海神龜
　　　　三千嵗云云今集中無此詩余嘗見其親筆
　　　　又費補之梁溪漫志云東坡在儋耳嘗為葛
　　　　延之作龜冠詩葛以語胡蒼梧珵詩話總龜
　　　　亦云然據此三段其為先生海外作無疑諸
　　　　刻不載今采錄
　　别海南黎民表
我本海南民寄生西蜀州忽然跨海去譬如事逺游平
生生死夢三者無劣優知君不再見欲去且少留
　　　　慎按右一首見詩話總龜引冷齋夜話云余
　　　　游儋耳見黎民表為余言東坡無日不相從
　　　　嘗從乞園蔬出其臨别歸海北詩我本海南
　　　　民云云其末云新釀甚佳求一具漫冩此詩
　　　　以折菜錢諸刻不載今采錄
　　雅安人日次舊韻二首
人日滯留江上村定知芳草怨王孫題詩寄逺方揮翰
扶杖登髙獨出門栁色忍看成感嘆花前歸思自飛翻
浮陽披凍雖才弄巳覺春工漏一元
似聞髙隠在前村坐膝扶床戯子孫自賞春光攜桂酒
喜逢晴色款柴門屏間帶日金人活頭上迎風綵勝翻
蓬鬢扶疎吾老矣豈能舊貌改新元
　　　　慎按右二首諸刻不載見宋蒲積中所選嵗
　　　　時雜咏今集中此詩編次庚辰人日二章之
　　　　後年譜庚辰人日先生在儋耳作七律二首
　　　　五月聞赦六月渡海北歸明年辛巳度嶺正
　　　　月五日過南安軍則次韻人日詩當作于此
　　　　時但雅安地名無可考恐是南安之譌存疑
　　　　俟考
　　和代器之
雨過郊原一番新尋芳車馬踏無塵普天冷食聞前古
蕭寺清游屬兩人不作佺期問新厯頗同之問感餘春
明年歸籍梨花上應會羣賢及四隣
　器之(即劉安世注見/前四十五巻)
　　　　慎按右一首見嵗時雜吟今集按先生北歸
　　　　時有寒食與器之游南塔寺寂照堂七律一
　　　　首此詩即次前韻豈器之不能詩而先生代
　　　　為和章耶諸刻不載今補錄
　　自題金山畫像
心似巳灰之木身如不繫之舟問汝平生功業黄州惠
州儋州
　　　　慎按金山志李龍眠畫子瞻照留金山寺後
　　　　東坡過金山自題云云周必大乾道庚寅奏
　　　　事錄亦載此詩諸本皆無今采錄
　　歸來引送王子立歸筠州
歸去來兮世不汝求胡不歸洶北望之横流兮𣺌西顧
之塵霏紛野馬之決驟兮幸余首之未鞿出彭城而南
騖兮眷丘隴而増欷亂清淮而俯鑒兮驚昔容之是非
念東坡之遺老兮輕千里而款余扉共雪堂之清夜兮
攬明月之餘輝曾雞黍之未熟兮嘆空室之伊威我挽
袖而莫留兮僕夫在門歌式㣲歸去來兮路𣺌𣺌其何
極將稅駕于何許兮北江之南南江之北于此有人兮
儼峩峩其豐碩孰居約而爾肥兮非糠覈其何食久抱
一而不試兮愈温温而自克吾居世之荒浪兮視昏昏
而聽黙黙非之子莫振吾過兮久不見恐自賊吾欲往
而道無由兮子何畏而不即將以彼為玉人兮以子為
之璞也
　　　　慎按王子立名適子由之婿以元祐四年殁
　　　　于筠州先生有詩哭之此詞在黄州時送歸
　　　　筠作諸刻失載今從全集采錄
　　黄泥坂詞
出臨皋而東騖兮並樷祠而北轉走雪堂之坡陀兮歴
黄泥之長坂大江洶以左繚兮𣺌雲濤之舒巻草木層
累而右附兮蔚柯丘之葱蒨余旦往而夕還兮步徙倚
而盤桓雖信美而不可居兮苟娛余于一盻余幼好此
竒服兮襲前人之詭幻老更變而自哂兮悟驚俗之來
患釋寶璐而被繒絮兮雜市人而無辨路悠悠其莫往
來兮守一席而窮年時游步而逺覽兮路窮盡而旋反
朝嬉黄泥之白雲兮暮宿雪堂之青烟喜魚鳥之莫余
驚兮幸樵蘇之我嫚初被酒以行歌兮忽放杖而醉偃
草為茵而塊為枕兮穆華堂之清宴紛墜露之濕衣兮
升素月之團團感父老之呼覺兮恐牛羊之予踐于是
蹶然而起起而歌曰月明兮星稀迎余往兮餞余歸歲
既晏兮草木腓歸來歸來兮黄泥不可以久嬉
　　　　慎按黄泥坂在黄州以下數篇諸刻本俱不
　　　　收入詩類先生和歸去來詞施氏原本既附
　　　　和陶巻中此亦有韻之詞也何獨遺之故與
　　　　清溪詞上清詞三章並采錄
　　清溪詞
大江南兮九華西泛秋浦兮亂清溪水𣺌𣺌兮山無蹊
路重複兮居者迷爛青紅兮粲髙低松十里兮稻千畦
山無人兮雲朝掛藹濛濛兮渰凄凄嘯林谷兮號水泥
走鼪鼯兮下鳬鷖忽孤壘兮隠重堤杳冥茫兮聞犬雞
鬱萬瓦兮鳥翼齊浮軒楹兮飛栱枅雁南歸兮寒蜩嘶
弄秋水兮挹玻瓈朝市合兮雜髦齯(一作/倪)挾簞瓢兮佩
鋤犁鳥獸散兮相扶攜隠驚雷兮騖長霓望翠㣲兮古
招提躋木杪兮翔雲梯若有人兮恨幽棲石為門兮雲
為閨塊虚堂兮法喜妻呼猿狙兮子鹿麛我欲往兮奉
杖藜獨長嘯兮謝阮嵇
　　　　慎按清溪在池州先生作此詞嵗月莫考諸
　　　　刻不載今從全集采錄
　　上清詞(原注以宫/名名篇)
君胡為乎山之幽顧宫殿兮久淹留又曷為一朝去此
而不顧兮悲此空山之人也來不可得而知兮去固不
可得而訊也君之來兮天門空從千騎兮駕飛龍隸星
辰兮役太嵗儼晝降兮雷隆隆朝發軫兮帝庭夕弭節
兮山宫懭有妖兮虐下土精為星兮氣為虹愛流血之
滂沛兮又嗜瘧癘與螟蟲嘯盲風而涕淫雨兮時又吐
旱火之爞融銜帝命以下討兮建千仞之修鋒乘飛霆
而追逸景兮歙砉掃滅而無蹤忽崩播其來會兮走海
岳之神公龍車獸鬼不知其數兮旗纛晻靄而冥濛漸
俯傴以旅進兮鏘劍珮之相礱司殺生之必信兮知上
帝之不汝容既約束以反職兮退戰慄而愈恭澤允塞
于四海兮獨澹然其無功君之去兮天門開款閶闔兮
朝玉臺羣僊迎兮塞雲漢儼前導兮紛後陪歴玉階兮
帝迎勞君良苦兮馬虺􁀙閔人世兮迫隘陳下土兮帝
所哀返瓊宫之嵯峨兮役萬靈之喧豗黙清浄以無為
兮時節狩于斗魁詣通明而獻黜陟兮軼蕩蕩其無回
忽表裏之煥霍兮光下燭于九垓時游目以下覽兮五
岳為豆四溟為盃俯故宫之干柱兮若毫端之集埃來
非以為樂兮去非以為悲謂神君之既返兮曾顔咫尺
之不違升秘殿以内悸兮魂凛凜而上馳忽寤寐以有
得兮敢沐浴以獻辭是耶非耶臣不得而知也
　軼蕩蕩(軼疑應/作詄)
　　　　慎按宋史禮志鑄神霄九鼎奉安于上清寶
　　　　籙宫但不詳何神及宫在何地諸刻失載今
　　　　從全集采錄
　　醉翁操(并引/)
　琅邪幽谷山水竒麗泉鳴空澗若中音會醉翁喜之
　把酒臨聽輒欣然忘歸既去十餘年而好竒之士沈
　遵聞之往游焉以琴寫其聲曰醉翁操節奏疎宕而
　音指華暢知琴者以為絶倫然有其聲而無辭雖為
　作歌而與琴聲不合又依楚詞作醉翁引好事者亦
　倚其辭以製曲雖粗合均度而琴聲為辭所繩約非
　天成也後三十餘年翁既捐館舍而遵亦殁久矣有
　廬山玉澗道人崔閑特妙于琴恨此曲之無詞乃譜
　其聲而請于東坡居士以補之云
琅然清圜誰彈響空山無言惟翁醉中知其天月明風
露娟娟人未眠荷蕢過山前曰有心也哉此賢醉翁嘯
咏聲和流泉醉翁去後空有朝吟夜怨山有時而童顛
水有時而回川思翁無嵗年翁今為飛仙此意在人間
試聽徽外兩三絃
　　　　慎按琴操亦古詩之流此首諸刻本不載今
　　　　從全集中采錄
　　次韻借觀睢陽五老圖
國老安榮心自閒紫袍金帶舊簮冠星騎箕簸揚糠粃
斗掌權衡表漢桓冬有愆陽嫌薄熱夏多沴氣畏輕寒
賴得五賢清雅出俾人敬慕肅容看
　　　　慎按右七言律詩一首見鐵網珊瑚格律句
　　　　法全不類坡公作姑據此采錄
　　題金山寺回文體
潮隨暗浪雪山傾逺浦漁舟釣月明橋對寺門松逕小
檻當泉眼石波清迢迢綠樹江天曉靄靄紅霞晚日晴
遥望四邊雲接水碧峯千㸃數鷗輕
　　　　慎按右七言律詩一首諸刻不載今從魏慶
　　　　之詩人玉屑第二巻采錄
　　贈姜唐佐
生長茅間有異芳風流稷下古諸姜適從瓊管魚龍窟
秀出羊城翰墨塲滄海何曽斷地脉白袍端合破天荒
錦衣他日千人看始信東坡眼目(一作/力)長
　　　　慎按此詩諸刻不載見邵氏聞見後錄云唐
　　　　荆州每解送舉人多不成名號曰天荒至劉
　　　　蛻以荆州解及第號破天荒東坡嘗作二句
　　　　贈姜唐佐滄海云云用此事也題其後云待
　　　　子及第當續後句唐佐自廣州隨解過許昌
　　　　見潁濵時東坡巳下世潁濵為足成其詩云
　　　　云今補錄
　　水月寺
千尺長松掛薜蘿梯雲嶺上一聲歌湖山深秀有何處
水月池中桂影多
　　　　慎按右一首諸刻不載今從武林梵志采錄
　　半月泉(附題/名)蘇軾曹輔劉季孫鮑朝懋鄭嘉會蘇
　　固同遊元祐六年三月十一日
請得一日假來游半月泉何人施大手擘破水中天
　　　　慎按右一首諸刻不載見談鑰吳興志先生
　　　　遊德清縣題半月泉作也石刻真跡在慈相
　　　　寺中余家有榻本按先生自杭守召還在元
　　　　祐辛未集中有三月六日别南北山諸道人
　　　　詩與半月泉題名相距才五日當是還朝時
　　　　便道來游嵗月鑿鑿可據而此詩本集失載
　　　　詩與題名字體大小不同迥出兩手疑後人
　　　　因題名而贋作此詩蓋先生時方還朝何云
　　　　請假以此辨之其為假託未可知也存疑俟
　　　　考
　　游何山
今古何山是勝游亂峯縈轉繞滄洲雲含老樹明還滅
石礙飛泉咽復流徧嶺烟霞迷俗客一溪風雨送歸舟
自嗟塵土先衰老底事孤僧亦白頭
　　　　慎按右七言律詩一首諸刻不載見徐獻忠
　　　　吳興掌故集第十巻今采錄
　　自題臨文與可畫竹
石室先生清興動落筆縱横飛小鳯借君妙意寫篔簹
留與詩人發吟諷
　　　　慎按右一首見卞氏式古堂畫考諸刻不載
　　　　今采錄
　　寶墨亭
山隂不見換鵝經京口空傳瘞鶴銘瀟灑謫僊來作郡
風流太守為開亭兩篇玉蕊塵初滌四體銀鈎迹尚青
我久臨池無所得願觀遺法快沈冥
　　　　慎按右一首見京口三山志中劉昌縣笥瑣
　　　　探云寶墨亭宋初建以覆瘞鶴銘者今廢又
　　　　蘇子美滄浪集亦載此疑因姓傳訛也諸刻
　　　　失載今補錄
　　雙井白龍
巖泉未入井䝉然冒沙石泉嫩石為厭石老生罅隙異
哉寸波中露此横海脊先生酌泉笑泉秀神龍蟄舉手
玉筯挿忽去銀釘擲大身何時布大翮翔霹靂誰言鵬
背大更覺宇宙窄
　　　　慎按冷齋夜話云南海城中有兩井相近咫
　　　　尺而異味號雙井井源出巖石罅中東坡酌
　　　　水異之曰吾尋白龍不見今知家此水中乎
　　　　同游怪問其故曰白龍當為東坡出請徐待
　　　　之俄見其脊尾如銀蛇狀忽水瀾有雲氣浮
　　　　水面舉首如挿玉筯乃泳而去余至二井太
　　　　守張子修為造庵井上號思逺亭名泂酌崖
　　　　有怪樹樹枝之脇有詩巖泉未入井云云字
　　　　畫如顔書無名衘年月此詩風格似東坡而
　　　　言泉嫩石老疑學者為之也今據此采錄
　　瑞金東明觀
浮金最好溪南景古木樓臺畫不成天籟逺兼流水韻
雲璈常聽步虚聲青鸞白鶴蟠空下翠草𤣥芝匝地生
咫尺仙都隔塵世門前車馬任縱横
　　　　慎按右一首見贛州舊志今采錄
　　題清淮樓
觀魚惠子臺蕪没夢蝶莊生冢木秋惟有清淮供四望
年年依舊背城流
　　　　慎按右一首諸刻不載見錦繡萬花谷濠州
　　　　絶句中今采錄
　　西湖絶句
畢竟西湖六月中風光不與四時同接天蓮葉無窮碧
映日荷花别様紅
　　　　慎按右一首諸刻不載見錦繡萬花谷今采
　　　　錄
　　戲答佛印
逺公沽酒飲陶潛佛印燒猪待子瞻采得百花成蜜後
不知辛苦為誰甜
　　　　慎按竹坡詩話云東坡喜食燒猪肉佛印住
　　　　金山時每燒猪以待其來一日為人竊去東
　　　　坡戲作小詩云云諸刻不載今采錄
　　失題三首
木落沙明秋浦雲卧(此字/訛)烟淡瀟湘曾學扁舟范蠡五
湖深處鳴榔
望斷水雲千里横空一抹晴嵐不見邯鄲歸路夢中畧
到江南
公子只應見畫此中我獨知津冩到水窮天杪定非塵
土間人
　　　　慎按以上六言絶句三首諸刻不載今從晚
　　　　香堂蘇帖采錄
　　來鶴亭
鴻漸偏宜丹鳯南冠霞帔月影毿毿酒酣亭上來看舞
有客新名喚作耽
　　　　慎按袁褧楓牕小牘云王大父時有埜鶴來
　　　　棲馴狎不去蘇子瞻有詩云云褧之祖名彦
　　　　方此詩集中不載今采錄
　蘇詩補註巻四十八
欽定四庫全書
　蘇詩補註巻四十九　翰林院編修查慎行撰
　古今體詩四十七首
　　　　慎按唐宋名家詩文間有互見他集者如馬
　　　　退山茅亭記載獨孤及集栁州謝表其一乃
　　　　李吉甫郴州作而皆入子厚集中大樂十二
　　　　均圖楊次公作也編于嘉祐集蠶對織婦文
　　　　宋元憲作也編于米襄陽集三先生論事錄
　　　　序陳同甫作也編于朱文公集如此之類往
　　　　往有之但未有舛繆混雜幾及百篇如東坡
　　　　詩之甚者也李端叔有言先生自嶺外歸所
　　　　作字多他人詩文蓋紹聖以後嚴禁蘇氏之
　　　　學至淳熙初禁乃弛後人得公手跡便采入
　　　　公集承譌數百年注者與讀者漫不加辨凡
　　　　慎所駁正非敢一毫臆斷悉從諸家文集詩
　　　　話一一搜抉校對其雷同者另編二巻如單
　　　　行之什則注云此詩亦見某人集其或同時
　　　　唱和則依和詩例附載各巻本詩之後此巻
　　　　中但列題目云此詩附載第幾巻覽者詳之
　　老翁井(此詩施氏原本/載遺詩巻首)
井中老翁誤年華白沙翠石公(一作/翁)之家公來無蹤去
無跡井面團團(一作/圓)水生花翁今與世兩何與無事紛
紛驚牧䜿改顔易服與世同毋使世人知有翁
　老翁井(老蘇公嘉祐集老翁泉銘序云往嵗十年山/空月明有老人偃息泉上就之則隠而入於)
　(泉洵甃石作亭其上銘曰山起東北翼而南西涓涓/斯泉坌溢以瀰斂以為井可飲萬夫按梅聖俞有和)
　(詩不/具録)
　　　　慎按朱子晦菴詩話云老翁井詩在老蘇送
　　　　蜀僧去塵之前必非他人作然不見于嘉祐
　　　　集亦不省其何說也彼欲井中老翁改顔易
　　　　服不使人知而後篇有嫌瘦廢彈之嘆何耶
　　　　然其言怨而不怒用意亦逺矣據此則此詩
　　　　與送蜀僧去塵二首皆老蘇公作也
　　送蜀僧去塵
十年讀易費膏火盡日吟詩愁肺肝不解丹青追世好
欲將芹芷薦君盤誰為善相寧嫌瘦復(一作/後)有知音可
廢彈拄杖掛經須倍道故鄉春蕨巳䦨干
　　　　慎按苕溪漁隠引石林詩話云蘇明允詩不
　　　　多見然精深有味語不徒發如讀易詩云誰
　　　　為善相寧嫌瘦後有知音可廢彈婉而不迫
　　　　哀而不傷所作自不必多也云云今合之朱
　　　　子詩話斷以為老蘇作
　　新城道中第二首(詩附載第/九巻中)
　　　　慎按新城道中二首東風知我欲山行東坡
　　　　先生原作也身世悠悠我此行新城令晁端
　　　　友和韻也詳方回瀛奎律髓注見第九巻
　　虚飄飄(第二首第三首詩/俱附載三十巻中)
　　　　慎按周紫芝太倉稊米集云元祐間黄山谷
　　　　作虚飄飄蓋樂府之餘當時諸公皆有和詩
　　　　戊辰臘月夜讀淮海集見之亦用其韻作詩
　　　　云云又按淮海集花飛不到地一首山谷原
　　　　作也畫簷蛛結網一首東坡和詩也風寒吹
　　　　絮浪一首少游和詩也今據此駁正注詳前
　　題織錦圖上回文三首(詩附載二/十一巻中)
　　　　慎按本集題跋云余少時見一江南本其後
　　　　有人題詩十餘首皆竒絶今記其三第一首
　　　　春晚落花餘碧草云云第二首紅手素絲千
　　　　字錦云云第三首羞看一首回文錦云云以
　　　　上三首諸刻本俱訛入先生集中今以本集
　　　　再次前韻三首為主此三首則附于後注詳
　　　　前
　　和人回文五首
紅牕小泣低聲怨永夕春寒斗帳空中酒落花飛絮亂
曉鶯啼破夢匆匆
同誰更倚閒牕繡落日紅扉小院深東復西流分水嶺
恨兼(一本作/無訛)愁續斷絃琴
寒信風飄霜葉黄冷燈殘月照空牀看君寄憶傳文錦
字字縈愁寫斷腸
前堂畫燭夜凝淚半夜清香荔惹衾烟鎖竹枝寒宿鳥
水沈天色霽横參
蛾翠斂時聞燕語淚珠彈處見鴻歸多情妾似風花亂
薄倖郎如露草晞
　　　　慎按淮海後集載此五絶句題云蘇子瞻記
　　　　江南集所題詩本不全余嘗見之記其五絶
　　　　今以補子瞻之遺考之經籍志有江南集十
　　　　巻不載作者姓名據此則非東坡詩可知施
　　　　氏原本不載新刻本載續補下巻今改編
　　送淡公二首
燕本冰雪骨越淡蓮花風五言雙寶刀聨響髙飛鴻翰
苑錢舍人詩韻鏗雷公識本不識淡仰咏嗟無窮清韻
生物表朗玉傾壺中常于冷竹坐相語道意沖嵩洛興
不薄稽江事難同明日若不來我作黄石翁何以兀其
心為君學虚空
　燕本(唐書賈島范陽人初為/浮屠名無本後舉進士)越淡(未/詳)
坐重青草公意合滄海濵𣺌𣺌獨見水悠悠不聞人鏡
浪洗手淥剡花入心春雖然防外觸眼前遶衣新行當
譯文字慰此吟殷勤
　　　　慎按孟東野集送淡公詩共十一首此其二
　　　　不知何以訛入蘇集今駁正
　　黄州
南山一尺雪雪盡山蒼然澗谷深自暖梅花應巳繁使
君厭騎從車馬留山前行歌招野叟共步青林間長松
得髙䕃盤石堪醉眠祇樂聽山鳥攜琴寫幽泉愛之欲
忘反但苦世俗牽歸來始覺逺明月髙峯顛
　　　　慎按此詩亦見歐陽公集題云游琅邪山琅
　　　　邪在滁州之南故稱南山歐公時知滁州故
　　　　自稱使君山中有泉若中音會醉翁喜之每
　　　　把酒欣然忘歸時有沈遵者以琴寫其聲為
　　　　醉翁操故又云攜琴寫幽泉此詩斷為歐公
　　　　作無疑也
　　古風
精神(淮海集/作思)洞元化白石昇髙旻俯仰凌倒景龍行逸
(淮海集/作速)如神半道過紫府弭節聊逡巡金牀設寶几璀
璨明月珍仙者二三子眷然骨月親飲我霞石(淮海集/作一)
盃放盃恍(淮海集/作懐暖)如春遂朝玉虚上冠劍班列真無端
拜失儀放棄(淮海集/作斥)令自新雲霄難遽反下土多埃塵
淮南守天庖嗟我復(淮海集/作實)何人
　　　　慎按抱朴子祛惑篇云河東蒲坂有項曼都
　　　　者入山學仙十年而歸家人問其故曼都曰
　　　　在山中三年精思有仙人來迎我共乘龍而
　　　　升天良久低頭視地杳杳冥冥上未有所至
　　　　而去地巳絶逺龍行甚疾及到天上先過紫
　　　　府仙人以流霞一杯與我飲飲輒不饑渇忽
　　　　然思家到天帝謁拜失儀見斥來還令當更
　　　　自修積昔淮南王劉安升天見上帝而箕坐
　　　　大言自稱寡人遂見謫守天厨三年吾何人
　　　　哉河東因號曼都為斥仙人云云此詩全用
　　　　此事乃諷刺學仙之流語多荒誕與先生和
　　　　陶山海經古强本庸妄一首畧同若出東坡
　　　　手則語意重複矣淮海前集第四巻亦載此
　　　　詩中間數處㣲有同異巳附注本句下并為
　　　　辨正
　　游杭州山(詩附載第/七巻中)
　　　　慎按右五言古一首乃子由和子瞻自浄土
　　　　寺步至功臣寺作也詩載欒城集第四巻中
　　　　諸刻本俱訛編東坡集惟施氏原本不載新
　　　　刻本載續補上巻今為駁正
　　無題
引手攀紅櫻紅櫻落如線(長慶集/作似霰)仰首看紅(長慶集作/白下同)
日紅日走(長慶集/作委)如箭年光(長慶集/作芳)與時景頃刻互(長/慶)
(集作/猶)衰變何當(長慶集/作況是)血肉身安得(長慶集/作能)常强健人
心苦執迷富(長慶集/作慕)貴憂貧賤憂(長慶集/作愁)色常在眉歡
容不上面吾今(長慶集/作況吾)頭半白把鏡非不見惟應(長慶/集作)
(何/必)花下盃更待他人勸
　　　　慎按右一篇乃白樂天花下對酒二首之一
　　　　也施氏原本不載新刻本載續補上巻今駁
　　　　正
　　古意
兒童(䂬溪詩/話作曹)鞭笞學官府翁憐兒癡旁笑侮翁出坐曹
鞭復呵賢于羣兒能幾何兒曹鞭人以為戲公怒鞭人
血流(一作/滿)地等為戲劇誰復(䂬溪詩/話作後)先我笑謂翁兒更
賢
　　　　慎按右一首見張文潛宛丘集第十二巻有
　　　　感三首之一也兒童張集作羣兒鞭人以為
　　　　戲張集作相鞭以為戯䂬溪詩話云張文潛
　　　　兒曹鞭笞學官府云云余謂此詩亦不可不
　　　　令操權者知也宋文鑑選入二十二巻中亦
　　　　以為張耒據此三段其為文潛作無疑施氏
　　　　原本不載新刻載續補上巻今駁正
　　雷州八首
白髪坐鈎黨南遷瀕海州灌園以餬口身自雜蒼頭籬
落秋暑中碧花蔓牽牛誰知把耡人舊日東陵侯
　鈎黨(後漢書黨錮傳後張儉事起收捕鈎黨宋史秦/觀傳紹聖初坐黨籍出通判杭州以増損實錄)
　(貶監處州酒稅繼削秩徙郴州編管横/州又徙雷州徽宗立放還至藤州卒)
荔子無幾何黄甘遽如許遷臣不惜日恣意移寒暑層
巢俯雲木信美非吾土草芳自有時鶗鴂何關汝
　惜日(韓退之有此日足可惜詩/此反其意故云不惜日)鶗鴂(淮海集/作鴨鵊)
下居近流水小巢依嶺岑終日數椽間但聞鳥遺音爐
香入幽夢海月明孤斟鷦鷯一枝足所恨非故林
　(慎按下居淮海集作卜/居嶺岑淮海集作嶔岑)
培塿無松柏駕言此焉游讀書與意會却掃可忘憂尺
蠖以時屈其伸亦非求得歸良不惡未歸且淹留
　(慎按此焉游淮海集作出焉/游屈伸二字淮海集作詘信)
粤嶺風俗殊有疾時(一作/皆)勿藥束帶趨房祀用史巫紛
若絃歌薦繭栗奴至洽觴酌呻吟殊未巳更把雞骨灼
　(慎按粤嶺淮海集作駱越房祀淮海集作祀/房用史淮海集作瞽史奴至淮海集作奴主)
粤女市無常所至輒成區一日三四遷處處售鰕魚青
帬脚不襪臭味猿與狙孰云風土惡白洲生綠珠
　白洲(按淮海集洲作州能改齋漫錄云白州雙角山/猶存綠珠井今有綠珠水相傳水旁間産美麗)
海康臘巳酉不論冬孟仲殺牛撾鼓祭城郭為傾動雖
非堯頒厯自我先人用苦笑荆楚人嘉平臘雲夢
　臘巳酉(羅璧識遺引玉燭寶典云臘祭先祖蜡祭百/神唐貞觀初丑蜡百神辰臘宗廟至開元定)
　(禮始蜡臘同日宋依和峴之議二祭同/用戌日今曰臘巳酉蓋不遵宋制也)嘉平(禮記仲/冬臘先)
　(祖五祀疏云臘謂田獵所得禽祭者以欲臘祭時暫/出田獵以取禽非仲冬大閱之獵也蔡邕云夏曰清)
　(祀殷曰嘉平周曰蜡秦曰臘能改齋漫錄云考史記/秦惠王五十二年初臘及始皇三十一年十二月更)
　(名臘曰嘉平先是其邑歌謡曰神仙得者茅初成帝/若學之臘嘉平父老具言此神仙之謡始皇欣然有)
　(尋仙之意因改臘曰嘉平則臘之名不始于秦矣按/應劭風俗通引禮傳夏曰嘉平云云以是知臘祭之)
　(名始于三代廢于始皇而興于漢也/惟劭以嘉平為夏祭與蔡邕不同)
　(慎按傾動淮海集作沸/動苦笑淮海集作大笑)
舊時日南郡野女出成羣此去尚應逺東風巳如雲蚩
氓託絲布相就通殷勤可憐秋胡子不遇卓文君
　(慎按舊時淮海集作舊/傳東風淮海集作東門)
　　　　慎按右五言古詩八首皆秦少游作也按淮
　　　　海集中有雷陽書事三首越嶺風俗殊舊時
　　　　日南郡乃其二又有海康書事十首今白髪
　　　　坐鈎黨荔子無幾何下居近流水培塿無松
　　　　柏粤女市無常海康臘巳酉乃其六先生逺
　　　　謫海外不應云南遷瀕海州其與子由相遇
　　　　同行至雷僅留月餘一悤悤過客豈有灌園
　　　　餬口之事且計先生過雷渡海在五六月間
　　　　今詩中一則曰籬落秋暑中再則曰黄甘遽
　　　　如許三則曰海康臘巳酉四則曰東風巳如
　　　　雲細玩詩意皆謫居此地自夏徂秋背冬涉
　　　　春感時紀事之詞斷斷非東坡作考之宋文
　　　　鑑第二十巻中所選海康書事五首亦以為
　　　　秦作無疑也八章施氏原本不載新刻載續
　　　　補上巻今為駁正
　　申王畫馬圖
天寶諸王愛名馬千金争致華軒下當時不獨玉花驄
飛電流雲絶瀟灑兩坊岐薛寧與申凴陵内廐多清新
肉騣汗血盡龍種紫袍玉帶真天人驪山射獵包原隰
御前急詔穿圍入揚鞭一蹙破霜蹄萬騎如風不能及
雁飛兔走驚絃開翠華按轡從天回五家錦繡變(一作/徧)
山谷百里舄珥遺纖(一作/塵)埃青騾蜀棧兩超忽(一作西/趨急)
髙準濃娥散荆棘回首追風趁日飛(一本作苜蓿/連天鳥自飛)五陵
佳氣秋(一作/春)蕭瑟
　天寶諸王(按舊唐書睿宗六子其一早卒竇后生明/皇劉后生讓皇帝憲即寧王也宫人栁氏)
　(生申王撝崔孺人生岐王範王徳妃生薛王業初出/閣列第于東都積善坊號五王宅洪容齋謂明皇兄)
　(弟五人岐薛申寧而外又有邠王守禮而舊唐書不/載今考之寧王申王兄也岐王薛王弟也與明皇而)
　(為五故當時目明皇為三郎申王薨于開元十二年/岐王薨于十四年薛王薨于二十二年惟寧王稍後)
　(然亦殁于二十九年天寶改元以後諸王無一存者/此詩起句云天寶諸王乃一時落筆之訛又王氏舊)
　(注謂岐薛申寧皆明/皇弟不知何所據也)五陵(班孟堅賦南望杜霸北朓/五陵李善注髙帝長陵惠)
　(帝安陵文帝灞陵景帝陽陵昭帝平陵宣帝杜陵程/大昌雍録云七帝七陵而稱五陵者劉良謂髙惠景)
　(武昭五陵在北其說是也在北在渭之北/也後世言陵邑之盛但曰五陵語順也)
　　　　慎按苕溪漁隠叢話此詩及老人行皆非東
　　　　坡所作故前集不載又云蔡天啟為王荆公
　　　　所知東坡申王畫馬圖歌即天啟作其氣格
　　　　有類東坡世因悞收入其後姑蘇居世英家
　　　　刋東坡前後集遂刪去云云蔡天啟名肇紹
　　　　聖元符間官中書舍人嘗守睦州後坐元祐
　　　　黨遭斥此詩施氏原本不載新刻本載續補
　　　　下巻今駁正
　　老人行
有一老翁老無齒處處無人問年紀白髪如絲向下垂
一雙眸子碧如水不裹頭又無履相識雖多少知巳問
翁畢竟何所止笑言只在紅塵裏秋風獵獵行雲飛老
人此意無人會目注雲歸心自知黄口小兒莫相笑老
人舊日曽年少浪迹常如不繫舟地角天涯知自跳亦
曽樂半夜傳籌醉朱閣美人如花弄絃索只恨尊前明
月落亦曾憂羈旅他鄉迫莫秋故國日邊無信息斷鴻
空逐水長流或安貧或安富或爵通侯封萬户一任秋
霜換鬢毛本來面目長如故水有蘋兮山有芝人意雖
存事巳非有時却憶經游處都似茫茫春夢歸邇來尤
解安貧賤不為公卿强陪面皎如明月在秋潭動着依
前還不見還不見可奈何空使逺人増眷戀但秖從他
隨物轉青樓黄閣長相見若相見莫殷勤却是翁家舊
主人
　　　　慎按苕溪漁隠叢話云東坡集行于世者惟
　　　　大全備成二集詩文最多真偽相半其後吳
　　　　門居世英家刋大字前後集最為善本世傳
　　　　前集乃東坡手自編者繆誤絶少如御史府
　　　　諸詩不欲傳之于世老人行申王畫馬歌非
　　　　其所作故皆無之云云胡仔南宋人其言必
　　　　非無據惟澠水燕談錄則云張芸叟使遼宿
　　　　幽州館中有題子瞻老人行于壁間者芸叟
　　　　題其後云誰傳佳句到幽都逢著胡兒問大
　　　　蘇按此二句亦子由作乃好事者傅會也後
　　　　人不察遂采題壁詩入坡集耳今駁正
　　又贈老謙(一本題云/贈僧思誼)
瀉湯舊得茶三昩覓句近窺詩一斑清夜漫漫困披覽
(一作/搜攪)齋埸那得許慳頑
　　　　慎按吳曽能改齋漫錄云此詩劉貢父作故
　　　　改編于此
　　送公為游淮南
負米萬里緣其親運甓無度憂其身讀書莫學流麥士
挾䇿莫比亡羊人乃翁辛苦到白首汝今强勉當青春
昔時管鮑以君霸此兩士賈寧非貧
　　　　慎按此詩亦見雞肋集晁无咎作也前四句
　　　　下晁自注云陶潛詩既耕亦巳種時還讀我
　　　　書即此意也今據此駁正
　　池上二首
小池新鑿會天雨一部鼓吹從何來有蟾正碧亂草色
時泅出没東南隈井幹跳梁亦足樂洞庭魚龍何有哉
能歌德聲莫入月清池與爾俱忘囘
不作太白夢日邊還同樂天賦池上池上新年有荷葉
細雨魚兒噞輕浪男兒學易不應舉幽人一友吾得尚
此池便可當長江欲榜茅齋來蕩漾
　　　　慎按以上二首一見黄山谷集又見晁无咎
　　　　集題云家池雨中今據此駁正
　　贈仲素寺丞致仕歸隠潛山
潛山隠君(一作/居)七十四紺瞳綠髪方(欒城集/作始)謝事腹中
靈液變丹砂江上幽居連福地彭城為我住三日明月
滿舟(欒城集/作船)同一醉丹書細字口傳訣顧我沈迷真棄
耳年來四十髪蒼蒼始欲求方救憔悴他年若訪潛山
居慎勿逃人改名字
　仲素(姓王名景純/注見十五巻)
　　　　慎按先生守徐州有贈王仲素寺丞五言古
　　　　詩一首時子由亦在徐此篇乃同時作欒城
　　　　集原題云贈致仕王景純寺丞是年為熙寧
　　　　丁巳子由巳夘生故云年來四十髪蒼蒼其
　　　　為子由作無疑今駁正
　　揚州以土物寄少游
鮮鯽經年秘(淮海集/作漬)􁴫醁團臍紫蟹脂填腹後春蓴茁
活如(淮海集/作滑于)酥先社薑芽肥勝肉鳥子(淮海集/作鳬卵)纍纍何
足道㸃綴(淮海集/作餖飣)盤餐亦時欲淮南風俗事瓶罌方法
相傳竟留蓄(淮海集作/為㫖蓄)且同千里寄鵝毛何用孜孜飲
麋鹿(淮海集結處四句云魚鱐蜃醢薦籩豆山䔩溪/毛例䝉錄輒送行庖當擊鮮澤居備禮無麋鹿)
　　　　慎按此詩亦見淮海集第六巻題云以蓴薑
　　　　法魚糟蟹寄子瞻中間字句異同處淮海集
　　　　覺較勝秦髙郵人篇中以土人致土貢語意
　　　　特親切其為秦作無疑新刻載續補上巻今
　　　　駁正
　　再過泗上二首
眼明初見淮南樹十客相逢九吳語旅程巳付夜帆風
客睡不妨背船雨黄甘紫蟹見江梅(張文潛/集作海)紅稻白魚
飽兒女殷勤買酒謝船(張文潛/集作般)師千里勞君勤轉櫓
繫舟淮北雨折軸繫舟淮南風斷橋客行有期日月疾
嵗事欲晚霜雪驕山根浪頭作雷吼縮手敢試舟師篙
不用然犀照幽怪要須拔劍斬長蛟
　　　　慎按右七言律詩二首舊于張文潛宛丘集
　　　　中曾見之今所傳張右史集獨遺此存疑附
　　　　志以俟再考
　　驪山
君門如天深幾(宋文鑑/作九)重君王如帝坐法宫人生難處
是安穏何為來此驪山中複道淩(宋文鑑/作連)雲接金闕樓
觀隠烟横翠空(宋文鑑/作紅)林深霧(宋文鑑/作谷)暗迷八駿朝東
暮西勞六龍六龍西幸峨眉棧悲風便入華清院霓裳
蕭散羽衣空麋鹿來遊猿鶴怨我上朝元春半老滿地
落花無人(宋文鑑/作人不)掃羯鼔樓髙掛夕陽長生殿古生青
草可憐吳楚兩醯雞築臺未就巳堪悲長楊五柞漢幸
免江都樓城隋自迷由來留(宋文鑑/作流)連多喪國宴安酖
毒因奢惑三風十愆古所戒不必驪山可亡國
　驪山(注見第/三巻中)華清(雍錄華清宫開元十年建初名温/泉宫後改名在驪山最為奢盛百)
　(司皆有邸第明皇常以十月往幸嵗竟乃歸長安志/華清宮四面皆有繚牆内有朝元閣長生殿羯鼔樓)
　朝元(長安志朝元閣在華清宫東南老/君殿之北天寶七載改名降聖閣)羯鼔樓(雍錄/羯鼔)
　(樓在朝元閣東/近南繚牆之外)長生殿(長安志長生殿有二其一在/都城迎仙宫内其一在驪山)
　(在都城者寢殿也在驪山者齋殿也/天子有事于朝元閣即齋沐于此)
　　　　慎按右七言古詩一首亦見宋文鑑第十四
　　　　巻題云驪山歌李廌作皖江陳焯宋詩選因
　　　　之考經籍志李廌有濟南集二十巻今不傳
　　　　但據宋文鑑為考證云
　　次韻謝子髙讀淵明傳
枯木嵌空㣲黯淡古器雖存無古絃袖中正有南風手
誰能聽之誰為彈(一作/傳)風流豈落正始後甲子不數義
熈前一山(山谷集/作軒)黄菊平生事無酒令人意缺然
　　　　慎按此詩見山谷外集第二巻又中州集蔡
　　　　松年銀州道中詩云此時最憶涪翁語無酒
　　　　令人意缺然其為山谷作無疑今據此駁正
　　滄洲亭懐古
湘水悠悠天際來夾江古木抱山回城中人物若可數
日晏市散多蒼苔九疑巉天古雲埋遥想帝子龍車迴
心衰目極何可望九歌寂寂令人哀
　　　　慎按滄洲亭無可攷外集作蒼梧懐古此詩
　　　　見沈遼雲巢集中宋文鑑詩選亦以為沈遼
　　　　作今據此駁正
　　戯咏子舟畫兩竹兩鸜鵒
風晴日暖摇雙竹竹間對語雙鸜鵒鸜鵒之肉不可食
(山谷集/作餚)人生不才果為福子舟之筆利如錐千變萬化
皆天機未知筆下鸜鵒語何似夢中蝴蝶飛
　子舟(畫繼黄彛字子舟潼川人其名與字初非彛與/子舟也山谷以其尚氣故取二器以䂓之自後)
　(折節文與可每自/言畫竹不及子舟)筆如錐(白居易紫毫筆詩/尖如錐兮利如刀)
　　　　慎按右一首亦見黄山谷集子舟乃黄斌老
　　　　之弟山谷詩中題子舟畫者甚多此詩確係
　　　　山谷格律非蘇詩也今駁正
　　贈山谷子
黄童三尺世無雙筆頭衮衮懸秋江不憂老子難為父
平生崛强今心(一作/巳)降我來喜共阿戎語應敵縱横如
急雨生子還如孫仲謀豚犬漫多何足數黄家小兒名
拾得(陳後山集/作小德)眉如長松眼如漆只今數嵗巳動人老
人(後山集/作夫)留眼看他日笑君老蚌生明珠自笑此物吾
家無君當置酒我當賀有兒傳業更何須
　　　　慎按右一首亦見陳履常後山集題云贈黄
　　　　氏子小德按先生本集巳有次韻魯直嘲小
　　　　德詩二首此詩當是陳作今據後山集駁正
　　昭陵六馬唐文皇戰馬也琢石象之立昭陵前客
　　有持此石本示予為賦之
天將剗隋亂帝遣六龍來森然風雲姿颯爽毛骨開飈
馳不及視山川(宛丘集/作立)儼莫囘長鳴視八表擾擾萬駑
駘秦王龍鳯姿魯(宛丘集/作魚)鳥不足摧腰間大白羽中物
如風雷區區數䜿子搏(苕溪漁隠/樷話作縛)取若提孩手持掃天
帚六合如(宛丘集/作無)塵埃艱難濟大業一一非常才維時
六驥足績與英衛陪功成鏘八鸞玉輅行天街荒涼昭
陵闕古石埋蒼苔
　昭陵六馬(元和郡縣志太宗昭陵因九嵕山為陵在/醴泉北五十里唐㑹要上欲闡揚先帝徽)
　(烈乃令匠人琢石寫諸蕃君長列于陵司馬門内又/刻石為常所乗破敵馬六匹于闕下長安志六駿石)
　(像在陵後趙明誠金石錄昭陵六馬賛初太宗以文/德皇后之𦵏自為文刻石于昭陵又琢石像平生征)
　(伐所乗六馬為賛之皆歐陽詢八分書○慎按昭陵/六馬圖石刻其一曰拳毛騧黄馬黒喙平劉黒闥時)
　(所乗前中六箭背中三箭其二曰什伐赤純赤色平/王世充時所乗前中四箭背中一箭其三曰白蹄烏)
　(純黒色四蹄俱白平薛仁杲所乘其四曰特勒驃黄/白色喙㣲黒平宋金剛時所乗其五曰颯路紫燕騮)
　(平東都時所乘前中一箭其六曰青騅/蒼白雜色平竇建德時所乗前中五箭)英衛陪(唐㑹/要昭)
　(陵陪塟功臣岑文本房𤣥齡李靖李勣魏徴髙/士亷等按史李勣封英國公李靖封衛國公)
　　　　慎按右五言古一首亦見張文潛右史集第
　　　　八巻中合之苕溪叢話及宋文鑑皆以為張
　　　　耒作今據此駁正
　　題盧鴻一(一本無/一字)學士堂圖
昔為太室游(别本作/花訛)盧巖在東麓直上登封壇一夜繭
生足徑歸不復往巒壑空在目安知有十志(別本作千/老大謬)
舒巻不盈幅(一本作軸與/結句韻重訛)一處一盧生裘葛䕃喬木方
為世外人行止何煩錄百年入篋笥犬馬同一束嗟余
縛世累歸未(欒城集/作來)有茒屋江干百畝田清泉映修竹
尚欲逃世名豈須(欒城集/作復)上圖軸
　盧鴻一(舊唐書隠逸傳盧鴻一隠于嵩山開元六年/徵至東都謁見不拜授諌議大夫固辭放還)
　(山賜草堂一所困學紀聞云唐舊史鴻一蓋二名與/中岳劉真人所書合新史刪去一字不知何據當以)
　(舊史/為正)學士堂圖(周宻雲烟過眼録楊彦德家所藏盧/鴻一草堂圖一巻乃是數百年物李)
　(伯時曾臨一本曽自書巻中歌一篇云甘泉建章空/草莽甲第紛紛誰復數嵩岳徵君一草堂却有畫圖)
　(傳萬古巖巒奥勝帶烟霞曠望幽盟空處所㣲茫短/幅幾臨模便覽市朝如糞土輞川别業王維畫君陽)
　(山記希聲叙胡將冰雪汚囂塵䂓模難勝非/吾侣次則少游仲殊參寥繼之皆一時聞人)十志(李/參)
　(云𤣥居十志者謂草堂樾館𤣥室翠庭期仙滌煩錦/淙碧潭倒景桃烟十者天地之成數志者記述之總)
　(名皆圖中之景也十志今存其八而遺草堂樾/館二紙云云新刻本十志訛作千老殊不可解)
　　　　慎按此詩亦見欒城集第十五巻中題云盧
　　　　鴻草堂圖蓋子由曾試舉人洛下有登嵩山
　　　　諸什故起句云然東坡未嘗游太室也今駁
　　　　正
　　李白謫仙詩
我居青空裏君隠黄埃中聲形不相弔心事難形容欲
乘明月光訪君開素懐天盃飲清露展翼登蓬萊佳人
持玉尺度君多少才玉尺不可盡君才無時休對面一
笑語共躡金鼇頭絳宫樓闕百千仞霞衣誰與雲烟浮
　　　　慎按東觀餘論云我居空青裏君處紅埃中
　　　　仙人持玉尺度君多少才玉尺不可盡君才
　　　　無時休此上清寶典李太白詩也云云黄伯
　　　　長但摘此六句而不載全篇檢太白集乃無
　　　　此詩今據東觀餘論改編此巻
　　飲酒四首
我觀人間世無如醉中真虚空為銷殞況乃百憂身惜
哉知此晚坐令華髪新聖人驟難得日(淮海集/作得)且致賢
人
左手持(淮海集/作執)蟹螯舉觴屬雲漢天生此神物為我洗
憂患山川同恍惚魚鳥共蕭散客至壺自傾欲去不得
間
有客逺(淮海集/作南)方來酌我一盃茗我醉方不啜强啜忽
復醒既鑿渾沌氏(淮海集/一作竅)遂逺(淮海集/作出)華胥境操戈逐
儒生舉觴還酩酊
雷觴淡於(淮海集/作如)水經年不濡唇爰有擾龍裔為造英
靈春英靈韻甚(淮海集/作何)髙蒲萄難與(淮海集/作為)隣他年血
食汝當(淮海集/作應)配杜康神
　英靈春(名勝志雷州海康縣城北五里有英靈岡雷/種陳氏世居于此按英靈春酒名當以此必)
　(有劉姓者善釀故云爰有擾龍氏為造英靈春/少游謫居此地年餘故有經年不濡唇之句)
　　　　慎按以上四首亦秦少游謫雷州時詩載淮
　　　　海集第四巻中今據此駁正
　　游山呈通判承議寫寄參寥師
煌煌世胄餘夫子非碌碌由來有詩書所以能絶俗得
官本河朔瓜期未易促扁舟下南來逸駕追鳴鵠遇勝
即徜徉風餐兼露宿嗟余偶傾蓋一笑外羈束杖䇿每
過從相攜訪山谷東風披鮮雲繡錯出林麓松門有時
盡幽景無斷續崖轉聞鐘聲林疎見華屋銜山餘落景
歸迹猶躑躅誰云鄴下歡往事不可復吾曹二三子取
樂亦云足願公寄新詩一一能見錄船頭行北歸囊槖
有美玉塵埃京洛人亦與洗心目
　　　　慎按右一首亦見參寥子集題云與曽仲錫
　　　　通判同游天竺諸山以先生集考之在定州
　　　　時曾為通判有次韻曽仲錫承議荔支詩又
　　　　有送仲錫通判如京師詩今觀是詩云得官
　　　　本河朔𤓰期未易促扁舟下南來逸駕追鳴
　　　　鵠意仲錫自離定州未到京師過杭與參寥
　　　　子游計東坡先生時巳貶嶺南矣此詩斷非
　　　　先生作今據參寥集為駁正
　　轆轤歌
新繫青絲百尺繩心在君家轆轤上我心皎潔君不知
轆轤一轉一惆悵何處春風吹曉幕江南綠水通珠閣
美人二八顔如花泣向花前畏花落臨春風聽春鳥别
時多見時少愁人一夜不得眠瑶井玉繩相對曉
　　　　慎按唐顧況集有悲歌四首新繫青絲百尺
　　　　繩四句其第三首也何處春風吹曉幕四句
　　　　其第四首也惟臨春風以下六句未詳作者
　　　　姓名要非東坡先生詩也今據此駁正
　　白鶴吟留鍾山覺海
白鶴聲可憐紅鶴聲可惡白鶴招不來紅鶴揮不去長
松受穢死乃以紅鶴故北山道人曰美者自美吾何為
而喜惡者自惡吾何為而怒去自去耳吾何駛(半山集/作闕)
而追來自來耳吾何妨而拒吾豈厭喧而求静吾豈好
丹而非素汝謂松死吾無依焉(半山集/作耶)吾方捨隂而坐
露
　　　　慎按右一首見王半山集第二巻中題云白
　　　　鶴吟示鍾山覺海元老首二句下尚有白鶴
　　　　静無匹紅鶴喧無數二句不知何以脫落又
　　　　復訛入先生集今駁正
　　次韻張甥棠美述志(名宗/奭)
仲子甘心織屨避萬鍾淵明不肯折腰為五斗一年鴻
雁識來往終日沐猴誰去取知甥詩意慕兩君(雞肋集/作甥詩)
(意慕兩/君間)讀書要在存心久平生所談性命奥長棄不憂
金石朽我今巳習鶖子定猶復晨朝怖頭走刳心先擬
射聲(別本/作毅)名不作羊鄒悲(雞肋集/作悽)峴首雲梯雨矢集無
方我巳中(雞肋集/作心)灰同墨守恐甥自是禹門鱗未可潛
逃入吾藪琢磨晚覺孟光賢畏我放言時被肘甥能耡
我青門𤓰正午時來休老手
　正午時來(按傳燈錄龎居士有女曰靈照居士將入/滅謂靈照曰視日早晚正午時來報照遽)
　(報日巳中矣而有蝕也士出户觀女即登父坐合掌/坐化後七日士亦化龎婆走田中謂子龎大曰汝父)
　(死矣龎大笑曰嗄倚耡亦脫去詩中正用此/事補注繆引晉書石勒與李陽事無關涉)
　　　　慎按右一首亦見晁无咎鷄肋集題中無張
　　　　甥二字今據此駁正
　
　
　
　
　
　
　
　
　
　蘇詩補註巻四十九
欽定四庫全書
　蘇詩補註巻五十　　翰林院編修查慎行撰
　古今體詩四十三首
　　觀開西湖次吳左丞韻
偉人謀議不求多事定紛紛自唯阿盡放龜魚還綠浄
肯容蕭葦障前坡一朝美事誰能紀百尺蒼崖尚可磨
天上列星當亦喜月明時下浴明(疑當/作清)波
　　　　慎按右一首見參寥子集題云次韻吳承老
　　　　推官觀開西湖又按潛說友咸淳臨安志載
　　　　此詩于西湖條下亦以為道潛作細玩詩中
　　　　多稱頌之辭斷非東坡先生作今據此駁正
　　戯題巫山縣用杜子美韻(按杜集巫山題壁詩所/云卧病巴東久今年强)
　　(作歸即/此韻也)
巴俗深留客(瀛奎律髓作/巴俗雖親我)吳儂但(瀛奎律/髓作暫)憶歸直知難
共語不是故相違東縣聞銅臭江陵換裌衣丁寧巫峽
雨慎莫暗朝暉
　東縣銅臭(任淵山谷集注舊見山谷跋云銅臭乃昌/黎照壁喜見蝎之意蓋過巫山用銅錢也)
　(按巫山江上有二石俗謂之銅錢鐵錢堆荆䕫自此/分界瀛奎律髓亦云蜀人用鐵錢過巫山縣始用銅)
　(錢/)
　　　　慎按方囘瀛奎律髓云山谷以紹聖二年謫
　　　　黔州元符戊寅移戎州庚辰正月徽宗登極
　　　　離戎州明年辛巳至峽州蓋流離跋渉八年
　　　　矣未嘗有一詩及于遷謫此出峽詩起句石
　　　　刻作巴俗雖親我吳儂暫憶歸細玩則改本
　　　　為佳任淵山谷詩注云篇中有江陵換裌衣
　　　　之句山谷度自巫山至此巳初夏矣云云此
　　　　詩載山谷詩集第十巻中今據以上諸說為
　　　　駁正
　　答晁以道索書
閱世真難記如公自不忘其於書太簡正以懶相妨
　晁以道(宋史晁說之字以道自號景迁子補之從弟/舉進士又舉博學宏詞科有文集五十巻名)
　(嵩山/集)
　　　　慎按右五言四句見陳後山集寄晁以道五
　　　　言律詩之前半首也其後四句云與有還家
　　　　樂終無却老方莫須憂潦倒未許細商量今
　　　　據此駁正
　　陳伯比和回字復次韻
百里馮生寧屑去湖海陳侯猶肯來詩書好在家四壁
蒲栁蓊然城一隈騎上下山亦疎矣儵從容出何為哉
市橋十步即塵土晚雨瀟瀟殊未囘
　陳伯比(名琦初字元老後改伯比/晁補之有陳琦伯比字說)
　　　　慎按晁補之雞肋集有家池雨中二首又次
　　　　韻陳伯比二首此其第一首也晁集中與伯
　　　　比往還詩牘甚多此首與上巻池上二首格
　　　　調自别斷非東坡作今駁正
　　與道源游西莊遇齊道人同往草堂為齊書此
桑麻(半山集/作楊)巳零落藻荇復消沈園宅在人境嵗時傷
我心强穿南埭路遥(半山集/作共)望北山岑欲與(半山集/作覓)道
人語跨鞍聊一尋
　道源(姓沈失其名與王介甫/在金陵往還游好甚宻)
　　　　慎按右五言律一首見王半山集題云元豐
　　　　四年十月二十四日與道源過西莊遂游寶
　　　　乘寺二首此其第一首也中間三字不同齊
　　　　道人西莊草堂俱失攷今據王集駁正
　　答子勉三首
君不登郎省還應上諌坡才髙殊未識嵗晚喜無他櫪
馬羸難出隣雞凍不歌寒爐餘幾火灰裏撥隂何
　子勉(瀛奎律髓云髙荷字子勉江陵人以五言律三/十韻贄見山谷山谷賞之遂知名後知某州卒)
　(詩入江西𣲖所著名適適集石林詩話云髙子勉荆/南人學杜詩頗得句法晚為童貫客得蘭州通判既)
　(不為時論所與其詩亦不傳雪浪齋日記載其詩有/沙軟綠頭相並鴨水深紅尾自跳魚之句亦殊有思)
　(致/也)郎省(唐書百官志隋尚書省諸司郎及承務郎各/一人武德二年改諸司郎為郎中承務郎為)
　(員外郎宋史職官志門下省有起居郎掌記天子言/動與起居舍人對立于殿下螭首之側謂之左右史)
　諫坡(雍錄今世通呼諌議為諌坡蓋起于因話錄上/坡下坡之說坡者含元殿前龍尾道坡陀而髙)
　(者也唐制兩省供奉常在人主左右侍奉宣傳故毎/御殿則宰相與兩省官於未索扇之前立欄楯之内)
　(及扇開便侍立于香案之前取其先上而備供奉其/立班所以皆在坡上也上坡下坡即以立班髙下為)
　(言/)
驚人得佳句或以傲王公處士(山谷集/作世)還(山谷集/作要)清節
滑稽安足雄深沈似康樂簡逺到安豐一㸃無俗氣相
期林下風(山谷集/作同)
　安豐(晉書王戎封安豐侯/善發談端賞其要會)
　　　　慎按黄山谷集有次韻答髙子勉五言律詩
　　　　凡十首君不居郎省云云其第四首驚人得
　　　　佳句云云其第六首也今據此駁正
歐倩(黄集/作靚)腰支栁一渦(一本作欲舞/腰支栁一窠)小梅催拍大梅歌
舞餘片片(能改齋漫/錄作細㸃)梨花落(能改齋漫/錄作雨)争奈(黄集作/奈此)當
塗風物(能改齋漫/錄作月)何
　歐梅(李端叔跋山谷二詞後云魯直自放廢中請當/塗一年方到官既七日而罷其章句所留不多)
　(所謂歐與梅者皆當塗官妓也史容山/谷詩注亦云大小梅皆太平州官妓)當塗(山谷年/譜建中)
　(靖國元年自戎州放還辭免吏部員外郎乞知太平/州崇寧元年壬午領州事到官九日而罷按當塗縣)
　(晉成帝時始置/宋屬太平州)
　　　　慎按右七言絶亦見黄山谷集太平州二絶
　　　　句之一也吳曾能改齋漫錄云豫章得請守
　　　　當塗七日而罷又數日乃去其詩云歐倩腰
　　　　支栁一渦云云又有木蘭花詞結句云歐舞
　　　　梅歌君更酌自批云歐梅當時二妓也據此
　　　　則此詩為山谷作無疑今援證改編
　　和子由次王鞏韻如囊之句可為一噱
平生未省為人忙貧賤安閒氣味長粗免趨時頭似葆
稍能忍事腹如囊簡書見迫身今老尊酒聞呼首一昂
欲挹(欒城集/作挽)天河聊自洗塵埃滿面鬢眉黄
　　　　慎按右一首亦見欒城集第八巻中題云次
　　　　韻王鞏自咏乃客徐州時與定國唱和之作
　　　　今據此駁正
　　元祐癸酉八月二十七日於建隆章浄館書贈王
　　覯
海上東風犯雪來臘前先折鏡湖梅遥思禁苑青春夜
坐待宫人畫詔回
　建隆(汴宫遺跡志太清觀在大梁門外西北周世宗/所建宋太祖以建隆改元遂更名曰建隆觀)
　　　　慎按右七言絶句一首見會昌一品集中乃
　　　　李文饒懐京國詩也萬首唐人絶句載此詩
　　　　亦以為李德裕作題中明云書贈王覯則此
　　　　非東坡詩可知今駁正
　　東園
岑寂東園可散愁膠膠擾擾夢神州(山谷集/作游)萬竿苦竹
旌旗巻一部鳴蛙鼓吹收(山谷集/作休)雨後月前天欲冷身
閒心逺地偏(山谷集/作常)幽杜門謝客恐生謗且作人間鵬
鷃游
　　　　慎按右七言律一首見黄山谷詩集第十巻
　　　　中次韻黄斌老晚游池亭二首之一也山谷
　　　　與斌老唱和甚多集中又有答斌老獨游東
　　　　園五言古詩六首東園必斌老所居山谷嘗
　　　　從之游者也今駁正
　　藏春塢
朱閣前頭露井多碧桃(一作/梧桐)花下美人過寒泉未必能
勝此奈有銀缾(一作/牀)素綆何
　　　　慎按此詩亦見陸龜䝉集題云野井又見淮
　　　　海集今駁正
　　次韻參寥寄少游
巖棲木石巳皤然交舊何人慰眼前素與晝公心印合
每思秦子意珠圓當年步月來幽谷拄杖穿雲冒夕烟
臺閣山林本無異故應文字不離禪
　晝公(髙僧傳皎然名畫湖州人有逸才然恥以文章/名世將入杼山裒所著詩文火之後人為之稱)
　(曰霅之畫/能清秀)步月來幽谷(准海集龍井題名記云元豐/二年中秋後一日余自吳興)
　(過杭龍井辨才法師以書邀余入山比出郭日巳夕/航湖至普寧遇參寥是夕天宇開霽林間月明可數)
　(毛髪遂從參寥杖䇿並湖而行出雷峯度南屏入靈/石塢得支徑上風篁嶺行二鼓始至夀聖院謁辨才)
　(于潮音堂云云詩中當年步月來幽谷/拄杖穿雲冒夕烟二句正與題名相合)
　　　　慎按右七言律一首乃辨才法師詩本集先
　　　　生自書此詩而題其後云辨才作詩時年八
　　　　十二矣平生初不學作詩如風吹水自成文
　　　　理若參寥與吾輩詩乃如巧人織錦耳又按
　　　　潛說友咸淳臨安志載辨才此詩於龍井條
　　　　下附見少游參寥和詩淮海集詩題云辨才
　　　　師以詩見寄繼聞示寂追次其韻云云即此
　　　　首韻則又其一証也今駁正
　　贈仲勉子文
雨昏南浦曾相對雪滿荆州喜再逢有子才如不羈馬
知君心似後彫松閒看書冊應多味老傍人門想更慵
何日晴軒觀(山谷集/作親)筆硯一杯相屬更從容
　南浦(注詳本巻/後萬州下)
　　　　慎按右一首亦見山谷集題云和髙仲本喜
　　　　相見按仲本名宿山谷過萬州髙為太守有
　　　　與萬州太守髙宿游岑公洞夜雨連明絶句
　　　　亦訛入東坡集中萬州唐為南浦郡與此詩
　　　　起句正合其為黄作無疑今據此駁正
　　講武臺南有感
山城九月冒朝寒(山谷集作月明/猶在搭衣竿)講武(山谷集/作曉踏)臺南路
屈盤騶子雨中乘馬去村童烟外倚墻看鴉啼冢(山谷/集作)
(宰/)木秋風急鷺立漁船夜(山谷集/作野)水乾花似去年堪折
贈挿花人去淚䦨干
　講武臺(元和郡縣志晉陽有講武臺在縣北十五里/顯慶五年置宋史太宗紀興平二年九月幸)
　(講武臺大閱/未知孰是)淚䦨干(漢書息夫躬絶命詞涕泗流兮/萑䦨臣瓉注云萑䦨謂涕泗䦨)
　(干/也)
　　　　慎按右七言律一首亦見黄山谷集中間不
　　　　同者十一字今據此考正
　　移合浦郭功甫見寄
君恩浩蕩似陽春合浦何如在海濵莫趁明珠(困學紀/聞作莫)
(向沙/邊)弄明月夜深無數采珠人
　采珠(南越志珠母海在合浦縣南中有七珠池珠有/九品大者名璫珠次走珠又次滑珠又次磥砢)
　(珠又次官兩珠又次稅珠又次􁁊符珠菽園雜記蜑/人采珠者以大船環池以石懸大絙别以小繩繫諸)
　(蜑腰没水拾蚌置竹籃中振繩則舶人汲取縁絙上/不幸遇惡魚有一綫之血浮水面則𦵏魚腹中矣)
　　　　慎按王應麟困學紀聞云東坡文章好譏刺
　　　　文與可戒以詩云北客若來休問事西湖雖
　　　　好莫吟詩晚年郭功甫寄詩云莫向沙邊弄
　　　　明月夜深無數采珠人云云據此則此詩乃
　　　　郭功甫作今駁正
　　題懐素草帖
人人送酒不曾沽終日松間掛一壺草聖無(石刻/作欲)成狂
飲(石刻/作便)發真堪畫作醉僧圖
　醉僧圖(宣和書譜御府藏懐素草書帖一百餘種内/有醉僧圖詩又劉餗隋唐佳話張僧繇作醉)
　(僧圖道士每以此嘲僧羣僧貿閻立本作醉道士圖/今並傳○按卞氏式古堂書畫彚攷云李龍眠醉僧)
　(圖巻老泉書懐素詩人人送/酒不曽沽云云併倣其草法)
　　　　慎按石刻先生自題云此懐素詩也僕好臨
　　　　之人間當有數百本也後人不加深考遂訛
　　　　以此詩編入集中耳又按萬首唐人絶句載
　　　　此詩亦以為懐素作今據此駁
　　僕年三十九在潤州道上過除夜作此詩又二十
　　年在惠州追錄之以付過二首
寺官官小未朝㕘紅日半窗春睡酣為報隣雞莫驚覺
更容殘夢到江南
　寺官(宋史職官志太常宗正光祿衛尉太僕大理鴻/臚司農太府共九寺正卿少卿而下太常則有)
　(協律郎奉禮郎太祝大理則有司直評事/其七寺丞皆七品主簿皆八品統名寺官)
釣艇歸時菖葉雨繰車鳴處楝花風長江昔日經游地
盡在如今夢寐中
　　　　慎按何薳春渚紀聞云錢唐關氏詩律精深
　　　　妍妙世守家法子東二兄子容子開皆稱作
　　　　者寺官官小未朝㕘釣艇歸時菖葉雨云云
　　　　二首此皆子容詩世傳以為東坡先生作非
　　　　也今以年譜攷之熙寧七年甲寅先生年三
　　　　十九是冬自杭倅移知宻州在宻度嵗有除
　　　　夜答段屯田詩起句云龍鍾三十九勞生巳
　　　　强半何曾在潤州過除夜耶向疑此二絶句
　　　　非先生作不謂古人有先我言之者矣今據
　　　　此駁正
　　萬州太守髙公宿約游岑公洞而夜雨連明戯贈
　　二小詩
肩輿欲到岑公洞正怯衝泥傍險行定是岑公閟清境
春江一夜雨連明
　萬州(輿地廣記萬州秦漢屬巴郡後周立安郷南都/二郡後改安鄉曰萬州唐立浦州天寶中為南)
　(浦郡太平寰宇記山南東道萬州舊朐䏰縣/地後為安鄉及萬川郡貞觀八年改為萬州)岑公洞
　(名勝志萬縣西山有岑公洞在大江之南廣六十餘/丈深四十餘丈圖經云岑公名道願江陵人隋末隠)
　(此唐封沖妙大師虚鑒真人輿地碑目萬州石刻有/岑公洞記元和八年段文昌撰又有黄魯直題名在)
　(岑公洞/下巖寺)
蓬窗髙枕雨如繩恰似糟牀壓酒聲今日岑公不能飲
吾儕猶(山谷集/作聞)徤可頻傾
　　　　慎按右二首見黄山谷集題云萬州太守髙
　　　　仲本宿約游岑公洞而夜雨連明戯作按山
　　　　谷年譜建中靖國辛巳自戎州赦還三月至
　　　　峽州作萬州太守髙仲本約游岑公洞詩同
　　　　時又有萬州下巖二首任淵注云山谷有磨
　　　　崖題石載髙仲本置酒事年月歴歴可攷其
　　　　為黄作無疑今據此駁正
　　送栁宜歸
折脚鐺邊(山谷集/作中)煨淡粥曲枝(山谷集/作腰)桑下飲離盃書
生(山谷集/作知君)不是南遷客魑魅驚人(山谷集/作無情)須早回
　　　　慎按右一首見黄山谷外集題云長沙留别
　　　　青神史容注云崇寧二年十一月山谷以荆
　　　　南所作承天墖記謫宜州自潭州歴衡永全
　　　　州静江以趨貶所作長沙留别詩云云栁宜
　　　　歸無可攷今據山谷詩注為駁正
　　謝都事惠米
平生忍慾今忍貧閉口逢人不少陳俸薄身輕趙都事
也能作意向詩人
　　　　慎按右一首亦見陳後山集第三句作俸薄
　　　　身清趙都史今據此駁正
　　次韻送張山人歸彭城
羡君飄蕩一虚舟來作錢塘十日游水洗禪心都眼浄
山供詩筆總眉愁雪中乘興真聊爾春盡思歸却罷休
何日五湖從范蠡種魚萬尾橘千頭
　張山人(即張天驥自號雲/龍山人注見前)
　　　　慎按右一首施氏原注載先生守杭巻中按
　　　　阮閎休詩話總龜云徐州張天驥不逺千里
　　　　見朱定國于錢唐愛其風物欲徙家居焉春
　　　　盡思歸定國以詩戯之云云起句羡公飄蕩
　　　　一孤舟第七句何事却尋朱處士與集本小
　　　　異朱定國無可攷又按本集有行宿泗間見
　　　　徐州張天驥次舊韻七律一首見後三十五
　　　　巻中即此首韻也阮閎休以為朱定國作當
　　　　必有據今移編此巻俟再攷
　　絶句三首
松柏蕭森溪水南道人只(淮海集/作為)作兩團(淮海集/作小圓)菴市
區收罷豚魚稅來與彌陀共一龕
　水南(淮海集題云處州/水南菴即其地也)
此身分付一蒲團静對蕭蕭竹(淮海集/作玉)數竿偶為老僧
煎茗粥自攜修綆汲清泉
　　　　慎按以上二首見淮海集第十一巻中蓋少
　　　　游于紹聖初坐黨籍由國史編修官出通判
　　　　杭州御史劉拯復論其増損神宗實錄貶監
　　　　處州酒稅使者承望風指伺候過失不可得
　　　　以謁告寫佛書為罪削秩徙郴州此二首正
　　　　貶處州時作故有市區收稅一龕蒲團之句
　　　　今據此為駁正
天風吹月入欄干烏鵲無聲夜向(淮海集/作子夜)䦨織女明星
來枕上乃(淮海集/作了)知身不在人間
　　　　慎按右一首亦見淮海集第十一巻中題云
　　　　四時四首贈道流此其第二首也趙德麟侯
　　　　鯖錄亦以天風吹月入䦨干云云乃秦少游
　　　　遊仙詞四首之一今據此駁正
　　睡起
杮葉滿(山谷集/作鋪)庭紅顆秋薫爐沈水度春(山谷集/作衣)篝松
風夢與故人遇自(山谷集/作同)駕飛鴻跨九州
　駕飛鴻(郭璞游仙詩赤松臨上游駕鴻乗紫/烟李白詩不及廣成子垂雲駕輕鴻)
　　　　慎按右一首亦見黄山谷外集第九巻中今
　　　　據此駁正
　　秋思寄子由
黄葉(山谷集/作落)山川知晚秋小蟲催女獻功裘老松閱世
卧雲壑挽著蒼(山谷集/作滄)江無萬牛
　獻功裘(周禮司裘季秋獻功裘以待/頒賜注云功裘卿大夫所服)
　　　　慎按右一首亦見黄山谷内集第一巻中今
　　　　駁正
　　侯灘
江邊(雲巢集/作流)皎皎(雲巢集/作激激)過侯灘更上山腰(雲巢集/作頭)看
打(外集/作矴)盤百嵗老兒(雲巢集/作人)親擊鼓城中憂患(雲巢集/作樂)
不相干
　侯灘(水經漢水又東逕猴灘注云山多猿猴/乘危啜飲故灘受兹名按侯疑當作猴)
　　　　慎按右一首見沈遼雲巢集按遼字濬達集
　　　　中有贈別子瞻詩兩公同時游好故沈詩訛
　　　　入公集今駁正
　　火星巖
火星巖下石凌壁(雲巢集/作崚嶒)閣上相忘(雲巢集作/殿閣相望)止一僧
莫問人間興廢事門前流水几前燈
　火星巖(宋盧臧永州三巖記永之東南三巖相望火/星巖亂石怪聳後瞰山腹往時有黄冠師宅)
　(其側塑火星像/為人祈福因名)
　　　　慎按右一首亦見沈遼雲巢集今駁正
　　謝惠貓兒頭筍
長沙一日(山谷集/作月)煨籩(山谷集/作鞭)筍鸚鵡洲前人未知走
送煩公助湯餅貓頭突兀䑕(山谷集/作想)穿籬
　貓頭(韓子蒼陵陽集云湖南有大竹世號貓頭/任淵陳後山詩注云潭州有貓兒頭筍)
　　　　慎按右一首見黄山谷集第十一巻中與本
　　　　詩不同凡三字覺黄集較勝今據此改正
　　題浄因堂
瞑倚蒲團卧(山谷集/作挂)缽囊半牕疎箔度㣲涼蕉心不展
待時雨葵葉為誰傾夕陽
　挂缽囊(傳燈錄雲門曰髙/挂缽囊抝折桂枝)
　　　　慎按右七言絶句見山谷内集題浄因壁二
　　　　首之一也第一句卧缽囊一本又作晝夢長
　　　　今據此考正
　　題浄因院
門外黄塵不見山箇(山谷集/作此)中草木亦常閒履聲如渡
薄冰過催粥華鯨吼夜䦨
　　　　慎按右一首合前一首乃山谷題浄因壁二
　　　　絶句也新刻本分作二處今據黄集駁正
　　同景文咏蓮塘
塘上鈎簾對晩香不知斜(山谷集作/半斜紅)日巳侵牀江妃自
惜(山谷集/作羞出)凌波步(一作/襪)長在髙荷扇影涼
　　　　慎按右一首亦見黄山谷外集十六巻中今
　　　　駁正
　　竹枝詞
自過鬼門關外天命同人鮓甕頭船北人墮淚南人笑
青嶂無梯聞(一本作/問訛)杜鵑
　鬼門關(輿地廣記容州北流縣有句扇山在縣南三/十里兩石相對口濶三十步俗號鬼門關)
　人鮓甕(名勝志人鮓甕在巫/峽下蜀江最險處)
　　　　慎按右一首一見黄山谷集再見秦少游集
　　　　第一句自過二字黄作日瘦秦作身在第二
　　　　句同字秦作輕第三句墮淚二字秦作慟哭
　　　　第四句青嶂無梯四字秦作日落荒村今據
　　　　二集駁正
　　寄歐叔弼
昔𦵏衣冠今在否近來消息不須疑曽聞圯上逢黄石
久矣留侯不見欺
　歐叔弼(名棐六一居士/第三子注見前)
　　　　慎按右四句乃欒城集中贈蔡州壺公觀劉
　　　　道士七言律詩後半首也今據子由集全錄
　　　　于左詩引云元祐八年七月曹煥至自安陸
　　　　為予言過淮西入壺公觀觀懸壺之木老死
　　　　久矣環生孫蘖無數聞有老道士劉道淵年
　　　　八十七非凡人也謁之神氣甚清服細布單
　　　　衣縫補殆遍煥問其意道淵悵然曰此故淮
　　　　西守歐陽永叔所贈也世人稱永叔工文詞
　　　　善辨論忠信篤學而巳君知是人竟何從來
　　　　耶我與公有夙契且齊年也昔將去吾州留
　　　　此以别吾服之三十年嘗破而補之矣未嘗
　　　　垢而浣也比嘗得其訊吾亦去此不久矣煥
　　　　聞之愕然莫測徐問其故皆不答予少與兄
　　　　子瞻皆從公游究觀平生固嘗疑公神仙中
　　　　人非世俗之士也公亦嘗自言昔與謝希深
　　　　尹師魯梅舜俞數人同游嵩髙見蘚書大字
　　　　於蒼崖絶澗之上曰神清之洞問同游者惟
　　　　師魯見之以此亦頗自疑本世外人今聞道
　　　　淵言與曩意合因作詩以示公子棐叔弼其
　　　　詩曰思潁求歸今幾時布衣猶在老劉師龍
　　　　章舊有世人識蟬蛻惟應野老知昔𦵏衣冠
　　　　今在否近傳音問不須疑曾聞圯上逢黄石
　　　　久矣留侯不見欺云云此事本末如此今截
　　　　去序文及前半首令人讀之茫然不解所謂
　　　　此種繆譌向來注家刻本從未有勘正者至
　　　　余始發之覽者亦可識其苦心矣
　　和黄龍清老三首
萬山不隔中秋月一鴈能傳寄逺書深宻伽佗枯戰筆
真誠相見問何如
　黄龍(名勝志黄龍山在寧州西一百八十里上有黄/龍崇恩院唐乾寧中晦機禪師得法于𤣥泉彦)
　(嘗遇神僧謂曰此去東北遇洪即止/逢龍可住後住黄龍山禪侣雲集)清老(慎按五燈/會元同時)
　(黄龍有二清皆晦堂法嗣一為靈源惟清一為草堂/善清釋氏稽古畧云元祐六年黄山谷丁家艱館黄)
　(龍山從晦堂禪師祖心游與草堂惟清尤篤方/外契云云草堂乃善清非惟清也稽古畧訛)深宻
　伽陀(稽古畧云秘宻教者西天此土流傳凡七世由/慧朗而下厥嗣漸㣲又云修伽陀譯言好去又)
　(名修伽度此云善逝第一/上升永不復還故名善逝)
風前橄欖星宿落月(山谷集/作日)下桄榔羽扇開静(山谷集/作照)
黙堂中有相憶清江(山谷集/作秋)或遣化人來
騎驢覓驢真(山谷集/作但)可笑以(山谷集/作非)馬喻馬亦成癡一
天月色為誰好二老風流各(山谷集/作只)自知
　　　　慎按右三首見黄山谷集第十一巻末以釋
　　　　氏稽古畧考之確是山谷作今據此駁正
　　過土山寨
南風日日縱篙撑時喜北風將我行湯餅一杯銀線亂
蔞蒿如(山谷集/作數)筯玉簮横
　土山寨(南宋人陳克東南防守利便云土山寨在上/元縣東南三十里周圍四里髙二十丈石季)
　(龍將冦海道蔡謨所統七千人東至土山西至江乘/鎮守八所城壘凡十一又名勝志云近半山寺康樂)
　(坊太傅土山在焉史云謝安隠會稽東山因/築此擬之無嵓石故曰土山二說未詳孰是)
　　　　慎按右一首亦見山谷集十一巻中今駁正
　　跋姜君(一本作/公訛)弼課冊(公自注姜君瓊州人巳夘/閏九月來從學于東坡至)
　　(儋耳庚辰三/月方還瓊)
雲興天際歘若車蓋凝矑未瞬瀰漫霮䨴驚雷出火喬
木糜碎殷地爇空萬夫皆廢霤綆四墜(一本作懸/溜綆縋)日中
見昩(一作/沫)移晷而收野無完塊
　姜弼(字唐佐/見本集)
　(詩話總龜李德裕文章論云文章當如千兵萬馬風/恬雨霽寂無人聲黄夢升題兄子庠之文云子之文)
　(章電激雷震雨雹忽止閴然泯滅歐陽公祭蘇子美/文云風雲變化雨雹交加忽然揮斤霹靂轟車須臾)
　(霽止而四顧山川草木開發萌芽東坡/題姜君弼課冊云云亦同此一機括也)
　　　　慎按葛立方韻語陽秋云瓊州進士姜唐佐
　　　　東坡極愛之贈以詩曰滄海何曾斷地脉白
　　　　袍端合破天荒且告之曰子異日登科當為
　　　　子成此篇及唐佐預廣州計偕過汝陽見子
　　　　由時東坡巳下世矣子由因足成其篇云生
　　　　長茅間有異方風流稷下古諸姜適從瓊管
　　　　魚龍窟秀出羊城翰墨塲滄海何曽斷地脉
　　　　白袍端合破天荒錦衣他日千人看始信東
　　　　坡眼力長唐佐是年省闈不利有負錦囊之
　　　　祝矣東坡又嘗書唐佐課冊雲興天際歘若
　　　　車蓋云云今亦刻集中乃戯書劉夢得楚望
　　　　賦中語按楚望賦全篇載文苑英華第一百
　　　　二十七巻中今據此駁正
　　惠崇蘆雁
惠崇烟雨蘆(山谷集/作歸)雁坐我瀟湘洞庭欲買(山谷集/作喚)扁
舟歸去故人云(山谷集/作言)是丹青
　惠崇(圖繪寶鑑建陽僧惠崇工畫鵝雁尤工小景/善為寒汀逺渚瀟灑虚曠之象人所難到也)
　　　　慎按右六言絶句亦見黄山谷集題鄭防禦
　　　　畫夾五首之一也入宋文鑑第二十六巻選
　　　　詩中亦以為黄作今據此駁正
　　過嶺寄子由(第二首詩載/四十四巻中)
　　　　慎按欒城集山林瘴霧老難堪七律一首乃
　　　　子由次韻子瞻過嶺詩韻也注見前
　
　
　
　
　
　
　
　
　
　
　
　
　
　
　
　蘇詩補註巻五十
