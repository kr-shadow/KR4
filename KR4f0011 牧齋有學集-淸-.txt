#+TITLE: 牧齋有學集-淸-
#+DATE: 2016-06-11 12:25:46
#+SOURCE: github.com/kanripo/KR4f0011 master ee1d4d36                
有學集序
傳稱三不朽太上立德其次立功其
次立言古之人三合爲一今仁義道
䘮事勳希微獨有立言耳而言亦難
矣剽竊之儒繩規而矩步得其象貌
失其精神􁋁跎之士恃聰而騁明始
乎離奇終乎淺陋兩者交譏遞相勝
負而莫知所主神而明之存乎其人
牧齋先生産於明末乃集大成其爲
詩也擷江左之秀而不襲其言竝艸
堂之雄而不師其貌間出入於中晚
宋元之間而渾融流麗别具罏䍋北
地爲之降心湘江爲之失色矣其爲
文也仰觀雲霞之變俯察山川之奇
中䆒人物品類之盛本之六經以立
其識參之三史以練其才游之八大
家以通其氣極之諸子百氏禆官小
說以窮其用文不一篇篇不一局如
化工之肖物縱橫變化而不出乎宗
又如景星卿雲光怪陸離世所希見
而不自知其所至信藝苑之宗工詞
林之絕品也近世論文者率云寜爲
眞布帛勿爲僞綺羅然才短則氣局
不雄境僻則章施不爛若富有日新
從心不踰矩不得不以此事相推矣
先生目下十行老而好學毎手一編
終日不倦尤留心於明史博詢㫄稽
纂成一百卷惜燬於絳雲一炬豈天
䘮斯文耶或所論之人爲造物忌而
靳之耶㧕如龍門是非有謬於聖而
不欲傳之耶幸初學集巳經付梓得
留人間晚年名益高望益重頽然應
酬亦自病其濫觴易簀時乃以手訂
有學集授遵王余子弟爲及門故得
見而知之合之而先生之文盡千古
之文亦盡於此或有執尺寸過求先
生吾所謂不朽者立言耳他何知焉
康熈甲辰陽月范陽後學鄒鎡序
牧齋有學集目錄
　第一卷　秋槐詩集(起乙酉年/盡戊子年)
　　詠同心蘭四絕句　短歌題管夫人書畵
　　南還别冬哥四絕句　七夕有懷
　　燕市别惠房二老　題海客釣鰲圖四首
　　别惠老二絕句　和東坡西臺詩六首
　　逢水榭故姫四絕句　鵝籠曲四首
　　送李生還長干　贈頂目禪人
　　觀程端伯畵冊作歌　次林茂之待月之作
　　次茂之重晤有感　再次茂之他字韻五首
　　盛集陶次他字韻重和五首
　　觀棋六絕句　後觀棋六絕句
　　題石崖秋柳小景　示林遺民古度二絕句
　　題金陵三老圖　贈濮仲謙
　　題丁家河房亭子　和盛集陶落葉詩二首
　　寒夜夢醒二十八字　荅盛集陶見贈二首
　　過茂之再次申字韻　禪關策進詩
　　次韻那子偶成之作
　第二卷　秋槐詩支集(起巳丑年盡/庚寅四月)
　　巳丑元日試筆二首　荅盛集陶新春見懷
　　林那子七十初度　寄題廣陵菽園
　　題朱玉耶畵扇　荅何寤明見贈
　　馮研祥金夢蜚自武林唁我白門喜而有作
　　叠前韻别研祥夢蜚三首
　　戲爲天公惱林古度歌
　　汪氏收藏目錄歌　徐元歎六十
　　歲暮讌集四首　蜡日戲示三王生
　　賜蘭堂壽讌詩四首　贈崇明侯杜弢武四首
　　庚寅人日二首　人日示内二首
　　贈黄若芷四絕句(附)
　　贈徐存永陳開仲過訪見贈四首
　　燕新樂小侯二首
　第三卷　夏五詩集(起庚寅五/月盡一年)
　　早發七里灘　五日釣臺舟中
　　五日夜泊睦州　婺州懷古
　　嚴先生祠下留别　桐廬道中
　　留題湖舫二首　西湖雜感二十首
　　東歸漫興六首　感歎勺園再作
　　以酒灸餉韓古洲　書夏五集後
　第四卷　絳雲餘燼詩上(起辛卯/盡一年)
　　送孟君歸甘州二首　故司禮盧太監
　　方庵詩　書梅村艶詩後四首
　　京口渡江有寄　登福緣佛閣四首
　　贈歌者王郞十四絕句
　　題丁老畵像四絕句　送石濤上人十四絕句
　　贈喻嘉言　送汪雲卿二首
　　哭稼軒留守一百十韻
　　簡陸兆登問疾　孟陽冡孫過訪二首
　　西田詩十二首　京口觀棋六首
　　寄嶺外四君詩四首　訪大山禪人四絕句
　　吳巨子卍齋詩　朱逃禪四十詩
　　胥山草堂詩　贈盧子繇
　　雲將納妾　壯遊贈顧南金
　　東臯老僧　七十荅人見壽
　第五卷　絳雲餘燼詩下(起甲午年/盡乙未秋)
　　和墨香秋興卷二首　和東籬秋興詩二首
　　題僧卷　丁繼之七十四首
　　觀吳園次懷人詩二首
　　次韻題趙友沂四首　贈别友沂
　　題楊龍友畵冊　武林觀棋六絕句
　　寄湖州官使君　伏波弄璋歌六首
　　馮雲將八十　題孟陽畵扇
　　送吳興公游下邳　寄李條侯二首
　　李太公壽詩　爲戒香小師題扇
　　吳金吾生日二首　壽陳子木母四首
　　龔孝升四十初度詩　郭河陽溪山行旅圖
　　題柳枝春鳥圖
　　宿假我堂夢謁吳相伍君感而有作
　　夜飮淥水園四絕句　假我堂文讌詩十首
　　放歌爲朱生壽　贈盛子久
　　燈屏詞十二首　贈張燕筑二首
　　芥閣詩次中峰歌八首
　　題鄒臣虎畵扇二首　莫釐峰頂登高二首
　　遊東山雨花臺　路易公置酒二首
　　朱内翰開宴二首　送吳梅村
　　題張穉昭扇八絕句　贈張坦公
　　京口避風館詩八絕句
　第六卷　秋槐詩别集(起乙未冬/盡丙申春)
　　宿白塔寺二首　寄李素臣
　　題黄甫及舫齋　題振衣千仞岡小像
　　　閻再彭春西草堂二首
　　　竹溪草堂歌　送松影上人二首
　　　乙未除夕寄内　偕介丘道人守歲
　　　丙申元日　王式之叅軍五十
　　　題李長蘅畵　放歌行贈櫟園道人
　　　再别櫟園　人日寄沈崑胡
　　　催粧詞二首　左寜南畵像歌
　　　留題水閣三十絕句　崑崙山人扇子歌
　　　贈侯商丘四首　與姚茂之話舊
　　　題滕王閣詩文十首　華嚴玄談四首
　　送龔孝升四首　題華堂新燕圖
　第八卷　長干塔光詩集(起丙申年/盡丁酉年)
　　讀雲林園事略一千字
　　題鶴江生詩卷　太淸樓法帖歌
　　含光師畵像二首　題畵
　　燕子磯舟中作　贈鄒流綺
　　櫂歌十首　自題小像四絕句
　　燕子磯歸舟作　題畵
　　題許有介詩集　謝鄧元昭致餼
　　橋山　一年
　　題孟陽仙山圖　和些庵和尚補山堂歌
　　送人還白門　送蕭孟昉還金陵
　　六安黄夫人鄧氏　秦淮花燭詞十首
　　題王孟端畵竹二首　次韻酬覺浪
　　題孟陽畵扇十絕句　題菊齡圖六首
　　題歸玄恭畵像四首　吳母燕喜詩
　　寄元昭太史二首　戲題付衣小師
　　婁江謡五首　石鏡
　　送黄達可歸嶺南　後送達可
　　效坡公上巳作　採花釀酒歌
　　勘夢遊集　桂殤詩四十五首
　第十卷　紅豆詩二集(起巳亥/盡一年)
　　過湖南草堂四首　酒逢知巳歌贈馮研祥
　　乳山道士勸酒歌　送南雲和上
　　載花易酒詩　贈康孝廉
　　夫山和上枉訪四首　題荷花畵扇五絕句
　　雪月調笑詞十四首　徐元歎勸酒詞十首
　　覺浪和上挽詞八首　遲靜涵司農未至
　　呈夫山和上二首　徐叟八十勸酒歌
　　周安石七十　後秋興八首
　第十一卷　紅豆詩三集(起庚子年/盡辛丑年)
　　宿述古堂四首　題豫章仙音譜八首
　　孫郎長筵勸酒歌　吁嗟行示張子石
　　荅梅公司馬二首　題浣花小影四首
　　贈玉玉映十絕句　戲題妓館二首
　　贈祝子堅　題嚴子家慶圖
　　和胎仙閣看紅豆花詩八首
　　丁老行送丁繼之　讀方爾止嵞山詩
　　古詩贈王貽上　送林枋孝廉四首
　　紅豆詩十首　陳伯璣耦耕圖短歌
　　恤廬詩爲牧雲和上作
　　懸蛇行贈周茂廬　題金孝章挽冊
　第十二卷　東澗詩集上(起壬寅/盡一年)
　　過錦峰書院十韻　一月五日山莊作
　　六日述古堂文讌作　圯橋行
　題破山四高僧圖　浮石和上偈二首
　　燈樓行　茸城弔許霞城
　　賀遵王生第五雛　送施偉長
　　小閣雅集四首　寒夜記夢
　　贈張敬脩　題烟客畵扇
　　和飮荔　詩　秋日雜詩二十首
　　贈歸玄㳟八十二韻　埋庵老人曾孫歌
　　題滕相士寫眞　方生行送方爾止
　　老藤如意歌　題梅仙小像二絕句
　　後觀棊六絕句　和竹廊題壁二首
　　梅村浴兒歌十首　王玉映夫婦生日
　第十三卷　東澗詩集下(起癸卯/盡一年)
　　放歌行爲姚文初作　迎神曲十二絕句
　　荅方望子　壽潘子倫
　　楊枝挑牙杖歌　和馮定遠詩三首
　　和述懷詩四十韻　消寒雜咏四十六首
　第十四卷　序
　　歴朝詩集序　毛氏新刻十七史序
　　建文年譜序　啓禎野乘序
　　玉劒尊聞序　顔子疏解序
　　藝林彚考序　內閣小識序
　　瑯環類纂序　鏡古篇序
　第十五卷　序二
　　吳江朱氏杜詩輯註序
　　草堂詩箋原本序
　　註李義山詩集序　朱長孺註李義山詩序
　　唐詩英華序　唐詩鼓吹序
　　鼓吹新編序　愛琴舘評選詩慰序
　　歴朝應制詩序　本草㧞萃序
　　醫門法律序　傷寒㨗徑書序
　　棋局新譜序　王氏族譜序
　　李孝貞傳序　錫山重修宗譜序
　第十六卷　序三
　　新刻震川先生集序　李忠文公文水集序
　　成文穆公集序　傳文恪公集序
　　董文敏公遺集序　杜􁃳武集序
　　黃陶庵集序　瞿福桂浩氣吟序
　　佟氏幽憤錄序　范勛卿文集序
　　高玄期景玄堂集序　高寓公稽古堂詩集序
　　高念祖懷寓堂詩集序
　第十七卷　序四
　　吳梅村詩集序　季滄葦詩集序
　　施愚山詩集序　宋子建遥和集序
　　宋玉叔安雅堂集序　王貽上詩集序
　　周元亮頼古堂合刻序
　　頼古堂文選序　申比部詩序
　　江田陳氏家集序　葉九來經鋤堂詩序
　　金爾宗詒翼堂集序　四照堂文集序
　第十八卷　序五
　　卓去病全集序　程孟陽耦耕堂集序
　　李貫之存餘藁序　蕭伯玉春浮園集序
　　徐存永尺木集序　唐祖命詩集序
　　梅杓司詩集序　范長倩石公集序
　　徐女廉遺集序　徐季重詩集序
　　陳昌箕日記詩集序　陳古公詩集序
　　胡致果詩序　李黼臣甲申詩序
　　湖外野吟序
　第十九卷　序六
　　咸子詩序　蔡大美集序
　　曾靑藜詩序　彭達生晦農草序
　　邵潛夫詩序　張子石西樓詩序
　　張公路詩集序　華仲通集序
　　葉聖野詩序　孫子長詩序
　　歸玄㳟恒軒集序　顧麟士詩序
　　陸勅先詩序　周孝逸文藁序
　　遵王筆雲集序　交蘆言怨集序
　第二十卷　序七
　　李叔則霧堂集序　呂季臣詩集序
　　陳喬生詩集序　李緇仲詩集序
　　學古堂詩集序　空一齋詩序
　　新安方氏伯仲詩序　婁江十子詩序
　　黃庭表忍庵詩集序　陳確庵集序
　　梅仙詩藁序　從遊集序
　　楊弱生且吟詩序　徐子能黃牡丹詩序
　　小山堂詩引　楊明遠詩引
　　王翰明詩引　二王子今體詩引
　　五石居詩引　李梅公唱和初集引
　　嘯雪庵詩序　黃皆令新詩序
　第二十一卷　序八
　　楞嚴志略序
　　憨山大師夢遊集序　嶺南刻夢遊集序
　　紫柏尊者别集序　宻藏禪師遺稿序
　　退庵儲和尚語錄序
　　石林上人寄巢詩集序
　天童山翁禪師文集序
　　金剛經了義引
　第二十二卷　贈序一
　　贈谷愧莪序　贈别施偉長序
　　贈别胡靜夫序　贈程穆倩序
　　贈愚山子序　送南昌丁景呂序
　　送方爾止序　贈覺浪和尚序
　　贈馬文學序　贈雙白居士序
　第二十三卷　壽序一
　　黃甫及六十序　李秀東六十序
　　矐目篇贈華仲通　歲星解贈薛諧孟
　　黃子羽六十序　孫子長六十序
　　楊鳳閣壽讌序　張子石六十序
　　沈長公七十序　陳溫如八十序
　　吾宗篇壽虎文八十　毛子晉六十序
　第二十四卷　壽序二
　　杜大將軍七十序　錫山趙太史六十序
　　趙景之太史六十序　韓古洲太守八十序
　　吳封君七十序　王烟客奉常七十序
　　大梁周氏壽讌序　吳祖洲八十序
　　嘉定金氏壽讌序　鄭士敬孝廉六十序
　　王兆吉六十序
　第二十五卷　壽序三
　　白法長老八十序　石林長老七十序
　　壽量頌爲退和尚　壽梁母吳太夫人序
　　聞母鄒太君七十序
　　吳母徐太孺人八十序
　　遠山夫人四十初度頌并序
　　華母龔夫人八十序　袁母吳氏旌節頌并序
　第二十六卷　記一
　　述古堂記　黃氏千頃齋藏書記
　　西田記　蓮蕋樓記
　　雲陽草堂記　竹溪草堂記
　　舫閣記
　　西爽齋記
　第二十七卷　記二
　　孟津縣關帝靈感記　揚州石塔寺復田記
　　華山寺新建講堂記
　　雙河衆香庵記
　　吳郡西園戒幢律院記
　　地藏庵記　王氏始祖祠堂記
　　王氏杖蔭樓世祠記　王氏南軒世祠記
　　錢氏義莊記　督漕李使君去思記
　第二十八卷　墓誌銘一
　　太子太傳吏部尚書劉文端公墓誌銘
　　太子太保吏部尚書梁貞敏公墓誌銘
　　南京祭酒贈翰林院侍讀學士許公墓誌銘
　　都察院右僉都馮公墓誌銘
　　南京工部右侍郞徐公墓誌銘
　第二十九卷　墓誌銘二
　　贈太僕寺卿李忠毅公墓誌銘
　　御史李府君墓誌銘
　　孫長君墓誌銘
　　方孟旋墓誌銘
　第三十卷　墓誌銘三
　　太子太保吏部尚書王公墓誌銘
　　宫保孟津王公墓誌銘
　　贈吏科給事中柯君墓誌銘
　　福建布政司朱君墓誌銘
　　安遠將軍王君墓誌銘
　　內鄕孝廉許君墓誌銘
　　遼東王府君墓誌銘　樂安唐君墓誌銘
　　王府君墓誌銘
　第三十一卷　墓誌銘四
　　尹孔昭墓誌銘　蕭伯玉墓誌銘
　　陸孟鳬墓誌銘　黃子羽墓誌銘
　　華仲通墓誌銘　周安期墓誌銘
　　毛子晉墓誌銘　王德操墓誌銘
　　薛更生墓誌銘　何君實墓誌銘
　　族孫裔肅墓誌銘
　第三十二卷　墓誌銘五
　卓去病墓誌銘　汪然明墓誌銘
　李貫之墓誌銘　歸文休墓誌銘
　潘汝躍墓誌銘
　　楊無補墓誌銘　顧君升墓誌銘
　陳溫如墓誌銘　顧象垣墓誌銘
　雲間道人生壙記　從祖府君改葬誌
　第三十三卷　墓誌銘六
　　熊母皮太安人墓誌銘
　　佟母陳淑人墓誌銘
　李母張宜人墓誌銘
　　林淑人墓誌銘　張孺人墓誌銘
　　趙夫人張氏墓碑銘　瞿孺人墓誌銘
　　旌表節婦從祖母徐氏墓誌銘
　　錢令人趙氏墓誌銘　顧貢士妻陸氏墓誌銘
　第三十四卷　神道碑一
　　少保文淵閣大學士成文穆公神道碑
　　太保都察院左都御史李忠文公神道碑
　　新鄕張府君神道表
　第三十五卷　神道碑二
　　和州魯氏神道碑
　　吏部稽勳司李公墓碑
　　雲南按察司陳君墓表
　　周叅軍墓表　孝廉陳君墓表
　　孝介先生朱君墓表　芥庵道人塔前石表
　　孫徵士照隣墓表　翁約之墓表
　　敎讀謝君墳表
　第三十六卷　塔銘一
　　憨山大師曹溪肉身塔院碑
　　密雲禪師塔銘　道開法師塔銘
　　固如法師塔銘
　第三十七卷　傳　祭文　哀詞
　　吳金吾小傳　金文學小傳
　　蓮蕋居士傳　嘉興高氏家傳
　　沈節婦傳　石林長老小傳
　　祭蕭伯玉文　祭虞來初文
　　徐巨源哀詞　嚴宜人文氏哀詞
　第三十八卷　書一
　　荅杜蒼略論文書　再荅蒼略書
　　荅徐巨源書　與嚴開正書
　　荅吳江潘力田書　復方宻之書
　　復徐巨源書　荅王于一論文書
　　與吉水李文孫書
　第三十九卷　書二
　　與族弟君鴻書　復李叔則書
　　荅徐伯調書　復吳江潘力田書
　　荅徐禎起書　與方爾止書
　　與王燕客書　復遵王書
　第四十卷　書三
　　與惟新和上書　與素華禪師書
　　復卽中乾老書　荅覺浪和上書
　　又荅覺浪和上書(寄内衡法師書/復天然昰和上書)
　第四十一卷　疏
　　大報恩寺募補藏疏　募刻大藏方冊疏
　　淨慈寺募建禪堂疏　永定寺募興造疏
　　普德寺募脩禪堂疏　乾元道人祠屋疏
　　爲柳敬亭募葬引
　第四十二卷　贊　偈　頌
　　觀世音菩薩贊　關聖帝君像贊
　　紀鄣娶婦贊　漢新城三老董公贊
　　報慈圖序贊　遠法師書論序贊
　　寒松齋詞翰卷贊　王侍御遺詩贊
　　小周郞畵像贊　雪夜訪趙普圖贊
　　文文肅公畵像贊　馮開之畵像贊
　　閻寧前畵像贊　王烟客眞贊
　　吳節母王氏贊　陳昌箕畵像贊
　　周安期畵像贊　周安石畵像贊
　　毛子晉眞贊　袁叔言小影贊
　　何總戎畵像贊　姚將軍採藥圖贊
　　顧子東畵像贊　朱逃禪小像贊
　第四十三卷　雜文一
　　申包胥論　四皓論
　　顔延年論　釋迦方志辨
　　釋迦方志續辨　憨山大師託生辨
　第四十四卷　雜文二
　　首楞二十五圓通揀法解
　　憨山大師科經總義或問
　　景教考　嘆譽
　　原諱　愚樓對
　　重建商相巫公祠堂碑
　　吉水李氏旌門頌銘　就亭銘
　第四十五卷　雜文三
　　古文談菀摘錄後記　憨山大師遺事記
　　書華山募田冊子　書史記齊太公世家後
　　萃止軒記　家塾論舉業雜說
　第四十六卷　題䟦一
　　宋刻書䟦　䟦玉臺新詠
　　䟦高誘註戰國策　䟦東都事略
　　䟦春秋繁露　又
　　䟦吳越春秋　䟦方言
　　䟦楊子法言　䟦列女傳
　　䟦新序　䟦聶崇義三禮圖
　　䟦道德經指歸　䟦十家道德經註
　　䟦抱朴子　䟦本草
　　䟦王右丞集　䟦文中子中說
　　又　䟦李肇國史補
　　䟦禮部韻略　䟦酒經
　　䟦吟窓小㑹前卷　䟦營造法式
　　䟦眞誥　又
　　䟦高麗板柳文　䟦皇華集
　　書宋雕兩漢書後　唐人金剛經石刻䟦
　　題懷素草書卷　李忠毅公遺筆䟦
　　題董玄宰書山谷題䟦
　　䟦紫柏大師手札　題書金剛經後
　　題尹子求臨魏晉帖　書張子石臨蘭亭卷
　　題李長蘅畵扇冊子　䟦顧與治藏大癡畵卷
　　題鄭千里畵冊　題聞照法師藏畵冊
　　題吳漁山臨宋元畵縮本
　　題王石谷畵冊
　第四十七卷　題䟦二
　　自䟦留侯論後　題紀伯紫詩
　　題程穆倩卷　題燕市酒人篇
　　題遵王秋懷詩　題龔孝升書近詩冊
　　書黎美周詩序後　䟦蕭孟昉花燭詞
　　明媛詩緯題詞　書瞿有仲詩卷
　　書梅花百詠後　嗜奇說書水墨庵詩卷
　　題徐少白詩卷後　題西湖竹枝詞
　　題李屺瞻谷口山房詩
　第四十八卷　題䟦三
　　題地輿歌　後香觀說書介立詩卷
　　題桃溪詩稿　題嚴武伯詩卷
　　題費所中詠古後　再與嚴子論詩語
　　題馮子永日草　題梅花紀遊詩
　　題介立詩　題顧伊人詩
　　題塞上吟卷　題鶴如詩卷
　　又題像贊　題山曉嘯堂詩
　　題淨土詠懷詩　南來堂拾藁題辭
　第四十九卷　題䟦三
　　題邵得魯迷塗集　讀宋玉叔文集題詞
　　題顧與治遺稿　書趙太史魯遊稿後
　　題杜蒼略自評詩文
　　題武林兩關碑刻　題王文肅公南宮墨卷
　　題施氏先世遺冊　題王周臣文藁
　　題吳江周氏家譜後　書徐府君行實後
　　題徐仲光藏山稿後　讀歸玄恭看花二記
　　書廣宋遺民錄後　題施秀才卷
　　䟦錢礎日哀言　題谿南雜記
　　題郭氏五馬榮歸集
　第五十卷　題䟦四
　　書大悲心陀羅尼經後
　　書憨大師十六觀頌後
　　題十八祖道始頌　書遠公明報應論後
　　題華嚴法㑹箋啓　藏逸經書標目後記
　　題李小有戒殺文　題官和尙天外游草
　　讀印心七錄事　書惟諤上座詩後
　　題無可道人借廬語　書蕅益道人自傳後
　　題沈石天頌莊
　　　　　　　　　　　　　　　　　　　　目錄(終)
牧齋有學集補目錄(據金匱山房重定本輯出)
　詩
　　三次申字韻示茂之　四次申字韻示茂之
　　顧與治五十初度(以上卷一)
　　用原韻代茂之壽元歎六十
　　句曲逆旅爲相士題扇(以上卷二)
　　歸自吳門重其復來徵詩小至日止宿寒舎劇譚論文喜
　　　而有贈
　　袁節母七十　林若撫挽詞
　　靑田子五十(以上卷五)追悼劉生(卷六)
　　再讀許友詩
　　有人拈聶大年燈花詞戲和二首
　　龔孝升求贈塾師戲題二絕句
　　　丁菡生輓詞(以上卷八)
　　　九十偕壽詩爲張秋紹大父振吳翁作
　　　九旬五代詩壽邵母錢太孺人(以上卷九)
　　　淮陰逢雷臣侍御五十壽詩二首
　　　淮陰舟中憶龔聖予遺事書贈張伯玉(以上卷十)
　　　贈寒山凝遠知妄　李榷部饋貂帽繭紬口占戲謝
　　　題畫四君子圖(以上卷十一)
　　　贈王石谷(卷十二)
　　序
　　　大學衍義補删序(卷十四)李香巖蕊香幢閣稿序
　　　霜哺篇墨跡卷序(以上卷十六)
　　　龔孝升過嶺集序(卷十七)十峰詩序(卷十九)
　　　松影和尙報恩詩草序　羅浮種上人集序
　　　普福昌上人詩序　牧雲和尙全集序
　　　大育頭陀詩序
　　　石夢禪師語錄小引(以上卷二十一)
　　　贈王平格序(卷二十二)
　　　慧命篇贈蕭孟昉四十稱壽(卷二十四)
　　　邵母錢太孺人九十壽言序
　　　吳母徐太孺人八十序
　　　周義婦金孺人六十序(以上卷二十五)
　　記
　　　陶廬記(卷二十六)
　　墓誌銘
　　　明五經進士譚君權厝誌(卷二十九)
　　　明士張君文峙墓誌銘
　　　從祖父錢府君改葬志(以上卷三十二)
　　　侯母田太夫人墓誌銘(卷三十三)
　　塔銘
　　　嘉興營泉寺白法長老塔表
　　　中峰蒼雪法師塔銘　石林長老塔銘
　　　化城菴主悟宗墓銘
　　　坐脫比丘尼潮音塔銘(以上卷三十六)
　　傳
　　　盧府君家傳　盧氏二烈婦傳
　　哀詞
　　　角黍詞哀東臯氏(以上卷三十七)
　　書
　　　答彭達生書　與錢礎日書
　　　與曾靑藜書
　　　與歸進士論較震川集書(以上卷三十八)
　　　與吳梅村書　復王烟客書
　　　答吳江吳赤溟書(以上卷三十九)
　　　答含光法師書
　　　致憨大師曹溪塔院住持諸上座書
　　　答張靜涵司農書　再答張靜涵書
　　　三答靜涵張司農書　再與木陳和尙書
　　　答木陳和尙書　復天然昱和尙書
　　　復澹歸釋公(卽金道隱)復靈巖老和尙書(以上卷四十)
　　疏
　　　虎丘雲巖寺重造藏經閣募緣疏
　　　華山常住募緣疏　重建包山寺大殿募緣疏
　　　寒山報恩寺募建大悲殿疏
　　　白椎菴建彈指閣華嚴堂募緣疏
　　　爲瞿稼軒集賻疏(以上卷四十一)
　　贊　偈
　　　長老白法琮公畫像贊　汰如法師畫像贊
　　　印初講師畫像贊偈　潮音尼畫像贊
　　　自題小贊　法書華嚴經偈
　　　書白法老人洒病十偈
　　頌
　　　書西方十六妙觀圖頌　錫山高氏白華孝感頌
　　　送性恆比丘尼歸窆靈墟頌(以上卷四十二)
　　題跋(附雜文)
　　　題陳南浦山曉窗詩　題織簾居唱和册
　　　題介立詩　題鶴如書卷
　　　題山曉上座嘯堂詩　題淨土詠懷詩
　　　南來堂拾稿題詞　題鶴如禪師像贊(以上卷四十八)
　　　書汰如法師塔銘後　又書汰如塔銘後
　　　覺浪和尙天界初錄題詞(以上卷五十)
　　　題易箋　遵王絕句跋語
　　　題菊語　題丁菡生自家語
　　　題丁菡生藏余尺牘小册
　　　書東坡延州來季子贊後
　　　記雲間鳳凰山修復三星堂事
　　　書沈節母事　呂留侯字說
　　　黃扶木字說　福先五子字辭
　　　遵王四子字序　茶供說贈朱汝圭
　　　書黃正義扇　書羅近溪記張賓事
　　　書柳敬亭册子　書捨田册子(以上卷五十一)
牧齋有學集卷一
　秋槐詩集
　　咏同心蘭四絕句
新粧才罷採蘭時忽見同心吐一枝珍重天公裁剪
意粧成歛拜喜盈眉
獨蒂攅花簇一心紫莖綠葉枉成林花神幻出非無
謂應與如蘭比㫁金
並頭容易共心難香草眞當目以蘭不似西陵凡草
木漫將啼眼引郞看
花發秋心賽合歡秋蘭心好勝春蘭花前倒挂紅鸚
鵡恰比西方共命看
　　觀管夫人畫竹并書松雪公脩竹賦敬題短歌
仲姬寫竹如作書八分篆籕相扶陳金刀屈鐵應手
出頭白蕭郎爭得如仲姬作書如寫竹雨葉風枝披
簡牘况復追趨松雪翁兎起鶻落誰能逐白蓮花庄
風日暘鷗波亭子翰墨香仲姬放筆自歛袵文敏展
玩爲徬徨天上人間此佳耦齊牢共命兼師友袛應
贊歎復頂禮豈問榮華論妍醜多生願力然燈時世
人豔妬徒爾爲却笑吹簫吾瞎子諎謔空傳倒好嬉
　　丙戌南還贈别故侯家妓人冬哥四絕句
繡嶺灰飛金谷殘內人紅袖淚闌干臨觴莫恨靑娥
老兩見仙人泣露盤
天樂荒凉禁苑傾敎坊凄斷舊歌聲臨岐只合懵騰
去不忍聽他唱渭城
虹氣橫天易水波烏頭馬角事如何卷衣宮女知多
少誰記邯鄲一曲歌
師師垂老杜秋哀金縷歌殘盡此杯惆悵落花時候
别江南花發遲君來
　　丙戌七夕有懷
閣道垣墻總罷休天街無路接清秋生憎銀漏偏如
舊橫放天河隔女牛
　　燕市别惠房二老
白駒未縶又離筵北斗南箕信可憐璧馬朝周才信
宿金人辭漢巳千年房公鵝爲淸池好惠子騾因空
谷傳龍漢刦中期後㑹灞陵囘首重依肰
　　丁亥夏題海客釣鰲圖四首
海客垂綸入淼茫新添水檻攬扶桑崆峒仗與羲和
沓安得乘槎漾水旁
貝闕珠宮不可尋六鰲風浪正陰森桑田滄海尋常
事罷釣何須歎陸沉
陰火初銷黑浪遲投竿錯餌自逶迤揬他海底珠如
月恰是驪龍晝睡時
老馬爲駒氣似虹行年八十未稱翁勞山拂水雙垂
釣東海人稱兩太公
　　别惠老兩絕句
一别三千里相看七十年明朝數行淚沾洒各山川
頭白此爲别忍聽班馬鳴但餘雙涕淚零亂似平生
　　和東坡西臺詩韵六首
　丁亥三月晦日晨興禮佛忽被急徵鋃璫拖曵命
在漏刻河東夫人沉疴臥蓐蹶肰而起冐死從行
　誓上書代死否則從死慷慨首塗無刺刺可憐之
　語余亦賴以自壯焉獄急時次東坡御史臺寄妻
　詩以當決别獄中遏𥿄筆臨風闇誦飮泣而巳生
　還之後尋繹遺忘尚存六章値君三十設帨之辰
　長筵初啓引滿放歌以博如臯之一笑幷以傳眎
　同聲求属和焉
朔氣陰森夏亦凄穹蒼四蓋破天低靑春望㫁催歸
鳥黑獄聲沉報曉雞慟哭臨江無壯子徒行赴難有
賢妻重圍不禁還鄕夢却過淮東又淛西
隂宮窟室晝含凄風色蕭騷白日低天上底須論玉
兎人間何物是金雞肝腸迸裂題襟友血淚糢糊織
錦妻却指恒雲望家室滹沱河北太行西
紂絕隂天鬼亦凄波吒聲沸柝鈴低不聞西市曾牽
犬浪說東城再鬭雞並命何當同石友呼囚誰與報
章妻可憐長夜歸俄頃坐待悠悠白日西
三人貫索語酸凄主犯災星僕運低溲溺關通眞並
命影形絆縶似連雞夢囘虎穴頻呼母話到牛衣並
念妻尚說故山花信好紅䦨橋在畫樓西(余與二僕/共梏拲者)
(二十/日)
六月霜凝倍􁂋悽骨消皮削首頻低雲林永絕離羅
雉砧几相鄰待割雞墮落刦塵悲宿業皈依㳒喜媿
山妻西方西市原同觀縣鼓分明落日西
梏拲扶將獄氣凄神魂刺促語言低心長尚似拖腸
䑕髮短渾如秃幘雞後事從他携手客殘骸付與畫
眉妻可憐三十年來夢長向山東遼水西
　　金壇逢水榭故妓感歎而作凡四絕句
黃閣靑樓盡可哀啼粧墮髻尚低徊莫欺鳥爪麻姑
老曾見滄桑前度來
剩水殘山花信稀瑣忩鸚鵡舊籠非儂家十二珠簾
外可有尋常燕子飛
身輕渾欲出鵝籠巾袖低徊光景中還似他家舊樓
館吹簫解珮下屏風
春病春心自攬持道家裝束也相宜知君恰比仙人
子腸㫁宮花欲嫁時
　　籠鵝曲四首示水榭舊賔客
午夜宮花絕命詞鎖籖聲急漏聲遲書生一霎懵騰
夢恰似鵝籠酒醒時
籠忩啼絕夜烏聲珠履蕭條翠袖行惟有昔時陽羡
路鵝籠猶識舊書生
氍毺月冷畫堂空浪蘂飄花一瞬中錦帳金盤何處
所可憐贏得舊鵝籠
淺綘衣衫蓮葉巾近前丞相不須嗔書生未省長瞑
去只爲鵝籠别有人
　　吳門春仲送李生還長干
闌風伏雨闇江城扶病將愁起送行烟月揚州如夢
寐江山建業又淸明夜烏啼㫁門前柳春鳥銜殘花
外櫻尊酒前期君莫忘藥嚢吾欲傍餘生
　　贈頂目禪人
曉日穹窿㳒鼓鳴山茶樹上鷓鴣聲渾身是眼原非
眼有眼何須頂上生
　　廣陵舟中觀程端伯畫冊戲爲作歌
大癡仙人不肯人間住萬里軍持入烟霧少年結隱
虞山麓把酒看山每日暮西圖華岳通箭括南寫匡
廬掛瀑布千山萬壑擁現十指端盤礴皴染仍是家
山釣遊處平生熏習老不忘一重一掩自吞吐雪浪
參差劒門石烟嵐晻靄石城樹我昔讀書此山中丙
舍連山抱丘墓每指虞山誇似人此是大癡眞畫具
自從䘮亂走塵埃抛擲家山比行路風忩雲戸歸渺
茫蟹舍漁莊傍沮洳今日何日見此本𥿄上烟巒忽
盤互重山複嶺看不足浮嵐煖翠喜重寤嗟君如椽
大手筆間却詞頭理毫素厭看河陽玉堂壁夢落龍
圖楚江渡游戲丹靑學子久意匠經營有神遇疊山
恐被葵丘嘲臨本應爲石田妬得非一峰老人今再
生不肰虞山粉本誰與交手付是時薄游廣陵歲云
暮䢴江漠漠愁江沍蕃釐花殘但禾黍隋堤柳秃無
飛絮笊䍦灣頭萬樹鴉夏國墳荒何處駐竹西歌吹
又喧闐對畫沉吟感情愫歸與歸與勿猶豫埽除茅
茨守塲圃金鰲夜半左股已失却還愁君家畫笥又
捲虞山去
　　次韵林茂之戊申中秋白門寓舍待月之作
空堦荇藻影沉浮管領淸光兩白頭條界山河原一
點平分時序也中秋風前偏照千家淚笛裏橫吹萬
國愁無那金昌今夜月雲鬟香霧更悠悠
　　次韵茂之戊子秋重晤有感之作
殘生猶在訝經過執手袛應喚奈何近日理頭梳齒
少頻年洗面淚痕多神爭六博其如我天醉投壺且
任他歎息題詩垂句後重將老眼向關河
　　再次茂之他字韵
覆杯池畔忍重過欲哭其如淚盡何故鬼視今眞恨
晩餘生較死不爭多陶輪世界寧關我針孔光陰莫
羡他遲暮將離無别語好將白髮喻觀河
殘書繙罷刦灰過汗簡崔鴻奈史何貢矢未聞虞服
少專車長誦禹功多荒唐浪說程生馬譌謬眞成字
作他東海揚塵今幾度錯將精衛笑塡河
風輪火刦暮年過未死將如朽貫何逐鹿南公車乘
少操蛇北叟子孫多地更侯甸徒爲爾天改星辰可
任他李賀漫歌辭漢淚不知鉛水已成河
涼風摵摵凛秋過枯樹婆娑奈爾何遼鶴定知同伴
少楚囚剛道一身多茫茫禹跡今如此憒憒天公莫
怨他惆悵渡頭桃葉女板橋猶說舊秦河
秋燈暖壁暗蛩過長夜漫漫復幾何騎鶴張翁羅網
少豢龍劉累牧芻多問天辭畢誰酬我罵鬼書成孰
致他夢噩酒悲頻慟哭不因除館泣西河
　　見盛集陶次他字韵詩重和五首
槍口刀尖取次過鋃鐺其奈白頭何壯心不分殘年
少悲氣從來秋士多世欲屠龍愁及我人思畫虎笑
由他端居每作中流想坐看衝風起九河
敗壁疎帷朔氣過夢長休問夜如何天星象緯依躔
少地角龍蛇起陸多楚奏鍾儀能忘舊越吟莊舄忍
思他西鄰象戲秋燈外抵几喧呶競渡河
秋衾銅輦夢頻過四壁陰蟲聒謂何北徙鵬憂風力
少南飛鵲恨月明多𣏌妻崩雉眞憐汝莒婦量城莫
惎他却笑玉衡無定凖天街仍自限星河
白翎雀㫁海靑過蜀魄啼如來路何肅愼矢棓天柱
少支祈神鏁地維多周占墨食寧欺我楚尹狐疑莫
問他漫道張騫能鑿空終將一葉到天河
八翼摧殘六鷁過呼鷹躍馬意如何天迴鶉火三精
在地長龍沙一柱多鵑䜟北來仍喚汝梟謀東徙莫
知他夜闌挹酒朝南極箕尾芒銷爛綘河
　　觀棋絕句六首
當局休論下子遲爭先一着有人知由來國手超肰
處正在推枰歛手時
一局分明小刦期餘尊尚湛日初移人間多少樵薪
子努目仙人爲看棋
黑白相持守壁門龍拏虎攫賭侵分重瞳尚有烏江
敗莫笑湘東一目人
渭津老子解論兵半局偏能讓後生奕到將殘休戀
殺花陰漏日轉楸枰
冠鷸巾鴟趂刦灰西園諧價笑喧豗白身誰以羊玄
保睹得宣城太守迴
疎簾淸簟楚江秋剝啄叢殘局未收四句乘除老僧
在看他門外水西流
　　後觀棋絕句六首
客舍蕭辰看奕棋秋風卷籜響枯枝空庭落葉聲如
掃爭似盤中下子遲
一枰犖确競秋風對局旁觀意不同眼底三人皆國
手莫將鼎足笑英雄(是日周老姚生對/奕汪幼靑旁看)
寂莫枯枰響泬漻秦淮秋老咽寒潮白頭鐙影凉宵
裏一局殘棋見六朝
飛角侵邊刦正闌當塲黑白尚漫漫老夫袖手支頣
看殘局分明一着難
霜落鍾山物候悲白門楊柳總無枝殘棋正似烏棲
候一角斜飛好問誰
閱江樓下草迷離江水遙連淝水湄傳語八公閑草
木謝公無事但圍棋
　　題沈朗倩石厓秋柳小景
刻露巉巖山骨愁兩株風柳曵殘秋分明一叚荒寒
景今日鍾山古石頭
　　觀閩林初文孝廉畫像讀徐興公傳書㫁句詩
　　二首示其子遺民古度
抗疏捐軀世所瞻裳衣戌削貌淸嚴可知酌古陳同
甫應有承家鄭所南
文甫爲人陳亮是興公作傳水心同永康不死臨安
在千古江潮恨朔風
　　題金陵三老圖
三老衣冠彼一時畫圖省識起遐思靑鞵布襪唐賢
像脩竹淸流晉代詩鳳去梧桐還有樹烏啼楊柳巳
無枝秦淮烟月經遊處華表歸來白鶴知
　　贈濮老仲謙
滄海茫茫換刦塵靈光無恙見遺民少將楮葉供遊
戲晩向蓮花結淨因杖底靑山爲老友牕前翠竹似
閒身堯年甲子欣相並何處桃源許卜鄰(君與余/同壬午)
　　題丁家河房亭子(在靑溪篴/歩之間)
花邊柳外市朝新夢裏華胥自好春夾岸麯塵三月
桺疏忩金粉六朝人小姑溪水爲鄰並邀篴風流是
後身白首吳鈎仍借客看嚢一笑是長貧
　　和盛集陶落葉詩二首
寒林萬樹怨蕭騷只爲中庭一葉凋波下洞庭齊颯
沓風高榆塞總漂搖平原縱獵埋狐窟空谷虛弦應
鳥巢最是風流殷太守不堪惆悵自攀條
秋老鍾山萬木稀凋傷總属刦塵飛不知玉露凉風
急只道金陵王氣非倚月素娥徒有樹履霜靑女正
無衣華林慘澹如沙漠萬里寒空一雁歸
　　寒夜夢醒忽得二十八字似是早春宮詞
小闌脩竹綰官梅淑氣先從御柳囘二十五家春宴
罷不知何處是蓬萊
　　次韵答皖城盛集陶見贈二首盛與林茂之鄰
　　居皆有目疾故次首戲之
枯樹婆娑隕涕攀袛餘蕭瑟傍江關文章巳入滄桑
錄詩卷寧畱天地間汗史血書讐故簡烟騷魂哭怨
空山終愁商頌歸玄鳥麥秀殘歌詎忍刪
有瞽鄰牆步屧親摩桫攬鏡笑看人靑盲恰比曈曨
日象罔聊爲示現身並戴小冠希子夏長懸内傳配
師春徐州好士今無有書尺何當代爾申
　　歲晩過茂之見架上殘帙有感再次申字韵
地濶天高失所親凄肰問影尚爲人呼囚獄底奇餘
物點鬼塲中雇賃身先祖豈知新歲曆邉人不解故
家春可憐野史亭前叟掇拾殘叢話甲申
　　禪關䇿進詩有示
漫天畫地鬼門同禪板蒲團在此中遍體鋃鐺能說
㳒當頭白刃解談空朝衣東市三生定懸鼓西方一
路通大小肇師君㑹否莫將醒眼夢春風
　　次韵那子偶成之作
妙湛終歸不動尊大無空現轉輪身神焦鬼爛人何
有地老天荒我亦貧春日田園新甲子(用謝臯羽月/泉詩社事)
歲寒燈火舊庚申明年定酌桃花酒慶爾平頭七十
人
牧齋有學集卷一終
　牧齋有學集校勘記(據康熙乙丑金匱山/房五十一卷本校錄)
　卷一
(一葉前/八行)似(比○後八/行)問(向○二葉前/一行)恨(恨○十/行)接淸秋(望樓○後八/頭/行)
　　沓(沓)水(日○三葉前/九行)璫(鐺○後三/行)決(訣○七/行)破(覺○四葉後/八行)老
(少○五葉前/六行)鎖(銅○後二/行)不(莫○六葉後/五行)愁江沍(愁寒○八/沍/行)乂(又)
(○十一/行)戊申(戊○七葉前/子/一行)界(戒○三/行)昌(閶下○七/同/行)句(白○後五/行)貫
(骨○六/行)侯甸(區/脫)星辰(撐○七/犂/行)任(耐○八葉前/一行)暖(曖○六/行)世(帝○)
(八/行)星(心○後四/行)棓(楛○九/行)挹(把○十/行)觀棋絕句六首(下有爲汪幼/靑作五字)
(○九葉前/十行)迥(回下○十葉前/同/三行)問(向○十一葉/前四行)花邊柳(小闌○六/花/行)是(豈)
(○十二葉/前二行)桫(挲下/同)
　　　此卷增輯各體詩三首今錄入牧齋有學集補
　卷二
(一葉前/七行)殊(殘○八/行)嚘(嗄○二葉後/九行)辰(晨○三葉前/三行)古度(下有○四/歌字/行)
　　肥(肌○七/行)老古度(老生林○十/古度/行)八(言○後五/行)娟(媧○六/行)訴(訶○四/葉)
(前三/行)□□(撐○七/犂/行)女媧(媧○九/皇/行)善(苦○十/行)天馹(置天○五葉前/馹/四行)授
　　命(夢授○九/命/行)菡(函○後十/行)古(故○六葉前/三四行)滄桑(甲○七葉前/申/八行)雨(兩)
(○後二/行)醉(醒○八葉後/二行)雀(省○六/行)斟(杯○十/行)鈞天樂(金天○九葉前/約/六行)
　　是良眉(刜令○後九/支/行)示内二首(下有庚寅○十葉前/二字側註/九行)罷(辟○後九/行)綠
　　萼(萼○十一葉/綠/前七行)軍(車○十二葉/前四行)巴人下里(陰山/勅勒)凝(迎)
　　　卷末增輯各體詩兩首今錄入牧齋有學集補
　卷三
(二葉後/五行)空(定)眇(渺○七/行)謝(語○三葉後/一行)情深桑海(甘忘/桑葚)方(左○)
(二/行)日(者)市(士○八/行)版(板○四葉前/八行)蠁響傳(肸蠁○後一/然/行)墓(廟○二/行)
　　興亡今古如償博可惜冬靑綠滿枝(靑城反復/莫恨幽蘭)如(償博○四/燼遲/行)諸
(遐○五葉前/六行)善舞獼猴徒跳盪能言鸚鵡亦支離(鸚鵡改言重鞨/靺獼猴換舞學)
(高○後三/麗/行)渡(朔○四/行)笑(焚○六葉後/六行)夜(毳○七葉前/一行)百年(故○二/宮/行)茫
　　茫禹跡有風塵最喜杭州土俗淳(東風依舊起靑蘋/不爲江梅澣北塵)閉戶(鼓/篋)
(○四/行)底事兩朝崇少保高墳棹楔尙嶙峋(他日西湖志風土○/故應獨少宋遺民)
(後三/行)擲(攫○十行接八/葉前一行)舊棋解覆惟王粲東閣西園一罫看(招/魂)
(倘有巫陽在歷○八葉後/歷殘棊忍重看/二行)彝(夷○四/行)未許輸香蜜(差可稱○五/歡伯/行)可(底)
(○六/行)暗(晴)
　卷四
(一葉後/四行)里(縷○五/行)心函(心○二葉前/閒/九行)笑語(深○後一/悟/行)中(申○四/行)致
　　堯(致○十/光/行)和(知○三葉前/一行)殺(到○三/行)成看(看/成)作(化○後十/行)□
(蘭○四葉前/一行)自(有○後二/層/行)花(華○五葉前/四行)悲(衰)醉(欲)齊(髙○)
(後二/行)欲我(我○七葉前/欲/二行)勝(樹○六/行)當喚(年○八/理/行)城北(東○後一行/見/小註)
　　陰(䕃)也(下○八葉前/三行)歸楚口占二首(下有汪病足不良於行故○/有臏脚之戲十三字小註)
(後六/行)遠(逝○九/行)笑(嘯○九葉前/四行)孤(狐)紼(蜺○十葉前/一行)種(部○六/行)
　　連雞(列/營)咥虎(緣○九/戍/行)哭(臨○十一葉前/二行小註)免(挽○後八/行)知(如○十二葉/前四行)
　　是(擬○十三葉/後二行)審局(審○十四葉/勢/前七行)重重(童/童)浩(誥)虛推(推○八/符/行)枉
　　抗(抗○後七/表/行)生(龍○十六葉/後三行)行(門○四/行)三(參)已後(已○六/悟/行)永夜(夜/永)
　卷五
(一葉前/八行)話(託○後三/行)說(詫○二葉前/九行)七十(寄○後二/暮/行)燈樓酒舫(清淮/流水)
(○三/行)相(想○五/行)倚(敵)劍(勒○六/行)鄭(程○三葉前/四行)時(年○十/行)平(胡)
(○後二/行)□(奴○六/行)外(壞○四葉前/一行)子先(子○七/光/行)揚(楊○後五/六行)
(並○七/手/行)觀棋六絶句(下有示福先○九/姪孫五字/行)向(對○五葉前/一行)先知審局
(不衫○六/不履/行)小謝(水○後一/榭/行)州(洲○七葉前/四行)浸(漫○九/行)木(目○後九/行)靖(請)
(○十/行)北(胡○八葉後/五行)老(姥)同(挏○八/行)自(月○九葉前/一行)戀(孌○十/行)彝(夷)
(○後一/行)漏(湧○七/行)瞪瞢(瞢○八/瞪/行)數(訴○十葉後/一行)髦(耄下○三/同/行)汸(泓)
(○四/行)陳島(陳三○十一葉/島/後四行)俱(供○十三葉/前二行)六尺(三○六/尺/行)黎(梨○十/行)玉相
(玉○後三/樹/行)有(弄○十四葉/前二行)老丁(丁○三/老/行)揄(褕○十/行)自(未○十五葉/後四行)如
　　雨(春○八/雨/行)壓(擪○十六葉/前三行)秀(繡○十/行)哭(笑○後三/行)自(目)聘(騁)
　　約(彴○九/行)關(虞○十七葉/前四行)盪胸雲氣挾波濤彈指層湖萬頃遙
(粘天震澤妥飛濤○六/雲物平􁇏散鬰陶/行)眠(眼○十八葉/前一行/壘○十九葉/前七行)干(甘○二十葉/前一行)
　　吳天(天○五/吳/行)得(記○六/行)記(叱○九/行)幾(九○後三/行)閒(間)
　　　卷末增輯各體詩四首今錄入牧齋有學集補
　卷六
(二葉前/四行)春(眷○五/行)歎(笑○六/行)行(紆○三葉前/二行)思(睎○十/行)翰(汗○後二/三行)
　　春秋素臣竹素長(下有吁嗟素臣○三/竹素長七字/行)髦(耄○七/行)交(支○十/行)掃
(柹)柸(杯○五葉前/七行)暫(燕○後一/行)蓬(逢○六葉後/二行)辨(辦○九/行)鳥(烏)
　　且(且○八葉前/發/八行)漏(編○後六/行)似(是○九葉後/一行)擁(攤○十/行)申(巾○十葉/後七)
(行小/註)寺(峙○十一葉/前二行)生(言○十二葉/後八行)來(門○十三葉/前五行)彝(夷○八/行)辨(辦○)
(後九/行)吳(湖○十四葉/後六行)如(依○十五葉/前六行)瞽(翳○後十/行/豺/狼/犬/豕)
(○十六葉/後一行)我亦(我○十七葉/作/前一行)欷(郄○四/行)時裝(左○五/襜/行)雪(盡)
　　　卷末增輯詩一首今錄入牧齋有學集補
　卷七
(二葉後/二行)拭(紙○三葉前/三行)北斗(斗○後一/分/行)足(是○九/行)嬉(譆○六葉前/三行)錫
(舃○七葉前/六行)杖裳(杕○八/棠/行)綠(淥○八葉前/三行)戕(斨○七/行)苕(茗○九葉/前四)
(行)自(定○五/行)山(天)一曲(曲○十葉前/調/九行)綻(破○十一葉/後十行)送(迸)
　　月(日○十二葉/前四行)蟹稻(稻○九/蟹/行)牿(拱○十三葉/前四行)歌(敧○八/行)白旃(帛○/旃)
(九/行)計(版○十/行)燦(粲○後一/行)扣(招○二/行)分(問○十五葉/前五行)乳燕(燕○六/乳/行)聞
　　歌(開/顔)
　卷八
(一葉前/十行)曾(層○後十/行)盧盧(蘆○二葉後/蘆/八行)敉(籹○九/行)行忘(忘○三葉前/行/四行)
　　充(克○五/行)是(更○後二/行)簡(箭○三/行)芉(芋○四葉後/三行/驚○八/行)辰(晨○五/葉)
(後一/行)昉(肪○二/行)來(米○六葉後/四行)䥫(戟○九葉前/四行)羹鱠(鱠○五/美/行)動(勸○)
(後二/行)天子(建○三/號/行)呼風(含○十葉前/沙/一行)揚舲(下無乙酉五月初一日召對/講官奏北馬畏熱必不渡江)
(小註二○二/十字/行)飛章罷(下無余疏請援揚自出督/兵慰留而罷小註十三字)倒(側○三/行)坯(杯)
(○十一葉/前二行)箱(廂○八/行)昉(肪○後十/行)歎(難○十二葉/前二行)護(濩○五/行)凸(臼)
(○後八/行)迴(回○十四葉/前六行)伴(絆○後七/行)目(自○十六葉/後四行)持筆(詩○六/筆/行)泉
(山○十/行)震日(震○十八葉/旦/後二行)是(贊○十九葉後/二行小註)六(亦○二十葉/前一行)辰(宸○)
(後一/行)水(東)
　　　卷末增輯各體詩六首今錄入牧齋有學集補
　卷九
(一葉前/九行)首楞(首楞○後一/嚴/行)滿滿(聲○七/滿/行)却(缷○九/行)些(㱔○十/行)卷(養)
(○二葉後/五行)憐衰老(如相○七/問/行)魚軒象服照靑春鼓吹喧闐壁壘
　　新(鐃歌鼓吹竟芳辰○三葉前/娘子軍前喜氣新/九行)爪(茶○四葉前/十行)肰(餘○後十/行)識(懺)
　　辰(晨○十行/小註)書(扇○五葉前/二行)盡(畫○六/行)裏(扇○七/行)落墨(落○十/葉/行)中
(巾○後三/行)波濤裏(西臺○四/上/行)大海(東○九/海/行)古(晉○七葉前/四行)詒(遺○七/行)
　　聯(絲○九葉前/一行)快(耐○九/行)蔀(蓓○十一葉/前四行)貫(貰○十二葉/前五行)鶵(鴉○六七/行)
　　頂蠹(項○十/橐/行)雛(離○後四/行)向(閃○七/行)及(反/蹋)幸(辜○十四葉/前三行)晨(宸)
(○十五葉/後二行)崛(窟○八/行)容(客○十六葉/前四行)汝■(惎○七/汝/行)爲(曾○後四/行)不(八)
(○十/行)綵(綠)箋天(箋○十七葉/書/前六行)柱(桂○十/行)晝小(畫/水)
　　　卷末增輯詩兩首今錄入牧齋有學集補
　卷十
(一葉前/十行)莫(肯○二葉前/四行)止(正○五/行)貨(貧○三葉前/七行)繡(鏽○四葉前/七行)申(伸)
(○後二/行)杖(仗○五葉後/九行)去(出○六葉前/三行)中秋病(中秋○後九/脚病/行)王(五○)
(七葉前/二行)𣅿(眙○八葉前/五行)盡(蓋○十/行)匡(胡○九葉前/四行)續得本朝(無本朝○/二字)
(十葉前/二行)繡(嘯○六/行)嘗(常○七/行)菹(䱉○八/行)秋(扶○九/行)笑(哭○後二/行)杯殘
(殘○五/燈/行)杖(丈○十一葉/前二行)穴(月○十二葉/前七行)閒(片○後二/行)扑(抖○六/行)仗
(丈○八/行)碎(醉)石(日)
　　　卷末增輯各體詩三首今錄入牧齋有學集補
　卷十一
(一葉前/四行)檻(響○五/行)靑(黄○六/行)從此吾家好風物引杯燒竹與君
　　同(從此經過無信宿○七/書莊酒庫總相同/行)茅(雺)詩(聲○二葉前/八行)番(樣○後一/行)老(上○三/葉)
(前二/行)尙書(盡○八/省/行)雹(電/憑○四葉後/二行)子(草○五葉前/二行)夫(來○後十/行)
　　皆(偕)䯼(髻)眼(剡○八葉前/三行)東(車○六/行)辦(瓣○後一/行)伐守(守○/伐)
(七/行)今(令○九葉前/三行)篁(簧○七/行)奔(莽○後三/行)久(恐○六/行)踏蹂(繙○十葉/􁊨/前三)
(行)包(苞○十/行)文(久○後五/行)窮(羣○七/行)頌(故○八/行)蕩(落○十一葉/後一行)溪
(蹊○五/行)日(月○十二葉/後一行)培(迴○二/行)繳(徼○十三葉/前四行)代我爲農(代我學/稼爲農)
(○後四/行)刹(刼○九/行)紅(水○十四葉/前九行)乂(叉○後一/行)易(易○八/行)有(則)
　　筵(延○九/行)與(爲○十五葉/前八行)彝(夷)
　　　卷末增輯各體詩七首今錄入牧齋有學集補
　卷十二
(一葉後/四行)欄(櫩○七/行)題(匙○七葉後/三行)拉(捃○九/行)齋(齊○八葉前/四行)衰(哀○)
(後七/行)中夏區魚白(戎夏區○九葉前/黑白/七行)彝(夷○十葉前/八行)落月(彗○九/星/行)
　　滯(殢)鳴(烏○十一葉/前三行)珥(弭○六/行)橪(極)暍(渴○後二/行)雨(兩○六/行)
　　宅(宮○十三葉/前三行)香(靑○後十/行)抽(棹○十四葉/前一行)監舟(監○七/軍/行)睹(賭○八/行)
　　界(戒○後四/行)一(入)眼(限○五/行)笇(笑○十五葉/前五行)不是秦(下有詩云/寄語東山)
(好避秦九○後六/字小註/行)字(似○十六葉/前三行)菱(綾○十/行)剛(綱)
　　　　卷末增輯詩一　首今錄入牧齋有學集補
　卷十三
(一葉前/五行)似(是○六/行)新(斷○二葉前/四行)塵風(腥○後四/風/行)兵塵(苻○三葉前/秦/十行)
　　前朝(清○後五/高/行)緣(添○四葉前/二行)楊枝挑牙(下有○四/杖字/行)操(採○後十/行)
　　小(少○五葉前/二行)籠香(鬻/香)語(譜○五/行)感德(下有/詩字)夕公(下有勅○七/先二字/行)
　　曉(識○十/行)川(用○後一/行)問津資玉茗入室仰松圓(襟期同鄭老○/師匠並臨川)
(二/行)圓(玄○五/行)律(句○六葉前/五行)醺(頽○八葉前/七行)味(笑○後四行/小註)明(則○)
(九葉前/二行)君(召○六/行)並(互○後三/行)縲絏(犴/狴)僕僮(奴○十/郞/行)看(愁)代
(室)任(哭○十葉前/一行)故(漢○五/行)詩(時○後一行/小註)彝志(島夷○十一葉/志/前八行)
　　眼(脚○後六/行)兵(岳○九/行)醒若(省○十/似/行)一(二○十二葉/前八行)消(蕭○後一/行)
　　好(道○十三葉/後八行)鬂(鏡○十四葉/前六行/犍)
　卷十四
(一葉後/三行)集(乘○二葉前/三行)北(壯○四/行)□□(離○十/明/行)丁集(丁上有于字集下/有余虞山蒙叟錢)
(謙益也○三葉前/九字/二行)目(日○十/行)風(史○四葉前/二三行)史爲其方(史其爲譜/下有以興亡)
(治亂爲藥病史○七/其爲方十二字/行)登(發○八/行)怯(陋○後一/行)亦古人(亦古○六/今/行)諸
(謂)□(􁊨○七/行)趣(要○五葉前/一行)薄視(下有太○二/史二字/行)良醫(下有有能易/心遜志不以)
(余言爲愼者或亦憐其○三/爲折肱之醫二十二字/行)有事經史(下有在崇○四/禎時四字/行)全(金)古兆
(占○五/兆/行)或(成○後三/行)舊(蕉○九/行)籠(羅○六葉前/五行)彝(夷)昭於(昭示○/於)
(七/行)興帝(興○後四/宗/行)大位(天○六/位/行)休(髹○八/行)祖之統緒安(上有○十/四字/行)
　　言(知/下有也有其知之不能盡○七葉前/言也夫旣以知之不能十七字/九行)軌(執)巡(循○後九/行)忠(忘)
(○八葉後/六行)氏(民○十葉前/六行)斯(具○後四/行)蹐(蹖○七/行)祧班(下有○八/而字/行)
　　彝(夷)足以步目(足取○十/歩目/行)氏(世○十一葉/前七行)口(目○十二葉/後四行)若(苦)
(○十三葉/後九行)衖(術○十四葉/前二行)御(銜〇後五/行/弆○十/行)隸(肄○十五葉/後一行)屬
　　吏則(下有○十六葉/兩字/前五行)柱(杜○七/行)求借遺棄(下有○八/深字/行)非如上林
(下有草○後五/木二字/行)執簡之歎(執簡/三歎)以復于愼可(下有且以告世之君子/有志于史事者十三字)
(○十七葉/前二行)作(儒○二三/行)載庶部分訂正羣蒙(枝載庶部○四/分正羣家/行)九經
　　三史之學(下有盡失○五/故初四字/行)捨埤(拾○八/加/行)肓(盲○後六/行)記(祀○八/行)舟拜
　　相屬(再拜相屬下有至于今猶夢夢如也余于/太靑未􁃿爲太玄之劉歆而二十一字)今滄起爲桓譚暮
　　見見此(滄起今爲桓○九/譚暮年見此/行)知有以(知其○十八葉/有以/前二行)不世(下有○四/出字/行)
　　架(家)固(閟○十/行)筌(荃○後四/行)敢(欲○八/行)知之(能知○九/之/行)思邈
　　論醫(思邈之○十九葉/論醫/前三行)以(於○十/行)音(奇○後二/行)而乃今(而○五/今/行)亦
　　願(六/朝)
　　　卷首增輯序類文一首今錄入牧齋有學集補
　卷十五
(一葉前/八行)抵(括○後六/行)來玉河(采玉○二葉前/河/四行)慆(搯○六/行)正(一○八/行)驗
(騷○十/行)榜(謗○三葉前/一行)雜(蹖○十/行)之(善○後一/行)子(之○六/行)有不知
(容有○四葉前/不知/五行)則莫(則莫○六/如/行)取(諸○十/行)倣(下有蘇注以○後一/立詩譜六字/行)植
(傎)句字釋詮(句釋○五/字詮/行)補者(下有續○九/者二字/行)余終(余始○五葉前/終/二行)藉
(籍○八/行)報(憂○九/行)徒以(則徒○後二/以/行)游(洊○六葉前/六行)灰乾(成○十/灰/行)事
(視○七葉前/二行)挫(蟠○後二/行)大師(大師○四/詩/行)義山(而義○八葉後/山/七行)詩
　　以人(將詩○十/以人/行)復應(應○九葉後/復/六行)彜(夷○十葉前/四行)悅于魄(悅于/魂)
(○十一葉/前九行)炙(變○後一/行)括(刮○二/行)瞖(翳○九/行)伍(任○十二葉/前一行)韵(部)
　　程子扚石(施程○後一/二子/行)曰(由○九/行)程(二○十三葉/前七行)汝(乳○十/行)新醫
　　舊醫(新醫禁○後三/舊醫/行)自(下○十四葉/前六行)程(二○後一/行)越悲(越○八/吟/行)羣
(辟○十/行)盤牙(盤○十五葉/互/前四行)□(勒○七/行)曾(多○後五/行)一壇墠(之壇○/墠)
(六/行)重(熏○十六葉/前五行)選(萃○八/行)同(聞○十七葉/前一行)背(齒○四/行)而萬年(而/奉)
(萬○後一/年/行)高(直○十八葉/前一行)東間(河○三/間/行)五典(之○十九葉/書/前二行)論其書
(讀其○八/書/行)敍(俟○後七/行)醫經醫方(醫經經○二十葉前/方兩家/九行十行)而客醫之
　　所禁乳藥(而客醫之所以除病者卽所禁舊醫之乳○後六/藥而巳捨舊醫之乳藥而求客醫之乳藥/行)客(舊○二/十)
(一葉前/四行)休(體○徒一/行)書(文○二/行)止(五○二十二葉/前二行)惑(感○二十三葉/後五行)
　　自誤(因/誤)自救(因○二十四葉/救/前八行)妙(此○後二/妙/行)知(求○六/知/行)不顧(不復/顧)
　　○(二十五葉/前八行)是(自○後六/行)棹(綽)剽(彯○二十六葉/前一行)士(仕○三/行)九(乃)
(○二十七葉/前七行)員(貞下○後五/同/行/楔○七/行)彝(夷○二十八葉/前八行)耳(否)
　卷十六
(一葉後/七行)獨(篤○三葉前/十行)古(石○後九/行)信公(信○四葉後/國/二行)疾呼(呼○六/天/葉)
(前一/行)迥(扃○後八/行)郡(都○七葉後/七行)典則(典○十/册/行)宇(表○九葉前/六行)上(止)
(○後一/行)圓(玄○八/行)省(有○十葉後/三行)􁊫(蹏○十一葉/前四行)革(輩○十二葉/前七行)方
(房○後一/行)歲(藏/○十三葉/前九行/蟠)行(紆○後六/行)歎(唱○十四葉/前一行)雕
(凋○後十/行)核(横○十五葉/前二行)留(窗)綺(緯○十八葉/前四行)署(潛○十/行)者(有)
(○十九葉/後三行)星辰(晨○二十葉/星/後一行)拊(樹○六/行)死(飛○二十一葉/前十行)請還
　　里(請急○後六/還里/行)庚寅(下有又○二十二葉/曰二字/前三行)北(胡○後二/行)成灰(攢○/仄)
(二十三葉/前六行)助(明○八/行)是也(下有世間之熏習念祖胚胎前○後一/光固巳學而能之矣十八字/行)而
　　至(以/至)
　　　此卷增輯序類文兩首今錄入牧齋有學集補
　卷十七
(二葉後/二行)近􁬜(本○六/朝/行)度量(量○八/度/行)論(端○三葉前/七行)鉢(鈢○五葉前/十行)
　　多(入○後一/行)金(金/和)升(升○五/歌/行)吹律(下有師文之○十/扣絃五字/行)司公(司○/馬)
(六葉後/六行)撦割撏剝(撏撦○七葉前/割剝/六行)同于魄(動于○後二/魄/行)生(水○八/葉)
(前二/行)起也(起○九/曰/行)其詩(言○九葉後/詩/三行)師(帥○十/行)瞻(贍○十一葉/前九行)子
(于○十二葉/前四行)又(叉○六/行)慱(傳○十/行)汲(汴○後六/行)覆(嚴○十三葉/後七行)論(論/斷)
(○八/行)捨藩(拾○十四葉/瀋/前一行)□□(大政記三/字小註)□□(名山藏三○五六/字小註/行)□偭
　　規矩(偭背○後九/規矩/行)一言(無一○十五葉/字/前三行)稚弟(稚弟/也)父子(艾千○/子)
(十八葉/前二行)四(四○五/十/行)詩曰(下有豐水○後一/有芭四字/行)世(示○十九葉/前一行)其中(中間/下)
(有翕輕淸以爲性喣鮮榮以爲詞故非尋○十/常所能及崑山一峰秀出海二十六字/行)鰲(鼇○後四/行)負(質○九/行)宗
　　懷節者(字懷○二十葉/節者/前七行)遠(達○後五/行)靈(章○七/行)沒(後)
　　　卷末增輯序類文一首今錄入牧齋有學集補
　卷十八
(一葉前/九行)而不(而兩○後二/不/行)夫人(大○二葉前/夫/五行)居屬末(居屬○六/吏末/行)□
(版)衣襃(衣襃○七/衣/行)卜(牙○後三/行)所嗜(所嗜○三葉後/者/三行)說(托○六/行)
　　而屬(下有/余字)耦耕在(耦耕○十/堂在/行)西(面○四葉前/三行)言(對○七/行)依于耦
　　耕(依于耦○後五/耕堂/行)嘲諷詠(嘲啁○八/諷詠/行)前(六○十/行)遊(形)觀匿王之
　　恆河攬演若之朝鏡(作匿王恆河觀○五葉前/作演若朝鏡觀/二行)田(巳○後三/行)殁(末)
(○四/行)黜(點○五/行)彝(夷○六/行)裊(梟○六葉前/七行)辨(駢○後三/行)約(彴○四/行)相(桐)
(〇五/行)免(兔○七葉前/七行/弆○後六/行)又(文○九葉後/七行)可(粉○十/行)□□
　　□(世無○十葉後/有/六行)者(老○十一葉/前五行)一身窮(一身○後一/窮耳/行)扁(扃○八/行)愍
(余○十二葉/愍/前七行)萃(萃○後二/於/行)援(拔○三/行)天(胎○四/行)釣(鈎○六/行)撫(摭○八/行)
　　裙(裾○十三葉/前五行)時(他○八/時/行)武公(武○後一/功/行)吐(咀)湘(緗○十四葉/前一行)不
　　純師(學不○後七/純師/行)餘(遺○十五葉/餘/前八行)肰(髯○後六/行)外廉(外○十/簾/行)論(篇)
(○十六葉/前十行)描(插○十七葉/後二行)應(音○十八葉/後二行)贈答(賦詩○十九葉/贈答/後五行)内(海/内)
(○二十葉/前五行)唯識(唯識○九/中/行)斤(斥下○後八/同/行)輝(燿○二十一葉/後一行)竹(竺)
　　茗(苕○八/行)憂(悠○二十三葉/前二行)績(繢○後六/行)翛(修○二十四葉/前一行)較(軼○)
(七/行)詢(詢○後一/行)晨引鏡(晨朝/引鏡)
　卷十九
(一葉前/七行)覽指南之錄者(無者○十/字/行)旨(志)令(今○後一/行)昔(前○二/行)
　　一言而(一言○八/而去/行)夫(天○九/行)食給(給○十/食/行)懿(穎○二葉後/八行)經(頻○)
(十/行)數者(數人○三葉前/者/五行)以(之○七/行)史(固○十/行)固有格格不吐者
(無固有二字/下有尙十九嗟夫仲長子光暗者也東臯子稱其著獨遊頌/及河渚先生傳以爲懸解之作大美之詩歌喉臆間固有格格不吐者四十)
(八○後七/字/行)祖(詛○八/行)首章日(無日○四葉後/字/一行)彝(夷○五葉前/一行)不自己(不/能)
(自○十/己/行)了了(可○六葉前/了/七行)然(然○七葉前/如/二行)曾(會○五/行)復卽(復卽○八/矣/行)東
(來○後二/行)士夫(士大○五/夫/行)黎(藜○八葉後/一行)馮敬通(下有敬/通二字)爲(應○)
(三/行)條列鄕(條列○六/鄉國/行)掉臂不應(下有敬通所謂三公之貴千金之富/不得其願不槪於懷亦可以庶㡬也)
(二十○九葉前/六字/八行)耳(可○後七/行)九十(年九○十葉後/十/二行)遭承平(遭際○十/承平/一)
(葉前/五行)詩(書○後三/行)利(刊○十二葉/前十行)史(語○後三/行)土(王○十三葉/後八行)滓(渧)
(○十四葉/後四行)彝(夷○十六葉/前五行)上人(世上○六/人/行)不自述(無述○八/字/行)如如
　　如兒子(如兒○後六/子/行)起趙公(起䙀○七/趙公/行)及(反○十七葉/前八行)諤(謣○後/二)
(行)容(究○十八葉/前三行)龔翊人氣(龔詡○後二/大章/行)陳(陸○八/行)亦情(六○/情)
(十九葉/前七行)稱(按○後六/行)其詩(其詩○二十葉/名/後四行)馬(雨○二十一葉/前二行)此知(以/此)
(知○三/行)壬(戉○六/行)云(云○後二/爾/行)敝(蔽○五/行)固(顧○八/行)中寫(申○二十/寫/二葉)
(前二/行)閟惜(閟惜○後二/者/行)幣(弊○二十三葉/前四行)事(專○二/前)十(四葉/行)三(之)
　　　卷末增輯序類文一首今錄入牧齋有學集補
　卷二十
(一葉後/九行)目(之○二葉前/序/一行)詹長言(詹/言)尺(天○二/行)蹢(踣○七/行)力雄健
(才力○後一/雄健/行)尺矣(三尺○二/矣/行)限(陿○三葉前/二行)浯(語○五/行)烏集(鳥○七/集/行)
　　□□(數○後五/莖/行)授(投○七/行)□(晦○八/行)亂思遺老(無亂○四葉前/字/二行)季
　　臣(季臣○七/之子/行)季良(季○後四/臣/行)望(序)文忠(忠文○八/下同/行)羽黃可(黄羽/可)
(○十/行)蛇(虎○五葉前/三行)飛(流○八/行)裕(楛○七葉前/一行)津津(洋○九葉前/洋/六行)
　　間關行(間關○十一葉/行在/後二行)西(北○九/行)屾(嵞○十二葉前/三四行)沴心(沴○後九/氣/行)
　　學詩誦勺十五(學樂誦○十三葉/詩舞勺/前一行)齋(齊○十四葉/前二行)長(長○三/安/行)謂後
(謂後○十/來/行)魄(態○後二/行)一舉(一舉○十五葉/目/後七行)六象(易○十七葉/象/前三行)南北
　　渚(南村○六/北渚/行)臨(凌○十八葉/前六行)菜(萊○後十/行)古學可以絕而復續(古/學)
(可以興俗○十九葉/學可以絕/前七行)姑爲序(下有于此以○二十葉/引其端六字/前二行)靘(靚○二十三葉/前三行)
　　彝(夷○二十四葉/前七行)慘凄增(慘凄○九/增欷/行)□□(支○十/斬/行)□(龍○後七/行)可
　　志(可○二十五葉/知/前八行)伊蘭(伊蘭○後九/臭穢/行)□□□□(趾美○十/三兄/行)迴(逈○二/十)
(七葉後/七行/􁋛○二十八葉/前二行)抵舍(見○後一/抵/行)□(會○八/行)藻(蕊○二十九葉/前七行)
　　狄(秋○八/行)熟(熱○九/行)裏(褁○後八/行)皆令至(皆令○三十葉/至止/前七行)斷續(冷/突)
(○九/行)寢園(寢園○後一/之/行)過風■(過清/風)
　卷二十一
(一葉前/五行)彜(夷○後三/行)大師(大師○二葉後/璿公/五行)退(還○七/行)克示(爲克○三/示/葉)
(前三/行/鍵○六七/行)歸藏於法華(歸宗於○四葉前/華嚴/二行)季(李○十/行)而箋
(解而○五葉後/箋/十行)取(令○六葉前/十行)生(起○後十/行)散者(散失○七葉後/者/四行)未
　　嘗不(未嘗/不同)匠(像○八/行)斂(飮○八葉前/二行)延羅(羅○六/延/行)聞(通○後十/行)開
(關○九葉前/二行)孽牙互(孽牙○九/盤互/行)岀(世○後一/行)海(渤○六/行)所有事(所/有)
(事○七/矣/行)國運如此(國運法○十葉前/運如此/三行)憨老(憨老○八九/人/行)汲汲(刼○/刼)
(十/行)改(旣○後三/行)鍾(鎧○十三葉/前六行)愛情塵(無愛○十四葉/字/前二行)蚪(蚌○後/二)
(行)雷涌雲轟(雲涌○八/雷轟/行)公(了)徑山(與徑○十五葉/山/前四行)葛藤(葛藤/點石)
(頭○九/行)虎丘徑(虎邱/徑山)遂與(遂與○後三/宋/行)雙白(屬雙○五/白/行)昔(息○)
(八/行)泣(從)
　　　卷末增輯序引文六首今錄入牧齋有學集補
　卷二十二
(二葉後/八行)持稼軒語(此語○三葉前/爲負/五行)卭竹(卭竹○後一/杖/行)牙(互○二/行)至
(主○六/行)論漸廣(論建○七/漸廣/行)夫(天○九/行)鳥(烏○四葉前/一行)何以(何以○二/異/行)
　　是(只○三/行)聘(騁○六/行)遂筆(遂援○後六/筆/行)凶(齒○六葉前/三行)沉(深○五/行)
　　還(䆳○七葉後/七行)洋(詳○十/行)彜(夷○八葉前/二行)循雍南北徼(循雍梁○/南北徼)
(七/行)□鄕(胡/鄕)□名(胡/名)爲國(爲胡○九/國/行)雜處□□(雜處/戎胡)□□
　　孤竹(肅愼○後七/孤竹/行)□□(蠻○九葉前/夷/十行)燕(胡○後二/行)貝(興○八/行)盤(經○)
(十葉前/九行)如其數(亦如○十/其數/行)欲子(欲以/子)移日(移日○十一葉/也/前六行)珠(蛛○)
(七/行)夫人(夫人○十四葉/也/前四行)君子(馮○十五葉/君/前一行)主(王○後二/行)九成了也
(無也/字)還好(也還○十六葉/好/後三行)皆是已(皆是○六/自己/行)且道你(無你○十七/字/葉前)
(五/行)夫(人○七/行)與凡人(有■○後二/人/行)實(空○十八葉/前十行)卓(原○後七/行)畏(良)
(○十九葉/前二行)有(謂○八/行)火(炭)
　　　卷末增輯序類文一首今錄入牧齋有學集補
　卷二十三
(一葉後/二行)秋(扶○四/行)謁刺(刺○二葉後/謁/四行)留(魚○三葉後/二行)十(千○八/行)大(天)
(○五葉前/四行)十(千○八/行)役(後○六葉前/二行)張文昌(下有故○七/事二字/行)昆(毘○七/葉)
(前三/行)較(輘○五/行)徵瑞(徵嘉○九/瑞/行)百(自○後一/行)歲將(下有入吳分如商/之與日合房如周)
(之在鶉火得歳作福○三/久而不二十三字/行)謩(謈○十/行)求(東○八葉前/三行)在人(出○後五/天/行)貿
(負○七/行)練(揀○九葉前/四行)圖(國)以樂邦(下有爲大歸曰逝將去汝也今/而後子羽乃眞爲歸人矣四濁)
(增劇二○六/十四字/行)上(土○八/行)與僧(與名○十葉前/僧/五行)林(材○後一/行)職(取○十一/葉前)
(二/行)岀(及)蛉(蛤○九/行)爲(以○十二葉/爲/前三行)拂(補○十三葉/前三行)子(之○十六/葉前)
(五/行)岀行(作○十七葉前十/■/行至後一行)三四石(五六○二/斗/行)波(溲○七/行)延(筵○十/九)
(葉前/九行)行(阡○二十葉/前七行)饌(饋○後一/行)道(遒○七/行)三才子(三○二十一葉/子/前一行)
　　學(聞○後六/行)季(年)
　卷二十四
(一葉前/八行)榮(營○二葉後/十行)髦(耄○三葉前/六行)太息(太息○後十/者/行)橈(撓○五/葉)
(前四/行)顣(顑○後一/行)遠(逮○六葉前/九行)歌曰(一歌○七葉前/曰/五行)第(也○八葉/前五)
(行)上(土○十葉前/七行)左(尤○後一/行)入(八○十一葉/前十行)師(歸○後十/行)挂(拄○)
(十三葉/前五行)與國終始(下有士食○十四葉/舊徳四字/後五行)彜(夷○七/行)汲(汳○八/行)火
　于(風火○十五葉/于/後九行)漬(潰○十六葉/前五行)人世之教(人世五○後七/常之教/行)而區
　區之妖氛(下有兵燹塵飛芥揚又何足動其一瞬與○十七葉/我故曰太公夫婦非猶人世之二十六字/前七行)以是
(以是○十八葉/爲/後七行)緯(陸○二十葉/前三行)行矩(矩○二十一葉/行/後五行)需(易之○二十/需/二葉)
(前十/行)雖(宴○後七/行)兄(无○二十三葉/前一行)于于(于○六/干/行)訴(訢○後三/行)涉
(沙○二十四葉/後一行)文(又○二十五葉/前一行)舍田菩提(舍菩○二十六葉/提/前一行)瞚(瞬)
　減(滅)
　　此卷增輯序類文一首今錄入牧齋有學集補
卷二十五
(二葉前/一行)象(易○二/行)亦(不)彜(夷○三/行)自(白○後七/行)大冥(爲大○九/冥/行)撝
(橋○三葉前/八行)收(權○後七/行)大(夫○四葉前/四行)彜(夷○八/行)摘(觕○後九/行)撈
　晏濟(撈漉○六葉前/晏濟/三行)若般(般○六/若/行)過(遍/八/行)頭(顧○十/行)傍(跨○後九/行)
　水(手○七葉前/二行)内通(肉○四/貫/行)句(字)瑟(琴○八葉前/四行)楚夏聲(楚夏/音)
　　音音叶(音○五/叶/行)或以焚香祝(上有或以禮拜祝四體咸投地毛○/孔骨節中各各一退翁二十字)
(後九/行)畢竟有彌勒安知有彌勒(畢竟無彌勒○九葉前/安知彼彌勒/七行)屐(屧○後/五)
(行)秩(煒○十葉前/八行)偕(偝○九/行)未得(惜未○十一葉/得/前二行)垣(恆○三/行)扶抱
　　攜嬰(扶老○後一/抱嬰/行)將(草○十二葉/前八行)思(呼○十三葉/後六行)大(丈○七/行)能(純○)
(十四葉/後二行)有季女(有齊○十五葉/季女/前三行)山(出○十六葉/前一行)甲(壬下○六/同/行)緣(絲○)
(後五/行)□(席○六/行)爲(易○十七葉/前三行)授(投○六/行)良才(良史○後二/才/行)四十二
　　年甲寅(三十年/壬子)袁氏(呉○十八葉/氏/後九行)箕笑政素(鬒髪○十九葉/改素/前五行)
(枲○六/行)韋(幸)予(兮)
　　　卷末增輯序類文三首今錄入牧齋有學集補
　卷二十六
(一葉前/六行)囷(國○後五/行)減(滅○八/行)覬(親○二葉後/二行)王(世○十/行)繁(繫○三/葉)
(後三/行)汲(汳○十/行)梯(綈○四葉前/十行)裔(矞○五葉前/三行)苓箸(笭○七/箵/行)日降
(月○九/降/行)親禾稼(省○後五/稼/六行)緣盡(綠○六葉後/畫/一行)返(近○七葉前/一行)湖(胡○)
(後九/行)畫圖圈(畫○九葉前/圏/一行)一無東慕一無東慕(不重一無○十一/東慕四字/葉前)
(七/行)撫□母(撫母○十二葉/笋/後四行)山河雲物(下有前迎後却枌榆禾黍極目騁/望未嘗不可歌而可泣也黄子坐)
(斯閣也伊吾谷蠡鳴横劍之壯心得無○十/有獵獵飛動者乎旣而酒闌五十字/行)固然(固○十三葉/將/後八行)婦(歸○十/四)
(葉前/一行)治(貽○二/行)時閔馬父(如閔○五/馬父/行)襢(檀)
　　　卷末增輯記文一首今錄入牧齋有學集補
　卷二十七
(一葉前/十行)惠(恩○二葉後/八行)我與三(我與○四葉後/爾三/四行)攝恩(攝恩○五葉後/徳/三行)
　　藏(蕆○七/行)歸(德○十/行)多多普賢(多普/賢)一方菩薩(一方非/菩薩)
　　如(知○六葉前/七行)垂垂(重○後七/重/行)蹐(踏○八葉前/十行)主(住)別(捒○後/二)
(行)者禪堂(有禪○四/堂/行)其于(其○八/子/行)同(周○九葉後/十行)撞(幢/十一葉/前九行)
　　僞(譌○十二葉/後四行)孚(享)眩(祇○五/行)口(舌○十五葉/前一行)髦(耄○後三/行)
　　孰(熱)
　卷二十八
(一葉前/三行)特進(明特○後八/進/行)力爭而(力爭○二葉後/而止/四行)語(詰○三葉前/九行)卽
(在)坊(枋○四葉前/二行)皇(上○五葉後/二行)奸(訞○九/行)仄(反○七葉後/十行)測(惻)
(○八葉前/五行)自(目○九葉前/九行)享(亨○十葉前/一行)石(不○二/行)戞(憂○後三/行)柱
　　國(明柱○七/國/行)魄(魂○十一葉/後一行)學(舉○二/行)廣額豐頤堂堂(白面長/身䓪儻)
(○五/行)明年舉進士選(下有錯簡應接十二葉後八行翰林院/庶吉士至十四葉前一行標營疾苦)標營
　　疾苦(應接十一葉後五行以堵牆儲/胥至十二葉後八行何其重也)何其重也(應接十四葉前○十一/一行政枋更改/葉後)
(七/行)吏(國○九/行)撈(牢○十二葉/前一行)是時□小入則小創大入則大創
　　諸鎭(是時○二/諸鎭/行)器量(最○三/行)斬鹵首(斬○四/首/行)賊大□(渠/首)獲達
　　馬(獲○七/馬/行)邊功竣(邊牆○十/功竣/行)著爲令(著絜○後二/令/行)追論無虛日(承當/國風)
(旨○五/行)訟于朝(訟之○十/于朝/行)諫諍(公諫○十三葉/諍/前一行)悚惕(悚○九/息/行)敵不
　　敢乘間攻抄(無此○後三/七字/四行)□□□□□□□(苗耨髮櫛○六/一切治辦/行)伴(俾)
(○九/行)遼薊(薊○十四葉/遼/前三行)卓(草○七/行)偕(公○九/偕/行)小舟車(小○後九/車/行)修(增/修)
(○十五葉/前四行)戎羯(庭○後三/穴/行)故(明○五/故/行)彜(夷○十九葉/後三行)命(合○二十葉/前六行)
　　瘴(癉○後一/瘃/行)獨(猶○二/行)平(夷○十/行)彜險(夷○二十二葉/險/前四行)六(云○五/行)
　　都察院(明都○後一/察院/行)沸騰(鬬諍○二十四葉/沸騰/前四行)稅(洗○後十/行)□□(左/帶)
(○二十六葉/後二行)中大夫(明中○二十八葉/大夫/前六行)而反復叛(而復○後二/叛/行)石(戶)
　　上(土○三/行)石(右)且(直○三十葉/後四行)廣東道(廣東○三十一葉/海道/前九行)北唐
　　孔戣(比唐/孔戣)及(不○後二/行)􁡂(闔○六/行)毛糧兵之(毛俍兵之/下有𢤱/悷靑衣烏鬼賨民楯)
(蠻靡不落其機距○九/時其嗜慾二十字/行)前(全○三十二葉/前八行)墳(憤○三十三葉/前八行)乙已(己/巳)
(〇後五/行)巳(巴)
　卷二十九
(一葉前/三行)福建(上有○後三/明字/行)芽(牙○二葉後/二行)可乞(下有○三葉後/錄字/八行)彝狄
(■○十/■/行)披(投〇四葉前/六行/詾○後/行)入國朝(入明/□)果(杲○七/行)弘
　　光(▫○七葉前/▫/三行)二百年(三百○後三/年來/行)胃(腎○八/行)相(同○八葉前/一行)其
　　亦隕星之最後者歟(下有兩淮之役如囊底餘智盤錯游刃而命不/少待則豈非奔流將墜芒焰驟作者有聲曳其)
(後而可駭者與君之有志無時視而不受含者夫豈一人之故也哉君生萬/暦戊寅十一月七日卒今丁亥四月四日享年七十配邊宜人生二子長琰)
(舉人次琯廩生女一適韓運啓孫四人○二/某年某月葬某地之某阡一百十六字/行)桐(同)岳(芒○八/行)于(干○)
(十/行)壹(一○後三/行)拂悅(怫○四/怳/行)澆漓(澆〇七/醨/行)日(目○八/行/封○九葉後/四行)
　　疾呼(下有○七/號字/行)烏(鳳)檣(轖〇九/行)故(所○十葉前/六行)月影(月影○七/中/行)
　　畫(畫○後三/中/行)淸(高下○十一葉/同/前六行)藏(蕆)身後(身後○後四/者/行)□(衞)
　　　此卷增輯墓誌文一首今錄入牧齋有學集補
　卷三十
(一葉前/三行)光祿(上有皇○後四/清二字/行)兼理督(兼經○二葉後/督撫/一行)便(使)頌(頒○)
(七/行)如其(其○三葉後/如/二行)例當(攸○四/當/行)淮揚(淮〇五/海/行)史(吏○四葉前/四行)有
(來○九/行)故(皇○十/清/行)議(義○後六/行)神(袖〇七/行)楷(書○五葉後/九行)力(巾○)
(六葉後/四行)蘭(闌〇七葉前/九行)秋(秩○九葉前/五行)首(酋〇十葉後/七行)日(夕○十一葉/前七行)
　　𫾣(敵○後一/行)誼(詛○四/行)域(城)微(檄○十二葉/前四行)土(上○後四/行)某月
　　某臣(某年○十三葉/某月/後二行)次于(次○十四葉/子/前二行)謂(誦○後六/行)牟斌(牟斌○十/抗/五)
(葉前/九行)故孝廉(前孝廉□○十七葉/誥贈少參/前三行)祭(可○十八葉/祭/前二行)後弟(後母○八/弟/行)撫
　　使(撫副○後五/使/行)肰而按其中(照曜而○八/其中/行)安能(能○九/■/行)制(誌○十九/葉前)
(七/行)知其(不知○後五/其/行)安(老○二十一葉/後五行)彜(夷○二十三葉/前二行)柝(坼)
　卷三十一
(一葉前/四行)三(二○後二/行)家(字○三葉後/一行)誅(詠○四葉前/四行)弘光□南渡(■/■)
(■■○九/■/行)通(逋○五葉後/六行)藏事(蕆○六葉前/事/六行)云云(之○七葉前/云/九行/診○)
(十/行)使君(使君/也)平生卒無(生平○後六/無/行)徵(微○八葉後/三行)崇禎(崇禎/中)
(○九葉後/一行)裹足(足○七/裹/行)蹩(飄○八/行)神(袖○十葉後/五行)■■(珍○六/聘/行)□
(毛○十一葉/前六行)陸儒(陸孺○九/人/行)墅(野○十二葉/前六行)藻(落○八/行)何心焉與
(何心○後七/□與/行)昧(眯○九/行)彜(夷○十三葉/後七行)哭季侯(其哭○九/季侯/行)宴(安○)
(十四葉/前八行)土(士○十五葉/前十行)在在東阡在在北陌(不在東阡○後四/□在北陌/行)髦(耄)
(○十六葉/後一行)余觀(觀○六/余/行)不翕熱(不翕○十七葉/翕熱/後二行)竊黃(窈○五/黄/行)囋(噆)
(○十九葉/前六行)耿(恥○後四/五行)觀星占象觀(星○二十一葉/象/前一行)收(抆○二十二葉/前九行)
　　記臯諾(記諾○二十三葉/臯/後一行)稽勳事(稽勳/司)
　卷三十二
(二葉前/九行)■(說○後四/行)六要(六○六/典/行)□(氏○九/行)圖□諸降□(圖之諸/降國)
(○三葉前/二行)□四世(氏四/世)磬(部○四葉後/十行)流留(風○五葉前/流/三行)彜(夷○)
(後九/行)刹之(刹○六葉前/江/四行)舫齋靚深聲(無聲○後三/字/行)史(使○七葉前/六行)繘
(鐍○後五/行)痛(病○八葉前/二行)族(條○九葉前/五行)至(至○十一葉/正/前七行)弘光元年
(■■○十二葉/乙酉/後三行)學(孝○十五葉/前九行)□□□□□□□(不改服方○十七葉/山子冠/前四行)
　　貫(賈○八/行)□(前○後九/行)譁(韡○十八葉/後十行)朔(翔○十九葉/前九行)蒼(倉○後一/行)
　　復(問○二/行)傳子瑚(下有縱其游學歌伐水/以命之遭亂播十三字)成子(成其○五/子/行)經(絰○)
(十/行)淫(哆○二十葉/前四行)業(素○十/行)諸子(諸學○後四/子/行)竊玩侮之(竊傚靳○/侮之)
(七/行)度曲下(度曲〇八/樓下/行)若累(約○二十一葉/略/前一行)投閒而作(下有不知天之/爲蓋地之爲輿)
(世之有人己之有軀君○三/之讀書樂道二十四字/行)報(赧○六/行)學者稱爲確庵先生(次璉州/庠生孫)
(九人○七/先世/行)創(割○八/行)班(珏下○後三/同/行)褘(偉○十/行)明年正月(十二○二十/月/二葉)
(前六/行)閔(黽○後一/行/椓○三/行)遊(逝○六/行)􁒭(㡿○二十三葉/前三行)經(徑○二/十)
(四葉前/一行)擬西川(擬作○十/西川/行)王義者(王義/傳者)
　　　卷末增輯墓誌銘一首從祖父錢府君改葬志一首今
　　　錄入牧齋有學集補
　卷三十三
(一葉前/六行)始(如○後四/行)覩記(觀○七/禮/行)冉下也(至三葉/前九行)華旛寶蓋冉
(凡十三行○三葉後/係衍文/一行)而(西○五/行)賓(寳○五葉前/八行)夏奏寇(秦○後四/宼/行)彜
(夷○六葉前/七行)因(囚○後一/行)忠臣(中○六/丞/行)故(明○七葉前/故/六行)德(賓○後十/行)
　　閭(閣○八葉前/六行)理(埋○後七/行)扁(扃○九葉前/八行)寡婦(寡婦○後五/人/行)粟(栗)
(○十葉前/九行)嚴(麗○後一/行)音(旨○十一葉/後四行)名(石○十二葉/前七行)琬(琉○七八/行)
　　二妃(素○九/車/行)坐(巫○後六/行)不一齡(才二○八/齡/行)吾(其○十三葉/前一行)亮(鳧○)
(三/行)系(象)錄(鉉○五/行)□(祔○八/行)將(捋○十/行)能(結○後七/八行)食李氏
　　之粟(祀李氏○九/之宗/行)余陳人(余以○十四葉/陳人/前六行)旌表(明旌○八/表/行)之母(節/婦)
(○十/行)論(謙下○十六葉/同/前十行)裁(載)鴻祝(鴻朗○十七葉/千祀/前一行)亭(高○十/行)千(十)
(○後一/行)賓(家○十八葉/後五行)饑(杌○十九葉/前六行)髦(耄)
　　此卷增輯墓誌銘一首今錄入牧齋有學集補
卷三十四
(一葉前/九行)信(枋○二葉後/六行)疆國(疆○三葉前/圉/五行)灣(灤○後七/行)嘗(常○五葉前/八行)
　在北(左○六葉後/次/一行)重地(畫○九/地/行)斯(斵○七葉前/二行)都察院(明都○九葉/察使/前九)
(行)覆(復○十葉後/一行)□□快□□之謀(雜種快脫○六/㡌之謀/行)自守固(自/固)
(○十一葉/前四行)浙(漸○十五葉/前三行)遣(邊○十六葉/後六行)至(呈○十八葉/前十行)飛騎貽(飛騎/貽書)
(○二十葉/後九行)吿(吉○二十二葉/前九行)愛(生○後十/行)檀(楹)
卷三十五
(三葉前/三行)葛(􁍒○九十/行)光賁壤(光賁○後三/泉壤/行)宗(宋○四葉前/七行)柏柏(桓○/恒)
(五葉後/三行)還(延○十/行)以母師(以爲○六葉前/母師/二行)不報(下○七/報/行)家室如(家室○後/焚如/三)
(行)胥中(申○九/胥/行)十(三○十/行)駮(駿)側(則○七葉前/三行)稀(移○五/行)啼鵑紅
(楸梧/叢)帶劍上壠(上有牛眠馬鬣氣鬱葱烏頭雙表光○九/晶融珠襦玉盤塵濛濛二十一字/行)封行人司
(上無明故貴州永○十/寧州吏目九字/行)主事(下有吉水○八葉前/子昭四字/五行)褲(袷○七/行)□□□
　　□(請纓○後二/伏軾/行)鈞(鈎○十一葉/前五行)當世(江○十二葉/右/前五行)□□(遼○九/軍/行)室
(宣○後四/行)求一當(求一○十三葉/得當/前四行)□(廬○五/行)□(叛○八/行)樂天(樂天○/下)
(十/行)征(訌○後九/行)□(和○十四葉/前二行)七十(年七○五/十/行)拄(杜○後七/行)下土(上/下)
(○十五葉/後三行)國殤(國殤○十六葉/也/前二行)大明死事(明死○十七葉/事/前二行)請謚(請/贈)
(謚○四/行)謚其孝介(謚曰○六/孝介/行)食貧貴(食貧○十八葉/屏貴/後七行)今(令○八/行)婦
(歸○九/行)迨(追○十九葉/前七行)■年丁母憂(七年丁○九/卯夏/行)忠(志○十/行)小阿
　　附(羣小○後三/阿附/行)善(喜○五/行)□□(■○二十四葉/長/前三行)二十(二○二十五葉/■/前三行)
　　贈太孺人趙氏(錢母趙○六/太孺人/行)按察使(按察司○七/副使/行)延宅(長子○/延宅)
(十/行)浚(竣○後二/行)大(太○五/行)娣(姊下/同)
　卷三十六
(二葉前/一行)而略記(乃略○二/記/行)婆(娑○三/行)人(入)□□師子(無空/格)羅
(罹○四/行)去(土○六/行)斯殺者(盜斯○七/殺/行)此(北)□(普○八/行)兩家之爭
　　字不相啣貫今校補後方其兩文中間尙有塔表塔銘
　　三首卷末又增輯塔銘一首均錄入牧齋有學集補
(天下其如婆心磁鐵不捨棒頭有口吼無畏音縱彼叫嚎終歸啞喑門庭揭/揭戈戟差差明明天王作證明師天衣放光天鼓發音天龍人鬼罔敢弗欽)
(閻浮日中鬱單夜半龍漢不遐楚凡孰判太白明山上摩斗垣我刻銘詩色/正芒寒石室籌滿白㲲衣分稻麻葦粟缻拂如雲拗折拄杖抛擲拂子余與)
(老人覿面伊始/以上二百字接八葉末光爍字後/道開法師塔銘)
(余有方外之友曰道開扃公長身疎眉風儀高秀能詩好石門能畫宗巨然/師事蒼雪澈汰如河通賢首慈恩二宗旨歸岀世爲人分席開演講圓覺于)
(虎丘講湼槃于華亭講楞嚴于武塘妙義雲委如瓶瀉水壬辰六月自檇李/歸虎丘東小菴屬疾數日邀蒼師坐榻前手書訣别有曰一事無成五十二)
(載一場懡㦬雙手拓開志氣清明字畫端好衩衣斂容擲筆而逝人言道開/故淸淨僧頻年好遊族姓徵逐竿牘熱惱煎煑寢疾彌留臨終正定因果超)
(然此則吾之所不識也余曰固也盍以生平考之道開吳門周氏子/二百字冠十六葉父其鄕書生前/以上)
卷三十七
(一葉後/三行)任俠(上有○二葉前/公字/五行)省(肩○三葉前/十行)經(給○四葉後/一行)重(悉○)
(五葉前/十行)以兵(以兵○後六/刃/行)瓦礫(擲瓦○六葉後/礫/六行)檄(徼○八/行)棲(樓○七葉前/六行)
　士(玉○九葉後/四行)嘉靖嘉興續志(在嘉興○十葉前/府續志/九行)開(閉○十一葉/前十行)生
　子承歆(子下有二十七而寡母子依其叔以居○後八/築一樓寢處其上凡十五年二十三字/行)宗(宋○十三葉/前五行)
　未(末○後十/行)汝(馬○十四葉/前九行)地(命○十五葉/前一行)皮筆紙骨(皮紙○六/骨筆/行)
　蒼(江○後八/行)牛(毛○十/行)昔丙午之嘉會(下有幸竊附○十六葉/乎嘉賓六字/前七行)哀
　哉(衰○十七葉/壯/前二行/與彼○後七/懸抑/行)事(視○九/行)吏(使○十八葉/前五行)
　告(浩○六/行)于(干○後一/行)恣(縱○六/行)車(德○七/行)得(將○十九葉/前九行)長
　女(下有○後九/嫁字/行)徵(徽○二十葉/後一行)□(牟○二十一葉/前四行)植(瘞○六/行)流(沅)
　浪(淚)
　　此卷增輯傳誌文二首補角黍詞哀東臯氏一首今錄
　　入牧齋有學集補
卷三十八
(二葉前/一二行)君子雄駿(雄駿○四/君子/行)起(死○三葉後/九行)詞(訽○四葉前/九行)
(巳熟爛○後一/於胸中/行)故(詁○二/行)悠悠(悠○五/忽/行)自知者(自得/者)
(○六葉前/五行)百餘年(二百○八/餘年/行)寶(室○十/行)知之乎(知之○後九/者乎/行)學(擊)
(○九葉前/一行)師稽(稽○十三葉/師/前九行)轍簡談趙(輟簡○十四葉/啖趙/前四行)昨(咋○五/行)鈔
　書(將鈔○十五葉/書/前一行)垂千萬(垂示○十/千萬/行)大事(文○十七葉/字/前二行)樞(極○四/行)
　庸(康○五/行)過(㢠○六/行)時(似○七/行)有不勝(有不○九/勝絕/行)由寫(申○後/寫/五)
(行)感懷(感/歎)也(曰○十八葉/前三行)規規(規○十/矩/行)始(制○後二/行)記(汜○十/九)
(葉前/四行)刻(印○後七/行)傾(佽○二十葉/前七行)䇿(束○後三/行)顚(靑○六/行)□(言○二/十)
(一葉前/一行)度(廢○五/行)僕且倦(僕老○後六/且倦/行)多(謬)不過一贋(下有文/則贋秦)
(漢詩則贋漢魏盛唐史則贋/左馬典故則贋二十一字)賈(馬○二十二葉/後二行)上(土○七/行)抗三子(抗/手)
(○八/行)鹿(麗○二十三葉/前四行)岀督(岀督○八/師/行)奉(謹○二十四葉/戢/前二行)典(曲○後十/行)
　文詔(反○二十五葉/貽/前五行)後(役)
　　卷末增輯書類文四首今錄入牧齋有學集補
卷三十九
(一葉前/六行)維(繼○二葉前/五行)然(眊○三葉前/然/一行)巢(窠○九/行)彝羿斟尋(夷羿/斟鄩)
(○四葉前/一行)役(後○二/行)四皓(上有○五葉前/齊字/七行)轓(轖○十/行)遺(後○六葉前/六行)臣
(巨○七葉前/五行)別(副○六/行)彜(夷○八葉前/一行)稱(禰)圖牒徵(圖牒○六/可徵/行)帥
(師○八/行)由(申○後一/行)山之間之(山川○九葉前/之間/四行)某紙(某行○五/某紙/行)偕
　　李長蘅(下有上公車○十/長蘅五字/行)顧(僱○十葉前/五行)端(瑞○後二/行)沂(泝○十一葉/後二行)
　　叔則(下有愚○十二葉/山二字/前九行)後(役○後八/行)檀釀難岀(楦釀○十四葉前/雜出/八九行)旣共
　　必將採珠授玉(旣共訂此事必○後五/將探珠搜玉/行)也冠(巳/冠)文(言○八/行)䁺
(○十五葉/前七行)古(舌○九/行)耿(取○後十/行)浮視(諄○十六葉/複/前六行)於(放○後二/行)岩
(宕○七/行)後(候○十八葉/前一行)于(與○五/行)無(意○後一/行)布此决耳(布次相○/諮决耳)
(二十葉/前三行)無析骨雜刻髓(無不析○五/骨刻髓/行)無(與○後七/行)釧(銅○二十一葉/後五行)
　　亂後讀書(亂後不○二十二葉/復讀書/前七八行)司勳撥棄俗學(司勳下有右丞開/寳間別有流派否)
(僕中年學詩聞先生長○十/者緒言頗知二十四字/行)渥(掘)
　　　卷末增輯書類文三首今錄入牧齋有學集補
　卷四十
(一葉前/四行)彜(夷○七/行)龍(親○後四/行)妄判叛竊之談(妄判□○七/竊□談/行)得
　見(見/得)厄(尼○二葉前/一行)□(踰○六/行)甚(賜○後五/行)判(泮○六/行)王(天)
　因(國○十/行)敢(噉○三葉前/五行)昧(怵○後一/行)闢交(交○三/辟/行)三(王○四葉前/五行)
　代(伐)惠(熏○七/行)■(禪○後二/行)■(小○六/行)台家(台○五葉前/宗/一行)先
(光)流(疏○二/行)詩(諦○四/行)杭(抗○六/行)慈(茲○十/行)具(興○後一/行)說(託)
(○八/行)抑(臆○六葉前/一行)跂(皈○七葉前/五行)起凡例(緣起○八葉前/凡例/五行)■(燕○)
(九葉前/一行)古(大○三/行)識(誠○十/行)令(今○後一/行)如理會(便如○六七/理會/行)惟識
　因以志願研求(惟識因明/老願研求)
　　卷末增輯書類文十首今錄入牧齋有學集補
卷四十一
(一葉後/六行)彜(夷○二葉前/四行)垂成之後(垂秋○後二/之歎/行)人力(力○三葉前/人/八行)心
　力(心○十/言/行)呑少(吞○五葉後/于/四行)爻(交○五/行)名(嚴○七葉前/八行)教(勅○後二/行)
　雨(血○八葉前/九十行)蒼天居士(蒼天蒼天○九葉前/老居士/三行)接居(雜○後一/居/行)室
(廟○六/行)帷(帳○十葉前/八行)□□□□□□□(寺僧自性發願勸募修葺/用以安談筵客衆聽請爲)
(倡導之文余○後一/老歸空門栖/行)□□□□□□□□□□□□(從此法界流/無不還歸此)
(法/界)者昔(昔○三/者/行)聽(慶)于後後(於○四/後/行)轉(輪○十一葉/前六行)用(因○)
(十二葉/前二行)水(冰○六/行)此山(首/陽)茲春(良○十三葉/常/前七行)髦(耄)
　　　此卷增輯書疏文六首今錄入牧齋有學集補
　卷四十二
(一葉前/四行)■(刼○後一/行)周(十○九/行)吳(昊○二葉前/二行)華(章○三/行)傷(揚○)
(三葉前/三行)祖(袒下○八/同/行)豬(潴○後八/行)□(錮○四葉前/九行)晝(盡○後八/九行)報慈
　　拳拳(拳拳○十/報慈/行)無(斷○五葉前/二行)益(善○七/行)□(遠○後四/行)挺挺(挺○十/生/行)
　　頌(煩○六葉前/一行)無(矣○六/行)元戎(下/鎭)有(重○七/字/行)理(德○九十/行)一無所鯁避
　　訶其罷道(一無鯁避訶○後五/其勸罷道/行)咸康中(咸康○七葉前/𥘉/二行)十(一○後九/十行)
　　攷斯論(上有○八葉後/夷字/八行)妹(姝○九葉前/六行)仲(中○後三/行)■(于○十葉前/九行)
　　昔(苦○後一/行)何■(河○十一葉後/汾/七行小註)許(諱○九/行)絃(弦○十二葉/前三行)巳閒
(雖○後九/閒/行)豕(長○十四葉/前三行)□□(啓○十七葉/明/前九行)推(摧)
　　卷末增輯像贊偈頌文十首今錄入牧齋有學集補
卷四十三
(一葉前/二行)雜文(雜著後○後二/均同/行)勾箋(夫○二葉前/越/三行)困報吳(圖報○三葉前/強吳/十行)
　振(根○五葉前/七行)堅(聖○九/行)不惑(無惑○六葉前/志/一行)老吏三尺(老吏執/三尺)
(○後八/行)休循捐篤(下有皆在別城別國之列○九/而萊以休循捐篤十五字/行)罽(罽○七葉前/賓/二行)領(翖)
(○五/行)色(塞○八葉前/七行)頭(顯)經(絙)卒(辛○十/行)焚(奘○九葉前/二行)梁
　荀濟(梁之○四/荀濟/行)與(興○十葉後/九行)卽(印○十/行)北北(地○十一葉/地/前三行)與(興)
(○四五/行)大月(大月○七/氏/行)□(奴○八/行)君(居○後三/行)北(比○十二葉/前四行)知
　有南君(知上有而不二字南上有縣度以○七/南香山殑伽之塞國知有十三字/行)塞徙(徙○後一/塞/行)董(黄)
(○三/行)核(翔○四/行)主(王○七行/小註)令(金○八/行)佛生西(佛生○十三葉前/西國/四行小註)家
(宋○五/行)惡(惡○六/口/行)廋(廋○十四葉/詞/前四行)生岀(出○後二/生/行)泫(法○八/行)父(人)
(○十五葉/前十行)愳(吾/愳)同(聞)
卷四十四
(一葉前/三行)稜(楞○後七/行)方(土○八/行)光朋樹(光明菩○二葉後/提樹/二行)方便故收
(下有自餘諸方便皆是○三/佛威神故收十二字/行)因(固○六七/行)揀正收(正揀○九/正收/行)欲(故○三/葉)
(前一/行)聞(論○五/行)十八界云(界下有○後一/中字/行)跋陀羅(跋陀○十/婆羅/行)人(入)
(○四葉前/三行)□(苦○後五/行)聞(問○五葉前/十行)開多門(閉多○六葉後/門/九行)其(具)
(○七葉前/一行)之(二○十/行)此大(此大○後六行/師/小註)一(十○七/行)云(至○八葉前/七行)
　　觀(光)詰辨(下有○八/結字/行)皆前塵(皆是○九/前塵/行)妄想(妄○後七/情/行)難(雜○)
(九葉前/五行)圖(圓○六/行)元(无下/同)藴識(識○後三/蘊/行)于識藴破(于破識○/藴滅)
(十一葉/後八行)大秦(有大○十二葉/秦/前二行)胡祅寺祠(胡祅○十/祠/行)妖(祅○後十/行)三
　　十(三○十三葉/千/後五行)洶淘(洶○十五葉/洶/後八行)除(飛○十六葉/前四行)夢(假○後九/行)敦(敷)
(十七葉/後七行)矯侮(矯○十/誣/行)生(牲○十八葉/前六行)彜(夷○二十葉/前一行)不上(不果○/上)
(九/行)頭(道)
　卷四十五
(一葉前/九行)純(孺○後六/行)菀談(談○/菀)二(葉前/行)明(門○四/行)蠹字(蟲○四葉前/書/三行)
　　代(待)師曰(師○四/行)撮(措○十行至/後一行)乃別□匡王山(乃別廬於木○/瓦梁匡王山)
(後八/九行)依然扢洞(依路○五葉前/挖洞/八行)干(于○後一/行)印(仰○七葉前/九行)岳以
(岳慣○八葉前/以/一行)禪堂(禪堂○十葉後/門/三行)竹書齊太公薨(竹書書齊太公/薨/下有計其)
(年一百四十九歳而周文公以○十四葉/成王二十一年薨二十一字/前六行)塾耳(家塾○後一/耳/行)卒(辛○四/行)
　　剽竊(事剽○十五葉/竊/前二行)非兩事也(下有追憶鄒東廓往年赴會少子潁泉/垂齠相隨動靜儼如成人不屑屑于章)
(句而大旨大端默有契悟命題操筆絕不爲俗套所泥務出新意發難顯之/詞而亦不乖于度兄弟子姪相繼者數輩是第一等萬選靑錢業舉者之榜)
(樣諸友反而求之始信余○四/言之非妄也一百零一字/行)卽相知(卽阿郞○五/幷相知/行)以必墮(以爲○六/必入/行)
　　入(墮○八/行)李時(李伯○十/時/行)答(谷○後二/行)之佳(之佳○五/者/行)事(仕○十六/葉前)
(一/行)不若是愚也(下有卽如近日撫按奏吾郷災傷若極叙目前凍餒流/離之狀天子必惻然憐憫蠲賑乃云若不蠲賑他日必)
(爲盜爲亂國家且受其禍以禍怵之而惻隠之心薄矣又如言官論高中玄/言其剛愎褊急無宰相度彼亦何辭乃云他日必爲秦檜李林甫中玄素以)
(豪傑自負不可一世士以此目之彼豈心服他日柄用其恣睢不平之氣必/有當之者吾老矣子當親見之已而部覆陜西災傷得旨果無蠲賑而隆慶)
(間高公以閣學涖吏部首考察科道黜向時言事者一一如趙公言/余謂四公之論舉業皆聊爾及之耳横浦龍溪就舉業說修行法紫柏就舉)
(業說岀世問法浚谷就舉業說世間法應以舉子身得度者卽爲現身說○/法此中故有第一義諦也二百四十九字/無余謂四公以下二十八字)
(五/行)別裁者是也(是下有亦佛家所○十/謂正法眼藏九字/行)劉(鄧○後九/行)石(卿○十七葉/前三行)
　　紫(棗○五/行)問(閒○後三/行)許(評○九/行)下(大○十/行)建立坫墠(耑立○十八/壇坫/葉前)
(一/行)振朋儕(招朋/徒)禎啓(啓○三/禎/行)㡳(邸○五/行)來(朱○後九/行)不意遂傳
(不意其○十九葉/遂傳/前一行)生(正○七/行)可吿已矣(下有因孫保之請序附著末/簡且以志余愧焉十六字)
　卷四十六
(一葉前/四行)朱介(介○七/朱/行)貽(眙○二葉後/二行)叙(叔○五/行)稱(偁○六/行)搆(購)藏(蕆)
(○三葉前/三行)在知狀(在旁○後五/知狀/行)三(二○四葉後/六行)皆(背○五葉後/七行)其爲
(其畫○六葉前/爲/一行)與文(與古○後五/文/行)者(昔○七葉前/十行/頗○後九/行)代(氏)
(○八葉前/二行)化(祐○二三/行)猶泰和(猶書○十/泰和/行)易也(易得○九葉後/也/五行)所抄
(所○十葉前/收/三行)罕蓄(罕有○十一葉/蓄/前三行)乏(亡○七/行)三(二○後九/行)則嘉靖(此/則)
(嘉○十二葉/靖/前四行)酣(酬○十三葉/前七行)許康佐(下有路/羣二字)鑲(讓○後二/行)思(恩○)
(三/行)衞(街○十四葉/前三行)選擇(料○八/揀/行)也(七○後一/行)人(夢○十五葉/後五行)彜(夷○)
(十六葉/前一行)事(時○四/行)畜(勗○後六/行)受(愛○十九葉/前十行)私括(松○二十葉/栝/前三行)隨
(墮○十/行)帖(帙○後二/行)房(舫○三/行)金(余○二十一葉/一/前七行)杜工部(杜工○/部曰)
(二十二葉/前九行)張(跋)
　　　是卷題李長蘅畫扇册跋文凡十則初刻本第十九葉
　　　後十行不知其爲主人頭目腦髓可歎也云云第一則
　　　文字未完今倂以下九則校補後方
(子羽收畫扇十幅上有鄒氏圖記余撫之憮然而歎以長蘅之詩畫兩家之/多取與余之寡取未轉盼而同歸于盡天下之物其可錮而留之也哉此册)
(爲楚人之弓遞代郵傳以及子羽而余得以摩挲把翫幸矣子羽達人也書/其後而歸之巳亥夏六月蒙叟錢謙益書碧梧紅豆村莊)
(淵明集有畫扇贊盧德水取以名室曰畫扇齋余愛德水之妙于欣賞而工/于標舉也過杜亭信宿齋中因語德水此中難著雜物如吾友程孟陽李長)
(蘅乃畫扇齋中人耳德水死此齋爲馬肆矣子羽得長蘅畫扇宜舉德水例/以名其齋德水以淵明之贊而子羽以長蘅之畫如燈取影各有其致余他)
(日當補爲之贊/拂水丙舍新成谿堂磵戸差可人意松圓老人嘆曰但恨長蘅早去不得渠)
(仰面背手吟嘯嘆賞爲缺陷事耳今年修葺秋水閣少還舊觀松圓亦爲古/人久矣覽長蘅畫扇烟嵐濃淡隄柳蔽虧朝陽花信居然粉本吾詩固有之)
(安知李三不與大癡諸人神游其間耶/過南滁上清流關關山屈盤關門有壯繆侯廟朱干紅斾閃颺山城麗譙上)
(此扇景約略近之過此如穿井幹而出驚沙平田騁望干里此走濠泗豐沛/道也長蘅過此口占示余曰出門日日向東頭才過濠州又宋州心似磨盤)
(山下路千迴萬折幾時休扇頭嶺路紆餘人家客店幾點在夕陽外正似磨/盤山脚日晡驅車時也歐陽公云漠然徒見山高而水清此何時也耶長蘅)
(詩檀園集失載追錄于此/此幅長隄疎柳溪橋迴複絕似吾山莊沿隄風景孟陽居聞詠亭散步行吟)
(墊巾往返步屧可以指數今扇頭隄橋上一叟閒閒扳枝倚樹傲兀自得使/山中村媪牧豎信手指目必以爲吾孟陽也長蘅爾時隨手點染豈自知爲)
(孟陽寫眞耶/東坡書報王定國余近日畫得寒林已入神品此老矜重自以爲能事如此)
(豈若吾長蘅盤礴之暇以退筆殘墨揮灑遂妙天下耶坡嘗言歐陽公天人/也人或以爲似之且過之非狂卽愚余安得爲此無稽之言亦聊以發子羽)
(一笑耳/長蘅易直闊達多可少忤然其胸中尙有事在啓禎之交感憤抑塞至于酸)
(辛嘔血作枯木皺石虬曲蟠鬱亦所謂肺肝槎牙生竹石也/松圓老人嘗于奚奴摺扇畫袁海叟隔花吹笛正黄昏之句珠林玉樹淡月)
(朦朧余苦愛之長蘅此幅彷彿相似登鐵山坐長蘅六浮閣址看西山梅花/海古香清塵浮動心眼使人取次指點便欲颺去大抵清林疎樾輕烟淡粉)
(昔人所評淺絳色畫唯吾江南有此風景又非此中高人秀士不能籠挫撈/漉寫著阿堵中也二老仙去子羽故應玄對此語)
(東坡李唐臣秋景云野水參差落漲痕疎林欹倒出霜根浩歌一櫂歸何處/家住江南黄葉村長蘅畫扇累幅皆饒此意蓋自壬戌罷公車絕意榮進思)
(終老于菰蒲稻蟹之鄕其寄興疎放如此今余老矣暮年江關微風搖動未/知長腰縮項得安穩老饕否李畫中有長年舟子却迴烟櫂張頥鼓枻故坡)
(詩有浩歌一櫂之句今應于扇面補畫一白頭老人企脚放歌以代舟子詩/有之蒹葭蒼蒼白露爲霜所謂伊人在水一方江南黄葉村中豈可無此一)
(老人耶/展畫卷至第十幅扁舟淺水簔笠一翁面山兀坐居然李唐畫中舟子撫卷)
(輾然豈天之有意于斯人耶碧梧紅豆村中涼風將至白鷗黄葉身在長蘅/畫扇中仙酒獨酌爐香凝塵因念柴桑處士觀山海經覽穆王圖流咏荆軻)
(田疇胸中猶擾擾/多事放筆一笑)
　卷四十七
(一葉前/十行)只(軹○二葉前/七行)□□□□(家祭○後七/必告/行)懼(愼○三葉前/二行)髦(耄○)
(五/行)作(化○四葉前/十行)生(一○五葉前/六行)之(雖○後八/行)于(放○六葉前/八行)今(令)
(○七葉後/四行)兔夫子(􁃿園村○八/夫子/行)杯(枝○八葉前/二行)予(子○十/行)汗(汁○後二/行)
　　􁊫(蹏○五/行)識(譏○九葉前/十行)爲狀(爲○後七/詩/行)之志(之志○十葉前/氣/十行)俗
(語)樗輿(輿○十一葉/謣/前六行)約(彴○後三/行)各三百年(下有文心秀句新新/不窮披華啓秀濬發)
(斯詠後三百○八/年二十字/行)抱(把○十二葉/前八行)梨栗(昌○後四/行)彜(夷○九/行)昌黎(昌/黎)
(之○十三葉/門/前四行)來(采○八/行)謬(僇)和(胡○十四葉/前三行)􁦷(紙○後二/行)鈇(鐵○二三/行)
　　甲絕兜字(用紅○四/兜字/行)吾意(了吾○十五葉/意/前二行)明(列)
　卷四十八
(二葉後/一行)薛瑤几肉(薛瑤英○三葉前/肌肉/三行)睡(寐○四葉前/二行)猿梵(梵○十/猿/行)土
(王○後七/行)名(召○五葉後/四行)榖(轂○六葉前/八行)曰(日○七葉後/一行)戈(弋○八葉前/七行)
　　循聲響(循聲○十葉後/按響/七行)閑(闌○十/行)鼻盾(盾/鼻)
　　　此卷增輯題陳南浦山曉窗詩跋等八首今錄入牧齋
　　　有學集補
　卷四十九
(一葉後/六行)者(日○三葉前/六行)草(章○四葉後/五行)尤(猶○五葉前/十行)彜(夷○八九葉/前三行)
　　靈(人○十葉後/七行)昔者觀成(昔者表○八/忠觀成/行)者(看)擬碑陰(擬附○十/碑陰/三)
(葉後/三行)紙(筆○五/行)光(先○十五葉後/六七行)□□□□□□□□□□□
　　□□□□□□□□□□□□□□□□□□□□□(甲申/後舊)
(京改元歳時家祭稱崇禎年如故嗟○十六葉/乎稱弘光猶不忍况忍改王氏臘耶/後八行)彜(夷○十七葉/前二行)兄交(見○/交)
(十九葉/後四行)及(反○六/行)烏(焉○二十葉/前二行)訓詁之(訓詁○七/云/行)尤(猶○二十/一葉)
(後十/行)待(得)
　卷五十
(一葉前/六行)至(互○後四/行)我(于○十/行)圓(圖○二葉前/六行)法(說○四葉後/九行)迹(迷○)
(五葉後/四行)宗(宣○七至十葉/前九行)暏(睹○十二葉/前三行/彈○後四/行)水(冰○十三葉/前二行)
　　與(曹○九/行)象(衆○十五葉/前七行)題石天洞書(題沈石○後七/天頌莊/行)蹶(闕○八/行)
　　印心七錄(印心○十六葉/錄/後五行)赤虹黃(赤虹○八/黄玉/行)則未知(則未○十七/知爲/葉前)
(八/行)以(如○十/行)聯(聰○十八葉/前二行)經(紙○六/行/細)
　　　此卷第七葉葉號題作七至十是葉後半及十一葉前
　　　半有剜白二十一行中經抽倂金匱山房本補輯塔銘
　　　文三首今倂第五十一卷增輯雜文十七首均錄入牧
　　　齋有學集補
有學集五十卷本康熙甲辰第一刻也鄒跋云岀牧翁手編
遺稿蓋皆入淸前後所作集中行文仍奉明朔有弘光紀元
而無順治年號内明外淸顯觸時忌觀此知此老臨文不屈
降志可哀其不死也實以遺山太朴自負欲完有明一代史
稿耳絳雲一炬悒悒逃禪卒與吴梅村草間苟活同一飮恨
後世因文見志略迹原心未嘗不深惜之此鄒氏當日所以
不顧一切爲之毅然刑行也板成遠禍始漸刊落後二十年
流綺子弟復有金匱山房五十一卷定本之刻弘光大明字
面抹削殆盡墓志類標題凡初刻大書明代封階者咸冠明
字淸故碑誌舊題故某官者悉易皇淸字盡失牧翁原本之
眞他若四十七卷題紀伯紫詩引用放翁家祭必吿語暗寓
恢復中原之旨初板已剜者重定本轉復補完明順暗犯或
者當時以滿人不諳漢文校者故作狡獪歟此其兩刻得失
大槪也書重初刻猶之獄貴初情無他眞而已矣淸初違礙
書目凡有錢氏一序卽在禁燬之列於此可覘一代文字慘
獄之因果禁網燼餘讀者着眼有在此四部叢刊所以有取
乎初刻五十卷本也原有抄配五卷(卷二十七/至三十一)不若刻本之可
信初印因以金匱本代之自視欿然終思一覩眞面　張菊
生先生頻年蒐訪昨冬始於東京靜嘉爵邸見之手校所易
五卷異同以䢜䢜過吳門復從潘君博山所獲覩其書乃滂
憙齋世守之祕也因請借印屬余互勘補完前闕今重印觀
成獲彌此憾可謂歷盡求書之甘苦已或謂金匱山房本增
訂詩文多所是正爰有校補之輯俾讀者兼收兩本之長書
有不盡以多爲貴者此類是也前輯書錄於板本取舍略而
未及恐閱者得魚忘筌轉昧纂錄者收印初刻之眞際敢不
憚辭費而書其後己巳霜降呉縣姜殿揚
　牧齋有學集補
　　　三次申字韻示茂之
　忠驅義感爲君親袒臂橫呼掃萬人顚倒裳衣徒有淚飛騰骨
　肉已無身三秦駟鐵先諸夏九廟櫻桃及仲春硯北老生欣草
　檄腐毫拳指一齊申
　　　四次申字韻示茂之
　髠鉗木索見交親乞食盤餐仰故人怪我頭顱頻離頸憐君目
　睫不謀身秦城北斗廻新臘庾嶺南枝放早春共笑腐儒鑽故
　紙兔園册底頌生申
　　　顧與治五十初度
　松下淸齋五十時道心畏路凜相持全生惟有長貧好避俗差
　于小病宜靈谷梅花成昔笑蔣山雲物起新思開尊信宿嘉平
　臘雒頌傳家德靖詩(興治曾祖英玉公與其兄/東橋先生並有集行世)
　　　用原韻代茂之壽元歎六十
　誰于斯世得蕭閒兩版衡門許閉關老去風懷消淨業窮來詩
　卷老人間花深野老尋春至月白林僧破夏還莫道靈光容易
　在刼灰不盡有靑山
　　　句曲逆旅爲相士題扇
　赤日紅塵道路窮解鞍一笑柳莊翁誰知夭矯猶龍貌但指摧
　頺喪狗容運去英雄成畫虎時來老耄應非熊人間天眼原難
　直看取吾家石鏡中
　　　歸自吳門重其復來徵詩小至日止宿寒舎劇譚論文喜
　　　　而有贈
　一編詩足張吾軍毷􁹄沉吟每夕嚑豈有地深戎馬刼飜令天
　煥帝車文早時嶺放南枝雪明日臺書長至雲莫以書生笑袁
　虎策功毛穎許誰分
　　　袁節母七十
　疎籬敗壁凜風霜彤管烏頭姓字香母以斷機成孺子兒能煮
　字養高堂數莖白髮羞椎髻百歲丹心表鞠裳碣石已鐫銅狄
　徙天留一媼挽頺綱
　　　林若撫挽詞
　硯滴交騰穀洛波星占不分少微訛卽看大曆詩人盡更許貞
　元朝士多乞食飢詞兼奡兀醉吟韻語雜婆和落花行卷誅茅
　宅好事誰知載酒過
　　　靑田子五十
　蕭然寄跡五湖湄爾祖曾爲帝者師忍以浮雲看世代悲將流
　水照鬚眉玉衣廟出晨常早石馬陵趨夜竟遲飮御歸來期盡
　醉祝筵先與酹深巵
　　　追悼劉生
　腥風吹浪海天昏蹙縮鯨波戰血渾萬里龍城沉水府一身魚
　腹答君恩下從乃祖良無媿上對先皇定有言南斗朱旂應在
　眼不勞楚些與招魂
　　　再讀許友詩
　數篇重咀嚼不愧老夫知本自傾蘇渙何嫌說項斯解嘲應有
　作欲殺豈無詞周處臺前月常懸卞令祠(時寓靑溪水亭介/周臺卞祠間故云)
　　　有人拈聶大年燈花詞戲和二首
　蕩子朝朝信寒燈夜夜花也知虛報喜爭忍剔雙葩
　燈花獨夜多寂寞怨靑娥一様靑缸裏無花又若何
　　　龔孝升求贈塾師戲題二絕句
　都都平丈教兒郞論語開章笑鬨堂何似東村趙學究只將半
　部佐君王
　魯壁書傳字不訛兔園程課近如何旅獒費誓權停閣先誦虞
　箴五子歌
　　　丁菡生挽詞
　靑簡封遺手跡新郵書訃吿不盈旬銅盤辭去催長夜玉札傳
　來促侍宸早歲夢松成底事千年化鶴更何人立亡坐脫如彈
　指童耄觀河又一巡(菡生無病/坐脫故云)
　　　九十偕壽詩爲張秋紹大父振吳翁作
　元氣充盈在一堂眼中稀見此禎祥碧山尙齒前無輩鴻案齊
　眉老益莊合算耄期登二百相攜子姓軼尋常當筵何用譚軍
　國良士惟賡蟋蟀章(翁好蟋蟀/戲放云)
　　　九旬五代詩壽邵母錢太孺人(薪傳令/祖母也)
　九十慈幃百歲臨樹槐高並玉山岑郞官宿叶孫枝茂婺女星
　依壽母深安樂一窩如地肺陽和五葉見天心高堂亦是彭鏗
　裔燕喜吾應奉雉斟
　　　淮陰逢雷臣侍御五十壽詩二首
　臘醅重碧泛深巵花覆楸枰日未移大好三分春色裏恰逢千
　日解酲時安排星海懸棋局錯列天街樹酒旗綠柳乍眠鶯乍
　囀且扶殘醉挽長眉
　跨下橋邊艤釣舟持竿傲兀儗羊裘浮雲逝水秦炎火芳草垂
　楊漢碧流靜夜香燈明寶笈諸天梵樂護銀鉤蓮花世界非關
　汝肯向昆明笑白頭
　　　淮陰舟中憶龔聖予遺事書贈張伯玉
　幕府遺民盡古丘長淮南北恨悠悠龍媒盡得神應取魚腹詩
　成鬼亦愁靑史高文留劫火綠林微贊寄陽秋對君桑海繙餘
　錄老淚平涯楚水流
　　　贈寒山凝遠知妄(二僧兄弟也凝遠建/華嚴長期而弟善畫)
　徵君寂寞北山空小宛新堂蔓草中今日鐘魚相應答夜深紺
　殿一燈紅
　支遁千年鶴不來趙家馬鬣傍香臺寒山啁唽飢烏雀齊向齋
　時授食回
　　　李榷部饋貂帽繭紬口占戲謝
　蓬底氷稜午未銷漫勞弓劍問蕭條敝裘難稱歐絲繭禿髮羞
　看插髩貂貰酒陽昌何處典彈冠貢禹不堪招緇衣皂帽眞吾
　有攬鏡依然慰老樵
　　　題畫四君子圖
　古人論畫松磊砢喜直幹當其放筆時蓄意在霄漢落落待歲
　寒丈尺豈足算(右松)
　桃竹列几筵次席重黼純剡之作箭簳弧矢參星辰允矣東南
　美君子貴其筠(右竹)
　梅爲南國花寒香絕沙漠所以濃桃李繁華遜綽約嫓彼嘉樹
　頌不辜后皇託(右梅)
　糞穢塞穹壤諸天爲掩鼻芳蘭抱國香一枝自殊異懷哉眢井
　翁畫蘭不畫地(右蘭)
　　　贈王石谷
　烏目山頭問隱淪陰林席箭喜長貧畫◍王宰留眞跡人說黃
　公是後身拂水千岩爲粉本◍山一畝作比隣何妨爛醉湖橋
　月撈得長缾付酒◍
　　　大學衍義補删序
　治本道而道本心傳翼經而經翼世其關棙統由乎學學也者
　人心之日月也儒者學聖王者學天存於密勿之爲性原質於
　上帝之爲天命流於制作見於典誥册命之爲文章繼乎烈祖
　接乎堯舜禹湯之爲統系敷於禮樂播於紀綱法度質文寬猛
　之宜之爲治功是故帝王以身一天下之不一而治以名帝王
　以身正天下之不正而學以立治學相需不啻表裏說命三篇
　次篇言政終篇則言學周官六屬勉之以學古入官卽戒之以
　不學墻面未有耑治而遺學者我孔曾述大學一書爲平天下
　者法而歸之修身爲綱爲目徵本徵末其尤章明較著矣乎盛
　世道統明於上而治化自洽於下季世道統明於下而治功亦
　未嘗不及于上堯舜禹湯以道法爲治法其終始典學經傳具
　載至若周武之南望三塗北望嶽鄙至無競也太公憂之以爲
　匪敬且義卽箕子無以敍其彝倫康公無以迪其明德洎乎漢
　武之世文學在御武將在邊爍乎烈哉仲舒傷之以爲匪中且
　和卽汲史無以効其仁義平津無以揚其光大自古帝王敬義
　中和之學不傳一變爲西京之句讀再變爲東都之標榜累變
　爲建安之麗則江左之玄談甚至原道復性之有書不能息風
　雲月露之浮豔古學蔑如矣宋治近古藝祖覽乾德之鏡曰宰
　相須用讀書人趙韓王雖非儒臣猶知佐太平須用論語嗣後
　名儒蔚起於此見宋之道統在下而其權未始不在上自僞學
　禁興以紫陽之醇儒立朝不過四十日理宗雖崇尙儒術得眞
　文忠輩而不能用於此見宋之道統始焉在上旣又未始不在
　下文忠在端平初由福州召入戶部尙書進大學衍義是書不
　進於紹定二年而進於端平元年惓惓致望於邇英崇政延訪
　從容夜直禁中不時召對而竟不得實効主臣相知厥惟囏哉
　顧是書未大効於宋而顯於有明高祖從宋濓請書兩廡之壁
　著評論之辭世宗朝儒臣進講是書爲之賜金幣賦詩章洵乎
　君天下之律令格例在是也眞文忠主言理丘文莊補之以詳
　乎事其請於上曰書雖成於前朝道則行於今代自時厥後欲
　求所以黼黻皇猷綱維世道寧外是哉今天子尊經顯道勅是
　書頒行庠序出論鄕會聖作物覩表建景從於是漕撫大中丞
　蔡公留思正學兼修政教得廬陵聶子大學衍義補删一書偕
　諸同志鐫校流傳旣手弁簡端以闡揚道法治法之關棙經經
　緯史理無不貫事無不通矣辱問序於余余不敏無能爲是書
　表章而竊願爲學者加鞭策也學者誠有志於是書請如田何
　之治易韓嬰之治詩江都相之治春秋馬融之言禮勒爲一家
　言以著一代學術之正旁通乎兵農水利算數曆法如高密通
　德之教河汾王佐之訓湖學分署之法以全乎士子之明體適
　用奉此以揚於王庭若申培之以片言悟主賈董之以治安天
　人發策范武子之力闢玄虛程正叔之責難講席以正乎斯道
　之經術經世陶埴天下光贊洪業斯蔡公之志也文忠有言以
　十年纂輯之餘欣一旦遭逢之幸亦聶子之志也愚嘗竊論之
　非紫陽不能爲大學補傳非建安不能爲大學衍義而非瓊山
　亦不能爲大學衍義作補茲編芟煩舉要蓋與王充之問孔楊
　雄之僭經大有間幸遇聖神在御百度維新中丞秉政伊始綱
　舉目張與文莊所列治平之要􁂰􁂰脗合復偕諸君子躬日月
　之際原本誠正仰佐治平誠盈廷師濟千載一時蘇軾曰藥雖
　進於醫手方多傳於古人是書固古方哉得此以敷於上下吾
　道之天不夜斯文之日再中余雖老憊猶將擊壤而歌之
　　　李香巖蕊香幢閣稿序
　國初金華宋文憲公承黃晉卿吳立夫之緒學蔚爲大儒嘗入
　仙華山爲道士飽繙道藏而其生平閱釋藏者凡三故其文源
　本洙泗參同釋玄爲一代文章之祖自時厥後儒者或以博學
　有聞而旁通二教者鮮矣吏部郞香巖李君以春秋起家架學
　飛才馳騁當世於書無所不窺以其間徧閱二藏控空空於釋
　部覈玄玄於道流而折衷之以歸一於儒曰六經注脚於釋曰
　無法可說於道曰無名天地之始懸解朝徹自得於筌蹄標指
　之外其爲文辭演迤負含橫見側出往往遇異人游異境述異
　事談異緣破俗士井猿之疑發小儒醯雞之覆使人耳目回易
　魂魄互居殆有非尋常名教崖穴所可得而轄束者惜其遭時
　不若金華立於開天神聖之朝得以黼黻三教潤色皇業迴翔
　郞潛身爲遺老而徒以偉詞鴻筆塗藁醉墨託寄於虞初諾臯
　之間此則可爲三歎者也然余又有以爲李君頌者君本椒塗
　外家盤根僊李蓋慈聖皇太后之諸孫也慈聖發祥沙麓流虹
　繞電四十年母儀天下君以近屬子姓被服儒素超然於綺襦
　紈袴之間含章挺生非偶然者漢永平中四姓小侯皆令入學
　所以矯俗厲薄反之忠孝而和憙后謂貴戚之家溫衣美食乘
　堅策良面牆術學不識臧否今慈聖之宗有如李君者出焉則
　豈非本朝三百年後宮陰教度越前古珩璜琚瑀之訓自六宮
　以覃九族而能然者與
　　　霜晡篇墨跡卷序
　國家旌門之制昉於有唐烏頭二柱雙闕一丈圬以白而赤其
　兩角使觀者回心而悛行焉其風厲甚廣也世道交喪旌典缺
　遺論門閥焉限額數焉按驗胥史之奏報焉鄕里婦孺截髮刖
　鼻而不得與於崇臺綽楔之褒者多矣於是吳門袁子重其愍
　其母之苦節不獲聞於當宁徧乞海內賢士大夫之言以表異
　之以爲烏頭雙闕旌在一時不若彤管之詞區明風烈可以垂
　窮塵而敝天壤也袁子之心良苦其所以旌其親者可謂至矣
　假令袁子居今之世乘時藉勢變奇成偶黃金橫帶靑絲絡馬
　拜其母於堂下其母不爲狄梁公之姨則爲姚榮公之姊引裾
　奮袂唾而棄之於養志乎何居今袁子布衣蔬食傭書問字年
　齒未哀儼然如遺民故老每采一詩乞一文歸而莊誦母旁聲
　滿天地若出金石介之推之偕隱穎封人之錫類何以異此袁
　子之所以旌其母者亦袁子之所以自旌者也詩序曰白華孝
　子之潔白也袁子可謂白華之孝子矣觀斯編者無忽乎袁子
　之自旌者則可也
　　　龔孝升過嶺集序
　讀孝升先生過嶺集者咸以韓蘇二公爲比余考其時世參而
　論之則亦有不盡同者今夫韓之於潮蘇之於儋皆以貶謫行
　衰病入瀧負擔渡海鱷魚之與侶而桄榔之與居皆不勝旅人
　遷客放流憔悴之苦孝升之過嶺也奉尺一之詔持英簜之節
　州邑長吏負弩矢前驅元戎連帥帓首鞾袴俛立道左龍戶扶
　旌馬人挾轂此孝升之所有而韓蘇之所無也越三湘渡五嶺
　天水相圍颶風撞捽扶胥黃木僅指一髮蓋海旌幢連天觀閣
　占規外星辰之磊落食章舉夾柱之瑰異此古今之所同而韓
　蘇與孝升之所偕有也韓子之詩莫奇於瀧吏南食諸篇蘇子
　瞻海南諸篇子由謂馳騁從之常出其後孝升過嶺之詩亦然
　學富則使物皆靈才老則攬境卽變山厲水屈則昌黎鬭其奡
　兀天容海色則眉山並其澄閒此孝升與韓蘇之所同而世之
　騷人詞客刻畫盡氣不能追步其後塵者也然而有大不同者
　蘇子渡海在遲暮累躓之後和陶之詩思以桑榆末景自托於
　淵明去買田陽羨蓋無幾矣韓子贈元協律自謂不知四罪地
　豈有再起辰潮州謝上之表至以封禪吿成爲勸蓋其憂患熏
　心生平用壯邁往之氣僅有存者若吾孝升以地負海涵之才
　當日升川至之候風雨發於行間雲物生於字裏輶軒弔古軺
　車覽勝燈灺酒闌筆酣墨飽乾端坤倪軒豁呈露穹龜長魚距
　躍後先南海之百靈祕怪恍惚涌現於篇什之中蓋韓蘇之乘
　者暮氣也孝升之所乘者朝氣也韓蘇崦嵫濛汜之日也孝升
　扶桑禺中之日也才有壯老節有盈縮而詩之意匠聲律從之
　蓋有使之然者也後之君子讀過嶺之詩比量古今同異之間
　深思而自得之無以易我言矣孝升使事畢枉道曹溪致瓣香
　於憨大師肉身賦詩皈依願與子瞻同結南華之緣而深以退
　之留衣大顚終老崛強爲可恨張燕公有言願寄無礙香隨心
　到南海余與孝升心期在是他時志曹溪者將有徵焉而茲固
　未能備也
　　　十峰詩序
　梁溪言理學者必推顧高兩先生顧有理學者未必有氣節有
　氣節者未必有文章兩先生於理學氣節文章三者實兼之其
　激頑振懦有功世道人心匪小礎日子生其鄕能不聞風興起
　自拔於流俗矣乎礎日恂恂儒者琢磨道德䃚礪名節爲文原
　本經術駸駸登作者之堂奧而撤其籓籬不居然以理學氣節
　文章自命歟昨者礎日自梁溪來訪余於半野堂贈以長律六
　十韻鋪張揚厲藻繢滿眼旋出其平日所爲十峰詩屬余叙余
　讀之目瞪神動喟然歎曰嗟乎此可以知礎日之人也已礎日
　爲理學氣節文章中人故其爲詩也志意發越元氣盤鬱粹然
　一歸於中正昔師乙論聲歌調寬靜柔正者宜歌頌廣大疏達
　恭儉好禮者宜歌雅正直而靜廉而謙者宜歌風礎日以其所
　宜發而爲詩其爲直已陳德可知也虞書曰詩言志詩者志之
　所之也而要自直寬剛簡出之周禮大師教六詩曰風曰賦曰
　比曰興曰雅曰頌所謂三經三緯也而必以六德爲之本礎日
　之詩有一不出於德者乎吾見其詩不一種正言寓言率皆象
　指如意而於忠孝節義綱常名教之大蓋三致意焉礎日豈爲
　此迂辭以欺天下後世耶詩有五際應劭曰君臣父子兄弟夫
　婦朋友也詩內傳曰卯酉午戌亥也言陰陽始際會之歲於此
　有變改之政也夫詩本以正綱常扶世運豈區區雕繪聲律剽
　剝字句云爾乎昔者李伯藥見文中子論詩上陳應劉下述沈
　謝分四聲八病剛柔淸濁以爲序而文中子不之答也此其故
　惟薛收知之若曰明三綱達五常徵存亡辨得失夫子之論詩
　者如是今之人不知詩學營營馳騁於末流宜爲文中子之所
　棄而亦薛收之所不取矣礎日其庶幾有合於論詩之旨也哉
　嗚呼詩道大矣非端人正士不能爲非有關於忠孝節義綱常
　名教之大者亦不必爲讀礎日之詩以觀礎日之人礎日其眞
　理學文章中人也願礎日自愛且自勉以無愧兩先生也謹序
　　　松影和尙報恩詩草序
　余少喜讀龍湖李禿翁書以爲樂可以歌悲可以泣歡可以笑
　怒可以罵非莊非老不儒不禪每爲撫几擊節盱衡扼腕思置
　其人於師友之間已從袁小修游備悉其爲人慈祥易直疎節
　闊目約略如吾輩盛壯坦率未曾學問時然吾輩一涉世故少
　知學問枝葉煩紆不能遂其本懷禿翁老而好學涉世日深素
　心遠性未嘗少改斯其所以異也往遊長干與松影麟和尙邂
　逅寒風朔雪中余方箋注首楞松師料理修藏交相勸發有法
　乳之契久而與之處雄駿闓朗舌有鋒而頂有燄余心好之謂
　曰公楚人也豈嘗遊於龍湖熏染禿翁之流風而爲其後身與
　頃見其報恩詩草則益奇今世多詩人裨販數十聯排偶設壇
　立墠作大詞宗又多禪人剽掠數十則公案鋪眉苫眼號善知
　識松師遇此二人便可如無厭足王以如幻解脫一切割截焚
　煮而爲說法若其離奇輪囷神頭鬼面欲歌欲哭可笑可罵雜
　然迸溢於心口而不自知者余之讀之宛然昔年讀禿翁書盱
　衡擊節流涎滿口而已而亦烏知其所以然哉余老歸空門少
　年習氣磨洗殆盡戊戌歲與覺浪和尙劇談舉揚在龍湖時與
　梅長公諸人夜話笑語和尙安所得麻姑長爪爬我背癢邪今
　得松師詩益掉舉不自制十餘年寒灰古井遏捺功力爲二師
　一往棖撥所餘無幾嗟夫禿翁浪老皆不可作矣茫茫塵海爲
　我發風擊浪増長習氣者獨一松師耳報恩塔前燃燈放光會
　當與師頂禮懺除拊手一笑姑書此以識之
　　　羅浮種上人集序
　余爲木陳山翁序其文集援引妙喜老人忠君憂國之言將以
　諗當世士大夫如有宋之張德遠子韶者有客見之舌吐不能
　收曰安得頂戴壞衣髹髮而詆諆士大夫余隱几不答惘然而
　去已而一靈種上人持浪杖人書來訪出其詩讀之歎曰此非
　少年上人耶何其詩之似山翁也上人爲華首和尙之孫腰包
　重趼出羅浮萬里訪剩和尙於千山不得達歸而歷神都望靈
　廟感激偪塞啜泣爲詩嗚呼銅人之泣漢也石馬之汗唐也楚
　弓魯玉於世外之人何與浹月之間得兩山翁焉何禪者之多
　人也上人之詩出壞衣髹髮如山翁輩流者固將聞空谷之足
　音跫然而喜而向之吐舌不收者又將如爰居之聽鐘鼓震掉
　而不食嗚呼其可歎也日者余徵憨山大師遺文於曹溪華首
　和尙揵椎集衆以余書普吿而集之付殺靑也陳秀才方侯放
　筆浩歎鬚髮頓落余嘗舉似浪杖人謂廣額屠兒之放屠刀陳
　方侯之放筆其爲放下一也今將重問杖人方侯放筆而爲僧
　師拈筆而作詩一放一拈又何以異以是詩句舉揚妙喜忠君
　憂國一點熱血使百千萬劫忠臣義士種性不斷卽是佛種不
　斷則種師之筆管與屠兒之屠刀說法熾然有何差別余向者
　啁噍之緒言如鷇音劍吷付之一笑而可矣上人歸侍杖人且
　將游天台太白參山翁諸老中宵後夜星河易轉烟蓋停氛燈
　帷靖耀間爲趣舉其詩兼以吾言吿之斯世之爲德遠子韶與
　諸公水乳者必多矣他日再見眉毛廝結其有以語我已矣
　　　普福昌上人詩序
　普福昌上人少歷講肆精心白法以其餘力爲詩輕淸宛約不
　欲使塵容俗狀吸入筆端余見而喜之余觀晉宋以後道人開
　士詩頌流傳一章半偈皆伽陁也皆字母也此則書家之科斗
　畫家之史皇今之釋子知此者罕矣唐之詩僧莫盛於杼山禪
　月杼山晩居東溪放棄筆硯曰我疲爾役爾困我愚我將放汝
　各歸本性彼將視詩句牽勸爲何事乎禪月以一劍寒霜之句
　脫屣吳越晩年上蜀王詩曰一瓶一鉢垂垂老萬水千山得得
　來視雄藩霸主眇然如海鷗野馬其肯雕章琢句以榮名利養
　爲霜雹乎豈惟兩公哉靈一淸江之徒吳融謂如么絃孤韻瞥
　入人耳者皆眞僧也皆眞詩也昔人言僧詩忌蔬笋氣忌蔬笋
　之氣而腥醲肥厚之是嗜僧之本色盡矣詩於何有司空表聖
　有言解吟僧亦俗而况其未必解乎吾謂世之爲僧者知所以
　爲僧而後知所以爲詩爲詩僧者知所以爲詩之僧而後知所
　以爲僧之詩劉夢得曰沙門華言離欲也離欲則方寸地虛而
　萬景入入必有所泄乃形乎詞而遣乎聲律然則爲沙門者固
　未有不能離欲而能工詩者也三毒柴其中五蓋纏其外浮根
　淺智螢光熠耀用以邀聲譽聚徒黨鄕令中宵後夜香銷燭㩉
　星河易轉夜氣乍回彈指而歎撫心而語有不心毛俱竪怖淚
　交零茫然喪其所懷來者乎有能聞余言而思思而悔悔而求
　其所以爲僧爲詩者向所謂蔬笋之氣不離本色者其應病之
　藥乎如其不然吾末如之何也已矣上人非以詩僧自命者也
　因以其詩來請遂舉吾之說以吿之幷爲其序
　　　牧雲和尙全集序
　牧雲和尙門公吾里中張氏子住近城東坊橋去吾家一牛鳴
　地耳少依破山洞聞乘公落䰂披衣乘公知爲法器久之參天
　童悟公大事了畢提正法印七坐道場拈椎說法如雨如雲所
　著語錄別集流布叢林蔚爲武庫而虛其首簡曰必得牧齋老
　人爲序余益深愧之余老矣盤回教海中目不假給諸方語句
　堆案塞屋曾不能寓目若其機緣交激箭鋒鞭影非點胸刮膜
　之人未能勘辨也而余何足以知之然余則有以知公矣破山
　自乘公順世鐘魚寂寥公旣出世別炷瓣香而終不忘法乳秋
　老木脫影堂蕭然燃燈掃塔每低迴不忍去此與夫親承缾鉢
　倒戈操刀自謂大象不由兔徑者可同日語哉日者宗風熾盛
　徵召四出條衣襲蓋於只孫軍持交加於服匿遂使獨足失通
　聲聞破定向西而哭者有之不顧而唾者有之公補衲竹杖訪
　我草堂焚香晏坐凝然竟日不知江村竹杖外有何世界不知
　丈室明燈外有何熱腦語有之欲得苕華之孚尹請徵諸垂木
　欲得道人之所詣請徵諸眉睫吾觀門公之眉睫栩栩然落落
　然雖不起於座以右手斷取妙喜世界猶蛣蜣之轉於丸中也
　而况其他乎由此觀之凡集中語言文句如瓶瀉水如槖鼓風
　如虫蝕木偶然成字於公何有哉人之得公也以其文章而余
　之得公也以其眉睫是則余之知公已矣或曰子不讀門公之
　文乎拈大悲閣記廣有妨難碪椎不少假子何易言之也余曰
　東坡先生深達實相門內人也故不難於碪椎余非識佛法者
　也言之安得不易東坡書孟德傳後以爲虎畏不懼己者今余
　放論門公之文不以碪椎爲恐豈非東坡所記雲安小兒遇虎
　於沙上而游戲自若者乎或者解頤而去
　　　大育頭陀詩序
　往余在南京得大育頭陀詩語顧與治曰此人於詩壇無名余
　喜其翩翩自逝牧馬人歸夕陽影報鐘僧打過潭聲鷗惟空闊
　無他戀燕亦炎涼別處飛今之有名籍甚張鱗競爪者恐未能
　有此逸句也與治笑而不答余採其詩數章列吾炙集每爲人
　誦之今年江山夏輿先選刻其詩百篇其友陳菊人爲其序曰
　頭陀少負雋才名噪諸生每思效陳湯傅介子班超馬援揚旌
　秉鉞立功萬里之外國變後嘔血數升缷去衣巾詠滿地蘆花
　和我老舊家燕子傍誰飛及寧可枝頭抱香死何曾吹隕北風
　中之句輙綆縻被面久之往來秦淮親見春柳宮牆銅鉈荆棘
　呻吟夢囈發爲聲歌其忠孝大節較然不欺如此頭陀之詩世
　不乏鍾子期老眼無花益沾沾自喜也頭陀詩山居二十首最
　佳鮮姸淸切駸駸得劍南句法衰望巢居老囑家祭亦有放翁
　之遺忠焉少好淸律晩而歸心西方取雲栖淨土文譜爲琴曲
　浪杖人每爲傾耳如迦葉聞那羅奏樂誕散不能自持無幾何
　坐脫以去頭陀語余於外調好彈離騷每一動操牢騷哀怨噴
　涌發作於十指中燈靜月白鬼神來聽有風肅然如聞歎噫成
　連移情於子春鮑靚通靈于叔夜非寓言也頭陀旣誓願往生
　于此世界中百年棋局猶未能舎然若是其爲人不僧不俗非
　凡非聖吾無得而相焉李鄴侯居衡山聞殘師中宵梵唱其音
　先悽宛而後喜悅曰必謫墮之人殆將隱矣頭陀豈其人歟
　　　石夢禪師語錄小引
　龐居士訪丹霞霞拈起士幞頭曰恰似箇師僧士拈幞頭安霞
　頭上曰恰似個俗人祗如今牧齋老人不會參禪不會說法不
　會做詩不會拈語錄鎭日住三家村裏破飯籮邊脚波波地口
　喃喃地恰似個曾戴幞頭的和尙石夢大師又會參禪又會說
　法又會做詩又會拈語錄忙來便開堂示衆一般鼻孔撩天閒
　來就拈韻哦詩到處落紅滿地恰似箇不戴幞頭的烏紗請問
　諸方長老四衆學人者此公案如何判斷豈不見莫將尙書謁
　晦堂心觸鼻觀有省呈偈曰從來姿韻愛風流幾笑時人向外
　求萬別千差無覓處得來原在鼻尖頭咄咄此義文長付在來
　日
　　　贈王平格序
　丁酉之陽月余在南京豫章王于一介一士以見曰此秦人王
　天佐字平格者也余驚而喜曰是嘗爲杜蒼略敍史論者耶余
　以爲古人也而今猶在耶坐而言貌古而視端修然自下知其
　有道而文也讀其所贄文字開卷得贈孫子序其言曰詩亡然
　後春秋作詩春秋之大指明王道扶世運春秋未作則詩其春
　秋乎莊公十年荆敗蔡師始見經二十三年荆人來聘始內通
　書召陵之師大服楚此采芭之卒章也余深惟其指意撫卷太
　息者久之旣而吿之曰昔者管仲相齊桓公經營方內憤周室
　熸于犬戎而急其病燕故曰北伐以燕爲主始會諸侯受侯伯
　之命卽有事于犬戎踰太行刜令支斬孤竹懸車束馬老師失
　道慬而吿成事春秋大之特書其事曰齊人伐山戎齊侯來獻
　戎捷此則采薇出車薄伐太原之成勞也北征旣定邢衞忘亡
　然後乃興江漢之師終膠舟縮酒之問考夫子之緒言復按春
　秋之書法微管仲之褒被髮左衽之難其爲戎而不爲楚也明
　矣炎漢之世漢南空幕單于入朝一匡之烈大著魏武征烏丸
　三郡涉鮮卑庭猶齊桓之餘威也春秋大書特書指事實錄作
　配小雅非山戎之役而誰雖然王子蓋有爲言之也春秋之教
　屬詞而比事屬詞于楚所以比山戎也詩曰螮蝀在東莫之敢
　指莫之指者指之尤痛者也信王子之深于詩春秋也詩之教
　有唐而後其變滋甚學士大夫端拜肄業諷詠夫周道禾黍山
　榛隰苓之篇什藐藐已爾三家之子一鬨之市雒誦玉衣石馬
　玉魚金盌之章無不頓足也驟歌玉臺冬靑蘭亭玉匣之句無
　不拊膺也孟子曰詩亡然後春秋作今將曰春秋亡而後詩作
　也居今之世詩與春秋其亡乎其終不亡乎吾子則何以定之
　平格拱手起立欲有所更端而未果余曰復坐吾終語子春秋
　之山戎杜預以爲北狄也肅敏挹婁白山黑水皆是物也茫茫
　禹跡蕞爾一隅雜種殺氣數十年不衰止儒者雅言元運會世
　未有能推言之者也車攻邈矣齊桓之懸車束馬毀車敗狄之
　前事也魏武征烏丸出盧龍經白檀東指柳城約略用齊桓故
　事其方略如何余老矣無所用之矣吾子與于一其不可以弗
　識平格蹙然起曰日旣旰矣侍于先生欠伸而視日可以出矣
　請辭而退
　　　慧命篇贈蕭孟昉四十稱壽
　自吾友伯玉西歸而海內文章性命之友盡矣孟昉惇篤風義
　不愧伯玉猶子去年訪余江村丰容咳唾如見故人余爲嗚咽
　沾襟所謂喜心翻倒極也孟昉年纔四十彼都人士莊事之如
　先生長者於其生辰胥往執爵稱壽毛子子晉來請曰四十稱
　壽禮乎夫子其何以致辭余曰子以爲必六十若七八九百歲
　而後爲眉壽乎余則有以壽孟昉矣昔者紫柏和尙愍佛法垂
　秋刻大藏爲方册以便流通爲末法衆生續佛慧命經始七十
　年未吿成事伯玉徼子晉諸善人發願蕆事迄今且三十年伯
　玉往矣而孟昉擔荷之志不衰此吾所日月以幾也嗟夫流通
　大法續佛慧命此後五百年甚難希有之事也而况於佛日熹
　微法幢頽壤盲禪狂奔魔外交訌之日不尤難乎又况於金輪
　匿照龍藏失守貝多凋殘華鬘萎瘁之時不尤難乎又况於刼
　灰飄蕩金鐵莊嚴劍葉爲林須彌拍碎之期乎於斯時也而以
　搘柱法門補綴藏典爲廣大之誓願我知其人是如來使如來
　所遣行如來事開諸佛心演如來藏紹菩提種爲諸佛菩薩所
　善護念付囑何疑之有佛諸大弟子如舍利弗須菩提輩皆曰
慧命慧命者以慧爲命也凡夫人以年壽爲命菩薩以佛慧爲
命也又曰長老有長人之德故曰長老如稱先生未必秀眉鮐
背也衆生住惡濁世界背偭佛法違遠教乘如入墨穴如墮瘴
海如是之人雖如阿私陀生長壽天不得見佛◍法又如鵂鶹
仙人化導其徒經無量三千歲以佛眼觀如蜉蝣日及耳佛法
中如慧命須菩提未必以年高稱長老如文殊善財諸大菩薩
皆云童子亦未必以稚齒爲童子然則孟昉以四十稱壽不亦
可乎以是誓願廣而行之以一人續千萬人之慧命以一時續
千萬刼衆生之慧命孟昉之壽不已長乎余之爲孟昉稱壽不
已多乎吳人生辰爲壽徵笙歌製屛幛多宰殺以供長筵余年
六十子晉爲伊蒲饌供養貫休羅漢像梵誦竟日吳人至今以
爲美談今于孟昉生辰當與子晉散花供佛遙祝如故事他日
法侶善友住世久長者皆可援以爲例亦吾輩續佛慧命之一
事也歲在戊戌辜月之八日虞山通家蒙叟謙益再拜奉祝
　　邵母錢太孺人九十壽言序
邵母錢太孺人者吾邑邵進士薪傳之祖母也太孺人今年壽
躋九十其二子伯七十三仲七十二而薪傳之子亦旣抱子矣
薪傳登上第奉簜節過家爲太孺人稱壽三事大夫以逮桑梓
朋好咸作爲歌詩以侑萬年之觴薪傳誇詡盛事釐爲三集而
屬余序之夫介壽而屆百齡具慶而及五世吉祥善事太和元
氣側出於陵谷遷改石立土涌之餘豈徒然哉西晉時有諶母
者潛修至道有眞人降爲其子自稱孝道明王吿母以修眞之
訣其後吳猛許遜詣母授法許遂以淨明忠孝領玄枵之野爲
高明大使至今銅符鐵券傳靈寶祕法者以諶母爲宗諶母則
以孝道明王爲宗神仙忠孝豈有二道哉太孺人貞順慈惠佩
珩璜琚瑀之德薪傳父子白華朱萼潔白顧養雍熙之軌萃於
一門安知邵母之非諶母非如吳許之流傳孝道之教法爲度
世之梯栰者乎吾聞孝道之宗天眞所盟授者居日中爲僊王
居月中爲明王居斗中爲孝弟王以余觀於邵氏不出家人婦
子蔀屋堂戶之間而母爲賢母子爲孝子孫爲慈孫炳然如日
月灼然如大斗有目者皆望而知之豈必入景浮空遼遠而求
之也哉諸公爲太孺人稱壽備矣吹王母之玉琯彈三元之靈
璈琅琅乎九奏八會之音也若夫原本忠孝討求靈寶推明明
王聖母之道以託化人間則非余老人侶樵陽而啓石函其孰
從而知之
　　吳母徐太孺人八十序
吳母徐太孺人者侍御振雅公之女都諌虛堂公之婦贈給諌
孟登之妻給諌幼洪之母也都諌在萬曆中以力諍國本削籍
事在國史太孺人爲新婦時已習知先朝諌臣伏蒲折檻故事
　孟登早世以舊德流風訓厲諸子幼洪聿念祖德亦以諌垣顯
　名當世太孺人八十設帨之辰獻頌圖祝壽母者金章玉軸照
　曜樽俎良無待于余言而余與幼洪同官南都十六年來驚魂
　噩夢有未敢以吿人者今請取次臚陳爲太孺人獻一觴其可
　乎幼洪起家爲衢州推官廉辦強直數觿決大獄當弘光帝新
　立擢兵科給事中南渡伊始視天下事猶可爲盱衡抵掌抗章
　封駮要人皆目攝之而未發也左寧南在鎭數飛章規切時事
　謂上不應信任奸邪崇要典飜案負先皇帝宗社重寄一旦擁
　兵南下執詞陳義以淸君側爲名師甫出而身死羣小猶骨驚
　也幼洪接塘報緣江剽掠者方國安之遊兵非左兵也疏請下
　詔撫慰罷戰勿令兵絃不解而失備於北牧於是德淸新參攘
　臂彈劾謂左良玉稱兵犯闕大逆不道吳适狥私護庇應與同
　罪而大獄遂蜂起矣先是新參羅成御史白簡抗辨坐余主使
欲陷以不測賴先皇帝聖明得免而御史所彈事下浙省按驗
幼洪奮筆定爰書皆有狀新參深銜之遂乘此幷中兩人疏謂
左兵之來有聞之欣欣喜色者良玉死有愀然不樂者是爲吳
适之大主盟蓋專指余也羣小以幼洪爲網謀盡殺東南士大
夫異己者凡三十餘人而余爲其首北兵渡江獄乃得解不然
者摩厲以須西師之及吾刃將刺矣當南都獄急時太孺人倒
衣廢食禱神祇呼祖宗不知刀俎煎逼如此之亟也卽幼洪在
請室但自知執諍封疆觸迕當路不知引繩批根如此之深而
覆巢殺卵如此之毒也物換星移痛定思痛如鬼國之遄歸如
墨穴之旋出旋目而思之猶爲之毛髮俱豎長筵開壽觴舉幼
洪偕其兄二洪斑衣黑頭承顏遶膝斯眞可以侑一觴也已太
孺人與幼洪追理前事排場粉墨戴頭假面視當筵爲何如觀
伎兒之走索跳丸可以喜觀侲童之倒投隕絕可以愕觀越人
　之呑刀厭虎可以思於是乎樂終宴畢太孺人逖然深省命諸
　子遍拜賓客以無忘抑戒也余敢無一言以退嗟夫刼運促數
　殺機隳突太孺人母子脫離氛祲保養天和余亦以八十老人
　偷生視息相從於北堂也皆惟是仗因託緣受佛加被相依於
　大圓鏡中用以盡年保生而不自知幼洪昆弟稟承慈教歸心
　度門自今以往日夕以禪悅之食飯太孺人日夕以聲聞之酒
　飮太孺人使太孺人不出閨門而登佛國然後知十六來年驚
　魂噩夢皆我佛國悲憫堪忍衆生而假是以調伏也其爲太孺
　人壽也不已多乎楚茨之三章曰神保是格報以介福萬壽攸
　酢此小雅之嘏辭也余竊取其義以神天廻向佛恩而推言其
　故以致報於太孺人也如此
　　　周義婦金孺人六十序
　崇禎丁丑烏程當國朱撫寧抗疏擊之吳門周君連城以文章
聲氣爲撫寧上客實爲擊節慫惥奸人上變謂連城爲余通賄
嗾撫寧上疏金吾媚子鍛鍊文致逼連城口招殺余拷訊促數
五毒備至連城昂首伸眉引義抗辨且笑且詈詞不少屈羣奸
不能殺余而歸怨於連城斃之杖下長安士紳歎泣惋憤相與
醵錢歸葬余叙其遺事比於貫高戴就於是周義士之名滿天
下矣連城旣沒其婦金孺人守其墓廬一女遠嫁不通聞問形
影相弔虀鹽不給誓不肯扣門乞憐遺羞地下吾內子聞之曰
豈可使賢明高行齎志立槁亟遣人迎歸相依數年淸齋禮佛
行止有常訾笑不苟內子乃歎曰眞義士妻也去年偕歸虞山
訪知女歸林氏母子相見攜抱痛哭其女誓終身奉養歲時醊
奠其父孺人自此方有歸寧之地而春秋已六十矣歲在壬辰
中秋前之一夕其誕辰也內子曰不可無一言以爲壽余惟連
城以文弱書生遭同文之獄受連染之冤血肉糢糊身世狼籍
　已而旅魂淺土血嗣斬然㷀㷀孤嫠天荒地老此眞生民之無
　吿荼毒之極哀也日月逾邁陵谷變遷烏程之凶鋒毒焰旣已
　化爲飛塵蕩爲冷風連城家寡妻弱女母子相依三尺之墳土
　依然一盂之麥飯不缺杖老紅婦過從慰勞訪問舊事傍皇歎
　息且有追恨權奸㦸手唾罵者人心不死天道必復設帨之日
　其亦可以抆淚拭面薦其女之一觴也已孺人自遭家難誓斷
　葷肉皈依三寶自今以往年壽日高精進日恪爲淨土正信之
　侶宜無疑也往生之書載宋時常熟陶氏寡居夢梵僧授彌陀
　經覺卽能誦誦經時卷上迸出舎利積以成合張幌光明有彌
　陀像立經函上其神異如此孺人僑居吾邑聞陶媼之事自當
　專禮彌陀一心念佛往生淨土決定不虛佛法自度度人以念
　佛功德攝受其夫俾連城生前英風俠氣冥冥之中得以消歸
　寂光迴向淨業亦事理之必然者也吾之祝孺人如此其視世
　間一切生辰爲壽巫祝頌禱之詞不亦多乎
　　　陶廬記
　顧子伊人得宋刻蘇長公所書陶淵明集藏弆齋中晨夕吟諷
　名其處曰陶廬而請余爲記今世隱約之士俯仰無聊哦幾篇
　詩種幾叢菊咸以柴桑自命殆長公所云陶淵明一夕滿人間
　者此不足爲伊人道也余觀王子年拾遺記後漢田疇奉劉虞
　命奔問行在得報還虞爲公孫瓚所害疇慟哭墓下臥於草間
　忽有人道劉幽州來旣迎而拜相與進雞酒共言平生之事謂
　疇曰子萬古之貞士也奄然不見疇亦醉醒子年謂疇事死如
　生精誠之至通於神明淵明擬古詩云辭家夙嚴駕當往志無
　終聞有田子春節義爲士雄生有高世名旣沒傳無窮不學狂
　馳子直在百年中淵明之與子春蹤跡懸矣其亦有如子年之
　云曠世而相感者乎子春雖不克爲幽州復讎卒能運籌盧龍
躪烏丸斬蹋頓少展英雄之畧伊人讀古人書負當世之志其
在今日自分較子春何如悠悠斯世世道變喪淵明之嘆百年
吾以爲朝華日及耳居陶廬之下誦擬古之詩夙駕當往非商
非戎我知其有嘅然而太息者矣余近有病榻詩云無終路阻
重華遠只合南村訂卜居近局諸人共相吟咀於伊人之意或
有當也遂書之爲記
　　明五經進士譚君權厝誌
明五經進士者嘉興譚貞良字元孩登萊參政贈太僕卿譚昌
言之第四子少穎異讀書日數千百言以貢入國學崇禎壬午
癸未用兼通五經得舉先帝奇其制策擢二甲第一人弘光卽
位授禮部精膳主事副考廣東自越入閩官至兵科都給事中
加太常卿病卒於軍屬其子曰我死題墓石曰明五經進士譚
某之墓嗚呼國家用五經取士羅以天網科得三百人焉不可
　謂之少也循其名責其實如何謂通五經如何稱進士科科得
　一二人焉不可謂之多也君以藐然書生擔荷百年臣子萬古
　綱常之重寄窮形盡氣之死致命如君者斯不愧明進士斯不
　愧五經進士也宋元之末舉進士科者宋末稱文天祥榜進士
　元末稱李黼榜進士士之爲制科重如此君豈非本朝之文李
　乎重制科者稱曰譚貞良榜進士誰曰不然君典試陛辭二日
　而南都陷絜家走松江與夏允彝陳子龍李待問共議拒戰度
　不可支慟哭譙樓誓死訣別旣而李城守死夏陳先後赴水死
　此四君子者皆崇禎進士也書譚爲五經進士屬詞比事則夏
　陳李有同詞焉國家養士恩深易名改葬他日將有徵於此君
　卒平和軍中實戊子歲六月二十八日年五十卒數日行在使
　者賷督撫行少司馬命至焚黃柩前周視營壘嘆泣而去庚寅
　春孤吉璁間關扶櫬權厝郡城北之朱橋謀於先友泣血而請
　余銘昔陳同父作中興遺傳序謂龍可伯康趙九齡次張後皆
　無聞豈喪亂之際皆死於兵抑亦有所奮而不能成也余每讀
　之撫卷流涕今夏陳輩死江左昭灼耳目而君死海閩窮髮地
　奏報闕如山河寥闊中原豪傑能無伯可次張之遺恨乎秋牕
　寒燈縷閱事狀如覿鬚髯如撫視含謹捫淚執筆略書其槪而
　揭之以銘感歎之不足故長言以哀之詞曰
　月波靈氣鍾文昌五經熟爛串肺腸揮毫射策五緯光重瞳嘆
　嗟撫御牀延秋門上烏啼忙焚宮撤廟隳天閶冒絮蒙頭裂袴
　襠漆身繭足違虎狼漢幟盡拔胡騎猖三江五湖非我鄕浮海
　適越天倉浪上殿論兵氣激昂笏批獰輔如眠羊臺班未暖拜
　夕郞監視蛋戶巡漁榔警急遂具下海航扶老提稚泛大荒兩
　丸日月蕩檻旁下碇恐硾巨魚吭尻上頂下哦易方嘔溺不辨
　喉與胱七日不食神揚揚高吟倚和零丁洋奔問甫達行都空
　徑漳指粤謀勤王平和遇盜喪斧裝劈頭涌血如濆湯老儒匍
　匐相扶將解衣囊身布裹創武功窮山臥星霜土銼伏枕心擊
　颺棄杖投筆掉藥囊異軍蒼頭起泉漳海濱死守三年強建牙
　仗節開都堂盾鼻磨墨旗裂裳三千佽飛衝前行四十二屯羅
　矟槍平和開門琯溪降大餔詔安迎脯漿龍巖南靖歸我疆雷
　斧轟輘風馬驤奔彴枉矢爭頡頏前軍大星墜角芒下春行軍
　夕吿亡傳籤勒伍猶琅琅一軍哀慟聲壞墻天之亡我匪否臧
　一成一旅辜宣光枕戈坐甲從先皇哀哀藐孤血淚滂萬里一
　棺還北邙賃車僦舟扶翣牆二朱俠客姓氏香嘉禾城陰朱橋
　陽瓦燈敗帷淺土藏鴻朗莊嚴帝有慶愍綸謚册錫命長紅光
　司日曜黃腸五經進士系皇明銘旌五字扶天綱舊史遺文考
　縑緗金銷石泐徵銘章
　　　明士張君文峙墓誌銘
張君名可仕字文峙以字行改字紫淀書文峙從其初也其先
楚孝感人家金陵父諱◍◍贈特進榮祿大夫生五子長爲都
督公可大文峙其叔也母◍氏妻◍氏生一子彤徵歲在甲午
四月初八日卒年六十有四文峙卒四方之士會哭議銘其旌
胥曰古之遺民也或有言曰遺民之名宋元二史無徵名氏翳
然聲景彷彿新安著錄代沉人飛東都西臺之君子收魂畢命
在此錄也躔暈珥舎奔彴木門有向著雍猶視推文峙之志其
忍嫓𣏌肄湘纍遺身後名汙竹素而塵桑海乎必也正名易之
曰明士其可比葬則又曰嗚呼齊有二客魯有兩生明有士焉
誰居文峙士矣請徵所以士文峙者於是文峙之弟二嚴立紫
淀先生傳而謁銘於余余泫然流涕曰士哉文峙明士哉文峙
余舊史官也其忍辭誌曰文峙年七八歲倍誦楚詞弱冠首都
人士搖筆爲詩古文泉流颷發名士傳遠度茅止生折行定交
他皆風靡穿穴經史訪求掌故務爲根抵有用之學海內方多
故奇才劍客歙集舊京文峙班荆抵掌鐫解錐畫拄其頤而折
其角人人皆厭伏去吳橋公參贊留務詢防江戰守之策文峙
臚陳古今方略上游南北布置數千里畫地聚米具列尺幅撰
南樞志一百七十卷圖阨塞蒐兵餉次營陳東南半壁可按籍
而舉也中年坎坷敦篤友誼哭遠度作問天集哭止生作挂劍
篇他貴游弗與也都督公死東事徒步逆其喪作詩三十首閣
筆而歎未嘗不企羨於馬革也俛仰百年慨有大志孤行側出
歌石爛而憂天墜非時人所知也傳曰士尙志文峙以之文峙
家鍾山之陽圖書滿家聞穹廬之令擲筆徑出墊巾壞服往來
栖霞雨花間出無車入無廬冬無裘夏無葛衰不杖病不藥行
不翔笑不矧啜泣漬淚寫攀髯之什行吟野哭譆譆咄咄如也
癸巳冬積雪拒門擁衣寒餓詠雪滿山中高士臥之句賦詩四
　章賦歲暮懷友及天涯同志詩各十六章排纘前朝布衣詩凡
　一百卷踰年而屬疾吿二嚴曰晩年讀般若悟知成住壞空生
　住異滅之理病中有神吿我是身淸淨勿以寒溫錯亂任運往
　耳飾巾待期啓手啓足斯所謂強立不返得正而斃者也傳曰
　士守道文峙以之銘曰
　岸或谷社匪屋也錄遺民懼弗吿也幅巾裹緇衣復也謚之曰
　明士唯子之欲也
　　　從祖父錢府君改葬志
　墅橋阡副使宅君從葬聚營魄天啓初卽窀穸晉昌叟銘玄石
　二紀餘喪厥室孫卜地長興食望祖塋陰松柏改合竁慰長夜
　戊子月庚寅吉歲上章攝提格史續銘吿宗祏從祖晜子謙益
　　　侯母田太夫人墓誌銘
　太夫人姓田氏河南商丘人前南京工部右侍郞諱珍之女而
　太傅祥符侯性之母也太夫人年十七而寡撫性於孤孩長而
　樹翼戴勳封母一品太夫人卒於粤中遺命以比丘尼禮殯葬
　年月日性奉母柩葬吳洞庭之東山以余舊待罪太史氏請爲
　其銘銘曰閔王出奔齊爲虛王孫有母莫倚閭千秋嫓美田大
　家風雨龍蛇育藐孤藤峽護駕血吻餘虞淵捧日還蒼梧鸞章
　象服錫命初九嬰十日歌皇輿咄嗟成旅猶拮据條衣瓦缽歸
　黃壚侍奉寧聖相嘆吁洞庭東原夫椒墟龍宮莽蒼社橘枯花
　愁雨泣傷彼妹破陣樂闋心鬱紆高墳石闕臨具區忠慈貞慧
　綽楔書禁扁大字題金壺我鑱銘詩詔眉鬚賢哉永作忠孝模
　　　嘉興營泉寺白法長老塔表
　嗚呼是爲白法長老琮公之塔長老不稱大師者何古之人譯
　經如重壽慈恩但稱法師傳宗如大鑒大通但稱禪師陳隋之
　人主奉天台智者特稱大師今僧但尊其師舉曰大師僭也佛
　大弟子德夏俱高曰長老必也正名去大師而書長老重之也
　長老諱性琮信州上饒鄭氏子生而父母亡殁蜾蠃寄食伶仃
　孤苦年二十依東陽曉公薙染卽知有向上事參鵞湖頂養菴
　禪師師云此間沒汝駐處卽攜包笠下荆湘涉杭越度南海習
　靜於九里松普福主席於嘉興龍淵退居於湖州法海先後十
　四年萬曆乙卯年四十始應楞嚴請蓋師之化緣住山領衆中
　年多在浙西卒以檇李老焉師爲人淸古質直慈悲樂易不立
　門庭不譁徒衆讀華嚴者四載課楞嚴者五載殘燈敗壁持誦
　注缾結鬘貫花銷歸了義而未嘗搖柄握麈自命經師單丁行
　脚飽於參扣靜極光通達寂照含虛空從首楞嚴悟入了空空
　了臨行一偈撒手證明而未嘗揚眉瞬目自命宗師食不過午
　菜無二器隆冬露頂盛暑徒步預迦葉之蹋泥供目蓮之掃地
　浮囊謹護杜多勤修而未嘗執牙尺分篇聚自命律師住楞嚴
　三十餘年重修山門廊廡定經坊規畫蕆紫柏藏公宿緣續佛
　慧命不惜腦髓復營泉漏澤古刹鼎新東塔建大悲閣不起於
　座檀施歙集丹堊金碧從地湧出又以其間及杭之昭慶苕之
　廣長菴人咸誦其興福曰吾未嘗作酉戌之際戎馬焚突師曰
　吾以寺殉經以經殉佛以身殉經殉寺延頸碎首其將安之淨
　掃佛殿洞開經廚燈明香郁佛聲浩浩弓刀引却伽藍不驚有
　刀下重生六偈人咸誦其遺身曰吾未嘗動主叢林四十餘年
　臘高而身愈卑福大而心轉小作粥飯主修嬰兒行多跢學行
　婆啝習語躬法水之細行侶持鉢之鈍丁素華旭公誦之以爲
　三種善知識護外爲難法華五品觀行非第四第五弗能任也
　知言哉已亥歲目病眩暈坐東塔妙喜堂布被蒙頭七日而愈
　作灑病十二偈八月上旬復病營泉法眷問疾期十八日候我
　至日付囑後事與朱葵石太守端坐晤言拱手而逝三七日龕
　歸營泉全身塔於寺北世壽八十四僧夏六十四師未化前十
　日出所藏三教圖寄余命法孫昭南筆授爲書曰示疾百日不
　受惡纏加持佛號時至卽行師末後一着蓋盡此四言矣庚子
　歲除昭南始奉遺言請爲塔石之文余泫然流涕者久之嗟夫
　法弱魔強訞邪持世以佛法爲裨販以師資爲博易地獄不燒
　智人鑊湯不煮般若吾見其人矣吾聞其語矣佛言末世欲坐
　道場要當選持戒淸淨者稱第一沙門以爲其師居今之世眞
　淸淨僧稱第一沙門者非師而誰師今不可作矣而邪師惡友
　扇狂鼓僞者相牽而未已用是刊華除蔓揭師之深慈密行大
　書特書伐石而刻之塔前緇白四衆掃塔而讀此文尙亦有含
　酸抆涕鉥心而砭俗者乎後五百年以長老斯塔爲依止爲師
　保庶其可哉
　　　中峰蒼雪法師塔銘
　淸涼一宗自長水晉源不絕如綫勝國時滇南蒼山再光瑞師
　表明華嚴玄談輯會玄記開鍵啓鑰蔚爲教宗萬曆中蒼雪法
　師自滇適吳得法巢雨爲雪浪之元孫一燈再焰人謂滇南萬
　里邈若天涯兩師代興交光繼照豈非華嚴法界中分身接踵
　乘願輪而至者耶師自號蒼雪又自號南來非偶然也師滇省
　◀趙氏子父碧潭爲都講僧母楊氏幼從雞足山水月道人爲
　沙彌管書記年十九慨然遠遊孤笻萬里叩楞嚴於天衣受十
　戒於雲栖受滿分戒於古心律師聞雪浪晩棲望亭往參焉浪
　沒巢松浸開講甘露寺師年廿餘古貌稜然敝衣下坐除夕奮
　筆呈詩大衆驚異依一雨潤於鐵山與汰如何師竝爲入室弟
　子雪浪之後巢講雨筆各擅一長二師殆兼有之諸方所謂巢
　雨蒼汰者也師謂華嚴一經經王法海非精硏疏鈔不能涉其
　津涯窮其奧窔遂與河師住華山師住中峯一歲兩期踐更周
　遭東南法席於斯爲盛河師首唱一期順世而去師遂獨力荷
　擔講第二期於華山講問明品於中峯講第四期於慧慶講第
　五期於昭慶講第六期於錫山甲午歲至第三地病篤輟座人
　或勸其且止師曰我與汰兄炷香發願人天鑒知敢背捨乎師
　於賢首淸涼諸書專門講演淹通純熟大乘經論如肉貫串處
　處同其義味自大鈔外講楞伽一講楞嚴惟識二講法華及中
　百門三論一千燈一鏡交互映徹他宗別子函矢紛如靡不推
　爲魯靈光也丙申夏應見月律師請講楞嚴於寶華山老病人
　扶氣息支綴登座開題圓音落落至第二卷末命弟子代講無
　何遂不起人謂有護法神冥加實願力所持也病劇作解嘲詩
　十首有曰如是我聞應未及奉行信受已先膺又曰刹竿倒卻
　門前久大廈將傾賴木义又作辭世偈曰我不修福不生天上
　亦不作罪不隨地下還來人間生死不怕有一寶珠欲求善價
　別開鋪面娑婆世界師之戒地堅脚根實臨行正定如旅還家
　視世之過頭沓舌問影織空者豈可同日道哉師面目刻削神
　觀凝睟所至賢士大夫希風禮足博涉内外典賦詩多新警句
　住中峯建殿買田伽藍一新在他人以爲能事師未嘗有所作
　也示化寶華實丙申閏五月廿二日世壽七十見律師護龕歸
　葬塔在中峯寺後二百步嗣法弟子七人聞照書佩等爲上首
　而佩具狀謁銘余老歸空門與師結契尤篤每執手語余魔外
　昌披法眼澌滅黯然欲泣者久之嘗吿其徒風雪當門孤立不
　懼者虞山一人而已然則師之銘非余其誰宜爲銘曰
　師之南來啓明東廟烟水無涯點蒼積雪照燿東南如湧日車
　彈指說法華嚴樓閣重重開遮悲愍末法淚如春雨我何求耶
　雞足之山有大比丘守佛袈裟我勒斯銘印正法藏埃彼龍華
　　　石林長老塔銘
　余長時繙經扃鐍竹閣浹辰有客欵門則惟長老石林與陸兄
　孟鳧童子聞扣鐶聲輒能辨之入座問箋注首楞某卷某行所
　獲新異幾何歡喜贊歎移時乃去甲午孟鳧卒今年五月師又
　示寂以余之昏耄久居此世固宜其孑然無徒而師之逝也石
　城烏目間高僧名衲流風盡矣修多羅之木已斷而五分白㲲
　無餘絲矣是則可爲涕淚者也師名道源婁江許氏九歲禮智
　林寺明公爲師十八薙染二十二受具古心律師二十三聽楞
　嚴法華惟識起信於巢松法師四十喪母出居吳之北禪虞山
　之破山東塔師穉歲捨離瑜伽應付若裂韁鎖衣壞色衣持木
　义戒精專禪講博搜外典丹鉛薈藂矻矻窮老若蓮花之產於
　泥亭亭如也不作無差僧不仰方口食不招徒衆不畜弟子儀
　貌淸古瘦骨撐衣鳩聚雀喧望塵屛跡如野鶴之立於雞羣翯
　翯如也開堂付拂鄰竝喧豗利養榮名熏目炙手招之不來卽
之自遠暵而不嘅笑而不矧如醒人之介於夢魔井井如也晩
居東塔僧雛餐風人握鉛槧寢疾於禪房焚香禮佛正定而逝
世壽七十二僧臘四十五智林徒衆以其重修廢殿有功伽藍
也迎其喪以歸葬於高僧了通塔坊傍而余爲之銘銘曰
僧而耆骨輕堅持喻彼䱜魚吾用以爲儀禪而詩食跖祭獺箋
解豔辭吾竊以爲規毗尼窟宅愸遺一師吁其逝矣人天之悲
　　化城菴主悟宗墓銘
菴主名性靜字悟宗吳江金氏子數歲事化城菴芝亭爲沙彌
十六落髪披衣菴僧習瑜伽法以吹螺打鼓爲能事釀酒工丹
靑悟宗猛利抖擻自拔爲禪和子菴臨葑門官河盡投其酒具
畫笥隨流而去授戒於古心茂林二律師聽彌陀疏鈔楞伽於
慧文二楞二法師謀改造觀音殿請高松法師講維摩圓覺期
畢而逝持誦專勤日課華藏大經晩年滿數百部卒崇禎壬申
二月世壽六十二越三十餘年辛丑剃度孫法師照渠始卜葬
於受字圩芝亭墓旁請余爲銘銘曰
捨螺貝易教禪離濁穢如脫蟬奉木义歷談筵持誦力勤且堅
化肉舌爲靑蓮埋斯銘後百年誦經聲出墓磚
　　坐脫比丘尼潮音塔銘
比丘尼姓金氏常熟大河人歸里人龔某孀居自誓儀法井井
長子旣娶辭親出家字曰定暉暉殁母謂次子端吾汝兄往矣
吾母子何苦徽纏人世端吾曰諾遂棄妻落髮奉母入郡禮尼
眞如爲師旣而還里僦居焚修晝夜六時佛聲浩浩乙未正月
示微疾二月初六日沐浴披衣堅坐中堂日晡時計曰人定亥
時去矣歛手入袖端然而化緇白男女聚觀禮拜塡咽者數日
建塔吳山之玄墓世壽七十三夏十五予觀近日宗門女戒鋒
起闍黎上座林立鏡奩語錄伽陀交加丹粉咸有尊宿印證支
　派流傳可羞可愍莫斯爲甚是比丘尼卻避市廛遠離俗姓不
　唱參訪之緣不挂大僧之籍一聲佛號十念往生旌表末法甚
　難希有斯則墨穴之電光狂水之聖藥也善乎徐波居士推言
　之曰世尊說法四衆同集法華會上比丘尼與諸大弟子等記
　作佛奄及末◍運以逮今時出頭露面幾成戲事盲參瞎印斷
　送佛法又曰潮音師坐脫立亡臨終灑灑生前不炫弄不誕謾
　死時用得着也於乎叙潮音之事可使發心者勸錄居士之言
　可使識法者懼居士作誦四章以吿誡女人出家者余又何以
　加諸謹重宣此偈以代余銘俾端吾刻之塔上
　偈一曰紛紛怛作是何情習慣遷流每着驚若使生人眞畏死
　須知死者復愁生偈二曰平生行履歷堪思捧缽披緇不弄
　奇畢竟臨岐談笑去是渠應得更何疑　偈三曰去須明白莫
　匆匆仰視春星亥末終法法本來無動想頗於人定露機鋒
偈四曰數珠百八舊前程士女相逢掉臂行卻是遺骸能設法
朝來奔赴滿山城
　　盧府君家傳
府君諱如鼎宇呂侯楚之蘄州人也家世自吳徙楚父南槐公
諱楷以篤學厲行起家府君少頴異讀書倍人落筆驚動長老
南槐公築池於濠上穿池植竹養魚籠鳥疏窗綈几叢書其間
招邀郡國儁異偕府君橫經鼓篋弱冠入黌宮每試輒冠曹偶
演迤閎肆大放厥詞多不利於省闈間一得當復報罷二子綋
紱稍長熊熊然見頭角發憤下帷窮經課子四書尙書皆手註
箋解文義如禾科斷如斗四方學者爭來問業解匡頤而折鹿
角無不厭志而去貧不具束脩◍者假館授餐所居成市蘄黃
之間推爲大師崇禎丙子歲綋鵲起舉於鄕府君歎曰吾老矣
安能塗靑鉛墨與小子輩角逐硏削間自此息機摧撞絕意進
取矣府君生平篤孝南槐公性嚴重多所譙訶府君白髮垂領
呼謈如兒子狀居二母喪哀慟見骨一如喪父時分財產悉推
長兄撫兄子如已子同仁均愛言家風者歸焉府君爲人忠厚
正直規言矩行不苟訾笑不好徵逐褒衣大帶出入邑屋有風
肅然如出衣袂中鄕人有爭訟者不之官而之盧氏片言觿解
若奉神符寶印其爲鄕里傾信如此癸未春寇自廣濟乘夜襲
蘄府君被質賊中有識者曰彼善人也縱之去寇退集里中人
分布關隘爲死守計府君守南城督守陴人殊死戰寇少卻隳
他城樓肉薄而人從後剚刃遂及於難府君之卒也子姪從孫
及諸婦死難者八九人閱數日淑人羅氏獲府君屍於江崖焚
而殮之越五月綋自公車歸陳闔門殉節狀泣血控訴所司具
疏請旌表未及上而有甲申之難丙戌冬綋卜葬於土門珠樹
林已丑中進士第由邑令屢擢藩臬廉辨肅給蔚有公望凡三
　報最覃恩贈府君自文林郞三命至大中大夫壬寅奉命督糧
　蘇松建節海虞具府君行狀謁舊史氏謙益俾爲立傳狀稱府
　君晩年燕居里民詹某暴卒而蘇踵門搏顙稱謝怪而問之曰
　某疾亟見鬼卒勾攝進至閻羅王所王命曰汝文籍惡業少算
　未盡里中有正直人盧某得其保任方釋汝鬼卒押赴公門聲
　喏於庭執公帖子還報乃得蘇公知之乎府君笑曰有是哉汝
　自當活耳於我何有里人傳語曰勿慢盧公渠能於閻羅王所
　作保人也舊史氏曰盧府君恂恂儒者白髮一經斂容摳衣叱
　聲不及犬馬一旦身擐甲胄嬰城抗賊身無一命之寄而受橫
　死原野之慘非其平居讀書通曉經術講求忠孝大節而能致
　命遂志之若是乎里人入冥之事或以爲荒誕不可信明有禮
　樂幽有鬼神先儒有言昭布森列焉可誣也閻羅王爲地下主
　者人世正人君子聰明正直精靈不冺死後多膺此任彼稱盧
　公正直人也神者先吿之矣丹心耿耿血化爲碧沒爲明神又
　何疑乎公有令子珪璋特達先河後海歸本前修昭垂琬琰夫
　何待於余言余特舉其誠心質行感格幽冥者附著於家傳聳
　善抑惡著之春秋亦楚史之所有事也史臣失官越在草莽史
　失求野聊比於負竿採樵之言後之君子或有取於斯也夫
　　　盧氏二烈婦傳
　蘄州盧使君敍其先公禦寇殉難之事曰公之殁也次子諸生
　紱紱子晨初從子紳從孫震初皆被◍死而紱妻楊氏震初妻
　袁氏死尤烈楊氏諸生榜女母朱都梁宗室女也癸未正月廿
　六日蘄城陷楊偕其母及老婢許氏陷賊擄至北門趙州關楊
　有娠賊欲負之走姑待我不能行乃負我賊沿途縱火趣行及
　火陷處攜母手俱入火中賊嘆息去老婢守之移日楊頭目猶
　未焚已免身矣男也越數日語家人往跡之不復頭目所在矣
　袁氏諸生嶼第三女也城陷震初與其父紳俱被執袁氏拜辭
　祖舅姑夏氏抱周歲兒天喜投井死明日賊退家人具衣棺瘞
　之甲申秋棺毀於狐搰敝衣憺如面奕奕有生氣葬於迎山先
　人之墓而震初卒未知死所綋自公車歸敍次先公死事幷列
　二婦慘死狀所司將以旌典上請會國難閣不上綋聞之烏頭
　漆書表厥宅里國典也區明風烈昭垂頌圖史職也國典不可
　作矣夫子舊史官也不可使二婦遺烈冺沒於土中敢固以請
　謙益老不能文有使君之惇史在謹撮而錄之不敢溢一言舊
　史氏曰兵興以來干戈蹂躪閨門婦孺捐軀暴骨死而無聞者
　多矣甲午夏五月楚女子被擄投漢江死其屍逆流而上湘南
　人援得如生有詩十首以素帕縛左臂傳至白下乳山道士林
　古度拜而錄之然卒不知此女何姓字也今楊袁二烈藉使君
　以有聞於世其視漢女亦有幸有不幸哉往予承乏外制烈婦
　孝女與被愍綸者必鄭重其詞以光昭盛世旌門之典今史局
　失官衰髦戴筆於蘄漢節烈牽連書之猶前志也後有傳烈女
　者愍予之志無使其無傳焉或曰楊之母朱偕火死稱宗女矣
　稱三烈可也
　　　角黍詞哀東臯氏(有序)
　東臯氏以庚寅十月殉義於桂林越十有二年辛丑厥孫昌文
　以粤中紀事一編繕寫來請於時五日方食角黍放箸而歎援
　筆憑序遂以角黍名篇其詞曰
　後東臯殉義之十祀兮歲在辛曰重光遇端午之令節兮食角
　黍於江鄕稚孫置食而問故兮屈何辜而自戕楚人何暱而薦
　黍兮蛟龍何仇而攫攘指盤蓋以敶吿兮輟摶食而徬徨有客
　詒我長編兮羅粤故於縑緗羌三歎而展讀兮淚流簡其浪浪
　胡終古之毒痡兮汍瀾交塞於蒲觴伊天路之倡塞兮夾六龍
　以高驤扶南中之日月兮畫規外爲垣牆嗟成旅之方俶載兮
　曰吾不濟其有命正法冠之峨峨兮誓畢命之琅琅惟吾子之
　殉粤兮嫓姱節於沉湘屈子沉魄於水府兮吾子煆骨於灰場
　碎寶珩於荆殿兮炎桂林爲崑岡藏吾血三年而成碧兮雖燔
　颺其何妨天地百神卜觀其罏鞲兮祝融回祿相助其角芒素
　車樸馬而返葬兮又何羨乎題凑與黃腸繄靈輀之東歸兮介
　鶴戛然高鳴於桂坊今吾剪紙而長謠兮安知不惠然顧我而
　衋傷疇昔申旦而入夢兮期並濟於舟航子孫執簡而列侍兮
　顏欣欣其樂康余竊怪其有憂而喜兮靈氛吿余以未詳登虞
　山而端策兮候巫咸之景光帝命我訊掌夢兮逝將下筮於巫
　陽亂曰江村兮重午懷故人兮淚如雨斗杓正兮天中擣訞厲
　兮臼杵歸來兮修門奠俶酒兮設摶黍東方兮將明陵波有美
　兮不得語循楚歌兮舊俗聊傳芭兮伐鼓佇淸廟兮配食陳紗
　燈兮玉斧肄登歌兮樂章將以詔於有瞽華表兮重臨大鳥兮
　朱咮神不來兮來不語使我心兮苦復苦
　　　答彭達生書
　謙益再拜達生友兄足下頻年阻絕迢然天外每思廣陵僧寺
　風雨促別分手前期自分此生遂永訣矣靑藜來忽接手書又
　得見詩文累帙掉頭狂喜此生復得與吾友相問開緘恍惚如
　再度一世循覽來書及文不惟如聞謦欬而年來學問之剛強
　志氣之堅忍畫然成就具見於此尤可喜也僕西垂之歲皈心
　空門於世事了不罣眼獨不喜觀西臺眢井諸公之詩如幽獨
　君鬼語無生人之氣使人意盡不歡而亦以立夫桑海之編克
　勤遺民之錄皆出於祥興澌滅之後今人忍於稱引或未之思
　耳今日爲詩文者尙當激昂蹈厲與天寶元和相上下足下有
　其質矣僕故爲之揚厲其辭以張吾軍知不以我爲夸爲誕而
　河漢其言也數年結客落落可人者一黃冠一靺韋耳百里比
　肩談何容易今又悉歸倉海君矣天下大事終不出儒生手孔
　明景略不用長搶大劍何自待之薄也此語爲海內儒生吐氣
　勿以尉遲公不伏老傳爲笑端也一笑一笑崑銅巨源騈死非
　命巨源殲於盜賊不獲與臧洪同日則尤不幸之不幸也巨源
　亂後著作繁芿僕於江變紀略略效規切勸其正書法以徵信
　史寬刺譏以旌愚忠彼亦頗以爲然已而流布如故則知其仍
　執鬼宮而以吾規爲瑱也劉崇之於漢徐敬業之於唐以一指
　掊泰山其萬無一成也庸夫市兒皆能知之有人焉搖唇飾舌
　極口訾謷策其必敗以爲能事是可謂之智人乎豈惟不智若
　逆而揣之有無窮過焉足下愛重巨源而痛其不弔則當鐫削
　斯文勿留其稿所以報巨源於九京者不淺也荒村衰病謝絕
　賓客靑藜來正屬疾延醫扶攜一見不能傾吐片語頃作報章
　病起恍惚所欲與足下言者無窮惙惙中止雖然卽不能盡所
　欲言也惟足下心知之而已矣西來子弱健婦持門戶彼不能
　築懷淸臺但能築避債臺耳西來非負人者此他時友朋之責
　也秋風將至陽侯波立參辰雖阻弦望有時吾子幸努力勉旃
　老夫亦願加餐以竢
　　　與錢礎日書
　齊人書郵得見佳刻多帙珠林玉府使人應接不暇至於微言
　苦語喚醒人間大夢繙閱之際賞心奪目然亦如啞子作夢此
　中了了而口不能言亦不敢言也見歸玄恭敍似略識此中風
　旨悠悠世上索解人正未可多得耳春寒料峭便如雞窠中老
　人光風轉蕙桃雨舒花靑陽布令當亦不遠當要足下與仲通
　徵君酌二泉洒開口一笑也信筆附謝不盡馳企宗生謙益頓
　首
　　　與曾靑藜書
　足下記存衰朽不啻千里枉駕狗馬屬疾扶攜一見不能具賓
　主禮別後簡達生山居詩循覽章貢故章生平慕悅奇士如近
　代所稱趙次張李伯淵之流輒撫几頓足恨不得與之奮臂今
　乃覿面失之則僕之推頽闒茸有目無覩當與草木同其腐朽
　居可知矣枉贈三章激昂魁壘詩書可卜方興事天地還留不
　死人壯哉其言之也病起氣息交綴未能效瓊瑤之報寸心抑
　塞聊於詩序發之諺有之溺人必笑以僕之遲暮衰落而握筆
　伸紙多誕謾夸詡不可爲典要之言園圃生𣏌能無爲鄕里兒
　童所笑亦抑以復於知已酧來美之百一而已矣達生報章敢
　煩侍史兵塵方起恐旦夕未便江行或更得執手劇談孟公奇
　士逃禪非其本色唯足下有以報之
　　　與歸進士論較震川集書
　謙益白荒村僻遠伏承親枉玉趾命較讐震川先生文集不敢
　以荒落爲辭尋繹舊學排纘累日乃吿成事應酬文字間有率
　易冗長者僭以臆見洮汰四分之一披金揀沙務求完美以一
　生師承在茲良欲效攻玉之勤於遺編也編次大意略序梗槪
　以求正於法眼或召玄恭詳審商確如有未當不妨改正
　編次之法略倣韓柳蘇三集古今文體不一亦不盡拘先生覃
　精經學不傍宋人門戶如易圖論洪範傳是也故以經解爲首
　次序論議說皆論議之文也韓集總屬雜著今依各集略爲區
　別凡四卷　次贈送序壽序凡六卷贈送序考論學術吏治皆
　非苟作壽序古人所無先生爲之則皆古文也舊本別置外集
　今仍次贈序　次記三卷舊有紀行諸篇今取陸放翁范石湖
　例入別集　次墓誌銘墓表碑碣行狀傳譜世家凡十二卷誌
　墓之文本朝弘正後靡濫極矣先生立法簡嚴一稟於古移步
　換形尺水興波直追昌黎不問其餘也今所汰去者十不得一
　他文不爾　次銘頌贊一卷祭文哀誄一卷書三卷以上諸文
　汰者四分之一亦有存其半者　歐蘇集是二公手定外制奏
　議別爲一集今集中纔數篇故居集之首而策問附焉　次宋
　史論贊一卷先生有志重修宋史存論贊以見其志　歐蘇集
　俱別載小簡古人取次削牘不經意之文神情罄咳彷彿具焉
　故錄爲二卷寒暄騈偶之辭不載紀行一卷次之　次馬政志
　一卷先生邢州入賀時留纂修寺志故有此作旣有關於國故
　其文則自謂倣史記六書也取昌黎公順宗實錄例系之別集
　　公移尺牘各有格式委悉情事雅俗通曉乃爲合作非老於
　文筆者不能爲亦不能知也錄而存之略爲一卷水利賦役禦
　倭諸書議散在集中可以參考　唐人編李杜詩以文爲別集
　比興著述從其所重也今取其意錄古今詩一卷　先生爲舉
　子卽以論策擅場今所存者場屋帖括及科舉程式之文然其
　議論忼爽行文曲折蓋二蘇秦晁降格而爲之也今取二蘇應
　制集例錄論策一卷　右編次震川先生文集二十卷別集十
　卷餘集不分卷約三百餘篇先生於詞章刊落皮膚獨存眞實
　雖其牽率應酬或質而少文或放而近易有識者精求之可以
　窺見先生擺脫流俗信心師古之大致余以管見僭有去取蓋
　猶未能免俗規規然以時世心眼測量前喆有餘媿焉輟簡之
　餘愾然三嘆幷識之以訊於智者
　　　與吳梅村書
　別後捧持大集坐臥吟嘯如渡大海久而得其津涉淸詞麗句
　層見曡出鴻章縟繡富有日新有事採剟者或能望洋而歎若
　其攢簇化工陶冶今古陽施陰設移步換形或歌或哭欲死欲
　生或半夜而啼或當餐而歎則非精求於韓杜二家吸取其神
　髓而佽助之以眉山劍南斷斷乎不能窺其籬落識其阡陌也
　諷誦久之不禁技癢遂放筆爲叙引非謂樸學諛問足以遂盡
　來美亦聊於唱歎之餘少抒其領略使人知天人之際可學不
　可學之介出自心神本乎習氣眞如內典所謂多生異熟不思
　議熏習者庶幾無幾倖其不能而鏃礪其可學爲斯人少分箴
　砭提醒眼目耳
　　　復王烟客書
　孝逸來得手書勞問情事委折如侍函丈廻環捧誦拊掌太息
　竊怪仁兄學殖深厚辭條淸芬當世文士罕有其比重自閟藏
　被褐懷玉不欲少見孚尹吐光怪於人間此眞加於人數等矣
　鄙人制作不勝昌􁐴之嗜至於篝燈繕寫目眵手胼非知之深
　好之篤何以有此上下古今橫見推挹顧影茫然不知所措殆
　有如莊子所云始聞之懼復聞之怠卒聞之而惑者拊心定氣
　伏枕沉思始知仁兄知我愛我終不若僕之自知也僕於斯文
　中年始學書計垂四十年學問進退氣力衰旺甘苦曲折歷歷
　在心手間謂其於古人文字粗知阡陌畧能湔除俗學別裁僞
　體或有少分相應若欲深窮古學之閫奧而抉擿其心髓如韓
　之進學解柳之荅韋中立書所云則濛濛然未視之狗耳暇日
　蕭閒屛去筆墨信手抽古文一篇從容雒誦行間字裏深知其
　不能幾及屈指算度至於什至於百至於千萬而猶未旣也豈
　惟韓蘇數家自唐李遐叔獨孤至之以迨金之元好問元之姚
　燧靡不皆然僕豈不受人擡舉好自貶損哉此中畦逕漸老漸
　熟如背癢之把搔如毒刺之呼叫　語啞夢心中了了良欲少
　自遮瞞而不可得也客歲荅李叔則徐伯調二書頗詳言之今
　安敢有不盡於知已東坡謂晩畏無實之名甚於畏虎僕深佩
　其言又荅陳師仲相推許書謂處世齟齬深自嫌惡見足下輩
　相屬如此輒亦少自赦今仁兄於僕護短矜愚鄭重拂拭亦可
　援東坡之例以自赦矣而猶不敢者以謂晼晩失學介恃人之
　愛我有幸心焉幸則疑疑則惑惑則驕卒至於迷頭借面盡喪
　其所懷來將誤用坡老之苦言爲發狂之急藥故不取也來教
　指用事奧僻此誠有之其故有二一則曰苦畏二則曰苦貧昔
　者夫子作春秋度秦至漢始著竹帛以公羊三世考之則立於
　定哀之日也爲衮爲鉞一無可加徵人徵鬼兩無所當或數典
　於子虛或圖刑於罔象燈謎交加市語雜出有其言不必有其
　事有其事不必有其理始猶託寄微詞旣復鈎牽讔語輟簡廻
　思亦有茫無消釋者矣此所謂苦畏也文章之道無過簡易詞
　尙體要簡也辭達而已易也古人修辭立誠富有日新文從字
　順陳言務去雖復鋪陳排比不失其爲簡詰曲聱牙不害其爲
　易今則裨販異聞餖飣奇字騈花取姸賣菜求益譬如窮子製
　衣天吳紫鳳顚倒裋褐適足暴其單寒露其補坼耳此所謂苦
　貧也苦畏之病僕所獨也苦貧之病衆所同也文章之病與世
　運所傳染欲起沉痼苦無金丹安得明燈促席杯酒細論相與
　頫仰江河傾吐胸中結轖耶初學之刻稼軒爲政取盈卷帙未
　薙榛蕪此後草藁叢殘都無詮次累承嘉命不敢自廢擬以湯
　液餘晷少爲排纘初集翦削繁芿汰其強半效廬山內外之例
　釐爲二集後集亦放此倒俟有成編專求是正然後寫以故紙
　藏諸敝篋放唐衢之詩瓢埋劉蛻之文冢山川陵谷刼火洞然
　海墨因緣深資啓發仁人之言其利溥哉亂後無意爲文障壁
　蠟車不堪塗乙一二族子有志勘讎意欲請孝逸諸人共事油
　素唯仁兄力爲奬勸俾勿以槐市爲辭則厚幸矣寒燈臥病蘸
　藥汁寫詩落句奉懷附博一笑方當餞歲共感流年窮冬惟息
　勞自愛
　　　荅吳江吳赤溟書
　僕自通籍濫塵史局卽有事於國史晩遭喪亂偷生視息猶不
　自恕冀以鐘漏餘年竟紬書載筆之役天未悔禍祝融相與西
　京舊記東觀新書插架盈箱蕩爲煨燼知天之不欲使我與於
　斯文也灰心空門不復理世間文字六年於此矣私心結轖迴
　環忖度海內如此其大也本朝養士三百年如此其久也鴻朗
　莊嚴含章挺生當有左馬班范之儔徵石室之遺文訪端門之
　逸典勒成一書用以上荅九廟而下詔來茲者倘不卽死於吾
　身親見之朝覩殺靑夕歸黃壤不致魂魄私恨無窮也號咷博
　求冀一弋獲牛毛麟角俛仰咨嗟去年逼除得見今樂府一編
　深推其採擷之富貫穿之熟而評斷之勇也蛩然而喜煥然而
　興曰所謂斯人者其殆是乎天誘其衷緣隙奮筆以蕆我正史
　遺民老史扶杖輟耕撫絳雲之餘灰泣蕉園之焚草庶幾可以
　少慰矣乎每與同人盱衡嘆息望塵遙集欣愧交幷不圖斯語
　傳遞流聞手書見存鄭重累紙愾然以不朽大業下詢陳人則
　僕之欣固踰涯而愧乃滋甚矣旣而深惟所未敢承命者有二
　伏讀來札著作指要取法子長班范以下世降文靡皆將置之
　衙官降爲皂隸以卑近之學挾中下之材每自分古人筆格不
　能闚其儲胥惟是遠摹三國近倣五代畫地守株或可殆庶今
　將與之抗論千古高視九流譬諸承蜩尺蠖進舎在一步之間
　試語以騰空高舉有不掉眩自失者乎所未敢承命一也僕嘗
　謂古人成書必有因藉龍門旁取世本涑水先纂長編此作史
　之家之高曾規矩也往所採輯名曰事略蓋用宋人李燾元人
　蘇天爵之體例草創編摹以俟後之作者此書具在識小攸存
　無裨汗靑有同薈蕞而况刼火洞然腹笥如洗挾面墻一隅之
　見應武庫八面之求籍談之數典何以無譏裨諶之謀野敢云
　則獲所未敢承命二也然而恭承明問終未敢呿口而卻步者
　蓋又嘗竊覽緖論而熟思其指意千秋之金鏡與陽秋之鐵筆
　往往嚴於衡量古人而恕於評騭今人金匱琬琰之文章少所
　許可而兔園餖飣之簿錄多所假借夫豈其浮石沉木上下在
　手吾有以知作者之立心平取節廣通懷虛已不曰左執鬼宮
　而右執殤中以自予雄也明堂之梲必畫侏儒孤竹之塗先縱
　老馬周爰下問不以老耄而舎我故知其無庾辭無巵言也三
　十餘年留心史事於古人之記事記言發凡起例者或可少窺
　其涯略近代專門名家如海鹽太倉者亦旣能拾遺糾繆而指
　陳其得失矣倘得布席函丈明燈促席相與討論揚㩁下上其
　議論安知無一言半辭可以訂史乘之疑誤補掌故之缺略者
　柳子稱太史公書徵於蘇建夏無且及畫工僕得如柳子之云
　綴名末簡爲正史之侍醫畫工豈不有厚幸乎言及於此胸臆
　奕奕然牙頰癢癢然又惟恐會晤之不早申寫之不盡也門下
　能無輾然而一笑乎所徵書籍可考者僅十之一二殘編齧翰
　間出於焦爛之餘他日當悉索以佐網羅不敢愛也老病迂誕
　放言裁復幷傳示力田兄共一捧腹拙集亦俟摹印請教憑楮
　延竚跂予望之謙益再拜
　　　答含光法師書
　大教弘演慶雲凝空腰包漉囊卽當馳赴法席惟傷兩耳隔垣
　爲雙卷荷所苦正不妨作難陀龍王無耳而聽也學徒箋啓尺
　幅爛熳讚歎之餘漫題數言昔人言天花墜地是齩蚤蝨之義
　豈不可爲一破顏耶疑義指示信可謂淸流不憚惠風也此中
　淨師謂諸論不同中觀者確指師子月諸人非等取無著天親
　也來教云爾恐未覈讚述元文耳三性惟實人所易了淸涼疏
　文減損佛性乃是正本三藏非旁指學人之語亦非玄文所謂
　如有破㡿須存禮樂者此所以成疑也更俟面時再請諮決耳
　山僧回信筆奉復不一
　　　致憨大師曹溪塔院住持諸上座書
　恭惟甲申之歲大師眞身自五乳歸於曹溪迄今十有三載矣
　益洊經喪亂萬死一生視息僅存草土自屛旣不能襆被腰包
　躬歸塔院又不克齋心頂禮遙致瓣香仰負劬勞俯辜記莂跼
　天蹐地歎愧何已惟是多生承事畢世皈依布髮未忘其宿因
　失乳久思夫慈母此則海墨難盡刼火不灰我大師固當於常
　寂光中重加憐愍密爲加被者也粤自法幢傾倒末刼凌夷師
　子逝而野干鳴龍象寂而妖狐熾家家臨濟個個德山宗師如
　茨付拂如葦而又搆造妄語侮嫚聖僧謗紫柏則曰本無師承
　毀大師則曰但稱義學聚聾導瞽惑世誣民法門之敗壞未有
　甚於此時者也舉世飮狂井之藥而有一人不狂舉世怖曉鏡
　之頭而有一人不怖單撑孤立風雪當門此一人者或者護世
　四王密諦力士假手是人爲如來使使之屛除魔外不斷佛種
　而我大師慈心悲憫普施無畏亦豈無厚望於後人與諸上座
　與益緇白不同同出大師之門並受遺囑居今之世隨波逐流
　坐視斯人中風狂走搖手閉目不爲拯救亦何以稱爲海印之
　眞子與魔強佛弱俗重道輕智眼無多法城日倒未知諸上座
　能不河漢吾言否也今所欲亟請於座右者近代紫柏雲棲皆
　有全集行世大師夢遊集嘉興藏函但是法語一種其他書記
　序傳之文發明大法者有其目而無其書聞大師遺稿藏貯曹
　溪卷帙甚富今特爲啓請倒囊相付當訂其訛舛削其繁蕪使
　斯世得窺全璧不恨半珠人天眼目塵刹瞻仰斷斷不可遼緩
　後時或貽湮沉之悔也又大師著春秋左氏心法乃發明因果
　之書嘗自言曹溪削稿時燈前燭下徵求斷案魂魄可追毛髮
　皆竪以今世時節因緣正當開顯此書用以革頑止殺撈攏劫
　濁追思大師往昔付託良非聊爾流通之責胡可逭也伏祈諸
　上座合力搜羅悉心採集片紙隻字罔有缺遺犍椎集衆昭吿
　大師眞身之前舉授軺車詔使鄭重郵致俾益得藉手按集以
　吿成事此則法乘敎海千秋之耿光非及門一人之私幸也大
　師五乳塔院濫竽載筆南海陳相公曾爲題識勒名南華甲申
　以後歸龕事跡山門當有實錄不揆蕪陋願考覈作第二碑以
　備僧史以近刻年譜掛漏無徵更祈詳委寄示益年七十有五
　誓以西垂之歲歸命佛門會台賢之異同破性相之岐軌闡揚
　遺教弘護眞乘庶幾黽勉餘生不負大師摩頂付囑至意伺文
　集畢工少有端緒當爲文一通啓吿大師冥機密感念茲在茲
　而今固未遑及也遙望雙峯焚香作禮嶺海迢然如在床席天
　寒夜凍琢冰削牘意滿楮陿不盡所云
　　　答張靜涵司農書
　奉違慈容累易寒暑去冬借黃子羽般若二解齋心繙閱眞如
　餓兒得粟窮子識路膏殘燈炧風饕雪虐未嘗一日去手正當
　老病幽憂亡孫悲悼之候每爲豁然涕破劃然心開雖復日侍
　函丈親承缾拂度無以加於此故知大圓鏡中我輩自日夕相
　見初不以會面爲疎數也弟於二經採擷箋注已有成書今輒
　舉玄談妙義度越前人者竊取崖略冠諸首簡用以開發初心
　津梁末法想亦同體大悲所不拒也天童老人塔銘是十五年
　未了宿逋山翁復申前請不敢固辭其大意全爲先皇帝悔悟
　左道存問耆年表章末後一段光明以著存千秋萬刼法門盛
　事亦借此爲百年臣子傾洒一點血淚耳通篇叙次援據行狀
　年譜不敢増益一字亦曾將直說三錄仔細較勘肰後焚香佛
　前平生命筆嘗聞諸紫柏大師謂山谷先生作文凡遇邪正津
要關頭必正色辨驗於人天衆中證明決不用偷心取一時人
快私心服膺其言又深知文字因緣動關果報雖世間撰述斷
斷不敢黨枯竹讐朽骨犯昌黎人禍天刑之戒而况於法門文
字敢私心用意不公不平取鐵鈎犂舌報邪咋與覺浪兄拈廣
額屠兒公案漫云屠兒多生用屠刀殺生我輩多生用筆管殺
人我輩之筆管卽屠兒之屠刀也浪亦印可其言頃承慈誨諄
諄啓迪因爲開函一笑語雙白曰此是靜老方便說法勸我放
下屠刀也卻苦兩日前付山曉小獅賷去不得重與台慈商確
删定然此文末後著語魔佛兼行揀收互用正欲聽其吹萬付
之兩行意在調人非爲佐鬭亦正是放下筆管不妨借屠刀說
法也知台翁與蘖菴諸上善人咸當破顏微笑不作金剛努目
耳繼老師兄煩爲代致不復覼縷
　　再答張靜涵書
　再奉手教慈誨諄複知長者爲法門眷屬金湯護持深切如此
　卽是忠義士大夫一點眞正骨血塵刹深心敢不佩服循覽來
　教主於消釋異同破除鬭諍此固鄙人意中之事不妨搔着背
　癢樸學老生懵然知識每作法門文字誓欲以世間綺語戲論
　消歸佛乘安敢私心逞臆信口雌黃恭承慈命再三紬繹旣不
　敢護短憑愚亦未嘗改頭換面點筆之餘恰與初心符合焚膏
　呵硯不免沾沾自喜因思法門綱宗與文字血脈此中大道理
　合是如此習氣現存一往粗浮楞伽中謂鼠毒發不自覺知得
　明眼人指點便是經一番鑪鞲生鑛頑鐵入大火聚中便是洪
　爐點雪台翁之鑄我深矣雙白爲法猛利腰包渡江羽書旁午
　戒行不可不早又須一二好衲子結爲伴侶方便首塗勿令如
　阿難乞食無上座及阿闍黎爲旃陀羅種所竊窺也一笑
　　　三答靜涵張司農書
　荒村屛去重辱長者車騎德音慈誨沁入心腑至於施無畏法
　開甘露門使人世之墨穴一空末法之迷雲頓掃此則人天眼
　目大法金湯胥有攸賴非弟一人之私言也涼風旋至賤體稍
　強便欲拉雙白先扣靈嵓次詣丈室謝過從之鄭重酬往教之
　殷勤而台教儼然先之金剛遵解又荷法乳之惠仰知同體大
　悲有加無已更辱台示蒿目時艱以塵世之深心兼經國之大
　手一子等視千乳橫飛弟惟有企仰慈雲瞻仰慧日而已秋熱
　未解揮汗奉復蘖菴元老倂希叱名道意
　　　再與木陳和尙書
　上座歸後數日內再接張靜翁手書謂天童鄧尉兩家子孫已
　成水乳恐老耄未能悉知搖筆弄墨重起風波誨示諄復心血
　沾洒其爲法門眷屬破除鬭諍不啻救焚拯溺甚盛心也因將
　塔銘原稿再一點簡但是文字中槎牙頭角之語改竄數行耳
　是中君臣賓主眼目歷然殊非媕阿兩可自附調人更於老人
　激揚提唱一片苦心重爲洗發所謂頰上三毛傳神寫照未必
　不差勝於元文也東坡有言觀書眼如月知法眼照矚自能洞
　然如觀掌果不以爲移頭改面自破兩舌之戒也教中卻有一
　段公案畢陵伽婆蹉常渡恆河咄恆河神爲小婢住莫流水佛
　令懺謝合掌語恆河神言小婢莫嗔大衆笑之云何爲懺謝耶
　五百世婆羅門習氣貢高不可遏捺如此老師兄平等慈悲愍
　我餘習深厚未知應如何爲我懺謝也附及以供禪餘一笑雙
　白頭陀腰包渡江爲法門事不憚觸冒戈鋋恐未便有鄧隱峰
　擲錫空中手叚更賴慈力加護也
　　　答木陳和尙書
　雙白回奉慈誨滿紙兼得暮春十九佛事長跪展讀老淚哽咽
　昔李習之參藥拈出雲在靑天水在瓶之句至讀侯高祭汴州
文未嘗不感激流涕他日倘許折脚鐺邊共撥殘灰了此閒話
耶雪鑒上座來重接翰貺奬許過當正揮汗時不免身毛俱竪
每自愧生平虛名滿世咎譽叢集偷生視息老爲陳人此世界
中塊然一物無有頑陋於僕者而山中高人眼光爍破四天下
顧獨不鄙而薦樽之常外道堅執空見化爲頑石尙能向菩薩
答偈菩薩書一偈於石石忽迸破今僕亦斯世之頑石也而座
右不我遐棄同體大慈接引不置倘不能於書偈之後一旦迸
破豈非頑石之不如也哉塔銘稿出有人自武林來盛言磨刀
鏃矢勢焰洶洶談已輟爲口噤手戰僕應之曰吾文之寫於胸
猶彈丸之脫於手也彈丸脫手手中無復有彈丸矣文字寫胸
胸中無復有文字矣彼將尋聲問影覓彈丸於吾手不已愚乎
其人茫然而去僕之騃不省事心安如海大率如此此則頑石
無狀積刦堅固恐大菩薩未便以一偈碎之也聊舉此以發破
　顏一笑耳
　　　復天然昱和尙書
　承聞華首之訃無色諸天皆淚下如春雨况遙承法乳者乎刦
　火沈灰器界墨穴當此時撩衣長揖捨離穢土有何不可法幢
　傾倒狐鼠塞路洞下門風全賴和上一肩荷擔千萬珍重千萬
　努力塔上之銘按狀申寫全是依樣葫蘆此時大師如稻葦付
　拂如麻粟宗風掃地可爲痛心向爲天童作銘略說少分訶謗
　蠭起付之瑱耳銘詩末云抝折拄杖抛擲拂子余與老人覿面
　伊始連這老漢也與他劈頭一棒見者都不有覺懡㦬而已此
　文一出逆知諸方唾罵更甚往時古人金湯護法不憚放捨身
　命知我罪我何足挂齒和上心安如海如須彌山非凡人口吹
　能動定不埋冤老人撩牙張口攬火招風也金剛眼西樵錄諸
　書錯列經笥如奉圓音提唱林間錄畫龍點睛便欲飛去竊謂
　宗家綱要無如永明宗鏡卽心卽佛遮表二詮華首印證若合
　符契以儒典論之永明則洙泗也寂音則孟荀也和上旣提唱
　林間何不用此例提唱宗鏡令宗海教中金剛眼睛一一透底
　點出何快如之近閱宗鏡至卽心卽佛章恰與華首宗旨兩鏡
　交光聊復饒舌及此未知和上一點頑否楞嚴蒙鈔是蒙童訓
　解之書非沒量大人所可着眼以近代會解圈繪抹殺長水心
　宗交光幽溪輩函矢交攻耳目瞀亂雖復苦心勘辨畢竟矮人
　觀場漫說長短幸俯賜證明重爲勘定人天眼目加被何已上
　座歸封題塔銘炷香遙禮一片心香隨之渡南海矣嶺樹迢遙
　器界偪側爲祖道法門鄭重自愛
　　　復澹歸釋公(卽金道隱)
　東臯一別閒雲野鶴行跡相聞卻如時時在瓶拂間昔人言菩
　薩如繫線之雀一提卽起我兩人心心相向便是雀脚上一線
也衰老叢殘惡風伏火日夜煎逼都無了時幸得賣身空門埋
頭縮頸向幾行葛藤文句尋個鄧隱峰隱身去處用此少自安
穩耳華首和上仗昔揵椎吿衆因緣今復承天然和上偕老兄
鄭重付託銘何敢辭法門訛濫殷憂耿切亦欲借此文少申格
量也引大慧方外人忠孝一叚鄙意良有寄託所云白蜺碧血
常留佛種者指秋濤正希二相公及吾徒黎美周輩也所云條
衣應鉢同皈法王者指吾道隱先生也措語隱謎亦定哀微詞
之例聊爲座右指明數百年後鴻爪鳥跡尙留現於世出世間
未必不藉此數行老人迂語正如夢中說夢落得明眼人哄堂
一笑耳楞嚴蒙鈔附上座腰包呈覽聞嶺外讀楞嚴專宗交光
正脈不復知長水悟後注經爲百世心宗之祖所望法眼重爲
證明勿令讀此經者但作徐六擔板亦區區一片老婆心也今
年八十有一色力尙健每思比趙州行脚侍立左右白首驅烏
　雖未敢刻期亦非是夢中䆿語也憨山老人集刻成首以大序
　觀之明年幷金剛會鈔陸續郵寄新刻一一領教作人家下語
　自別新詩制義便可當冷雲涼月正不須別看語錄也迢遙萬
　里裁復數行嶺樹滇雲傷心極目臨緘及此但有老淚將寄不
　堪多及
　　　復靈巖老和尙書
　生平潦倒儒風梵行一往決撒惟是一點血心遠依佛祖近對
　祖宗今得和尙徹底證明千生萬刦仗此良導豈獨如虞仲翔
　謂當世有一人知已不恨哉點心公案更得如許發揚便當焚
　靑龍疏鈔直指龍潭矣珍重珍重足疾新可便思赴龍華大會
　正苦腰酸腿軟尙須扶牀拄杖殊不能奮飛也如何如何雙白
　素心苦行白衣中那有兩人但嫌其聰明流動如水銀抛地方
　圓不定須和尙痛下鉗錘爲設一死關勿令出虎丘寸步乃可
　望其竿頭轉身耳以道義骨肉故言及此想此兄亦不憎藥石
　也信手奉謝外附貴州邵潛夫書乞於郵中遞去
　　　虎丘雲巖寺重造藏經閣募緣疏
　佛說布施有內施有外施云何內施能捨臂指血肉腦髓乃至
　身命是名內施云何外施錢刀象馬種種珍寶國城妻子是名
　外施闔廬城中有王孝子刲割肝肉療彼父病我說是人名爲
　內施何以故以是肝內包絡五臟與肉團心相鈎連故非餘身
　中髮毛爪指一臂一節猶可捨故是剖肝時卽舎身命頭目腦
　髓咸舎捐故昔我世尊無量刼中布施忍辱求無上道割舍身
　肉如須彌山破身四分如七瘡孔而是孝子往昔因中見佛聞
　法熏習善因雖復多生舎身受身是捨身因不忘失故於此生
　中遇於父病種子擊發成現行故孝子見父如見諸佛以是肝
　肉充供養故十方諸佛悉知悉見親近供養無差別故是刲肝
　時堅固善力大那羅延力如是故能捨所捨離諸偏計是爲親
　近波羅蜜故是故我說是人名爲內施內施成已誓報佛恩鎔
　冶錢刀鑄佛菩薩白毫紺髮相好畢具毗首羅匠得未曾有我
　說是人名爲外施何以故諸佛菩薩大慈悲父冥感護持不捨
　衆生報父恩已上報佛恩皈依世間不顚倒故捨世間身報生
　身父用是因緣莊嚴佛相由血肉身見佛色身如銅博金勝增
　上故是諸錢刀祖父累積銅山金穴取次灰滅捨以鑄佛回向
　三寶世世淨財長不壞故是諸錢刀人世業藪結錢刀業成刀
　兵苦捨以鑄佛爲福資粮諸煩惱因悉除斷故是諸錢刀昭代
　流布鎔列聖號作諸佛身願我列聖作金輪王弘護法輪不退
　轉故是諸錢刀卜年三百我大支那卽佛淨土人王功德等同
　法王殑伽河沙莫格量故是故我說是人名爲外施内外二施
　旣成就已復於武丘募造樓閣榱桷柱礎純用鐵石尊奉佛像
　及大藏經我說是人名爲法施又何以故內財布施捨我色身
　舎身河沙非無漏法今此樓閣供佛及經供養法身離色相故
　外財布施供佛報身此大藏經是諸佛母是眞法身攝報化故
　內外二施皆有爲法自身報恩成自利故如是法施是無爲法
　度諸沙衆是利他故衆人惜財有如身命勸彼行檀卽舎身故
　入卽樓閣見佛見法普令衆生見法身故佛言妙法甚深廣大
　一句半偈得殊勝果而况此閣尊奉大藏如彼龍宮大海法故
　又諸衆生根性下劣懵瞪迷悶不聞佛法遇此因緣歡喜頂禮
　卽是多生現佛種故如是樓閣非鐵石造是跂折羅帝釋寶故
　如是樓閣彈指門開毗盧遮那徧法界故是故我說是人名爲
　法施聚沙居士作是言已合掌讚歎而説伽陀曰
　善哉孝子能舎身刲已肝肉療父病又能捐舎錢刀布鑄造佛
　像及菩薩以是二種善因緣發大誓願度衆生巋然建立大寶
　閣佛身法幢咸供養闔閭城中九億家衆多不異王舎城而是
　孝子普勸度欲皆令發菩提心我勸衆生所貪著輕者錢財重
　身命而彼愚癡恡財貨一錢寸鏹比血肉孝子旣舍內財已又
　復傾貲舎外財如大醫王治疾病洞見焦腑癥結處爲欲救療
　衆生故示現種種功德相是諸衆生非衆生往昔皆具佛種性
　以是因緣相助發如磁引鐵石鑽火諦觀佛像亦假合錢刀罏
　鞲互成就而今締搆非餘物亦復仗託錢刀力世人貪錢造惑
　業我今種種作佛事如彼新醫療病藥仍用舊醫造病者布施
　一錢及七錢乃至萬億無分數如來法身悉平等是中福德何
　分別如是十方薄伽梵如是三藏修多羅彈指虎阜成龍宮毗
　盧樓閣亦如是世間近事善男女圓成孝子無垢果信心淸淨
　舎一錢卽是眞實波羅蜜我爲成熟衆生事卽以錢刀而說法
　刹塵樓閣妙莊嚴一錢孔中熾然立
　　　華山常住募緣疏
　華山爲晉支公開山處萬曆中文姚諸鉅公弘護興復名僧巢
　雨高松應緣至止講演雜華法筵淸衆爲金地標表頃者世事
　滄桑梵宇丘壑鐘魚寥寂鼠雀啁啾主法者不堪其憂掛錫常
　住僧徒如驚烏怖鴿不能端坐安居便欲捲堂散去沙彌善生
　剃染未久臥病出界慨然來歸推法眷佛居法師補其處誓欲
　修頭陀行單丁赤脚以乞食等供爲已任余聞紫柏可公讀宋
　人論洪覺範之文至於救鴿飼虎於世法中比於程嬰公孫杵
　臼田光貫高之用心每爲之拍案慟哭憨山海印大師修復曹
　溪道場誓以身殉謂古忠臣孝子殉君父殉國家者修菩薩行
　亦當如是今華山山門當百六之會拉擺欲壤善生一驅烏沙
　彌未坐三四夏便欲支撐彫敝擔此重大擔子此其誓願發心
　豈復後於程嬰田光諸人紫柏海印二大師在常寂光中故應
　歡喜印可稱爲如來家子不惜以冥感慈緣相加被也自今以
　往善生益當豎起脊梁舎身盡形作此山中興主人勿以艱難
　退墮勿以得少爲足佛藏經言當一心行道隨順法行勿忘衣
　食所須者如來白毫相中一分供諸一切出家弟子亦不能盡
　汝但勤修戒行堅護初願四王八部及韋將軍皆當往還奔赴
　護助於汝况諸宰官居士緇白四衆桃李不言桴鼓相答其有
　不鑒汝專誠護持攝受者哉老人無財法二施不勝愸愧聊書
　此語代汝豎幡擊椎耳
　　　重建包山寺大殿募緣疏
　西洞庭包山寺在林屋洞之陽西山故有十八招提茲寺獨占
　包山名舉其勝也寺創於梁天監再盛於唐會昌宋慈受深禪
　師以雲門遠孫卓錫於此自時厥後成壞不常崇禎已卯中吳
　明公過訪遺跡殿後荒榛中得小石碑刻深師畫像及自贊云
　老來無地可棲身一庵且寄包山下恍然悟三世往來如臂屈
　伸之旨於是命其徒達鎔專勤葺搆造禪堂五楹以安淸衆唯
　大殿上雨旁風梁陊棟泐金容寶座日就崩壓將建鼓以號於
　四衆懼弗吾應也於是偕其徒腰包扣余以唱導之詞爲請余
　惟末法凌夷教海湮塞吳中巢雨蒼汰爲雪浪之子孫賢首一
　燈殘膏再焰明公實汰師高足弟子當盲禪塞路之時守玄鏡
　一綫之緒缺月孤圓半珠自耀風雪當門隱然有重寄焉吾進
　而與之談心言易直教義明了居然尊宿也不踞曲盝牀不執
　象牙扇陰林席箭木食澗飮誦深師之贊包山終老一庵寄身
　欣然有餘味焉龍樹不云乎利養法如賊壤功德本利養名聞
　如天惡雹傷害五穀壞功德苗令不增長今之豎椎建拂旛幢
　者其不違身子四倉之戒者尠矣白黑之徒有志弘護者其將
　以是師旌覺路轄法輪也說是舉也安得而不從大迦葉往須
　彌頂撾銅犍椎音聲徧至三千大千世界兩洞庭地幾踰繕那
　烝徒灌呼金碧涌現彈指聲開豈待桴鼓有不起於座以須之
　耳余往歲遊東山遙矚縹緲而歸如三神山有風引之不得至
　今將候斯寺落成軍持至止罨飯執爨依明公以老焉金庭玉
　柱實聞此言矣
　　　寒山報恩寺募建大悲殿疏
　吳郡寒山相傳爲支公道場趙徵君凡夫結隱於此疏泉剔石
　蔚爲名區凡夫殁改爲僧廬凝遠上人杖錫至止發願建大悲
　殿攝淨信人修大悲懺此山之麓有觀音殿靈響殊勝春時士
　女焚香膜拜項背相望以故寒山俗號爲觀音山今於此地啓
　建懺場仗託因緣弘法利生甚盛舉也吾讀楞嚴法華圓通普
　門二品觀音大士於無量阿僧祗刼修同體大悲徧熏一切以
　三十二應攝受衆生或單以慈應或單以悲應或合用慈悲應
　如磁吸鐵如珠雨寶衆生以少善根多刼因緣仰奉慈力啐啄
　同時應念解脫智者大師判普門品文目慈悲普至修行普開
　爲十普感應劃然事理具足無可疑矣我佛菩薩照見一切衆
　生從身口意三起惑造業沉淪苦海卽用三業攝化衆生一攝
　語業稱名除七災二攝身業禮拜滿三願三攝意業存念淨三
　毒衆生聞熏力異過現緣差七難是口機應以稱名故三毒是
　意機應以常念故三求是身機應以禮拜故佛菩薩以是攝衆
　生以是應如矢口而答教如交手而付物何業不懺何福不臻
　舎此寧別有所謂圓通普門者哉今之學人不知眞實道理開
　口便云盡大地是沙門一隻眼觀者何物此菩薩又在何處影
　掠虛頭夢中說夢上人以四大爲道場身心一如了知此懺法
　中卽事卽理是攝是應啓口動步日日在觀音門中定不爲一
　切魔說之所嬈亂撈漉末流續佛慧命莫切於此居士長者淨
　善四衆或以財施或以法施不惜舎檀波羅蜜建立此道場我
　知此人卽與觀音大士同一慈力一切諸佛所共護念也
　　　白椎菴建彈指閣華嚴堂募緣疏
　去虎丘一牛鳴地有庵曰白椎相傳晉生公放生池林木翳如
　花樂錯列笙歌酒肉塵坌隔絕信大士息心之宅學人營道之
　區也聞照法師傳賢首宗旨於南來出世爲人分座說法津粱
　稍疲退而焚修於此吳之淸信男女飡風味道不踁而走歲時
　伏臘結社於茲諷誦華嚴大經選淸衆結長期報佛恩資二有
　甚盛舉也將於庵之隙地面勢引繩建造彈指閣華嚴堂以爲
　供養結習之地而請余爲唱導之文余惟此經爲法中王三法
　界十玄門之指要雲興瓶瀉未易以海墨罄也以其淺淺者言
　之持誦此經有大利益者二一者衆生在五濁世貪淫造殺種
　種造地獄因能破地獄者此經也慕靈記言京兆人王姓者本
不修善因病致死二人引至地獄門前見一僧是地藏菩薩教
誦偈云若人欲了知三世一切佛應觀法界性一切惟心造誦
得此偈得排地獄苦其人入見閻羅王如言誦之王遂放免在
獄三日常誦此偈聲所至處受苦者皆得脫再生尋驗乃是華
嚴經夜摩天宮覺林菩薩偈也故曰一偈之功能破地獄况一
卷一品一部之文乎是爲大利益者一也二者衆生在三災世
惡業招報往往遇刀兵刼能止刀兵者此經也淸涼大鈔載般
若彌伽薄于闐國沙彌也甚有戒行寫華嚴經爲業忽有人合
掌啓請遂閉目至天上天主跪請諸天與修羅戰屢被摧􁢬請
法師乘天寶輅執天幢幡心念華嚴以臨戰陣修羅大衆忽然
潰散故曰湧地現金色之身升天止修羅之陣以修羅之獷勍
帝釋敗北藏針孔以避之今乘法刀立使奔潰而况於人世之
刀兵有不冰消霧解者耶是爲大利益者二也於爾許時世能
　䖍誠發願精心禮誦吳城數百由旬風雨時水旱息干戈偃殺
　僇稀凡在會者皆能承休逢吉自利利人吾知茲閣與堂天人
　叶應善信輻集飛樓傑搆干霄薄雲入法界品中彌勒樓閣彈
　指門開卽于此世界涌現佛無誑語福不唐捐有不信者披吾
　言以示之
　　　爲瞿稼軒集賻疏
　於乎百年榆塞鴐鵝怒飛於晉郊一夕桃林石馬汗趨於唐寢
　樓桑羽葆髣髴蒼梧仙李盤根矇瞳丹桂於斯時也有勞人焉
　奮半臂以回天百身枝柱援弱毫而畫日八載拮据移象緯於
　嶺邊區分禹跡整權輿於規外開展堯封風動滇雲星連越嶠
　俠轂則黃儂邕管稽首翠華飛箋則庸蜀匡髳輸心赤伏運蜀
　相之籌筆嘔血酸辛佩李令之靴刀誓心赤苦警傳風鶴軍化
　沙蟲潰莒徒聞浹辰及郢不關三戰於是角巾就縶奮袂致辭
　曼聲長嘯呼南八爲男兒潑墨賦詩喜臧洪之同日握顏公之
　爪死不忘君剖弘演之肝生猶報命蓋皇天畀以完節而尼父
　謂之成仁厥維艱哉嗚呼偉矣烽烟乍戢旅櫬遄歸𤏡婦嫠面
　以過車蛋人典衣而輟奠雒陽城外寄昔夢於思鄕瞿塘峽中
　寫新哀於怒水渴葬非禮權厝有時哀此藐諸創深痛鉅矧茲
　遺卵刼盡塵窮未營七尺之高墳且掩一坏之淺土丙舎四壁
　繐帳疇依甲第他人瓦燈安寄徒使前潮後浪載胥種之忠魂
　忍見野燒荒燐伴萇弘之碧血是在後死敬吿同人束縕火於
　西鄰敢云求賻分績光於東壁亦曰通財但是匍匐有喪哀同
　復矢况復平生知契淚重脫驂睠顧蘆中亦有壺漿之女慗遺
　桑下寧無返璧之人竭吾力之可爲見君情於遺後書藏故國
　行看汗簡之方新劍動親身尙想飛鳴而圖報數行老淚一紙
　哀詞聊以當乘韋之先應不哂叩門之拙云爾
　　長老白法琮公畫像贊
人知其悲智弘勝現長老身修嬰兒行不知其門庭峻絕機鋒
肆應類拏飇而掣電能斬關而奪命也人知其誓願深堅處生
死流度湼槃船不知其淨穢一如塵刹渾圓帝網羅其交光珠
月曜於孤懸也龍象徂伏狐鼠橫從愍刹竿之却倒嗟疻痏兮
在躬以法將爲幢幟以心城爲崇墉以戒鎧爲介胄以智刀爲
臨衝示凡身作粥飯之侶順小果應人天之蹤折伏以慈悲之
普徧攝受以眞俗之雙融我聞師之證入首楞曰靜極光通達
寂照含虛空是以毗盧樓閣兜率天宮一彈指頃熾然建立曾
不芥蔕於胸中斯則師無像之像豈世間文句可得而形容者
乎
　　汰如法師畫像贊
巋然雪浪賢首別子巢雨蒼汰枝葉演迤亭亭汰師山立淵止
　大鈔講演妙辨雲起石鳴接席鶴舞承几四衆驚吿山神有喜
　熙怡微笑曰偶然爾狂僞猖披末法波靡雜華一宗將墜濛汜
　戒立門戶恥樹營壘以我教行銷彼角觝展如之人爲如來使
　我如竺神願供其齒
　　　印初講師畫像贊偈
　印初講師名海正俗姓楊氏嘉定疁水人兒時摶土作佛翹勤
　禮拜九歲出家太倉州隆福寺披薙後聽法雪浪大師博訪明
　宗紹覺及瞽法師三濟受具戒報國恩和尙隨侍兩淛補處說
　法爲人樸誠不妄笑語雖爲座主不廢參究見近時盲禪妄施
　棒喝輒歎息曰佛祖單傳一宗於鍼鋒相對時提撕性靈免墮
　識障今於最上乘尙未有得輒浪談最上乘引狂欺愚斷人慧
　命尙可噓其毒焰乎四登大座開演法華楞嚴圓覺金剛諸經
　教人眞參實證單提念佛絕口不及宗下事律儀精嚴四象歙
　服莊嚴道場殿閣湧現利生度厄勞漉幽沉現夢示通機應側
　出人問之歎曰此幻夢中事耳世壽六十示疾浹旬誦湼槃經
　怡然而逝臨終囑其徒勿僭稱禪律師勿濫稱法師佛法中有
　一人能竊爲一人說法華經卽如來使稱講師可也又曰勿多
　乞志傳虞山學士具正法眼請一言證明足矣今年師之孫鑑
　若攜畫像以遺言請余合十槃談敬效祇夜神說偈以贊曰
　我聞佛妙法譬如如意珠藏於龍王宮婆伽陀頭上菩薩求此
　珠濟度於衆生因依海導師望風斷七鎖攀緣棗林枝船摧命
　得濟行過金沙洲水深齊及咽金山靑蓮花毒蛇肆嘘嚙七日
　蛇毒歇行抵龍王城毒龍互蹯結舉頭復交頸艱苦千萬死得
　造琉璃地受龍七日供持珠還閻浮濟度恆沙衆因緣施教化
　衆生求佛法如求大海藏三藏十二分甚深微妙法龍王置頂
　髻不同衆寶珠半偈一句文無盡光明藏積刼累因緣憶持及
　信受窮塵及海墨無能稱量者諸邪惡慧師撥無掃教觀冬瓜
　匏子禪眯目妄印授便說如來教是拭瘡疣紙正如病狂人病
　眼見狂華塞屋摩尼珠何勞枉入海諸餘窮餓人業識同顚倒
　摶沙弄泥土拱揖相敬重希有大寶珠撒手來施我瞪目飯籮
　邊枵腹齊餓死良哉彼上人末法爲法將誓發廣大心深入大
　法海圓覺光明海楞嚴淸淨海金剛般若海法華妙法海一一
　法海中寶珠都採集當其求珠時深心歷塵刹何啻海導師龍
　宮七往反旣得是珠已珠只在頭上正如龍首寶飛宮還此方
　說法四大座自照兼照人一朝熙怡去安坐向寶所師非凡座
　主末法大海師能導大海衆同採龍藏寶我承師記莂說偈爲
　證明熾然日藏珠照此光明句
　　　潮音尼畫像贊
　湼槃云一切男女若具四法卽名丈夫又云若人不知是佛性
　者我說是等名爲女人若有女人能知自身定有佛性當知是
　等卽是男子今潮音尼專修淨土一心念佛端然坐脫非眞知
　自身定有佛性以念佛念法界一性而能然乎華嚴云行能顯
　示七丈夫道具足諸佛善丈夫種此世界一切男女惟此尼爲
　然聚沙居士瞻禮畫像而說偈曰
　宋有善女人嘗熟陶氏媼夢授彌陀經覺已卽成誦誦時經卷
　上舎利迸成合又現彌陀像湧立經函上依是光明相接引而
　往生明有善女人金氏亦寡母二子皆苾蒭身爲阿梨夷長年
　持木义不異學法女六時專念佛猶如子憶母示病坐脫去刻
　定亥末時後後五百年有是二女人皆在海虞城踰一繕那地
　而彼諸男女沒溺生死海不知自性佛喪失丈夫相我觀潮音
　師具足相莊嚴慈容愍衆生還如母憶子我以宿緣熟隨喜獲
　諦觀合掌作伽陀普吿丈夫女
　　　自題小贊　一
　法堂淸衆雲衣翩翩供來西國花雨諸天叟何爲者不禪不玄
　獨立傲然負苓拾穗而支離攘臂於其間相其眉毛抖擻衣祴
　悉牽殆將芒鞋露肘楖櫪橫肩歷百城之烟水而見德雲於別
　峯之顚
　　　法書華嚴經偈
　海虞城中有善男子孫氏名魯發願敬書大方廣佛華嚴經八
　十一卷踰年吿成那羅延窟弟子蒙叟錢謙益忻逢勝緣焚香
　繙閱合掌頂禮而爲說伽陀以讚歎曰
　華嚴三部經中王小本龍宮流震旦諸佛密藏如來海勝妙威
　德不思議盥水蟲蟻得上昇蒙光地獄登十地見聞隨喜及受
　持方便疾得菩提分縱令聞法不生信食少金剛成智種而况
　殊勝猛利力發廣大心信大法齋戒洮靧書此經八十一卷悉
　成就當知是人無量劫夙種無量善根海承事微塵諸刹佛生
　如來家爲佛子歷劫信解常內熏處生死輪而不昧故於此經
　現宿因驀然荳子灰中爆當知是人於是經七處九會皆有緣
　摩竭提國蘭若中夜摩天宮兜率院普光明殿三法會常隨大
　衆共圍繞百千妙頌一切法雲臺寶網互演說往昔飽聞圓頓
　義雲興瓶瀉無不了卻來人世宛憶習猶如信宿夢中事故於
　稠林迷覆中教海波瀾忽湧現四十軸經如一軸白淨金色無
　垢染一點一畫咸歷然文殊智海啓發故一一軸中百千偈圓
　融行布悉具足點點畫畫偏含攝普賢行海照了故一字一畫
　不爲少微塵數偈亦無餘毗盧樓閣彈指開映現行間點墨裏
　善財求法精進海主伴重重無量故我遊武陵見法寶雪菴頭
　陀所繕寫泥金銀末蠅頭書微茫蠕動若行蟻篝燈諦視字發
　光畫正芒寒射目界昔聞長者製新論白光如燭出珠齒頭陀
　寫經淸淨眼淸涼如月映指掌當其含毫運肘時羅網交光亦
　如是我啓珠函得藏弆如窮子獲玉寶印隨喜又得瞻此經優
　曇鉢花歎希有海虞城中熱惱國不動報宅爲道埸華藏世界
　二十重自他不隔一毫際我雖凡夫具大心付囑未與餘衆等
　福城東際塔廟前南遊百城在烟水讚歎功德文句身亦是一
　微塵中事文句不有功德無大香水海流出故
　　　書白法老人洒病十偈
　白法老人以何因緣而示微疾以諸衆生身坐無明住地惑業
　苦三如惡义聚以是苦樹發生苦芽以是苦芽結成苦果所謂
　無明緣行乃至生緣老死等老人慈愍衆生現諸病相示同衆
　生欠伸罷倦示語世間不可樂事如畢陵伽婆蹉毒刺傷足如
　舎利佛坐禪頭痛卽以微病而爲說法老人旣示病已以何因
　緣而得病愈以衆生無明煩惱中具有眞淸淨身遠離毒業如
雪山藥味能愈諸疾旣無苦樹芽於何有旣無苦芽果於何有
所謂無明滅則行滅乃至生滅則老死滅等老人示同衆生觀
病愈相身心輕安離睡眠蓋嚬呻熙怡如從定起如淨名爲衆
生病示同病相衆生病已我病亦愈旣以病愈而爲說法病旣
愈已作洒病十偈粘壁示儆聚沙居士多病多惱懵瞪潦倒不
知治療偶謁老人傳誦此偈如錍刮目如水澆背淟然汗下霍
然良已信筆信口奉和二偈以博老人一笑偈曰
不講多羅不上堂新醫寧用古時方木人解語難酬答石女生
兒任主張菩薩自應常禮拜老僧那得下禪床無端丈室支頭
臥問疾多人起難妨　寂寂西齋晝掩堂但應除病不除方生
華牙象非渲染蝕木春虫費紙張依彼大千爲席舎借他四大
作繩床嘿然一叟無言說止水微波有底妨
　　書西方十六妙觀圖頌有序
歲在辛丑太原奉常卿烟客先生春秋七十奉常身藉高華心
栖禪寂嘗授西方十六觀門於聞谷印公深知其要妙於斯世
之燕喜壽豈稱千金而奉萬年者不啻條風之過耳也顧獨以
五世韓相七葉漢貂白首耆艾忠君愛國有未能舎然者余竊
謂西方極樂國土之觀與吾人忠君愛國之心同此心也同此
觀也淸淨以證果憑十念而往生忠孝以植因卽六塵爲淨域
其歸一而已矣妙喜言余雖學佛者然忠君愛國之心與忠義
士大夫等妙喜常閱華嚴八地文洞徹央崛因緣彼豈謂漚和
涉有與心觀有異相哉從孫遊鄴歸持西方十六觀畫册爲余
壽睟容觀相金碧交光蓋趙藩居敬堂物也謹以獻於奉常以
無量壽佛觀門當寶掌千儀之祝乃合爪作禮而說頌曰
西土升沉三毒增長大慈悲愍攝歸安養十六妙門交絡觀網
白毫放光懸鼓送相(其一)諸佛淨土有有實權亦有十地寄位
諸天此東震旦化境在焉飛輪御世垂三百年(其二)明明我祖
手握金鏡非非想天彈指出定十日旣摧九嬰斯淨雞尊象貴
稽顙歸命(其三)我作日觀觀日天子身光金輦照徹蒙汜空桑
扶木柱三百里沐浴甘淵交會而起(其四)作觀維何葱河以東
日初出曜映彼月邦蓮華刹種名蕊香幢鴻朗世界依止其中
(其五)地成金剛水作琉璃禁苑瓊樹龍河寶池樓閣葱蘢觚稜
罘罳華蓋羽葆幢幡參差(其六)正觀維何光觀華座紗蓮爲網
龍象負荷人王首出寄報佛坐垂垂主伴藹藹臣佐(其七)諦觀
法身慈雲慧日聖子神孫灌頂受職上中下生寶手提掖浩刼
茫茫永懷何極(其八)人亦有言土無妙粗不出欲界而見淨居
忠臣孝子橫截三塗按指之喻豈不然乎(其九)惟茲畫圖出自
册府金容凝眸光幢翔舞曼陁不落迦陵欲語刼火洞然神所
藏弆(其十)其維哲人莊嚴供養然燈散花精勤回向風吹寶葉
　月滿金相梯几披圖如遊華藏(其十/一)以此功德保合太和南極
　垂芒五老遊河世躋仁壽匪我獨多老人作頌維以遂歌(其十/二)
　　　錫山高氏白華孝感頌幷序
　吳門袁生重其來吿我曰錫山高太君李氏儀法茂著精修淨
　土無疾考終其子學憲彙旃哀慟毀瘠念無以報母恩長跪柩
　前誦妙法蓮華經兩膝著地聲淚迸咽越三虞庭中枯蘭忽抽
　白華一叢一莖三花瑩如刻玉是聞隨喜靡不歎異不知此何
　祥也敢以質諸夫子余聞之吾尼父稱述先王至德要道曰行
　在孝經此儒言也佛說大報恩經有人右肩持父左肩持母經
　歷千年便和背上猶不能報父母之恩此佛言也人言釋氏盛
　談報應祇爲夸誕不聞尼父孝經旣成齋戒吿北斗赤虹自天
　降爲黃玉刻文顯吿備之徵乎不聞古之孝子花木連理旌門
　表闕史不一書者乎以高子之純孝天表之應應以白花斯則
　佛法世界函蓋相應而尼父釋尊異口同贊者也以世法言之
　蘭有國香人服媚之爲女子之祥其吐花也表太君之芬芳令
　儀也蘭茁其芽羅生庭砌表夫人之有美子也白華之詩紫趺
　朱萼象孝子之潔白今蘭之色白純表潔白之尤也一莖三花
　表三子皆白華之子也以佛法言之所誦之經爲妙蓮花所感
　之瑞爲蘭花蘭生土中瑩如玉雪猶妙蓮華出於淤泥亭亭不
　染也蘭枯於冬爲報身之捨穢蘭榮於春爲化身之趣淨猶蓮
　華之九品標名開合殊而榮枯異也太君現善女人身蓮華胎
　中花開受生或由中而有身仗佛力法力助緣往生以是華徵
　之可無疑也高子之感斯瑞也又有二因焉一者世間孝子但
　知榮名利養生事死哀世緣深重業果牽率多生父母眷屬積
　骨如須彌山積淚如大海水沉沒生死洄淵不克自出高子當
　沉痛荒迷肝腸崩潰乃能皈命法王捧持妙典下佛種于身田
殘壞之中抽法芽於火宅焚燒之內以念母因緣轉而念佛念
法其自利最勝此一因也二者末法士大夫少知歸心佛門輒
眩惑於邪師魔民影掠宗門抹摋經教種植邪因背違正果高
子持誦契經獲斯靈感使末法中人信知金口所說龍宮所藏
是菩提貲糧是金剛寶藏一字染神萬刼不壞以念母因緣再
轉而破魔網樹法幢其利他最勝此又一因也是二因緣皆從
念母而起積刼之淨因與宿生之善根在愛別離苦中種子逼
現是母是子豈非優曇鉢花五濁惡世甚難希有者乎余故曰
世出世間孝子之思報父母者咸堂以高子爲法雖然袁生有
節母年七十矣世間文字多於海沙日夜營求卷軸以旌其親
不如一言半偈回向報恩者之爲得也余旣敍高子之孝感幷
爲袁生吿焉遂倣伽陀孤起而說偈曰
稽首妙蓮華諸佛所宣說若能爲人說乃至竊一句卽是如來
　遣吿報於異生共宿摩其頂法利無量數而况有孝子跪誦以
　報母晝夜六時中持誦準漏刻雙跌印入地血淚漬成穴經聲
　哀痛聲上達夜摩天諸天相傳報贊嘆未曾有乃遣主林神示
　現庭中花一叢而三莖晶瑩如玉雪發生彫枯叢尤爲奇特事
　我聞諸供養花爲最勝妙弄花生諸天胎花生淨土今於庭砌
　內燦此潔白花表是母與子皆捨垢染故我聞妙蓮華一華具
　一切十大千世界微塵數蓮華重重作主伴以爲其眷屬又以
　一蓮花攝入一切花多花及餘花一一成伴義故知此蘭花卽
　是妙蓮華皆是蓮眷屬隨機而出現如是淨妙華開演戒定葉
　方便爲枝幹六度爲繁密無漏法樹林何憂不増長佛說孝順
　果等補處菩薩以是十方佛咸重四恩故哀哀孝子心供養生
　身佛卽名供養佛佛心隨順故孝心卽身花果花無有二心花
　開敷時蓮華與俱故我願十方界一切諸衆生咸思報佛恩誓
　願爲孝子孝子同佛心諸佛所加被十方諸孝子卽是微塵佛
　　　送性恆比丘尼歸窆靈墟頌
　天台天封寺往昔歸靈墟是智者大師第五思修處大師於此
　處晏坐疏湼槃不起於繩床而應人天供螺漢及華頂次第成
　寶林堂宇彌山谷法雲互菴靄陳隋迄有宋巋然大道場雖易
　天封名智者院不改有明萬曆中佛日方中天此寺應運興華
　構倍於昔哀哉崇禎年洞然遭劫火寶地成灰場龍象無餘燼
　有一比丘尼張氏名性恆剃染來金陵誓願爲興復堅修頭陀
　行一麻復一麥誓以此身命廻向僧伽藍苦行五六載地行夜
　义知乃至夜摩天分分相傳報人天咸感悅錢刀響然臻梵刹
　黃金容僧寮經藏閣如移四天宮又如地涌出霓旛騰空颺鐘
　魚六時響山家諸教典重理空假中智者如振錫案行降佛壠
　三災小刼起最後爲刀兵山中草樹林一一化兵仗寶樹琉璃
　地簸戒復震吼如彼摩質多搖動須彌山爾時比丘尼涕泣誓
　佛前願捨一報身殉佛殉塔廟山門一莖草牢固等丘山斷臂
　截兩足藕節墮地上佛聲觀音聲涕淚悲泣聲如是諸音聲聞
　者毛髮竪刀劍欲斷壞箭射還自向咆哮羣虎狼回嗔生歡喜
　以是因緣故天封得無恙香雲吉祥雲擁護未曾有刀尖劍鋩
　上一坐六七年兵火卽禪觀彈指才出定兵荒饑饉故供養四
　種故執持應量器分衛走吳越寒熱苦煎惱坏瓶當損壞示寂
　拈花菴端坐而長逝生爲靈墟尼死作靈墟土遺言吿徒衆骸
　骨歸於此我觀後後世正法漸冥晦魔民坐道場取次多魔女
　影掠口頭禪渾身坐漆桶自稱大和尙高座受禮拜諸餘摩鄧
　種嫈嫇弄唇舌前座及書記招搖滿路衢各各刻語錄撰述標
　支那各各拖拄杖一棒兼一喝而彼魔民者證明爲導師付以
　匏子印分座誑聾瞽昔者大愛道請佛求出家三請而不許徒
　跣門外泣阿難爲堅請正法減五百及乎結集時猶懺突吉羅
　如來法海水豈獨女無分後後五百年佛智炤及故如是比丘
　尼能修眞實行不依莽蕩空撥棄有爲法能於刼火中◍◀佛
　法僧豈無聲聞尼一麞而獨跳佛度比丘尼不越八敬法譬如
　堤塘水勿令得漏失我愍末法中魔女決堤防如人七尺身失
　脚蕩海水是故說伽陀讚歎於彼尼四衆普應知我師如是說
　　　題陳南浦山曉窗詩
　勝國之季詩莫盛於中吳而吾邑寥寥無聞兵興以來帝車南
　指駸駸再盛而虞山蒙氣如故十餘年來後生俊民握鉛懷素
　磨厲以趨詞壇者項背相望陳子南浦其一人也陳子家貧而
　學富齒壯而才老誦其詩選義按部考詞就班戛戛然惟有意
　於敡萎敗沉淟涊而不屑以裨販剽賊爲能事其志之所存遠
　矣假令世有鐵崖則可以攝齊於袁華郭翼之倫世有靑丘則
　北郭諸子亦將軒翥其後而倀倀焉以余爲識道之老馬過而
　問津焉惜乎吾懼其窮也諸子方掉鞅狥壘而陳子爲之職志
　余雖老耄巢車以望戰塵曳足以觀鼓譟庶幾少作其朝氣耶
　謹書此而憑軾以俟之
　　　題織簾居唱和册
　杜子美詩云陶潛一老翁聞道苦不早有子賢與愚何其掛懷
　抱及其晩年居蜀喜宗文宗武誦詩入學歡喜吟賞累見於詩
　有子賢愚何嘗不掛懷抱也東坡云軾窮困本緣文字在海外
　見薖文字一篇輒數日喜今觀織簾父子唱和之詩去之十餘
　年旁觀者尤爲動色而况其父子之間乎聊書其後以見古人
　之意亦庸以勵兒曹也
　　　題介立詩
　昔人云僧詩忌蔬筍氣余謂惟不脫蔬筍氣乃爲本色惟淸惟
寒亦玄亦淡如佛言食蜜中邊皆甜此其蔬筍氣天然禪悅之
味也旦公詩託寄孤高屬意淸切庶幾道人本色不失蔬筍風
味余讀而深嘆之唐僧之詩各有原本贊寧稱杼山之詩謂文
人結習深重故以詩句率勸令入佛智此晝詩之本領也旦公
從文字因緣深入佛智作詩如華嚴樓閣彈指皆啓豈以一章
半偈爲能事乎他日以今之旦配古之晝何爲不可峨嵋老衲
徹修題
　　題鶴如書卷
洞聞長老爲紫柏憨山上首弟子坐破山道場說自在法頻申
婆和而逝鶴如禪師惪公爲其再世嫡孫親承巾缾妙得心印
顧不肯坐曲盝床開堂豎拂和光匿影虛已酧物以撐柱叢林
稟持淸規爲能事天寒歲儉齋廚蕭然法筵淸衆鐘魚不改莊
嚴像設殿無凝塵灑掃階除院無宿艸禪誦之暇焚香滌硯賈
　其餘閒作爲歌詩與詞人詩僧擊缽刻燭往復酬和其言藹如
　也詩成持一卷求正於余而余謂之曰子知夫鶴乎是仙家之
　騏驥羽族之介鳥也以喩於子如子之孤迥潔白抖擻而離俗
　也其鳴於九臯聲聞於天也以喩於子之詩如其淸吟靜嘯警
　露而唳空也其鳴於在陰而其子和也以喻於子之友聲如其
　琴心三叠一唱而三嘆也吾向者以鶴示子今其有徵矣乎我
　聞彌陀佛國有諸衆鳥晝夜六時宣說妙法而白鶴居其首今
　子學世間詩說世出世間法假宮商之調演根力微妙之音鶴
　以音聲說法子以詩句說法又安知子之非鶴而鶴之非子乎
　鶴如踴躍歡喜合十而言曰驅烏之歲夫子以鶴如字我今乃
　知夫子之記我也此山中林木池沼宛然西方公若肯來用迦
　陵仙音說法某得如五百鶴衆聞一偈而解脫則大幸矣請書
　之以爲券
　　　題山曉上座嘯堂詩
　今之緇流多喜爲詩或排列華要如千佛名經或摭拾偈頌如
　戲場科諢每一觸目輒爲赤眚滿眼頃見天童曉上座詩體淸
　心遠恬虛樂古居然衲衣本色也余愛韓退之詩淸曉卷書坐
　南山見高稜此二語殆爲山曉寫照其詩亦彷彿示之杼山不
　云乎隳名之人萬慮都盡強留詩道以樂性情蓋由瞥起餘塵
　未泯豈有健羨於其間哉上座能了此義月下風前么弦孤韻
　色天淸迥花漏滴瀝詩當益工禪心當益妙以此爲今之緇流
　藥其塵垢而療其狂易用詩句爲牽勸故知不後於古德也上
　座此行將木陳和尙命請余作天童塔銘余不能如無盡居士
　爲石門點出金剛眼睛卻與點綴詩卷作泥人揩背因緣持歸
　示木老定當爲破顏一笑
　　　題淨土詠懷詩
　楚石碕公作西齋淨土詩備陳樂邦之妙使人如聞迦陵頻伽
　和雅仙音心神熙怡便欲從之西逝巨方上人飽參經論專修
　念佛三昧作淨土詠懷詩名曰蓮券殆亦聞楚石之風而興起
　耶然吾聞楚石示疾時作木馬夜鳴西方日出之偈夢堂呵曰
　西方有佛東方無佛耶乃厲聲一喝泊然而逝二公孰知樂邦
　道路互執契券正恐霍光將假銀城典與單于未有人作保在
　巨公以爲何如
　　　南來堂拾稿題詞
　余嘗謂古今禪講諸師文集行世者絕少以賢首一家徵之帝
　心惟法界觀門一書而已賢首惟教義還源觀金師子章而已
　淸涼圭峰著述弘多皆無文集行世古人之指意以爲後五百
　歲弘宗扶教其綱要在於闡揚法界廓淸教海而騈枝儷葉之
　文固不足爲有無也末法陵遲雪浪崛起東南人謂窺基再來
雪浪工於講演解粘釋縛言語妙天下顧不肯著書雪浪之後
再傳爲巢雨蒼汰法席最盛而四公者皆後先順世矣蒼老之
孫行敏掇拾其遺文頂禮悲泣乞余一言以流通於世余謂蒼
老之於法門深心誓願泐金石而度河沙者在與汰師互演大
鈔然雜華法門千年垂絕之燈此蓋淸涼現龍之分身蜿蜒靑
冥百千數變之一耳其應世酬物取次點染之文如龍之片甲
如麟之一鬛固不足以爲有無而人亦不必比量其工拙也行
敏思表著乃祖緒言如此其篤摯而落木居士又爲評定其什
一則順其意而流通亦無不可者佛言如拆金杖金體不殊蒼
老之文固不可以爲是金杖之全也抑豈可以爲是拆金之杖
而非金也耶亦在乎善取之而已矣
　　題鶴如禪師像贊
蒲團趺坐雪頂霜髭具四威儀居然大師昔我遘爾年方驅烏
　字以鶴如皎潔僧雛我觀是身刹那不住童髦觀河無有是處
　身外之身山光潭影笑彼癡猿見月在井
　　　書汰如法師塔銘後
　余爲汰如法師塔銘狥蒼雪徹師之請據其行狀而作也後十
　餘年汰如高足含光渠公來吿我曰有人議先師塔銘寥寥數
　言不足以稱道德業願奮筆改定渠以爲不若仍請於公取次
　増潤不獨於先師有光亦聊以塞謠諑之口也余唯唯曰吾文
　蕪陋多矣敢不惟命繙經少間取舊稿及新所撰述循覽反覆
　啞然而笑曰彼何人哉殆歐陽子論尹師魯墓誌所謂世之無
　識者也凡誌浮屠師者有三一曰授受師資係法脈齧節則書
　二曰講演經論係敎海關鍵則書三曰道場住持係人天眼目
　則書舎是無書焉余之銘汰師也先書其行履次書其講演後
　書其歸宿於蒼師之狀無溢詞焉用古法也書行履曰隨雨師
　住鐵山繼師住中峰旣而說法於杭之臯亭吳之華山白門之
　長干寺軍持杖錫至止略具足矣必欲補書曰以何年往某處
　以何夢兆住某山甲乙編次古無是也法師應期必有檀越啓
　請四衆圍繞必欲詳書曰某宰官致書某宰官護持某捐貲供
　養某具舟津送古德住五山十刹猶唾棄爲挂名官府如有戶
　籍之民而今之津津利養者何也書講演則莫重乎創講大鈔
　與蒼師踐更法席故次及之書歸宿則莫要乎臨行怡然惟自
　念言心不知法法不知心直如談倦欲息聲息旋微故又次及
　之末復引據蒼師之論謂師事業福德未能如古人亦未可與
　今之不教不禪欺世盜名者比此蒼師之直言也亦實語也所
　謂古人者杜順賢首淸涼之流謂師不如古人非抑之也雖未
　能如古人而其戒力見地已迥絕乎世之不教不禪欺世盜名
　者則已橫截末流如麞獨跳不可謂非揚之至也然而師之生
平以華嚴爲大宗以講演大鈔爲弘願法席有終此願無已故
余爲之銘也然則師之說法固未嘗止而大鈔之講席其可以
爲未終乎其所以藏往願啓後緣贊歎而唱導者其亦可謂深
切著明已矣謂未足稱道德業者何也文不載嗣法弟子此蒼
師之略非余過也張說大通碑不載普寂義福王維大鑒銘不
載南岳靑原古人亦有之矣添亦無善勉狥而添之可也其最
可嗤者不言余文之不工而譏其寥寥數言無以稱道德業然
則稱道人之德業必連篇累牘更僕羅縷而後爲愉快勝任乎
黃魯直陸務觀爲高僧塔銘多寥寥數言亦將買菜求益乎行
船之順風聽衆之擠壓僧徒老少之寒暄叢林交單之諈諉鄙
猥瑣碎咸將一一書之拈花因緣出於大梵天王經特因爲博
聞證據得毋令善星比丘掩口而笑乎歐陽公有言世之無識
者不考文之重輕但責言之多少夫已氏尙不讀歐文每責其
他僧家不諳外教不知古文法則以欲推崇其師而妄爲無識
者所撼不直則道不見故不敢不以正吿也余爲此言不獨以
吿汰師之徒亦欲後之銘浮屠者知有所謂古法而從事也
　　又書汰如塔銘後
崇禎十二年汰如河法師講大鈔於華山開講日天池石鼓有
聲四衆咸有喜色師蹙然曰讖有之石鼓鳴吳中兵今江淮多
警豈宜有是一期講畢白鶴數十飛鳴盤舞咸以爲講演之瑞
師正色曰來鶴之事道家有之非吾佛法所重也坐上爲之斂
容石鼓主兵所在多有吾往習道家科儀醮壇煉度結旛召鶴
道流以爲固然良不足異師之言信也余往撰塔銘據蒼老行
狀略書其事戊戌冬毛子晉過村莊備道其親聞於講席者乃
知此師深心淵識具正法眼迥絕於流俗若此謹書之以補前
志之闕余嘗有詩贈講師云誰拈齩蚤家常話忽漫天花下講
　臺意亦如此
　　　覺浪和尙天界初錄題詞
　余下根鈍器衰老失學每見世間文字及諸方語錄堆牀積案
　便眼昏頭運不能開卷每拈懶瓚語那有閒工夫替俗人拭鼻
　涕耶然每於燈殘月落夢回䆿醒先佛古師一二染神尅骨語
　句影略逗漏時時落齒牙喉吻中如小兒弄語時婆婆和和有
　人詰之茫然不能置答有掩口一笑耳與覺浪和尙相聞十餘
　年始得把臂不交一語頓覺心腑淸涼輙申筆爲文以贈頃又
　見其天界初會語是三十年前與焦弱侯諸先生聚首提唱者
　也迄今藏弆篋笥未有人著語而公之上首鶴溪猥以見屬每
　欲下筆輒作婆婆和和狀是又可一笑也嘗聞長者言本朝禪
　門自碕楚石泐李潭後一燈迢然而憨大師盛稱壽昌無明此
　爲法眼圓明振起末俗今浪老實壽昌的骨子孫建大法幢獅
弦繼響讀斯語者有以洞見其提挈綱要照用遮奪之機無以
斯世顢頇籠統冬瓜瓠子之印同類而舉揚之庶不爲延津刻
舟之人所竊笑也昔吾憨師贊壽昌之像曰突出大好山千里
遙相見博山見之以爲知壽昌之深無如憨師也今吾幸於暮
年得見浪老相與敲空作響無舌而談善財童子登妙峯頂不
見德雲比丘及見德雲乃在別峯之上蓋余與浪老所謂千里
遙相見者如此鶴溪以爲然否
　　題易箋
文王明夷則君可知矣仲尼旅人則世可知矣故曰作易者其
有憂患乎闇齋先生遘喪亂之餘晩而好易其於屯之初九六
二復之上九益之六三旣濟之九五極深而硏幾恫乎其有餘
悲也愀乎恤乎其猶有餘思也讀者觀而玩之文王仲尼之易
於明夷屯難之中思過半矣宋有謝石者以拆字術忤權倖編
　管山中遇異人工斯術者拜而問之其人曰子以字爲字吾以
　身爲字也余再蒙大難思文明柔順之義自名爲蒙叟讀闇齋
　易箋竊有謝石之愧焉書以識之
　　　遵王絕句跋語
　斷句詩神情軒舉興會絡繹頗似陸魯望自遣三十首殊非今
　人格調良可喜也多讀書厚養氣深造而自得之如魯望所謂
　凌轢波濤穿穴險固卒造平淡而後已吾有厚望焉仲文之賦
　湘瑟思公之繼玉臺籛後風流庶幾再覩吾老矣當泚筆以俟
　之
　　　題菊語
　屈子云朝飮木蘭之墜露兮夕飱秋菊之落英蓋其遭時鞠窮
　衆芳蕪穢不欲與雞鶩爭食餔糟啜醨故以飲蘭飱菊自况其
　懷沙抱石之志決矣悠悠千載惟陶翁知之其詩曰秋菊有佳
　色裛露啜其英飮酒荆軻諸篇撫已悼世往往相發曹子桓送
　菊鍾繇謂感時遲暮謹送一束以助彭老之術此非知屈子者
　也檇李呂翁天遺性好蒔菊自謂有菊癖述樹藝裁植之法爲
　菊譜一卷聞翁爲故相文懿公之後避世墻東製荷衣戴籜冠
　其斯世遺民悠然在南山東籬之間者與抑亦飮蘭飱菊有靈
　均之志與嗟乎人世榮華勢燄如風花烟草昔者東陵侯今爲
　種瓜人故相之子於今爲庶能以種菊自老賢於金張七葉多
　矣他日訪呂翁之菊譜安知不以爲靑門之阡陌乎
　　　題丁菡生自家話
　樊遲在洙泗間以從遊善問稱左氏記其與齊人戰三刻踰溝
　之事蓋孔門高明廣大英偉之儒也旣而請學農圃收斂其精
　華果銳之氣象歸於眞實夫子目爲小人猶佛家之所謂小乘
　云耳而儒者以麤鄙近利訶之豈不陋哉陳述古好談禪以東
　坡所言爲淺陋坡語之曰公之所言譬如飮食龍肉也而僕之
　所學猪肉也公終日說龍肉不若僕之食猪肉實美而眞飽也
　今世學禪者鏤影劃空金剛圈栗棘蓬葛藤滿紙菡生自家話
　近裏着已語皆實際豈時人所談皆述古之龍肉而菡生所學
　乃東坡之猪肉耶一以爲粗鄙一以爲淺陋下士聞之大笑彼
　以爲塵垢糠粃而我則以爲妙道也僧問趙州如何是玄中玄
　州云汝玄來多少時僧云玄之久矣州云若不是老僧幾乎玄
　殺有具眼者莫將菡生話頭蹉過恐不如趙州僧玄殺便終日
　坐飯籮邊餓殺也
　　　題丁菡生藏余尺牘小册
　戊子歲訟繫南都從丁菡生借書往返促數菡生輯余手簡成
　二小册褾背裝褫鄭重精緻余旣不工書小簡語尤潦草見之
　慙惶便欲攫付水火然深愧其意縮恧而止昔人言北宋諸老
　書問修整無一漫筆獨王荆公不爾觀其筆札一往似忙迫時
　所爲朱子譏之曰人生那得有如許忙時耶余文章名位不能
　望荆公什一獨此一病彷彿相似常舉以語人輒爲一笑老友
　程孟陽每正色曰荆公病痛弘多此特其小小者然亦不願兄
　效之也頃閱米元章書史云荆公少時書學楊凝式元豐六年
　始識公於鍾山談及此公大賞歎曰無人知之其後與余書簡
　皆此等字方知荆公墨妙如此余雖欲援公以自解免其將能
　乎令孟陽而在亦將拊掌揶揄笑前言之過許也菡生寄册子
　索題遂喜而歸之囑其貯諸篋笥爲我藏拙流傳家塾存吾兩
　家故事雖然恐他時賢子弟仍不免哄堂一笑耳
　余采本朝詩數從菡生借書今詩集已行世鴻儒鉅公交口傳
　誦雞林使人每從燕市購取三百年風雅未墜於地菡生有助
　焉集中小傳略具評隲平心虛已不敢任臆雌雄舉手上下如
　王長公桑梓先輩童稚欽挹所謂晩年定論者皆取其遺文緒
　言證明詮表未嘗増潤一字李空同之剽畧同時諸老嘖有煩
　言非吾樹的也間有論著排㡿嚴羽卿劉辰翁高廷禮之儔疏
　瀹源流翦薙繆種寸心得失與古人質成於千載之上聲塵迢
　然與一二時流何與而反唇相向乎有夢與人摶而負者旦而
　求敵於衢日暮不得飢疲而後反斯人也其將終尋夢中之摶
　乎抑亦將日暮而反乎吾知其不與同夢而已歐陽公宋之大
　人君子也作尹師魯墓誌憤時人之􁋸評盛氣怒色見於文辭
　有豈惜小子之言余學佛人也彼是兩行如微風之過蕭頷之
　而已客方盱衡來吿而菡生以小簡索題遂書其語以眎菡生
　菡生不應卷册子入袖去
　　　書東坡延州來季子贊後
　春秋魯哀公十年冬吳延州季子救陳杜氏注曰壽夢以襄十
　二年卒至今七十七歲壽夢卒季子已能讓國年當十五六至
　今蓋九十餘蘇子亦曰能以國讓聞於諸侯則非童子考公羊
　傳季子同母者四人季子弱而才兄弟皆愛之同欲以爲君古
　者二十曰弱冠諸侯十五而冠季子爲諸侯之子當二十而冠
　傳曰弱而才則二十也左傳諸樊旣除喪讓位季札吳人固立
　季札遂棄其室而畊乃舎之曰棄其室而耕則旣有室家殆是
　壯年非弱冠矣季子讓國之年定在二十以上當救陳時踰九
　望百杜氏謂年十五六及九十餘猶未核也公子光謀弑王僚
　謂鱄設諸曰季子雖至不吾廢也是季子之能廢立光也季子
　謂光曰爾殺吾兄我又殺爾是兄弟父子相殺無已時也是季
　子之能殺光也夫差阻兵上國暴骨如莽季子將兵出境專命
　罷兵夫差不敢片言誰何季子非有所鯁避蓋知其必亡而不
　諌也蘇子謂夫差不道殺子胥如一皂隸使季子畏而不敢言
　猶淺之乎視季子也蘇子考季子之卒不書於春秋又謂其化
　去不死春秋外大夫例不書卒無可援據左氏傳記外大夫之
　卒詳矣當哀公時魯與吳師旅婚姻聘問交錯季子卒當如陳
　莊子之赴魯傳安得不書其不書則未卒也左氏敍事信鬼而
　略仙弦高仙去不書王子晉上賓不書萇弘化碧不書范蠡去
　越不書吾謂季子退師之後亡國之前非遁去卽仙去故左氏
　闕而不書也或曰季子墓今在延陵十字之碑流傳金石蘇子
　安得而蔽諸曰子信以爲神仙無墓耶軒轅上昇穆滿登格衣
　冠之藏不具在耶季子聘魯觀樂在襄二十九年孔子纔八歲
　昭二十七年聘於上國適齊而長子死葬於嬴博之間孔子年
　三十八去魯適齊往觀其葬實惟此時救陳之後六年而孔子
　卒六年之中孔子終老洙泗未嘗適吳彼十字碑者誰題之而
　誰證之耶庚子中秋◍◍日謙益書◍◀
　　　記雲間鳳凰山修復三星堂事
　世宗肅皇帝賜福祿壽三星畫像爲故少師華亭徐文貞公稱
　壽文貞公築堂於鳳凰山之麓藏弆尊奉不徒榮君之賜實以
　徼福假靈於上帝爲國家億萬斯年祈天永命甚盛舉也歲久
　而堂圮文貞之曾孫致遠延僧別山修復堂宇供奉佛像而別
　構樓閣以崇賜像是舉也明彰君恩冥資佛力上徵國憲下述
　祖德一舉而四善備焉詩不云乎豐水有芭武王豈不仕詒厥
　孫謀以燕翼子百世之仁也若我昭代祖功宗德執金輪以御
　世殆將與恆沙塵刼傳之無窮豈徒豐芭百世而已世之臣子
　登斯堂陟斯閣也榱桷相望像設有嚴雲旗霓旌恍惚在御其
　有不肅然而興愾然而嘆者乎堂成之日謙益薄游雲間謹書
　其事以諗於來游來觀者後千百年共拱護之俾勿壞歲在丙
　申陽月九日舊史官虞山謙益拜手謹書
　　　書沈節母事
　吳江沈民有母王氏夫亡自誓事姑育子茹荼飮泣者四十有
　七年戊戌季冬自知時至堅坐念佛泊然而逝一時開士縉紳
　爲之傳敍余觀之悚然不覺合掌讚歎客有問曰媼孤貧苦節
　終身黽勉未聞修持淨業云何何以臨行得力如是余曰節婦
　沒齒守節只此一心臨行念佛亦止一心自心取自心如燈取
　影雖未嘗喃喃念佛已了了見佛身臨行自應見佛接引何疑
　之有昔有村媼問人持咒黠者教持天地玄黃諦信不疑有人
　語之此紿汝也則大怒持之益堅每誦一句投一豆於瓶中豆
　輒躍起尺許久之無疾西向吉祥而逝此媼誤持天地玄黃尙
　得善果沈母以堅貞因得淸淨果又復何疑於世法中爲寡嫠
　高行卽於出世法中爲往生善女人余故謹而書之爲念佛法
　門中立一榜樣也
　　　呂留侯字說
　崇德呂子留良請更其字於余余字之曰留侯昔者司馬長卿
　慕藺相如之爲人名曰相如長卿之爲詞賦合綦組列錦繡顧
　能希風折節自附於藺相如可謂有志矣其生平馳逐於富貴
　功名晩而自託慢世所慕於藺相如者徒以名而已矣呂子起
　家布衣足跡不出閭里非有如子房五世相韓破彥結客東見
　倉海君震動天地之事今呂子名曰留良則已兼子房之名與
　號而有之余又字之曰留侯呂子之於子房何啻長卿之慕相
　如而已乎吾每讀李太白詩至下邳懷古之篇輒爲流連感歎
　沉冥杯酒能以片言脫郭令定天寶中興之業張良未遂赤松
　志橋邊黃石知我心宜其落落自負如此也呂子搖筆爲歌詩
　師承太白其於子房固有曠世而相感者余之更其字也竊有
　望焉蘇子言江左諸人好談子房季札余老矣江左習氣所餘
　無幾而邇年好談子房甚於季札爲呂子更字中心癢癢然恐
　不得一當也作留侯字說以贈呂子俾其藏之篋衍須余言之
　有徵也而後出之
　　　黃扶木字說
　餘姚黃子宗炎字晦木余爲改字曰扶木按山海經大荒之中
　有谷曰溫源谷上有扶木柱三百里一日方至一日方出皆載
　於烏郭弘農曰溫源卽湯谷也扶桑在上言日交會相代也海
　內東經曰湯谷上有扶桑十日所浴居水中有大木九日居下
　枝一日居上枝郭曰傳曰天有十日日之數十此云九日居下
　枝一日上枝大荒經曰一日方至一日方出明天地雖有十日
　自使有次第迭出運照也孔子明天無二日者語其象禹明天
　有十日者語其次以人代言之炎漢十世而光武中興十世其
　下枝之九日與光武其上枝之一日與天寶幸蜀而靈武收京
　天寶其方至之一日與靈武其方出之一日與黃子抱膝長吟
　精思古今剝復之會其有以辨此矣扶木柱三百里柱者高也
　有扶之象焉人言虞淵浴日不知東南海外有女子名曰羲和
　方浴日於甘淵此女子過丈夫遠矣寧戚之歌曰長夜漫漫何
　時旦此非吾所期於黃子也
　　　福先五子字辭
　從孫福先生五丈夫子娟好豐下蘭茁薿薿筮而得五卦命名
　以此醮於宗老先冠而字宗老曰咨爰具訓於蒙士咨汝象升
　字曰爾階升之六五貞吉升階進修允升歷級望厓有梯有隥
　勿越勿乖升而不已困其汝偕母驚合抱而眇端倪譬種樹於
　空中就抽枝而長荄故曰君子以順德積小以高大南行有慶
　則惟汝懷咨汝象晉字曰爾介晉之六二受茲介福汝有王母
　宜爾嘏祝履貞立誠戒愼蹴踖晉如愁如天祜斯篤鶴鳴子和
　中孚有吿康侯用錫乃大明復不中不正德車脫輹碩鼠之厲
　汝惟蓄哉咨汝象蒙字曰爾克九二包蒙子用克家五爲君爲
　父蒙之主耶二以剛接柔其應孔嘉曙戒勿怠克荷菑畬南山
　喬梓其則不遐妻子風雨僕妾鼠鴉勿遠陽實昵彼陰衺童蒙
　之求戒汝勿夸咨汝象臨字曰爾敦敦臨之吉上六有聞處坤
　斯極陰陽豗喧惟敦惟厚二陽永存母漓爾朴母􁒣爾淳蚤服
　重積固其天根嗟彼纎兒梔貌蠟言渾沌已死拏攫游魂敦臨
　之象效法厚坤在臨在復誨爾諄諄咨汝象鼎字曰爾實惟鼎
　有實享帝養賢黃耳之中受彼玉鉉雉膏不食足折趾顚實之
　不存名安傳焉聖賢往矣法象歷然溫故知新烹飪常鮮黃中
　通理鼎實乃全母謀大烹而忘粥飦於乎五子敬哉勗哉升以
　進德晉以受福蒙以養正臨以敦復鼎有美實叶我鼎足觀象
　玩占亢宗保族有稱有誡我言維服先民有言曰物備矣志在
　子尙克念我先王之覆露我後人而糞除汝之墻屋已亥秋日
　籛後人謙益靧沐敬書
　　　遵王四子字序
　遵王以辛丑二月五日舉第四子是日燕余於述古堂佳氣充
　閭殊有抱送之喜今年周歲大設晬盤之會請余名其四子頃
　者吉州施偉長謁臨海先廟觀周成王饗彭祖三事鼎鼎足篆
　東澗二字蓋周家卜雒時欵識也余老耄不忘先烈遂自號東
　澗遺老因竊取其義以名四子曰東夏字思祚曰東鎭字思烈
　曰東漢字思光曰東表字思勳宋宣猷公序先王謨烈曰世祚
　東夏咸有烈光奉國歸忠勳蓋羣后固已刻之彝器載在令甲
　今吾所以命四子惟宣猷傳芳之文是則是述四子念哉公侯
　之後必復其始周鼎具在魯寶未失夫豈曰文武成康之伯猶
　多而不獲是分也哉允文允武此眉山表忠之刻辭與帶礪俱
　永非余宗老之私言也
　　　茶供說贈朱汝圭
　子羽來吿我曰正德間婁江朱大經明醫好種菊唐伯虎高其
　人作菊隱記菊隱之子雅筠及孫汝圭世爲逸人汝圭精於茶
　事謀於翼曰祖以菊隱余將以茶隱今之通人能爲我授記茶
　隱如伯虎者誰乎子爲我請虞山老人證明其說願歲歲採渚
　山靑芽爲虞山老人作供夫子亦笑而許之乎未幾汝圭持子
　羽書侑貢荈以請余語之曰菊與茶皆草木之英異者也自屈
　平已云餐秋菊之落英其後乃大顯於靖節而茶之名頗晩出
　迨於唐乃著於鴻漸又新之書杼山玉川之詩以臭味言之是
　二者伯虎所謂草木中之君子也以時世考之菊先而茶後菊
　其祖也茶則其孫也雖微伯虎孰得而掩諸隱士之星爲少微
　少微之光常指東南而東南之人無以應也范希文曰萬象森
　然中安知其無茶星今將指茶星爲少微以實希文之言斯世
　而有伯虎也其必爲嗑笑已矣雖然吾則有論於子吾觀楞嚴
　壇中設供取白牛乳砂糖純蜜之類奉佛及諸大菩薩西土沙
　門婆羅門以葡萄甘蔗漿爲上供未有以茶供者考其風土棗
　栗椑柿印度無聞梨柰桃杏往往間植茶非其所彥故也陸鴻
　漸長於苾蒭者也杼山禪伯也鴻漸茶經不云奉佛杼山飮茶
　歌三飮便得道何須苦心破煩惱亦不云供佛西土以貫花然
　香供佛皆上妙殊勝此土不聞其名此土有而彼無者茶耳不
　以作供斯亦四事供養之缺典也天人言人中臭氣上熏於天
　四萬餘里此土產茶如伊蘭叢中產牛頭㫋檀天實私之假以
　辟除惡臭導迎妙氣也汝圭益精心治辦茶事金芽素瓷淸淨
　供佛他生受報往生香國以諸妙香而作佛事豈但如丹丘羽
　人飮茶生羽翼而已李太白言後之高僧大隱知仙人掌茶發
　於中孚禪子及靑蓮居士李白也今余不敢當汝圭茶供勸請
　以茶供佛後之精茶道者以採茶供佛爲佛事則自余之諗汝
　圭始作茶供說以贈
　　　書黃正義扇
　三代以降人才莫盛於三國三國之主皆名士也蘇子瞻每唾
　駡曹公以爲視操如鬼及其出官於黃夜游赤壁則賦之曰釃
　酒臨江橫槊賦詩此固一世之雄也蓋亦爲之嘅然太息企慕
　以爲不可及故曰孫劉相顯曹公相隱善相者至於發聲大哭
　則三分割據屬此三人天下之人皆能指而目之矣有三主者
　鼎足而起則其臣亦玄感而應之讀三國名臣贊吳蜀之士殆
　與兩漢同風非偶然也典午以後宇宙之劈裂凡三降而爲五
　胡又降而爲五代戎翟盜賊交竊神器求其衣冠文物之似不
　可得矣而况於所謂名士者乎耶律德光升殿會朝語羣臣曰
　我亦人也可勿懼言之可悲可憫至此極矣而禍所由來則自
　世之無名士始世無名士則上無孫劉之主下無管葛之佐神
　州陸沉而天地或幾於熄矣余老廢歸於空門願作不求名比
　丘然未嘗不願斯世有名士也餘姚黃子正義忠端之孫太冲
　之子非聊爾人也奉其父叔之命過余而請益余爲書所誦慕
　於三國者以廣其志
　　　書羅近溪記張賓事
　盱江羅汝芳雜記云關西康德涵扶乩下神神批云我張右侯
　也問右侯爲誰曰君不讀晉載記乎我石氏輔張賓也吾少有
　大志自期佐眞主定天下不幸失身僞朝言聽計從封爲右侯
　自愧功名不如管樂每與橫林子中夜歎息未嘗不涕泗橫流
　也問橫林子爲誰曰苻氏相王猛也與吾竝事僞主各負感憤
　至今鬱鬱鬼錄汝芳萬曆間名儒所謂近溪先生者也斯言得
　之同年王中丞爲德涵鄕人而申論之曰千載之下豪傑尙抱
　終天之恨吾儕幸生盛世其可不勉當是時欵塞互市三垂晏
　然不知近溪何爲而發此論余竊怪之又常觀劉聰子約暴亡
　而蘇言見元海於不周之山經五日從至崑崙三日後還不周
　見諸王公卿相死者悉在宮室甚壯麗號曰蒙珠離國以賓猛
　之靈爽其殁也豈無蒙珠離國可以栖託而幽沉鬼錄若是憊
　歟抑亦有其地而不樂居聰子以爲崑崙樂國而彼自以爲幽
　都九關與抑亦諸人所居亦有如所謂蒙珠離國者自有國土
　自有君臣終不獲與華夏管樂之儔比肩陟降與不然何其謀
　略展於當時勳德著乎殊俗而魂魄私恨無窮歷百代未暝也
　嗚呼孟孫景略趙魏之英賓希子房猛儗孔明風高月滿佐命
　吿成名飛八部魂羈九京失身羶潼遺恨丹靑戴記悠悠鬼錄
　冥冥關塞月黑風淒哭聲約夢則妖乩吿有靈近溪子之戒其
　可不懲
　　　書柳敬亭册子
　太史公滑稽傳曰優孟搖頭而歌負薪者以封吾觀漢人孫叔
　敖碑文言楚王置酒召客優孟前舉酒爲壽卽爲孫叔敖衣冠
　抵掌談笑其中楚王欲立爲相歸而謀諸其妻爲言廉吏不可
　爲孫叔敖之子貧賤負薪爲之歌辭以感動楚王復封其子此
　蓋優孟登場扮演自笑自說如金元院本今人彈說之類耳而
　太史公敍述則如眞有其事不露首尾使後世縱觀而自得之
　此亦太史公之滑稽也嗟乎孫叔敖相楚之烈自若敖蚡冐蓽
　簬藍縷之後於荆尸無兩一旦身死其子貧賤負薪楚之列卿
　大夫無一人爲楚王言者而寢丘之封乃出於一優人之口則
　卿大夫之不足恃賴而優人之不當鄙夷也自古已然矣雖然
　孫叔敖之身後而優孟可以屬其子假令優孟而窮且無後也
楚國之人豈復有一優孟爲之搖頭而歌者乎士大夫恬不知
愧顧用是訾謷優孟以爲莫已若也斯可爲一喟已矣柳生敬
亭今之優孟也長身疎髯談笑風生臿齒牙樹頤頰奮袂以登
王侯卿相之座往往於刀山血路骨撑肉薄之時一言導欵片
語解頤爲人排難解紛生死肉骨今老且耄矣猶然掉三寸舌
餬口四方負薪之子溘死逆旅旅櫬蕭然不能返葬傷哉貧也
優孟之後更無優孟敬亭之外寧有敬亭此吾所以深爲天下
士大夫媿也三山居士吳門之義人獨引爲已責謀卜地以葬
其子幷爲敬亭營兆域焉延陵嬴博之義伯鸞高俠之風庶幾
兼之余謂梁氏生賃伯通之廡死旁要離之墓今謀其死而不
謀其生可乎平陵七尺玉川數間故當並營不應偏舉敬亭曰
此非三山隻手所能辦也士大夫之賢者吾侍焉游焉章甫韎
韋之有聞者吾交焉友焉閭巷之輕俠裘馬之少年輕死重氣
　骨騰肉飛者吾兄事焉或弟畜焉生數椽而死一坏終不令敬
　亭烏鵲無依而烏鳶得食也某不願開口向人惟明公以一言
　先之余笑曰太史公記孟嘗君客鷄鳴狗盜信陵君從屠狗賣
　漿博徒游生之所稱引者冶游則陸博蹴踘之流豪放則椎埋
　臂鷹之侶富厚則駔􁸵洗削之類其人多重然諾好施與豈齷
　齪闒茸兩手據一錢惟恐失者要離鱄諸春秋時吳門市兒也
　豈可與裒衣博帶大冠如箕者比長而較短哉子姑以吾言號
　於吳市吳市之人有能投袂奮臂感慨而相命者吾知其人可
　以愧天下士大夫者也子當次第記之他日吾將按籍而從游
　焉
　　　書捨田册子
　里中顧善士伯永辛勤拮据治生創業家彥不過數千金而能
　捐捨三百畝歸諸招提供佛及僧爲懺罪植福之計斯可謂甚
　難希有者矣昔年西天戒日王積集財寶於兩河間立大會場
　五年一大施已成五會欲作第六會請玄奘大師隨喜會成踴
　躍歡喜合掌吿法師曰某積此財寶常懼不入堅牢之藏今得
　貯福田中可謂入藏矣逝多太子曰佛爲福田宜植善種今善
　士施田三百畝一錐一粒皆堅牢入藏中又以此田爲子孫植
　善根卽子孫之福田也由此觀之世之擁帑藏據膏腴不肯發
　心布施者斯眞寠人窮子身無半分家無寸土又率其子孫生
　生世世爲寠人窮子者也吾於斯舉深爲善士慶又深爲善士
　之子孫慶也
牧齋有學集卷一
　秋槐詩支集
　　巳丑元日試筆二首
春王正月史仍書上日依肰芳草初白髮南冠聊復
爾靑陽左个竟何如三杯竹葉朝歌後一枕槐根午
夢餘傳語白門楊柳色桃花春水是吾廬
頻煩襆被卷殊書顧影頽肰又歲初自笑覊囚牢戸
熟人憐留滯賈胡如淵明弱女咿嚘候孺仲賢妻涕
淚餘爲問烏衣新燕子􁊕泥何日到寒廬
　　次韵盛集陶新春柬懷之作
暈碧裁紅記往年春盤春日事茫肰澗瀍雒下今何
地鄠杜城南舊有天夢裏士師多訟獄醉中國土少
崩騫金陵見說饒新咏佳麗長懷小謝篇
　　林那子七十初度
孟陬吾以降七十古來稀南國遺民在東京昔夢非
夜烏題舊樹春燕語新衣一醉滄桑裏麻姑有信歸
　　寄題廣陵菽園
架搆平臨䢴水涯隋堤迎却俯塵沙南塘路識將軍
第東閣梅如水部衙十里珠簾叢腐草二分明月冷
烟花輕軒奉母承平事㑹有新詩補白華
　　題朱玉耶畫扇
㫁月抛雲去不還舊圖小扇落人間依稀記得前塵
事愁絕雙蛾傍遠山
　　次韵荅何寤明見贈
桃李何曾怨不言沅湘憔悴自蘭蓀刦灰蕩掃文章
貴星緯消沉處士尊江左風流餘汝在襄陽耆舊幾
人存新詩携去誇春社一字須傾酒一樽
　　馮研祥金夢蜚不遠千里自武林唁我白門喜
　　而有作
踰冬免死又經旬四海相存兩故人吳淛各天如嶺
嶠干戈滿地况風塵燈前細認平時面坐久頻驚亂
後身詹尹朝來傳好語可知容易有斯晨
　　疊前韵送别研祥夢蜚三首
愁霖震電苦踰旬况復懵騰送故人瀕死心懸春碓
杵望歸目㫁客車塵殘生握别無多淚末世遭逢有
幾身從此前期知不忘雞鳴如晦記玆晨
靑春聚首不多旬作伴還鄕恨少人不分行時俱涕
淚正憐别後各烟塵關心憔悴無過死執手叮嚀要
此身傳語故人應歎息對牀風雨亦佳辰
少别千年近隔旬勞人亭畔盡勞人誰家窟室能逃
世何處巢車可望塵問字總歸沙數刦相看巳属意
生身童初近有登眞約爲我從容扣侍晨
　　戲爲天公惱林古度
巳丑春王近寒食陽和黯黮春無力嚴霜朔風割肥
骨愁霖累月天容墨撒空飛霰響飃颾殷雷闐闐電
光激須臾氷雹交加下亂打軒忩攢矢石老人擁被
向壁臥如𧖟縮蠒烏塌翼金陵城中有一老古度目
眵頭暈起太息摩娑箱架繙玩占彳亍鄕鄰卜蓍筴
對飯失箸寢失席如魚吞鈎挂胸臆蛙怒鼓腹氣彭
彭蚓悲穴竅音唧喞吟成五八四十字字字酸寒句
結轖一吟啼山魈再吟泣木客三吟四吟天吳罔兩
紛來下鍾山動搖石城仄山神社鬼不敢寧居號咷
愬上帝帝遣六丁下捜獲天公老眼慵識字趣呼巫
陽召李白李白半醉心膽麄曼聲吟誦帝座側天公
傾聽罷拍手笑啞啞女娟弄黃土搏作兩笨伯盧仝
下賤臣扣頭詛月蝕林生韋布士雨雹恣訴斥天壤
之間奡兀產二儒使我低頭掩耳受鐫責唐堯爲天
子倦勤而禪息穆滿八駿歸髦期乃登格我爲天帝
元㑹運世八萬六千歲安能老而不耄長久精神勿
差忒二十八宿糾連炁孛羅計四餘氣控訴西歷頻
變易四餘刋一四氣孤列宿失躔紊營室籲呼眞宰
乞主張我爲一笑付閔黙由來世界怕刦塵寧保穹
蒼免黜陟我甘名號改　女輩紛呶復奚恤女勿
苦霖雨不見脩羅宮中雨下成戈戟女勿苦雪霰不
見堯年牛目雪三尺電胡爲而作乃是玉女投壺失
笑天眼折雷胡爲而作乃是東方小兒作使阿香掉
雷車而扇霹靂雹胡爲而作乃是女媧補天之餘石
碎爲礟車任騰擲春秋請高閣鴻範仍屋壁仲舒繁
露誠大愚劉向五行徒懇惻鯫生捉鼻善吟縛衣帶
何用撼鈴伐鼓張皇天馹天公支頤倦欲臥金童玉
女擎觴進金液此翁霑醉毷􁹄騎白雀遙觀金陵城
中吟詩之人夜分鼾睡殊燕適擂鼓忽坐通明殿號
召玄㝠豐隆諸神齊受職火速趨赴金陵城雪霰重
飛雹再射推𫾣蓬門穿甕牗惱亂吟魂攪詩魄是時
午夜正昏黑大家小戸眠不得眠不得忽驚嚇乃是
天公弄酒發性故與吟詩老生作戲劇
　此詩得之於江上丈人云是東方曼倩來訪李靑
蓮於采石大醉後放筆而作靑蓮激賞而傳之也
或云靑蓮自爲之未知肰否
　　新安汪氏收藏目錄歌
　新安汪宗孝收藏金石古文㳒書名畫􁂜器古玉
　甚富殁後散落人間獨手書目錄猶在其子權奇
　裝潢成帙余方有滄桑之感爲作歌以識之宗孝
　字景純富而任俠萬曆間嘗臥病授命於文廟遣
　治水江淮間七日而寤楚人王同軌作耳譚載其
　事焉
鴻朗八百應壽昌斗匡天府垂文章東壁圖書賁南
極光晶下薄天子鄣金錢積氣久盤鬱化爲羣玉紛
璆琅羽陵宛委吐靈异瑤菡雲笈差縹緗晉書唐畫
出秘閣永和淳化羅墨莊昭陵玉匣誇購取宣和金
書矜弆藏鄴侯萬籖曾未觸桓玄一厨今不亡東觀
詞人著䟦尾奎章學士書右方軒轅丹鼎借光氣天
都草木增輝光人間墨繪汗牛馬敢與列宿分焜煌
淸閟之閣蕭閒堂充棟挿架聞古香錯列几案峙􁂜
鼎鎭壓卷帙塡珪璋疎牕眼明見倉籕棐几日煖流
丹黃主人好古復好事千金豪取如鍼芒彈琴煑茗
自欣賞高僧詞客同平章靑娥摩娑辨款識紅袖拂
拭焚都梁凄凉不解雲烟綠寒儉笑彼書畫航一之
帝所夢不返高冠長劒從文皇平泉花木旋改易衛
公器物非古常雷劒一往誰取去楚弓人得知何方
茂先室有殘機杼長吉家看古錦嚢一生嗜好存譜
錄十載鐫鎪勞肺腸遺墨宛肰網塵篋厥子繙得重
裝潢鄭重有如獲拱璧再三示我涕泗滂君不見滄
桑以來百六殃飈迴霧塞何茫茫昆明舊灰鑠銅狄
陸渾新火炎崑岡乘輿服御委糞土武庫劒履歸昊
蒼礟火蕩抛琬琰字馬牛蹴踏金玉相南城叢殘餘
煨燼北門矇瞽徒看詳神焦鬼爛偏泯滅國亡家破
同衋傷寳玉大弓魯史在玉魚金盌唐天長漫云遺
山譜器什更與淵頴論滄桑還君此冊三太息謁帝
吾欲招巫陽
　　徐元歎六十
飄肰領鶴駐高閒石戸雲房處處關萬事總隨靑髩
去此身畱得翠微間隱將佛土逃三刦貧爲詩人鍊
九還若問少微星好在鈎簾君自看西山
　　巳丑歲暮讌集連宵於是豪客遠來樂府駢集
　　縱飮失日追懽忘老卽事感懷慨肰有作四首
風雪塡門噪晩鴉翛翛書劒到天涯何當錯比楊雄
宅恰似相逢劇孟家夜半壯心迴起舞酒闌淸淚落
悲笳流年遒盡那堪餞却喜飛騰暮景斜
送客留髠促席初履交袖拂樂方舒酒旗星上天猶
醉燭炬風欹歲旋除霜隔簾衣春盎盎月停歌板夜
徐徐􁧠船莫惜頻煩勸巳是參橫斗轉餘
風光如夢夜如年如此歡娛但可憐曼衍魚龍徒瞥
爾醉鄕日月故依肰漏移警鶴翻歌吹霜壓啼烏殺
管絃曲晏未終星漢改與君堅坐看桑田
扶風豪士罄追歡楚舞吳歈趂歲闌銀箭鼔傳人惝
怳金盤歌促淚汍瀾杯􁊕落日參旗動炬散晨星刦
火殘明發昌門相憶處雨牀絲竹夜漫漫
　　蜡日大醉席上戲示三王生三生樂府渠帥吳
　　門白門人也
美人雜坐酒盈觴雪虐風饕避畫堂卒歲世猶存八
蜡當塲我自看三王蘭膏作樹昏如晝竹葉生花醉
亦狂大笑吳獃愁失日漫漫長夜復何妨
　　賜蘭堂壽讌詩四首(有序)
金壇虞憲使兄來初與余同舉丙午少壯論文忽
　焉七十呴濡相存衰榮無間於其初度之日爲長
句以稱壽焉閥　箕裘之盛園林讌賞之樂鋪陳
揚扢略盡一班而要歸於家恩國恤迴翔頫仰感
慨係之蓋庶幾頌禱之義具焉其不獨以比於彈
絲竹考鐘鼓而巳亦或以望吾兄從容燕喜之餘
　爲停杯而三歎也夫虞之先世大理公謙爲永宣
　名臣常拜宣廟稧帖之賜賜蘭其堂名也
綠髮朱顏卻杖扶行年七十似兒駒一䕫端許諧虞
樂(虞一子跛故/有一夔之戲)羣鳳粉看集帝梧天漾酒旗星海動
地蟠燈樹月輪孤華陽大有登眞宴得似長筵此㑹
無
兩牀羅列十眉俱秉燭追歡似逐逋句曲園林藏地
肺茅家供撰出天厨經年摒擋春燈賞排日規模夜
燕圖樂土居肰塵刦外良常日月未應誣
玉雪風流弈葉垂(大理公自/號玉雪)丹靑人物永宣時蘭亭
金匱先朝賜竹屋銀鈎往喆詒(祝京兆東山竹屋記/爲大理之子來鳳作)
(也見祝/氏集)畫雀堆牀傳祖笏高門列戟閟宗􁂜知君拜
手稱觴日輟舞停歌有所思
英妙才名京雒傳黑頭兄弟兩皤肰䕫龍兕虎看誰
在猿鶴沙蟲劇可憐金爵觚稜紅燭裏玉杯繁露綠
尊前停斟却笑人間事龍漢魚河復幾年
　　奉贈太傅崇明侯　武杜公詩四首
光岳貞符河雒形扶桑弧矢射靑㝠三秦地塞畱元
老太白芒寒䕶將星起陸龍蛇爭渾沌握奇魚鳥叶
神靈衛公舊有鈞天樂戴斗崆峒佇勒銘
辛勤百戰爲山河束馬懸鋒髩巳皤吳下諸生推杜
預關西老將憶廉頗揮毫爛熳頭風檄擊缶蒼茫耳
熱歌記取鷹揚非少壯莫將芒角自鐫磨
申丹刑白誓書垂俄及山河帶礪期熊耳峰前馘耳
日馬鞍山下據鞍時閒園種菜分戎壘曲宴催花樹
酒旗春草靑絲調伏櫪識途終許是良眉
能以三明並四䕫惇詩說禮古人爲定襄行卷經年
富魏國奚嚢鎭日隨挿架綠槍依筆格銜鞾霜刃挂
書帷車攻願嗣淸風頌自拓岐陽石鼓碑
　　庚寅人日小集卽事
縷金圖勝總無情佩劒衝星黯未平刦末乹坤餘七
日(刀兵刦末度七日方/留人種見㳒苑珠林)行間兵火巳三生梅花北戸
將春發菜甲東風與歲更强欲登高難舉目草堂吟
望淚縱橫
蓂葉依肰七葉齊文王喻復此應稽(李義山人日詩/文王喻復今朝)
(是)亦知是日妨晴昊(是日隂/霾竟日)未省爲人學犬雞嶺海
風烟迴玉笛羅浮春色應金閨開尊遺老忻談笑明
日看梅可杖藜
　　人日示內二首
夢華樂事滿春城今日凄凉故國情花􁋛舊枝空帖
燕柳燔新火不藏鶯銀幡頭上衝愁陣柏葉尊前放
酒兵憑仗閨中刀尺好剪裁春色報先庚
靈辰不共刦灰沉人日人情泥故林黃口弄音嬌語
澀綠忩停梵佛香㴱圖花却喜同心蒂學烏應師共
命禽夢向南枝每西笑與君行坐數沉吟
　　依韵奉和二首
春風習習轉江城人日于人倍有情帖勝似能欺舞
燕籹花眞欲坐流鶯銀旛囡戴忻多福金剪儂收喜
罷兵新月半輪燈乍穗爲君酹酒祝長庚
佛日初輝人日沉綵旛淸曉供珠林地於刦外風光
近人在花前笑語㴱洗罷新松看沁雪行殘舊藥寫
來禽香燈繡閣春常好不唱卿家緩緩吟
　　贈黃若芷大家四絕句
節比靑陵孝白華齋心况復事毘耶丹鉛點染從遊
戲只似諸天偶雨花
栴檀雲氣湧香臺蓮漏初殘貝葉開丈室掃除容寳
座散花天女故應來
暈碧圖黃謝物華香燈禪板道人家中庭只有寒梅
樹邀得仙人綠萼花
鷗波亭向綘雲開沁雪虚庭絕點埃墨竹數枝香一
縷小忩畱遲仲姬來
　　閩中徐存永陳開仲亂後過訪各有詩見贈次
　　韵奉答四首
拂水分携手共招依肰陳迹巳前朝空傳父老摩銅
狄無復宮人記洞簫攬鏡頭憎三寸幘看花眼詫一
重綃憑君話我餘生在萬事叢殘爲領腰
休嗟小别似千年坐膝將軍事顯肰契濶共循頭上
髮延緣猶記葦間船高人有福先歸地野老無謀但
詛天最是臨分多苦語相期把卷白雲邊(存永侍其/尊人興公)
(訪余拂水屈指十二年矣興/公别時有山中讀書之約)
交白鬚眉學刺船漁灣蒙密舊山川櫻桃寢薦無消
息楊桺車攻有注箋南國歌䦨皆下泣山陽詩讔倩
誰傳繙君家集眞三歎遺卷猶存忠孝篇(開重尊人/磐生遺集)
(中多籌/時語)
論文嵇呂更誰知兵燹間關問索居沁雪摩娑新拜
石殺靑論勘舊藏書共嗟昔夢連銅輦自笑殘生出
箯輿莫訝和詩多讔謎老來誕謾比虞初
　　夏日讌新樂小侯於燕譽堂林若撫徐存永陳
　　開仲諸同人並集二首
寳玦相逢溝水頭長衢交語路悠悠西京甲觀論新
樂南國丁年說故矦春燕歸來非大夏夜烏啼處似
延秋曾聞天樂梨園裏忍聽吳歈不淚流
軟脚筵開樂句和濯龍吐鳳客駢羅雖無法部仙音
曲也勝巴人下里歌絲竹凝風腰鼓急釭花蕩影舞
衫多老夫苦憶平生事腸㫁西遊趙李過
牧齋有學集卷二終
牧齋有學集卷三
　庚寅夏五集
　歲庚寅之五月訪伏波將軍於婺州以初一日渡
　羅刹江自睦之婺憇於杭往返將匝月漫興口占
　得七言長句三十餘首題之曰夏五集春秋書夏
　五傳疑也疑之而曰夏五不成乎其爲月也不成
　乎其爲月則亦不成乎其爲詩繫詩於夏五所以
　成乎其爲疑也易曰或之者疑之也作詩者其有
　憂患乎
　　早發七里灘
曈曈初旭麗江干淰淰浮烟羃瀨灘此地無風才七
里(諺云無風七里/有風七十里)吾廬有日正三竿釣壇不爲沉灰
改丁水猶餘折㦸寒欲哭西臺還未淂唳空朱噣響
雲端
　　五日釣臺舟中
緯繣江山氣未開扁舟天地獨㳂洄空哀故鬼投湘
水誰伴新魂哭釣臺五日纏絲仍漢縷三年灼艾有
秦灰吳昌此際癡兒女競渡讙呶盡室迴
　　五日泊睦州
客子那禁節物催孤篷欲發轉徘徊晨裝警罷誰驅
去暮角飄殘自悔來千里江山殊故國一抔天地在
西臺遙憐弱女香閨裏解潑蒲觴祝我迴
　　婺州懷古
礟車猶並日車紅當道空傳一老熊(謂故開府/朱公)野鳥
凄凉啼廢壘纎兒啁晰笑行宮(開府謀改宋公署爲/行宮未就而罷人多)
(笑/之)中天赤字開明祖(明祖開省于婺黄旗榜/署有山河日月之聮)午夜朱
旗閃越公(見宋公胡越/公新廟碑)獨有鸕鷀如夙昔雙溪省識
釣魚翁
　　歸舟過嚴先生祠下留别
雙臺離立釣魚壇香火空江五月寒林木猶傳唐慟
哭(臯羽記云故人唐開府/讔宋爲唐也故從之)溪雲常䕶漢衣冠蒼厓辣
闒春山老白鳥䙰褷夏雨殘有約重來薦蘋藻謹將
心跡愬魚竿
　　桐廬道中
空山雲霧眇天涯信宿迴舟興巳賒作客有詩頻削
草涉江無事但尋花(蘭溪載花盈/舟越人笑之)蘭舟是處皆湘水
釣渚於今屬漢家寄謝桐君莫相笑因君轉自愛蒹
葭
　　畱題湖舫(舫名不/繫園)
園以舟爲世所稀舟名不繫了無依諸天宮殿隨身
是大地烟波瞥眼非淨掃波心邀月駕平鋪水面展
雲衣主人欲悟虚舟理只在紅籹與翠微
湖上堤邊􁑾櫂時菱花鏡裏去遲遲分將小艇迎桃
葉徧采新歌譜竹枝楊柳風流烟草在杜鵑春恨夕
陽知憑䦨莫漫多囘首水色山光自古悲
　　西湖雜感
　浪迹山東繫舟湖上漏天半雨夏月如秋登登版
　築地斷吳根攘攘烟塵天分越角岳于雙表綠字
　猶存南北兩峰靑霞如削想湖山之繁華數都㑹
　之佳麗舊夢依肰新吾安往况復彼都人士感絕
　黍禾今此下民情深桑海侮食相矜方言若性何
　以謂之嘻其甚矣昔日南渡行都慗遺南市西湖
　隱跡追抗西山嗟地是而人非忍憑今而弔古叢
　殘長句凄絕短章酒闌燈灺隔江唱越女之歌風
　急雨淋度峽下巴人之淚敬告同人勿遺下體敢
　附采風聊資剪燭云爾庚寅夏五憇湖舫凡六日
得詩二十首是月晦日記於塘梄道中
版蕩凄凉忍再聞烟巒如赭水如焚白沙堤下唐時
草鄂國墳邊宋代雲樹上黃鸝今作友枝頭杜宇昔
爲君昆明刦後鐘聲在依戀湖山報夕曛
㶑灔西湖水一方吳根越角兩茫茫孤山鶴去花如
雪葛嶺鵑啼月似霜油壁輕車來北里梨園小部奏
西廂而今縱㑹空王㳒知是前塵也斷腸
楊柳桃花應刦灰殘鷗剩鴨觸舷迴鷹毛占斷聽鶯
樹馬矢平塡放鶴臺北岸奔騰潮又到南枝零落鬼
空哀爭憐柳市高樓上銀燭金盤博局開
先王祠廟枕湖濆墮淚爭看忠孝文垂乳尚傳天目
䜟射潮無望水犀軍千年蠁響傳陰火盡日靈旗捲
暮雲雙淚何辭濕堦墄羅平怪鳥正紛紜
宰樹豐碑一水湄金牌終古事參差(于公被禍亦有/金牌迎立事)
􁏟宮麥飯無寒食賜墓椒漿有歲時歌舞夢華前代
恨英雄復楚後人思興亡今古如償博可惜冬靑綠
滿枝
昔叩于公拜綠章擬徵楛矢靜諸方鴟夷靈爽眞如
在銅狄災氛寔告祥地戞龍吟翻水窟天迴電笑閃
湖光殘燈彷彿朱衣語夢斷潮聲夜殷牀(萬曆巳未/歲余肅謁)
(于廟有/祭廟文)
佛燈官燭古珠宮二十年前兩寓公(謂程孟陽/李長蘅)畫筆
空𪷟山過雨詩情淡蕩水微風㫁橋春早波吹綠靈
隱秋㴱葉染紅白鶴卽看城郭是歸來華表莫匆匆
西泠雲樹六橋東月姊曾聞下碧空楊柳長條人綽
約桃花得氣句玲瓏(桃花得氣美人中西泠/佳句爲孟陽所吟賞)筆牀研
匣芳華裏翠袖香車麗日中今日一燈方丈室散花
長侍淨名翁
堤走沙崩小刦移桃花𠢐面柳攅眉靑山無復呼猿
洞綠水都爲飮馬池善舞獼猴徒跳盪能言鸚鵡亦
支離袛應鷲嶺峰頭石却悔飛來竺國時
方袍瀟灑角巾偏纔上紅樓又畫船脩竹便娟調鶴
地春風藴藉養花天蝶過柳苑迎丹粉鶯坐桃堤候
管絃可是承平好時節湖山容易著神仙
匼匝湖山錦繡窠血風殺氣入偏多夢兒亭裏屯戈
甲敎妓樓前掣駱駝粉蝶作灰猶似舞黃鶯避彈不
成歌嘶風渡馬中流飮顧影趦趄怕綠波
豈獨湖山笑突如珠林寳網亦丘墟消沉泡幻看金
鯽(六和塔池金鯽魚滄浪東坡/詩所寄也池久涸不復存)警䇿浮生聽木魚藕
孔刀兵三刦熾(今說禪者皆波旬/說刀兵刦所種也)蓮花刻漏六時疎
於今頂禮雲栖老擁衛人天五百餘(宗鏡開堂余以/彌陀疏鈔一部)
(爲施此詩/申言之)
天地爲籠信可哀南屏舊隱謫仙才遺廬尚有孤花
在弔客徒聞獨鶴迴漬酒靑鞵褰宿莽題詩紅袖拂
荒苔(草衣道人有詩弔/太初爲人所傳)太平宰相曾招隱矯首雲霞
海上來(記費鉛山南/屏訪太初事)
東海桑田事豈誣藏舟夜壑本良圖摸金山欲移三
竺蒸土陂應決兩湖(西湖有裏外/湖得云兩湖)地媪荒凉憂竭澤
波神刺促怨投珠不知繫纜江頭石曾見秦人築塞
無
冷泉淨寺可憐生雨血風毛作隊行羅刹江邊人飼
虎女兒山下鬼啼鶯漏穿夕塔烟烽影飄瞥晨鐘鼓
角聲夜雨滴殘舟淅瀝不須噩夢也心驚
建業餘杭古帝丘六朝南渡盡風流白公妓可如安
石蘇小湖應並莫愁戎馬南來皆故國江山北望總
神州行都宮闕荒烟裏禾黍叢殘似石頭(有人問建/業云吳宮)
(晉殿亦是宋行/都矣感此而賦)
珠衣寳髻燕湖濵翟茀貂蟬一樣新南國元戎皆使
相上㕔行首作夫人紅燈玉殿催旌節畫鼓金山壓
戰塵粉黛至今驚夜帳可知豪傑不謀身(見周公謹/羅大經諸)
(書亦南渡/西湖盛事)
冬靑樹老六陵秋慟哭遺民總白頭南渡衣冠非故
國西湖烟水是淸流早時朔漠翎彈怨它日居庸宇
喚休(白翎杜宇事具元/史及草木子諸書)苦恨嬉春鐵崖叟錦兜詩報
百年愁(鐵崖嬉春詩/用錦兜押韵)
茫茫禹跡有風塵最喜杭州土俗淳閉戸儒生推玉
曆開堂禪子祝金輪靑衣苦效侏離語紅粉欣看囘
鶻人底事兩朝崇少保高墳棹楔尚嶙岣
罨畫西湖面目非峰巒側墮水爭飛雲莊歷亂荷花
盡月地傾頽桂子稀鶯㫁麯裳思舊樹鶴髠丹頂悔
初衣今愁古恨誰消得只合騰騰放棹歸
　　東歸漫興六首
經旬悔别綘雲樓衣帶眞成日緩憂入夢數驚嬌女
大看嚢長替老妻愁碧香茗葉靑磁碗紅爛楊梅白
定甌此福天公知吝與綠章陳乞莫悠悠
警枕殘燈對小舟闇將心曲語江流昔遊歷歷歸靑
史老眼明明貰白頭鳩聚鵲喧憑博局龍拏虎擲倚
神謀長年似與更籌約啼絕荒雞發櫂謳
棨㦸森嚴禮數寛轅門風靜鼓聲寒據鞍老將三遺
矢分閫元戎一彈丸戲海魚龍呈變怪登山烟火報
平安腐儒篋有英雄傳細雨孤舟永夜看
林木池魚灰燼寒鴛湖恨水去漫漫西華葛帔仍梁
代(南史任昉子西華流離不/能自振冬月着葛帔練裙)東市朝衣尚漢官白鶴
遄歸無石表金雞旋放少綸竿舊棋解覆惟王粲東
閣西園一罫看(過南湖望勺園悼延陵君而竹/其子貧薄故有任西華之歎)
水跡雲踪少滯留拖烟抹雨一歸舟雖無桃葉迎雙
槳(婦属買/婢不得)恰有蘭花載兩頭古錦褁將唐百衲(買得/張老)
(頌琴蓋/唐斵也)行宮拾得宋羅㬋(宋景靈宮以七夕設摩/羅㬋今市上猶鬻之)孺
人稚子相勞苦一握歡聲萬事休
不因落薄滯江干那得歸來盡室歡巷口家人呼解
帶牆頭鄰姥問加飡候門栗里天將晚秉燭羗村夜
向䦨簷鵲噪乾燈穗結笑憑兒女話團圞
　　感歎勺園再作
曲池高館望中賖燈火迎門笑語譁今舊人情都論
雨暮朝天意總如霞園荒金谷花無主巷改烏衣燕
少家惆悵􁂜門老賔客停舟應不是天涯
　　婺歸以酒炙餉韓兄古洲口占爲侑
好事何人問子雲一甘逸少與誰分酒甜未許輸香
蜜炙美眞堪遺細君大嚼可須囘白首淺斟猶憶醉
紅裙(兄高年好談/風懷舊事)暗忩飯罷摩雙眼硬𥿄黃庭向夕
曛(兄家藏楊許黃庭/楷書日撫數𥿄)
　　書夏五集後示河東君
㡌簷欹側漉嚢新乞食吹簫笑此身南國今年仍甲
子西臺昔日亦庚寅(臯羽西臺慟哭/亦庚寅歲也)聞雞伴侶知誰
是畫虎英雄恐未眞詩卷叢殘芒角在綠牕剪燭與
君論
牧齋有學集卷三終
牧齋有學集卷四
　綘雲餘燼集上
　　湖上送孟君歸甘州二首
刮面寒風掠髩絲湖干尊酒不堪持豈應滄海揚塵
日重話蓬萊獻賦時(君好談予制舉/文字故及之)玉笋班行空點
鬼金甌將相總輿尸霛光一老頭如雪映帶麻衣泣
路岐
才歌伐木又驪駒執手懵騰雜涕洟奔赴見星仍漢
㳒送歸臨水亦湘纍别筵忍唱甘州曲故國誰看原
廟碑爲我因風謝高掌莫隨河曲漫遷移
　　故司禮盧太監(盧舊官司禮神宗時属鄭/貴妃名下今管織造于杭)
列宿由來帝座旁星移斗轉却輝煌毎餐綘雪朝金
母曾捧紅雲侍玉皇西北篚筐新組織東南杼軸舊
輸將知君補衮心千里并與山龍貢上方
　　方菴詩爲心函長老作
方菴云何方將無與圓耦方菴如方器方空體非有
見方復見空方空相雜蹂譬如眼中花發眚瞪視久
方菴空堂宇方器空尊􁋠方以大小别空有舒縮否
又如隙中人窺日在戸牗築牆限虚空虚空了不受
方器規作圓圓方不相守空體無方隅逐彼方圓走
方空定何方圓空向誰取方空與圓空天眼豈能剖
大地浮空水浮沉判高厚人生玄黄中方圓互擊掊
顚倒生分别䑕穴銜窶藪佛言頻伽瓶塞空擎以手
持空餉遠國携取還相扣貯空豈非愚顚倒徒抖擻
瓶空一切空君其問瓶口我作方菴詩用告方菴叟
無將大虚空迷方貯瓶缶
　　讀梅村宮詹豔詩有感書後四首(有序)
　余觀楊孟載論李義山無題詩以爲音調淸婉雖
　極穠麗皆託於臣不忘君之意因以笑語風人之
　旨若韓致堯遭唐末造流離閩越縱浪香奩亦起
興比物中寫托寄非猶夫小夫浪子沈湎流連之
云也頃讀梅村宮詹艷體詩見其聲律妍秀風懷
惻愴於歌禾賦麥之時爲題柳看花之句傍徨吟
賞竊有義山致堯之遺感焉雨忩無侶援筆属和
秋蛩寒蟬吟噪啁唽豈堪與間關上下之音希風
說響乎河上之歌聽者將同病相憐抑或以爲同
　牀各夢而輾爾一笑也時歲在庚寅玄㝠之小春
　十五日
上林珠樹集啼烏阿閣斜陽下碧梧博局不成輸白
帝聘錢無藉貰黃姑投壺玉女和天笑竊藥姮娥爲
月孤凄斷禁垣芳草地滴殘淸淚殺蘼蕪
靈瑣森沉宮扇迴属車轣轆殷輕雷山長水濶欺魚
素地老天荒信鴆媒袖上唾成看紺碧夢中泣忍作
瓊瑰可憐銀燭風添淚畱取高僧認刦灰
撾鼓吹簫罷後庭書幃别殿冷流螢宮衣蛺蝶晨風
舉畫帳梅花夜月停(蜨衣梅帳皆/天寳近事)銜璧金缸憐旖旎
翻堦紅藥笑娉婷水天閒話天家事傳與人間總淚
零
銀漢依肰戒玉淸行宮香燼露盤傾石碑銜口誰能
語碁局中心自不平褉日更衣成故事秋風紈扇是
前生寒忩擁髻悲啼夜暮雨殘燈識此情
　　京口渡江有寄
春隂和雨黯孤舟歷歷津亭抵夢遊芳艸未知爲客
意暮雲偏領渡江愁驚沙望裏蕪城賦畫角飄來萬
歳樓寄語半山堂上客壺觴還似舊風流
　　廣陵登福緣佛閣四首
危樓切太空塵壒俯㝠𪷟度世香燈裏降魔應器中
上方三界在八表一雲同鈴鐸人天語如聞替戾風
黯黯經時雨荒荒有漏天豈能霾日月還與滌山川
一炬幽　火千門柝木烟催歸松漠烏啼到相輪邊
獨自厝樓上偏於象緯親輪中迴日月規外撫星辰
北戸風霜急南柯國土眞高高天眼在憑攬折微塵
㝠晦乹坤戸迷方何去從禪枝迎怖鴿鉢水候眠龍
鐵浴兵前雨銅崩刦後鐘霛山殊未散淸夜禮金容
　　辛卯春盡歌者王郞北遊告别戲題十四絕句
　　以當折柳贈别之外雜有寄託諧談無端讔謎
　　間出覽者可以一笑也
桃李芳年氷雪身靑鞋席㡌走風塵鐵衣毳帳三千
里刀軟弓欹爲玉人
官柳新栽輦路傍黃衫走馬映鵝黃垂金曵縷千千
樹也學梧桐待鳳凰(時聞燕京郊/外夾路栽柳)
紅旗曵製倚靑霄鄴水繁花未寂寥如意館中春萬
樹一時齊讓鄭櫻桃
篳篥休吹蘆管喑金尊檀板夜沉沉莫言此地無鸜
鵒乳燕雛鶯到上林
多情莫學野夗央玉勒金丸傍苑牆十五胡姬燕趙
女何人不願嫁玉昌
壓酒吳姬墜馬粧玉缸重碧臘醅香山梨易栗皆凡
果上苑頻婆勸客嘗
閣道雕梁雙燕棲小紅花發御溝西太常莫倚淸齋
禁一曲看他醉似泥(王郞云此行/將倚龔太常)
可是湖湘流落身一聲紅豆也沾巾休將天寳凄凉
曲唱與長安筵上人
邯鄲曲罷酒人悲燕市悲歌變柳枝醉覓荆齊舊徒
侶侯家一嫗老吹箎
憑將紅涙褁相思多恐冬哥沒見期相見只煩傳一
語江南五度落花時(此下共五首寄/侯家故妓冬哥)
江南才子杜秋詩垂老心情故國思金縷歌殘休悵
恨銅人淚下巳多時
灰洞溟𪷟朔吹哀離魂嘿嘿繞蘇臺紅香翠煖山塘
路燕子楊花並馬囘(范石湖云涿南/燕北謂之灰洞)
春風作態棟花飛淸醥盈觴照别衣欲我覆巾施梵
呪要他才去便思歸
左右風懷老旋輕捉花留絮漫多情白頭歌叟金禪
老彌佛燈前詛汝行(錫山雲/間徐老)
　　題金陵丁老畫像四絕句
輦轂繁華雙髩中太平一曲舊春風東城父老西園
女共識開元鶴髮翁
髮短心長笑鏡絲摩娑皤腹㡌簷垂不知人世衣冠
異只道科頭岸接䍦
倚杖鍾山看落暉人民城郭總依稀閒揩老眼臨靑
鏡可是重來丁令威
獨坐靑溪炤髩絲小姑何處理蛾眉畫師要著樊通
德難寫銀燈擁髻時
　　石濤上人自廬山致蕭伯玉書於其歸也漫書
　　送之
兵火勾連問訊疎浮嚢傳致比雙魚分明巳歷塵沙
刦還道人間隔歲書
兵塵不上七條衣刀劒輪邊錫杖飛五老棲賢應有
喜昆明刦外一僧歸
白社遺民剩阿誰顚仙何處坐圍棋天池御碣渾無
恙多謝天龍好䕶持
五乳峰前舊影堂依稀蓮漏六時香若爲化作軍持
去午夜隨師入道場(憨山大師舊住五/乳余之本師也)
禪榻茶烟一病身春風時爲掃凝塵頻伽瓶裏無餘
物只合擎空餉遠人
多生無着與天親七日同爲刦外身飽喫殘年須努
力種民天種不多人
國土依肰兵燹叢淸齋㝠對落花風陶輪世界頻來
往只在維摩手掌中
縹嚢緗帙刦灰中火發瞿曇報宅空抛却此間文字
海願隨龍勝到龍宮(伯玉嘱上人問訊/刻藏因緣故云)
紀歷何須問義熈桃源春盡落英知北忩大有羲皇
地閒和陶翁甲子詩
歌舞西園閟好春春浮絲竹也生塵諸天宮殿皆灰
燼帝釋何當喚樂神(春浮伯玉/家園也)
松圓長老罷論詩寂寞春暉舊履綦記取摩娑銅狄
處雒陽城北未多時(伯玉往寓春暉請/孟陽論詩累月)
滄海於今果橫流誰憑快閣覽神州三間老屋東西
住儘着元龍在上頭(還須憑快閣極目覽神州此癸/未歲别伯玉詩句三間老屋悠)
(悠視隂吾輩今日堪著/元龍百尺樓也嗟嗟)
囘首東亭首重持望衡對宇定前期呼鷹臺畔頻寒
食可憶龎家上冢時
東海揚塵未暫停餘杭新酒指銀瓶蕭郞若肯携家
住又是方平過蔡經
(石濤開士自廬山致伯玉書于其歸作十四絕句/送之兼簡伯玉非詩非偈不倫不次聊以代滿𥿄)
(之書一夕之話若云長歌當哭所謂又是/一重公案也辛卯三月蒙叟弟謙益謹上)
　　贈新建喻嘉言
公車不就幅巾徵有道通儒梵行僧習觀湛如盈室
水煉身枯比一枝藤嘗來草别君臣藥拈出花傳佛
祖燈莫謂石城還遯迹千秋高獲是良朋(高獲遠遁/江南卒于)
(江南見後漢/書方技傳)
　　送汪雲卿歸楚口占二首
與君頻作别此别最酸辛率土無寧宇餘年少故人
老還期見面窮豈忘交親萬事愁眉外長歌莫損神
自古荆湘地英雄互攫拏車徒推二廣子弟說長沙
羊陸名何有孫劉跡未賒看君臏脚在垂老不須嗟
　　哭稼軒一百十韵
師弟恩三紀君臣誼百年哀音騰粤地老淚洒吳天
殺氣南條急流氛北戸纏行宮踰越嶠留守限靈川
(巳下敘失守/殉難之事)倉卒聞風潰逡巡厝火然操戈乘內間
解甲起中權捲土心仍壯憑城誓益堅喧呼齊辮髮
奮擊袛張拳刀鋸徒爲爾冠裳正儼肰歸元髯上磔
嚼齒爪中穿荀偃含猶視張巡起欲旋揚揚神不亂
琅琅語爭傳徒抱銜鬚痛誰能咶血憐(巳下敘聞訃/爲位之事)
傷心寢門外爲位佛燈前一慟營魂遠三號涕泗漣
脩門歸漠漠故國望　虞殯歌休矣巫陽筮與焉
吳羮悽象設楚些愴蟬聮魂復新遺矢神棲舊坐氊
靈衣風肅肅幽笑雨濺濺淸夜前除酒明燈近局筵
逢迎傷剪𥿄送别忍燒船黃鳥身其百靑龍歲半千
四遊餘渺莽八翼罷騰騫飛鐵兵輪重爲銅物冶全
庚寅徵覽揆辛卯應災躔(君生于庚寅甲子一周而/終故引庚寅以降之詩其)
(聞訃辛卯夏也故引朔日/辛卯之詩皆假借使之也)劒去梧宮冷刀投桂水煎
訓孤宵叫笑嬰紼晝連蜷鬬澗龍傷血崩崖蜃吐涎
(是夏虞山有出蜃之異巳下/敘其戊辰後歸田燕遊之事)拊心看迸裂彈指省轟
闐攀附龍門逈追陪鶴蓋連園林歸綠水屋宇帶紅
泉一飯常畱客千金不問田以忙消塊壘及暇領芳
妍日落邀賔從舟移沸管絃丹靑搜白石杖履撰松
圓(君好藏白石翁畫于程又有師資/之敬巳下敘其少壯受經之事)齒馬成吾老童
烏憶汝賢兎園溫句讀蛾子學丹鉛枕膝應傳喜登
樓獨許玄(巳下敘其登朝貶謫/及牽連下獄之事)靑春憑騕䮍白首託
䕫蚿桃李西江宰梧桐左掖員裂麻心膽赤恤緯髩
毛宣北寺偕書獄西曹互槖饘朱游和藥切黃霸授
經專(巳下敘甲申/䘮亂之事)銅馬神州沸金雞密網蠲甘陵錄
牒寢元祐黨碑鐫北闕驚傳火東郊狎控弦帝車俄
運轉天步久迍邅(余與君以甲申三月/初十日同日賜環)鰲足傾三極
龍湖㫁八埏關山留北顧宗祏寄南遷(巳下敘乙酉/歲開府廣西)
(遇亂擁/立之事)江左朝廷小交南節鉞偏風雲天路偪翼戴
本支綿宗澤囘鑾表劉琨勸進箋嶺邊求日月規外
别坤乹翼軫開營壁湘灕抵澗瀍隻身支浩刦赤手
捧虞淵挿羽鉤庸蜀分茅餌益滇黄儂羅種落邕桂
簇戈鋋靑犢烏仍合紅巾螘並緣反王收魏豹别將
置梅鋗白象扶丹轂烏蠻曵綵旃廬兒宿衛直厮養
徹侯駢書詔行營裏除官御覽先兩宮湯藥使中禁
洗兒錢(巳下重敘庚寅冬/失守殉難之事)一旅基將肇三分業未竣
連雞昏蚌蛤咥虎玩蝇蜒畫地翔河鳥嬰城墜𥿄鳶
執氷嘻狒狒投縋引蠕蠕履善窮江表庭芝殉海􁕽
誓言申決絕望拜告精䖍目裂光如炬膋藏血化殷
花門𠢐面哭藤峽枕尸還靑草迎飛旐黃茅擁過輲
虚祠包箬飯峒祭卜筳篿故壠虞山似(桂嶺亦/有虞山)新愁
桂嶺牽(用張平子四/愁桂林之語)丹心石路折皓魄火雲鮮盡說
南朝李何慙東海田鑄金身故在刻木首非捐烈烈
羞祈死淹淹笑祝延(巳下重言雜敘倣/天問大招之意)葭灰陽解駮
火并燄浮烟錯莫嘶泥馬分明叫杜鵑朔方唐故事
綸邑夏前編率土誠延佇敷天忍棄捐雲旗翻畢口
星矢直狼肩壁壘分行陣雷風合弭鞭白山厓倒側
黑水浪平塡鶉尾南迴越旄頭北指燕誓師三后所
飮御五車邊改葬新班劒輿尸故馬韉羽林分綟綬
麟閣列貂蟬畫壁雕戈動祠堂兕甲縣傳芭歌沓沓
薦荔鼓鼘鼘宿列還箕尾(其先人學憲公名字/皆取象傳說星也)星祠
配女媊(其夫人先/殂于桂)五陵齊剪棘雙廟並加籩(督師侍/郎張公)
(同敞抗罵不屈同日被害故太師江陵文忠/公之孫以門蔭起家巳下結敘哀免悼之詞)後死身
餘幾先生腹尚便不成升屋哭彌想對牀眠單孑畱
形影凄凉度陌阡雞忩言髣髴蛛匣字蜿蜒西第花
猶發東臯草欲芉經過光景眩識路夢魂顚太息看
梁棟沉吟仰屋椽移山誰負畚蹈海可乘艑守器紆
奔問餘皇肄泝沿祝余雙淚涸將伯寸心㾓長夜歌
將闋窮塵恨始湔蕩隂三士詠蜀國八公篇鄕夢憑
溫序哀詞属馬汧降神天意遠養士國恩綿汗竹新
書史澆花近掃阡明明老眼在拭目向空玄
　　柬陸兆登二兄問疾
淸齋服散比如何詩律書籖可折磨庭葉喻身知幻
少忩禽說㳒苦空多落花風入茶烟細擣藥聲依棋
響和自笑衰翁但求食中時頻欲詣維摩
　　孟陽冢孫念修自松圓過訪口占送别二首
松圓孫子見扶牀執手驚看似我長有幾故人今宰
木無多世界又滄桑何年漬酒澆丘壠舊日題詩漫
草堂巳悟前塵知影事臨風收却淚千行
禪榻書牕面石城香燈茶椀記逢迎朝陽有客尋閒
詠落日何人看耦耕碧血夜臺應面慰綘雲灰刦定
魂驚千愁萬恨從鈎鎖棖觸今朝爲汝行
　　奉常王烟客先生見示西田園記寄題十二絕
　　句
天寳繁華噩夢長西田茅屋是西莊最憐淸夜禪燈
畔村犬聲如華子岡
竹暗花明㫁刦灰夕陽多處艸堂開湘簾蕩日春風
卷依舊烏衣燕子來
香稻菴前䆉稏香秋原天外耦耕堂閒來判㫁人間
事只有爲農氣味長
池亭花木轉淸鮮玉石從敎崑火然可是寂光長住
土不同變壞惱諸天
江岸縈迴籬落斜相門何異故侯家郊原初得嘉賔
㑹自擷東陵子母瓜
縹嚢玉軸亞朱闌若酒吳羮竟日歡好事客來頻看
畫不將寒具列盤餐
列檻虞山近可呼野烟村火見平蕪閒窗潑墨支頥
坐自寫秋懷落葉圖
閟閣香燈小築幽金函神祖御書畱吉祥雲海茅茨
裏長涌神光鎭斗牛
滄海波如古井瀾圯橋流水去漫漫世人苦解人間
事家世紛粉說相韓
尚璽東華夢㫁時軟紅塵土正迷離藥欄大有翻堦
藥畱與春風印紫泥
綠水紅蓮卽鳳池朝陽刷羽競長籬梧桐百尺饒雞
樹要宿從他揀一枝
標峰置嶺看參差幻甚丹靑畫裏詩還向右丞叅半
偈水窮雲起坐行時
　　京口觀棋六絕句(爲梁谿奕師/過百齡作)
國手今觀袖手時三山秋老髩成絲明燈相照渾如
夢空局悠肰未有期
八歲童牙上弈壇白頭旗纛許誰千年來覆盡楸枰
譜局後方知審局難
烏榜靑油載弈師東山太傅許追隨風流宰相淸平
世誰識沿邊一着棋(記福淸葉/文忠公事)
渭津方罫擅長安紗㡌褒衣揖漢官今日向君談古
事也如司隷舊衣冠
狠石千年局巳陳孫劉只合賭侵分不過幾着粗能
了賺殺人間看弈人
金山戰罷鼓桴停傳酒爭誇金鳳瓶此日江山紆白
髮一枰殘局兩函經
　　寄懷嶺外四君詩
　　　金道隱使君(金投曹/溪爲僧)
朔雪橫吹銅柱殘五溪雲物淚汍瀾法筵臈食仍周
粟壞色條衣亦漢官畢落禪枝除鴿怖多羅佛鉢䕶
龍蟠菰蘆一老香燈畔遙祝金輪共夜䦨
　　　劉客生詹端
桑葢重重捧日年橫經演浩巳流傳叔皮河隴虗推
命越石幽并枉抗箋蜀國有烟嘘火并秦庭無淚洒
氷天鍾山舊日追遊地金粟堆前叫杜鵑
　　　姚以式侍御
論交直並紀羣看隔歲音書蠟𥿄殘捧日君能依北
戸臨風我自滯南冠三湘天轉紅雲近八桂風迴白
簡寒衰晩尚期持斗酒属車塵下候囘鑾
　　　詠東臯新竹寄畱守孫翰簡
笋根苞粉尚離離裂石穿雲嶺外知祖幹雪霜催老
節孫篁烟靄䕶新枝紫泥汗簡連編綴靑社分符奕
葉垂昨夜春雷喧北戸老夫欣賦籜生詩
　　嘉禾訪梅溪大山禪人四絕句
虎落橫斜瓜荳繁望窮竹徑始知門若非亭午齋鐘
出錯認陶家栗里村
一坐依肰小刦成蓮花漏裏六時更石林盡日看花
雨才到人間是甲兵
殘生何意𣢾禪扉白犬靑猿昔夢違鄒魯冠裳凋落
盡此中還有七條衣
靑靑竹色覆窗楞相對閒看𥿄穴蠅莫怪機鋒都未
接老夫原是啞羊僧
　　吳巨手卍齋詩
嘉禾城頭陣雲黑宣公橋上飛霹靂南湖春水漲綠
波骨拒骸枝血流赤人民城郭總萋迷華觀瓊臺長
蒺藜幾家高戸無蛛網是歲空梁少燕泥吳生卍齋
只尋丈卍字闌干獨無恙取次縹嚢結古香依肰墨
沼翻雲浪人言兵燹旁午時簾閣欄楯光陸離卽看
雲物常虧蔽或有天龍好䕶持我聞如來妙心海吉
祥卍字雲靉靉放光常使地獄空閱世何憂市朝改
君觀胸中卍字無摩醯三眼認天樞天上應無逃刦
地人間那得辟兵符
　　朱五兄藏名酒肆自號陶肰余爲更之曰逃神
　　戲作四小詩
茫茫持耳翁落落攅眉友欲逃東鄰禪聊止南村酒
布袋爲世界米汁是好友㑹逃彌勒禪肯醉聲聞酒
投壺笑玉女採花嗔惡友且逃天宮禪莫釀修羅酒
金粟是爾身靑蓮亦好友長逃酒肆禪誰沽夜臺酒
　　胥山草堂詩爲徐次桓作
我歎嘉禾徐亦于書生口欲吞玄莵蠅頭自寫治安
䇿牛背偏懸長白圖一朝旅病無端死自笑身亡合
汗喜陰符蛛篋殉泉臺秋卷牛腰付兒子有子長貧
手一編腰鎌負米婁江邊每循伍員耕時野自種要
離墓畔田胥山草堂困沮洳墨瀋書籖氣軒翥批風
抹月時出遊兒啼婦呻且歸去胥江水接浯溪湄每
飯無忘劒渭思莫將鼓角風雲氣銷與香奩金粉詩
　　贈盧子繇
雲物關河報歲更寒梅逼坐見平生眉間白髮垂垂
下巾上靑天故故明老去閒行聊種菜朋來參語似
班荆楞嚴第十應三遍已後東方雞後鳴
　　雲將老友納妾
詩人常爲燕鶯忙煖老初知燕玉良松柏同心憐永
夜桃花結子愛春陽含嚬只益蛾眉好搔背何妨鳥
爪長劇喜籛翁年八百尚飡雲母媚紅粧
　　壯遊贈顧南金
餘生殘刦共悽惶彈鋏欣肰笑束裝鐵鎖沉沙論虎
鬬樓船削柹認龍驤前期客有班荆好首路人誰贈
策長三國江山猶赤壁扣舷爲我問周郞
　　東臯老僧
春㴱花柳隱東臯獨抱軍持䕶寂寥一室香燈塵刹
在六時梵唄刦輪銷枝頭怖鴿依林木鉢裏眠龍應
海潮天眼定中常不昧金輪時見鬼神朝
　　七十答人見壽(辛卯)
七十餘生底自嗟有何鱗爪向人誇驚聞悉窣牀頭
蟻羞見彭亨道上蛙著眼空花多似絮撑腸大字少
於瓜三生悔不投胎處罩飯僧坊賣餅家

牧齋有學集卷四終
牧齋有學集卷五
　綘雲餘燼集下
　　和墨香秋興卷二首
　成化中嘉興姚侍御公綬爲許進士廷冕題墨菊
　卷周桐村鼎沈石田周張給事寧皆有詩属和呂
　太常㦂二律尤佳太常諸孫天遺從市人購得寄
　字索題敬次諸公韵二首以識仰止追盛世懷君
　子采苓風雨良有感話云爾
白石銅村舊作家叢殘香墨似飛花流運文酒風心
在想像承平刦夢賒南國詞人矜麗藻東城父老說
繁華百年天地留詩卷極目雲烟過晩鴉
綈几奚嚢賞鑒家橫牕卷軸對黃花卽看殘夢爭言
好自說千金未許賖先友成弘同石表秋容籬落異
年華奉常佳句君能詠一看南山色似鴉(是奉常/詩落句)
　　天遺家籬菊盛開邀諸名士作黃花社奉常公
　　墨菊卷適歸几上諸子倚原韻賦詩題曰東籬
　　秋興而属余和之
占㫁秋光是汝家淸尊雅奏爲籬花佳賔自至何煩
約笑口常開不用賖酒盞潤如分露液墨池燥卽起
雲華吟成却指疎桐樹不宿黃昏接翅鴉
版屋衡門故相家義熙時節種陶花東籬視昔依肰
好白髮於今沒處賖小築楯欄香國土平分月令晩
芳華劇憐半樹梧桐影池上離褷噪晚鴉(呂爲故相/文懿公後)
(故有池上/鳳毛之歎)
　　題僧卷
雪被氷牀雲水隈死關生㫁不曾開驀肰豆子爐中
爆笑撥星星一點灰
　　壽丁繼之七十四首
左右風懷七十年花枝酒海鏡臺前每憑靑鳥傳書
信不欠黃姑下聘錢無事皺眉常自慰有人擁髻正
相憐笑他丁令千年後化鶴歸來勸學仙
龍漢分明刦外年燈樓酒舫赤闌前琴尊自可爲三
友花月何曾費一錢畱客恰宜邀笛步當歌最愛相
夫憐案頭老蠧休相笑食字春𧖟豈是仙
曲踊橫奔倚少年金丸玉劒萬人前淳于正合傾三
斗鄭尉何曾値一錢望眼刀頭靑鏡在吞聲江曲白
頭憐知君不羡還丹訣俠骨飛騰卽劒仙
白下藏名七十年博塲酒肆笛牀前傳來建業三臺
曲畱得開元半字錢蔭藉金張那可問經過趙李總
堪憐繫腰莫笑吾衰甚雲母餐來共作仙
　　甲午春日觀吳園次懷人詩卷愴肰有感次韵
　　二首
誰憑龍漢問編年轉眼分明浩刦前無藉每思邀帝
博長貧只合貰天錢石言晉國寧非濫鶴語堯時劇
可憐渡海踰河都未了不如㧞宅去登仙
銅人流淚自何年歷歷開元在眼前海上浪傳千歲
藥民間猶使五銖錢繰絲有繭春𧖟老曲樹無條尺
蠖憐脉望只應乾死盡莫將食字學神仙
　　次韻贈趙友沂四首
楚史三墳博平威再世廉文心呈浩蕩詩律闡精嚴
道以緵爲紀交將素比縑看君躍馬意寂寞笑郞潛
長懷天育馬肯坐騎　韉籌䇿紆三嘆論詩只數篇
連城歸白璧淸廟叶朱絃信宿猶爲客休嗟入雒年
擇木偏宜讓名泉亦取廉斷金資臭味沉水證香嚴
世變謀衷甲天寒惜被縑滄江嗟歲晩一任老夫潛
峻堞飛鳶𥿄崇山積馬韉乹坤三外刦詞賦七哀篇
才老精金冶心危促柱絃壯遊人所羡冠劒是丁年
　　次韵贈别友沂
餘生老無徒彳亍困行旅髠鉗疑薙削壞服覓儔侶
昔遊謝王貢末契結嵇呂夙心薄因依溫凉越書敘
未遑撫塵跡先期扞牧圉元龍豪湖海子先喑河渚
卽事不相爲遙集互矜許小刦混器界大圜易端緒
志士惜雲雷古義敦贈處一翁輕少陽男子重文舉
中和叶神聽孤孑倚天與吾子視後鞭老夫識退茹
愧無繞朝䇿投筆返村墅
　　爲友沂題楊龍友畫册
揚生倜儻權奇者萬里驍騰渥洼馬雙耳朝批貴筑
雲四蹄夕刷金支野空坑師潰縉雲山流星飛兎不
可還卽看汗血歸天上肯餘翰墨汙人間人間翰墨
巳星散十幅流傳六丁歎披圖磵岫幾重掩過眼烟
嵐尚凌亂楊生作畫師巨肰隱嚢紗㡌如列仙大兒
聰明添樹石侍女窈窕皴雲烟憶昔龍蛇起平陸奮
身拚施烏鳶肉已無丹燐併黃土况乃牙籖與玉軸
趙郞藏弆緗帙新摩娑看畫如寫眞毎于剩粉殘縑
裏想見刳肝化碧人趙郞趙郞快收取長將石壓■
■撫莫令匣近親身劒夜半相將作風雨
　　武陵觀棋六絕句
簾閣蕭閒看弈時初桐淸露又前期且㸔試手思新
着莫向殘燈悔舊棋
滿盤局面若爲眞賭賽乹坤一畨新有客旁觀須著
眼先知審局定何人
黑白分明下子時局中兩兎巳雄雌世間國手知誰
是鎭日看棋莫下棋
一着先人更不疑侵邊飛角欲何之鴻溝赤壁多前
局從古原無自在棋
小謝賔朋珠履多後堂棋局應笙歌可知今日鵝籠
裏定有樵人爛斧柯
太白芒寒秋氣澄楸枰剝啄閃殘燈袖中老手還拏
撇只合秋原去臂鷹
　　寄湖州官使君兼簡聖野
白蘋州水淨琉璃正是亭臯葉下時午夜使君能對
客癸亭才子共題詩淸苕風物宜茶事下若戈鋋似
酒旗擬傍玄眞靑箬笠鷗波先與託微詞
　　伏波弄璋歌六首
天上張星照海東扶桑新湧日車絚尋常弧矢那堪
掛自有天山百石弓
釃酒椎牛壁壘開三軍大嚼殷如雷百年父老爭歡
笑曾喫誰家湯餅來
汗血名駒蹴踏行白眉他日笑書生虎龍變化誰能
料玉雪家兒似北平
開天金榜豁鴻𪷟越國旌旗在眼中百萬婺民齊合
掌玉皇香案與金童
龍旗交曵矢頻懸綉褓金盆笑脅駢百福千祥銘漢
字浴兒仍用五銖錢
充閭佳氣溢長筵孔釋分明抱送年授記不須尋寳
誌老夫摩頂是彭籛
　　壽馮雲將八十
湖山安隱鹿麋羣映雪堂前夜壑分耆舊仍推鄕祭
酒(其尊人故/祭酒公也)風流猶說小馮君笙歌北里尊前月松
柏西陵夢裏雲灰刦相存嬴得在白頭袛合醉紅裙
八十長筵燕笑時烏紗巾下剩鬚眉平生心跡爲雲
將老去風懷倚雪兒紅藥鬬雞金距在靑樓拊馬玉
鉤知投竿大有飛熊想莫訝斯干吉夢遲
　　題孟陽畫扇
相逢馬上人眉間帶晉楚勒馬指前林欲共班荆語
　　送吳興公遊下邳兼簡李條矦
落花飛雨攪䢴溝襆被奚嚢感薄遊寳劒千金吳季
子長城半壁漢條矦高榆耕壘連滄海㴱柳書堂枕
碧流共語老夫應失笑春㴱冐絮尚蒙頭
　寄贈下邳李條矦二首
靑箱白袷道衣閒滿月雕弓手自彎蠟屐遠尋婁敬
洞開忩近對子房山白連滄海雲千疊碧漫圯橋水
一灣書劒溪堂鞍馬客夜㴱燈火射潮還
下邳橋水浸黃沙授履傳書跡未賒按部風聲餘草
木雜耕心血長桑麻畢箕夜雨悲烏屋閶闔春風恥
燕家衰老不堪牀下臥爲君西笑向天涯
　　李太公壽
甲子題詩歲月長遺民杖屨道人裝雞豚近約東西
社湖海平分上下牀酌酒開顏看梓漆停杯蒿木歎
滄桑赤松黃石皆仙侶進履橋邊問子房
　　爲戒香小師題扇
蕭寺僧雛髮初剪風味惺忪意婉孌未曾燈火課㳒
華乍向書忩讀文選文選中多月露詞何當嬈亂小
沙彌休躭宋玉江南賦且記頭陀古寺碑
　　吳期生金吾生日詩二首
繞膝才稱八十觴長筵羅列又成行先朝第宅尚書
塢小弟班聮御史牀甲子趨庭隨綘縣庚申侍寢直
丹房樵陽屢趣登眞㑹定在蘭亭禹廟旁
錦衣闕下靖行時秘䇿家傳玉帳奇馬沃市塲餘首
蓿婢膏北婦剩燕支劒花芒吐耶溪曉箭竹風生射
的知春酒酌來成一笑黃龍曾約醉㴱巵
　　陳子永母曹氏壽詩
玉雪蘭風轉畫屏綵衣迴薄柘枝停斗南共指賢人
聚芒翼都依婺女星
玉山金母樹槐新花月亭前遠戰塵身坐寂光安隱
土十年刦火不知聞
長筵繞膝話熙朝晩院花磚光景遙最是日華仙掌
露萬年枝上不曾消
鴛湖水淨月波淸映望江天河鼓明拜罷壽筵朝太
乙五雲多處祝昇平
　　龔孝升四十初度附詩燕喜凡二十二韵
一氣乘箕裏三辰戴斗邊上卿占月省執法麗星躔
獨坐中台肅雙藤闔戸懸黑頭三事少白筆四聰占
報曉雞人罷成陰鶴葢聮游河五緯並降昴一神偏
天老論塵數靈椿記小千上尊同馬湩御席列駝筵
地餅光常照天厨器自肰小紅花破臘重碧酒如泉
洞府徵嘉㑹靈簫倚宿緣眉傳京兆嫵曲奏相夫憐
鳥命頻伽共花心雜苑駢珠林香馥郁玉樹自嬋娟
閣道紅牆近天街碧落連霜生焚草筆春發夢刀篇
鳳爲棲鸞好蟾於顧兎圓耳璫嗔放日壺矢笑連天
婉戀將雛母參差上樹仙卽看金作礪還似玉爲田
燕駕紆迢逓嚶鳴附祝筵終期饗斟雉甲子度堯年
　　郭河陽溪山行旅圖爲芹城館丈題
曾厓鐵樹闇江關破墨沉沙尺幅間記得承平有嘉
話玉堂㴱處看春山
　　題柳枝春鳥圖
婀娜黃金縷春風上苑西靈禽能笑侶先揀一枝棲
　　甲午十月二十夜宿假我堂夢謁吳相伍君延
　　坐前席享以魚羮感而有述
天荒地老夢鴟彛故國精靈信在玆靑史不刋亡郢
志白頭猶記退耕時簫吹江上商颷發潮漏胥門朔
氣移鄭重吳宮魚膾饗寒燈一穗閃朱旗
　　聖野携妓夜飮淥水園戲題四絕句
銀燭明眉鬬夜光喧喧笑語坐生香春風十月花叢
裏閒殺烏啼半夜霜
糺酒頻將羅袖揮觥船薌澤指橫飛主人大有畱髠
意若箇瞪瞢不醉歸
百罰觥籌敢數遲只憑眉語判㴱巵吳宮我欲重敎
戰要領吳娃作隊師
喚作梨雲夢不眞折花傾酒對窮塵道人自向諸天
笑還有橫陳執手人
　　冬夜假我堂文宴詩(有序)
　嗟夫地老天荒吾其衰矣山崩鐘應國有人焉於
　是淥水名園明燈宵集金閨諸彥秉燭夜譚相與
　惻愴窮塵留連永夕珠嚢金鏡攬衰謝于斯文紅
　藥朱櫻感昇平之故事杜陵箋註刋削豕魚晉室
　陽秋鐫除島索三爵旣醉四座勿諠良夜漸闌佳
　詠繼作悲凉甲帳似拜通天霑灑銅盤如臨渭水
　言之不足慨當以慷夜烏咽而不啼荒雞喔其相
　舞美哉吳詠諸君旣斐肰成章和以楚聲賤子亦
　慨肰而賦無以老髦而舍我他人有心悉索敝賦
　以致師則吾豈敢客爲吳江朱鶴齡長孺崑山歸
　莊玄恭嘉定侯汸研德長洲金俊明孝章葉襄聖
　野徐晟禎起陳島鶴客堂之主人張奕綏子拈韵
　徵詩者袁駿重其余則虞山錢謙益也(甲午陽月/二十八日)
　　分得魚字
奇服高冠競起余論文說劒漏將除雄風正喜鷹摶
兎雌霓應憐獺祭魚故壘三分荒澤國前潮半夜打
姑胥古時北郭多才子結隱相將帶月鋤
歲晩顚毛共惜余明燈促席坐前除風烟極目無金
虎霜露關心有玉魚艸殺綠蕪悲故國花殘紅燭感
靈胥退耕自昔能求士慙愧荒郊自荷鋤
　　和金孝章(用來韵)
故國過從意倍親天涯北郭昔時人文章溝壑存洪
筆戎馬江山剩角巾四壁霜風如浩刦一忩燈火話
窮塵寒梅破墨欣相贈笛裏南枝蚤放春(孝章詩後/畫墨梅一)
(枝意有/託也)
　　和朱長孺
天寳論詩志豈誣蠱魚箋註笑侏儒西郊尚記麻鞋
往南國猶聞石馬趨事去金甌悲鑄鐵恩㴱玉匣感
鱗珠寒風颯拉霜林暮愁絕延秋頭白烏(長孺方箋/註杜詩)
　　和歸玄恭
樗櫟餘生倚不材老顚風景只堪哀巳拚身是溝中
㫁未省心同刦後灰何處靑蛾俱乞食幾多紅袖解
憐才後堂絲竹知無分綘帳還應爲爾開(是日女郞/欲至戲以)
(玄恭道學辭之來詩以/腐儒自觧故有斯答)
　　和葉聖野
躍馬聞雞心事違相期晼晩定因依五湖蝦菜春來
好三月鶯花亂後稀語沸綠尊波作浪談㴱紅燭淚
沾衣包山卽是仙源路莫漫緣溪悵怏歸(時有卜居/包山之約)
　　和徐禎起
老學依肰炳燭時杜詩韓筆古人師崑岡玉石吾何
有東海滄桑某在斯草野不忘油素約蕉園終見汗
靑期請看典午陽秋例載記分明琬琰垂(時諸君共/商史事故)
(及/之)
　　簡侯研德并示記原(用歌字)
當饗休聽暇豫歌破巢完卵爲銅駝國殤何意存三
戸家祭無忘告兩河擊筑淚從天北至吹簫聲向日
南多知君恥讀王衰傳但使生徒廢蓼莪
　　贈陳鶴客兼懷朱朗詣(用眞字韵)
雀喧鳩閙笑通津橫木爲門學隱淪名許詩家齊下
拜姓同孺子亦長貧風前剪燭尊無酒雪後班荆道
少人却憶西陵有覊客荒雞何處警霜晨
　　贈張綏子(前韵)
名園綠水履綦新取次盤飱笑語眞戴笠經過看老
客荷衣出拜記留賔(往過異度泌園綏子尚覊貰/故有遺山荷衣出拜之感)十
年宿艸猶今雨半壁殘燈似故人莫訝心期託年少
通家孔李更誰親
　　仲冬六日吳門舟中夜飮飮罷放歌爲朱生維
　　章六十稱壽(甲午)
吳門朱生朱亥儔行年六十猶敝裘生來長不滿六
尺胸中老氣橫九州朝虀暮鹽心不省春花秋月身
自由席門縣薄有車轍臂鷹盤馬多俠游是時金閶
全盛日鶯花夾道連虎丘柳市金盤耀白日蘭房銀
燭明朱樓時時排塲縱調笑往往借面裝俳優觀者
如牆敢發口黎園子弟歸相尤就中張叟(燕筑)最骯
髒橫襟奮袖髯㦸抽鄰翁掃松痛長夜相國寄子哀
淸秋金陵丁老(繼之)誇矍鑠偷桃竊藥筋力遒月夜
劉唐尺八腿扠衣濶步風颼颼王倩(公秀)張五(穉昭)
並婀娜迎風拜月相綢繆玉相交加靑眼眩鸞箆奪
得紅粧愁朱生奡兀作狡獪黔面髽髻衣臂鞲徤媪
行媒喧剝啄小婢角口含吚嘔矮郞背弓擔賣餅牧
䜿口笛尋蹊牛髩絲頰毛各有態搖頭掉舌誰能侔
吁嗟十載遭䘮亂寄命朝夕同蜉蝣天地翻覆戲塲
在干戈剝換顚毛畱老顚風景仍欲裂對酒歌哭庸
何郵瞥眼㑹過千歲刦當筵翻笑隔夜憂何妨使君
呼八騶跨坊綠幘戴紅兜下馬忽漫開口笑解貂叅
預秉燭遊吳姬錦瑟許共醉鄂君翠被邀同舟雜坐
何當禁執手一笑豈惜傾纏頭商女歌殘燭花冷仙
人淚下鉛水稠夜烏拉拉散列炬村雞荒荒催酒籌
午夜前期問櫪馬明朝樂事歸爽鳩朱生朱生且罷
休爲爾酌酒仍長謳張叟老下齊七十老夫稍長亦
輩流兎烏天上不相待雞蟲人世難與謀且揄王倩
長舞袖更囀張五淸歌㗋熨斗眉頭展舊皺漉嚢甕
面開新篘淸商一部娛燕幕紅粉兩隊分鴻溝急須
伴我醉鄕醉安用笑彼囚山囚
(次日篝燈泊舟吳塔呵凍漫稿)
　　贈盛子久
鏡裏顚毛笑汗靑浮雲心事鶴身形金光共室常淸
淨玉斧尋眞自杳㝠白氊鷲僧分竹杖綘紗鹿女問
蓮經家山只在柴門外梵罷香銷看翠屏
　　燈屏詞十二首(贈龔大中丞)
天河橫轉酒旗斜月駕靑銀駐綘紗歌闋落梅人未
醉碧桃何事旋開花
神索風傳臺柏枝天街星傍火城移袖中籠得朝天
筆盡日歸來便畫眉
御席駝羮宣賜稀金盤行酒着珠衣笑他寒餓東方
朔自㧞鸞刀割肉歸
換徵移宮樂句多玉簫風急渡銀河星娥月姊驚相
詰天上何人竊九歌
絡角星河不夜天花開花合不知眠小紅一片才飛
却却怪人間又一年
油壁靑驄莫浪猜颷輪倒景坐徘徊香風却載紅雲
下忉利新看香市囘
潑墨崇蘭泛曉霞石城玉雪漾平沙騷人香草休題
品此是西天稱意花
靑瑣丹梯詰曲迴燈花交處見樓臺仙禽梵烏紛如
織不涌身雲不入來
陽翟新聲換竹枝秋風紅豆又離披囀㗋車子當筵
唱恰似儂家絕妙詞
壁月珠簾共一堂繁星列宿正低昻只嫌舞袖弓腰
閙尚是人間百戲塲
醉鄕曲部總華胥唱月催花建鼓旗贏得夜珠簾幙
外諸天如雨細如絲
三月烟花玉蘂遙文章江左倚靈簫不知誰度燈屏
曲唱遍揚州廿四橋
　　次韵贈張燕筑
碧雲紅樹夢迢遙那有閒情付却腰曾向天家偷壓
笛親從嬴女敎吹簫一生花月張三影兩髩滄桑郭
四朝多謝東風扶素髮春來吹動樹頭飄
曲江野老復何爲調笑排塲顧影時地上白毛如短
髮天邊靑鏡與長眉秦淮明月金波在霛谷梅花玉
笛知秀嶺宮前歌一曲春風鶴髮太平期
　　芥閣詩次中峰蒼老原韻四首
讀書何似識拳頭老宿當機背觸幽一粒須彌應着
眼百城烟水好維舟拂衣石盡憑誰數彈指門開不
用謀賸欲披襟談此事明燈落月正遲留
人世喧豗鏡裏頭閒園小閣貯㴱幽翻風䟦浪分千
海暖日香雲隱一舟于野鶴鳴將子和定巢燕乳爲
孫謀哭他世上長年者白晝攤錢自滯畱
舫齋平繫子城頭穴壁穿櫺架搆幽返照閃紅翻雉
堞垂楊搓綠影漁舟盪雲決鳥從吾好駐月紆風與
自謀聘望卽應同快閣奔星飛約任勾留
公車不肯赴綃頭簾閣疎忩事事幽淸曉卷書如繫
䌫當風放筆似行舟遺民共作悲秋語禪侶長爲結
夏謀衰老不忘求末契憑䦨眞欲爲君畱
　　題鄒臣虎畫扇
大癡吹笛度秦關鄒子仙遊又不還破墨烟巒餘黯
淡夕陽粉本在關山
浮嵐煖翠失連城漂墮今爲糞土英一角雲山留數
點爲君懷袖伴孤淸
　　乙未秋日許更生扶侍太公邀侯月鷺翁于止
　　路安卿登高莫釐峰頂口占二首
盪胸雲氣挾波濤彈指層湖萬頃遙却訝人間還有
地信知今日是登高點空晴嶼開眉目啣岫陽烏見
羽毛眠底三吳塵土界滿城風雨定蕭騷
五十流年昔夢中(余與許翁别/五十年矣)登高錯莫御秋風整
冠那得雙蓬髩吹㡌休嗟兩秃翁九日茱茰殘刦火
百年藜杖倚晴空夕陽橘社龍歸處笑指紅雲接海
東
　　遊東山雨花臺次許起文韵
拂石登臺坐白雲重湖浦漵似迴文夕陽多處暮山
好秋水波時木葉聞玄墓烟輕一點出吳江靄重片
帆分高空却指南來雁知是衡陽第幾羣
　　路易公安卿置酒包山官舎卽席有作二首
綠酒紅燈簇𥿄屏臨觴三歎話晨星刋章一老餘頭
白抗疏千秋託汗靑龍起蒼梧懷羽翼鶴歸華表貯
儀型撑腸磈壘須申寫放箸捫胸拉汝聽
霜髩飄蕭念舊㤙郞君東閣重相存饑來羮饌偏忘
勸亂去淸歌記㫁魂故國湖山禾黍日秋風賔客孟
嘗門燈前戰　經吳越范蠡船頭好共論
　　朱內翰開宴二首
飛樓縹緲面湖光罨畫靑山枕畫廊內史舊分丹漆
筆嫖姚新試綠沉槍聽殘金鑰談因夢焚却銀魚入
戲塲四者難并君自惜肯辭絲竹出中堂
十眉環列飮秋光未了寒暄趣命觴拍岸湖波翻綠
醑銜山日影逗紅粧看花禁奪繙經眼徵燭防賖惱
客腸惜别且携殘夢去瞪瞢歸路若爲長
　　送吳梅村宮諭赴召
淸和黃葉滿平蕪月駕星軺肅首途病起恰逢吳八
月賦成還凡漢三都香爐烟合朱衣在宮扇雲開玉
佩趨花院槐㕔多故事早傳音信到菰蘆
　　虎丘舟中戲爲張五穉昭題扇得絕句八首穉
　　昭少年未娶不肯席㡌北遊故詩及之
便面風流柳市知春心顧影問腰肢綠沉漆管餘蛾
綠漫與東家畫十眉
蕙質蘭心桃李年裌衣迎臘未裝綿儂家舊住天河
上不比牽牛㑹貰錢
歐骨虞筋寫硬黃白團紈扇墨衣香笑他弱腕奴書
子簇簇簪花學女郞
輕紅攬袴拂廬眠蘆酒朝醺夜數錢𥿄帳梅花檀板
月夢魂不到黑山邊
紅袖靑衫匼匝時鶯揎花妥燕差池人中張五看誰
是玉樹臨風只一枝
霜風午夜靜寒林何處柔和轉妙音五百仙人齊省
記多生於此失禪心
昵枕羅衣䄂許長餘干傳得口脂香從君煖老思燕
玉只合溫柔是此鄕
一剪金刀滿鏡愁靑春和髮水東流明年娶得桃花
女十五盈盈並上頭(張五每自笑十三剃髮待/明年娶婦好並上頭也)
　　贈張坦公
中書行省古杭都曾有尚書曵履無暫借願㕔居左
轄且抛手版領西湖懷中日月韜龍節匣裏風雷閟
虎符携得岱宗雲滿袖好將膚寸雨菰蘆
中朝九伐勒殊勲父老牽車拜使君藉草定追蘇白
詠澆花應酹岳于墳西陵古驛連殘燒南渡行宮入
亂雲註罷金經臥簾閣諸天春雨自􁇇紛
　　題京口避風館詩爲淮南李小有作
橫江樓館面金山白浪粘天如等閒恰是四禪淸淨
地毘嵐風起不相關
吳天颶母互爭雄萬斛千帆簸蕩中魚鱉吐涎還失
笑何因平地起龍宮
吹浪江豚向晚多夕陽酤酒聽漁歌長年共指檣竿
笑少日鯨魚口裏過
未便江風彈指開浮嚢謹䕶且徘徊老僧省淂多生
事曾記河神小婢來
咫尺橫江濁浪腥新添水檻限靑㝠臨流莫唱公無
渡恐有人從魚腹聽
朔風吹動幾天昏四壁明燈笑語溫可歎爰居無屋
止避風常向魯東門
佛火經聲出浪堆蝦鬚水母莫相催齋時得食江神
喜約束龍魚受戒迴
三界風輪蕩不旋避風小築倚江天知君突兀千間
屋未是經營斷手年
牧齋有學集卷六
　秋槐别集
　　乙未小至日宿白塔寺與介立師兄夜話辛卯
　　秋憇友蒼石門院扣問八識規矩屈指又五年
　　矣感而有作二首
朔風殿角語琅璫方丈挑燈拜飮光(堂供大/迦葉佛)月扇雲
衣辭熱惱氷牀雪被借淸凉(王于一約看/女戲不果)空門夜共
三冬冷佛日朝依一線長話到報恩塵刹事殘缸炷
焰吐寒芒
細雨諸天洒梵林石門昔夢靜思尋三人互剪繙經
燭八識初輸看論金鳥集長干多刦淚雞鳴後夜五
更心官梅東閣垂垂發陽長方知佛力㴱
　　寳應舟次寄李素臣年姪
津亭何處不滄桑况復淮南指白楊冠劒丁年唐進
士泥塗亥字魯靈光吳航(原作/搒)雁起殘更火楚幕烏
啼半夜霜容貌恐君難識我且憑音響撼倉琅
　　題黃甫及舫閣
文練縈忩香篆遲舫齋恰似􁑾舟時垂簾每讀淮隂
傳卷幔長懷漂母祠落木雲旗開楚甸夕陽日珥抱
鍾離鄂君繡被歌誰和且試燈前一局棋
　　題陳階六振衣千仞岡小像
偶向咸池沐髮還須彌羅頂瞰人寰笑他一摑脩羅
掌規取雙輪作耳鬟
　　寄淮上閻再彭春西草堂
西向依風歎南枝擇木謀艱難仍有步顧眷豈無頭
策賜金天醉盤辭渭水愁美人行萬舞山隰思悠悠
長淮南紀水滔蕩汨窮塵故綘眞吾土陶唐自古民
周詩太原什晉問柳州文他日論都賦東西定主賔
　　竹谿草堂歌爲寳應李子素臣作
君不見唐家中葉壽命昌帝降八寳鎭楚方光氣鬱
郁天市牆昭囘天漢連維揚仙李盤根告厥祥長庚
散翼垂寒芒三壬羅腹貯三倉天心月脇穿肺腸九
琮五玉森珪璋佇候上帝開總章海靑高飛翎雀翔
觚稜塵碎金雀傷羅㬋噉日陽烏忙炎風朔雪成灰
場白虹潦天朔吹狂薄游擊筑燕市旁卷衣秦女辭
宮粧歌殘漏月音惻愴龍胡上天不我將呼風鳥啼
金粟岡龍蟠空曲熊羆藏玉泉朱魚鱗鬛揚腐儒瘦
馬淚漬裳囘瞻佳氣行傍徨歸來散髮箕山陽射陽
湖畔築艸堂箕山墮蜀周如防挂瓢飮犢猶相望風
吹樹瓢響倉琅披襟抱膝思虞唐名園箓竹如南塘
綠雲百畝欺篔簹高梧㴱柳矗隊行前迎後却朝竹
王白毛布地血雨創此中白日思上皇蕭晨淸夜開
竹房晉賢唐逸來命觴碧蘚綠影壓書牀紅鐙一滴
蘭膏光凉風蕭閒吹縹緗明玕屋角鳴笙簧淸商一
部迴簷廊玉魚劒佩交鏗鏘主人雒誦何琅琅金春
玉應叅宮商捎雲交響雙鳳皇和以發明并幽昌搖
風獵獵萬籟張長竽擊戞紛旗槍王良策馬騎龍驤
雲旓羽纛影頡頏瓦振帛裂天低昻奔濤䟦浪撼屋
梁退飛六鷁叫鵚鶬迅掃塵壒迴滄浪少焉明月生
東廂得風而笑竹亦忘斫靑削玉開珠囊丹靑翰簡
手勘量大書甲子依柴桑載記黑白標朱黃千年筠
竹新粉香抽空擲筆凌秋霜端門寳書今不亡春秋
素臣竹素長老夫髦矣吾子强
　　長干送松影上人楚遊兼柬楚中郭尹諸公二
　　首
吳頭楚尾一軍持㫁取陶輪右手移四鉢尚擎殷粟
米七條還整漢威儀毗藍風急禪交定替戾聲長呪
力悲取次莊嚴華藏界䕶龍河上落花時
孤蓬散霰浪花堆眉雪茸茸抖擻來跨海金鈴依振
錫緣江木掃襯浮柸九疑旭日扶頭見三楚浮雲按
指開喚起呂仙橫笛過岳陽梅柳早時催
　　乙未除夕寄內
頳尾勞勞浪播遷長干禪榻伴僧眠魚龍故國猶今
夕雞犬新豐又一年瓦注臘醅村舍酒柴門松火佛
前錢團圞兒女應流涕老大家翁若个邊
　　長干偕介丘道人守歲
明燈度歲守招提去殿宮雲入夢低怖鴿有枝依佛
影驚烏無樹傍禪棲塔光雪色恒河象天醒霜空午
夜雞頭白黃門熏寳級香爐曾捧玉皇西
　　丙申元日
朝元顚倒舊衣裳肅穆宮花禮梵王佛日東臨輝象
設帝車南指滌文章秋衾昔夢禪燈穩春餅殘牙粥
鼓香誓以丹鉛迴法海三千牀席刦初長
　　王式之叅軍五十
烏衣燕子繞庭除昔日王郞髩未疎玉匣長臨修褉
帖銀鉤戲艸嚇蠻書薄寒殘醉催絲管微雨新晴御
板輿淥酒紅樓春漸好落梅歌發落燈初
　　爲康小范題李長蘅畫
李生才思如靑雲信腕潑墨皆有文雲山每拂紅樓
壁章艸嘗書白練裙此圖點染聊復爾老筆槎牙劈
生𥿄巳皴數樹接烟嵐更著扁舟破春水舟中一老
澹鬚眉鶯脰湖邊問渡時橘花寒食横塘路綘淺紅
輕蕩槳遲
　　放歌行贈櫟園道人游武夷
礪君吳剛斫月之玉斧揚君魯陽指日之戈殳飮君
邯鄲一曲之美洒贈君繞朝臨行之䇿書憶君去年
歸晝繡堂堂暫喜身垂魚雕軒列戟侯門屏金章玉
軸照座隅詞人油素獻歌頌肩軿踵汗仍口呿靑陽
逼除才隔歲南冠顧影行次且秋風吹散孟嘗客廉
公市門日旰虚老夫衝寒走問訊罨頭氷雪膠髭鬚
溺人但一笑越吟多囁嚅班荆過蓬桑下語倉皇執
手臨交衢且勿賦河梁且勿歌驪駒聽我放歌行請
言造化初厥初空界二十刦毗嵐槖風吹復嘘金藏
興雲雨如軸金剛界結胎堪輿淸水升天澱濁地七
金四洲高下殊光音天人福報薄地餅食竭林藤枯
身光彫落器界暗四輪墨穴游昏塗寳音諸地起慈
愍化現日月天子星宮俱開張兩儀布二曜二十八
宿磊落排空居梵王口膍臍輪各種族欲界障持善
現相刲屠修羅蕩脚波海水生憎頭上蹴踏雙兎蜍
手障日輪口噉月日月怖匿天嗟吁此方蚩尤兄弟
亦徒黨銅頭鐵額興蝥弧共工觸頭折天柱后羿矯
矢摧陽烏三王五伯迭整頓君臣將相羣拮据撑天
拄地定八極爲此衣冠禮樂爭寰區東門嘯戎索北
落移天樞躶衣笑神禹好冠詫勾吳退飛未許傍宋
鷁避風何地追鶢鶋天地爲籠逝安適身藏藕孔難
卷舒移眉下目吁可怪閉口捕舌誰能逋劾君以彈
甘焦之封事案君以覆鄭鹿之追胥誤君以知雀語
之公冶責君以辨牛鳴之葛盧淳于冠纓大笑絕舍
人窶藪凥謩呼崑山抵鵲用良玉泉客洒涕成明珠
心驚蟻牀自急擣夢入䑕穴仍拱趨斗間干將㑹須
出山頭廷尉當何如河鼓大星正芒角橫海兵氣連
無諸蛟門水立鳥不渡子陵灘頭㫁釣魚老夫已辨
千日醉吾子愼愛千金軀扁舟東下値元夕紅燈綠
酒停姑蘇臯橋銀筝褁紅淚遲君拂拭追歡娛玄墓
梅花衆香國西冷䊺雨桃千株巾車蠟屐聊復爾何
用轣轆催奔車武夷之君吾遠祖相見遙祝傳區區
曾孫面皺頭髮秃何當念我治乾魚酌君酒攬子袪
我欲竟此曲此曲煩且紆嚨㗅啽囈如夢魘宮商失
次無疾徐征馬爲躑躅僕御亦踟蹰鳥啼鴉散君且
玉壺酒煖還須臾東方顧瞻巳精色晨雞喔喔鳴前
除
　　丁家水亭再别櫟園
燈暈離筵酒不波同雲釀雪暗秦河人於患難心知
少事値間關眉語多鼓角三更莊舄淚殘棋半局魯
陽戈荔枝醖熟鱸魚美醉倚銀箏續放歌
　　人日得沈崑銅書詒我滇連心紅却寄
人日緘書寄老翁封題意與古人同憐予味蜇黃連
苦顧子心殷朱粉紅磨勵寸丹迴白首滌除雙碧向
靑銅滇雲萬里通勾漏職貢遙遙問乙鴻
　　催粧詞二首邀紀伯紫同作
秦淮水照燭花紅滿面新籹出鏡中窮袴不須重䕶
惜珠衣約體正當風
太乙鐙迴閶闔風渡頭桃葉轉新紅白團扇子休遮
面臉際夫容似守宮
　　左寧南畫像歌爲柳敬亭作
何人踞坐戎帳中寧南徹侯崑山公手指抨彈出師
象鼻息吸呼成虎熊帳前接席柳麻子海內說書妙
無比長揖能令漢祖驚搖頭不道楚相死是時寧南
大出師江湘千里連軍麾毎當按甲休兵日更値椎
牛饗士時夜營不諠角聲止高座張燈拂筵几吹唇
芒角生燭花掉舌波瀾沸江水寧南聞之鬚蝟張㐸
飛櫪馬俱騰驤誓剜心肝奉天子拚洒毫毛布戰塲
秦灰燒殘漢幟靡嗚呼寧南長巳矣時來將帥長頭
角運去英雄䘮首尾倚天劒死親身匣垂敝猶興晉
陽甲數升赤血噴餘皇萬斛靑蠅掩牆翣白衣殘客
哭江天畫像提携訴九泉舌端有鍔腸堪㫁泣下無
珠血可憐柳生柳生吾語爾欲報恩門仗牙齒憑將
玉帳三年事漏作金陀一家史此時笑噱比傳奇他
日應同汗竹垂從來百戰靑燐血不博三條紅燭詞
千載沈埋國史傳院本彈詞萬人羡盲翁負鼓趙家
庄寧南重爲開生面
　　丙申春就醫秦淮寓丁家水閣浹兩月臨行作
　　絕句三十首畱别畱題不復論次
數莖短髮倚東風一曲秦淮曉鏡中春水方生吾速
去眞令江表笑曹公
秦淮城下卽淮隂流水悠悠知我心可似王孫輕一
飯他時報母只千金
舞榭歌臺羅綺叢都無人跡有春風踏靑無限傷心
事併入南朝落炤中
苑外楊花待暮潮隔溪桃葉限紅橋夕陽凝望春如
水丁字薕前是六朝
夢到秦淮舊酒樓白猿紅樹蘸淸流關心好夢誰圓
得解道新封是拜矦
東風狼籍不歸軒新月盈盈自照門(夢中得/二句)浩蕩白
鷗能萬里春來還沒舊潮痕
後夜繙經燭穗低首楞第十重開題數聲喔喔江天
曉紅葉堦前舊養雞
多少詩人墮刦灰佺期令免冶長災阿師狡獪還堪
笑翻攪沙塲作講臺(從顧與治問祖/心千山語錄)
牛刀小邑亦長編朱墨紛披意惘肰要使世間知甲
子擁書先署丙申年(乳山道士/修志溧水)
夢我迢遙黃閣居眞成䑕穴夢乘車宵來我夢師中
樂細柳營繙貝葉書(茂之書來元/旦夢余登拜)
虚玄自古誤乹坤薄罰聊司洞府門未省吳剛點何
易月中長守桂花根(薛更生序易解云王輔嗣解/易未當罰作洞府守門童子)
天上羲圖講貫殊洞門猶抱韋編趨沈沈紫府眞人
座曾受希夷一畫無(更生云吾注易成將以末後句/問洞府眞人紫府眞人傳是韓)
(魏公/也)
欹斜席㡌五陵稀六代江山一布衣望㫁玉衣無哭
所申箱自摺蹇驢歸(重讀紀伯/紫戅叟詩)
鍾山倒影浸南溪靜夜欣看紫翠齊小婦粧殘無箇
事爲憐明月坐花西(寒鐵道人余懷居面南溪鍾山/峰影下垂杜詩云半陂巳南純)
(浸山/也)
河嶽英靈運未徂千金一字見吾徒莫將摶黍人間
飯博換君家照夜珠(澹心方有/採詩之役)
麥秀漸漸哭早春五言麗句琢淸新詩家軒翥今誰
是至竟離騷属楚人(杜于皇近詩/多五言今體)
著論崢嶸凖過秦龍川之後有斯人滁和自昔興龍
地何處巢車望戰塵(于皇弟蒼略挾所/著史論游滁和間)
掩戸經旬春艸齊盈箱傍架自編題卞家墳上澆花
了閒聽東城說鬪雞(胡靜夫/好閉關)
靑谿孫子美瑜環也是朱衣抱送還盛世公卿猶在
眼方頤四乳坐如山(倪燦闇公文僖文毅之/諸孫相見每述祖德)
一矢花磚沒羽新諸天塔廟正嶙峋長干昨夜金光
誦手捧香爐拜相輪(康孝廉小范偶談淸江公/守贑故事讀南霽雲碑)
江草宮花洒淚新忍將紫淀謚遺民舊京車馬無今
雨桑海茫茫兩角巾(張二嚴罽筏爲/其兄文寺請誌)
龍子千金不治貧處方先許别君臣懸蛇欲療蒼生
病何限刳腸半腐人(余就醫于/陳古公)
五行祥異總無端九百虞初亦飽看淸曉家人報奇
事小兒指椀索朝餐(閩人黄帥先博學奇/窮戲之亦紀實也)
寒忩簷挂一條氷灰陷香爐對病僧話到無生淸不
寐暗風山鬼剔殘燈(乙未除夕丙申元日元夜皆/投宿長干與介丘師兄同榻)
風掩籬門壁落穿道人風味故依肰莫拈瓠子冬瓜
印印却俱胝一指禪(曾波臣之子薙/髮住永興寺)
荒菴梅老試花艱酹酒英雄去不還月落山僧潛掣
淚暗香枝掛返魂幡(城南廢寺老梅三株/傳是國初孫炎手植)
子夜烏啼曲半訛隔江人唱後庭多籬邊兀坐村夫
子端誦尚書五子歌(歌者與塾師比/鄰戲書其壁)
朴繪楊亭與盛丹黃經古篆逼商盤史癡畫史徐霖
筆弘德風流尚未闌
旭日城南㳒鼓鳴難陀傾聽笑瞢騰有人割取乖龍
耳上座先醫薛更生(旭伊法師演妙華于普德余頗/爲卷荷葉所困而薛老特甚)
寇家姊妹總芳菲十八年來花信違今日秦淮恐相
値防他紅淚一沾衣
　　崑崙山人扇子歌(吳江王君采崑崙山人子幼/介孫也属沈雪樵寄扇來索)
(詩)
崑崙山人騎鯨去莫挹遺扇親身在箱笈扇面題年
標丙申周冕寫生如雨裛是歲六十開長筵誕孫彌
月􁀾􁀾泣孫今白首又丙申甲子周迴百又廿山人
壯年濯足長安市詩酒才名動京邑禁苑洞簫宮女
誦仙舟翠羽佳人拾拂袖高臥松江濵醉後逃禪呼
米汁小弟薊門顧開府驛騎邀迎戴箬笠候人傳箭
簇弓刀大帥帕首着袴摺漁陽突騎八郡雄迤北逡
巡就維縶山人手搖摺扇閱行營笑指列帳蜂屯與
蟲蟄銜尾不聞馬獵獵崩角但見羊濈濈少婦琵琶
倚醉聽名王湩酒供鯨吸是時九邊並保塞遼海貢
車𣢾關入呼韓昆邪請辭辮何况挹婁幷奚霫歸來
高咏燕歌行鐃歌欲嗣平邊什山人仙去後五十指
顧高㴱變原隰天傾地昃日月暈此扇依肰保什襲
裂紈殘墨猶寶愛遺弓故劒誰收緝魏公笏在世所
羡荆人弓失何嗟及山人之孫寄扇索我題令我把
玩瞪瞢百憂集荒村四月仍嚴寒冐絮蒙頭倚柱立
巡簷扶杖哦此詩放筆沈吟淚霑濕還君扇子嘱君
莫放歌昨夜江鄕滿天風雨急
　　贈侯商丘若孩四首
殘燈顧影見蹉跎十五年來小刦過曾捧赤符迴日
月遂刑白馬誓山河閒來菜圃英雄少朝日瓜疇賔
客多挂壁龍淵慚繡澀爲君斫地一哀歌
三十登壇鼓角喧短衣結束署監門吹簫伍貟求新
侶對酒曹公念舊恩五嶺蒙茸餘剩髮九疑緜亘誤
招魂與君贏得頭顱在話到驚心手共捫
蒼梧雲氣尚蕭森八桂風霜散羽林射石草中猶虎
伏戞金壁外有龍吟夢迴芒角生河鼓醉後旌旗拂
井參莫向彛門尋舊隱要離千載亦同心
橘社傳書近卜鄰龍宮破陣樂章新蒼梧野外三衣
衲廣柳車中七尺身世事但堪圖鬼魅人間袛解揎
麒麟相逢未辨中山酒且買黃柑醉凍春
　　與姚將軍茂之話舊有贈
故國靑齊賜履遙東平遺壘荻蕭蕭海雲尚起田橫
島漳水仍流豫讓橋劒去衝星黃石在歌沉漏月白
虹驕知君未忘聞雞約髀肉如今消未消
　　丙申閏五月十又四日讀新修滕王閣詩文集
　　重題十絕句
翼軫星連箕尾雄飛樓幻出化人宮夜㴱南斗龍光
起不爲干將在獄中
南戒山河列樹眉雕甍畵戟閃朱旗鐃歌競奏昇平
樂莫紀星移物換時
尊俎吳山對坐隅壺觴燕笑盛文儒落霞飛鶩眞堪
畫還似滕王蛺蝶圖
隆福東朝出禁錢龍興遺事北庭傳柳城亦是文章
伯光岳休論五百年
飛閣行營御仗排燒燈五夜似秦淮只今蒼頂西山
鹿猶挂天家放免牌
問訊金陵估客航雲帆盡處指滕王老夫自駕樵風
便不許江神送馬當
八百分明著籍仙樵陽名記石函鐫珠簾正面龍沙
樹記取垂垂拂檻前
吳楚風烟接上游憑欄極目總神州吳兒愛說韓襄
毅題破江南第一樓
拍肩羣瞽說文章大樹蜉蝣可自量珍重袁州韓刺
史欣將名姓次三王
四韵俱成勝俴收江神也爲采詩愁詞壇無復臨川
叟點筆新裁攬秀樓
　　七月朔日含光法師駐錫紅豆村談玄累日石
　　師潘老賦聽㳒詩拈華嚴玄談四字爲韵如次
　　奉和
伊蒲盛饌只茶瓜執麈搖松影未斜片滴味全諸海
水十玄門具一蓮華經函日照分龍鬛團扇風淸起
象牙身在普光明殿裏無容讚歎手頻叉
淸齋燕處得香嚴落落圓音解縛黏兩鏡金容光互
攝千珠帝網影交拈披襟淨月常懸座凭几凉風自
捲簾重向雪山飡藥樹始知食蜜未爲甜
鴦伽六術並三玄穴𥿄分明見大千世界蓮華咸㳒
爾手中葉物總茫肰身雲坐向千光湧心月行依百
器圓蘭𦿆花針誰拾得莫將瞽眼說隨緣
浮生如聽魘人談雪頂方依除饉男身座肉燈思往
刦𥿄皮墨骨誓新叅日光定處天宮上烟水行時古
廟南彈指卽看樓閣啓宵來彌勒許同龕
　　雲陽姜氏壽讌詩
團團三竿日照我衡茅裏老人住雞窠頻申睡方美
朱衣人扣門尺書報燕喜索我一篇詩登歌侑筵几
遙遙太岳後華胄布南紀祭酒鳴鳳阿雲孫誕麟趾
論詩殷璠繼評畫董逌比玉衡應秋縣牙花奮雷起
齊牢携令妻佩觹咡牧子銅駝已荆棘金馬仍蘭錡
長筵設弧帨壽觴薦芳旨積金术應長良常酒初釃
童初㑹高眞易遷集仙姊跳脫贈猶新霛簫和相倚
神芝光似月火棗燄成綺百歲欣駐顏千年笑洗髓
有客前致詞停觴誦天咫壞刦埋沉灰災星枉流矢
四海血湯湯九閽角嶷嶷束身付　擇肉信
藍風吹丘山震雷殷堦戺槖饘除昔殃沃洗奉新祉
光風汎蘭蕙化日轉桑梓寒盡暑紀迴春生土膏嶷
夢醒噩何有創巨痛良巳惙惙擣撞胸依依戰擊齒
我聞觀自在天竺古大士大慈度含識㴱悲及蟲豸
刀劒壞吹光桁楊折畫水以玆仁孝種感彼求化理
譬如兒飛乳又如母嚙指潮音不失時吉雲自加被
若非無畏力誰能撈漉此西竺亦非遙朱方亦非邇
念彼觀音力如臂屈信爾淸衆爲眷属法筵存簠簋
飮食與燕樂天人所遊履南陔戒善養南山咏樂只
隨順世間㳒慧命自玆始善哉祝嘏客斯言神所使
我亦介壽詩讚歎亦如是
　　題汴人趙澄臨趙子固棧道圖
蜀山崔嵬去天尺千峰萬嶂攅列㦸奔濤坼峽鬭雷
霆削䥫層層梯絕壁靑天鳥道瞰窅㝠終古𧖟叢見
開闢地縮千盤雲棧重天迴四游閣道窄牛車絡繹
不㫁頭飛走凌兢罕接翼輪鞍犖硧如有聲人鳥夤
緣共一跡穴穿重掩身入霤登頓巉巖足上壁此圖
瑰璚畫者誰似爲昇平寫物色天漢津梁扼關隴沃
野輿圖跨梁益參旗橫拂東井㴱褒斜鉤連子午直
卭竹竘醬來東西滇𤏡冉駹走阡陌何煩力士挽金
牛是處戎王貢瑤碧郫筒好酒車欷載織成錦段馬
薦席烝徒猶拜古帝魂學士能銘創闕石嗚呼此圖
不易得全盛方輿眞可惜丹靑如閱華陽志衣裳不
爲時裝易臥龍躍馬定誰是錦江玉壘還自昔雪江
老人頭雪白吮筆經營口嚄唶畫師有心人不識老
夫看畫長歎息
牧齋有學集卷六終
牧齋有學集卷七
　高㑹堂詩集
　　高㑹堂酒闌雜詠(有序)
　不到雲間十有六載矣水天閒話久落人間花月
新聞巳成故事漸臺織女機石依肰丈室維摩衣
花不染點難陀之額粉尚指高樓被慶喜之肩衣
猶看汲井頃者菰蘆故國兵火殘生衰晩重遊人
民非昔朱門賜第舊燕不飛白屋人家新烏誰止
兒童生長于别後競指鬚眉門巷改換于兵前每
差步屧常中逵而徙倚或當饗而欷歔若乃帥府
　華筵便房曲宴金釭銀燭午夜之砥室生光擅板
　紅牙十月之桃花欲笑橫飛拇陣倒捲白波怱發
　狂言驚迴紅粉歌聞宛轉秪足增悲天似髙寛何
　妨旣醉又若西宗宿好耳語慨慷北里新知目成
　婉孌酒闌燈灺月落烏啼雜夢囈以興謠蘸盃盤
　而染翰口如啣轡常見吐吞朐似碓舂難名上下
　語同讔謎詞比俳優語云惟食忘憂又曰溺人必
　笑我之懷矣誰則知之是行也假館於武靜之高
　㑹堂遂以名其詩亦欲使此邦同人摳衣傾蓋者
　相與繼響􁏵爲美譚云爾丙申陽月十有一日書
　於靑浦舟中
　　雲間諸君子肆筵合樂饗余於武靜之高㑹堂
　　飮罷蒼茫欣感交集輒賦長句二首
授几賔筵大饗同秋堂文讌轉光風豈應江左龍門
客偏記開元鶴髮翁酒面尚依袍草綠燭心常傍劒
花紅他年屈指衣裳㑹牛耳居肰属海東
重來華表似前生夢裏華胥又玉京鶴唳秋風新谷
水雉媒春草昔茸城尊開南斗參旗動席俯東溟海
氣更當饗可應三歎息歌鍾二八想昇平
　　席間觀李素心督學孫七歲童子草書歌
杜陵九齡書大字李郞七歲筆陣强身長未及等書
案負劒却立短凳傍凝睇雙瞳剪秋水綈几拂拭神
揚揚須臾筆下龍蛇出折釵倒薤紛旗槍拳如繭栗
不盈握放筆直欲隳堵牆力如藍田射伏虎飮羽穿
石激電光勢如衛公夜行雨風鬃霧鬛不可當書罷
安閒妥彩袖歛手拱揖歸輩行肩隨兄弟舒雁立懷
鉛畫槧森琳瑯荀家八龍見其四一龍奮爪先開張
當筵觀者皆老蒼捋鬚奮袂徒驚惶老夫頓足自激
昻安得抱之貢玉堂君不見昔年李長沙天子加膝
坐御牀
　　海上贈姚方伯時年九十有四
玄髮方瞳始百年滄江龍臥地行仙酒香白墮騰騰
醉飯熟黃粱栩栩眠南極一星占北斗東瀛三遍看
桑田雉羮亦有傳家譜願乞刀圭助祝延
　　次韵答雲間張洮侯投贈之作
自從兵塵暗四國盡裂書嚢裁矢服文昌東壁橫旄
弧織女漸臺荒杼軸近來南國興文章雲間筆陣尤
堂堂何人吐鳳非書府是處栖鸞盡筆牀新詩雄風
發胸臆令我殘軀生八翼歌罷蒼茫看牛斗劒鍔芙
蓉湛如拭始信出門交有功橫眉𥪡目皆駿雄却憐
雪頂逃禪客折脚鐺邊未足窮
　　雲間董得仲投贈三十二韻依次奉答
藍風吹地軸墨穴閉星躔庭矢踰沙絕池灰積刦傳
州移中土九路失下牢千歷歷開元事明明萬曆年
左言馴保塞南食慄重泉橫軾眉常見盈車骨獨專
籌邊攄尺組㫁國引長編紫塞儲胥脆丹墀部䣊堅
䑕憂殊悄悄蟻鬭正悁悁但倚三精在寧思九鼎遷
垣牆隳閣道鈎盾廢天田季葉絲方棼殘生繭日纏
堯年鶴語苦毫社鳥嬉肰退鷁希風定枯魚泣水漣
黃雲埋地底黑浪過山巓室掩三陽琯牀搘六月綿
鋤頭誰對秉車耳正高懸草喜霜前蔓花驕日及妍
羽毛紆往古腰領信時賢悻直祈神與孤危仗佛憐
論牀獅子座梵衆象王筵貝葉探三藏蓮花講十玄
雲鴻隨浪跡雪鶴捧瑤篇積玉光猶映長離翼必聮
哀音傷變徵法曲艷登仙錯莫三年笑迷離千日眠
豈應漁父檝得共鄂君船隼擊高秋徤雞鳴後夜偏
日愁夸父逐石畏祖龍鞭夢裏裒衣疊循來蒜髮芊
歌風還馺遝醉目且嬋娟自笑窮禪客枯心爲汝騫
　　次韵答宋子建
憭慄華亭鶴唳音十年重與盍朋簪陸機夕秀文偏
老宋玉誅茅宅可尋官燭史成藏汗簡(用宋子/京)錦樓
敘就比兼金(宋宣獻公爲吾家/序吳越傳芳集)吾衰自笑風心盡莊
舄叢殘但越吟
　　丙申重九海上作四首
秋聲海氣互喧豗倦睫𪷟𪷟㝠漲開乍見天吳離浪
立却看地軸㧞潮迴蹄涔突兀驅狼石蟻垤盤旋戲
馬臺賸欲登臨更無那天高陵谷易悲哀
黃浦横流絕大荒迎簷依約指扶桑銷沉鮫室餘窮
髮磨滅龍宮向夕陽故國屢經滄海變吾家猶說射
潮强登高莫漫誇能賦四海空知兩髩霜
去歲登高莫釐頂杖藜落落覽吳洲洞庭雁過猶前
旅橘社龍歸又一秋颶母風欺天四角鮫人淚盡海
東頭年年風雨懷重九晴昊翻令日暮愁
故園今日也登高茰􁆐茶香望我勞嬌女指端裝菊
枕稚孫頭上搭花糕含珠夜月生陰火擁劒霜風長
巨鰲歸與山妻繙海賦秋燈一穗掩蓬蒿
　　陸子玄置酒墓田丙舍妓彩生持扇索詩醉後
　　戲題八首
霜林雲盡月華稠雁過烏栖暮欲愁最是主人能慰
客綠尊紅袖總宜秋
金波未許定眉灣銀燭膏明對遠山阿耨池頭差一
笑依肰執手似人間
釭花欲笑酒顔醺白足禪僧也畏君上座嵬峩許給
事緇衣偏喜醉紅裙
殘粧池畔映餘霞漏月歌聲起暮鴉枯木寒蟬都解
語海棠十月夜催花
口脂眉黛並氤氲酒戒今宵破四分莫笑老夫風景
裂看他未醉巳醺醺
銀漢紅牆限玉橋月中田地總傷凋秋燈依約霓裳
影畱與銀輪伴寂寥
老眼看花不耐春裁紅綴綠若爲眞他時引鏡臨秋
水霜後芙蓉憶美人
交加履錫襪塵飛蘭澤傳香惹道衣北斗橫斜人欲
别花西落月送君歸
　　霞城丈置酒同魯山彩生夜集醉後作
滄江秋老夜何其促席行杯但數遲䘮亂天涯紅粉
在友朋心事白頭知朔風凄緊吹歌扇參井微茫拂
酒旗今日且謀千日酒西園明月與君期
　　徐武靜生日置酒高㑹堂賦贈八百字
昔在嘉隆際姬周曆壽昌東朝虚黼扆西內挹軒皇
授籙詒謀遠登遐厭世長金天龍瞟眇銀海雁微茫
拱黙存當宁攀號動萬方華亭遺一老定䇿嫓三楊
綈几遺言在黃麻詔𥿄張柱擎天八極車運斗中央
離照開蒙翳膚雲布濊汪秀眉讙䇿杖侮食讋窮荒
高廟徼靈福神功答昊蒼但修唐六典不改漢三章
新鄭徒軒輊成都與頡頏(巳上記文/貞相業)朝家隆輔弼閥
閱稱旂常豹尾金吾使螭頭玉璽郞含飴􁇹廩祿勝
拜珥貂璫琬琰刋新錄枌榆蔭舊鄕賜金分左藏治
第列康莊蘭錡森相直簷牙屹互望廟堂崇宰木鄕
黨敬維桑接跡承華胄摳衣拜錦堂天書迴日珥宸
翰抱虹光玉札珍金碧珠函閟縹緗星河環禁楄龍
虎拱雕梁遺像瞻淸肅脩容接濟蹌丹靑猶婉婉劒
佩欲鏘鏘豐芭根滋大澧蘭葉愈芳長離仍夭矯二
遠並翺翔視草徵家集探花嗣國香(巳上記徐氏閥/閱之盛次述板)
(蕩凄/凉)時危人草草運往淚浪浪䘮亂嗟桑梓分擕泣
杖裳午橋虚綠野甲第裂倉琅兵氣圍􁍭里車塵埒
堵牆上楹殘網戸遙集儼堂皇藻井歌中霤交疏㫁
兩廂駱駝衝燕寢雕鷲撲迴廊綠水供牛飮靑槐繫
馬枊金扉雕綺繡玉軸剔裝潢篳篥吹重閣悲笳亂
洞房重來履道里旋憶善和坊滅沒如前夢低徊對
夕陽老夫殊毷􁹄吾子賸飛揚(巳下敘武静/生日置酒)奕葉違
東閣誅茅背北邙賜書傳鼓篋遺笏貯牙牀著作推
徐幹交遊說鄭莊駕從千里命諾許片言償故國魚
龍冷高天鴻雁凉撫心惟馬角䇿足共羊腸(上四句/并懷闇)
(公)四十年華盛三千風力强開筵千日酒初度九秋
霜上客題鸚鵡佳兒蠟鳳凰寒花宜晚節淡月似初
暘且共謀今夕相將抗樂方鐃歌喧枉渚鼓吹溢艅
艎(于時有受/降之役)積氣嘘陽燄衝風決土嚢紛紛爭角觝
往往捉迷藏身世雙藩籠乾坤百戲場㧞河羣作隊
蹀堶巧相當(蹀堶抛/磚戲也)粤祝刀頭沸侲僮撞末忙倒投
應共笑殞絕又何妨丸劒紛跳躍虺蛇莽陸梁雉媒
聲呃喔雞距羽飄颺蚊翼飛軍檄龜毛算土疆蟻酣
牀下鬬䑕怯穴中僵左角封京觀南柯缺斧戕西垣
餘落日東牗湛淸觴河漢天還仄星辰角尚芒楚弓
亡自得鄭璧假何常頌德牛腰重橫經馬肆詳(有本/事詳)
(在自/注中)酒兵天井動飮器月氐良噩夢難料理前塵費
忖量糟牀營壁壘苕椀揀旗槍乍可歌鸜鵒寧辭典
鷫鸘持籌徵綠醑約㳒聽紅粧笑口燈花爛灰心燭
淚行有言多謬誤無處愬顚狂授色流眉眼傳杯嚙
口肪漏殘河黯淡舞罷斗低昻班馬宵喧櫪鄰雞曉
奮吭莫嫌相枕藉旭日漸煌煌
　　雲間諸君子再饗予于子玄之平原北臯子建
　　斐肰有作次韻和答四首
松江蟹舍接魚灣箬笠拏舟信宿還愛客共尋張翰
酒開筵先酹陸機山吹簫聲㫁更籌急舞袖風迴么
鼓閑沉醉尚餘心欲擣江城悲角殷嚴關
徵歌選勝夢華年裝點淸平覺汝賢燈下戲車開地
脉(優人演始皇/築長城事)尊前酒戸占天田吳姬却愬從軍苦
禪客頻拈贈妓篇看盡秋容存老圃莫辭醉倒菊花
前
秋漏沉沉夜壑移餘杭新酒熟多時笙歌氣煖燈花
早宴語風和燭淚遲上客紫髯依白髮佳人翠袖倚
朱絲(次余座者魯山公/接席者彩生也)頻年笑口眞難得黃色朝來
自上眉
幾樹芙蓉伴柳條平川對酒碧山高湘江一曲傳淸
瑟漢代詞人謚洞蕭自有風懐消磊塊定無籌䇿到
漁樵停杯莫話千年事黃竹虚傳送酒謠(席中宋子/建作致語)
(有云借箸風情效伏波之聚米殊非道人本色恐作/千古笑端也末句略爲申辨苦未能了觀者詳之)
　　霞老累夕置酒彩生先别口占十絕句記事兼
　　訂西山看梅之約
酒煖杯香笑語頻軍城笳鼓促霜晨紅顏白髮偏相
滯都是昆明刦後人
兵前吳女解傷悲霜咽琵琶戍鼓催促坐不須歌出
塞白龍潭是拂雲堆
促别蕭䔥班馬聲酒波方溢燭花生當筵大有畱歡
曲何苦凄凉唱渭城
酒悲苦語正凄迷刺促渾如烏夜栖欲别有人頻顧
燭憑將一笑與分擕
㑹太匆匆别又新相看無淚可霑巾金尊紅燭渾如
昨但覺燈前少一人
漢宮遺事剪燈論共指靑衫認淚痕今夕驚沙滿蓬
髩才知永巷是君恩(魯山贈詩有千金不買/長門賦傷先朝遺事也)
漁莊谷水兩垂竿烽火頻年隔馬鞍從此音書憑錦
字小牋雲母報平安
緇衣居士白衣僧世眼相看總不譍消受暮年無个
事半衾煖玉一龕燈
國西營畔暫傳杯笑口懵騰噤半開數日西山梅萬
樹漫山玉雪遲君來
江村老屋月如銀繞澗寒梅綻早春夢㫁羅浮聽剝
啄扣門須拉縞衣人
　　答贈沈生麟二首
玄圃熊熊賸夜光機雲殁後有文章中原傖父誰相
問長柄葫蘆幾許長
雲間多士久知名祭酒親題月旦評綿蕞卽今聞辟
召沈生何似魯諸生(生爲燕京/祭酒所知)
　　贈雲間顧觀生秀才
　崇禎甲申皖督貴陽公抗疏經畫東南請身任大
　江巳北援剿軍務南叅贊史公專理陪京兼制上
　游特命余開府江浙控扼海道三方鼎立連結䇿
　應畫疆分界綽有成笇拜疏及國門而三月十九
　之難作矣顧秀才觀生實在貴陽幕下與謀削藁
　余游雲間許玠孚爲余言始知之請與相見扁舟
　將發明燈相對撫今追昔慨肰有作讀予詩者當
　憫予孤生皓首亦曾闌入局中備殘棊之一着而
　貴陽賔主苦心籌國楸枰巳往局勢宛肰亦將爲
　之俯仰太息無令泯沒于斯世也丙申陽月八日
　漏下三鼓書于白龍潭之舟中
東南建置畫封疆幕府推君借箸長鈴索空敎傳鐵
鎖泥丸誰與奠金湯旌麾寂寞盈頭雪書記蕭閒寸
管霜此夕明燈撫空局朔風殘漏兩茫茫
　　茸城惜别思昔悼今呈雲間諸游好兼訂霞老
　　看梅之約共一千字
十六年來事茸城舊話傳千金徵窈窕百兩艷神仙
谷水爲珠浦崑山是玉田仙桃方照灼人柳正蹁躚
月姊行媒妁天孫下聘錢珠衣身綽約鈿盒語纏綿
命許迦陵共星占柳宿專香分忉利市花合夜摩天
陌上催歸曲雲間贈婦篇銀河靑瑣外朱鳥綠忩前
秀水香車度橫塘錦纜牽畫樓丹嶂埒書閣綘雲編
小院優曇秘閒庭玉蘂鮮新粧花四照昔夢柳三眠
笋送茶山屋魚跳蟹舍椽餘霞三泖塔落月九峰烟
忽忽星移紀芒芒度失躔三江分漢塞一水限秦川
吳苑烏栖急華亭鶴唳偏音書沉撥刺懷袖褁潺湲
命促憑抽矢身危寄絕弦幕烏偷暇豫舫雀信洄沿
搖落蕭辰候蒼茫華表顚蓴鱸風颯爾蟹稻種依肰
懸薄荒魚霤重門疊馬韉兎絲迷舊陌虎落記新阡
蘭錡羝羊觸罘罳凍雀穿左言童䜿慣右袒道途便
蘆管聲啁哳穹廬帳接連銅駝身有棘金狄淚如鉛
元老周家重恩波漢葉聮長衢羅甲第廣宅埒平泉
䕶勅黃麻牿天書碧落鐫百年更棨㦸千騎列戈鋋
沙道堤翻覆雲臺像播遷西園營外宅東閣擁中權
伐豈牽羊後班應詐馬先只孫侔貙虎怯薛領貂蟬
潼酒天厨給駝羮御席駢百丸追彈發单騎挾俘還
橫海期盤馬長征哂跕鳶河魴嘉丙穴宋子麗丁年
玉帳誇韜略金章頌聖賢鸛鵝前隊戲鶯燕後車憐
鼓吹浮闤闠笙歌沸市􁍭橫陳皆二八下走亦三千
茵席常霑吐歌鐘不解懸縈忩文練沒銜璧夜光圓
改席粧頻換移燈劇屢悛帖腰連鎖袴墮髻倒弓纏
顧曲三杯闋畱賔百戲闐星毬抛蹴踘花絮颭鞦韆
撞末僮相値竿頭馬欲蹎刀鋒餘髲鬄劒器亂花鈿
交刃重重雪跳丸步步蓮滿堂頭掉運四座笑便嬛
雁騖排行列魚龍角曼延老夫叨上客大饗重加籩
奡兀身如睡喧豗坐益堅酒兵圍粉黛拇陣鬭嬋娟
一發推渠帥三呼詫老拳宮人聽敎鼓歌伎仗加鞭
蹴踏風流陣傾歌玳瑁筵睇流俄失面靨笑巳承顴
吐手拈紅袖科頭散白顚簾帷看嘖嘖屋壁指悁悁
謬誤誠多矣醒狂或有焉可應眉見睫常用耳爲瑱
明月愁難掇晨風發未遄憂天良自哂失日復何愆
狼角橫弧矢參旗曵白旃風霜雙白髩天地一靑氊
設計臨河漢誅茅卜澗瀍楚醪徒爾爾魯酒自戔戔
覉旅存王燦書生禮服䖍鐵龍新侶集金馬昔游捐
岸谷非聊爾畊桑各勉旃扣邀傾綠醑投贈劈紅箋
不分彈翎雀相將拜杜鵑憂心風摵摵壯節鼓􁉓􁉓
老大銀箏畔華年錦瑟邊班荆殊慷慨贈藥重留連
許掾來何暮徐娘髮未宣華顚猶躑躅粉面亦迍邅
月引歸帆去風將别袂牽無言循白髮有淚託鵾絃
身世緇塵化心期皓首懸魂由天筮與命荷鬼生全
此日憂痟首何時笑拍肩臨行心痒痒苦語淚濺濺
去矣思蝦菜歸歟老粥饘可知淪往刦還許問初禪
燕寢淸齋並明燈繍佛燃早梅千樹發索笑一枝嫣
有美其人玉相擕女手卷衝寒羅袖薄照夜縞衣妍
領鶴巡荒圃尋花上釣船白頭香冉冉素手月娟娟
掩首頻支䇿長歌欲扣舷莫令漁父櫂蘆雪獨夤緣
　　沈雪樵行脚詩
西笑休嗟道路窮𥿄牕穴外卽長空一瓢在手堪行
雨兩脚隨身可御風槎泛銀河堪鵲駕書傳錦字抵
龍宮老夫局促雞窠裏睡足三竿日正紅
　　長至前三日吳門送龔孝升大憲頒詔嶺南兼
　　簡曹秋岳左轄四首
陽生嶺表動吹葭使節迢遙出內家可是飮氷宣詔
草袛應衝雪看梅花春前黃木南雲近臘後紅蕉北
戸賖同在羅浮香夢裏隨君吟嘯繞天涯
夕陽弔古每停車風度祠前噪晩鴉萬里珠崖開幾
郡千秋金鏡属誰家天南日月周迴逈規外星辰布
置賒却望蒼梧瞻簜節依肰三殿領黃麻
囘首春明戰齒牙重重嶺樹喜週遮淸流久巳沉灰
刦鉤黨何當指漢家樹叫鈎輈魂刺促穴銜窶籔夢
交加分明一滴曹溪水莫向恒河錯笇沙
左官才子似長沙杯酒相逢笑畫蛇崖蜜盤中迴苦
味嶺梅笛裏憶邊笳肉身命禮三生石㳒眼圖披六
葉花從此眞依結香火心香傳記到南華(憨山大師/眞身漆供)
(曹溪属孝升往頂禮并約秋岳收其遺集張燕公常/託武平一附香禮曹溪有詩云大師捐世去空留法)
(身在願寄無碍香隨心到南海蘇子瞻亦云不向南/華結烟火此生何處是眞依予之託二公者遠矣故)
(末章申/言之)
　　丙申至日爲人題華堂新燕圖
主人堂前海乳燕差池上下􁇹泥語依約呢喃喚主
人主人聞歌笑相許主人一去秋復春燕子去作他
家賔新巢非復舊庭院舊燕喧呼新主人新燕頻更
主人面主人新舊不相見多謝華堂新主人珎重雕
梁舊時燕
牧齋有學集卷七終
牧齋有學集卷八
　長干塔光集
　　讀雲林園事略追敘昔遊凡一千字
　園爲金壇于通判潤甫别業高皇帝駐師顧龍山
　御製樂府有望雲林鬱鬱之句園以此立名
昔與干潤甫論文定縞紵招邀遊雲林爲我道羅縷
某水復某山一池又一嶼榆柳藏曲折鶯花復沮洳
數步一指點曠奥領其緒名園依綠水杜陵有詩譜
築堤截龍山捍水作洲渚林坰氣奔騰隩隈勢却拒
水襲山亦属卜築乃得所高樓臨曾雲平視諸山俯
方髻擁墮鬟華陽伏左股川陸相緯經禽魚各儔伍
亭臺架雲居梯磴穿地腑橋㫁船孤泳徑窄樹偏僂
疎窗間複道方屋羃梁柱宦窔違陰陽籬落隔凉暑
白水明夜山赤日憺亭午篁幽不見天梧陰半爲雨
老樹拏龍蛇蒼藤竄鼯䑕却過交蘆館曠肰易天宇
天開水容鮮波澄雲氣聚菰蒲亂渚牙蒹葭辨浦漵
鳬鷖占涯涘鵝鴨割水滸因思帶笭箵便欲理篙櫓
翼肰墨光亭映望如兩序紫柏憨山師巾瓶昔游處
說偈音落落留題字舉舉奇哉天人師曠矣雲林侶
交盧盧本空墨光光正吐至今松下風謖如聽握麈
歩櫩旣周流傑閣起廊廡却望園事窮勝覽撮歩武
岸樹一磔量樓榭屈指數江梅初服靚桃李晨粧嫵
池滿靑荷蓋花稀丹楓補碧暈淨如拭紅芳濕可取
鶯捎簾外花鶴梳鏡中羽天肰界畫畫粉本在爾許
憑欄指顧人畫笥亦收貯主人樂斯游酌客笑煦煦
君爲南塘客余忝東橋主且聽醉後歌共曵燈前舞
畫師誰鄭䖍點筆有杜甫莫令何將軍寂寞笑吾汝
死别踰星終絕哭歎宿莽于公有令子跌宕不莽鹵
胷破千卷書手張百石弩撰述園亭記甲乙次州部
開張一兩行標題頌皇祖萬騎羽林軍六飛龍山塢
鬱鬱雲林句天葩播樂府樹眉署嘉名大哉非夸詡
神筆揮銀鈎天戈斸玉斧便殿虎文衣吉日岐陽鼓
三歎思整冠循髮手空撫攬筆淚綆縻俛仰道今古
緬惟盛明世乹爻正九五東風恒入律靑雲上干呂
規矩用高曾輩行襲珪組官營綘守居私築平泉墅
草木咸淸嘉禽魚並安堵藥欄引仙雞花鈴語鸚鵡
流鶯助管絃立鶴列童䜿良常醴不薄于家酒方醑
食單先子鵝偏勸取魴鱮南食羅蠔鱟盤筵鬭粔敉
燕賞窮朝昏卽事行忘旅相期問東家惜别指南浦
嗚呼離亂餘周道泣禾黍六博天神負一擲乹坤賭
駊騀須彌風擺磨初禪炬珠宮決罘罳瓊臺掘柱礎
長楊罷旌旗御宿弛禁籞所至䘮枌榆伊誰保桑土
金谷無飛灰玉山有焦土砥室塡糞壤雕欄劈燒煑
芳蘭鉏作薪嘉禾化爲櫓幸哉雲林園有子充幹蠱
華搆尚言言文石是楚楚林鶯揀新枝巢燕依舊乳
前榮列琴書中堂考鐘虡巍肰七日後寧非神所與
殘生感物化撫卷獨延佇昔夢挂眉睫新愁攪腸肚
村居堂有秸蓬門版爲戸窗雞聊共談牀螘敢予侮
拳曲盤木根慵惰臥瓜窳昏花眼䙰褷搖落齒齟齬
井愁繫腰觀杖喜過頭拄䇿足定無津藏書或有楮
因君記景物使我念燕胥流連鄭谷幽惻愴周原膴
豐草下貢鬯竹簡徵集楛但謀白墮醉焉用實沈詛
閒看䑕盜瓜忙笑狙賊芉灌畦野人能種菜英雄腐
懷哉燕雞豚及爾繼酒脯莫笑溺人笑還傷歌者苦
整齊北戸錄摒當上林簿它時重載筆雒陽記園圃
　　秋日曝書得鶴江生詩卷題贈四十四韵(生名/高金)
(壇/人)
老大歸空門沉心研內典鈔解首楞嚴目眵指亦繭
詩筩如束筍堆案不遑展蟲蝕每成字蛛網旋生蘚
今年中秋日十軸麤告􁨈暇日理素書秋陽晒殘卷
鶴江一編詩宛肰在篋衍快讀三四章老眼霍如洗
得意手欲笑沉吟鬚盡撚君詩有遠體拂拭忌膿腆
素心苦刻礲煩囂務裁揃詠懷多短章雅談學古選
么絃叶孤桐淸音自婉轉樂府懷諷諭定哀託微闡
將希長慶風庻遵仲𥘉撰今體非繁芿蓄意聊撥遣
望塵絕投獻當筵謝酬餞俗音忘平和慆埡任乖舛
雪山妙歌聲淸淨復柔輭藹藹春空雲白衣見舒捲
蒼蒼蒹葭水綠波正淸淺以此知其人金寒澤有銑
董帷繁露滋鄭圃冷風善徒步走秦州单衣不裝襺
留滯嗤賈胡高吟忘重趼歎息岐陽狩悵望空同輦
臨洮牧馬驕漁陽突騎殄原廟仰衣冠新豐憶雞犬
吟成嗌獨哽歌罷淚雙泫吁嗟十年來詩家熾壇墠
弇甲自言尊跡厹互相踐土龍　睒暘塗車逞靷韅
枝葉爭撏撦糟醨共沉湎獨抱朱絲絃褐被甘偃蹇
視彼一吹吷岂惜知音鮮嗟余老慵惰詞塲罷蒐獮
無能立赤幟爲君署禁扁吟賞徒自知媕婀向誰辨
敢云過屠門大嚼快永雋題詩刻苕華聊用别瓀瑌
蕭辰將戒寒遺民在溝畎新詩何用多殘年共須勉
君如終念我一水㑹乘艑荒村紅豆庄寒燈爲君剪
　　大觀太淸樓二王法帖歌(爲山隂張/爾唯作)
神霄天子恢皇綱重鐫閣帖煥寳章干戈久忘熙陵
勣圖書欲壓淳化藏侍書著摹換鈎榻太師京識新
褫裝太淸危樓切霄漢乙夜御覽迴虹光大觀承平
過星紀宣和板蕩垂靖康聲明文物埽松漠翰林子
墨炎崑岡駝載唐碑失定武氊褁周鼓殘岐陽冊府
祕閣俱巳矣長沙戲魚徒相望新綘澡筆改東庫亮
字損本來摧場二府拜賜傳掌故三館審定看堵牆
良常新銘不在世羽陵舊蠧餘幾行君從何處購此
本右軍墨跡兼小王續帖眞成廿卷羡萬籖何似二
本良墨華晶光出匱𥿄筆陣折抹生鋒芒晴忩臨摹
挾飛動棐几展翫鋪雲昉裂文木直非剝損櫰痕銀
錠誰低昻從今鑒定歸來薛不收慰問嗤梁唐但看
鸞翔與鳳翥焉用冷金并硬黃嗚呼此本不易得摩
娑使我神慘傷自從京闕暗戎馬又使館閣淪滄桑
人間西淸􁋛禁苑天上東壁埋文昌槖駝交跡踐竹
素牛馬漬汗沉縹緗甲衣狼藉剔鈿錦礟車迸裂窮
琳瑯游家蘭亭塡㸑下褚摹褉帖擲道旁魯公孝經
麻姑字兒童挿標叫市坊卷軸遑恤三千富𣢾書寧
數丈二長白麻何處博靑縹碧牋翻喜歸黃膓奇哉
一本獨完好豈無六丁下取將展卷俄驚標識改開
奩先嗅古墨香印縫無煩辨分剪破體仍與論偏傍
何年瓦官閣鴟吻有客山陰捜屋梁玉躞金題重閟
惜褚妍歐怪空煇煌巳堪唐陵比玉匣重許漢室開
珠囊傷心西昇失至寳(褚河南西昇經余購得/之新安乙酉城陷失去)漫眼
東觀欲發狂吾家圓印銘忠孝長依書史緘篋箱(米/元)
(章書史云錢氐所牧浩博帖上有希聖字/甲及忠孝之家圓錢印併錢氏書堂印)作歌無才
繼石鼓開筆載拜朝墨皇
　　題含光㳒師像二首
蓮子峰頭說㳒僧靑松骨格鶴儀形何當兀坐看雲
漢應與虚空共講經
講罷淸凉疏一迴西堂趺坐陷爐灰誰拈齩蚤家常
話忽漫天花下講臺
　　題畫
𢷾撼秋聲捲白波靑山㫁處暮雲多沉沙折䥫無消
息臥看千帆掠檻過
　　燕子磯舟中作
輕寒小病一孤舟送客江干問昔遊老有心情依佛
火窮無涕淚洒神州舞風磯燕如頳尾吹浪江豚也
白頭水濶天高愁騁望尋思但是莫登樓
　　金陵寓舍贈梁溪鄒流綺
第二泉流乳水腴跳珠潄石潤彫枯讀書昔巳過袁
豹紬史今當繼董狐金匱舊章周六典玉衣原廟漢
三都冶城載筆霜風候還與幽人拜鼎湖
　　擢歌十首爲豫章劉遠公題扁舟江上圖
家世休論舊相韓烟波千里一漁竿扁舟莫放過徐
泗恐有人從圯上看(遠公故相文端公之/孫西佩尚寳之子)
卯金之子有文章太乙燃藜下取將百道光芒吹不
盡散爲漁火照滄浪
吳江烟艇楚江潮瀨上蘆中恨未消重過子胥行乞
地秋風無伴自吹簫
楚尾吳頭毎刺船藏舟夜半事依肰陰符三卷篝燈
讀不及南華有內篇
黯淡江山夜未晨滿天風露罨吟身袛因牛渚舟中
月曾照千秋咏史人
扁舟慣聽浪淘聲昨日危沙今日平惟有江豚吹白
浪夜來還抱石頭城
曾向潯陽溯上游錯將九派恨江流越江何事仍迴
棹不分樵風趁兩頭
一櫂延緣風露堆洞庭木葉打頭來隔船漁叟醉歌
去陪侍龍君夜宴迴
東皇太乙啓朝喗望拜船頭露未晞莫笑漁家無法
服隨身靑箬綠蓑衣
擢歌聲㫁楚江烟襏襫笭箵倚足眠半夜讙呼看堠
火橫江削柹蕩漁船
　　顧與治書房畱余小像自題四絕句
崚嶒瘦頰隱燈看况復撑衣骨相寒指示傍人渾不
識爲他還着古衣冠
蒼烟白髮是何人試問陶家形影神攬鏡端詳聊自
喜莫應此老㑹分身
數卷函書倚淨瓶匡牀兀坐白衣僧驪山老母休相
問此是西天貝葉經
褪粉蛛絲網角巾每煩㯶拂拭煤塵凌烟褒鄂知無
分留與書堆伴古人
　　燕子磯歸舟作
不成送别不成遊脚氣人扶下小舟作惡情懷思中
酒薄寒筋力怯登樓金波明月如新樣鐵鎖長江是
舊流風物正於秋老盡蘆花楓葉省人愁
　　題畫
櫓背指靑山浪打船頭上曼聲時一嘯聊答江濤響
　　題許有介詩集
壇坫分茅異詩篇束筍同周溶東越絕許友八閩風
世亂才難盡吾衰論自公水亭頻剪燭撫卷意何窮
　　水亭承鄧元昭致餼諸人偶集醉飽戲書爲謝
蓬池羮鱠薦氷醪食指紛肰動爾曹三歎何曾知属
厭八珍空復羡淳熬腹腴放箸煩偏動朐末堆盤笑
老饕明日洗厨重速客未愁蘿蔔旋生毛
　　橋山
萬歲橋山奠永寧守祧日月鎭常經靑龍閣道蟠空
曲玄武鈎陳衛杳冥墜地號弓依寢廟上陵帶劒仰
神靈金輿石馬依肰在蹴踏何人夙夜聽
　　一年
一年天子小朝廷遺恨虚傳覆典刑豈有庭花歌後
閣也無杯酒勸長星吹唇沸地狐羣力剺面呼風蜮
鬼靈奸佞不隨京雒盡尚流餘毒螫丹靑
　　蕉園
蕉園焚藁總凋零况復中州野史亭温室話言移漢
樹長編月朔改唐蓂䛕聞人自譌三豕曲筆天應下
六丁東觀西淸何處所不知汗簡爲誰靑
　　雞人
雞人唱曉未曾停倉卒衣冠散聚螢執熱漢臣方借
箸畏炎北騎巳揚舲(乙酉五月初一日召對講/官奏北馬畏熱必不渡江)刺閨
痛惜飛章罷(余疏請援揚自出/督兵慰畱而罷)講殿空煩倒坐聽腸
㫁覆坯池畔水年年流恨繞新亭
　　丁酉長至宿長干禪榻
登臺無筆可書祥長至長干拜履長佛日也應添一
線歲華聊復記三陽灰飛玉琯吹禪火月傍金輪助
塔光夜靜花宮喧鼓角夢迴腸㫁殿東廊
　　小至夜月蝕紀事(十一月十/有六日)
蟾蜍蝕月報黃昏冬至陽生且莫論飛上何曾爲玉
鏡落來那得比金盆朦朧自繞飛烏羽昏黑誰招顧
兎魂畫盡爐灰人不寐一星宿火養微溫
　　至日作家書題二絕句
至日裁書報孟光封題凍筆蘸氷霜栴檀燈下如相
念但讀楞嚴莫㫁腸
松火柴門紅豆庄稚孫嬌女共扶牀金陵無物堪將
寄分與長干寳塔光
　　丁酉仲冬十有七日長至禮佛大報恩寺偕石
　　溪諸道人然燈繞塔乙夜放光應願懽喜敬賦
　　二十韵紀其事
空門至日拜空王肅穆爐烟玉几旁是夜然燈多寳
塔此心祈見白毫光鐘鳴圍繞高低級梵罷低徊左
右箱良久下方仍黑暗少焉東壁破昏黄科頭老衲
驚呼急秃袖中宫指顧詳昱曜乍看銀色涌晶熒諦
視玉毫長一重欄楯明初地半壁琉璃映十方鈎鎖
金鋪連白道瀰漫碧落隱紅牆水晶宮闕遙分影天
漢星文暗助芒共說丹罏呈變幻又言火樹漾低昻
似懸茘子銀靑色欲落蒲萄紫翠瓤交絡倩誰排帝
網鋪舒那得截雲昉露盤瑩燭如移級雕角搓挪欲
差行斫樹不愁傷玉斧(先一日/月食記)雨花還喜見金牀紅
綃夜靜香爲界白㲲僧歸月在廊舍利㝠心觀掌果
燈輪彈指歛毫芒長依慧火消灰刦但倚光嚴入道
塲歡極身雲都湧現歸來毛孔亦淸凉帝心鴻朗開
三寳佛日弘明長一陽大地何曾忘玉鏡並天還欲
理珠嚢慈恩盛事人能記乙夜齋宮每降香
　　橘社吳不官以雁字詩見示凡十二章戲爲属
　　和亦如其數
刻畫蒼穹入杳㝠縱橫碧落不曾停廓塡地界成飛
白點染天池付殺靑竺國西來翻舊譯燕肰北去換
新銘行間莫笑如烏合風后親傳鳥陣經
描畫虚空自古歎故應落筆便䦨珊間奇直欲凌霄
漢運帚眞能刷羽翰嘹唳叫雲愁曵白連翩映日喜
書丹彌天布䕶皆文字篆刻雕蟲任汝看
天門詄蕩屢經過鳳翥鸞翔共揣摩飛過碧空眞跡
在影留寒水草書多隨身八㳒皆成永破體雙鈎慣
學戈爲問世間摹榻手硯凹作凸欲如何
蠅頭蠆尾正紛紜點綴天公頼有君飛上高堂誰掣
肘來遲長至好書雲羽毛向晩援毫懶指爪禁寒畫
肚勤最後一行餘阿買八分聊可張吾軍
陽九文章黯刦灰帝令陽鳥捧書來筆過華頂初驚
落文到衡陽始却迴天一詔將鳬乙辨三千牘爲鶩
行裁雲飛莫歎孤鶱翼鴻業㴱資潤色才
勁骨豐翰信所如長空匹練任鋪舒風披漢檄追飛
將電林邊塵挿羽書錯落星文行墨裏整齊露布翰
林餘可知是物關兵氣莫指金天認魯魚
歲歲隨陽不畏冬憑將咫尺寫天容遮河贔負輪高
掌障日修羅避筆鋒行布偏傍文歷歷紆迴剔抉語
噰噰虞羅莫漫誇秦網落翮還成大小峰
龍漢分明紀曆年昭迴文物上靑天紛紛折抹違沙
地往往橫斜避箭弦點畫盤拏齊向日畫圖羅縷總
凌烟浯溪老筆誰能繼片石磨厓待爾鐫
鴻濛一畫梵天初雪後霜前散碧虚絕塞陣㴱戈夭
矯長門燈暗磔紆徐鶺鴒頌裏黃麻帖孔雀屏前紅
錦書故國飄零兄弟盡上林尺素獨愁余
班聮舊駐日華東退次頻驚鷁羽風飛入㝠㝠常削
牘愁來咄咄亦書空􁇹蘆大有揮戈興謀稻㴱慙識
字功鐵索銀鉤誰比並千秋銘勒五雲中
中天神筆掃氤氲體勢蟬聮詛楚文磊落數行前作
隊參差一旅後能軍鉤挑白地黃沙㫁欄界烏絲紫
塞分下土臨池皆侍從不知誰䇿雁王勲
迢遙中竺度恒沙名句聲中形影賖敢以羽羣從八
部願將爪力演三車行行數墨非忘指字字迴文欲
貫花暫向曲江題塔了雨成池畔是吾家(十誦律云/波羅奈國)
(城邊有池名曰雨成是/五百雁王所治之地)
　　秦淮水亭逢舊挍書賦贈十二首(女道士淨華)
不褁宮粧不女冠相逢只作道人看水亭十月秦淮
上作意西風打面寒
粧閣書樓失綘雲香燈繡佛對斜曛臨風一語憑相
寄紅豆花前每憶君
旗亭宮柳鎖朱扉官燭膏殘别我歸今日逢君重記
取橫波光在舊羅衣
目笑參差眉語長無風蘭澤自肰香分明十四年來
夢是夢如何不㫁腸
棋罷歌殘抱影眠氷牀雪被舊因緣如今老去翻惆
悵重對殘釭說往年
瘦沈風狂可奈何情癡只較一身多荒墳那有相思
樹半死枯松伴女羅
鎖袴弓鞋總罷休燭灰𧖟死恨悠悠思量擁髻悲啼
夜若个情人不轉頭
金字經殘香母微啄鈴紅觜語依稀新裁道服蓮花
樣也學雕籠舊雪衣
貝葉光明佛火靑貫花心口不曾停儂家生小能持
誦鸚鵡親歌般若經
高上靑天低下泉鄰家女伴似秋千金經半卷千聲
佛消得西堂一穗烟
水沉烟寂妙香淸玉骨氷心水觀成彈指五千經藏
轉靑蓮花向舌根生
投老心期結淨瓶目消箋註講金經諸天圍繞君應
看共向針鋒列坐聽
　　和普照寺純水僧房壁間詩韵徼無可幻光二
　　道人同作
古殿灰沈朔吹濃江梅寂歷對金容寒侵牛目氷間
雪老作龍鱗燒後松夜永一燈朝露寢更殘獨鬼哭
霜鐘可憐漫壁橫斜字賸有三年碧血封
　　水亭撥悶二首
不信言愁始欲愁破窗風雨面淮流往歌來哭悲瞿
鵒莫雨朝雲樂爽鳩攬鏡每循宵茁(先作/朝薙)髮擁衾常
䕶夜飛頭黃衫紅袖今餘幾誰上城西舊酒樓
瑣闈夕拜不知繇熱鐵飛身一旦休豈有閉唇能遁
舌更無穴頸可生頭市曹親鬼爭顱額長夜冤魂怨
鐲鏤(亦作/髑髏)狼籍革膠供一笑君王不替偃師愁
　　示藏社介丘道人兼識乩神降語
長干藏社結長期雪柱氷稜扣擊時橫埽葛藤談滿
字(匡山雪/藏韶師)細尋行墨問三伊(普德朂/伊問師)並舟分月人皆
見兩鏡交光汝莫疑珍重天宮催結集犍錐(先作/椎)聲
巳報須彌(有神降乩云速完/經疏天堂報汝)
　　臘月八日長干薰塔同介道人孫魯山薛更生
　　黄舜力盛伯含衆居士
白毫親見相輪開臘改嘉平繞塔來梵唄經聲籠栱
角栴檀香氣結樓臺千燈昱耀然羅刹一雨霏微浣
刦灰共作四禪天上侶紫金光裏首重迴
　　秦淮花燭詞四首
寳馬香車火樹中沉香甲煎燎霜空渡頭花燭催桃
葉午夜秦淮一水紅
寳鏡臺前玉樹枝綺疏朝日曉粧遲夢迴五色江郞
筆一夜生花試畫眉
氷絃三疊奏琴心雙舞胎仙和好音莫鼓人間求鳳
曲遠山那得似靑琴(夫婦皆/善琴)
繙罷陰符香篆闌洞房銀燭辟輕寒燈前壁上芙蓉
色總向金蓮影裏看
　　金陵歸過句容柬臨川李學使二首
珠衣玉簡出臺端丹筆掄材最漢官東箭採揉輸貢
盡南金冶鑄許身難秦時臘爲茅家改梁代雲於嶺
上看駐節華陽氷雪候朝元望拜七眞壇
臨川持筆藻圖垂才子於今擅總持楮葉蓮華微妙
理(王介甫詩有蓮花世界非/關汝楮葉工夫枉費年)紅泉玉茗訂新詞(君將/彚刻)
(湯若士玉茗/堂諸全集)定林舊隱霜筠老片石寒泉刦燒遺賸
欲過從論剪燭氷車轣轆與君辭
　　句容崇明寺登毘盧閣(嘉平廿三日)
古寺嘉名金榜紋毘盧傑閣瞰層雲石城尚擁黃圖
勢茅嶺仍迴卍字文震日山河終自在須彌日月不
曾分凭欄欲聽人天語樹網風鈴巳報聞
　　投宿崇明寺僧院有感二首
秋卷風塵在眼前蒼茫迴首重澘肰居停席㡌曾孫
在驛客氊車左擔便日薄氷山圍大地霜淸木介矗
諸天禪牀投宿如殘夢半壁寒燈耿夜眠
禾黍陪京夕照邊駈車霑洒孝陵烟周郊昔歎爲犧
地薊子今論鑄狄年綸邑一成人易老華陽十賚誥
虚傳顚毛種種心千折袛博僧忩一宿眠
　　金陵雜題絕句二十五首繼乙未春留題之作
淡粉輕烟佳麗名開天營建記都城而今也入烟花
錄燈火樊樓似汴京
一夜紅箋許定情十年南部早知名舊時小院湘簾
下猶記鸚哥喚客聲(舊院馬二/字鼂采)
釧動花飛戒未賒隔生猶䕶舊袈裟靑溪東畔如花
女枉贈親身半臂紗
惜别歡畱限馬蹄勾䦨月白夜烏棲不知何與汪三
事趣我懽娛伴我啼(新安汪逸/字遺民)
别樣風懷另酒腸伴他薄倖耐他狂天公要㫁烟花
種醉殺瓜州蕭伯梁
抖擻征衫趂馬蹄臨行漬酒雨花西於今墓草南枝
句長伴昭陵石馬嘶(乙酉歲計偕北上弔方希直先/生墓詩云孤臣一樣南枝恨墓)
(草千年/對孝陵)
頓老琵琶舊典刑檀槽生澀響丁零南巡㳒曲誰人
問頭白周郞掩淚聽(紹興周錫圭字禹錫好聽南院/頓老琵琶常對人曰此威武南)
(巡所遺/法曲也)
臨岐紅淚濺征衣不信平時交語稀看取當風雙蛺
蝶未曾相逐便分飛(巳上雜/記舊遊)
金陵惜别感秋螢執手前期髩易星君去我歸分贈
處勞勞亭是短長亭(丁酉秋日與龔/孝升言别金陵)
叢殘紅粉念君恩女俠誰知冦白門黃土蓋棺心未
死香丸一縷是芳魂
水榭新詩是戒香橫陳嚼蠟見淸凉五陵年少多情
思錯比橫刀浪子腸(杜蒼略和詩有秪㫁/橫刀浪子腸之句)
舊曲新詩壓敎坊縷衣垂白感湖湘閒開閏集敎孫
女身是前朝鄭妥娘(鄭如英小名妥詩載列朝/閏集中今年七十二矣)
人儗陽秋家汗靑天戈鬼斧付沉㝠赤龍重焰蕉園
火燒却元家野史亭
閩山桂海飽炎霜詩史酸辛錢幼光束筍一編光怪
甚夜來山鬼守奚嚢
杜陵矜重數篇詩吾炙新編不汝欺但恐旁人輕着
眼針師門有賣針兒
于一摳衣請論文高曾規矩只云云老夫口噤如喑
啞夢語如何舉似君(南昌王猷/定字于一)
盧前王後莫相疑日下雲間豈浪垂江左文章流輩
在何曾道有蔡充兒
帝車南指豈人謀河岳英靈氣未休昭代可應無大
樹汝曹何苦作蚍蜉(巳上六首/雜論文史)
挾彈探丸輦轂雄老人望八臂生風夜㴱占月高岡
上太白今過第幾宮(金陵胡叟/號節軒/巳下三叟皆與予/同壬午年生七十)
(有/六)
面似桃花盛茂開隱嚢畫笥日徘徊郞君㑹造逡巡
酒數筆雲山酒一盃(盛叟字茂開子丹六善畫/常釀百花仙酒以養叟)
江左英姿自處嚢生兒亦號漢周郎碧牋黃𥿄疏窗
下映日鈎摹大小王(周江左名嘉胄鑒古工書/子運庚字西有亦奇士)
西佩心銜五世悲飾巾祈死復何疑天公趣召非聊
爾一箇唐朝宰相兒(西佩名斯瑋南昌劉文端之次/子丁酉冬月殁于蕪湖旋舍)
披髮何人夜叫天亡羊臧榖更堪憐長髯銜口填黄
土肯施維摩結淨緣
長干塔繞萬枝燈白玉毫光涌玉繩鈴鐸分明傳好
語道人誰是佛圖澄
採藥虚無弱水東颷輪仍傍第三峰玉辰他日論班
位應次高辛展上公(過句曲望/三峰作)
　　讀建陽黃帥先小桃源記戲題短歌
未爲武夷遊先得桃源記小桃源在幔亭旁别館便
房列仙治黃生卜築才十年七日小刦彌烽烟山神
毷􁹄請迴駕洞口仍封小有天朅來奔竄冶城左手
持記詩揶揄我選勝搜奇在尺幅食指蠕動頤欲朶
彭籛之後武夷君我是婆畱最小孫包茅欲侔乾魚
祭臥榻那容鼻鼾存老夫不似劉子驥仙源但仗漁
人指馮將此記作劵書設版焦瑕自今始君不見三
千鐵弩曾射潮漢水彈丸亦如此
牧齋有學集卷九
　紅豆初集
　　題孟陽倣大癡仙山圖
　萬曆丁巳夏五月余與孟陽栖拂水山莊中峰雪
　崖師藏大癡仙山圖相邀往觀是日毒熱汗濯濯
　滴箯輿上日落仍還次日孟陽憶之作圖筆硯燥
　渴點染作焦墨狀至今猶可辨也去畫時四十一
　年孟陽仙去亦十五年矣子羽偶從集上購得以
　示余人世俯仰不堪把玩孟陽每拈首楞中前塵
　影事一語念之惘肰因作歌題其上
大癡老人遊華山白雲滃起衫袖間玉簫滿滿車箱
谷抗手招邀竟不還孟陽不樂人間住燒松點墨天
都去三十六峰雲海中白月吳吟向何處愛畫都於
畫笥探湖橋東畔石城南每對山忩圖粉本更從禪
榻倣浮嵐(大癡有浮/嵐煖翠圖)𥿄上流年去無跡筆端白汗猶
堪滴故人風致剩殘縑老我顚毛比焦墨楞嚴影事
不吾欺落却前塵午夢遲兩翁執手仙山裏莫漫軒
渠笑我癡
　　和些菴和尚補山堂歌
牀頭雙劒匣龍虎繡澀悲吟卷毛羽宵來光怪橫甲
兵彌天倒寫修羅雨柴門白浪平江湖天宮嶇峨地
極孤閃電金蛇裂如線戃怳豈知天有無有人用管
量天咫我笑斯人夢夢耳山僧貽我補山歌使我沉
憂霍肰起南條天高嶺千疊何人移置沙灣裏長沙
銅柱不曾腐規外星辰九嶷補東海揚塵未移日剩
水殘山何足數眼前突兀見此堂摩空浴日開洪荒
長歌仰視天蒼蒼河曲智叟徒徬徨
　　送人還白門
冐絮支牀老病身閉門消煞二分春經殘自乞鄰家
火客到聊除坐榻塵流水故依垂釣叟桃花但引捕
漁人秦淮舊日邀遊侶柳市鐙船念我頻
　　送蕭孟昉還金陵
雞黍交期雪涕頻相看不語且霑巾鬚眉歷落如吾
友談笑分明見故人草白金陵吳殿月花開鐵柱晉
時春西江朋舊憐衰老破屋秋風剩此身
　　六安黃夫人鄧氏
魚軒象服照靑春鼓吹喧闐壁壘新繡􁏢昔聞梁刺
史錦車今比漢夫人鬚眉男子原無幾粉黛英雄自
有眞還待麻姑擘麟脯笑看東海再揚塵
　　秦淮花燭詞十首爲蕭孟昉作
柳市春風蕩玉鈎香車寳馬簇紅樓鳳簫聲裏秦淮
月偏照唐家紫綺裘
花合花開晝夜知圓生香樹長新枝道人不解人間
事只道諸天花燭時
桃葉初迴閶闔風圓璫方繡敓春紅都人傳說新粧
好　分明出漢宮
圓黃散黛笑傾城眉嫵何曾學畫成十二珠簾春半
捲三山天下自盈盈
潑墨攤書香每遲鬬爪才了又徵詩淸心玉暎堪題
品林下風懷更有誰
香奩申旦戒雞鳴欲覓封矦少婦情敕㫁侍兒歌子
夜洞房齊唱豫章行
十五盈盈比莫愁將雛一曲倚箜篌莫辭年少矜夫
壻珍重生兒字阿侯
生兒那可不如孫壁月璚枝總莫論嬌小未知吳苑
路夢腸何事繞閶門
繡佛旛前祝夢熊金光夫婦宿因同朝來鬒髮臨粧
鏡早有明珠現髻中
春浮春色在花前湯餅筵開抱送年摩頂不須求寳
誌老夫斟雉是彭籛
吾家歸佛長孫曾名字都依日月燈最是兩家繁種
姓不妨齊作白衣僧
詩老才人各擅長紫簫紅錦競催粧衰翁自分如三
老花燭詩中祝弄璋
　　戊戌中元寓僧舍毒熱如坐甑中偶見王孟端
　　畫竹漫題二絕
天地洪罏鍛不休赤烏夾日火雲流誰將玉律迴殘
𥿄吹動琅玕萬葉秋
竹埤梧垣久陸沉舍人潑墨尚蕭森閒忩展卷如尋
夢遮眼猶肰一院陰
　　次韻酬覺浪大和尚
誰云花果自肰成五百年來墮鬼坑師子野干同說
㳒土梟水母各齊盟燈于半夜傳時宻月向千江落
處明自古崑岡能辨玉莫將燕石誤題評
　　戊戌新秋日吳㢲之持孟陽畫扇索題爲賦十
　　絕句
長日繙經識昔因西堂香寂對蕭辰前塵影事難忘
却只有秋風與故人
斷楮殘縑價倍增人間珍賞若爲憑松圓遺墨君應
記不是縆雲卽送僧(孟陽别妓有/縆雲詩書)
叅錯交蘆黯淡燈扁舟風物似西興每於水濶雲多
處愛盡袈裟乞食僧
畫裏僧衣接水文菰烟蘆雨白紛紛看他皴染無多
子只帶西灣幾片雲
細雨西樓墊角巾髩絲香篆淨無塵如今畫裏重看
畫又說陶家畫裏人
落墨蕭疎破墨新摩挲手跡話霑巾廿年夜月秋燈
下無復停歌染翰人
輕鷗柔艣羃江烟櫓背三僧企脚眠只欠渡頭麾扇
叟岸中指點汎江船
春水桐江訣别遲孤舟搖曵㫁前期可憐船尾支頣
者還似江干招手時
一握齊紈颺刦灰封題鄭重莫頻開袛應把向波濤
裡大海秋風哭幾囘
秋風廿載哭離羣泉路交期一葉分依約情人懷袖
裏每移秋扇感停雲
　　題呂天遺菊齡圖
靑衫皂㡌自盤桓老圃秋容相向寒顧影不須嗟短
髩黃花猶識古衣冠
甲子遷訛記不眞東籬花是老遺民茫茫四海山河
裏剩得陶家漉酒巾
秋花愁絕朔風塵飮露飡英蛻此身近日東郊難占
籍衆香國裏作頑民
柴門低亞挿籬新長爲寒花鎖綠筠不比桃源在人
世春來勾引捕漁人
碧梧枝下晚香花風味依肰故相家歎息五侯零落
盡南山萁豆邵平瓜
半樹梧桐小院陰黃花幾朶照淸襟落陰閒淡人如
菊長向籬邊養道心
　　題歸玄恭僧衣畫像四首
莫是佯狂老萬囘壞衣掩脛髪齊腮六時問汝何功
課一卷離騷酒百杯
周冕殷冔又刦灰緇衣僧㡌且徘徊儒門亦有程夫
子贊歎他家禮樂來
紫殿公肰溺正衙又從别室掉雷車天公罰作村夫
子點簡千文與百家
罵鬼文章載一車嚇蠻書檄走龍蛇顚書醉墨三千
牘聖少狂多言法華
　　吳江吳母燕喜詩
酒熟餘杭燕喜初春盤入饌鱠江魚閒居賦裏長筵
早野史亭前視膳餘歲晩雞豚存漢臘夜䦨燈火續
班書史家他日賢明傳不道閨門卽倚閭
　　元昭太史約過村庄却寄二首
承明取次候花磚醉月行春樂事偏金管却詒分韵
客銀箏同上泛湖船相如舊賦靑琴在謝眺新詩紅
藥傳辛苦玉堂諸學士上陽東去卽登仙
東山聮竹正駢羅雒涘閒居意若何飛蓋擁門停列
炬高軒夾巷候鳴珂詩成點筆羊何和舞罷移燈趙
李過我有燭花新釀酒遲君同醉莫蹉跎
　　戲題付衣小師
宗門强盛敎門微講席荒凉聽衆稀冷淡衙門圖熱
閙他家付拂我傳衣
　　婁江謠五首
赤丸宵伏白丸藏片檄橫飛不下堂柳市高樓聞夜
語桓東記取少年塲
退衙開卷一儒生簾閣茶烟一縷淸官燭夜闌鈴索
靜銅籖遙應讀書聲
扠衣上馬絕飛埃百石弓弦霹靂開千騎跨坊傳炬
火使君海岸射潮囘
英年白晳氣如虹下馬文章上馬弓吳下兒郎應錯
認周郎那復在江東
皇天老眼詎茫茫誰把民謠達上蒼天若可憐窮百
姓便陞州守做都堂
　　石鏡
石鏡塵埋錦樹空珊瑚筆格臥牆東山喧海閙籬門
外燕乳鶯啼環堵中授簡兒看玄草白饁耕婦挿野
花紅香蓮扁豆催詩好還許排年餉老翁
　　送黃生達可歸嶺南
門盈蛛網榻盈塵有客經過縛帚新種菜自憐秋圃
晩看花猶說曲江春文章金馬霜前淚故舊銅駝刦
後人記取荔枝香酒熟盈尊寄我莫辭貧
　　後送達可
秋水柴門執手辰五羊南望重霑巾白楊蕭瑟多良
友碧血輪囷有故人洗面不堪㪺老淚濯纓猶喜剩
閒身明年再釀荔枝酒更與松醪鬪小春
　　孟冬十六日偕河東君自芙蓉庄泛舟拂水瞻
　　拜先塋將有事修葺感歎有贈效坡公上巳之
　　作詞無倫次
世間虚名巧相左南箕北斗常欺我村庄自昔號芙
蓉竊紅落紫無一朶况復西風捲濁浪水浸籬門潮
打座攤書仰屋百不快與君聊鼓西山柁我家丘壠
拂水西屏山鏡水天所貽磵水懸流雲浪疊堤樹迴
合虹霓垂䘮亂奔波缺灑掃負土誓墓心叅差每驚
秋風響松栝常懷夜雨鳴棠梨佳城鬱鬱掩地胏草
木升長禽魚滋彛陵沈灰息漂蕩陸渾新火囘赫熹
玄武中天遣環衛神燈午夜懸靈旗萬里黃山在何
許淸秋白露空嗟咨與君曕拜共霑洒殘生嬴得松
楸在馮君拮据理菟裘放我蕭閒居畏壘新豐枌榆
翦椔翳平泉花果䕶蔀蕾枝撑蟹舍傍滄浪摒擋漁
庄聽𣢾乃癸亭夜月聞舊詠丙舍朝陽發新彩炊飯
胡麻正好種釀酒菊花旋應採秋原落日耦耕孤春
野新晴饁耕待生涯於陵同灌園世事麻姑問滄海
夫負妻戴良可師鷺侶鷗盟終不改是時小春十月
天萬株紅滿千株顚白帝自誇冬藏富靑女不仗春
工妍北斗朱旗互閃爍炎光火傘相後先衣錦城中
花盡醉將軍樹上枝欲燃五百年來漢東國山川文
繡仍依肰朱顏彌惜丹黃候白頭肯受霜風憐停車
酌酒成一笑坐覺妍煖囘芳年白雲丹楓晚逾好夕
陽重上西湖船
　　採花釀酒歌示河東君
　戊戌中秋日天酒告成戲作採花釀酒歌一首以
　詩代譜其文煩其辭錯將以貽世之有仙才具天
　福者非是人也則莫與知而好好而解焉
昔從武烈卜如響許我美酒扶殘年捜訪徵求越星
紀出門西笑終茫肰長干盛生貽片𥿄上請仙客枕
膝傳老夫捧持逾拱壁快如渴羗得酒泉歸來夜發
枕中秘山妻按譜重註箋却從古方出新意溲和齊
量頻節宣東風汎溢十指下得其甘露非人間琬琰
之膏玄碧酒獨饗良恐欺人天請從酒國徵譜牒爲
爾羅縷辨聖賢刦初地肥失巳久上天飮樹誰人取
糟醨熏酣沉世界不解採花能釀酒採花釀酒誰作
㳒終古修羅是元首選擇名花代麯蘖攪翻海水歸
尊􁋠儀狄杜康非祖先糟丘酒池等便溲此方本出
修羅宮百花百藥爲酒母雲安麴米縮柘漿庀治酒
才須四友釀投次第應火候揉和停勻倚心手囘潮
解駁只逡巡色香風味無不有纔傾郁烈先飽鼻未
瀉甘旨巳滑口豈同醇酎待月旦不用新豐算升斗
君不聞仙家燭夜花花葉如缾圓且窪花中醖酒泫
瑞露折花傾盞飛流霞又不聞西國蔔萄漿散花供
佛上妙香狼藉萬石羡大宛珍重十斛輕西凉漢家
百末歌郊祀楚人桂酒朝東皇布蘭切桂總殊勝索
郎􁘜醁皆尋常嗔妬不憂天帝責業力更笑魚龍忙
它時雜林共游戲還邀舍脂醉一觴是夕秋忩淨如
掃銀缾酒香碧月好瓊漿巳扣藍橋姝油嚢休貫餘
杭媪開篘勸我傾一盞駐顏熏髓胡不早舉杯邀月
復再拜敬受天祿酧頌禱君不見東坡先生昔南遷
覊窮好事劇可憐黃州蜜酒惠州桂再釀不就空流
涎雪寺松黃但湯液羅浮鐵柱徒刻鐫餅精麫良亦
長語擣香篩辣非眞詮爾時朝雲正侍側袖手不與
扶危顚老饕餔歠復爾爾雲藍小袖寧無愆坡聞此
語應噴飯大笑索絕冠纓偏
　　勘讎憨大師夢游集累夢曹溪僧擕卷冊付囑
　　感而有作
曹侯溪下水濙洄一瓣心香度刦灰物象總憑九鼎
鑄道塲終待四依開明燈半夜言猶在落月空江水
不囘壞衲短衣殘夢裏十年獵隊看椎埋
　　桂殤四十五首(有序)
　桂殤哭長孫也孫名佛日字重光小名桂哥生辛
　卯孟陬月殤以戊戍中秋日聰明勤敏望其早成
　儗作志傳毒痛憑塞啜泣忍淚以詩代之效東野
　杏殤之作凡七言長句十二首㫁句三十三首歲
　在屠維大淵獻如月二十五日蒙叟記
銀輪丹桂翦枝枝璧月新圓汝命虧世上無如爲祖
好人間只有哭孫悲踏翻大地誰相報叫㫁高天竟
不知身似束柴憐病叟拾柴空復羡鶵兒
早知奄忽石麟徂抱送何煩孔釋俱七歲巳看過頂
蠧九齡那得到揚烏錦樓未許傳龍種石鏡何曾照
鳳雛衰白思公猶研北空將秃筆架珊瑚
杏殤那比桂殤悲八桂林摧最好枝總是中原無獨
角不應東國有長雛驅烏畫地標秦塞騎竹朝天習
漢儀臨穴正如哀奄息傷心豈獨爲家兒
紈袴膏粱事事無筆牀硯匣與身俱字裁破體雙飛
白書記他生一串珠滿口阿嘔皆諷誦經心辟咡毎
奔趨寒窗避席更端處燈火靑螢向坐隅(兒好爲飛/白文忽作)
(雙飛白鈎剔淸整少暇輒/作影𥿄非肄業及之也)
庠序威儀長者同佩觽遷履好兒童夙生種性之無
裏稚齒光隂研削中舍北空閒及　井牆東幸負放
鳶風可憐住世三千日蠧死螢乾一老翁
䑕獄雞碑不鬬工恰宜石室從文翁挑燈每自將膏
續吞𥿄何曾爲腹空要約鳳麟成伴侶指麾飛走付
沙蟲鍼鋒細字叢殘𥿄賸有寒芒上白虹(兒讀孟子/至鳳凰麒)
(麟章忽索筆疾書云麒麟㑹走凡獸也㑹走鳳凰㑹/飛凡鳥也㑹飛云云不知何爲書巳多手裂或自吞)
(之)
玉雪肌膚額髮靑秋堂自伴讀書螢編摩楷正憎塗
乙嬉戲端詳恥琢丁頻窘塾師窮鳥跡自搜蠻語演
禽經與玄却羡楊家子帝夢居肰卑九齡(兒讀大學/至綿蠻章)
(卽援筆注其上云綿蠻南蠻之聲也製掌大小本自/爲箋疏今亡矣又一日問塾師一字臥則爲一𥪡爲)
(何字塾師無以應乃出字書爲/塾師解之親黨皆畏其辨難)
月中田地久荒蕪顧兎重生信有無圓景卽看今夕
滿桂輪先報一枝枯紅牆銀漢傾愁雨碧落金波寫
淚珠豈但中秋荒讌賞何曾見月不嗟吁
每憶扁舟出水村牽衣挽袖笑迎門聞呼阿唯聲如
響問字摩娑膝尚温閣筆栖牀畱入冢把書升屋與
招魂小樓厨角封題在蛛網橫斜澹墨痕
七十長筵燕喜新充閭先報石麒麟多生欠汝千行
淚此日抛予半箇身往往鳳凰傷短羽家家豚犬竟
長春呼天擗地都無分迴向空王證往因
佛日爲名本佛奴臨行大士數提呼業山夙昔從兹
倒淚海今生爲汝枯香像􁇹悲頻頂禮金經捫泣重
箋疏筆端舍利含桃許憑仗光明度㝠塗
端正騎羊委佩紳弓腰劒背肅稱臣淸除牀席鋪行
殿排設羅㬋拜主人後報雞鳴催出日早時龍馭啓
淸塵牽車仙仗應憐汝玉几先敎傍侍晨(兒三四歲/騎竹馬稱)
(娖坐衙指其頂日/他日要戴紗㡌也)
桂闕荒凉月輦欹銀輪天子眼迷離不知誰弄吳剛
斧砍㫁中央桂一枝
老大嫦娥掩素幃蝦蟆金背任騰飛桂枝零落無人
管天上分明少月妃
兎泣蟾愁天老悲月宮樹倒更攀誰秋風從此無才
思不爲人間生桂枝
扶頭側枕語流連點漆雙珠轉瞭肰執手一呼吾去
也可知少别巳千年
阿婆手壓桂花漿桂酒先期酌桂郞酒熟可憐誰喚
汝開篘辜負滿缾香
作意懵騰忍歎吁不禁蜇鼻又霑鬚無多老淚宜珍
惜畱取摩挱潤眼枯
古字新書日幾畨一囘瞥見一加飱攅花簇錦徒遮
眼嬴得長時弔淚痕
寒燈殘夢影徘徊問汝因何去不囘報道重湖限泉
壤孤魂無伴若爲來
銅山秋夜應霜鐘玉石崑崗餘燼同蕙折芝焚如殺
菽空將白筆訟西風
大野祥麟沒網羅破胎戕卵恨偏多天公自放鉏商
手反袂霑袍可若何
桂子元從月地移月圓如此桂何之而今剪𥿄爲圓
月便是招魂背祝時
黃鶴􁇹書便却囘金衣唼喋暫裵徊八年飮啄樊籠
裏不是仙家肯下來(戊子歲予在南京夢黄鶴下半/野堂庭除金衣爛肰身如長人)
(驚顧錯愕先宮保抱持捉/付後院蓋生兒之祥瑞也)
肇錫嘉名自木公懸弧便擬付彤弓桂宮迢逓丹枝
剪姓氏長畱在月中
兎園挾筴咏綿蠻寸管雕鎪便不閒月崛天心怕穿
漏可能容汝住人間
揮毫潑墨氣如虹鸞鳳麒麟指掌中笑殺細兒矜乳
臭塗鴉蟠蚓號神童
金天醉後事如麻稷下雄談噪井蛙可惜吾家黃鷂
子空餘爪觜向黃沙
征西堂構倚孫枝琬琰流傳述祖詩不道容兒先短
折八公草木也凄其
抱子將孫婉晩同家兒諧噱每怱怱如今笑口翻嗚
咽誰復開顏喚阿翁
中年埋玉涕霑巾好友過從假喻頻腸㫁松圓今隔
世平分老淚與何人
神情秋水貌春風鄕里嗟吁羡聖童只有一般還汝
■書淫傳癖類家公
衰年坐膝愛兒駒掩口摳衣負劒初不是讐書并解
字何爲輕挽阿翁鬚
臥牀猶自惜居諸宛宛呻吟雒誦如定是重來騶魯
士送行唯有七篇書(兒属纊前口誦孟子曹交/一章圓音落落誦訖而逝)
童牙勤苦傍燈檠文字因緣宿世成指點之無餘習
氣樂天猶自悔前生
淸明喘息一絲如片𥿄親身自潔除宋刻蒙求元學
范叮嚀收拾幾編書
飛白雙鈎又不分丹鉛甲乙正紛紛鍼鋒小字巾箱
本狼藉僮奴滿陌焚
綠沈湘管葬沉沙五色斑斕夢未賒百道光華埋不
得冢中定有筆生花
難字分標朱墨行俗書鈎剔正偏傍天家也要三倉
學召作修文最小郞
庚寅刦火六丁然綵字丹書運上天汝去箋天應乞
與綘雲樓閣故依肰
玉府飛璋理汗靑緋衣趨召看新銘靈壇瓊笈多多
許先問祗園百卷經
謫來塵壒八星霜歸去仍依香案傍驚怪滄桑比人
世玉樓新記換良常
團柱新宮月駕移金樞玉兔整威儀白衣上直隨靑
輦長把王孫第一枝
福城解唱善財歌纊息熹微念補陀記取華嚴樓閣
好三生彈指一塵過
花針蘭𦿆拾來無晝小殘生戀鳥烏㑹得昌黎問天
語也應再拜謝玄夫
牧齋有學集卷十
　紅豆二集
　　巳亥正月十三日過子晉湖南草堂張燈夜飮
　　追憶昔游感而有贈凡四首
彈指經過十九年持螯把酒菊花前流光冉冉看棋
去往事騰騰中酒眠風伯訟隨天醉判井公博與帝
爭偏夜闌秉燭非容易開口何辭一笑顚
書閣淸齋初度辰祝筵酹酒最倩親貫花貝葉繙長
壽炊飯香秔請應眞席上半嗟揚觶客井邊偏笑繫
腰人湖南舍北同春水蕩槳相過莫厭頻(辛巳九月/余六十初)
(度避客南湖子晉爲余開法筵供貫休十六應眞像/爲余祝筵坐客有戈莊樂李孟芳孫子長諸君今同)
(矍圃之觀人/去者半矣)
迎門屐齒走兒童一握歡聲笑語中盤簇試燈春宴
餅簾喧畱客石尤風金杯臈後輕浮碧銀樹花前早
放紅夢裏華胥光景在未應惱殺白頭翁
藍風刦雨過蒼茫安穩南湖舊草堂玉府珠林羅典
籍芝田蕙畝長兒郞殘編魚蠧春燈靜近局雞豚社
酒香有約延縁葦間櫂莫令餘子問滄浪(飮罷歸舟/𬒳酒不寐)
(申旦成咏越七日迴舟過玉峰捉筆/書之以貽子晉聊博一笑兼祈繼聲)
　　酒逢知巳歌贈馮生研祥
老夫老大嗟龍鍾綠章促數箋天公天公憐我扶我
老酒經一􁘣搜取修羅宮山妻按譜自溲和缾盎汎
溢囘東風世人酺糟歠醨百不解南鄰酒伴誰與同
昔年嘗酒别勁止南薰獨數松圓翁此翁騎鯨捉月
去我久懵瞢四顧折簡呼小馮馮生經奇貨好事癖
王聱叟略似儂對酒開顏解欣賞安詳舉杯徐俯躬
沾唇薄吭未忍嚥吮咀風味防忩忩妙香紆徐染藏
府餘甘次第囘喉嚨一盞沉吟逾食頃三杯緩酌過
日中沈㝠似殢聲聞酒頻申應記禪定功旋觸冷雲
灌香水更收月魄開天容停杯摳衣起再拜賀我受
天百祿邀神工請君復坐三歎息酒中知巳今遭逢
不惜側嚢傳譜牒重與促席論從頌自從兵塵暗天
地人世猿鶴并沙䖝糟丘一成廢舊築酒泉列郡荒
新封上淸玉冊天厨醖錫我送老仍送窮老夫自哂
爲尊蟻吾子何妨號酒龍君不見宵來雲月何朣朧
箕風畢雨俱𪷟𪷟天駟光芒直南斗酒星蕩漾臨江
東共犁天田種秫稻長穿井絡傳郫筒莫辭酒戸小
莫放良夜終玻璃小鍾更起數爲壽天街酒旗正閃
缸花紅
　　乳山道士勸酒歌(道士閩人林/古度茂之也)
乳山道士年八十短褐蒙茸髩蕭颯早時才筆緑沉
管老去行藏靑箬笠亂後蹙蹙無歡娛寱語行歌自
啜泣不爲老景戀桑榆不爲兒孫謀捃拾仰天指畫
只書空踏地竛竮每側立南雲北戸眼淚枯細柳新
蒲衫袖濕唐衢哭世何夢夢東方罵鬼常嘖嘖是時
孟陬揆初度祝筵酌酒賔朋集門生扶老舁藍輿山
僧好事送米汁當頭荷鼓占角芒掛壁龍泉看繡澀
勸君開口盡一觴聽我長歌解於悒君不見脩羅釀
海作酒漿規取日月爲耳璫手撼須彌尾掉海擎雲
把日孰敢當刀輪飛空海水赤五絲繫縛善㳒堂藕
絲孔中遁刺促八臂千手嗤强梁又不見太行王屋
高萬仞愚公面山苦其峻子子孫孫誓削平帝遣夸
蛾助除糞穆滿南征從此歸翟道徑絕騁八駿靈胡
仙掌如等閒河曲智叟空目瞚人生變化良緯繣蛤
水蜣丸量寸尺夸父䇿杖追日輪䜿亥徒步算八極
魯連細兒黃鷂子爪觜雄誇帝秦客咸陽喑啞避赤
符天帝􁂚眙寢金䇿我昨南遊浮洞庭具區粘天社
橘靑涇水瞥見征旗閃朝那復報戰血腥靈虚凝碧
張廣樂珠宮貝闕䢴新銘錢唐破陣樂舞闋兩耳轟
轟喧震霆龍宮宴罷天欲白囘車却過蔡經宅天厨
行酒正初筵金盤麟脯取次擗麻姑鳥爪向余笑人
世茫茫抵博易漫道東瀛巳三變又見蓬池淺於昔
勸君酒聊從容聽我長歌曲未終長繩何當繫白日
漉嚢那可盛春風誰駕靑牛逢富媼誰騎白雀欺劉
翁蒼鵝崇朝起池水杜宇半夜啼居庸銅人休嗟冶
新鑄銅駝㑹洗塵再蒙主稱未晞客旣醉蕙葉多碧
桃花紅雞窠叟鶴髪翁且辦一醉莫惱公申腰坦腹
春睡足九陽旭日高禺中
　　送南雲和尚
鶉尾旄頭道路艱江干吹笛淚􁈈􁈈芒鞵露肘朝天
去敗絮蒙頭乞食還故國烏仍啼楚幕中原鹿正走
秦關崆峒仙杖無消息萬里軍持且未閒
　　載花易書詩贈泰和楊弱生
載得名花換異書章江一棹好春餘花如姹女辭金
屋書比黃衣下玉除靑鏡瑤芳嗤換馬碧山芸草喚
焚魚新書塞屋花仍放載酒爭過楊子居
　　贈同行康孝廉
靑簾烏㡌孝廉船載酒移花共泝沿長日素華􁛫几
看秋風湘袠對牀眠衆香國裏分香去羣玉峰頭挿
玉旋烟棹却迴圖畫好有人吟望指登仙
　　巳亥夏五十有九日靈岩夫山和尚偕魚山相
　　國靜涵司農枉訪邨居雙白居士確菴上座諸
　　淸衆俱集卽事奉呈四首
四衆諸天擁道塲迢肰飛錫指江鄕茆堂忽漫移蓮
座老衲何曾下石牀心月有光都映澈身雲無地不
淸涼新炊自罨田家飯應供居肰發衆香
緇衣二老度淸流淡泊儒門未許收豈有䜿拳訶李
渤但聞開口喚裴休三災風火畱靑鉢七日人天䕶
白頭十卷首楞消後夜雞鳴新報五更籌
江村炎日㳒筵淸謖謖松濤洒面生忍艸隨風承語
軟蓮花裁服着身輕金輪影裏烏三足寳月光中鶴
一聲拂水靈岩雲似帶招尋那復限牛鳴
妙蓮花界自圓成法海何因起墨兵少分觀天知眼
濶多生持地學心平蟭螟地曠當街叫蠻觸人饒畫
角爭放箸與君同噴飯須彌盧頂一螢明
　　題荷花畫扇五首
春風桃李花盈盈在何許荷花是可人作儂好伴侶
莫倚蓮花語將儂去比他祗應不解語人喚是蓮花
生年慣嬌疾不記儂生日五月荷花蕩傾城爲儂去
漫說蓮花國蓮花國在西生來並嬌小同住若耶溪
鏡裏蓮花面馮君自看取蓮花不生鬚那得生蓮子
　　戲咏雪月故事短歌十四首
　康樂言天下良辰美景賞心樂事四者難幷中秋
　病伏枕間思良辰美景無如雪月此中樂事可快
　心極意者古今亦罕尋繹各得七事系短歌以資
　調笑若山陰藍關之雪牛渚赤壁之月不免寒餓
　雖可淸神濯骨今無取焉庚子中秋十三夜書
　　周武王
赤烏橫飛王屋熱流光化作十丈雪祝融河伯來㑹
朝共踏同雲奉玉節把旄仗鉞誰最强師臣百歲方
鷹揚應憐風雪垂竿夜獨守丹書渭水旁
　　穆天子
黄臺高丘夜飛雪白雲西沒瑤池碣草澤茫茫獵銀
海萬里玉門㫁車轍黃竹歌殘八駿催化人只解攬
祛囘還馮雪嶺看兩極却上中天千仞臺
　　宋太祖
香孩兒占銀世界滕六漫天作狡獪趙家點檢席㡌
來扶頭學究迎門拜江淮蕩掃閩廣灰不敵銷寒酒
一杯最是王龍酣睡客夢中失笑墮驢迴
　　蔡州夜㨗
蔡州夜雪嚴城閟馬牛毛縮賊徒醉天兵半夜縛元
兇懸弧城中但愕𣅿軍聲鵝鴨總如雷昭陵汗馬蹴
雪囘相公振旅堂堂去日照潼關四面開
　　謝家詠雪
謝家庭除香雪洒玉樹芝蘭鬬佳冶柳絮因風絕妙
辭何煩絲竹供陶寫風流宰相中年時哀樂應防兒
女知擁爐閒話淮淝事還想東山一局棋
　　龍門賞雪
龍門雪飛歸騎緩相公傳呼且莫返厨傳烟中續續
來歌姬促坐燕玉煖花宮漏殘金縷歌此際重城鈴
索過瓊忩玉戸沉沉處三尺屏風樂事多
　　宋子京修史
玉堂夜雪淸如水麗䜿遠山夾棐几貂冠翠被宮錦
袍摩娑銀管修唐史燭花舒光墨湧波煖寒雙進金
叵羅囘看靑簡還自笑蘭臺𧖟室當如何
　　月宮游
銀橋平砌金波路銀河一帶如繩渡太眞却妬竊藥
人月宮不肯多時住霓裳拍序慢迴波三郞畫肚記
來多月中天子莫懊惱天上曾聞竊九歌
　　嵩岳嫁女
仙家花燭世希有書生相禮羣眞後嵩山移作桂輪
宮燭夜花傾數巡酒莫道人間隔幾塵市朝陵谷頗
相聞開元天子來何晩爲敕龍神蕩祲氛
　　西園公讌
鄴中公子敬愛客飛盡追隨共茵席丹霞明月照羽
觴良夜高吟戞金石遊讌差池歲序驚陳王多暇最
關情魚山月似西園好獨向寥天寫梵聲
　　庾公南樓
武昌城樓月如雪庾公高興中宵發城下江流照碧
波猶帶匡牀晉時月南戒江山半壁新月華應不染
邊塵晉陽夜月重圍後也有登樓淸嘯人
　　洞庭揀橘
龍頭畫船載淸醥李娟張態歌㗋少迴塘十里接包
山一曲霓裳鋪未了五宿澄波皓月中玻璃地界水
晶宮海山㴱鎖君知否近岸還防引去風
　　西廂記
由來張宿天河下鵲橋近倚蒲東舍一聮花影拂牆
詩千秋明月西廂夜雙文薄命莫咨嗟至竟天工不
算差縱是楊妃㑹傾國何曾桃李不開花
　　李牟烟竹笛
老蛟橫笛山河斷吹破李牟烟竹管乖龍耳讋鰲足
僵楊子江心月如澣餘音寥亮度吳關白翎海靑颯
沓還㑹須重截龍吟竹劈裂秋風木葉山
　續得本朝二事
　　威寧海
牙帳燭紅雪如許打番夜卒扠衣語金杯玉勒賞未
足笑指雙鬟將勞汝邉笳烽火公自誇宵來背癢知
誰爬威寧海子新封好重擁妖姬醉雪花
　　棋盤街
天街白月淨如掃元相入朝銀燭早停車嘯咏解朝
衣禁鐘欲動天門曉閣道崩隤輦路傾玉堂佳話感
昇平竹沙蘆月江村夜歷亂漁燈似火城
　　徐元歎勸酒詞十首
皇天老眼慰蹉跎七十年華小刦過天寳貞元詞客
盡江東畱得一徐波
項背交游異世塵衣冠潦倒筆花新後生要識前賢
面元歎今爲古老人
羣少驚才互擊摩美名佳句竟如何倡樓樂府傳多
少聽取雙鬟第一歌
半是哦詩半治魔沉沉花漏轉星河句中烹煉焦牙
種煉出新篇當羯磨
㫁袖分挑記繡歌沈矦懴謝六時過香消睡足温殘
夢比較人間好夢多
吳儂每詫好冠非循約偏嗟短髮稀只有蓮花消瘦
服秋來仍是芰荷衣
酒海花枝夢㫁餘䱜魚枯削恐難如泠淘淨肉家嘗
飯不用門生議蟹菹
眢井荒臺愁殺儂巢車無那老秋笻新蒲近入靈巖
社共笑山門日暮鐘
落木菴空紅豆貧木魚風響貝多新長明燈下須彌
頂雪北香南見兩人
瓜圃秋風嘉㑹成鄰翁泥飮𣢾柴荆杯殘冷笑人間
事白帝倉空石鼓鳴
　　覺浪和上挽詞八首
　予與浪杖人武林邂逅契在忘言吳苑暌違跡同
　交臂俄聞順世早巳隔生歎夜壑之負趨感晨鐘
　而㴱省刹竿却倒智鏡云亡斯世如長夜之熄燈
　伊余如跛人之奪杖未能免俗敬製挽詞以哭吾
　私非誰爲慟云爾
雲心洒落鶴身輕覿面眞令水觀成莫道三生隔眉
宇琉璃白月自分明
石室分籌了未曾雀喧鳩閙正懵騰恰如墨穴昏黃
候吹滅龍潭一𥿄燈
踏翻大地攪長河一葦横江也較多解道廓肰無聖
句依肰平地自生波
錫杖條衣挂影堂西齋依舊一爐香趙州未㑹安閒
㳒尚倚山門見趙王
驟雨沈灰刦未窮長干一夜起嵐風諸天比歲頻垂
泣細雨如絲只爲公
智海波騰識浪奔溪籐海墨總瀾翻扠衣辭衆跏趺
去才顯毘耶不二門
須彌拍碎信乹坤曾向龍湖徹底論誰復夜闌聞軟
語空餘落月似金盆
宗眼相期訂汗靑五花重理五枝燈傷心僧寳馮誰
續也似人間野史亭
　　靈巖方丈遲靜涵司農未至
台扉春淺日初遲接足高僧晏坐時丈室祗應禪老
共琴㙜只與片雲期梅橫縞袂迎人笑鶴曵玄裳入夢
疑凝望空庭指頑石兩人心跡有君知
　　靈巖呈夫山和上二首
經年期約訪花宮一坐渾如小刦終厭寱語言殘夢
後欠呵情緒薄寒中方嗟下界初禪火又感空門四
樹風(感歎天界浪老順世兼/有後五百年刹竿苦語)月落長明燈焰焰夜闌
獨向屧廊紅
一入香林與世分杖藜侵曉過層雲日光下塔穿嵐
氣池影搖忩劃浪紋大地忽生應置答諸天退位可
相聞閒雲只在琴臺畔迎笑亭前舉似君
　　錫山雲間徐叟八十勸酒歌
此翁輕俠少無比自馬黃衫賤紈綺千金借客柳市
中一曲嬌歌笛牀裏老來入道學閉關縛屋看雲惠
錫間看盡浮雲變蒼狗雲忙不似此翁閒今年八十
尚扑擻百八數珠不離口僧忩打睡鬬雞人佛火挑
燈臂鷹手我亦明年釣渭期爲君先唱壽筵詞大家
掙札雙眉眼看取蓬萊水淺時
　　周安石七十
梵行儒風共一家條衣仗室似毘耶靑蓮池養新函
蘂紫柏林披舊貫花長日經聲停院竹淸秋佛火淨
忩紗壽觴且碎油嚢酒刦石何曾算歲華
　　後秋興八首(八月𥘉十日小/舟夜渡惜别作)
負戴相擕守故林繙經問織意蕭森疎疎竹葉晴窓
雨落落梧桐小院陰白露園林中夜淚靑燈梵貝六
時心憐君應是齊梁女樂府偏能賦藁砧
丹黄狼籍髩絲斜廿載間關歷歲華取次鐵圍同血
道幾層銀浦共仙槎吹殘别鶴三聲角迸散棲烏半
夜笳錯憶窮秋是春盡漫天離恨攪楊花
北斗垣牆闇赤暉誰占鶉鳥一星微破除服珥裝羅
漢減損韲鹽餉佽飛娘子繍旗營壘倒將軍鐵矟鼓
音違鬚眉男子皆臣子秦越何人視瘠肥
閨閤心縣海宇棋每於方罫繫懽悲乍聞南國車攻
日正是西窗對局時漏點傳稀更鼓急燈花駁落子
聲遲還期一着神頭譜姑婦何人慰我思
水擊風摶山外山前期語盡一杯間五更噩夢飛金
鏡千疊愁心鎖玉關人以蒼蠅汙白璧天將市虎試
朱顔衣珠曵綺畱都女羞殺當年翟茀班
歸心共折大刀頭别淚䦨干誓九秋皮骨久拌猶貰
死容顔減盡但餘愁摩天肯悔雙黄鵠帖水翻輸兩
白鷗更有閒情攪腸肚爲余輪指算神州
全軀亂世若爲功架海挮山抵掌中漫許揮戈迴晩
日幾時把酒賀春風牆頭梅蘂疏忩白甕面葡萄玉
盞紅一割忍忘歸隱約少陽元是釣魚翁
臨分執手語逶迤白水旌心視此陂一别正思紅豆
子䨥棲終向碧梧枝盤周曲角言難罄局定中心誓
不移歸院金蓮應慰勞紗燈影裏淚先垂
牧齋有學集卷十終
牧齋有學集卷十一
　紅豆三集
　　辛丑二月四日宿述古堂張燈夜飮酒罷有作
神居仙治氣葱蘢山檻雲興闌檻中東夏衣冠餘白
髮西臺堂構又春風架披緗竹標靑白杯壓蒲萄泛
碧紅從此吾家好風物引杯燒竹與君同
地茅天霧晝㝠㝠齋閣淸晨拜六經隱几新詩千律
呂縈忩古字照丹靑文嗤寫豕都疑亥學笑飡魚每
食丁慙愧師丹老多忘貝多葉裏讀書螢
繁華第宅太平時山滿高樓夜宴遲醉倒綠忩賔作
主笑喧紅袖祭爲尸重簾勸酒鸚哥語促坐分甘燕
子窺彈指昔游今四世當筵引滿復何辭
春寒料峭管絃淸坐看人間滄海更樂闋龍宮催急
鼓歌穿魚鑰岀重城電驍雲北天舒笑月轉花西帝
解酲狂殺婆留老孫子醉看牛斗到參橫
　　讀豫章仙音譜漫題八絕句呈太虚宗伯并雪
　　堂梅公古嚴計百諸君子
重城珠翠照刋溝玉樹歌聲蕩玉鈎明月二分都捲
去誤人殘夢到楊州
别去騰騰只醉眠三杯天酒半龕禪江風吹落仙音
譜似佛修羅琴上絃
牡丹亭苦唱情多其奈新聲水調何誰解梅村愁絕
處秣陵春是隔江歌
雲藍小袖盡傾城逐隊燈前謝小名莫道掃眉才子
少墨兵酒海正縱橫
舞豔歌嬌爛不收南朝從此果無愁笑他寂寞新亭
客掩面悲啼作楚囚
紅筵綠酒競留春韝臂弓鞋一番新銀燭有花還解
笑風光偏賽白頭人
花落花開袛一晨判將嚼䗶抵橫陳九歌本是人間
曲天老何曾愛二嬪
遊絲白日忽成嵐柳絮春風故作憨寄與多心經一
卷色空空色任君叅
　　孫郞長筵勸酒歌
人間何處開笑口憒悶試問黃衣叟烏黔鵠白誰使
肰鼻𥪡眉橫亦希有君不見彭籛孫子八十翁頭童
髩秃兩耳聾客來稱壽百不應反踢蹀惰追兒童又
不見孫郞三十英妙年蘭成射䇿爭先鞭華堂高會
稱燕喜撞鐘伐鼓開長筵長筵錦繡褁吾谷對酒西
湖泛晴淥褒衣宿素撰致語小隊雲藍度新曲主人
燕客露未晞千金爲壽徵歌詩滿堂詞人齊授簡老
翁曵杖前致辭君家門第不可當靑油暢轂尚書郞
邇來科名尤烜赫彛陵潮來塔放光毳帳前頭海子
側潼酒駝羮賜顔色柏梁筆札傳拂廬槐木音聲動
鄕國東門銅狄不相待麻姑筵前見桑海燕山馬角
可憐生楊州鶴背知誰在天關海口未通津銀海又
報生埃塵漁陽白雀自賔主魚鳬杜宇猶君臣江村
夏氷冬起雹東鄰田父額生角詛神何用　實沉罵
鬼袛應倩方朔春光淡沱春寒輕春女如花春酒盈
一杯便可邀常醉一笑何妨喝月行如此郞君如此
老黃髪靑春各言好尋花長與鶯燕羣釀酒莫被魚
龍惱爲君長謠勸酒歌老顚欲裂舞婆娑卽看紅豆
花開候恰是蟠桃一度過
　　吁嗟行走筆示張子石
君不見程孟陽詩名粉繪垂琳瑯松圓一抔掩寂寞
孫枝兩葉悲流亡又不見程善長布衣俠骨今無兩
傭保雜作購童稚新安江頭命孤槳是時春寒雨飄
蕭天容人意俱無憀通眉長爪猶在眼陳根絕哭不
可澆練川故人望眼勞衝泥扶病來崇朝摩頂執手
心鬱陶口推脫粟身解袍喜心翻倒轉嗚咽迷離老
眼隋風颷吁嗟乎丹陽朋舊不可得勝華通子誰省
識白刃有客獻伯禽靑山無人弔太白老夫髦矣徒
歎息天地兵塵尚偪塞桃花照眼淚霑臆且持村酒
勸子石一爲歌行歌主客
　　梅公司馬枉訪江村賦詩見贈奉答二首公以
　　午節歸里爲遠山夫人稱壽故次首及焉
豹尾追游四十春銅駝金馬總成塵誰憐短髮今宵
客還是長安舊雨人門第何須問豚犬衰殘無復畫
麒麟(公詩望犬子泥金之信且以磻/溪相擬皆非老人所樂聞也)荒村剪燭渾如
夢贏得天涯白首新
石榴花縐柳繅絲暈碧裁紅燕喜時五日宮中長命
縷數峰江上遠山眉含桃寫似朱唇色萱子描如翠
黛姿聞道麻姑約相過餘杭媪擬助天釃(夫人傳語/內人許他)
(年相訪/故云)
　　爲陳伯璣題浣花君小影四首
嫁得東家十五餘莫愁湖水浣花如薄裝自製蓮花
服禮罷金經伴讀書
杜曲湘蘭日暮雲桃根桃葉自殷勤琴心三疊將雛
曲不唱前朝白練裠
生來形影鎭相親畫裏春風掌上人含睇分明又疑
笑休敎錯莫喚眞眞
一擲丹砂變海田麻姑纎手故依肰老夫梵志餘長
爪傳語方平莫浪鞭
　　山隂王大家玉暎以小影属題敬賦今體十章
　　奉贈
季重才名噪若耶縹嚢有女嗣芳華漢家若採東征
賦彤管先應號大家(王大家玉暎故尚/書季重之幼女也)
刦火燒焚玉不枯鮫人啜泣總成珠居肰揜縠垂羅
女寫入長康舉案圖
越絕何人說掃眉於今才子是西施采蓮溪畔如花
女齊唱吟紅絕妙詞(吟紅玉暎/詩名也)
臨河殘帖妙通神放筆能開桃李春傳語山隂王逸
少王家自有衛夫人
鏡中金翠倩誰知鏤月裁雲是畫師西子湖頭貌西
子纔看點筆巳迷離
薄粧墮髻步遲遲懷古巡簷自咏詩忽漫漏天風雨
急靑藤舊館哭天池(玉暎居乃徐天池靑藤書/屋有靑藤爲風雨所㧞歌)
過雨溪山潑墨濃淸琴徐拂半牀風那知淺綘輕綃
裏身在陶家畫扇中
雙蛾橫黛遠山皆引鏡雲霞蹙䯼釵指點眼中眉眼
在老夫何用辦靑鞵
老病摳衣再拜難錦帷初捲佩珊珊如何省識春風
面博一金錢便與看
雲容月魄許題名徤筆難誇老更成拂拭霜紈憑授
簡敢將平視抵劉楨
　　爲范郞戲題妓館二首
芉眠春草臥銀瓶一曲扶頭酒未醒吳越山川誰𬋩
得此中先築語兒亭(女兒將免身故/有女兒之戲)
素手亭亭雪藕絲荷風茗盌助催詩老懷自笑無憑
凖昨日馮家哭畫眉(雲將有畫眉/被鷹傷之)
　　走筆贈祝子堅兼訂中秋煉藥之約
昔聞漢祝生厲節希史魚抗論柱監鐵彼哉桑大夫
子堅豈其後席㡌北上書叫呶銀臺門奮臂叱庸奴
朝右咸縮舌投劾歸寒廬讀書金華山抱膝候皇虞
邂逅古仙人挍以靑嚢書採掇草藥精烹煉投氷壺
壺中藥涓滴可以蘇寰區上醫在醫國何事公與孤
我老偪耄耋藉子潤彫枯蘭江一棹來十載抒鬱紆
飮我香草露一酌炎歊除太息語子堅火雲蒸八隅
天地如籠甑雩舞空嗟吁我聞華元化心孔察錙銖
脾腑或半腐處藥爲櫛梳悲哉今世人心脾爛無餘
車上徒懸蛇束手將何如子堅向天笑仰視飛鳥徂
相期八九月訪我紅豆居白月正中秋玉盤承方諸
我家虞山側藥草多於蔬自從虞仲來採藥皆仙儒
我埽烏目雲候子雙飛鳬庶彼淳于斟于焉逢慧車
　　爲武伯題家慶圖
嚴家門館經遲暮一彈指頃三世度眼看武伯放鳶
時膝前又列雙珠樹老人大父射游羣歷歷遺踪話
日曛此翁未便呼彭祖也是人間李少君
　　遵王敕先共賦胎仙閣看紅豆花詩吟歎之餘
　　走筆属和八首
草木爲兵記歲華平泉花木盡泥沙未應野老籬前
樹湧出金輪別種花
花房交絡帶香纓竊白輕黃暈不成記取中央花藏
處流丹一點自分明
寂歷香塵界畫簾小闌綈几供香嚴算他紅白閒桃
李都與兒郞挿㡌簷
紅豆春㴱放幾枝花神作意洗粧遲應知十二年渲
染只待催花數首詩
香海花依小刦賒也將花刦算塵沙夜摩天上人應
笑誰放人間頃刻花
金尊檀板落花天樂府新翻紅豆篇取次江南好風
景莫敎腸㫁李龜年
老去羞花嬾賦詩拚將才盡爲人嗤東中大有司花
女愁絕吟紅閣筆時
却恐明年花信遲都將好句定花期春工解道能雕
刻一辦應標一句詩
　　丁老行送丁繼之還金陵兼簡林古度
西風颯拉催繁霜江楓落紅岸草黃丁老褁糧自白
下賀我八十來江鄕干戈滿地舟艦㫁五百里如關
塞長闔閭城上晝吹角閟宮淸廟圍棋槍黒風愁雲
暗天地飛雁不敢過迴塘况聞伐守連下邑塒雞籬
犬皆驚惶江村别有小國土嘉賔芳晏樂未央撞鐘
伐鼓將進酒停杯三歎非所當漢東孫子今爲庶羅
平妖鳥紛披猖碧天化日在何許三千那得花滿堂
丁老執杯勸我飮請開笑口毋傍徨我家添丁號長
耳三歲只解呼爺娘公今兒女並玉立開筵逐日分
輩行巳看今孫就東閣更有快壻升東牀維摩天女
並瀟洒木公金母相扶將彭城老祖年八百曾孫八
十眞兒郞趙州明年始行脚太公滿百方鷹揚庭前
紅豆旋結實蟠桃一顆公初嘗且垂雙眉覆塵壒共
撑老眼看滄浪我聞拊髀起稱善大笑敬舉君之觴
酒酣摩腹訂要約百歲未滿須放狂古人置酒便稱
壽何待燕喜吹笙篁老夫頑鈍未得死南郊正報垂
星芒明年淸秋再過我扠衣拍手談滄桑乳山道士
八十二頭童眼眵學力强桐城方生年五十詩兼數
子格老蒼二公過從約巳宿間阻正苦無舟航歸携
此詩共抵掌相顧便欲凌奔蒼君如再鼓京江柁方
舟定載林與方
　　讀方爾止嵞山詩藁却寄二十韻
桐城方爾止能詩稱國手貽我嵞山詩聲價重瓊玖
束笥多卷帙挿置架上久寒宵偶攤書光怪驚戸牖
波瀾獨老成徤筆自抖擻我欲起逐之行間字飛走
良久病掉眩定睛更扶首未知詩人中復有此人不
來書許過我風雅細分掊子巳辦舂糧我亦戒剪韭
老人苦昏耄舊學忘誰某恐如趙李徒別字剔吾醜
此罪亦易科罰墨水一斗舉世扇俗學足跡競踏蹂
吾衰苦無徒单孑犯蠅醜誓將埽壇墠属子執尊􁋠
恐以我累子讙呶起羣嗾此詩亦戲耳用意或不苟
未得㑹子面請先指其口相見勿論文但飮杯中酒
(爾止魯遊詩彈趙子昻李于鱗/二公皆不識華不注不字故云)
　　古詩贈新城王貽上
風輪持大地擊颺爲風謠吹萬肇䆳古賡歌畼唐堯
朱絃汜漢魏麗藻沿六朝有唐盛詞賦貞符彚元包
百靈聽驅使萬象窮鎪雕千燈咸一光異世咸同調
彼哉諓諓者穿穴分科條初盛別中晩畫地成狴牢
妙悟掠影響指注闕釐毫甕天酼雞覆井穴癡猿號
化爲劣詩魔飛精入府焦窮老蔽蔀屋不得穿泬寥
正始日以遠詞花雜莠苗獻吉才雄驁學杜餔醨糟
仲黙俊逸人放言訾謝陶考辭競嘈囋懷响歸浮漂
江河文壅決厬潏亦騰囂么絃取偏長苦調搜啁噍
鳥空而䑕卽厥咎爲詩訞䘮亂亦云膴詩病不可瘳
(叶)譬彼膏肓疾傳染非一朝嗚呼杜與韓萬古垂斗
杓北征南山詩泰華爭岧嶤流傳到于今不得免慠
嘲况乃唐後人嗤點誰能跳窮子抵尺璧凍人裂複
陶熠燿點須彌可爲渠略標昌黎笑窮兒少陵訶汝
曹嗟我老無力掩耳任叫呶王君起東海七葉光漢
貂騏驥奮蹴踏萬馬喑不驕識字函雅頌審樂辦簫
韶蕩𥿄爲歌詩綘雲卷靑霄自顧骨骼馬創殘臥東
郊敢云老識路昏忘慙招邀河源出星海東流日滔
滔誰蹠巨靈掌一手堙崩濤古學䘮根幹流俗沸螗
蜩僞體不別裁何以親風騷珠林旣㴱㴱玉河復迢
迢方當剪榛楛未可榮蘭苕瓦釜正雷鳴君其信所
操勿以獨角麟嫓彼萬牛毛伊余久歸佛繙經守僧
寮棖觸爲此詩狂言放調刁無乃禪病發放筆自抑
搔起挑常明燈懴除坐寒宵
　　送林枋孝廉歸閩葬親絕句四首
寢苫揮戈十六年麻衣如雪向閩天松楸禾黍千行
淚幷洒西風哭杜鵑
小舟如葉出嚴陵突兀西臺許劒亭自是閩人多涕
淚招他故鬼哭冬靑
負土爲墳斬蒺藜淚和畚鍤下成溪更餘精衛啼殘
血漬入泉臺築土泥
萬里黃山白露園淸明麥飯黯銷魂孤臣老淚空塡
咽今日秋風又送君
　　紅豆樹二十年復花九日賤降時結子纔一顆
　　河東君遣僮探枝得之老夫欲不誇爲巳瑞其
　　可得乎重賦十絕句更乞同人和之
院落秋風正颯肰一枝紅豆報鮮妍夏梨弱棗尋常
果此物眞堪薦壽筵
春㴱紅豆數花開結子經秋只一枚王母仙桃餘七
顆爭敎曼倩不偷來
二十年來綻一枝人間都道子生遲可應滄海揚塵
日還記仙家下種時
秋來一顆寄相思葉落㴱宮正此時舞輟歌移人旣
醉停觴偏唱右丞詞
朱噣啣來赤日光苞從鶉火度離方寢園應並朱櫻
獻玉座休悲道路長
千葩萬蘂葉風凋一揑猩紅點樹梢應是天街濃雨
露萬年枝上不曾銷
齋閣燃燈佛日開丹霞綘雪壓枝催便將紅豆興雲
供坐看南荒地脉培
炎繳黃圖自討尋日南花果重南金書生窮眼疑盧
橘不信相如賦上林
旭日平臨七寳闌一枝的皪殷流丹上林重記虞淵
簿莫作南方草木看
紅葉闌干覆草萊金盤火齊抱枝開故應五百年前
樹曾褁儂家錦繡來
　　陳伯璣與程士哲有耦耕之約命畫史作圖戲
　　賦短歌以贈
昔與程孟陽築堂學耦耕高人仙遊陵谷改此堂猶
得留其名圖中之人腰鎌襏襫者誰子云是松圓宗
子士哲生身憑黃犢似席薦目光激射牛背明旁有
一人荷鉏箕踞足奇左乃是陳生伯璣不是我我今
繙經皈佛成老僧陳生代我爲農何不可吁嗟乎南
山之田蕪穢不可治閉門種菜盍歸歟輟耕隴上應
使羣兒笑牛角爭敎掛漢書
　　恤廬詩(爲牧雲和上作也和上有懷二人將結/廬祀奉以沒其身作啣恤詩十章牧翁)
(讀之而讃許焉/故作是詩也)
牧齋老人紈綺兒曹少長祖第縣東坊橋循牆而東
地一牛鳴牧雲和上於此誕生兩牧之生一僧一儒
虎子猧兒墮地各殊牧翁璅璅儒冠誤我仕宦氷炭
患難湯火晚歸空門繙誦呢喃終守研削如抱繭𧖟
牧雲昌昌作僧中王提天童印坐七道塲登堂說㳒
如雲如雨語錄金箆詩筆玉斧草兵木刀界灰刹塵
七日之後餘此兩人蔬笋盈盤爐香霏微如光音人
下食地肥茫茫墨穴皤皤白顚杖錫來此秋風颯肰
徘徊身世申寫情愫自悔禪林文彩流布風匪嚢貯
水豈刀劃淨名無言猶存一黙我觀雲老形如木雞
霜降紅涸刋落膚皮龍潭滅燈俱胝㫁指望崖送公
自此遠矣雲老告我佛重生地永懷二人風聲雨涕
荒祠小築於彼江臯衡門兩板蓋頭一茅蔑束肚皮
搬柴運水作老編氓沒身而巳我聞斯言合掌歎息
豈惟僧規亦是孝則凡今之人口實編蒲霜雹利養
是究是圖綃頭赴闕乘傳葬母弔送喧闐官吏奔走
攫拏龍穴黥椎山岡南山之石錮爲堵牆昔有高僧
一擔兩邊左擔供佛母坐下肩逢母生日挑長命燈
炊飯是喫爲娘齋僧比陳尊宿却又瀟洒蜣蛣轉丸
汝何爲者我讀雲老啣恤之什有風肅肰望古遙集
不風不雅作爲此詩重扶木乂錞于訓辭哀哀恤廬
喞喞苦音我如秋蟲伴彼秋吟雖則秋吟爲雷爲風
有傾聽者三日耳聾歲在辛丑易月望日虞山白衣
海印弟子錢某製
　　懸蛇行贈茂廬
周君賣藥楓橋下長身歷落氣瀟灑要離伯鸞古有
之悠悠末俗誰知者懸蛇車上走兒童剔胃刳腸一
笑中更看袖裏靑蛇在元化由來卽呂翁
　　題金孝章生挽冊
人生喜祝壽死有製挽詩祝生生不筵哭死死不知
徒肰費𥿄墨况乃滋點媸陶潛一老翁唱與生挽詞
死挽巳多事生挽復何爲人生愛百年生死爲大期
樂生本物情怖死何足訾生祝死則哭委分亦所宜
哀樂而樂哀古人豈我欺生挽死重挽生死皆傷悲
挽者亦有死相挽無巳時吳門金孝章褒衣稱人師
六十要生挽趣我属和之我老諱哀挽搖頭請固辭
赤羽滿天地白毛生路逵餘生剩兵間頭顱天所私
西山萬樹梅破臘放繁枝釭面酒新熟杖頭錢可持
何用雙眉皺且喜兩膝隨鸜鵒逓歌哭亳鳥俄出譆
長風報吹萬過耳知爲誰聊歌蟋蟀章請君頌鴟彛
牧齋有學集卷十一終
牧齋有學集卷十二
　東澗集上
　　春初過嚴文靖公錦峰書院敬題十韵
宰相行春地承平百歲中燃燈祠太乙秘殿禮崆峒
神將扶黃道靈旗出紫宮奕棋閒太傅祖帳藹羣公
接席雞豚社隨車梨栗童朱衣臨磵戸錦袖凭房櫳
桃李思吾祖桑榆剩此翁詞垣三組接閣道四星空
碧蘚依殘甃紅蘢發故叢平泉舊花木一一待光風
　　一月五日山莊作
老梅放繁花廻此世界春信知諸天樹逆風始香聞
日近山容鮮氣至鳥語新磵泉長前陂懸流隔通津
花紅來駐此多謝桃源人
　　六日述古堂文讌作
小築傍牆東收藏柱下同步欄停薄雪砥室貯光風
屋掛巢書架忩規散帙通縹嚢香馣薆綠字古曈曨
歲酒新浮碧春燈試早紅舞傞荑柳簇笛散落梅叢
坼餅飴孫子抄題飯老翁夜如人意永笑與漏聲終
越陌頻爲客催歸會惱公安知吾與汝俱在一壺中
　　圯橋行贈趨庭李太公夫婦八十燕喜
　予方以八十衰老戒人稱壽却破例作此詩條候
　長筵燕喜歌之以侑一觴聞條侯應元纁之聘觀
　國之光老人俚語不合時宜爲一捧腹也
昔年題詩曾壽君揮毫賸欲凌千軍婁敬洞前雲不
散下邳橋下水如焚十載流年如博奕白頭翁姥髮
轉黑老我拚爲種菜人郞君頻作看花客早春忽接
郞君書鄭重江淮問索居雞腿麻姑間易粟充嚢薏
苡如明珠爛煑豆羮和肉汁新炊飽餐捫腹急放箸
重爲介壽詩香篆縈忩墨花濕君不見日蝕麒麟鬬
幾迴榴花萱草久相催當歌若話滄桑事便勸仙人
酒一杯
　　題破山四高僧圖
伏虎降龍我未能縫衣不學小乘僧禪房正對空潭
月消得西齋一卷經
　　浮石和上偈二首
七十闍黎㳒席開拈椎䜿拂吼如雷十年飽喫籮邊
飯伴我腰包行脚來
福城塔下善財歌烟水茫茫南去多爲問一尊無縫
塔相輪幡影竟如何
　　燈樓行壬寅元夕賦示施偉長
長安元夕風景妍夾路燈樓柳市邊黃道日囘春夜
煖碧空月壓看場圓絡角星河挂人首九華蓮焰枝
如藕側㡌都簪内苑花薄醒猶帶昆明酒千金一刻
買春陽十里珠簾曼睩光全疑月面爲人面不辨衣
香與坐香當時我亦銅龍客朝囘衝酒城東陌銀燭
遙連北里紅金壺不許東方白如今老大髩婆娑土
室龕燈禮佛陀上元儋耳歡娛少燈火樊樓涕泪多
憐君旅食山城下鐘罷爐殘守僧舍膠牙生菜粥不
糜蜇鼻村酤酒未笮與君相去一牛鳴便似蓬池話
淺淸挑燈互見闌珊影倚戸如聞嚄唶聲月宮靑輦
空相憶金牀舍利無消息綺陌兵殘玉露晞紫姑卜
罷銀河仄寂寂秋衾臥冷雲軟紅香霧想氤氲夢囘
歷歷華胥國折脚鐺邊說向君
　　茸城弔許霞城
半生心事一哀中澹月疎燈照殯宮握手丁寧餘我
在軒眉談笑與誰同看花無伴垂雙白壓酒何人殢
小紅苦憶放翁詩句在闇彈老淚向春風
　　三月二日遵王生第五雛走筆馳賀
閭溢新春燕門懸浹歲弧笑才看啞啞泣又聽􁀾􁀾
繡褓䙀方燥金盤浴尚濡作花桃有實落子桂爲株
戲逐鳩車後名將驃騎俱帶看圍寳玉架許攫珊瑚
禖祝詞頻削麞書錯屢摹方當歌燕婉莫謾謔鳩荼
學士九男頌尚書百子圖預愁東澗老名字盡(上聲)腸
刳
　　春日送施偉長還蕪湖客舍
東澗老人老無那送盡春光但孤坐那堪送春復送
客執手無言淚交墮乾坤擺蕩皆客居盡日團團走
推磨君歸又是客中客馬方解鞍芻未剉浩浩之水
育育魚東跳西沬何所作眼中之人吾老矣世間甯
戚有幾个
　　壬寅三月十六日太倉太原王端士異公懌民
　　虹友瑯琊王惟夏次谷許九日顧伊人吳江朱
　　長孺族孫遵王婿微仲集於小閣是日敬題烟
　　客奉常所藏文齋公南宮墨卷論文卽事欣感
　　交并予爲斐腴不辭首作
江村萆閣掩霏微兩版衡門乳燕稀好客恰宜求細
雨春風猶爲𣢾荆扉鶯悲花盡差新樹柳愛烟㴱漫
舊磯有約經過還載酒不辭破夏解憎衣(次日送春)
帝車南指正垂芒雲霧江天見草堂鶴髮龍鐘餘一
老烏衣馬糞數諸王橫經問字皆同術卽席分題各
擅塲自愧疎慵徒捧腹更無衣鉢付歐陽
琬琰勲庸丙魏如珠囊畢牘在公車三條燭際昇平
候于彿名摽浩刦餘字裏鋒芒環斗極行間筋骨䕶
皇輿婁江榮氣浮河雒午夜虹光夾御書(奉常家藏/神宗賜劄)
(御墨/如新)
今雨柴門却掃新淸晨留客似留春小亭布席才函
丈竟日從容肯欠伸老去敢知文曲折酒闌仍恐語
悲辛竹廊其賞留題句寄謝緣溪莫問津(拂水竹廊/有人題壁)
(云)
　　寒夜記夢題嵬銅土音詩藳
欄熳一束𥿄墨淡字半刓摩挱不辨文與字膋脂肺
腎互鬱盤無乃萇弘之血弘演之肝行間悉窣手牽
掣口哦不㫁百怪攅陰火吹風撲燈燭鬼車載鬼嚎
簷端須臾神鬼怒交鬬朱旗閃爍朱輪殷相柳食山
腥未慗刑天爭神舞不閒天吳罔兩助聲勢海水矗
立地軸掀孤燈明滅胸撞擊撫枕忽漫昇天關天門
詄蕩帝肅穆寥陽侍晨伊舊班有夫披髮叫無辜撼
閽搖動倉琅鐶帝心殊慜惻慰勞涕淚􁈈趣令浴堂
具湯沐被以霞帔加星冠湔袚頸上血澆沃徑寸丹
日宮天子命收取化爲日中陽烏赤色鸞綽約彼三
姬參差淚汍瀾花愁雨泣不忍覩氷心玉節誰犯干
蘂珠宮中傳冊命雲衣霧縠非綺紈命從湘君夫人
享秩祀錫以湘竹之節聲珊珊俄聞六丁召神官四
五八部齊登壇日矛前驅天駟後奔電光射目睫霹
靂穿耳根迷離眩暈揩睡眼雷車猶掉雲旗翻掀簾
惝怳巳亭午白日正照紅闌杆
　　贈張翁敬修
懸部垂簾近子成不離闤闠得柴荆心温藥鼎常畱
火髭拂琴絃偶作聲齋飯鳥分如伴侶藍輿兒舁卽
門生看嚢莫笑成羞澀贏得腰纏鶴背輕
　　題烟客畫扇
吹笛居箱去不囘人間粉本付沈灰空齋畫扇秋風
裏重見浮嵐煖翠來
　　秋日雜詩二十首
更殘響簷溜始知是秋雨滴瀝差可人荒堦咽蛩語
迢迢雞後鳴漏刻浩難數重溫秋衾夢今宵又何許
閒愁來何從殘夢去無緒繙經義未了聊可排塵慮
老喜嘗新粇寒思理舊絮稽首念佛恩焚香禮昏莫
長夏苦毒熱早秋怯驟凉皇天無中氣端居自徬徨
昨宵颶風作海鳥羣悽惶六鷁整毛羽退飛正翶翔
霜風掠平蕪秋原驕雉兎笠夫戴皮冠麥場晒獵具
短袖褁老拳悶如鎖窮袴扶杖看秋空指點呼鷹處
破樹仗天風簸頓埽我垣風伯不汝貰倒穴㧞其根
淸晨啓蓬戸小草仍當門
唐天憎杜陵流落窮白頭又令箋注徒千載生瘢疣
至今餕腐儒鑚穴死不休太白自長嘯槌碎黃鶴樓
文章亦引業撫卷心悠悠
北山磨鏡翁縛茅山之畔繩牀背泥竈光淨照潭面
日旰酌白酒自唱殘唐傳炊茶熱松子松風颺蕉扇
薄莫送我歸前村指竹箭
漢東湧樓閣莊嚴永明師揮手棄山河大梁一布衣
傳家五百載百卷宗鏡書莫欺粟散王寄報良亦殊
衰晚寡末契但論飮食交馮老今則亡餔餟傷老饕
白首拉紅裙弓兵滿六橋畫師補此景可以當大招
夢得朱噣書旁行寫復復不辨科斗文神官爲我讀
醒聞秋牕雨送喜聲簇簇快哉諸天宮下雨成珠玉
華首上座來錫帶羅浮雨秋風藏衫袂肅肅條衣舉
俯躬道國恩斂容稱故主三代去巳遠禮樂吾誰與
獧獧沸唇兒安知歌相䑕
春秋書遂滅齋戍屯貔貅視彼六族氏滅沒同蛔蝣
一夕醉戍酒刲腸穴其頭自古斬肄餘有此報雪不
得無齊君臣創鉅思愆尤謝過三亡國用以伯諸侯
我欲竟此編炷燥添膏油秋燈吐長芒短髮風颼颼
田疇酹劉虞隕絕臥草萊身仆目猶視沈痛徹胔骸
稱娖羅前行傳呼使君來勞苦如生平彈指歎且衰
雞酒飮噉盡揮手還夜臺子春志益堅坐看五樓灰
餘智滅烏丸少試嚢底才子年神仙人斯言豈齊諧
蕭辰展殘書鳴葉落空堦正憶幽幷路筋骨鬬風開
滔滔新莽世人抱巾幗醜誰歌平陵東東海一嫠婦
痛子誓報仇傾貲市刀酒升堂縛縣宰刲屠若猪狗
聚衆據海曲亡命競奔走呂母稱將軍部曲如臂肘
赤眉靑犢兵東海作淵藪母死餘衆昌漸臺蹴威斗
我敘誅莽功阿母實魁首赤符天所授靑史人誰剖
雲臺四七人我欲躋某某上有劉伯升下有呂氏母
聖人必前知卓哉明高皇天文淸分野兩戒分鍼芒
躔度起斗牛天街肅垣墻篇終載箕尾尾閭愼堤坊
眇肰龜魚星海底沉微茫卓犖世史書臣濬提正綱
中夏區魚白亘古界陰陽石室閟光怪化爲魚鳥章
高秋風雨多夜起視襲藏
山城瞰秋忩雉堞半在几山僮放𥿄鳶呼風應堦圯
尚父栖石室垂竿尚湖水信國北渡還海道亦由此
父老都不知但指蘄王壘金山鼙鼓聲殷殷潮河裏
尹二淡蕩人好爲竹枝歌江干殘雪後春淺水微波
吹笛看羣山那山出雲多李三愛此詞側㡌長吟哦
興酣爲點染潑墨生烟蘿江上無兩人風月皆蹉跎
今人則巳矣古人復如何
落落湖海士奮肰談握奇三載邈聲塵宿昔夢見之
或云赴海死抱石與世辭或云盡室去滄波逐鴟􁂜
人生七尺軀龍蠖無端倪弦高爲鄭商申公竊夏姬
豈如縛足雀掣線還故枝世界自寥廓吾師欲居􁂜
東方君子國宛在天一涯
吾徒劉漁仲漳海一怪民尊巳臥百尺藐人直半文
但求一人知不顧舉世嗔石齋禮法人天刑戒諄諄
灑泣作劉招未死招其魂西陵短馮生卓犖亦等倫
亂世干網羅傭雇全其身舉舉鮮華子蒙頭灰涸塵
吾衰失二子趻踸嗟半人馮生盍歸來從我東海濵
旁行側理𥿄堆積秋興編發興巳亥秋未卜㫁手年
元和只一頌唐雅才二篇買菜良自哂終任魚蠧穿
夕陽聽漁笛嗚咽悲遠天相將撈魚蝦高歌同扣舷
　　贈歸元恭八十二韻戲效元恭體
衰老寡朋舊最愛元恭子元恭亦昵余不以老髦鄙
江村蓬藋鄕一歲數倒屣嬾病常畏人蛛絲絡巾履
啄木嚮倉琅柴門撼馬箠無乃元恭乎招延果肰是
牽手共絕倒豈但蛩肰喜過從永夕夜笑抃移日晷
子如汗血駒騰驤抺千里憐我老識道創殘重依倚
問我誦讀㳒訪我述作軌羅網搜放失鍼芒別疑似
卽事難屢送更端侳數起把搔着痛痒分疏豁癓痞
沈吟時解帶欣賞但撫几豔豔梁月墮摵摵燈花委
殘盃冷復溫村酒薄彌旨頻看参旗橫每恨落月哆
孤憤塡胸臆沈憂滯骨髓悲啼雜夜鳴絮語傾漏水
有恨徒詛天無聊且罵鬼怦怦顧形影刺刺忌僮婢
恨少只一口較多餘兩耳世亂苦局促來趣去亦駛
相期如弦望一別卽弦矢傷離對燈燼惜逝臨洲渚
思君誠無度撫巳良有恥子爲太僕孫家學承古始
嬉戲習丹鉛辟咡慣經史搖筆㫁脩蛇垂芒射靑兕
吾衰久廢學頑疎迫𪷟圯師丹事多忘籍氏典失記
規矩偭高曾先疇荒耘耔子爲魯國儒程朱接堦戺
端拜繙六經攘臂㡿二氏摳衣兩楹奠垂涎兩廡祀
吾老歸空門賣身充佛使貝葉開心花明燈息意蘂
三幡研精㣲四輪徵恢詭與子異門牆矢函算倍蓰
子負經世略春秋志傾否韜鈐經握奇扼塞圖地理
棊局畫兵符酒旗樹戎壘吾少不如人况復老如此
有眼如針孔有膽如芥子常苦心懸杵徒誇耳成市
杯中看影蛇牀下聽鬬蟻方當守要領何暇共鞭珥
我叨一日長子勝無我以資强師則弱葢函不相抵
子有百篇詩藁本庋吾匭元氣含從衡㝠漲失津涘
四游圍尺幅八橪歩寸跬逐日杖不休飮河暍未止
宋玉賦大言莊生喻非指唐衢哭蒼茫賈生涕重累
西音起促柱易水歌變徵望氣指鍾離步天肇星紀
戲帝笑爭博呌天苦塡珥憂來每長吟詠罷自撫髀
臨風歌激昻廵檐歎倚徙中夜看牛斗角芒正邐迆
飛動防岀匣封題謹累𥿄吁嗟天地間物類各斐亹
胡肰此雨人廓落無所底昌黎歎雙鳥聊可相比擬
各促一處囚天公豈徒爾共工觸不周圓盤至今圯
方朔掉雷車呀呀萬人死橫爲摩竭魚檣柅出口齒
䜿作難陀龍須彌擺頭尾女媧摶黃土二物獨巋峗
未知何方隅安頓我與爾祈住修羅宅石扉屹雙峙
逝登覩史天外院隔塵滓國土針端小世界蜂窠􁃠
徒肰勞胼胝何用矜爪觜言尋西王母燕遊玉山趾
紫海泥活活黃竹雪靡靡剩有不死藥藏貯月宮裏
舉杯勸姮娥乞我方寸匕我年八十一子亦五十矣
　　理菴老人曾孫歌
吳門老叟長眉靑淸齋手寫華嚴經八十一卷羅舍
利筆端錯落含桃形刦火焚燒大千潰妙蓮佛刹無
遷代貝葉明燈夜未央曼花飛雨春長在花雨登雲
擁蓽門徐家世產石麒麟寳誌公曾記摩頂武彛君
又喚曾孫抱送自有神天護世人那得知其故寄位
應叅德生法入胎先說童眞住老翁彈指歎善哉善
財樓閣一門開楮香葵豔繙經候親見天章入口來
　　題滕相士寫眞
綘節朝元昔夢稀金箱猶疊五銖衣元裳縞袂人誰
識只道橫江一鶴飛
　　方生行送方爾止還金陵
方生弱冠來造余手持尺素鍾陽書曲江憶念看花
候東觀誇張視草餘七年戎馬躪齊魯大夫死綏士
死鼓孺人愛妾胥國殤碧血淸流照終古誦君歷下
詩慘悽陰風怪雨生尺蹄鋪陳杜老詩中史曲折睢
陽傳後題因之遍覽餘篇什採掇元家篋中集贈䇿
每嗤天帝醉移盤欲共仙人泣方生憐我賞其詩越
人山木心自知一別傷魂循髩髮重來執手看鬚眉
衰老殘軀存兩臂兩耳雙聾苦塡珥仲車笑人但聳
聽子瞻代口空畫字年來傾耳輒霑巾無耳何辭作
廢人鵒歌魯國誰來往鶴語堯年自苦辛山忩歷歷
古祠墓日夕看君登幾度稚孫黃犢徤追陪老我香
羊倦遲莫聚首茫茫塵刦前我髭君腹兩皤肰共嗟
梵志還家日却笑彭公觀井年哺鶵軒頭挂弧矢白
鶴靈芝神告爾卽看抱送慰商瞿何妨富貴誇翁子
歌罷將雛賦遠遊削成如案覽靑丘來馬重看日出
處呼鷹直盡海東頭我有羊城荔枝酒故人嶺表來
稱壽缾眉聊可謝世人缸面袛應飮好友經年封固
爲君開莫惜臨岐盡一杯馮君鑒我區區意却寄靑
州從事來
　　老藤如意歌
　余年八十靈岩和上持天台萬年藤如意爲壽余
　識之曰此金華吳少君遺物也歌以記之
天台老藤作如意破瓢道人手礱治三尺搜從虎豹
羣萬年文闇蛟龍字老僧珍重如朶雲愛我不惜持
贈君唾壺擊缺非吾事指顧或可摩三軍
　　題梅仙書舫小像二絕句
楊柳蒹葭面面垂輕舟自信野風吹殘書堆積爲長
枕抽向中流讀楚詞
稻蟹吳儂計渺肰王孫持酒但流涎扁舟不属監舟
管且泊松江蟹舍邊
　　後觀棋六絕句(爲呂小隱作)
奕棋二十早知名七十於今老更成拂袖登壇盡年
少爭如宿將解論兵
坐隱渾如禪定人世間象戲自爭新笑他橘裏商山
叟老大猶誇啫玉塵
初果還來界水淸枯碁聲間木魚鳴袛應姑婦中宵
話也是鄰牆環釧聲
挑燈畫𥿄巳無妻棋局袈裟伴杖藜囘首平津開閣
地鵝籠何處問雞棲
皓首觀棋興未闌靑袍關尹肯休官楚江巫峽多雲
雨總向珠簾一局看
爭先一角勢匆匆綠湛餘尊燭剪紅覆罷殘碁何眼
笇輸贏只在𥿄盤中
　　拂水竹廊下有石城學人題壁云辛丑冬日過
　　此追憶二十年舊遊口占二首牧翁先生見而
　　和之勿令埋沒苔蘚中也感其雅意依韵遙和
　　他日以示茂之諸子
落落天河瀉不休眼看拂水是懸流巢居撥霧開重
幕槖筆書雲上小樓盤馬草柔筋解凍呼鷹風緊臂
知秋會須滿載如澠酒拂壁看君再紀遊
轉蕙光風正發春藤梢橘刺任他新碧桃花外看三
刦白酒缸中記一塵劒動隨身成羽翼書藏複壁當
比鄰東山莫話仙源事漁父來時不是秦
　　梅村宮相五十生子賦浴兒歌十章
扶木新枝照海東充閭佳氣接靑葱懸門弧矢從來
遠遙指天山取挂弓
繡􁀍長依麟角裁端門曾爲剪蒿萊故應晚育商瞿
子記取尼山抱送來
天人也自愛文章抱得麒麟到下方但與誌公摩頂
首雙瞳偏喜似瑤光
據地初生獅子兒三年哮吼五天知錦綳花褓勤將
䕶恰是頻申自在時
九十將雛未白頭明珠老蚌正相求蘭閨自唱河中
曲十六生兒字阿矦
龍樓賜錦尚鮮妍繡褓新綳絕可憐玉盎金盆甘露
水浴兒仍用五銖錢
月戸氷輪自宛肰一枝偷折向江天嫦娥顧兎應相
笑誰放吳剛倚樹眠(李長吉詩吳剛/不眠倚桂樹)
綈几頻繙大雅章卷阿拜手頌朝陽未應仙果生來
晩爲養高梧待鳳凰
湯餅盤飡錦繡堆石榴盆裏摘楊梅紅菱饀餅誰爭
喫自放殘牙大嚼囘
麻姑曾約過初筵笑擲丹砂助祝延八百更邀斟雉
叟老夫權許當彭籛
　　王玉映夫婦生日
織女黃姑嘉會同紅牆銀漢本相通共傳王母爲金
母又說丁公似木公條脫贈來猶晉代洞簫吹出並
秦宮劉剛莫訝登仙晩上樹依肰跨碧空
牧齋有學集卷十二終
牧齋有學集卷十三
　東澗詩集下
　　放歌行爲綘趺堂主人姚文初作
闔閭城頭晝吹角比屋窮廬似幽朔長洲茂苑何處
似淸廟迴塘巳非昨有人過話吳趨里文姚蘭錡俱
頽剥石經閣巳新縑緗綘趺堂又凋花萼蠆尾法書
隳禁扁烏頭表門掩榱桷他人入室主何之訣別詩
成淚雙落失巢朱鳳聲慘悽避風海鳥影囘薄誰云
蓋頭無一茅尚喜隨身有兩脚感今懷昔心悄肰白
頭老客和淚眠殘書枕席唐家曆天寳元和在眼前
自從延秋啼白烏王侯第宅颺灰烟金雀銅人互凋
換靑茅朱戸爭飛騫功臣甲第觚稜並權倖飛甍歌
吹連金玉兩杯䜟成毁乾崗五龍圖蜿蜒韓家南莊
蒲荇茂白傅新居水竹妍親仁康崇誰得占奉誠芸
暉殊可憐雞坊小兒依僧舍津陽里老逢堯年君不
見脩羅戰敗藕絲藏帝釋表賀得勝堂千梁萬枓容
一綖七寳嚴飾咸相當目連噴火變煨燼萬千天女
空徬徨須臾升坐受懴禮妙㳒廣說常無常毗闍延
殿宛如故琉璃寳地發淨光淨名老病棲繩牀諸天
布座羅成行陶輪世界手㫁取衆生安住如處嚢華
藏十三一小界局促何異蜂蝟房天地變化豈終極
東海那得長栽桑又不見綘趺屋烏聲唶唶爲我謂
烏且爲客餘杭好酒盛琥珀痛飮莫量油嚢窄閶門
飛閣屋欲流毒霧塵風暗阡陌麻姑自識揚塵候重
過胥門蔡經宅
　　吳人喧傳瞿稼軒留守降靈郡城西相率詣東
　　臯招魂塑像迎請上任聾騃道人驚喜嗚咽放
　　言作絕句十二首用代里社迎神送神之曲
月斧雷車夾道開帝令巡省舊都來人間不曉天符
急歎息爭看華表迴
玉帝親頒赤伏符神官權位治姑蘇中央丹篆雲雷
䕶天上詞頭與世殊
靈旗晝卷畫廊新寂歷東山賭奕辰驅使八公閒草
木也應談笑埽兵塵
歌舞閭閻換歲時傳芭伐鼓漫傷悲吳兒好唱迎神
曲一局楸枰千字詩
𬒳髪騎龍事渺肰欒公立社自年年臂鷹老手還餘
我伏臘雞豚掠社錢
廟門巫覡醉蛛絲八翼天關却傍誰要約魁星頻奏
事鴻都道士不曾知
眞誥稽神未許論伯昌位業並曹孫攝山靳尚如相
遇切莫懷沙問屈原
社鬼城神也論貲西園諧價付㝠司憑君一笑如包
老瓦石讙譁奪印時
三年蜀血肯銷沉我所思兮在桂林却望蒼梧量泪
雨湘江何似五湖㴱
日蝕麒麟格鬬餘山河兩戒眇愁予蘭滄渡後無消
息且坐前潮伴子胥
魂兮篝縷刻分毫㴱目鳶肩見二毛麐閣卽圖詞可
繼宗臣遺像肅前朝
眞王異姓指河山簫鼓叢祠報賽閒咫尺靈飛催後
命紅雲仍押祝融班
　　答新安方望子投詩枉訪
繭穴雞窠正怯寒淸晨剝啄響闌干采詩舊觸中原
怒和曲新緣下里讙無酒治聾心悒怏有文起躄興
蹣􁚂方干莫漫輕三拜老病吾愁再拜難
　　新安潘子倫故人景升之孫也年六十矣方望
　　子索詩爲壽
舊隱城西㴱柳堂潘髯張㦸坐胡牀每思吾谷看紅
葉頻向天都問白楊十里靑樓傳麗藻百年黃海繼
詞章長筵勸酒聊題句遊射偏驚大父行
　　楊枝挑牙歌
象鬚剔齒搜宿風老夫寳愛裝銀筒蘭滄不渡職貢
絕欲操寸䑕無由通西方楊枝利漱盥東國新裁牙
杖短俱尼楊柳都相似此物流傳屬誰管
　　和成社第一㑹詩序
　定遠帥英妙結社賦詩武伯以初㑹詩見眎寒忩
　病氣聊蘸藥汁属和勞人之歌不中玉律聊以代
　邪許而已
　　和長至日文讌
至日羣英會草堂老人却爲閉關忙頻開緹幕看葭
動細畫爐灰紀線長望盡日華塗北戸書殘雲物墁
東牆劇憐文酒招尋處近局雞豚自一鄕
　　和臘梅
本自梅同譜其如豔質成不堪馳驛使只合傍簾楹
梔貌迎妝出檀心挿髩傾花房傳麗句偏攪白頭情
　　和燒香曲
下界伊蘭臭不收天公酒醒玉女愁吳剛盜斫質多
樹鸞膠鳳髓傾十洲玉山岢峩珠樹泣漢宮百和迎
仙急王母不樂下雲車劉郞猶倚小兒立異香如豆
著銅鐶曼倩倫桃爇博山老龍怒鬬搜象藏香雲罨
靄籠九關籠香長者迷處所靑蓮花藏失香語靈飛
去挾返魂香玉杖金箱茂陵土烟銷鵲尾佛燈紅夢
㫁鐘殘鼻觀通雞林香市經遊處衫袖濃熏盡逆風
　　和遵王述懷感德四十韻兼示夕公
自古文章事眞能困白顚書倉湛玉府學海洑珠淵
妄許窺籬落粗能曉陌阡㴱慙初學陋委信古人賢
文字期從順源流属泝沿餘波騰綺麗大體戒琱鐫
筆墨畱元氣升沉託化權千秋衣鉢在一代瓣香專
丹漆應隨夢珠嚢豈浪傳濫觴謀酌海川管學窺天
北地紆前轍弇山定晩年問津資玉茗入室仰松圓
裨販徒張耳猖披肯息肩爭言馬背腫翻笑鵠頭圓
敢射斐旻虎空蜚墨翟鳶中原方熇熇下里亦諓諓
博易如摶黍輸贏只意錢穴仍同鳥䑕足各異䕫蚿
牛角從他食雞窠且自全衰宗餘玉葉長律播朱絃
二十辭條富三千掌故駢錦舒潘岳筆花涴蜀江箋
羣從傳芳並比鄰掞藻聮朝華文絡驛春草夢連綿
老馬塗曾識鄕人酌每先別裁風雅近嗤點後生偏
莫漫輕津筏袛應老槧鉛養珠須月滿采玉候氷堅
腸胃頻反刮瑕疵必棄捐寸心千載後隻手百靈前
蚊睫聞螟語車輪覩虱懸筆雲朝彩集書月夜光圓
婉孌西崑體淒淸湘瑟篇嚶鳴千響叶花萼一家妍
敢謂斯文付私于老我便懷龍溫昔夢吐鳳理新編
蟹舍看朝穗漁灣聽刺船風光宜掩冉花月稱嬋娟
西向三年笑南詢一指禪寒燈聊點筆小飮竟醺肰
　　病榻消寒雜咏四十六首
　癸卯冬苦上氣疾臥榻無聊時時蘸藥汁寫詩都
　無倫次昇平之日長安冬至後內家戚里競傳九
　九消寒圖取以銘詩志夢華之感焉亦名三體詩
者一爲中麓體章丘李伯華少卿罷官後好爲俚
　詩嘲謔雜出今所傳閒居集是也其二爲少微體
　里中許老秀才好卽事卽席爲詩杯盤梨棗坐客
　趙李臚列八句中李本寧敘其詩殊似其爲人其
　三爲怡荆體怡荆者江村劉老莊家翁不識字衝
　口哦詩供人姍笑聞有可爲撫掌者有詩一冊自
　謂詩無他長但韵脚熟耳余詩上不能寄托如中
　麓下亦不能絕倒如劉老揆諸季孟之間庻幾似
　少微體惜無本寧描畫耳或曰三人皆准敕惡詩
　何不近取佳者如歸元恭爲四體耶余輾肰笑曰
　有是哉幷識其語於後臘月廿八日東澗遺老戲
題
儒流什部空閒身酒戸生疎藥市親未肯掉頭抛白
髮也容折角岸鳥巾國殤急鼓多新鬼廟社靈旗半
故人年老成精君莫訝天公也有辟頑民(年老成精/見首楞嚴)
(經)
栗冽凝寒爐火增抱薪擁絮轉凌兢漆身吞炭依稀
是爛頞焦頭取次能兒放空拳忩裂𥿄婢伸赤脚被
添氷長安九九消寒夜羆褥丹衣疊幾層
耳病雙聾眼又昏肉消分半不堪捫液湯蜇鼻醫方
苦參附充腸藥劵頻好友禱嵩求益算惡人詛岱請
牧魂兩家剝啄知誰勝憑仗蒼穹自討論
徑寸難分䏁聳形(方言云䏁聳/聾也􁢁音宰)方言州部比元經人
間若有治聾酒天上應無附耳星鬬蟻軍聲酣乍止
鳴蛙戰鼓怒初停一燈遙禮潮音洞梵唄從今用眼
聽
病多難訴乳山翁不但雙荷睹賽聾喑訝仲長還有
口痺愁皇甫不關風畏寒塞向專塗北負日循牆只
傍東莫謂豳人徒改歲老能熏䑕豈無功(答乳山道/士問疾)
稚孫仍讀魯春秋蠧簡還從屋角搜定以孤行推杜
預每於敗績喚何休縣車束馬令支捷蔽海牢山仲
父謀聊與兒曹攤故𥿄百年指掌話神州
嬾學初無識字憂不多肝肺戒雕鎪少知誦讀皆緣
木老解詞章盡刻舟扶養心神朝碧落招囘氣母守
丹丘病瘖何敢方河渚搖筆居肰頌獨遊
直木風搖自古憂不材何意縱尋矛羣蜉枉撼盆池
樹積羽空沉芥子舟說易累伸箕子難編書頻訪大
航頭白顚炳燭渾無暇魯酒吳羮一味休
詞塲稂莠逓相仍嗤點前賢莽自矜北斗文章誰比
並南山詩句敢憑陵昔年蛟鱷猶知避今日蚍蜉恐
未勝夢裏孟郊還拊手千秋丹篆尚飛騰
聲氣無如文字親亂餘斑白向沉淪春浮精舍營堂
斧(春浮蕭伯玉家/園今爲葬地)東壁高樓束楚薪(東壁樓在德州/城南盧德水爲)
(余假/館)越絕新書徵宛委(指山隂/徐伯調)秦碑古字訪河濵(指/朝)
(邑李/叔明)嗜痂辛苦王烟客摘槧懷鉛十指皴
柏寢梧宮事儼肰富平一叟記眞延牽絲入仕陪元
宰執簡排塲見古賢早歲光陰頻䟦燭百年人物逓
當筵舉杯欲理滄桑話兒女讙呶擁膝前(余五六歲/看演鳴鳳)
(記見孫立庭袍笏登場庾戌登第富平爲/太宰延接如見古人迄今又五十四年矣)
硯席書生倚穉驕邯鄲一部夜呼囂朱衣早作臚傳
䜟靑史翻爲度曲訞炊熟黃梁新剪韭夢醒紅燭舊
分蕉衛靈石槨誰鐫刻莫向東城歎市朝(是夕又演/邯鄲夢)
紗縠禪衣君見新至尊自賀得賢臣都將柱地擎天
事付與搔頭拭舌人內苑御舟思匼匝上尊㳒酒賜
逡巡按圖付問盧龍塞萬里山河博易頻(壬午五日/鵝籠公有)
(龍舟御/席之寵)
鼓妖雞旤史頻書孛入杓中自埽除人訝九頭能並
噉天敎一首解橫嘘鐘沉禁漏紗燈杳水洌寒泉露
井虚閒向四遊論近遠高空寥廓轉愁余(病中撰許/司成墓誌)
(輟簡/有感)
羊腸九折不堪書箭直刀橫血肉餘牢落技窮修月
斧顚狂心癢掉雷車伶仃怖影依枝鴿吸呷呼人貫
柳魚捕貼殘骸推老病折枝摩腹夢迴初
縲絏重圍四浹旬僕僮併命付灰塵三人纏索同三
木六足鈎牽有六身伏䑕盤頭遺宿溺饑蠅攅口嘬
餘津頻年風雨雞鳴候循省顚毛荷鬼神(記丁亥/覊囚事)
訟繫金陵憶判年乳山道士日周旋過從漫指龍門
在束縛眞愁虎穴連桃葉春流亡國恨槐花秋踏故
宮烟於今敢下新亭淚且爲交遊一惘肰(事具戊子/秋槐集)
忠驅義感國恩賒板蕩憑將赤手遮星散諸侯屯渤
海飈迴子弟走長沙神㸔玉璽歸新代天任銅人別
故家　遲暮自憐長塌翼垂楊古
道數昬鴉(記癸未歲與羣/公謀王室事)
蕭疎寒雨打忩遲愕夢驚迴黯黯思箕斗每遭三尺
喙攝提猶列兩行眉抛殘短髪身方老著盡枯碁局
始知顧影有誰同此夕焚枯撥芋夜談詩
呼鷹臺畔草蒙茸扶杖登臨指㫁篷倚伏我應占北
叟興亡君莫問南公藥欄迸坼疎籬外雞柵欹斜細
雨中種罷蕪菁還失笑莫將老圃算英雄
龍嶼雞籠錯小洲秦皇纜繫刹江頭烟消貝闕常開
市風引蓬萊且放舟魚鱉星微沉後浪黿鼉梁濶駕
中流天涯地少雲多處縱歩期爲汗漫遊(讀元人/彛志)
推篷剪燭夢悠悠舊雨依稀記昔遊南國梟盧誰劇
孟北平雞酒有田疇霜前啼鳥皆朱噣月下飛烏盡
白頭病樹枝顚天一握爲君吹笛上高樓(廣陵人傳/研祥北信)
中年招隱共丹黃括柏猶餘翰墨香畫裏夜山秋水
閣鏡中春瀑耦耕堂客來蕩槳聞朝咏僧到支笻話
夕陽留却中州靑簡恨堯年鶴語正悲凉(孟陽議倣/中州集體)
(例編次前/朝人書)
至後京華淑景催紫宸朝散夜傳杯綠忩銀燭消寒
去朱邸金盤送雪來板簇歌心遲漏轉花漂酒面逗
春迴殘燈欲話昇平樂腰鼓勾闌不盡哀
望崖人遠送孤籐粟散金輪總不應三世版圖歸脫
屣千年宗鏡䕶傳燈聚沙塔湧幡幢影墮淚碑磨贔
屭稜莫歎曾孫顦顇盡大梁仍是布衣僧(讀黃魯直/先忠懿王)
(像贊/有感)
石語無憑響卜虚强畱春夢慰蕭疎侲僮背索催年
去王母傳籌報歲除耳聵却欣聽妄語眼昏猶解摸
殘書莫嗟杖晩如彭老兩眼隨身且閉廬
由來造物忌安排遮莫殘生事事乖無藥堪能除老
病有錢不合買癡獃未論我㳒如何是且道卿言亦
耜田歎息古人曾似我破忩風雨擁書眠
雀羅門巷隘荆薪上相傳呼訪隱淪豈敢低迴遲伏
謁卽看扶(匍)服(匐)出城闉霜風壓頂寒欺骨氷雪生
膚臥浹旬多謝台星猶照戸燒船病鬼去逡巡(戲擬/老杜)
(客至/之作)
高枕匡牀白日眠閒看世態轉頽肰湛河不信多爲
石賣鬼還愁少得錢鑿空(去)舊能雕混沌舞文新擬
案丁零睡餘偶憶柴桑集畫扇消疎仰昔賢(示遵王/敕先)
老病何當賦子虚形容休訝列仙如黃衣牒授劉中
壘瓊笈圖歸董仲舒籬桂冬榮疑月地瓶梅夜落想
雲居笑他脉望空乾死綘帕蒙頭讀好書(聞定遠讀/道書戲示)
老大聊爲秉燭遊靑春渾似在紅樓買囘世上千金
笑送盡平生百歲憂畱客笙歌圍酒尾看塲神鬼坐
人頭蒲團歷歷前塵事好夢何曾逐水流(追憶庚辰/冬半野堂)
(文讌/舊事)
一剪金刀繡佛前褁將紅淚洒諸天三條裁製蓮花
服數畝誅鋤䆉稏田朝日籹鉛眉正嫵高樓點粉額
猶鮮橫陳嚼蠟君能曉巳過三冬枯木禪(同下二首/爲河東君)
(入道/而作)
鸚鵡疎忩晝語長又敎雙燕語雕梁雨交澧浦何曾
濕風認巫山別有香斫却銀輪蟾寂寞搗殘玉杵兎
凄凉縈烟飛絮三眠柳颺盡春來未㫁腸
夜靜鐘殘換夕灰冬缸秋帳替君哀漢宮玉斧香猶
在吳殿金釵葬幾迴舊曲風凄邀笛歩新愁月冷拂
雲堆夢魂約略歸巫峽不奈琵琶馬上催(和老杜生/長明妃一)
(首)
秦淮池館御溝通長養妖嬈香界中十指琴心傳漏
月千行珮響從翔風柳矜靑眼舒隋苑桃惜紅顔墜
漢宮垂老師師度湘水縷衣檀板未爲窮(和劉平山/師師垂老)
(絕/句)
編蒲曾記昔因緣蒲室蒲菴一樣便寛比鵝籠能縮
地溫如𧖟室省裝綿燈明龍蟄含珠睡風煖雞栖伏
卵眠針孔藕絲渾未定於今眞學鳥窠禪(新製蒲/龕成)
信筆塗鴉字不齊叢殘篇什少詩題心情癢癢如中
酒手腕騰騰欲降乩搜索句窮翻壁蠧喔吚吟苦伴
鄰雞才華自分龍褒並未敢嚢詩付小奚
落木蕭蕭吹竹風𥿄牕木榻與君同白頭聾瞶無三
老靑鬂鬚眉似一翁行樂每於叅禮後安禪只在墓
田中永明百卷丹鉛約少待春燈爛熳紅(懷落木/菴主)
丈室挑燈餞歲除披衣歩屧有相於詩銓麗藻金壺
墨(謂編次/唐詩)史覆神逵玉洞書(余將訂武/安王集)窮以文章爲
苑囿老將知契託蟲魚無終路阻重華遠自合南村
訂卜居(除夜定遠夕/公遵王見過)
繙經點勘判年工頭白書生硯削同豈有鈎㴱能模
象却愁攻苦類雕蟲牢籠世界蓮花裏磨耗生涯貝
葉中歲酒酌殘兒女閙鍵椎聲殷一燈紅
滿堂歡笑解寒氷紅燭靑煙煖氣凝婦子報開新凍
飮兒童催放隔年燈舊朝左个憑宵夢蚤拜東皇戒
夙興銀牓南山煩遠祝長筵朋酒爲君增(歸玄恭送/春聮云居)
(東海之濵如/南山之壽)
新年八十又加三老耄於今始覺憨入眼歡娛應拾
取隨身煩惱好辭擔山催柳綠先含翠水待桃紅欲
放藍看取護花旛旋動東風數(上)日到江潭(元日/二首)
排日春光不暫停憑將笑口破沉㝠苔邊鶴跡尋孤
衲花底鶯歌拉小伶天曵酒旗招綠醑星中參宿試
紅燈條風未到先開凍閒殺凌人問斬氷
牧齋有學集卷十三終
牧齋有學集卷十四
　序
　　列朝詩集序
毛子子晉刻列朝詩集成予撫之愾肰而歎毛子問
曰夫子何歎予曰有歎乎予之歎蓋歎孟陽也曰夫
子何歎乎孟陽也曰錄詩何始乎自孟陽之讀中州
集始也孟陽之言曰元氏之集詩也以詩繫人以人
繫傳中州之詩亦金源之史也吾將倣而爲之吾以
採詩子以庀史不亦可乎山居多暇譔次國朝詩集
幾三十家未幾罷去此天啓初年事也越二十餘年
而丁陽九之難海宇板蕩載籍放失瀕死訟繫復有
事於斯集托始於丙戍徹簡於巳丑乃以其間論次
昭代之文章蒐討朝家之史集州次部居發凡起例
頭白汗靑庶幾有日庚寅陽月融風爲災揷架盈箱
蕩爲煨燼此集先付殺靑幸免於秦火漢灰之餘於
乎怖矣追惟始事宛如積刦奇文共賞疑義相析哲
人其萎流風迢肰惜孟陽之草創斯集而不能丹鉛
甲乙奮筆以潰於成也翟泉鵝岀天津鵑啼海錄谷
音咎徵先告恨余之不前死從孟陽於九京而猥以
殘魂餘氣應野史亭之遺懴也哭泣之不可歎於何
有故曰予之歎歎孟陽也曰元氏之集自甲迄癸今
止於丁者何居曰癸歸也於卦爲歸藏時爲冬令月
在癸曰極丁丁北成實也歲曰疆圉萬物盛於丙成
於丁茂於戊於時爲　四十强盛之時也金鏡未
墜珠嚢重理鴻朗莊嚴富有日新天地之心聲文之
運也肰則何以言集而不言選曰備典故採風謠汰
冗長訪幽仄鋪陳明朝發揮才調愚竊有志焉討論
風雅別裁僞體有孟陽之緒言在非吾所敢任也請
以俟世之作者孟陽名嘉燧新安程氏僑居嘉定其
詩錄丁集
　　汲古閣毛氏新刻十七史序
崇禎庚辰之歲毛氏重鐫十三經余爲其序越十有
七年歲在丙申十七史告成子晉復請余序客有問
於余曰汲古之刻先經而後史何也余曰經猶權也
史則衡之有輕重也經猶度也史則尺之有長短也
古者六經之學專門名家各守師說聖賢之微言大
義綱舉目張肌劈理解權衡尺度鑿鑿乎指定於胸
中肰後出而從事於史三才之高下百世之往復分
齊其輕重長短取裁於吾之權度累黍杪忽罄無不
宜而後可以明體適用爲通天地人之大儒有人曰
我知輕重我明長短問之以權度茫如也此無目而
諍目不通經而學史之過也有人曰我知權我知度
問之以輕重長短亦茫如也此執籥而爲日不通史
而執經之過也經不通史史不通經誤用其偏詖蒐
瑣之學術足以殺天下是以古人愼之經經緯史州
次部居如農有畔如布有幅此治世之菽粟亦救世
之藥石也客曰編年紀傳史家兩行今何獨取乎記
傳曰左氏之書先經始事後經終義經也非史也司
馬氏以命世之才曠代之識高視千載剏立史記本
紀年表祖春秋之凡例六書世家列傳變國風之條
目班氏父子因之用炎漢一代之􁂜典整齊其文而
後史家之體要炳如日星考祖禰於史局聖作明述
二氏其庶矣乎竊謂有事於史者以紀傳踵班馬則
順祀也其軌􁂜以春秋躋左孔則逆祀也其名汰學
者於涑水新安奉爲丹書獨反唇於河汾之元經則
目睫之論也今自太史公書迄於五代次第排纘比
諸冊府羽陵藏室師春汲郡之遺文則姑舍焉金匱
石室代有掌故汗靑頭白知所適從後有君子可以
定百世之史㳒也客曰鈎玄舉要自宋以來亦多家
矣何取乎全史也曰史者天地之淵府運數之勾股
君臣之元龜內外之疆索道理之窟宅智諝之伏藏
人才之藪澤文章之苑圃以神州函夏爲棊局史爲
其方善讀史者如匠石之落材如海師之探寳其可
以磔肘而量畫地而取乎東萊之詳節瑣而不要毘
陵之左編博而不詳自是以下無譏焉代各一史史
各一局橫䜿以羅之參伍以考之如登高臺以臨雲
物如上巢車以撫戰塵於是乎耳目登皇心胸開拓
頑者使矜弱者使勇怯者使通愚者使慧寡者使博
需者使決憍者使沈肰後乃知夫割剝全史方隅自
命者未有不望崖而返向若而歎者也善奕者取全
局善讀者取全書此古人讀史之㳒亦古人之學範
也客曰史自東漢以降靡矣不擇而取之者何也曰
太史公之才秦漢以來一人而巳矣世所傳百家評
林上下五百年才人文士鉤索字句不能彷彿其形
似今遽欲伸𥿄奮筆儼肰抗行因以蹂踐曄壽諸人
諸不足供其　跡此所謂非愚則誣也漢晉邈矣詳
縟則宋剪裁則南北典趣則五代繩尺櫽括猶可以
追配古人捨是而遠引焉如夸父之逐日不至而立
槁焉斯巳矣太史公稱君子必曰好學㴱思世有好
學㴱思之君子必不敢易視太史公之史以爲可學
必不敢薄視公以後之史而以爲不足學三折肱知
爲良醫而喟肰三歎也客憮肰避席曰如夫子之言
是役也功於史學偉矣毛子有事經史正乙夜細旃
稽古右文之日崇山示夢龍光全書大橫古兆之初
神者告之矣或均之典冊刦灰巳燃鴻都之石經珠
嚢重理聖有謨訓文不在兹東壁圖書光昱昱射南
斗此非其祥乎余曰唯唯遂并序問答之辭書之簡
首
　　建文年譜序
謙益往待罪史局三十餘年網羅編摩罔敢失墜獨
於遜國時事傷心捫涙紬書染翰促數閣筆其故有
三一則曰實錄無徵也二則曰傳聞異辭也三則曰
僞史雜岀也舊園𧖟室盡付灰刦頭白汗靑杳如昔
夢唯是文皇帝之心事與讓皇帝之至德三百年臣
子未有能揄揚萬一者迄今不言草亡木卒祖宗功
德泯滅于余一人之手魂魄私憾寧有窮乎何言乎
文皇帝之心事也壬午以還天位大定文皇帝苟有
分毫利天下之心國難方新遺種未殄必翦滅此而
後卽安張天網以籠之頓八紘以掩之閉口捕舌遁
將何所以文皇帝之神聖明知孺子之不焚也明知
亡人之在外也明知其朝於黔而夕於楚也胡濙之
訪張邋遢捨人而求諸仙迂其詞以寛之也鄭和之
下西洋捨近而求諸遠廣其塗以安之也藥燈之詛
呪薙染之藉手彼髠之罪百倍方黃以榮國榻前一
語改參􁂜而典僧錄其釋肰於溥洽昭於中外者所
以慰藉少帝之心而卑之以終老也文皇帝之心高
帝知之興帝知之天地鬼神知之三百年之臣子安
處華夏服事其聖子神孫尚論其心事則懵如也日
月常鮮琬琰如積而文皇帝之心事晦眛終古此則
可爲痛哭者也何言乎讓皇帝之至德也金川之師
禍㴱喋血讓皇帝苟有分毫不忘天下之心慿仗祖
德依倚民懷散亡可以收合蠻􁂜可以扇動衛世子
之焚臺衛太子之詣闕誰能非之誰能惎之讓皇帝
明知大命之不可干也明知大位之不可再也明知
本支百世之不可傾動也以神州赤縣爲孤竹之封
以休髮壞衣爲採藥之遁耄遜遐荒自比退耕於野
頭陀乞食豈曰餬口四方由是而内治外攘踰沙軼
漠高皇帝之基業安祖之綂緒安三百年之天地人
鬼罔不大安寧非讓皇帝之所詒乎讓皇帝之至德
嫓諸泰伯其難易尤相倍而三百年之臣子不能言
言之不盡矣而其所以不能知不盡言者輪囷苞塞
終不能泯滅於期人斯世於是乎憤盈交作新舊錯
互實錄廢則取徵草野之書傳聞異則占決父老之
口梵宮之轉藏敎坊之冊籍旅店市傭之留題㫁句
無不採集無不詮表亦足以闡幽潛勸忠孝矣而斯
人之心不但巳也於是乎四十餘年出亡之遺跡易
代巳後歸骨之故事問影訪求鑿空排纘亡是司契
子虚削牘訊筮與于巫陽聽行籌于王母公羊指定
哀之疑陸賈懼丹靑之惑固將軌夢以爲實又且巡
故而造新曰夫巳氏一妄男子乘是以賈弄筆舌鋪
張祖先若吳下流傳諸錄其譌僞歷肰著明而舉世
不盡知也有其知之則又曰西方之山隰猶思美人
蜀地之禽鳥豈眞望帝信固當傳疑亦可恤過而存
之不忍廢也于是東萊之君子趙君士喆者作爲建
文年譜年經月緯事比詞属㑹粹諸家記錄而整齊
其文章以宿老如謙益固亦當援据史乘抗詞駮正
讀未終卷淚流臆而涕漬𥿄欷歔煩酲不能解免夫
肰後知讓皇帝之至德沁人人心者如此其㴱且厚
而趙君之爲斯譜本天咫述民􁂜備國故搜遺忠當
滄海貿易禾黍顧瞻之後欲以殘編故𥿄慗遺三百
年未死之人心是豈欲與世之君子擅陽秋矜衮鉞
爭名於竹帛哉其亦可感而思巳矣謙益衰殘耄熟
不敢復抵掌史事趙君之弟刺史公言念舊史俾爲
其序螢乾蠧老口噤筆秃伸寫其狂瞽之言識於首
簡亦聊以發觀者之一嘅而巳矣
　　啓禎野乘序
嗚呼史家之難其莫難於眞僞之辨乎史家之取徵
者有三國史也家史也野史也於斯三者考覈眞僞
鑿鑿如金石肰後可以據事跡定褒貶而今則何如
也自絲綸之簿左右史之記起居召對之籍化爲煨
燼學士大夫各以巳意爲記注􁛫几之言可以增損
造膝之語可以竄易死君亡父瞞天讕人而國史僞
自史館之實錄太常之謚議琬琰獻徵之記載委諸
草莽世臣子弟各以私家爲掌故執簡之辭不必登
汗靑裂麻之奏不必聞朝著飛頭借面欺生誣死而
家史僞自貞元之朝士天寳之父老桑海之遺氏一
一皆沈淪竄伏委巷道路各以胸臆爲信史于是國
故亂于朱紫俗語流爲丹靑循蟪蛄以尋聲傭水母
以寄目黨枯仇朽雜出于市朝求金索米公行其剽
刦才華之士不自貴重高文大篇可以數縑邀取鴻
名偉伐可以一醉博易而野史僞韓退之論史官善
惡隨人憎愛附黨巧造語言鑿空搆立何所承受取
信而可草草作(傳/記)傳萬世乎謂余不信則又以人禍
天刑懼之曰若無鬼神豈可不自心慚愧若有鬼神
將不福人痛哉斯言正爲今日載筆之良規代斵之
炯鑒也梁谿鄒流綺氏名家俊民銜華佩實恥國史
之淪墜慨肰引爲巳任先後纂述有成編矣而又不
自滿假以余爲守藏舊老不擇其矇瞽而問道焉余
敢以兩言進一則曰博求二則曰虚巳夫子作春秋
使子夏行求十有四國寳書此博求也其定禮也一
曰吾聞諸老𥅆再曰吾聞諸老𥅆此虚巳也太史公
於國語世本虞卿陸賈之書無不攬採敘荆軻留侯
事徵諸侍醫徵諸畫工亦此志也具是二者又取退
之人禍天刑之懼爲之元龜師保於史也其庶矣乎
鄒子摳衣歛筆自命野乘未敢掉鞅超乘馳騁上下
于遷固曄壽之間實斯言也吾有望矣往予領史局
漳浦石齋先生過予揚㩁輙移日分夜就義之日從
容語其友曰虞山尚在國史猶未死也刦火之後歸
老空門每思亡友墜言抱幽㝠負人之痛鄒子漳浦
之高弟卒能網羅纂集以繼其師之志漳浦雲車風
馬在帝左右監觀陰隲故知恒在于斯鄒子尚勉之
哉嗚呼鄒子尚愼之哉
　　玉劒尊聞序
史學之失未有如今日者也吾嘗爲之說曰難言史
天下無史矣易言史天下亦無史矣夫謂難言史而
無史者何也祖功宗德日月不刋國憲家猷琬琰斯
在周官之六典如故公羊之三世非遐不于此時考
求掌故網羅放失備漢三史作唐一經將使禹跡夏
鼎弗克配天文謨武烈于焉墜地惟我昭代文不在
兹豈蜀史之無官抑籍氏之忘祖故曰難言史則無
史也謂易言史而無史者何也史記遠稽世本通鑑
先纂長編張衡合三史之枝條陸機定晉書之限㫁
莫不遠述典章近刋蕪穢今以匹夫庶士徒手奮筆
典籍漫漶凡例蹐駁定哀之微詞誰正建武之新載
無徵此一難也編年之有左氏也紀傳之有班馬也
其文則史其義則經三國之簡質班之末子也五代
之條暢馬之耳孫也今一旦祧班墠范昭左而穆馬
東觀巳後􁂜諸席薦足以歩目言以足志雖師契而
匠心恐代斵而傷指又一難也故曰易言史則亦無
史也眞定梁愼可先生規摹臨川王氏說撰玉劒尊
爲也余少讀世說嘗竊論曰臨川王史家之巧人也
變遷固之史法而爲之者也臨川善師遷固者也變
史家爲說家其㳒奇愼可善師臨川者也寓史家於
說家其㳒正世之君子有志國史者師愼可之意而
善用之無憚築舍無輕奏刀子玄有汗靑之期而伯
喈無髠鉗之歎豈不幸哉余懼世之讀斯編者不㴱
維史家難易之故而徒取其長語瑣事供談諧代鼓
吹猥與語林說郛之流同部類而施易之也爲論著
之如此
　　顔子疏解敘
明之初興吳郡儒者徐逹左良夫輯顔曾四子書羽
翼論孟垂三百年嘉興高陽庭堅獨取顔子書爲之
刪定疏解粲肰可觀而顔子之書遂大顯于世余爲
敘之曰吾夫子贊易刪詩書修春秋因仍舊典未嘗
自爲書孔子之弟子皆無書故曰述而不作信而好
古又曰不易乎世不成乎名遯世不見知而不悔此
孔子之家法也仲尼卒而㣲言絕七十子之徒沒而
大義乖莊列虚無之學隂陽名㳒談天非馬之流各
以其宏辭雄辨馳于斯世孟子愍斯道之蕪廢不得
巳而爲書以矯之肰而遯世勿用之義亦少微矣若
顔氏則眞得孔氏之家法者也山庭繞斗端門授書
天將以夫子爲木鐸孔子居見龍之位則顔子居其
潛天命之矣夫如是則何敢有書歩亦歩趨亦趨夙
興夜寐若孔之卓見其進而未見其止則何暇有書
不違仁者三月也不違如愚者終身也忘仁義忘禮
樂而至于坐忘也端而虚勉而一夫子猶以爲未可
也惟道集虚惟夫子廢心而用形此顔氏子之好學
也夫又何事于書肰則徐氏高氏之于顔子也不厚
誣顔子哉曰非肰也輓近世之學者以俗學相蒙以
邪學相蓋有人于此輯先儒之墜言理遺書之朽蠧
倣隆古之衣冠而學其聲咳是亦行古之道也顔子
邈矣因顔子之書而㴱惟其所以不爲書之旨意考
潛見之德正述作之義洙泗之㣲言大義可以不遠
也漢高誘注短長淮南宋高似孫輯匙略咸爲博雅
之宗今庭堅氏注顔子立專門之學高氏於儒林世
有人矣哉
　　藝林彚考序
類書之作昉于六朝盛于唐而汜濫于宋巳後迄于
今盈箱溢抒連艫架屋左史不能知其讀侍中不能
奏其略承學之徒耳目瞀亂迴遑岐路而莫知所適
從松陵沈子畱侯珪璋特逹博通今古端居多暇弋
獵羣流撰次一書名曰藝林彚考網羅典故苞括瑣
碎州次部居鈎玄提要榛楛勿翦則集翠于陸機簫
艾必搴則取裁于郭璞韙矣哉經籍之禁籞文章之
圃田也書成就正于蒙叟叟告之曰子之書有四便
焉便于好學者一便于不好學者一而便于蒙叟者
二沈子曰何謂也叟曰四部五車津渉則浩如烟海
九流七錄披剝則棼如縷絲吞𥿄或困于無資閱市
則苦其難徧子今濟以舟輿定其衢衖放新豐之犬
雞自知阡陌指建章之門戸如列畫圖推黃香之九
宮不須管律步䜿亥之八極未出戸庭由是經經緯
史御華佩實載司南之車向方靡惑服四照之艸得
用不迷勤學有食跖之能臨文無祭獺之瘁如玉河
之寳主譬入海之導師此便于好學者一也俗學剽
賊䛕聞單疎指米嚢以療饑過他家以數寳一旦貧
兒暴富窮子得家泉客之珠啜泣而立成崑山之玉
抵鵲而不惜汲冡之科斗人可編摩河東之篋書家
堪補綴辨豹文之䑕豈必終軍識貳負之尸何煩子
政弱翰三寸油素四尺子雲豈非勞人乎上窺結繩
下窮掌故退之豈非笨伯乎此便于不學者一也老
人多忘歸心空門多聞習氣現行暫伏禪誦餘暇游
獵斯文屠門大嚼實且快意昔人呼書爲黃妳以爲
老人嗜書如稚子之須妳乃可以養生而却老也吾
將以此書爲黃妳安知不若張蒼之無齒食乳而不
死乎故曰便于蒙叟者一吾聞人世載籍皆藏　天
宮七佛之遺書每同篆籕祗桓之圖經袠逾累百旣
巳委命于彼聊復津寄于此忉利有雜林之苑諸天
入此則上妙欲塵雜類俱至此書卽吾之雜林也取
彼欲塵助我禪悅故曰便于蒙叟者二沈子曰有是
哉吾未之前聞也道在粃稗隷業及之吾徒以爲廣
文之薈蕞香山之白樸也先生則命之矣請書之以
爲序
　　內閣小識序
內閣之建置定制于永樂而崇重于洪宣之間其不
立宰相也遵皇祖之典訓而其用詞人入直以五品
官參預票擬則倣唐宋之制而參用之巳而掌握機
務參列公孤無宰相之名而有其魁柄詞臣由此益
重先輩有遷禮侍者謝賀客曰吾今日出爲有司矣
厥後規制小變枚卜閣員多用部銜推舉而經筵纂
修記注應制之事耑屬翰林號文學侍從之臣他曹
莫敢望焉翰林于內閣不稱属属吏則房中書凡經
筵纂脩諸務咸有職司而典簿爲之長毎朝罷諸閣
部堂坊局史官以次爲一班中書綴史官後亦一班
官雖冗長其自視他曹有凡仙之隔焉葢國家二百
餘年備員禁近雖立淸班所以㴱嚴政地優崇館閣
其㴱意如此䘮亂以後刦火焚如內閣掌故與西淸
東觀咸歸天上眞定梁愼可先生伏而歎曰噫余起
家史館敢忘其本網羅放失勾稽瑣碎撰內閣小識
十卷先題名次書目後典儀閣中故事犁肰具在其
載筆可謂勤而用意可謂遠矣頃者史乘闕遺奸僞
錯出編言壬人人自爲史錢奴纎兒家自爲史平臺
便殿之淸問可以增損左右史之記注可以竄易伏
蒲之諫諍裂麻之痛哭可以取次裝點欺侮亡歿謾
讕鬼神嚮令螭頭柱下職思其居陳編故牘不盡漫
滅雖有黎丘之鬼恒思之叢亦將柱口閣筆安敢昌
披若是昔者劉子駿就上林令虞淵得羣臣所上草
木二千餘種爲鄰人求借遺棄以爲恨今朝家十七
年掌故非如上林之瑣屑也而世之就上林令訪問
憶列其遺棄如子駿者罕有聞焉僞史安得不公行
而野史安得不滋誤乎愼可名臣子孫如漢之黃瓊
習知臺閣故事故其所撰集如此余故曰其載筆勤
而用意遠也愼可銘其書曰小識取不賢者識其小
也獨不曰文武之道未墜於地乎𣏌宋無徵舍魯何
適愼可爲之小孰能爲之大余老史官也頭白汙靑
執簡之歎姑爲之論次以復于愼可
　　瑯環類纂序
少司成朱滄起先生以終賈之年蜚聲史館名高媒
忌忤觸網羅歸隱汾水之陽自老于縑緗油素之間
著書一百三十餘卷名曰瑯環類纂而馳書属余序
余惟古今類纂之書通有二門一曰詞章家唐歐陽
氏虞氏白氏之書是也一曰典制家唐杜氏宋鄭氏
馬氏之書是也古之作者學有根抵詞無枝葉載庶
部分訂正羣蒙如耕之有畔如織之有幅疆理南東
經緯橫直畫肰而不可紊也去占日遠九經三史之
學基之以捃捨埤之以裨販蓋之以剽奪汨沒洄淵
久而滋甚語有之多所見少所怪見槖駞知馬腫背
今之腴聞駕說者自其多生薰習以迨于童習白紛
繆種痼疾癥結于膏肓藏府各仞其師說以爲固肰
其將使誰正之滄起高才盛年窮愁著書觀其橫經
藉史發凡起例提要鈎玄則本諸昌黎剟碫褰稂則
倣諸弘農上窺結繩下窮掌故詞章典制兩家㑹粹
一門而不以作者自居退而比于廣文之薈蕞香山
之白樸居今之世糞除俗學導九流之津渉開六藝
之鈐鍵㣲滄起吾誰與歸萬曆中文太靑崛起關隴
創明河汾之敎滄起少從太靑游得枕膝之傳閔其
師說不大昌于世假手斯文立圭樹表記關西而望
河曲有遐心焉太靑往卑余以西極之書送余渡江
舟拜相屬今滄起爲桓譚暮見見此忻肰有喜遂連
及之以爲序不獨慰吾亡友亦使後之儒者知有以
自信無慮後世無子雲也
　　鏡古篇序
蘭谿祝太守茹穹負不世之才海內事數著可了遇
異人讀異書隱於藥肆以岀寸匙度世博通經史著
書滿架獨固重其鏡古篇者自天文地理以迄異聞
釐爲十門蓋鄭廣文薈蕞段柯古雜俎之流本天咫
象物宜搜神逵穿理窟今之儒者莫能竟其說也祝
子告余曰儒之與仙其道一也儒不通仙螢乾蠧死
腐儒也仙不通儒龜息鳥伸頑仙也古者通天地人
曰儒又曰列仙之儒某之爲此書也儒與仙之間有
志焉有辨焉李筌之授陰符也有將略作太白陰符
有相業著中台志强兵戰勝殺機反覆奉苦縣佳兵
之戒憚而弗敢學也陶隱居之作眞誥也甄神授以
宗淨明列仙堦以勸忠孝指示符命受禪勸進傷銅
仙辭漢之辭薄而不敢效也李肇稱苕溪子元和之
異人也論人虎變化有推遷之變化有陶蒸之變化
有耗亂之變化四指者天虎也五指者人虎也唯有
道者窮焉仁而爲暴聖而爲狂雌爲雄人爲蛇爲虎
生化而後氣化氣化而後形化唯佛眼知之非吾所
逮及也無巳其孫思邈乎思邈論醫也以謂陽用其
精隂用其形人身與天地皆有危疹有蒸否有疣贅
有癰疽有焦枯喘乏良醫導之以藥石救之以針劑
聖人和之以道德輔之以政事某之所聞於先儒所
授以異人者約略如是旁引曲喻撰爲斯篇㣲言倍
之寓言蓰之捨隂符圖䜟之學歸正一不二之門將
用斯篇爲哢引敢取衷於夫子余告之曰余亦誦思
邈之言矣膽欲大心欲小智欲圓行欲方如臨㴱淵
如履薄氷謂小心也赳赳武夫公侯干城謂大膽也
不爲利囘不爲義疚行之方也見幾而作不俟終日
智之圓也有宋大儒談性命論格致未有若斯之精
要也今吾子權音跌宕宏中肆外可謂大且圓矣以
古爲像以心爲鏡逖肰玄覽脩肰自下其進於心小
行方也孰禦焉吾向者無以相子而乃今乃知其師
思邈也余學佛之人也棄世間文字久矣于子之書
有動焉六朝人呼書爲黃妳張丞相年百餘歲無齒
飮乳張丞相以妳爲乳亦願以書爲乳子固將飮我
刀圭而先之以乳余之所得於子者不亦多乎
牧齋有學集卷十四終
牧齋有學集卷十五
　序
　　吳江朱氏杜詩輯注序
余箋解杜詩興起於盧德水商榷于程孟陽巳而學
子何士龍馮巳蒼族子夕公逓代讎勘麄有成編猶
多闕佚老歸空門不復省視吳江朱子長孺館於荒
村出所撰輯注相質余喜其發凡起例小異大同敝
簏蠧𥿄悉索舉似長孺櫽抵詮次都爲一集書成謂
余宜爲序自昔箋注之陋莫甚于杜詩僞注假事如
鬼馮人剽義竄辭如蟲食木而又連綴歲月剝割字
句支離覆逆交跖旁午如鄭卬黃鶴蔡夢弼之流向
有條例破㡿亦趣舉一二而巳今人視宋學益落智
益麄影明隙見熏染於嚴儀劉㑹孟之邪論其病屢
傳而滋甚人各仞其所解以爲杜詩而杜詩之眞面
目盤囘于洄淵漩澓不能自出間嘗與長孺論之勃
律天西來玉河昆堅碧盌近來多記事之什也以西
域記徵之象人馬寳之主分一閻浮提爲四界西方
寳主之疆域是兩言如分封􁧕也身許雙峰寺門求
七祖禪歸心之頌也以傳燈書覈之能秀㑹寂之門
爭一屈㫬衣如敵國二宗衣鉢之源流是兩言如按
譜系也昔人謂不行萬里途不讀萬卷書不能讀杜
詩吾謂少陵胸次殆不止如此今欲以揶子之方寸
針孔之兩眸雕鎪穿穴橫鈎𥪡貫曰杜詩之解在是
不爲慆井之蛙所竊笑乎長孺聞之放筆而歎蓬蓬
肰如有所得也其刋定是編也齊心袚身端思勉擇
訂正字如數契齒援一義如徵丹書寧質無夸寧拘
無偭寧食雞跖無噉龍脯寧守兎園之冊無學邯鄲
之步斤斤焉取裁于騐之逸選之善罔敢越軼近代
攻杜者覓解未慗又從而敎責之章比字櫛儼肰師
資長孺蹙額曰不知羣兒愚那用故榜傷鶴齡雖固
陋忍使百世而下謂有明末學尚有師心放膽犯蚍
蜉撼樹之誚如斯人者乎肰則長孺之用心良亦苦
矣范致能與陸務觀論注蘇詩務觀以爲難枚舉數
條以告致能曰如此則誠難矣厥後吳興施宿武子
注成務觀遂舉斯言以爲序余讀渭南之書竊聞注
詩之難諄復以告學者老而失學不敢忘也長孺㴱
知注詩之難者也因其請序重舉以告之并以諗于
後之君子
　　草堂詩箋元本序
余爲讀杜箋應盧德水之請也孟陽曰何不遂及其
全于是取僞註之紕繆舊註之雜駁者痛加繩削文
句字義間有詮釋藏諸篋笥用備遺忘而巳吳江朱
長孺苦學强記㝠搜有年請爲余摭遺決滯補其未
逮余忻肰舉元本卑之長孺力任不疑再三削稿余
定其名曰朱氏補註舉陸務觀註詩誠難之語以爲
之序而并及天西采玉門求七祖二條以道吾所以
不敢輕言註杜之意今年長孺以定本見眎亟請鋟
梓仍以椎輪歸功于余余蹵肰不敢當爲避席者久
之蓋註杜之難不但如務觀所云也今人註書動云
吾効李善之註文選如頭陀寺碑一篇三藏十二部
如瓶瀉水今人餖飣拾收曾足當九牛一毛乎顔子
推言觀天下書未遍不得妄下雌黃何况註詩何况
註杜今體詩之稱律取其律呂鏗鏘首尾繁㑹今摘
每句相承二字限隔平仄命之曰粘盧家少婦之章
高棅硬改末二句差排作律老去漸于詩律細杜老
有不知卽太白右丞亦當同科結罪矣杜詩自樊冕
小集出于亡逸之餘初無次第秦中蜀地約略排纘
有識者聊可見其爲時之早晩才力之壯老今師魯
訔黃鶴之故智鈎稽年月穿穴瑣碎必盡改樊吳之
舊而後巳鼷䑕之食牛角也其嚙愈專其入愈㴱其
窮而無所出也滋甚此亦魯訔輩之善喻也余旣不
敢居註杜之名而又不欲重拂長孺之意老歸空門
撥棄世間文字何獨于此書護前鞭後顧視而不舍
肰長孺心力專勤經營慘淡令其久錮不傳必將有
精芒光怪下六丁而干南斗者則莫聽其流布而余
爲馮軾寓目之人不亦可乎族孫遵王謀取同人曰
艸堂箋注元本具在若玄元皇帝廟洗兵馬秋興諸
將諸箋鑿開鴻濛手洗日月當大書特書昭揭萬世
而今珠沉玉錮晦昧于行墨之中惜也攷舊注以正
年譜倣地理姓氏訂譌斥僞皆吾夫子獨力創始而
今不復知出于誰手植也句字釋詮落落星布取雅
去俗推腐致新其存者可咀其闕者可思若夫類書
讕語掇拾補綴吹花巳萎噦飯不甘雖多亦奚以爲
今取箋注原本孤行于世以稱塞學士大夫之望其
有能補者則聽客之所爲道可兩行羅取衆目瑜則
相資累無相及庶不失讀杜之初指而亦吾黨小子
之所有事也余曰有是哉平原有言離之則雙美合
之則兩傷此千古通人之論也姑狥諸子之請而重
爲之序以申道余終不敢注杜之意
　　注李義山詩集序
石林長老源公禪誦餘晷博涉外典苦愛李義山詩
以其使事奧博属辭瑰譎捃摭羣藉疏通詮釋吾家
夕公又通攷新舊書尚論時事推見其作爲之指意
累年削藁出以眎余余問之曰公之論詩何獨取乎
義山也公曰義山之詩宋初爲詞館所宗優人內燕
至有撏撦商隱之謔元季作者懲西江學杜之弊往
􁂰躋義山祧少陵流風迨國初未變肰詩人之論少
陵以謂忠君報國一飯不忘兎園村夫子皆能嗟咨
吟咀而義山徒以其綺靡香豔極玉臺香奩之致而
巳吾以爲論義山之世有唐之國勢視玄肅時滋削
涓人擅命人主贅旒視朝恩元振滋甚義山流浪書
記游受排笮乙卯之事忠憤抑塞至于結怨洪罏託
言晉石則其非詭薄無行放利偷合之徒亦巳明矣
少陵當雜種作逆藩鎭不庭疾聲怒號如人之疾病
而呼天呼父母也其志直其詞危義山當南北水火
中外箝結若喑而欲言也若魘而求寤也不得不紆
曲其指誕謾其辭婉孌託寄讔謎連比此亦風人之
遐思小雅之寄位也吾以爲義山之詩推原其志義
可以鼓吹少陵其爲人激昻奡兀劉司戸杜司勲之
流亞而無庸以浪子蚩謫此吾與夕公疏箋之意願
受成於夫子者也余曰是則肰矣義山無題諸什春
女讀之而哀秋士讀之而悲公眞淸浮僧何取乎爾
也公曰佛言衆生爲有情此世界情世界也欲火不
燒然則不乾愛流不飄鼓則不息詩至于義山慧極
而流思㴱而蕩流旋蕩復塵影落謝則情瀾障而欲
薪燼矣春𧖟到死蠟燭灰乾香銷夢斷霜降水涸斯
亦篋蛇樹㺅之善喻也且夫螢火暮鴉隋宮水調之
餘悲也牽牛駐馬天寳淋鈴之流恨也籌筆儲胥感
關張之無命昭陵石馬悼郭李之不作富貴空花英
雄陽燄由是可以影事山河長挹三界疑神奏苦集
之音阿徙證那含之果寧公稱杼山能以詩句牽勸
令入佛智吾又何擇于義山乎余往嘗箋注杜詩于
義山則未遑今方繙閱首楞抛棄世間文句源公來
索序愧未有以應也爲次其言以復之
　　朱長孺箋註李義山詩序
往吾友石林源師好義山詩窮老盡氣註釋不少休
乙酉歲朱子長孺訂補于杜詩箋輟簡將有事于義
山余取源師遺本以卑長孺長孺先有成藁歸而錯
綜讎勘綴集异聞敷陳隱滯取源師註擇其善者爲
之剟其瑕礫搴其蕭稂更數歲而告成于是義山一
家之書粲肰矣長孺旣自爲其序復以属余余往爲
源師撰序推明義山之詩忠憤挫鬱鼓吹少陵以爲
風人之博徒小雅之寄位其爲人詭激歷落阨塞排
笮不應以浪子嗤點大略如長孺所云又謂其綺靡
穠艷傷春悲秋至于春𧖟到死蠟燭成灰㴱情罕譬
可以涸愛河而乾欲火此蓋爲源師言之而其援據
則有未盡者義山贊佛一偈馳譽禪林晩從事河東
梓潼幕師事悟達國師知玄以目疾遙禮禪宮明旦
得天眼偈讀終疾愈臥病語僧錄僧徹誓願多生削
染爲玄弟子鳳翔寫玄眞義山執拂侍立集中別智
玄㳒師詩云東西南北皆垂淚却是楊朱眞本師智
玄卽知玄故云本師也又有寄安國大師知玄與弟
子僧徹皆住上都大安國寺號安國大師玄歸老九
隴舊山義山罷歸鄭州故其臥病與僧徹語云云又
寄書偈與玄決別唐書載義山終于鄭州其蹤跡亦
略可攷見源師註指國爲玄秘塔端甫㳒師此失攷
也少陵云余亦師粲可又云身許雙峰寺謝康樂言
學道必須慧業未有具慧業而不通于禪者靈山拂
席滄海求珠豈可與香奩金縷裁雲鏤月之流比類
而訶之哉書此貽長孺聊以補前序之闕又竊念吾
遠祖思公與楊大年諸公倣義山詩剏西崑體余爲
耳孫老耄多忘玉臺風流邈肰異代徒假手于長孺
以終源師殺靑之託此則爲之口沫手胝撫卷而三
歎者也
　　唐詩英華序
吳江顧子茂倫總萃唐人之詩揚㩁論次擇其眞賞
者命之曰唐詩英華先出七言今體鏤版行世属余
序之世之論唐詩者必曰初盛中晩老師𥪡儒逓相
傳述揆厥所由蓋創于宋季之嚴儀而成于國初之
高棅承譌踵謬三百年于此矣夫所謂初盛中晩者
論其世也論其人也以人論世張燕公曲江世所稱
初唐宗匠也燕公自岳州以後詩章悽惋似得江山
之助則燕公亦初亦盛曲江自荆州巳後同調諷詠
尤多暮年之作則曲江亦初亦盛以燕公系初唐也
遡岳陽唱和之作則孟浩肰應亦盛亦初以王右丞
系盛唐也詶春夜竹亭之贈同左掖梨花之詠則錢
起皇甫冉應亦中亦盛一人之身更歷二時詩以人
次耶抑人以時降耶世之薦樽盛唐開元天寳而巳
自時厥後皆自鄶無譏者也誠如是則蘇李枚乘之
後不應復有建安有黃初正始之後不復應有太康
有元嘉開元天寳巳往斯世無煙雲風月而斯人無
性情同歸于墨穴木偶而後可也嚴氏以禪喻詩無
知妄論謂漢魏盛唐爲第一義大曆爲小乘禪晩唐
爲聲聞辟支果不知聲聞辟支卽小乘也謂學漢魏
盛唐爲臨濟宗大曆以下爲曹洞宗不知臨濟曹洞
初無勝劣也其似是而非誤入箴芒者莫甚于妙悟
之一言彼所取于盛唐者何也不落議論不涉道理
不事發露指陳所謂玲瓏透徹之悟也三百篇詩之
祖也知我者謂我心憂不知我者謂我何求我不敢
效我友自逸非議論乎昊天曰明及爾岀王無肰歆
羡無肰畔援誕先登于岸非道理乎胡不遄死投卑
有北非發露乎赫赫宗周褒姒滅之非指陳乎今仞
其一知半見指爲妙悟如炤螢光如觀隙日以爲詩
之妙解盡在是學者沿途覓跡搖手側目吹求形影
摘抉字句曰此第一第二義也曰此大乘小乘也曰
是將􁂜而爲中爲晩盛唐之牛跡兎徑佹乎其唯恐
折而入也目翳者別見空華熱病者旁指鬼物嚴氏
之論詩亦其翳熱之病耳而其症傳染于後世舉目
皆嚴氏之眚也發言皆嚴氏之譫也而互相標表期
以藥天下之詩病豈不傎哉茂倫之撰是集也胥初
盛中晩之詩臚而陳之不立阡陌不樹籬棘異曲同
工分曹逓奏沈休文之言曰飈流所始同祖風騷徒
以賞好異情故體勢相絕江文通之言曰蛾眉詎同
貌而俱動于魄芳草寧共氣而皆悅于魄茂倫奉爲
律令用以箴嚴氏膏肓之癖洗高氏耳食之陋庶幾
後三百年煥肰復覩唐人之面目斯茂倫之志也諸
有智者用是集爲經方診醫熱之病而空知其所自
始其必將霍肰而起也
　　唐詩鼓吹序
唐詩鼓吹十卷相傳爲元遺山選次或有㡿爲假託
以謂遺山集中無一言及此選而遺山本傳記載闕
如是固不能以無疑余諦觀此集探珠捜玉定出良
工喆匠之手遺山之稱詩主于高華鴻朗激昻痛快
其指意與此集符合當是遺山巾箱篋衍吟賞記錄
好事者重公之名繕寫流傳名從主人遂以遺山傳
也世之論唐詩者奉近代一二家爲律令鼓吹之集
僅流布燕趙間內府鏤版用敎童䜿若王荆公百家
之選則罕有能舉其名者蓋三百年來詩學之受病
㴱矣館閣之敎習家塾之程課咸稟承嚴氏之詩法
高氏之品彚耳濡目染鐫心尅骨學士大夫生而墮
地師友熏習隱隱肰有兩家種子盤互于藏識之中
迨其後時知見日新學殖日積洄旋起伏秪足以增
長其邪根繆種而巳矣嗟夫唐人一代之詩各有神
髓各有氣候今以初盛中晩釐爲界分又從而判㫁
之曰此爲妙悟彼爲二乘此爲正宗彼爲羽翼支離
割剝俾唐人之面目蒙羃于千載之上而後人之心
眼沈錮于千載之下甚矣詩道之窮也荆公遺山之
選未必足以盡唐詩肰是二公者生于五六百年之
前其神識種子皆未受今人之熏炙者也由二公之
選推而明之唐人之神髓氣候歷歷具在眼界廓如
也心靈豁如也使唐人得洗發其面目而後人得括
磨其障瞖三百年之痼疾庶幾其霍肰良巳也則以
二公爲先醫可矣里中陸子敕先生子子澈子籲偕
予從孫次鼐服習鼓吹重爲較讐兼正定廖氏注解
刻成而請序于予夫鼓吹角聲也人有少聲入于角
則遠四子其將假遺山之鼓吹以吹角也四子之聲
自此遠矣喜而爲之序如此
　　鼓吹新編序
余于桑海之後繆伍採詩之役評隲稍著譽咎叢生
良自知龜毛兎角非道人所當滯淫于是益栖心釋
韵刋落綺語不復抵齒文字久矣吳門程子扚石採
集近代詞人七言今體詩用遺山例題曰鼓吹新編
而徵序于余余再三辭之而不獲請也蓋嘗觀如來
捃拾敎中有多乳喻竊謂皆可以喻詩其設喻曰如
牧牛女爲欲賣乳貪多利故加二分水轉賣與餘牧
牛女人彼女得巳轉復賣與近城女人三轉而詣市
賣則加水二分亦三展轉賣乳乃至成糜而乳之初
味其與存者無幾矣三百篇巳下之詩皆乳也三百
篇巳下之詩人皆牧牛之女也由風雅離騷漢魏齊
梁歷唐宋以迄于今兹由三言四言五言之詩以迄
于五七言今體七言今體中則又曰景龍開元天寳
大曆以迄于西崑西江若弘正慶曆之所謂才子者
以擇乳之法取之自牧地而之于城市其轉賣之地
不知其幾自牧女而之城中之女其展轉之人不知
其幾自牧牛之女加水二分而至于作糜贍客其加
水二分殆不可斗斛計矣今欲于展轉賣乳之後區
分而品嘗之曰此爲城内之乳此爲城外之乳也此
近市初交之乳此城中作糜之乳也夫肰後醍醐乳
酪可以辨若淄澠而不爲牧牛之女所笑惟程子能
吾弗能也復有喻曰長者畜牛但爲醍醐不期乳酪
羣盜搆乳盛以革囊多加以水乳酪醍醐一切俱失
復有喻曰牧女賣乳展轉薄淡雖無乳味勝諸苦味
若復失牛轉抨驢乳展轉成酪無有是處今世之爲
七言者比擬聲病塗飾鉛粉駢花麗葉而不知所從
來此盜牛乳而盛革嚢者也標新獵異傭耳剽目改
形假面而自以爲能事此抨驢乳而謂醍醐者也别
裁僞體刋削枝岐如長者之子于一器中辨汝異相
此余之所不能而程子之所以丹鉛甲乙目讐手勘
未敢以卽安者也雖肰亦知夫舊醫新醫之說乎舊
醫新醫之所用者皆乳藥也王之初病也新醫舊醫
之乳藥國中有欲服者當斬其首而王病愈及王之
復病也新醫占王病仍應服舊醫之乳藥而王病亦
愈今夫詩亦若是而巳矣上自三百餘年影悟于滄
浪弔詭于須溪象物于庭禮尋撦吞剝于獻吉允寧
舉世瞑眩奉爲丹書玉冊皆舊醫之属也今之所擇
而取者舊醫之乳藥與新醫之乳藥與抑亦新醫所
㫁之乳藥卽舊醫所服之乳藥是乳藥者亦是毒害
亦是甘露以療病得差爲能而不應以新舊醫爲區
別與舊醫之病人㴱矣搖革嚢抨驢乳指毒藥爲甘
露不第加水二分而巳也今將捨城中之乳而搆城
外之乳因糜而求乳因乳而求酪因酪酥而求醍醐
則非驅逐舊醫斷除乳藥之毒害新醫之甘露妙藥
固不可得而施也程子其知之矣簸揚淘汰取材落
實禁汝之律令與服汝之條敎雙遮互奪戞戞乎其
難之其有功于詩壇也顧不韙歟余旣辭不敢爲序
假借乳喻以復程子并以質諸世之能爲新醫者
　　愛琴館評選詩慰序
夫詩者言其志之所之也志之所之盈于情奮于氣
而擊發于境風識浪奔昬交湊之時世于是乎朝廟
亦詩房中亦詩吉人亦詩棘人亦詩燕好亦詩窮苦
亦詩春哀亦詩秋悲亦詩吳詠亦詩越悲亦詩勞歌
亦詩相春亦詩窮盡其短長高下抑抗淸濁吐含曲
直樂淫怨誹之極致終不偭背乎五聲六律七音八
風九歌之倫次詩之敎如是而止古之爲詩者學遡
九流書破萬卷要歸千言志永言有物有則宣導情
性陶寫物變學詩之道亦如是而止陸士衡曹子桓
沈休文江文通與夫李杜元白皮陸之緒言皆具在
也右學日遠人自作羣邪師魔見藴釀于宋季之嚴
羽卿劉辰翁而毒發于弘德嘉萬之間學者甫知聲
病則漢魏齊梁初盛中晚之聲影于盤牙于胸中傭
耳借目尋條屈步終其身爲隷人而不能自岀吁可
悼也余輯昭代詩集徵文獻之闕遺倣中州之序論
聊薈蕞及之耳才人志士愛慕良多長洲葉聖野吳
江戚右朱手自繕寫　成一集其尤且謗之者則間
作愛我者未必果我之得而尤且謗者亦未必果我
之失信彼是之兩行而巳豫章陳伯璣以評選詩慰
見眎余讀而歎賞之萬茂先詩曾累寄余亂後失去
今得之如見故人其餘多訪求未獲者乍見之如新
相知致足樂也吾友孟陽之詩再經點定筆墨生動
風致迢肰譬如美人經時再見轉覺頓䀹嫈嫇眄睞
有異爲掩卷徬徨者久之又益以悟詩人之妙心靈
意匠生生不停新新相續殆所謂夜壑巳趨交臂非
故而顧欲以餖飣之學方隅之見撏撦其體格割剝
其人代旋而思之不將啞肰一笑乎唐人選唐詩者
一代不數人今選家一壇墠多于儲胥矣伯璣之爲
有異于是訪沉㝠扣寂寞不以聲利重附人不以名
字吸取人一句半什鄭重䕶惜不肯以衣中寳珠博
易人間摶黍之飯何斤斤也伯璣爲詩風流藴藉振
奇㧞俗旅居蕪江以愛琴自署其館其愛此詩也如
此琴矣昔者元次山集其同時隱淪之作名曰篋中
謝臯羽採天水遺民之詩題曰長留天地間我知伯
璣之用意希風古人者遠矣不徒賢于世之君子而
巳也
　　歷朝應制詩序
延陵兩吳君以弘文碩學競爽詞林㑹選歷朝應制
詩取其金相玉式艷溢錙毫者都爲一集郵而徵序
於余余老爲農夫水南舍北晨夕與村童牧䜿唱爾
女之歌和𣢾乃之曲顧使之同樂鈞天審音淸廟心
囘神駭頭目眩運梯几憑軾嘿不自得者久之旣而
繙閱其書登珠林而汎玉海爲之耳目開明氣滿大
宅又久之而意芒肰如有失也今夫應制之詩推輪
于漢武之柏梁陳思之應詔而增華掞藻極于唐之
景龍開元茂矣美矣不可以復請矣帝庸作歌明良
喜起不剏始于唐虞之際乎古稱舜爲賔客禹爲主
人八風修通百工相和而歌卿雲卿雲爛兮禮縵縵
兮則帝之命辭古今應制之首唱也自柏梁巳前遡
而上之請自此始春秋之季勾踐入吳文種有左道
之祝范蠡有上壽之詞吳歌越吟畱連江上皇天祐
助觴酒旣升猶有古昔賡歌之餘風比于瓊花璧月
後定靡靡之音其爲可紀錄多矣又遡而上之周穆
王周行天下西遊至于瑤池西王母虎背載勝酌酒
歌謠一則曰將子無死尚能復來一則曰余歸三年
將復而所穆王爲賔客王母爲主人曰雲黃竹嬋媛
婉孌人間世之君臣矢音作頌祝千秋而萬年者有
若是焉者乎又姑舍是遡而上之中天調御初㑹菩
提塲中無量大自在天王乃至日月天子莫不稽首
禮足作頌讚歎華嚴之㑹佛爲主人則雲集海衆皆
賔客也若云佛爲㳒王則諸天王莫非王臣伽陀祗
夜稱揚讚歎非諸天應制之詩而何五天禮佛盛傳
讚歎一百五十頌及四百五十頌所謂麗齊天蘤理
高峻嶽者此則雅頌之元首音聲之宗極也曹子建
遊魚山聞空中梵天之音寫爲梵唄二君妙選應制
詩歸極于諸天之偈頌寫天音爲梵音則亦斯世之
子建也吾請爲唱喁焉客從旁笑曰是集也漢之中
和頌唐之御覽詩也被諸管絃獻之禁近固將待詔
承明侍從射熊騰淸霄而軼浮景身在属車豹尾之
間子乃雜舉齊諧竺墳荒唐俶詭之談而叅預於論
鼓鐘於樂辟雍之文有是哉子之迂也奚其序余矍
肰失容起而謝客趨命侍史書之以復于延陵二君
　　本草㧞萃序
醫經經方之書至東間東垣而大備國初諸明醫各
有師承而本草一經幾爲絕學吾友繆仲淳常喟肰
歎息以謂三墳五典燼于秦火獨素問本草存本草
朱書正文出黃帝岐伯之手古之至人所以相天地
之宜類萬物之情窮理盡性精義入神者發揮變化
實在于此而世之學醫者徒取以庀湯液給方劑薈
蕞獵涉未有能沈研而鑽極者蓋此書自唐宋以來
增益于古人之別錄踳駁于近代之綱目學者目傭
耳食莫知元本于是乎醫學承陋經方傳訛用藥石
殺天下實自此始乃奮筆爲經疏以救其失叅治簡
誤之文若列掌故若署甲乙金科玉條犁肰畢舉上
下五百年發軒岐不傳之秘者仲淳一人而巳仲淳
少苦疾疢壮多遊寓所至必訪藥物載刀筆五十年
而成書仲淳歿後三十餘年年家子陸仲德氏讀繆
氏之書而學其學作爲本草㧞萃以發明其宗要嗚
呼何其難也仲淳天資敏㨗磊落瑰偉從紫柏老人
游精研敎乘餘事作醫用以度世耳余觀其理積疴
起奇疾沈思熟視如入禪定忽肰而睡煥肰而興掀
髯奮袖處方撮藥指麾顧視拂拂肰在十指涌出語
其險則齊桓之斬孤竹語其奇則狄靑之度崑崙語
其持重則趙充國之金城方略淺人曲士遙聽風聲
猶爲之口呿不合况有能論其人論其書知而好之
好而傳之者乎余每思仲淳緒言歎後世無子雲今
得見吾仲德則仲淳不死也于其著斯書也樂爲之
敘以導引其志意而假仲淳以發其端仲德好學㴱
思束修矯志進德修業日新富有余雖昬耄尚能爲
仲德詳敘上醫醫國之事如太史公之傳扁鵲倉公
者姑書此以敘之
　　俞嘉言醫門法律序
新建俞徵君嘉言發揮軒岐仲景不傳之秘著尚論
篇余爲序其指要推本巫醫之道術比於通天地人
之儒世之人河漢其言驚而相告者多矣越二載徵
君年七十始岀其尚論後篇及醫門法律敎授學者
而復求正於余余讀天台止觀書論四大五藏增損
得病因起非一病相衆多識因治病舉要言之則有
瑜伽四種善巧雜阿含七十二種秘法其言精㴱奧
妙殊非世典醫經醫方所可幾及當知我如來出世
爲大醫王五地菩薩方便度生以善方藥療治諸病
非積刦誓願用醍醐上藥供養諸佛敎化衆生不能
現藥王身說法豈特通天地人之儒也哉徵君外服
儒行内閟心宗由曹洞五位君臣旨訣妙悟醫理用
以判㫁君臣佐使之法陰病一論原本四大廣引三
界台宗地論之微言一往叅合所謂如藥樹王徧體
愈病者也世人規規焉量藥於寸匙程方於點墨牛
羊之眼但別方隅其驚而相告也不亦宜乎肰吾觀
如來之論醫蓋莫精于大湼槃經舊醫客醫之說夫
舊醫之治病不別風熱寒溫悉令服乳客醫之厲禁
之者宜也厲禁行而王病愈國無橫死禁乳之效可
見于前矣迨王之熱病作也非乳不起而客醫之所
禁乳藥雖謁大自在天而請之豈可得哉由此觀之
病因弘多病相頗異古方新病有不相能察傳變判
死生在乎三指之間一息之內譬如兩軍相對決勝
負于呼吸必欲學古兵法按圖列陣而後從事良將
所不與也曹洞之宗曰動成窠臼差落顧佇背觸俱
非如大火聚徵君之著書其殆有得于此者乎佛言
客醫别藥如䖝食木知者終不唱言是䖝解字今尚
論諸書具在皆客醫之乳藥也學者神而明之無若
䖝之解字爲智人所笑庶不負徵君方便苦心矣
　　傷寒㨗徑書序
新安孫在公少有聲舉子中長得瘵疾遇異人於武
林授還丹接命解形度世之術而尤精于醫學著丹
臺玉案發揮醫經經方兩家指訣又謂傷寒一科傳
變譎詭證治微密仲景之書代遠義奧文中指下旣
易懸絕今病古方更難決擇乃撮取其候休治法切
近明了者作傷寒㨗徑書用以鈐鍵昔人津梁後學
其活人濟世之心可謂至矣余少授左氏春秋醫和
之論疾源推明六氣五味六疾與黃帝素難書符合
其論惑蠱之疾女惑男風落山刺義周易精義齊魯
之儒者未有以過也故曰不通天地人不可以言儒
不通天地人不可以言醫晩而學佛習天台大師止
觀之書喟肰而歎曰世之醫者能精求止觀觀病之
法斯可以稱神醫矣智者用四悉檀因緣分止觀觀
病初明病相謂不須精刺醫法略知而巳肰其論病
相曰五臟四大增減五陰六神尅伏固巳精義入神
矣次論病起因緣四大不順者外熱助火火强破水
是增火病外寒助水水增害火爲水病外風助氣氣
吹火火動水爲風病或三大增害于地或身分增害
三大皆等分病属地病此四旣動衆惱競生古醫論
四大者未之有也次論八觸相明對息辨觸違觸成
病又明五塵各損一臟一根緣五塵損五臟古醫論
觸損者未之有也又明五根五臟根由初託胎時以
思心起惑召其母母卽思五塵等一毫氣動爲水水
爲血血爲肉肉成五根五臟究極于流愛納想壽煖
識三受生侍命之際古醫論根臟生由未之有也雜
阿含言佛爲阿蘭若比丘治七十二患說修阿那般
那法又云春時入火三昧太温身成病入地三昧見
身成無石山入水三昧見身如大水泉入風三昧見
身如九頭龍須急治之此法惟佛能說惟身子阿難
及智者能知故曰七十二㳒以想爲治乃非末代鈍
根所宜由此言之不通佛㳒不知四悉檀固未可以
言能醫也余觀在公之明醫志在度世殆將接踵陶
貞白孫思邈之流其學術淵源一本三墳十翼晞古
眞儒非若世之醫家以刀圭方寸爲能事者故于其
刻是編也引天台智者之書以廣之經言持水長者
之子得其父方術徧告國中我是醫師療治病苦一
切衆生直聞是言病卽除愈世有流傳是書了知除
病者咸如西土衆生遇持水之子所患卽差則在公
之輯是書與余之唱是言也豈非入病法門方便救
度爲如來所記莂者哉在公曰善請書之以爲序
　　棋譜新局序
余不能棋而好觀棋又好觀國手之棋少時方渭津
在虞山與林符卿對局堅坐注目移日不忍去間發
一言渭津聽肰許可肰亦竟不能棋也中年與汪幼
淸遊時方承平淸簟疎簾看棋竟日夜今皆爲昔夢
矣渭津爲人淵靜閒止神觀超肰對奕時客方沈思
努目手顫頰赤渭津閉目端坐如入禪定良久客才
落子信手敵應兩棋子聲響鏗肰目但一瞬爾幼淸
沉雄精悍絕倫逸羣每一遇敵目光迸裂透出方罫
間出奇制敵橫從背觸譬如駿馬追風饑鷹洒血推
枰決勝擲㡌大呼雖受其攫撇者未嘗不拍手叫絕
也渭津下一子如釘著局上不少那動亦未嘗有錯
互如他人按指啁唽局罷覆數一二多少恬不爲意
如未曾措手者幼淸累勝輕敵時有一悞悞後歛手
精思少焉出一奇着如亂流而濟如斬關而出馬不
及旋敵不及距自誤而得救自救而得勝人謂幼淸
之棋不畏其不誤而畏其誤小誤則小勝大誤則大
勝兵家言敵人開戸多方以誤之用此法也毘陵孫
文介公奕居第二品嘗語余曰吾輩下子便是俗着
渭津忽漫布子腕下無一俗着殆仙人謫墮爾余謂
渭津無俗着無敗着幼淸有敗着亦無俗着余所見
國工多矣若文介所云渭津之後必推幼淸渭津善
用全局以車攻吉日爲風聲幼淸善用敗局以一成
一旅爲能事則亦運㑹使肰當局者未之或知也幼
淸北遊歸出其對奕全譜凡四十局刻之以公于人
而属余爲序余嘗記渭津賞符卿一着咨嗟愛玩遂
不復終局此局若竟未必林果勝方果負渭津心賞
神契歎息罷局古人之絕絃輟斤禪家之聲前句後
妙不傳非庸工所知也幼淸一角棋爲錫人張以貞
截㫁幼淸精思救法瞪視移晷縮退一着反接去以
貞愕眙歎爲神助此局今亦不傳矣虬髯客傳謂此
局全輸未知是何敗着蜀人發古墓見先主方與武
侯對奕知仍講侵分局否幼淸之譜不曰全局而曰
新局有旨哉其言之也幼淸節俠奇士從余于行營
萬馬之中单騎短箠衝鋒突刃以捍余于瀕死秋高
風緊合圍大獵騰上　馬奪其勁弓絃響霹靂箭
如呌鴟連貫雉兎擲草地不顧控絃鳴鏑者咸爲咋
指嗟乎余十指如錐不能奕而能得善奕之幼淸出
死力以捍余幼淸以善奕擅名中華之文弱巧人也
顧以長弓大箭橫騖北庭由此觀之天下事夫寧有
定局耶項羽重瞳湘東一目山谷老人所托喻者安
知夫爛柯之老橘中之叟不揶揄竊笑耶幼淸曰善
哉斯局之後更有新局國手之外豈無國手夫子所
言者道也進乎技矣請書之以爲序
　　王氏族譜序
里中王氏兆吉纂修族譜旣卒事以余爲綘縣之老
人就而問焉余覽而歎曰美哉是王氏之史也有事
焉有志焉有義焉不可以不識也王之姓太原瑯琊
東海北海指不勝屈建炎南渡譜系具在今斷是高
皇帝渡江而後歷年三百傳世十三堂搆播畬皆本
學錄爲俶載雲仍千指胚胎前光蕭澤流根柴祀後
海覽斯譜也尊祖敬宗收族榱桷几筵有餘思矣金
匱之寳書天璜之玉牒旣化爲飛塵刦灰而一家之
譜牒焚蕉殺靑煥肰修棄此亦王氏之大訓河圖陳
列于東西序者與子孫事守勿替引之是作譜者之
事也盟壇擣石風流在兹喬木故家王爲甲乙第宅
羅列棹楔相望耆老扶杖于鄕國英少剽纓于上都
彬彬乎彧彧乎贈刀之遺休樹槐之餘蔭也班氏有
言國藉十世之基家承百年之業士食舊德之名氏
農服先疇之畎畝撫斯譜也思樂育于菁莪念眙厥
于豐芭漢貂猶珥唐闕在門丘木如茨伏臘未改傳
曰七世之廟可以觀德是作譜者之志也嗚呼士族
之辨始于先王圖譜之局漢唐以來未有改也唐世
尤貴族姓李贊皇嶠與奉宸䢛秀同在廟堂九奉詔
爲兄弟而李稹以爵位不如族望雖以淸望歷要官
與人書札唯稱隴西而不銜誠重之也誠愼之也今
也無宗不族無族不譜執塗之人而兄弟之而伯叔
之亦將執塗之人而祖考之而高曾之也而可乎斯
譜也重大宗敘昭穆非方百里內聚廬族墓不書非
三百年內本支子姓不書遠如新城近如婁水不復
借烏衣靑箱誇詡閥閱譜局于是明宗法于是定易
同人之象曰君子以類族辨物同人之類族辨物否
之終而大有之始也小而類辨于物七日來復之道
也觀于斯譜天人之道粲肰矣故曰是作譜者之義
也唐李肇記鄭李崔盧四門鼎甲太原王氏四姓得
之爲美故呼爲鈒鏤王家鈒鏤者喻金質而銀飾也
詩有之追琢其章金玉其相斯兆吉氏之譜也豈惟
鈒鏤而巳兆吉曰大矣哉夢鼎未之前聞也自今以
往世世子孫奉夫子之言爲鎭圭焉請書之以爲序
　　李孝貞傳序
余游嘉興讀陳學士孟嘗所著李孝貞傳曰孝貞字
鳳父老儒夢康夢白衣大士授玉鳳一枝而生四歲
䘮母撫尸慟絕事後母以孝聞長而容德絕人堅請
於父誓不嫁以顧養邦人願委禽相望莫敢强也父
病籲天請代煑藥中庭有靑鳥􁇹珠實墜藥鐺中服
之卽愈崇禎二年六月朔疾作知不起抱父一慟而
絕年四十七舊史氏曰孝貞之事古管彤所書未之
有也宋學士景濂作麗水陳孝女妙員碑與孝貞略
相類妙員父早夭大母林氏病危剔肝和藥自誓大
母得生終身授菩薩戒不復適人林壽終棄家爲優
婆夷郡錄士永嘉高明上其事有司具烏頭雙闕之
制旌表其門妙貞之事奇矣至于棄家爲優婆夷當
世用國法表厥宅里以爲割肝救親有補名敎辭家
學道不毁世相高則誠元季大儒通達世出世法其
所旌異可以爲百世楷則今孝貞之行不愧于妙貞
依父以死不出閫內一步而烏頭綽　之制未有聞
焉則今之司世敎者抱方守俗之過而非聖祖愼重
旌表之初意也頃者末法陵􁂜禪門瀾倒妖尼魔眷
上堂示衆流布語錄皆一輩邪師瞽禪公肰印可油
頭粉面爭拈錐拂㫋陀摩登互作宗師如來難姨母
岀家國典禁婦女入寺近代紫柏不許婦女識面律
用遮惡禮貴别嫌未有毁壞世相而能通達佛法者
也若孝貞者易之家人所謂利女貞者歟其在今日
世出世法中豈非皆橫流之砥柱狂病之藥石歟木
陳忞公製孝貞傳後序歸本于累朝神聖豐功厚德
之所致余讀之慨肰太息以爲禪門尚有人焉因舉
其感憤牽連書之不獨以其訓閨閫實以爲今之禪
人痛下金剛一杵也忞公聞余言當不禁涕淚悲泣
耳
　　瞿留守賻引
於乎百年榆塞駕鵝怒飛于晉郊一夕桃林石馬汗
趨于唐寢樓桑羽葆髣髴蒼梧仙李盤根矇瞳丹桂
於斯時也有勞人焉奮半臂以囘天百身枝柱援弱
毫而畫日八載拮据移象緯于嶺邊區分禹迹整權
輿于規外開展堯封風動滇雲星連越嶠俠轂則黃
儂邕管稽首翠華飛箋則庸蜀匡髳輸心赤伏運蜀
相之籌筆嘔血酸辛佩李公之靴刀誓心赤苦警傳
風鶴軍化沙蟲潰莒徒聞浹辰及郢不關三戰于是
角巾就縶奮袂致辭曼聲長嘯呼南八爲男兒潑墨
賦詩喜臧洪之同日握顔公之瓜死不忘君剖弘演
之肝生猶報命蓋皇天卑以完節而尼父謂之成仁
厥維艱哉嗚呼偉矣烽烟乍戢旅櫬還歸𤏡婦𠢐面
以過車蛋人典衣而醊奠雒陽城外寄昔夢於思鄕
雀唐峽中寫新哀於怒水渴葬非禮權厝有時哀此
藐諸創㴱痛鉅矧兹遺卵刦盡塵窮未營七尺之高
墳且掩一杯之淺土丙舍四壁繐帳疇依甲第他人
瓦燈安寄徒使前潮後浪載胥種之忠魂忍見野燒
荒燐伴萇弘之碧血是在後死敬告同人束緼火於
西鄰敢云求購分繢光於東壁亦曰通財但是匍匐
有䘮哀同復矢况復平生知契淚重脫驂睠顧蘆中
亦有壺漿之女慗棄桑下寧無返璧之人竭吾力之
可爲見君情於遺後書藏故國行看汗簡之方新劒
動親身尚想飛鳴而圖報數行老淚一𥿄哀詞聊以
當乘韋之先應不哂扣門之拙爾
牧齋有學集卷十五終
牧齋有學集卷十六
　序
　　新刻震川先生文集序
往余篤好震川先生之文與先生之孫昌世訪求遺
集參讀是正始有成編昌世子莊游于吾門謂余少
知其先學摳衣咨請歲必再三至旣而與其從叔進
士君謀重鋟先生全集以惠後學而進士君以讐勘
之役属余余老而歸佛舊學蕪廢輟禪誦之功紬繹
累日條次其篇目洮汰其繁芿排纘整齊都爲一集
旣輟簡喟肰而歎曰余服膺先生之書不爲不專且
久喪亂廢業忽忽又二十年今乃始旋其面目曠肰
知先生所以爲文之宗要豈不幸哉先生鑽研六經
含茹雒閩之學而追遡其元本謂秦火巳後儒者專
門名家確有指授古聖賢之藴奧未必久晦于漢唐
而乍闢于有宋儒林道學分爲兩科儒林未可以蓋
道學新安未可以蓋金谿永嘉而姚江亦未可以蓋
新安眞知獨信側出于千載之下而未嘗標榜爲名
高也少年應舉筆放墨飽一洗熟爛人驚其頡頏眉
山不知汪洋跌蕩得之莊周者爲多壯而其學大成
每爲文章一以古人爲繩尺蓋柳子厚之論所謂旁
推交通以爲之文者其他可知也參之孟荀以暢其
支參之榖梁以厲其氣參之太史以著其潔其暢也
其厲也其潔也學者舉不能知而先生獨㴱知而自
得之鈎摘蒐獮與古人參㑹干毫芒杪忽之間旋觀
裨販剽賊掇拾塗澤之流如秦越人疹病洞見肺腑
之癥結解而闢之劈肌中理無所遯隱以毷􁹄舉子
覊窮单隻提三錢雞毛筆當熏灼四戰之衝馴至霜
降木落草枯靡萎而其爲之渠帥者卒以吁嗟歎伏
而自悔其降心之不蚤於乎此豈徒肰也哉先生以
幾庻體貳之才好學㴱思早服重積蒿目嘔心扶斯
文于墜地輕材小生䛕聞目學易其文從字順妄謂
可以幾及家龍門而戸昌黎則先生之志益荒矣先
生常序沔人陳文燭之文諷其好學史記知美矉而
不知矉之所以美學先生之學者無爲沔人之知美
矉則幾矣其尤可歎也先生儒者曾盡讀五千四十
八卷之經藏精求第一義諦至欲盡廢其書而悼亡
禮懴篤信因果恍肰悟珠宮貝闕生天之處則其識
見蓋韓歐所未逮者余固非敢援儒而入墨也余少
壯汨沒俗學中年從嘉定二三宿儒遊郵傳先生之
講論幡肰易轍稍知向方先生實導其前路啓禎之
交海內望祀先生如五緯在天芒寒色正其端亦自
余發之今又承進士君之命論次斯集得以懷鉛握
槧效微勞于簡牘有㴱幸焉日月逾邁老將至而髦
及無以昌明先生淑艾之敎譬諸螢火熠熠欲流照
于須彌之頂亦自愧其微末巳矣而進士君大雅不
羣能表章其家學南豐之瓣香不遠求而有托斯可
喜也謹牽連書之以爲序
　　李忠文公文水全集序
崇禎壬午吉水李忠文公勤王北上訣其孫長世于
古鍾山下授以文水文集若干卷長世頂戴捧持罔
敢失墜頃乃殺靑繕寫以傳後世而属余爲其序余
惟公純忠大節與廬陵信國公後先五百年驚耀靑
史公自命其集曰文水接踵文山神者告之矣嗚呼
二公之文元氣旁薄不可以辭章區别也竊嘗私論
之信國以節義爲文章其文如劒之吐花如星之流
灼使人閃爍昱耀而不敢狎忠文以道學爲文章其
文如河之迴澓如海之吞納使人演迆沈浸而不能
厭于以經天麗日配三精而貫五緯則一也二公艱
難謀國建置略同信公建分鎭用兵之䇿以濶遠罷
忠文建監國分封之議以羣咻罷以本朝之國勢與
先帝之英明豈不逈出南宋而奸邪小人釀亂乘危
盜弄不減于似道煬蔽有甚于宜中使今之爲信國
者絆足折翼焦腸燥吻退無浮海之再遷進無空坑
之一決而徒以三揖相從歎異代于同日天乎人與
誰執其咎此可爲拊膺痛哭者也信國集多散佚奏
對之牘不少槪見世所流傳雒誦欷歔泣下者指南
吟嘯諸集耳公集經冢孫藏弆獨爲完好其文則尤
長于奏疏而書問次之蓋其殷憂軍國結念君父如
饑渴之須飮食無須臾之或忘其籌䇿安危灼見緩
急如藏府之視癥結無杪忽之或差故其言詳明闓
直親切有味非駢枝儷葉之徒可以幾及者迄于今
繙警急疾呼之疏如越人之起死一病而一藥省臨
危訣别之苦辭如鮫人之下泣一淚而一珠太史公
言蒯通主父偃讀樂毅答燕惠王書未嘗不廢書流
涕而况於百千世而下忠臣志士心血霑洒讀公之
書骨驚肉飛雙劒躍而九鐘應者乎又况于竝游共
事恨不獲從公于九京篝燈顧影老淚漬𥿄如見眉
目如聞歎息者乎嗚呼又不獨爲公慟而巳也余辱
公道誼之知平生得公手書累百餘通𥿄墨重復旁
行夾注家書俗語都無文飾亦相戒不削藁由今思
之公之憂君父爲朋友剛腸熱血流丹化碧鬱鬱肰
盤牙于蠅頭𧖟書退筆故𥿄之間固未嘗與烟墨煤
丸同歸于壞滅也撫公之集蓋有餘悲焉昔信國旣
歿其客謝臯羽翶作西臺慟哭記而龔開聖予故在
廣陵幕府爲文宋瑞陸君實立傳皆在桑海遺錄中
今余旣以長世之請撰神道之銘而又爲敘其遺文
實兼臯羽聖予之爲長世曰此吾王父之志也故不
敢辭而又以忍死餘生挂名謝龔之後未嘗不重自
愧也遂牽連書之如此
　　成文穆公全集序
余讀商書至說命之篇毎掩卷㴱思以謂人主之命
相也期以安金輪調玉燭延登受䇿中外顒望以爲
吉祥善事而高宗去成湯未久商道方隆顧其命傳
說之辭則曰若涉大川女作舟楫若歲大旱女惟霖
雨何其無疾而呻未病而藥憂之㴱慮之早而叮嚀
倚毗之若是其切也及觀于崇禎初服大名高陽用
舍之際乃慨肰而歎曰吾乃今而知說命之辭至于
今日蓋信而有徵也懷宗以上聖不世出之姿憤蹙
國憂多壘開聰闢門號咷博求巳巳之役拜大名成
文穆公于廷召高陽孫文正公于家鈐索鎖鑰中外
相應八城克復危關不逈天下欣欣肰想望太平未
一載而大名去又二載而高陽歸於是乎奸讒盤牙
庸輭接跡淪胥焚突不可救藥而社稷隨之矣嗚呼
當國家陽九百六板蕩方蹶此亦載胥及溺天旣大
旱之日也人主得救時之相倚毘之爲舟楫爲霖雨
而僉夫驕人鼓讒波煽謗焰必欲爲敵國除患而後
巳如涉大川也洪濤巨浸粘天蕩日隨藍之風颶母
之浪傾檣捩柁交互發作雖有長年三老其將若何
如歲大旱也焚巫斬龍吁嗟舞雩旱魃之鬼頂目之
祅嘯風遏雲流金爍石雖有雲師雨伯其將若何易
曰開國承家小人勿用又曰其亡其亡繫于苞桑古
之人主日中陽長夢卜命相汲汲乎將恐將懼以涉
川憂旱播告在庭豈偶肰哉高陽有集百卷􁋛于南
火兹文穆公之集則其子少宰公撰次藏弆以備國
故者其在中書日論國體籌邊事焦心蒿目憂及溺
而戒其焚者約略具焉少宰之請序而傳之也其不
徒以鋪陳藻帨張館閣之盛而巳也古之那詩曰昔
我有先正其言明且淸國家以寧郡邑以成庶民以
生誰能秉國成不自爲正卒勞百姓大命以傾百世
而下讀公與高陽之遺文繹思那詩先正之言其有
傍徨屏營撫卷而流涕者乎余少出高陽之門晩而
公辱與之游今老且廢矣氷寒灰死歸心空門猶執
筆爲序不辭厠名于末簡者良欲使世之君子因余
之序而知公因公而知高陽因公與高陽而知國家
用舍存亡之故庶幾知公之文不爲苟作而余之所
以敘公集者爲不徒也
　　傅文恪公文集序
先師定襄傅文恪公文集二十卷公歿後十一年得
諸其冢子庭詩藏弆書樓貯以篋衍封題䕶惜比于
河圖琬琰庚寅孟冬不戒于火新宮三日之哭於吾
師之文有㴱恫焉又五年乙未公次子庭禮訪舊入
吳執手問故相向而哭歸而搜討遺集兵殘火燼蟲
穿蠧蝕蠟車障壁之餘十存四五公之壻方伯馮君
宦于白門爲鏤版行世而辱某爲其序竊惟公以含
章挺生之姿居承明著作之署銜華佩實渙爲文詞
其大者主于謀王體㫁國論崇敎化明道術而其緒
餘則用以藻繪典則鼓吹休明學士大士皆能望而
知之若其所以爲文者則未之或知也蓋慶曆之間
山隂王文端公碩儒偉望斗杓一時芒寒色正如五
星之在天公以鄕邦後進踵其淸塵言坊行宇難進
易退風規羽儀肅穆映望而其文章爾雅亦髣髴相
似文端之文不以質掩其文而公之文不以文掩其
質如金有聲如玉有色如麒麟之吐文章如鳳凰之
中律呂彬彬乎郁郁乎其斯爲盛世君子之文巳矣
國家育才史館儲峙公輔神廟中年號爲極盛謙益
登朝猶及見公等數公雍頌殿陛舒鴈行列古所謂
王多吉士高岡朝陽之儔侶也丙辰以後台階失度
芒角浮動奔約四岀禁近之地紛如而國脉亦稍替
矣嘗試取公之文覆而視之味其和平知其有和羮
旣戒之德襲其溫厚知其有騶虞不殺之仁含咀其
詠歌俛仰不擕不迫知其有朱絃疏越一唱三歎之
流風讀公之文不獨想見其人而國家日中鴻朗之
會太和元氣在成周宇宙者盎肰攢聚于尺幅之間
於乎休哉河山如故典刑不遐以東京之遺老追華
胥之昔夢昔之哭也哭斯文之亡而今之哭也哭斯
文之存白首門生摩挲靑簡悠悠窮塵曷日而巳乎
公集外之文有大事狂言四卷鏡儒釋之源流披狂
僞之窟穴發揮心學開闢手眼唐之裴公美金之李
屏山未能或之先也黃帝之珠得于罔象豐城之劒
合于延津脩母致子以斯文爲之先安知夫刦火之
餘不有焰焰而起者乎易有之先號咷而後笑謙益
啜泣爲序而載筆以俟之
　　董文敏公遺集序
故宮保禮部尚書華亭董文敏公其詩文有容臺集
行世冢子祖和属其友人沈生友聖重爲挍讐標舉
其的肰可傳者以示無上而請予爲其敘余惟公以
光岳間世之姿生昭代休明之運出入承明囘翔館
閣其文章資地在乎河圖琬琰金鐘石衡之間搖筆
染翰散華落藻如龍之一鱗如鳳之片羽海內爭相
藏弆唯恐不克今欲舉其金石高文溢嚢盈帙者簸
之揚之鈎其圓而纂其要是豈易爲力者乎余嘗謂
相古人之文若相人肰善相人者每濶略于裒衣大
帶端步肅拜之㑹而旁求乎不衫不履麄服亂頭之
時其神情有在有不在故也公以經國大手擅昭明
雲漢之文章岀其緒餘兼綜書畫如王右丞所謂夙
世詞客前身畫師者故其題識賞鑒之文區明雅俗
别裁眞僞東觀輸其博南宮遜其精三百年來書品
畫㡭奉爲金科玉條未省能出入者也本朝理學大
儒往往假禪附儒移頭易面公于儒師楊慈湖于禪
師楊大年親承紫柏大師受其碪錐染神刻骨故其
微詞緒言發皇宗敎殆欲披衣得珠吸水擇乳視今
之開堂付拂持瓠子相印者迢肰如楹之與筳也公
之文此二種爲最妙若其生平救時憂國抑塞苦心
則于江右程士之䇿見其一班士子臚傳雒誦徒以
爲帖括之資而巳則可歎也公著作在廊廟碑版照
四裔贈送記序富有日新大率以高文典冊爲體要
以鋪陳連比爲詞章筆騰墨飛花駢葉儷此則吾所
謂摳衣雅步矜愼持擇而或非其神情之所存也世
有爲公之子雲者其必有取于余言也乎公之聲名
震薄耳目如唐人之望退之以爲高人朗士秀出天
外不可梯接者虚和善下人人得至其前嘘枯吹生
藹如也顧其束脩厲行老而益堅先帝旣以耆碩待
公中人貴戚得其尺號片𥿄交相薦揚烏程方抦國
屬公爲稱壽之文公曰吾老矣猶曲筆媚權貴何以
見魯衛之士乎烏程遂以此􁇹公巳而謝病得宮銜
馳驛以歸則先帝特旨也余序公斯集特表而出之
使天下後世知公之所以爲文者如此
　　杜􁂥武全集序
昔明高廟手提三尺劒蕩掃前元風灑露沐卽以詩
書禮樂訓迪公侯將帥腹心爪牙之臣岐陽以姊子
領方鎭幕中僚佐皆用東浙老師碩儒而中山王白
馬之盟蔚爲宗臣每朝㑹輒令人囊書自隨治定功
成文德誕敷黔國定襄世崇藻翰郭氏連珠之集忠
武登壇泰順之際詞林鴻革未有能掉鞅排拉者開
創之後文治蝟肰勃興于斯爲盛矣神廟萬曆中在
國家爲乾淸坤夷握符披圖之候西陲則有杜大將
軍􁂥武應運而出􁂥武之父若叔皆用汗馬勲起家
爲元戎􁂥武束髮當匈奴每戰克㨗七佩將印十六
命提督總兵官所莅省八鎭九恢復一郡四縣五十
三寨俘馘套虜流賊五萬有奇歷官至左柱國特進
光祿大夫太子太保崇功殊錫于諸鎭無兩敏而好
學被服儒素以其先征南爲師法軍書羽檄汗簡錯
互風檣陣馬筆墨橫飛著作之富撰集之多與其行
間功狀雲委而山積者皆足以充棟梁而汗牛馬盛
矣哉古未有也旋觀其全集則騷賦樂府雅歌古今
諸體無不臚陳也文則表奏序記頌贊傳志無不繁
綴也詩之餘爲詞曲文之餘爲連珠與七無不漁獵
也撈漉三敎括嚢萬有橫𥪡鈎貫過河沙而放烟海
則元鶴敎樞諸篇以俟後世子雲者也隆萬之間別
集之行世者五車四部橫陳于國門都市不爲不多
矣試與太霞之集比長絜短櫝而列之皆珠也則未
知其孰爲琅玕孰爲木難也繅而籍之皆璧也則未
知其孰爲盈尺孰爲連城也三百年來戎旃軍府搖
毫擲簡雄帥萟林者前有元登後有􁂥武豈非貂貚
之美談竹帛之盛事哉昔者周之顧命列玉五重赤
刀大訓弘璧琬琰在西序大玉􁂜玉天球河圖在東
序以訓文也兌之戈和之弓垂之竹矢在東方以訓
武也􁂥武文經武緯身兼數器國有大故將薦陳之
以爲國容觀美其當在赤刀兌戈東西房序之間乎
山河改易帶礪迢肰懸車服矢僑居旅食高文大篇
歲棄殘齧英靈光怪側出于蠟車障壁之餘嗚呼斯
可謂三歎巳矣余與􁂥武交四十年矣于其請序不
忍以老病辭又自惟滄海餘生舊塵史局今得籍手
斯文以闡揚國家人文化成之盛豈非舊史之事守
乎柳子曰思報國恩獨惟文章君子亦可以悲其志
也夫
　　黃陶菴先生全集序
嘉定黃陶菴先生諱淳耀字藴生舉崇禎癸未進士
卓肰爲命世眞儒抗節致命乙酉之難聞者皆歛色
正容以爲今之顔淸臣文履善歿後十餘年而其徒
侯子玄泓作爲行狀文直事核無愧良史陸子元輔
侯子玄汸張子珵相與排纘遺文刋爲全集陸子以
陶菴於余有知己之言属爲其序余頃者屏居江村
追念平生師友葺高陽孫文正公吉水李忠文公之
文手自撰次以示來者又得陶菴之集而卒業焉乃
喟肰而歎曰孟子有言誦其詩讀其書不知其人可
乎余於此三君子者旣得而師之友之矣請因其文
以知其爲人高陽之爲人奇偉沉塞如高山㴱林龍
虎蛙伏嘘雲吸風變化莫測是故盤行隱㴱彌望儻
莽重巖增起波瀾灝溔使人可仰而不可跂者高陽
之文也吉水之爲人莊嚴易直如苞鳳角麐不鷙不
摶音中鐘律行應規矩是故正色讜言指事陳理如
藥應病如坊止水使人可用而不可狎者吉水之文
也陶菴之爲人淸眞高簡如圭瓚黃流不雜瓦缶氷
壺玉衡宜懸淸秋是故懔懍懷霜眇眇臨雲懸匏衆
淸朱絃三歎使人可愛而不可求者陶菴之文也有
志於尚友者讀三君子之文而知其鬚眉如在謦欬
不遠弔碧血于同時激丹心于終古其亦可以無憾
矣乎嗚呼賢人君子其身旣與社稷終始而其文章
則有鬼神䕶訶側出於刦灰煨燼之餘肰吾循覽其
文志意發越元氣鬱盤求其雕傷殄瘁之象而不可
得也旣而歌陶菴之詩出風入雅含宮咀商有鶴嗚
沔水殷勤諷諫之志而無大東正月哀思噍殺之詞
亂世之音無之而况于亡國乎古之善琴者秋而叩
角則溫風徐迴草木發榮冬而叩徵則陽光熾烈堅
氷立散當斯時也而賢人君子之文無恙比律恊呂
激夾鍾而發㽔賔造化其能捨諸吾竊疑卜子夏之
論詩與孟子之論世殆至于今而有驗有不驗也余
老學髦忘撫卷而茫肰自失陶菴之徒郵傳其師之
緒言於天人之際審矣故推言之以發其端如以文
而巳矣陶菴固不待文而顯而其文亦不待序而傳
序雖不作可也
　　浩氣吟序
嗚呼九域颷迴三精霧塞寢廟之玉衣晨舉昭陵之
石馬宵馳扶日月于南交畫乹坤于北戸崎嶇庸蜀
實仗老臣收拾老邕豈惟一旅夫何桂山雲擾灕水
波翻四郊斷螘子之援三都成魚爛之潰謀人之軍
師國邑我則死之下可見天地祖宗事巳畢矣於是
慷慨誓死豫暇賦詩嚼張巡之齒牙曼聲長咏握魯
公之拳爪運筆核飛偉彼義人慨肰赴難抗詞同日
洵芝焚而蕙歎合口唱酬譬金舂而玉應遺言付嘱
副墨流傳壁漫留塗星綺芒角于字裏墨陳𥿄故雷
風發作于行間亦曰念哉吁其悲矣昔者睢陽苦戰
更樓起橫笛之吟越石重圍長嘯發扶風之咏以至
空城被執吟嘯之集頻煩柴市歸全正氣之歌激越
其人爲宇宙之眞元氣其詩則今古之大文章吐辭
而神鬼胥驚搖筆而星河如覆况復流連警蹕沈痛
封提死不忘君沒而猶視人言天荒地老斯恨何窮
我謂刦盡灰飛是詩不沫伊余晼晩遘此痗瘥皓首
師生腸㫁寢門之哭蕭晨氷雪神傷絕命之詞燈火
靑熒鬚眉如見牕櫺寂歷歎噫有聞庸表汗靑長留
碧血嗚呼八百三十紀之算鴻朗莊嚴一千一百字
之章鼎鐘銘勒豈徒托諸詩史終有攷于斯文
　　佟氏幽憤錄序
佟氏幽憤錄者故登萊僉事觀瀾佟公當絕命時自
著幽憤先生傳其子今閩撫思遠幷岀其對簿之揭
與檻車之詩集錄以上史館者也東事之殷也江夏
公任封疆重寄一時監司將吏皆梔言蠟貌不稱委
任江夏按遼時佟公爲諸生與同舍楊生崑仁籌邊
料敵畫灰聚米慨肰有掃犁之志江夏㴱知之以是
故號咷呼援以助我而公自以世受國恩諳知遼事
盱衡抵掌樂爲之用當是時撫淸雖熸遼瀋無恙以
全盛之遼撼新造之　以老熊當道之威布長蛇分
應之局鷸蚌未判風鶴相疑傳箭每一日數驚　廬
或一夕再徙公將用遼民守遼土倚遼人辦遼事赦
脅從招携貳施鈎餌廣間諜肅眘之矢再來龍虎之
封如故經營告成豈不鑿鑿乎其有成算哉天未悔
禍國有煩言奸細之獄羅鉗于前叛族之誅瓜蔓于
後公旣以獄吏膊書􁇹冤畢命馴至于一誤再誤決
河燎原遼事終不可爲矣嗚呼批根黨局假手奄宦
借公以螫江夏又因江夏以剪公此能人要路所爲
合圍掩羣惟恐或失者也殺公以錮佟氏之族錮佟
以絕東人之望于是乎穹廬服匿之中望窮
　　　之屬目斷刁環翕侯中行說之徒相率矯尾
厲角僇力同心以致死于華夏堅脅從之心膽廣內
訌之羽翼失招撫之大機破恢復之全局蓋自羣小
之殺公始此則操刀推刃者瞢瞢不自覺而世之君
子亦未必知其所以肰也國家當白山作難人主旰
食中外震驚惟是秉國成叅廟算者用是以快恩仇
恣剸決岐口沓舌張羅設械巧于剪外人之所忌而
精于弭敵國之所短畫廟社于一牆委人主爲孤注
河東之司命遙寄于柄臣之門關外之師期尅定于
獄吏之手如公之死不死于丹書不死于西市而死
于髣髴錯莫誕漫不可知之口語迄于今藏血久碧
墓艸再陳山川陵谷俯仰遷改而卒未知坐公死者
爲何法責公死者爲何人天不可問人不可作有鬼
神搆鬬其間而公與國家並受其害可勝痛哉公絕
命之詞曰數實爲之天王聖明銜刀仰藥怨而不懟
有餘忠焉思遠間關苫塊泣抱遺文負延祖之忠而
抱偉元之痛猶前志也嗟乎雲臺未圮伏波之子關
艸索以上書天水猶存相臺之孫籲金柁而辯誣今
者烏屋誰瞻鶴表安仰羽林有死事之孤而綸竿無
肆赦之詔此思遠之所以仰天擗地茹血飮泣而不
能自解者也余讀幽憤錄涕淚漬𥿄不自知其無從
乃竊取公羊子之義書其後曰于觀瀾見忠臣之至
于思遠見孝子之至又爲大書特書諗于後之謀國
者曰前鑒不遠尚愼旃哉
　　范勛卿文集序
余庚戌通籍岀吾師耀州王文肅公之門公長身偉
幹聲如洪鐘每侍函丈必爲余誦說海內賢士大夫
盱衡扼腕咨嗟慨慕希風問影如恐不及崇水范異
羽先生其所屈指甲乙者也余因是以心儀先生遂
與定交巳而國論沸騰黨議蠭起先生桂性愈烈蘭
心不改浮湛放逐老于郞署不得以振纓奮袖少展
其精華暐曄之氣而余則繼耀州之後目爲黨魁飮
章錄牒踰冬逮繫受鈎黨之禍視先生爲尤烈肰而
余與先生入甘陵之部刋元祐之碑除名削迹終老
而不相貸貰者則皆以耀州爲主名河上之歌所謂
同病相憐者余兩人似之松柏之悅芝蕙之歎視他
人尤爲篤摯者繇肰也余今年七十老矣先生作爲
歌詩遣使者涉江來賀因緘其所著文集示余余方
朝食輟箸而讀之日中而卒業則又廢書抵几欷歔
流涕而不能止也蓋國家之黨禍醖釀日久至庚戌
而大作當其時一二僉人以閒曹冷局衡操宮府之
柄媒孽正人剪除異已號爲君子者分淸濁之流爭
玄黃之战迭勝迭負堅壘不相下久之而㭬人當國
皇綱解紐衣冠塗炭廉恥凌􁂜于是元氣傷殘兵燹
交作土崩瓦解而天下遂至于不可救藥迄于今歎
滄桑悲禾黍者靡不傍徨怨慕跼高天而蹐厚土豈
知一二僉人膏唇拭舌依叢而止棘者其流毒遺禍
遂足以移九鼎而隳七廟乎又豈知流離淹恤如先
生輩抑沒于荒江野渡之間者孑爲周遺斬爲夏肄
徒足以興故國之悲而勤異代之惜乎旋觀先生之
文原本經術貫穿古今鑿鑿乎如五榖之療饑藥石
之治病至于指摘利病分別賢佞勞人之苦心與大
人之偉略崢嶸磊落側出于筆墨之間以先生之才
略與其文章當國家多事之日上不能爲陸敬輿次
不能爲李伯紀而下不得爲陸務觀陳同甫徒使衰
老如余讀之而屏營太息嗟瞻烏之爰止恨豺虎之
不食辟如寒蛩吟壁秋蚓鳴竅誰復有過而問之者
其尤可爲三歎已矣余邇來焚棄筆墨于時人著述
掩口不欲置喙獨手先生之集展轉不能置念先生
與余積薪碩果大江南北如星辰之相望非余誰當
序先生者而五十年以來恩牛怨李之殘局淸流白
馬之遺恨讀先生之文可以考見一班世有仲淹君
實續七制而修長編者將于斯文有取焉余固不敢
自愛其狂言以爲乘韋之先非徒取其文而已也
　　高玄期景玄堂集序
余爲書生好以寸管評量天下士在浙西推嘉興高
明水爲第一時人莫之許也而君之舅李玄白歎爲
知言時時爲余道其爲人余雖未識君其眉宇談笑
宛宛肰在目中也巳而君改名氏取上第擢官水部
用造府第事株累逮繫以死余每有芝焚蕙歎之感
今讀其詩集有餘悲焉君天才明銳賦性通脫讀書
採掇菁華不守章句爲詩文陶冶性情不事剽賊鑒
古則如米南宮黃長睿畫在逸品元鎭子久之間風
亭月榭飛觥度曲則才人韻士挹其風流花宮蓮社
搖牙握麈則道人名僧飱其明理圍場射圃挽强陷
堅則期門佽飛避其雄駿一時士大夫咸以爲秀出
天外不可梯接一旦牽率官守管領將作棄筆墨而
拊版幹捨書畫而理磚甓金錢匱乏期會促數舌燥
唇乾手瘏鼻蜇國家旣用違其才臣子亦處非其地
鼎柱車而馬守門其不至于顚越者鮮矣俄而龍火
漂焚朱邸震蕩天心帝心交訌并怒鬼神助其凶虐
君父莫可如何而東市之難作矣自古國家大運不
造殺機將發則必有忠臣志士適逢其㑹刀輪死空
熱鐵在頸犯隂陽之冶而入天地之籠有不知其所
由肰者此固非人臣之罪而亦非明主之過也嗚呼
豈不悲哉吾觀君絕命之詩曰牛馬任呼還世網刀
山離境卽禪牀此與稽中散顧視日影索琴而彈之
者曾何以異中散旣歿有人詣鮑靚聞靜室有琴聲
特妙靚曰此嵇叔夜也今君雖巳矣而其詩哀絃淸
唱流傳人間世有通靈如鮑靚者安知不指爲叔夜
之琴聲乎
　　高寓公稽古堂詩集序
嗚呼士君子不幸而生于天地板蕩陸沉滄海之秋
懷忠抱義抑没無聞者可勝數哉嘉興高水部寓公
以文學世其家爲文士岀令衝邊乘城扞敵爲才吏
瀝血帶索爲父訟冤爲孝子今讀其詩集而歎世之
知君未盡也君自南虞衡請還里遭乙酉之變痛憤
不欲生念太夫人春秋高終鮮兄弟未能卽自引決
蓋其悲歌慷慨低囘結轖以生爲可厭而以死爲可
樂也決矣祈病而病祈死而死庶幾從容就義者之
所爲而去夫榻前牖下之徒遠矣吾觀其弔同年殉
難之詩曰可憐李黼榜偃蹇老維禎病中述志曰和
陶書甲子弔屈賦庚寅唯將前進士慘澹表孤墳此
其詩何詩也此其志何志也身異沈湘心同哀郢朱
噣之哭移語亭爲西臺魚腹之悲指月波爲厓海謂
我何求吁其悲矣續哀江南賦序則曰兼年累日悵
切南冠飮恨吞聲私修漢臘荷衣秋滿柳箭春搖恐
菊水無延歲之方桑滄非可俟之日霸孫啓祚尚揚
赤壁之靈弱宋遺都猶報朱仙之㨗豈有蘆簰荻筏
竟浦浮江代馬北鞾凌波渡水烏孫千騎控淮水而
鳴絃雒陽雙鵝指吳㑹而煽翼五都冠蓋邈矣風華
萬里縵纓此焉戎俗此則子山謝其紅紫子美傷其
蕭瑟未免有情不堪再讀者矣嗚呼彈丸左輔烽火
甘泉百雉礟車恥登樓而淸嘯一牆堅壘愴聞笛以
悲吟嬰城之長句猶新裹創之殘血巳碧斯人巳矣
天固不欲畱謝幼度祖士雅于今日也而豈徒肰哉
今之士大夫讀寓公之詩爲之髮植毛𥪡羽聲變徵
酹酒而憑弔者亦有人焉爾乎如無其人而忠孝之
精氣複疊成灰于尺幅之間光怪陸離見于山川而
燭于天我知其不終沒沒也巳
　　高念祖懷寓堂詩序
余于諸方尊宿所心師者一人曰楞嚴白法琮公公
發明心地懸契寂照虚空之理而外脩嬰兒行顧好
與高長公念祖游數爲余言其人余以是見念祖如
舊相識也念祖之祖父爲玄期寓公二水部夙承家
學文章之菁華與名理之苕潁皆成于胎性根于種
智其爲詩淸虚婉約么絃獨唱昔人所謂孤桐朗玉
自有天律庶幾似之念祖以余老馬識塗出其行卷
以求一言余竊謂詩文之道勢變多端不越乎釋典
所謂熏習而巳有世間之熏習韓子之所謂無望其
速成無誘于勢利養其根而俟其實加其膏而希其
光者是也有出世間之熏習佛氏所謂應以善法扶
助自心應以法水潤澤自心應以境界淨治自心應
以精進堅固自心應以忍辱坦蕩自心應以智證潔
白自心應以智慧明利自心者是也出世間之熏習
則念祖之于琮公諮決扣擊者故當朝夕從事焉而
世間詩文宗旨亦豈有有外于是乎易曰擬議以成
其變化而至於變化則謂之不思議熏不思議變而
疑于神矣韓子之云根茂實遂膏沃光曄者亦是物
也世間與出世間亦豈有二道乎念祖之爲詩去煩
除濫俗情旣盡妙氣來宅其熏習于琮公者㴱矣如
染香人身有香氣知其不待乎傭耳搰目戞戞而求
之矣以吾言質于老人如有當也則將進而徐有得
焉余老矣猶將執簡以觀子之成
牧齋有學集卷十六終
牧齋有學集卷十七
　序
　　梅村先生詩集序
余老歸空門不復染指聲律而頗悟詩理以爲詩之
道有不學而能者有學而不能者有可學而能者有
可學而不可能者有學而愈能者有愈學而愈不能
者有天工焉有人事焉知其所以肰而詩可以幾而
學也間嘗趣舉其說而聞者莫吾信頃讀梅村先生
詩集喟肰歎曰嗟乎此可以證明吾說矣夫所謂不
學而能者三侯垓下滄浪山木如天鼓谷音稱心而
衝口者是也所謂學而不能者賦名六合句取切偶
如鳥空䑕喞循聲而屈歩者是也此非所以論梅村
之詩梅村之詩其殆可學而不可能者乎夫詩有聲
焉宮商可叶也有律焉聲病可案也有體焉正變可
稽也有材焉良楛可攻也斯所謂可學而能者也若
其調之鏗肰金春而石戞也氣之熊肰劒花而星芒
也光之耿肰春浮花而霞侵月也情之盎肰草碧色
而水綠波也戴容州有言藍田日煖良玉生煙可望
而不可置于眉睫之間以此論梅村之詩可能乎不
可能乎文繁勢變事近景遙或移形于跬歩或縮地
于千里泗水秋風則往歌而來哭寒燈擁髻則生死
而死生可能乎不可能乎所謂可學而不可能者信
矣而又非可以不學而能也以其識趣正定才力宏
肆心地虚明天地之物象陰符之生殺古今之文心
名理陶冶籠挫歸乎一氣而咸資以爲詩善畫馬者
曰天閑萬廐皆吾師也安有撑腸䨓腹蟬吟蚓竅而
謂之能詩者哉玄黃金碧入其罏鞲皆成神丹而他
人則爲掇拾之長物么絃孤韵經其杼軸皆爲活句
而他人則爲偷句之鈍賊參苓不能生死人朱鉛不
能飾醜女故曰有學而愈能有愈學而愈不能讀梅
村詩者亦可以霍肰而悟矣竊嘗謂詩人才子皆生
自間氣天之所使以潤色斯世而近􁬜則多出詞林
肰自高靑丘以降若李賔之楊用修者未易一二數
也豐水有芭生材不盡而産梅村于隆平之後以錦
繡爲肝腸以珠玉爲咳唾置諸西淸東序之間俾其
鯨鏗春麗眉目一世輇材小生不自度量猥欲以煩
聲促節流漂嘈囋爭馳尺幅之上豈不誖哉余故略
舉學詩之說以引其論世之踸踔短垣呼囂相命者
聞余言固將交綏引去而余以老　才盡目瞪吻燥
自詭于儛書焚筆者庶亦可以有辭也
　　季滄葦詩序
甲午中秋余過蘭江滄葦明府訪余舟次譚余所輯
列朝詩集部居州次累累如貫珠人有小傳趣舉其
詞若數一二余卹肰心異之硯祥告我曰滄葦購得
此集繙閱再三手自採纈成大掌簿十帙雖書生攻
兎園冊專勤無如也視事少間發憤讀書丹鉛金矢
案牘交互午夜伊吾與銅籖聲相應其爲詩劌心鉢
腎茹古吐今必欲追配作者願就正于夫子而未敢
輕出也余問諸滄葦弗應從硯詳再索得之信滄葦
之雄于詩也今夫人之稱詩者眉目不同興㑹各異
設壇分墠互相甲乙遠則追隨秦雒近則跳浪越楚
縱極其精神才力橫度㨗出不過滅沒于二百年來
名人魁士沉淵洑流之中亦成其爲今人之詩而巳
矣三百篇以後騷雅具在太史公曰國風好色而不
淫小雅怨誹而不亂此千古論詩之祖劉彦和蓋㴱
知之故其論詩曰軒翥詩人之後奮飛詞家之先三
百篇變而爲騷騷變爲漢魏古詩根抵性情籠挫物
態高天㴱淵窮工極變而不能出于太史公之兩言
所謂兩言者好色也怨誹也士相媚女相說以至于
風月嬋娟花鳥繁㑹皆好色也春女哀秋士悲以至
于白駒刺作角弓怨張皆怨誹也好色者情之槖籥
也怨誹者情之淵府也好色不比于淫怨誹不比于
亂所謂發乎情止乎義理者也人之情眞人交斯僞
有眞好色有眞怨誹而天下始有眞詩一字染神萬
刦不朽鍾記室論十九首謂驚心動魄一字于金大
白歎吾衰不作子美矜得失寸心皆是物也今不讀
古人之詩不知其言志永言眞正血脉而求師于近
代如躄人之學步如傖父之學語其不至于罥足沓
舌者則亦鮮矣滄葦之詩意匠㴱發脉厚才情飈迅
意思霞舉䇿驥足于脩途可以無所不騁而迂轡弭
節退而欲自負于古人世之無眞詩也久矣以滄葦
之才好學㴱思精求古人之血脉以追遡國風小雅
之指要詩道之中興也吾有望焉余觀滄葦就正之
雅意知其不以面䛕責我也爲申言學古之說以有
合焉且以有進焉昔者蘇子瞻兄弟旣舉進士子瞻
官鳳翔寄子由于長安其詩曰遙知讀易西牕下車
馬𫾣門定不譍古人榮進之初讀書尚志其厚相期
待如此今之君子知此意者鮮矣余之期滄葦以有
成者如此不獨以其詩也
　　施愚山詩集序
西昌陳子伯璣來告我曰宛陵施愚山先生今之梅
聖俞也聖俞之詩得歐陽子之文而益顯今愚山不
敢自定其詩而有待夫夫子衡也敢助之以請夫子
其無辭余受而卒業誦詩而論其世蓋三歎焉昔者
隆平之世東風入律靑雲千呂士大夫得斯世太和
元氣吹息而爲詩歐陽子稱聖俞之詩哆肰似春凄
肰似秋與樂同其苗裔者此當有宋之初盛運會使
肰而非人之所能爲也兵興以來海內之詩彌盛要
皆角聲多宮聲寡陰律多陽律寡噍殺恚怒之音多
順成嘽緩之音寡繁聲多破君子有餘憂焉愚山之
詩異是鏘肰而金溫肰而玉詘拊搏升朱絃淸汜求
其爲衰世之音不可得也歐陽子曰樂者天地人之
和氣相接者也地氣不上應曰雺天氣不下應曰霧
天地之氣不接而人之聲音從之愚山當此時能以
其詩迴幹元氣以方寸之管而代伶倫之吹律何其
雄也記曰溫柔敦厚詩之敎也說詩者謂雞鳴沔水
殷勤而規切者如扁鵲之療太子溱洧桑中咨嗟而
哀歎者如秦和之視平公病有淺㴱治有緩急詩人
之志在救世歸本于溫柔敦厚一也愚山視學齋魯
祠伏生旌孫明復石介享鐵司公七公嘘枯吹燼廣
厲風敎敦伐木友生之義哭顧夢游之䘮瓦燈敝帷
過時而悲溫柔敦厚之敎詩人之鍼藥救世愚山蓋
身有之詩有之神之聽之終和且平和平而神聽天
地神人之和氣所由接也其斯以同樂之苗裔而爲
詩人救世之詩也與陳子曰詩爲樂之苗裔衡聞之
矣審樂音以論世本詩敎以救世大哉斯言殆歐陽
子之所未及也請授簡書之以爲愚山詩序
　　宋子建遙和集序
宋子子建盡取六代三唐之詩句比字櫛繼聲属和
名之曰遙和集而請余爲序夫和詩而次韵非古也
次韻而盡古人之詩尤非古也國初沿元季餘風高
棅張楷之流徧和鼓吹三體瀛奎諸集浩汗曼衍盈
箱充宇迄于今邯鄲之歩巳窮兎園之冊盡齾有識
者遇之咸睨而弗顧也子建亦何取而爲是哉竊謂
和古人之詩其難有三牢籠古今極命庶物沿流溯
源文從字順古人之學也無其學而捃拾撦割撏剝
剽略枝梧如窮子之博易如貧女之縫紝爲陋而巳
矣區明風雅別裁僞體標舉興會萌茁時運古人之
識也無其識而彷竊逐響尋聲拍肩取道如水母之
傭目如屈䖝之循枝爲愚而巳矣擺落悠悠望古遙
集晞髮咸池濯足東海古人之志也無其志而聒噪
夢囈歌哭狂易叫囂如豕腹之彭亨如蠅聲之喧沸
爲妄而巳矣子建器資敏學殖厚其識其志又足以
發之窮年屏力掉鞅詞壇遂能含咀百家籠挫千古
馳騁下上而不蹈夫三者之病又何疑哉古之和詩
者莫善于江淹江之言曰蛾眉詎同貌而俱同于魄
芳草寧共氣而皆悅于魂論詩而至于動魄悅魂精
矣微矣推而極之三百篇騷雅以迄唐後之詩皆古
人之魄也千秋巳往窮塵未來片什染神单詞刺骨
揚之而色飛沉之而心死非魄也其魂也鍾嶸之稱
十九首驚心動魄一字千金正此物也如其不爾則
玄黃律呂金碧浮沉皆象物也皆死生也雖其駢花
麗葉餘波綺麗亦將化爲陳羮塗飯而矧其諓諓者
乎子建所和之詩皆魄也有魂焉以尸之經營將迎
意匠怳忽所謂動魄悅魂者江氏能言之而子建能
知之後之和詩者其可爲標表巳矣余于子建之詩
趣舉之未能詳也姑述其䛕聞以質之且爲學詩者
告焉或曰昔者陳思王游魚山中夜聞天樂悽惋寫
而傳之梵音流于中土蓋自此始此遙和之精者也
宋子慕思王之才遂與同字昔子建之所和梵天之
樂也今子建之所和人世之音也今也不思王之儗
而比量于高張諸人何斤斤也余蹶肰而起也有是
哉并書之以爲序
　　宋玉叔安雅堂集序
萊陽宋先之與余爲縞紵交先之稱其家世勲有二
才子玉叔尤雄駿陵谷遷改宋氏長老取次彫謝玉
叔遂以文章氣誼羽儀當世辛丑夏余過武林俛仰
今昔悽肰有雍門之悲巳得盡讀其詩文而玉叔属
余爲其序余故不知其詩强仕巳後受敎于鄕先生
長者流聞臨川公安之緒言詩之源流利病知之不
爲不正家世與弇州游好㴱悉其晚年追悔爲之標
表遺文而抉擿其指要非敢以臆見爲上下也今之
結儔附黨羣而相噪者祖述弇州之初學掇拾其嘔
噦之餘以相薦揚諺有之海母以蝦爲目二百年來
俗學無目奉嚴羽卿高廷禮二家之瞽說以爲蝦目
而今之後人又相將以俗學爲目由達人觀之可爲
悲憫此其說在羣兒之雹論也羣兒不識珠見雨雹
焉以爲珠也掬而藏之俄而無餘質矣有大長者富
有寳珠羣兒相與噪曰此雹也非珠也雜肰抵而去
之其黠者則又咻曰果珠也安知吾昔日之雹非長
者之珠長者心目了肰自信其爲珠羣兒論雹爲珠
論珠爲雹喧呶䀨耳都盧一笑而巳玉叔之詩長者
之寳珠也一以爲隋矦一以爲泉客其光可以照乘
而其餘可以彈鵲其爲珠不爲雹不待有目者而後
知也肰而羣兒之雹論日喧呶而未巳羣兒固不能
指雹以亂珠而抑將假長者之珠以蓋雹也玉叔雖
自信其珠其若之何吳門葉襄聖野吾徒之知言者
也其序玉叔之詩曰天才儁朗逸思雕華風力旣遒
丹彩彌潤陶寫性靈抒寄幽憤聲岀宮商情兼雅頌
其詩人之雄乎聖野之頌玉叔可謂信而有徵矣玉
叔櫝長者之寳珠慨肰自信登壇立墠一掃羣兒之
雹論滄海橫流庶有豸乎肰此言自余發之彼以我
將易置將師空其壁壘也其羣噪將益甚而吾所稱
引葉生者窮老逢掖墓木巳拱不若膏唇拭舌之流
可以助予也此亦蘄乎玉叔之自信而巳矣夫士固
未有不自信而能单出獨樹卓立于今古者也
　　王貽上詩集序
神廟庚戍之歲偕余舉南宮者關西文太淸新城王
季木竟陵鍾伯敬皆雄駿君子掉鞅詞壇太淸博而
奥季木瞻而肆踔厲風發大放厥詞太淸贈季木曰
元美吾兼愛空同爾獨師蓋其宗法如此而伯敬以
幽閒隱秀之致標指詩歸竄易時人之耳目迄干今
輇材諷說簸弄研削莫不援引鍾譚與王李徐袁分
茅設蕝而關西新城之集孤行秦齊間江表之士莫
有過而問者三子之才力伯仲之間耳而身後之名
飛沈逈絕殆亦有幸有不幸焉千秋萬歲古人所以
㴱歎于寂寞也季木歿三十餘年從孫貽上復以詩
名鵲起閩人林古度詮次其集推季木爲先河謂家
學門風淵源有自新城之壇坫大振於聲銷灰燼之
餘而竟陵之光燄熸矣余蓋爲之撫卷太息知文苑
之乘除有刦運叅錯其間抑亦可以觀天咫也嗟夫
詩道淪胥浮僞並作其大端有二學古而贋者影掠
滄𬈑弇山之賸語尺寸比儗此屈歩之蟲尋條失枝
者也師心而妄者懲創品彚詩歸之流弊眩運掉舉
此牛羊之眼但見方隅者也之二人者其持論區以
別矣不知古學之由來而勇於自是輕於侮昔則亦
同歸於狂易而巳貽上之詩文繁理富銜華佩實感
時之作惻愴于杜陵緣情之什纏綿於義山其談萟
四言曰典曰遠曰諧曰則沿波討源平原之遺則也
截㫁衆流杼山之㣲言也別裁僞體轉益多師艸堂
之金丹大藥也平心易氣耽思旁訊㴱知古學之由
來而於前一人者之爲皆能洮汰其癥結祓除其嘈
囋思㴱哉小雅之復作也微斯人其誰與歸貽上以
余爲孤竹之老馬過而問道於余余遂趣舉其質言
以爲敘往余嘗與太靑季木論文東闕下勸其追遡
古學毋沿洄於今學而不知返太靑喟肰謂季木曰
虞山之言是也顧我老不能用耳今二子墓木巳拱
聲塵蔑如余八十昏忘値貽上代興之日向之鏃礪
知巳用古學勸勉者今得子身親見之豈不有厚幸
哉書之以慶余之遭也
　　周元亮賴古堂合刻序
癸巳春余游武林得元亮淸漳城上四章讀而歎曰
余與元亮別八年矣久不見元亮詩不謂筆力老蒼
感激悲壯一至于此今年相遇吳門乃盡見其賴古
堂諸刻情㴱而文明言近而指遠包涵雅故蕩滌塵
俗卓肰以古人爲指歸而不墮入于昔人之兎徑與
近世之䑕穴信元亮之雄于詩也或曰子之推評元
亮也其旨要可得聞乎余告之曰有本古之爲詩者
有本焉國風之好色小雅之怨誹離騷之疾痛叫呼
結轖於君臣夫婦朋友之間而發作于身世偪側時
命連蹇之會夢而噩病而吟春歌而溺笑皆是物也
故曰有本唐之李杜光燄萬丈人皆知之放而爲昌
黎達而爲樂天麗而爲義山譎而爲長吉窮而爲昭
諫詭灰奡兀而爲盧仝劉又莫不有物焉魁壘耿介
槎枒于肺腑擊撞于胸臆故其言之也不慚而其流
慱也至于歷刦而不朽今之爲詩本之則無徒以詞
章聲病比量于尺幅之間如春花之爛發如秋水之
時至風怒霜殺索肰不見其所有而舉世咸以此相
夸相命豈不末哉元亮之爲人也孝于親忠于君篤
摯于朋友巍肰巨人長德也汲水城壞張林宗抱其
詩文與二子淪水中元亮兄弟行求其少子載以歸
家于役返里躬送之還中牟其守漳也故人門客在
重圍中相與登陴賦詩抗詞同日無一人思解免者
藴義生風緣情仗境珪判而璋合金舂而玉應此元
亮之所以爲詩也而豈徒哉元亮近在樵川痛詩道
榛蕪刻覆羽詩話以風示海內滄浪之論詩自謂如
那吒太子拆骨還父拆肉還母而未嘗探極于有本
謂詩家玲瓏透徹之悟獨歸盛唐則其所矜詡爲妙
悟者亦一知半解而巳余懼世之學詩者奉滄浪爲
質的因序元亮詩而梗槪及之若其論詩之誤俟他
日篝燈剪韭抵掌極論而兹固未能悉也
　　賴古堂文選序
巳丑之春余釋南囚歸里盡發本朝藏書裒輯史乘
得數百帙選次古文得六十餘帙州次部居遺蒐闕
補忘食廢寢窮歲月而告成庚寅孟冬不戒于火爲
新宮三日之哭知天之不假我以斯文也息心栖禪
皈依內典世間文字眇肰如塵沙積刦矣越五年甲
午遇周子元亮于吳門出賴古堂文選属余是正且
請爲其序序曰近代之文章河決魚爛敗壞而不可
救者凡以百年以來學問之繆種浸淫于世運熏結
于人心襲習綸輪醖釀發作以至于此極也蓋經學
之繆三一曰解經之繆以臆見考詩書以杜撰竄三
傳鑿空瞽說則㑹稽季氏本爲之魁二曰亂經之繆
石經托之賈逵詩傳儗諸子貢矯誣亂眞則四明豐
氏坊爲之魁三曰侮經之繆訶虞書爲俳偶摘雅頌
爲重複非聖無法則餘姚孫氏鑛爲之魁史學之繆
三一曰讀史之謬目學耳食踵温陵卓吾之論而漫
無折衷者是也二曰集史之繆攘遺捨藩昉毗陵荆
川之集錄而茫無鈎貫者是也三曰作史之繆不立
長編不起凡例不諳典要腐于南城(皇明/書)蕪于南潯
　　蹖駁于晉江　以至于盲瞽僭亂蟪聲而蚋
鳴者皆是也說文長箋行而字學繆幾何原本行而
曆學繆冬瓜瓠子之禪行而禪學繆凡此諸繆其病
在膏肓湊理而癥結傳變咸著見于文章文章之壞
也始于餖飣掇拾剽賊古昔極于驕僨昌披　偭規
矩星移物換霜降水涸而賴古之選始出是選也遡
古學搜繆種窮雅故于經史甄流別于文字剪削枝
葉芟薙稂莠恤恤乎其恐失也愀乎悠乎其有餘思
也余讀之幡肰而喜退而有憂焉何憂乎憂夫學問
之繆種誠難于祓除而文章升降之際未易以隻手
挽也日者雲間之才士起而嘘李王之燄西江爲古
學者昌言闢之闢之誠是也而或者揚榷其持論以
爲敢于評古人而易于許今人抹殺文選詆諆文賦
非敢乎某詩偪太白某文過昌黎非易乎有敢心焉
以評古此則知古人之淺也有易心焉以許今此亦
愛今人之薄也塗車芻靈象物也耳目鼻口象人也
有化工焉有神理焉非其象之謂也規模韓柳擬議
歐曾宗雒閩而祧鄭孔主武夷而賔鵝湖刻畫其衣
冠高厚其閈閎龎肰標一先生之一言而未免爲象
物象人之似則亦向者繆種之傳變異候而同病者
也嗟乎目睫之論其則不遠口耳之間相去幾何余
之憂亦元亮之憂亦西江諸君子之憂也徐巨源余
通家稚弟詒書往復巨源不以爲不肰父子不遠二
千里爲其母乞銘來商此事値余赴急徵而返日月
逾邁存歿迢肰因元亮之請序發其狂言亦猶昔之
思復于巨源千子者也重爲告諸君子余老矣付以
斯文有元亮在繼自今相與肆力古學發皇蕩滌煥
肰與唐宋同風余得慗執其緒言自附于老馬之識
路其亦與有庸哉
　　申比部詩序
申長公維志者故少師文定公之冢孫也官南比部
執政張羅鉤黨毒螫善類傳示風旨嶷肰不爲動遂
受譙鐫以去余聞而壯之歸而杜門却掃不關人事
名行益脩學殖益厚而聲律亦益工吳之士友相率
排定其詩凡四卷而請余爲序余初入史館謁文定
于里第禀承其訓辭所謂昔我有先正其言明且淸
者也晚而採詩于館閣萬曆中以文定爲首追思太
平風流宰相一觴一詠翰墨游戲皆乘載國家之元
氣以出流風餘韵可以衣被百世而况其孫子乎比
部之詩鏘肰而珠圓渾肰而璧合玉瓚黃流爲當世
所貴重而其源之出于文定也余則能知而言之昔
者歐陽永叔譜洛陽之花以謂花之極其美與夫癭
木臃腫之極其惡醜好雖異而得分氣之偏爲元氣
之病則均予甚以爲不肰造化吉祥之氣與國家休
明之運旁薄結轖而鍾美于人物必有奇絕殊尤者
出於其間草木之華亦中氣之分也而可以爲病乎
卷阿之九章言鳳凰之鳴也必曰于彼高岡言梧桐
之生也必曰于彼朝陽說詩者謂高岡集止之地以
喻國家陽被溫仁之氣亦君德也謂天地之正氣不
宜限而自私者亦過也文定之事我神祖卷阿之鳳
凰也比部則其長離鸑鷟也來歌矢音再世而其詩
益昌其爲艸木之華也亦大矣由是而益知永叔之
非通論也嗟夫國家二百餘年世習平康正直之俗
人被溫柔敦厚之敎比部之詩多出于黍離之後雍
頌爾雅噍殺不作梧桐之萋菶鳳凰之雝喈宛肰猶
在尺幅之中周家忠厚仁及草木吾夫子之所以歎
豐芭也論次比部之詩而推本于文定可以興可以
觀矣蘇子有云使天下之人相與勉爲忠厚而恥爲
媮薄或由於此斯余之志也矣
　　江田陳氏家集序
余近輯列朝詩集釐爲甲乙丙丁四部而爲之序曰
遺山中州集止于癸癸者歸也余輯列朝詩止于丁
丁者萬物皆丁壯成實大盛于丁也蓋余竊取刪詩
之義顧異于遺山者如此而閩中孝廉陳昌箕以江
田詩乘示余俾爲其序余觀陳氏家集江山公伯康
洪武間任江山令則甲集中人也贊善公完中書公
登侍講學士公全登朝永宣間則乙集中人也布政
公崇德敎諭公良貴在成化中則丙集中人也太常
少卿聮芳兵侍郞省在嘉靖萬曆間則丁集中人也
陳氏一門歷三百年簪纓不絕蘭錡相望又能以詩
世其家金張舊業七葉漢貂視陳氏有媿色焉班固
有言國藉十世之基家承百年之業士食舊德之名
氏農服先疇之畎畝商循族姓之所鬻工用高曾之
規矩當國家綦隆盛治流漢漂唐久道化成人文滋
茂燦肰三代同風以陳氏一家徵之豈不信哉昌箕
之輯是集也其不獨以頌箕裘誇閥閱徘徊黍離麥
秀之秋而闡揚菁莪豐芭之盛其意尤可感而傳也
余採閩詩未獲斯集多所闕遺因昌箕之索序喜得
附名其後也不敢以老髦辭詩曰昔我有先正其言
明且淸自丁以上江山諸公當之矣又曰子子孫孫
勿替引之自丁以下豈非昌箕之責乎萬物盛於丙
成於丁茂於戊丁於時爲夏夏大也於人爲四强仕
之年年幹也自江山諸公以逮昌箕於時爲夏昌箕
年方强仕於幹爲丁鴻朗莊嚴富有日新丁成而戊
茂將于是乎在詩曰武王豈不仕貽厥孫謀以燕翼
子百世之仁也此又余所以竊取刪詩之義敬爲江
田之後人告焉
　　葉九來鋤經堂詩序
余老歸空門濶疎翰墨歸子玄恭過而詫曰鹿城婁
水才士蔚起以探珠採玉爲能事葦蕭之人至矣能
終爲驪龍之睡乎余笑而不應近世余以賞花諸記
得呼子得下㫁句詩禪誦之餘挑燈長吟癢癢肰如
不自禁久之乃已少時葉子九來以近刻詩見貽開
卷見得下敘讀之而歎斯所謂崑山之人以玉抵鵲
者耶玄恭之惎我宜也九來爲童子時背誦覆局賦
詩驚動長老長而學益殖才益老杼軸性情鈎貫風
雅􁅥梳于物情世變七言歌詩尤爲夐厲如徤馬在
御蹀蹀不能止要其天才激越鬱負秀氣抉剔剽賊
傭販之病合于自肰呼葛二子之序庶幾似之皇甫
持正稱顧逋翁之詩謂吳中太湖異石洞庭朱實華
亭鶴唳與虎丘天竺佛寺鈎綿秀絕出其中上奇石
空中玲瓏漏穿文人才子飮食其輕淸鮮榮之氣玉
膏金壺涌出筆端穿天心而岀月脇誠有如持正之
所云斯世之割剝補緝翦𥿄花畫死水者宜其日相
倍而不能以幾及也當勝國末楊廉夫以風流儒雅
主盟江左崑山之傑出者郭翼羲仲袁華子英呂誠
敬夫皆出其門而鐵厓之道益尊余昬忘失學九來
以禮先一飯俾敘其詩有㴱愧焉肰鐵翁老不解事
酒後耳熱塗膏醉墨猶欲與諸子掉鞅決勝余今爲
啞羊僧慿軾以觀文戰風檣陣馬鯨呿鰲擲髣髴齋
鐘佛火間日昃而歌聊以送老其暇逸過廉夫遠矣
書以敘九來之詩竊以自幸玄恭又何以惎我也
　　金爾宗詒翼堂詩草序
嘉定有懷文抱負溫恭大雅之君子曰金先生子魚
其子曰德開字爾宗以文行世其家爾宗沒十餘年
其子熊士刻其遺詩三卷而請余爲其序往予獲交
子魚爾宗以執友事余摳衣奉手不命之進不敢進
訢訢抑抑如也子魚沒爾宗請余誌其墓其事余益
恭今爾宗不幸早世其子起士宗懷節者遭逢國難
早夜呼憤竟以强死其歌詩爲人傳寫位置于殷士
周黎之間蓋余之交於金氏者三世其髫童毁齒荷
衣出拜者皆巳化爲古人而余猶執筆而敘其詩可
歎也嘉定爲吳下邑僻處東海其地多老師宿儒出
於歸太僕之門傳習其緒論其士大夫相與課詩書
敦名行父兄之訓誨師友之提命咸以䛕聞寡學叛
道背德爲可恥爾宗爲子魚之子胚胎前光得以服
事其鄕之孝秀若唐叔遠婁子柔程孟陽者濡染其
風尚而浸漬其議論蓋其學問不出于家庭唯諾几
席杖函之間而話言誦習巳超肰㧞出于俗學矣其
爲詩故未嘗矜辨博獵新詭求以自異於人顧其情
眞其詞婉雍頌諷歎行安而節和遠不違唐人之聲
律而近不失鄕里名家和平㴱穩之矩度譬諸王謝
子弟風流吐納望而知非俗子固不待揄長裙躡高
屐以奇服盛飾爲能事也嗟乎斯世之俊民才子含
靈挺生者皆天地之間氣也世之隆也天地精英之
氣韞結而爲崑山之玉合浦之珠精神渾圓輝藪澤
而見山川子魚之沒有爾宗焉非與迨其降也天地
精英之氣刻露而爲赤堇之銅都山之鐵光芒騰上
干星文而沸江水爾宗之後有懷節焉非與夫以嘉
定之多君子讀書修行涵養藴蓄百有餘年風流弘
長餘分閏氣演迤旁薄猶濬發爲爾宗父子自古在
昔先民有作君子之澤焉可誣哉世之攬斯集者尚
有考于余言其有感于老成典刑如孔北海之見虎
賁者亦必爲之慨肰而流涕也
牧齋有學集卷十七終
牧齋有學集卷十八
　序
　　卓去病全集序
嗚呼士之求用於世也必有所挾以自重而世之用
士也亦必視其所挾者以重士于是乎士之所挾者
有倍稱之息而無折閱之憂及其兩不相遇也士之
有挾者往往困于資地不能自出其藴蓄以干人主
人主之求士者亦往往限于士之資地不能自出其
耳目以相士而其相遇而不相當也以賈生之才遭
逢聖世人主置之前席咨嗟歎息而不能不困于長
沙以九江祝生奮史魚之節發憤懣譏公卿而不能
與車丞相桑夫人爭一言之遇合又况于吾友去病
連蹇塲屋陸沉下僚終其身望高門省戸數十步間
邈肰如天漢者乎嗚呼去病其志潔其識堅其風骨
孤峭側出無所附麗以通經汲古爲其學以致君澤
民爲其志藐肰書生講求國家兵農禮樂要務萬曆
間河決澶淵賣田得百金爲老丁生治裝令巡行河
決口訪問利害著河渠書若干篇宗黨咸目笑之弗
顧推去病之意以爲他日遇主如宋之范仲淹人主
開天章閣給筆札令條上天下事如南宋之陳亮布
衣上殿天子使執政召問從何處下手庶幾揚眉抵
掌傾嚢倒􁌛盡出生平所學衣被海內安能飾竿牘
工鞶帨與小夫壬人爭利便目睫間乎遇益左家益
貧迂疎潦倒不能自振其位置日益高晩年謫李雲
中督師陽羡盧公持節開府去病居属末舒雁行列
執手　上謁巳悉謝諸大吏延致後堂衣襃踞上坐
爲盧公陳說數目挿卜制馭事宜畫灰借箸目直上
指盧公摳衣拳手奉敎唯謹間請問天下大計去病
盱衡大言當今能指揮謀㫁申撻伐而闢蹙國者虞
山一人而巳余猶坐閣訟頌繫請室盧公裁書布幣
承問起居其嚴重去病如此嗚呼國家緩急需士猶
疾病之需藥也去病之所諳曉者醫經經方其所儲
待扶元起死之藥也而世之所嗜膏粱芻豢也膏粱
芻豢可以養生而不可以療病今唯膏粱芻豢之是
甘而上醫之藥方屏棄而不一試病已殆矣乃號咷
博求兾幸一中於是乎舊醫之乳藥下醫之毒劑漫
嘗雜進而病馴至于不可爲世之薄去病者親見楊
子雲祿位容貌不足動人聞我之論其不揶揄而大
笑者亦鮮矣一葉落而知秋一壺氷而知寒一士之
用舍有關于國家之大故非識微之君子其孰能知
之而信之矣乎讀去病之文者其尚以余言求之百
年而後㴱思尚論想見其爲人亦必有知余之廢書
歎息泣下沾襟而不能自巳者若其文之雄徤㴱厚
方駕作者去病固不自以爲能事而讀者亦不當以
此多去病也去病之歿在崇禎甲申之十一月後九
年歲在癸巳其子人臯始彚其全集鏤板行世而虞
山友人錢某爲其序
　　耦耕堂詩序
崇禎癸未十二月吾友孟陽卒于新安之長翰山又
十二年歲在甲午余所輯列朝詩集始出孟陽詩居
丁集中實爲眉目而余爲小傳以引其端頗能推言
孟陽之所以爲詩與其論詩考古之指意於時風人
詞客希風說響者咸相與欷歔愾歎恨當吾世不得
一見孟陽又恨不得盡見孟陽之詩於是嘉定二金
子治文渭師從其壻孫介繕寫松圓集以後詩文曰
耦耕堂集者鏤板行世而属序之敘曰耦耕在虞山
西麓下余與孟陽讀書結隱之地也天啓初孟陽歸
自澤潞偕余棲拂水磵泉活活循屋下春水怒生懸
流噴激孟陽樂之爲亭以踞磵右顔之曰聞詠又爲
長廊以西北山行吟坐臥皆與山接朝陽榭秋水閣
次第落成於是耦耕堂之名遂假孟陽以聞於四方
旣而從形家言斥爲墓田作明發堂于西偏而徙耦
耕堂于丙舍以招孟陽廬居比屋晨夕晤言其游從
爲最密辛巳春約游黃山首塗差池歸舟値孟陽於
桐江篝燈夜談質明分手遂泫肰爲長別矣此集則
自天啓迄崇禎拂水卜居松圓終老之作總而名之
曰耦耕者孟陽之志也余與孟陽相依于耦耕者前
後十有餘載孟陽歸新安余遂彳亍里居羽書旁午
師命促數歲時展省一再至山中視所謂耦耕堂者
巳邈肰如傳舍矣孟陽歿而國變熸餘生殘骸求死
不得土梗偶泊松楸僅存往者山堂磵戸筆牀茶竈
綠尊紅燭之樂驚魂噩夢瞥肰不能一至僅于孟陽
詩句彷彿見之耳䘮亂廢業歸心空門世間文字都
不省憶惟孟陽淸詞麗句尚巡畱藏識中南冠越吟
嘲諷詠因而迴思昔遊一話言一談笑顯顯肰猶在
耳目孟陽誦持首楞嚴經聞雞警悟于篇什中毎有
省發由今觀之吾兩人之遊跡雪泥鴻爪巳茫肰如
往刦事此經中前塵分别交蘆中空佛言如寤時人
說夢中事豈虚也哉後之君子讀孟陽之詩追尋吾
兩人遊跡一切皆前塵影事觀匿王之恒河攬演若
之朝鏡以孟陽之詩當伽陀祗夜而不徒以聲病格
律相比量也則庶乎其可矣余旣衰且廢孟陽墓田
有宿草不能往哭又不能料理其遺文而以累二金
子余則有餘愧矣撰文懷人摩娑靑簡藏山逝川聖
人亦未免有情而况于余乎嗟乎此余所以敘耦耕
堂之集援筆淸淚輟簡而不能舍肰者也
　　李貫之先生存餘稿序
宋元以來學者窮經讀書確有師承幼而學壯而成
老而傳端序經緯精詳次第具在宋學士之誌曾魯
者如金科玉條不可更易世降道衰敎學偏背煩蕪
之章句熟爛之時文剽賊傭賃之俗學耳食目論浸
淫熏習而先民辨志敬業之遺法不可以復考矣迨
其歿也世益下學益駁䛕聞曲見橫騖側岀聾瞽狂
易人自爲師世所號爲魁士碩儒敢于嗤黜謨誥鐫
彜經傳大書濃抹以典訓爲劇戲馴至于黃頭邪師
彌戾魔属充塞抗行交相裊亂而斯世遂有陸沉板
蕩之禍嗚呼學術之失也以其離聖而異軀捐古而
近習方其濫觴也朱黃丹鉛鑽𥿄弄筆相與簸弄聰
明貿易耳目而其極也經學蠧人心圯三才五常各
失其所率獸食人于是焉始古者謂之非聖無法學
非而博順非而澤以疑衆者誅不以聽豈過也哉有
明萬曆中江陰有儒者曰李君貫之耆年壹行强學
好問之君子也其殖學以六經爲根抵以程朱爲繩
尺當斯世邪說橫議橫流瀹亂之日仞其師說强立
不返沒身而巳者也貫之沒二十有餘年其孫成之
刻其遺文請序于余嗚呼貫之之文具在論不越尺
幅辭不辨枝葉寧樸而無冶寧直而無游寧狹而無
夸其功則記覽講貫其文則布帛菽粟文中子言顔
延之王儉任昉有君子之心焉吾貫之其殆庶乎取
貫之之文儷諸世之剪刻鞶帨裁紅暈碧者我故知
其無與以逢衣淺帶之士守老師宿儒之學螢乾蠧
死頭童齒豁下上數百年獨抱夫神徂聖伏邪說誣
民之憂胥天下奔約枉矢交流羣射確乎其不與易
也一閧之市必立之平一卷之書必立之師相子之
命兔園之冊隱肰與殘經絕學相爲終始非表微之
君子其有能知而思思而懼焉者乎貫之與余游明
燈張席憂心京京未嘗不廢書而歎余序貫之之集
不趣舉其文而極論敎學之廢興詞煩而不殺者貫
之之志也貫之名如一藏書萬卷著禮記緝正若干
卷亂後咸燬兵火成之於刦灰焚蕩之餘收拾餘燼
鏤板家塾庶幾乃祖之緒言不墜于地可謂有志者
也
　　蕭伯玉春浮園集序
余每與伯玉晤語移日分夜談諧間作顧不恒商確
文字間或微言評泊相視目笑而巳天啓初余在長
安得伯玉愚山詩喜其煉句似放翁寫置扇頭程孟
陽見之相向吟賞不去口伯玉每得詩文矜重藏
丹黃點勘比于歐蘇諸集彼此落落固未嘗盱衡扺
掌以文人相命肰而兩人聞之交相得也䘮亂甫息
伯玉遣石濤僧遺書勸以研心內典刋落綺語余方
箋註首楞嚴謝絕筆墨報書曰如兄約久矣書往而
伯玉巳不及見肰吾兩人文字之交其終始如此也
今年夏五伯玉之猶子伯升蒐輯遺文属余刪定且
爲其序余得而論次之伯玉之詩體氣淸㧞瘦勁奡
兀取法涪州向謂今體似放翁者餘波綺麗偶肰合
耳又尚簡奧標新領異取材于劉義慶酈道元離奇
輪囷孤行側出則陸魯望司空表聖之流也以審音
之法喻之廣塲法曲五音紛會孤桐么絃逈絕烟杪
誠難與絲肉競奮娛心順耳若夫魚山空宵衡岳靜
夜烟蓋停氛燈帷靜燿峻壁之龍吟潛戞半峰之猿
梵遙呼人世之繁音促節夫安得而與焉以此評伯
玉之詩文其庶矣乎肰余之知伯玉者蓋不盡于此
西江儒者以道學爲敎而伯玉則歸心佛學芟薙枝
葉卽姚江諸公改頭換面者亦不欲過而問焉諸所
悟解以了義爲宗以唯心爲鏡不以性掩相不以實
掩權不以圓融掩行布坊禪講之末流掃邪僞之惡
網㴱心苦語低眉努目於敘楞伽評雪浪之文識法
者懼有餘憂焉而世之知伯玉者或寡矣昔者法界
之鏡弘演于圭山者以裴公美助之發明也止觀之
宗大畼于荆溪者以梁敬之助之治定也末法晦蒙
正輪陵替斯世無圭山荆溪招揭日月雖有淵才雅
思若吾伯玉者如車一輪如鳥一翼徒抱廓淸式遏
之志而無以自展漫漫長夜其何時而旦乎嗟乎斯
集行世之知伯玉者必多矣推伯玉之志雖復飛文
掞藻燄燄天壤間亦將比諸須彌之螢火𥘉不以斯
文爲有無也余故循而論之以證明吾兩人文字之
交其有終始者如此
　　徐存永尺木集序
崇禎巳卯存永侍尊甫興公徵君訪余拂水存永方
綺歲才藻麗逸余以孝穆期之後十餘年存永偕陳
開仲自閩過存坐綘雲樓下摩桫沁雪石周視挿架
古史舊文談興公與孟陽遊跡余爲詩曰高人有福
先歸地野老無謀但詛天酒罷悲吟欷歔别去是歲
綘雲樓災存永寓書相三日之哭又七年以尺木集
請序存永之詩富有日新至是而大就哭曹能始長
篇述陽秋詢琬琰富矣哉古良史也往存永談閩詩
㴱推其友許有介頃游南京見有介詩每逢佳處􁅥
搔狂叫喜存永爲知言乃愾肰命筆爲其集序乳山
道士適來告曰存永所居偪塞戎馬宛委江雨桑架
礟車播遷困厄其詩當益工所就殆不止此嗟夫讀
有介之詩知閩之才士與存永爭能鬬㨗者後出而
愈奇聽乳山之言卽存永一人之詩所謂見新非故
者屢遷而未見其止甚矣人才之難盡而斯人之文
心靈氣未可以終窮也唐李牟吹笛天下第一所吹
煙竹之笛笛中第一瓜州江上秋夜橫吹寥亮逸發
爲牟生平吹笛第一俄而鄰舟有客請吹河山可裂
鐵管可碎意其蛟龍也今存永有介之詩皆笛中第
一也則未知孰爲李牟之吹耶孰爲鄰客之吹耶余
之掩袖而聽者其爲煙竹爲蛟龍能一一而辨之耶
聽蛟龍之笛者驚其入破呼吸盤擗以爲人
若夫雪山浴池之歌大樹緊那之絃管仙人狂醉須
彌踊沒其視蛟龍之聲不猶蠅聲之發于蚓竅耶由
是觀之存永之詩不能盡存永有介　之詩不能盡
有介而八閩與天下之詩心師意匠新新不窮其不
當以方隅之見坐井天而窺隙日也亦若是則巳矣
白門之士就余論詩遂有爽肰自失者遂書之爲尺
木集序三年笛裏關山無恙尚期與存永有介尊酒
細論開口而一笑也
　　唐祖命詩稿序
余同年友宣城唐君平有才子曰允甲字祖命自其
弱冠才名藉甚有詩數百篇亂後詩益工顧不肯盡
出謹刻其十之三四而請余爲其序余老且廢業度
無以厭祖命之意逡巡不欲爲而祖命請益力祖命
梅聖俞之鄕人子弟也葢嘗讀歐陽公敘聖俞之詩
略舉祖命之生平而考其近似則有不勝慨肰者歐
陽公謂聖俞少習于詩自爲童子出語巳驚其長者
則祖命似之聖俞累舉進士困于州縣年五十猶從
辟書祖命起家中翰遭讒放黜䘮亂屏退長爲旅人
而年亦巳五十矣與聖俞資望不一而其寥落不偶
未嘗不似歐陽公稱聖俞之詩長于本人情狀風物
英華雅正變態百出祖命富于庀材工于使物雲譎
波詭聞見疊出固未嘗規摹聖俞而所謂感人之至
與樂同其苗裔者未嘗不求其似之也其有不同者
聖俞生有宋百年全盛之時朝著寧謐四􁂜賔服其
仕宦連蹇志氣不獲伸者獨聖俞一身窮故其憂思
鬱積覊愁感歎之言可以矢詩遂歌發作馳騁而其
友若歐陽公謝景初者可以收藏類次盡得其文詞
若吾祖命者遘㑹陽九遭逢亂離以其曤目喑口蜇
吻裂鼻彈舌擊齒之苦攢聚偪塞盡託于詩詩雖工
固有所不能盡而又不得不盡也則姑以篋衍爲府
藏以扁鐍爲城塹出其十之三四爲墨子之木鳶而
閟惜其所謂五六者爲魯府之大弓寳玉其所出之
三四固巳足擺磨跳踔驚動海內其所閟藏之五六
雖其哆兮似春凄兮似秋能與聖俞上下追逐而世
固無由而知之也嗚呼聖俞之詩歐陽公以爲窮而
後工不知夫祖命之詩之工至于不能自有其詩而
其窮始極斯尤可悲也巳余游留都與祖命執手祖
命別余之溧水而遣平頭褁糧以候余文愍而與之
酒平頭告我曰主人孤裝垂槖每夜有光怪岀書簏
中余曰嘻此文字之祥豐城之劒氣屬斗牛其躍而
出也不遠矣歸語爾主吾當重爲之序而蘸筆以俟
之
　　梅杓司詩序
余採詩於宛陵得梅氏禹金季豹子馬之詩喜聖俞
風流于今未墜因以想見諸君子𢋫歌矢詩皆在有
宋聖明承平閒暇之日爲之撫卷三歎也而杓司來
游吳復見其詩知梅氏一門之詩散華落藻總萃杓
司而杓司生當亂離顚頓結轖鍾儀之南音莊舄之
越吟詩餘飮罷時時于筆墨之間見之則其視昔之
君子尤可感也杓司每過余論詩請余評隲則余得
而言之夫詩之爲道駢枝儷葉取材落實鋪陳揚厲
可以學而能也劌目鈢心推陳援新經營意匠可以
思而致也若夫靈心儁氣將迎怳忽禀乎天性出之
天肰其爲詩也不矜局而貴不華丹而麗不釣棘而
遠不衫不履粗服亂頭運用吐納縱心調暢雖未嘗
與捃撫搯擢者炫博爭奇而學而能思而致者往往
自失焉杓司之詩葢實有之昔者東晉之世王謝子
弟靡不揄長裙躋高屐胡牀麈尾高自標置至今遊
冶城者訪烏衣馬糞故事猶爲嚮往况金陵定鼎豐
水有芭宛陵之梅條葉被澤則梅氏之在今日亦猶
昔之王謝也且杓司盛年積學川渟嶽峙人之期許
與其所自許者非小桑海雖殊家風未艾余固知窮
冬沍寒當不與寓木蔓草俱盡也援採詩之例以杓
司一編附禹金諸賢之後謂爲家之瑤環國之琬琰
也豈不美哉時江左名輩屈指過江人物必以杓司
爲第一流無疑倘以余言爲職志乎
　　范長倩石公集序
昔在休明之世吾吳徐武公吳文定王文恪諸公以
館閣鉅公操文章之柄一時名賢輩出若劉昌謨楊
君謙劉廷美之流浮沉郎署迴翔藩臬宏覽博物含
英吐華殘編齧簡映照湘素降及正嘉文徵仲以耆
年長德主盟詞苑王祿之陸子傳諸公掞華落藻前
輝後光國家當重熙累洽人文化成士大夫含章挺
生與天之卿雲地之器車榮光休氣參兩叶應豈偶
肰哉余通籍後猶及見吳叅知文仲范學憲長倩文
仲萬曆初已叅預詞人之列溫文爾雅詳視却步有
禮讓君子之風長倩蔭藉高華駘蕩流俗晩視學政
在滇雲萬里之鄕卒自放山水間以老二君品第不
同方諸前哲亦猶中郎之虎賁也文仲故有集行世
長倩已沒二十年其子撰次遺集而属余爲之序長
倩少負淵敏不純師不屑如世間文人尋行數墨纉
言琢句以求當於作者揮毫信腕文不加點游戲掉
舉放筆自笑亦未嘗膏唇拭舌自以爲能事也諸天
質多羅樹香滿五十由旬坐其下者染香而不能去
雪山池中甄陀女歌聲柔輭淸淨五百仙人皆心逸
不自持詩文之妙固無事襞績鞶帨而能使人口耳
郵傳色飛神解以此評長倩之集則庶幾近之或曰
吳中別集弇山以降卷帙動以百計斯文豈足以盡
長倩乎嗟乎斯文固不足以盡長倩而長倩之風流
亦非斯文之所能盡也天平之山房櫳蔽虧閣道邐
迤流丹韵碧吐烟巒而駐月駕者長倩之詩苑畫笥
也梨園子弟舊舞新歌唱商女之後庭泣龜年之紅
豆者長倩之閒情麗曲也劈窠倒薤細字𧖟書禁扁
樹楣纏蛟龍而飛翬翟者長倩之文心筆陣也隴西
之伉儷詶贈芳華天水之房幃討論金石玉臺彤管
唱予而和汝者長倩之嚶鳴友聲也肰則長倩之文
章餘于天地間者故巳不勝其多矣而子猶存乎見
少不亦遼乎
　　徐女廉遺集序
嘉定徐女廉先生名允祿長於予十七年同爲郡弟
子員郡守大校士廣塲歙集女廉爲大司都講褒衣
方領扠手濶步諸生皆属目却行女廉從衆中覓予
拱揖而言曰此虞山錢受之也今日乃得相見幸甚
諸生皆視歸于予肩踵駢躡女廉徐執予手引去旣
而定交于崑山之西寺用士相見禮曰吾生四十年
方得一友敢不重拜禪房止宿劇談申旦屈指一時
名人勝流皆不可女廉意轍搖手曰假假間有許可
或時論所蹈藉掀肰顧視意豁如也女廉家食貧妻
子皆噉糠覈敝衣苴履泊肰自守自爲諸生不懷一
刺干謁意有所不與賁育不能奪也吳中名士親䘮
相弔唁女廉曰五十無車者不越疆而弔人吾有所
制之矣嘗就試之崑崑人有王母䘮諸生雜肰弔送
女廉弗往巳而爲具召客女廉踞上座豪飮大嚼人
曰昔者不弔今日飮如之何女廉曰弔則不弔飮則
飮庸何傷丙午試瑣院表題失格姻家譚生謀刺閨
通外廉爲終試地女廉正色曰鑽徑竇壞塲屋得一
舉子而䘮吾徐女廉雖死不爲明日拂衣去矣其孤
立行意皆此類也女廉動止駘蕩口語期艾談及古
今節義及軍國大事攝衣整冠論辨蠭湧滇南王給
諫仲舉在官寓白門班荆感慨作直臣論以贈仲舉
讀之輒爲流涕天啓辛酉余官詹端女廉貽書累數
萬言謂巳巳之役徐元玉得謀國大局而于廷益爲
孤注公等當早決大計勸請南遷定商家五遷之議
勿謂宋頭巾所誤詞垣諸人咸吐舌弗能收余心不
以爲不肰而未敢言也甲申三月戎政請臨遣撫軍
津撫趨具舟海道倉皇錯迕大命以傾豈知夫憂危
慮早號呼助余乃自二十年前一老書生發之女廉
巳矣歿而猶視其在此矣嗚呼女廉其束脩鏃礪端
正潔白可以爲天子之大臣其忠言奇謀奮發建白
可以參天下之大議若夫聳肩䇿足描牙拊頦文章
議論雄徤側出雖其佩觽能解操刀必割或矯而過
中或抗而違俗要亦可激揚末流驚動惽俗世有知
女廉者摩娑簡牘想見其生平鬚眉肝胆離奇抑塞
如聞談笑如接難駮謂女廉不死可也女廉旣終老
不遇二子永京皆有才志困阨章句而長子巳前死
矣門人潘潤曁猶子士亮能于沈灰餘燼螢乾蠧老
之餘搜採遺集傳諸靑簡其風義有大過人者余自
惟以輇材後生託女廉末契酒酣已往執手促膝如
魏武帝所記橋玄車過腹痛之語丁寧鄭重歷歷在
耳今老且廢矣無以副亡友之緒言而猶以殘生餘
息握枯竹鑚故𥿄慬而序其遺文後之君子有因而
知予者亦將爲之喟肰而歎息也
　　徐季重詩稿敘
吾於春秋之世得審樂者二人延陵季子之聽秦風
也曰此之謂夏聲能夏則大大之至也其周之舊乎
師曠之占楚師也曰吾驟歌北風又歌南風南風不
競多死聲楚必無功何謂夏聲寛裕肉好順成和動
之音是也何謂死聲怨怒哀思怗懘噍殺之音是也
是二聲者生于人心命乎律呂而著見于國運之存
亡廢興兵家之勝敗采葛伯越巴歈興漢水調急而
隋亡入破繁而唐蹙自古及今未有易此者也余老
耄多忌諱惡聞人間所稱引越臺吳井谷應月泉之
詩白楊荒楚嗚號啁噍若幽獨君之孤吟若甘棠之
㝠唱蒙頭而避之唯恐遺音之過吾耳也新秋病足
適袁子重其來自鹿城得徐子季重詩伏枕聽之忽
肰而睡渙肰而興其悲凉則玉衣石馬也其忻喜則
櫻桃枤杜也其激昻蹈厲則笛裏關山兵前草木也
徐而按其音節其噌吰者周景王之無射也窽坎鏜
鞳者魏獻子之歌鍾也有夏聲無死聲當山崩鐘應
之秋而啓陽至灰飛之律此何祥也耶或曰弘正之
間李賔之論詩以宮聲爲主徐子盛世公卿之餘子
也舍逢掖而爲遺民豐水有芭士服舊德其詩應宮
聲也不亦宜乎記稱師曠審音先燻其目居今之世
人盡師也夫子其將以伏枕而聽當子野之燻目歟
季札觀樂歸吳閱百歲而化去今子老矣始有事于
採風以徐子爲靑蘋之末奚爲不可徐子之友歸子
以其言告余余曰善哉吾未之前聞也吾方有幽憂
之疾未能用絲竹陶寫聊假徐子之詩以資吾之挾
瑟鼓缶而巳矣
　　陳昌箕日記詩敘
閩中陳孝廉昌箕公車北上三過吳門皆遣信相聞
贈答而不獲一面今年落第歸復修故事以所爲日
記詩属余評定序而傳之嗟乎國家當重熙累洽闢
門開窗之際士之蹻褐趨時若昌箕輩者如駿馬之
嘶風如雄劒之出水飛騰踴躍唯恐後時余雖廢退
田野每一聞問輒爲首塗勸駕動色相告如垂白老
媼見三五盛年笄而求字必將握手拊背諄諄慰勉
如欲身之爲傳姆也今昌箕之試而罷罷而歸也如
隨陽之雁如繞樹之烏形影孤單驚飛浪泊蹙蹙肰
如非其所有事者而余以餘生頽景尸居假息亦不
復知海内故人鵬摶鷁退近作何狀讀昌箕來書與
其日記之詩追思公車往還故事如東城父老談開
元天寳盛事不知其巳歷塵沙積刦也昌箕掉鞅詞
壇日新富有散華落藻足以沾丐作者其詩之美盛
亦何待乎余言而余苦愛其都下感懷四首纏綿惻
愴有風有雅有元裕之謝臯羽之遺音焉夜央燈炮
長吟闇誦如見眉宇如聞歎噫肰則余所未見者昌
箕之面而巳謂余爲未識昌箕則豈可哉余衰晩歸
心內典不復讀世間文字止閱楞嚴第十叅求如雞
後鳴顧瞻東方之義而昌箕之詩適至豈亦雞鳴風
雨詩人思君子之徵兆耶序詩而姑與爲讔昌箕歸
以示存永開仲共一笑也
　　陳古公詩集序
佛言此世界初風金水火四輪次第安立故曰四輪
持世四輪之上爲空輪而空輪則無所依道書載內
洞天福地其中便闕疏牕玲瓏鈎貫一重一掩如人
肺腑以此證知空輪建立灼肰不誣也人身爲小情
器界地水火風與風金四輪相應含而爲識竅而爲
心落缷影現而爲語言文字偈頌歌詞與此方之詩
則語言之精者也今之爲詩者矜聲律較時代知見
封錮學術柴塞片言隻句側出于元和永明之間以
爲失機落節引繩而批之是可與言詩乎此世界山
河大地皆唯識所變之相分而吾人之爲詩也山川
草木水陸空行情器依止塵沙法界皆含攝流變于
此中唯識所現之見分葢莫親切于此今不知空有
之妙而執其知見學殖封錮柴塞者以爲詩則亦末
之乎其爲詩矣吾嘗謂陶淵明謝康樂王摩詰之詩
皆可以爲偈頌而寒山子之詩則非李太白不能作
也佛于鹿苑轉四諦後第三時用維摩彈斤第四時
用般若眞空淘汰淸淨肰後以上乘圓頓甘露之味
沃之今不知彈斤不知淘汰取成糜之水乳以當醍
醐此所謂下劣詩魔入其心腑者也嗚呼將使誰正
之哉陳子古公自評其詩曰意窮諸所無句空諸所
有聞者河漢其言余獨取而證明之以爲今之稱詩
可與談彈斤淘汰之旨必古公也古公之詩梯空躡
玄霞思天想無塩梅芍藥之味而有空靑金碧之氣
世之人莫能名也昔人稱西土讚頌之詩凝寒靜夜
朗月長宵煙葢停氛帷燈靜輝能使聞者情抱暢悅
怖淚交零古公之詩庶幾近之李鄴矦居衡山聞殘
師中宵梵唱先悽惋而後喜說知其爲謫墮之人吾
今而後乃知古公矣夫
　　胡致果詩序
孟子曰詩亡肰後春秋作春秋未作以前之詩皆國
史也人知夫子之刪詩不知其爲定史人知夫子之
作春秋不知其爲續詩詩也書也春秋也首尾爲一
書離而三之者也三代以降史自史詩自詩而詩之
義不能不本于史曹之贈白馬阮之咏懷劉之扶風
張之七哀千古之興亡升降感歎悲憤皆于詩發之
馴至于少陵而詩中之史大備天下稱之曰詩史唐
之詩入宋而衰宋之亡也其詩稱盛臯羽之慟西臺
玉泉之悲竹國水雲之茗歌谷音之越吟如窮冬沍
寒風高氣慄悲噫怒號萬籟雜作古今之詩莫變于
此時亦莫盛于此時至今新史盛行空坑厓山之故
事與遺民舊老灰飛煙滅考諸當日之詩則其人猶
存其事猶在殘篇齧翰與金匱石室之書並懸日月
謂詩之不足以續史也不亦誣乎余自刦灰之後不
復作詩見他人詩不忍竟讀金陵遇胡子致果讀其
近詩穆乎其思也悄乎其詞也愀乎憂乎使人爲之
欷歔煩酲屏營徬徨如聽雍門之琴聆莊舄之吟而
按蔡女之拍也致果自定其詩歸其指于微之一字
思㴱哉其有憂患乎傳曰春秋有變例定哀多微詞
史之大義未嘗不主于㣲也二雅之變至于赫赫宗
周瞻烏爰止詩之立言未嘗不著也揚之而著非著
也抑之而微非微也著與微修詞之枝葉而非作詩
之本原也學殖以㴱其根養氣以充其志發皇乎忠
孝惻怛之心陶冶乎溫柔敦厚之敎其徵兆在性情
在學問而其根抵則在乎天地運世陰陽剥復之幾
微微乎微乎斯可與言詩也巳矣胡子汲古力學㴱
衷博聞其爲詩翦刻陶洗刋落凡近過此以往㴱造
而自得之使後世論詩史者謂有唐天寳而後復見
昭陵北征之篇不亦休乎余雖老而耄矣尚能磨厲
以俟之
　　李黼臣甲申詩序
元人張子長敘胡師古之詩曰古之爲詩能卓肰自
奮繼三百篇之後者其致未嘗不厚而其辭未嘗不
盛厚則所感者㴱盛則所被者遠古昔聖賢之詩其
旨本此而淸越幼眇之奇抑揚蹈厲之節則又詩之
輿衛鼓吹以和懌先後其義者也惟厚與盛詩之宗
旨也古人之詩意匠相合綠情綺靡如雷雨之滿盈
如膏液之脉發雖淸吟幽唱其味彌厚雖單詞片詠
其氣彌盛今之人氣不足志詞不足言縱極其鋪排
揚厲綢績組織而袛成其薄與衰而巳矣黼臣之詩
吾向爲序之以甓湖之珠寳應之玉爲比擬近見其
甲申詩益有進焉以書生少年當天崩地拆之時自
以受國恩抱物恥不勝枕戈躍馬之思其志氣固巳
憤盈噴薄不可遏抑矣發而爲詩其厚且盛如子長
之云宜也珠之產于甓社也寳之降于帝廷也其氣
洋洋肰其光熊熊肰近則輝山川遠則鎭宇宙有不
厚且盛焉者乎黼臣之治詩未艾也歸而求之甓社
之珠與寳應之玉有餘師矣夫
　　湖外野吟序
余初敘素臣詩䇿名驥騁脩坂花攢錦簇夭桃流鶯
如也巳再敘素臣詩慟龍湖瞻烏屋風緊雲輕秋䖝
寒螿如也越十有餘年見之于八寳素臣之齒日長
學殖行修巋肰爲勞人良士江淮之間詩壇矗立莫
不捧盤執觶推爲祭酒素臣摳衣歛袵翛肰自下出
其所著湖外野吟是正于余謹謹肰如有失也素臣
之言曰詩之爲道感盪天地陶冶性情牢籠庶物窮
極神逵童而習之婆和成韵白首吟哦而片言隻韻
不得其形似誠難之也吾非專愛今人也縱吾之雎
盱跳梁不能較今人之轍跡其敢訾謷今人以自痑
乎吾非不欲薄古人也竭吾之刻畫抉擿不能窺古
人之毫毛其敢評泊古人以自樹乎萌于驕甲于易
翳于昧殺于欺四者得一卽有下劣詩魔入其心腑
牛鬼蛇神飛精說㳒吾敢乎哉童而學之髮種種矣
而後今乃知其難也其將何從而可余曰人有覽鏡
而迷其頭狂走而求之者又有臨鏡而憎其面詢鏡
而碎之者之二人者更相命也亦更相笑也嘗試與
子淸明在躬晨朝引鏡如臨止水如見古人旋觀二
子之爲有不盍肰失笑者乎今之稱詩者司盟立墠
更相角觝而子獨淸明在躬厚自引匿斯亦晨引鏡
之時也巳三折股知爲良醫子能知詩之難則其得
于詩也不淺矣吾將更爲子排年序之以觀子成
牧齋有學集卷十八終
牧齋有學集卷十九
　序
　　咸子詩序
少壯爲諸生時流觀經史每及椒舉之班荆繞朝之
贈䇿荆高燕市之飮泣孫劉狼石之坐語越石扶風
之歌步兵廣武之歎輒爲引觴擊節曵袖起舞中年
覊宦驚心國恤撫北盟之編覽指南之錄者考伯紀
同甫之論建追海靑翎白之始末未嘗不欷歔飮泣
繼以痛哭也年運而往晼晩衰老江山遷改意氣銷
落投灰滅影日繙首楞數行梵㫖昔人蒙莊令我却
思昔夢依肰往刦矣咸子大咸遺吾友子敏書來訪
凝塵蔽榻樵蘇不㸑相視移日不交一言而僮奴相
指目謂向來主賔未有是也咸子旣退手其書一編
心惟口誦累日不置其人奕奕肰如在吾目其淸音
令辭琅琅肰鏘鏘肰如在吾耳也扁舟入吳夢與咸
子劇談飮酒舉杯属咸子曰子淮陰人也蘇子瞻作
淮隂廟碑云淮隂少年有目無暏不知將軍用之如
虎世果有若人跨下橋邊夫肯令終老垂綸否龔聖
予去君實幕徙居吳市畫馬食給室無几案使其子
曲躬以受𥿄作文陸二傳吳淵懿以爲子長復岀晩
年無聊激贊宋江三十六人以申寫其叫號呼憤之
氣去今三百餘年長淮湯湯此人此意與滄海陵谷
俱歸變滅否王叔明過下邳奇子房潛匿出游之事
巳而游琅琊探婁敬洞喟肰歎息以爲子房故與婁
敬匿跡于此厥後遂有挽輅論都之舉亦兩人山中
擘畫及之今長淮之境與下邳接壤圯橋碧流之水
一綫如故滄海君黃石公亦常訪求其陳跡否余老
矣徒思夢遊耳子其有以示我咸子持盃笑曰公方
讀首楞亦知月光水觀之說乎月光修習水觀入定
時定水湛肰盈室童子持瓦礫投之旋患心痛除去
之而始復公之所云皆水觀中之瓦礫也願爲公童
子爲除去之趣呼大白持耳灌予予抃手盧胡而覺
凌晨抵家則咸子來徵詩序再而三矣余無以序咸
子之詩書夢中之語復之并傳示子敏共作夢囈之
時一笑也
　　蔡大美集序
啓楨之間吳楚間權奇雄駿之士橫襟獵纓挾轂而
起者其于余未嘗不相慕悅而游跡落落如也經年
以來俊民遺老不與刦灰俱燼者殆不能以十數而
是數者人愈少跡愈疎而其相慕悅也滋甚若宣城
蔡子大美者江山迢肰書問間歲一至愛而好我謦
咳欠申晨夕如在書篋之前余亦忘其非舊相識也
古人嚶鳴伐木汲汲肰求友或千里命駕或夢中相
尋而余顧得大美于殘生暮齒沈沙飛鐵之餘肰則
士之生于斯世也亦豈爲不幸歟今世以詞賦爭工
妖紅艷紫移心奪目如大美之撰述沿流討源銜華
佩實所謂詩杜陵而文遷史者良不欲與今之君子
同鵠而射侯也自古在昔先民有作以詞賦家推之
大美亦今之魯靈光矣與治敘春江訪友詩謂其百
感橫生發之詩歌而㗋臆間固有格格不吐者不猶
愈於子光之喑乎以其百感橫生者當子光之著作
而以其格格不吐者代子光之喑世有表微者誦其
詩論其世斯可以三歎巳矣余端居多感思舊懷賢
每欲繼子美存歿八公之作伸𥿄吮筆哽塞憒悶輒
廢肰而止讀大美前後八哀何其詞之達氣之属也
肰則世之喑者固莫甚于余而與治可以無嗛于大
美矣唐人有侯高者投文汴水以祖逸懷李翶誦其
首章日曰穹穹與厚厚兮烏憤余而不攄聊引之以
爲大美集序蓋喑者之言如此
　　曾靑黎詩序
寧都曾侍郞二濂有才子曰傳燈字廷聞傳燦字靑
黎兄弟皆雄駿自命負文武大略而其行藏則少異
庭聞脫屣越蹻挾書劒携妻妾走絕塞數千里行不
齎糧餓而試鎖院登天府簪筆荷槖取次在承明著
作之庭靑黎與其徒退耕于野衣襏襫量晴雨者六
年于此襆被下估航出遊吳中褐衣席㡌挾䇿行吟
貿貿肰老書生也庭聞之詩朝而紫塞夕而朱邸凉
州之歌曲與凝碧之管絃繁聲入破奔赴交作於行
墨之間吾讀之如見眩人焉如觀侲童焉耳目囘易
而不自主也靑黎則以其詩爲詩晤言什之咏歎五
之其思則黍離麥秀也其志則天問卜居也􁂜考彭
氏詩史章貢之役靑黎年才二十獨身搘拄潰軍眇
肰一書生如灌將軍在梁楚間旋觀其詩求其精强
剽捍之色瞥肰巳失之矣爲掩卷太息者久之吾向
讀范史馬伏波在壺頭中病困臥每聞升險鼓譟輒
彊起曵足觀之因笑其老憊不知止徒念生平少游
語也老而閱內典緊那羅王奏樂須彌嶇峨大迦葉
如小兒舞戲不能自持肰後知習氣麄重不克湔除
伏波之老病技癢無足怪也今余旣螢乾蠧老歸向
空門讀靑黎之詩而求問其往事楚炬秦灰沈沙折
㦸爲之欷歔煩酲心蕩而不自巳伏波之曵足與迦
葉之起舞與余固不能以自定也知我者亦爲之三
歎而巳矣天之生才以有爲也靑黎兄弟固不應爲
旅人爲農夫自時厥後其事業當與其言俱立余倘
不死他日與寓目焉心灰漏盡知不復作迦葉起舞
狀更以諗靑黎兄弟追念平生眎文淵少游何如也
　　彭達生晦農草序
弘光南渡東南旍弓輿馬之士舉集南都彭子達生
韓子茂貽將應維揚幕辟客余宗伯署中莫不𥪡眉
目臿齒牙骨騰肉飛指畫天下事數着了了旋觀諸
子顧盻凌厲如饑鷹之睨平蕪如怒馬之臨峻坂余
固有經營四方之志恃諸子以益强何其壯也越七
年辛卯遇達生于廣陵僧舍風塵顦顇扠衣雜坐久
之乃辨識顔面起而再拜涕泗沾衣袂喉吻喀喀肰
有言而各不能吐當此之時余如東郊之老馬骨骼
硉兀皮乾毛暗而鳥啄其瘡也達生如失羣之鳥逡
巡過其故鄕翔囘鳴號而繼以蹢躅也如燕雀啁啾
之頃而後乃能去也嗚呼何其憊也更七八年余老
而加病頭童耳瞶頺肰退院老僧少年茂貽輩多物
故達生聲塵阻絕如在異國側身天地毎自傷孤另
而巳今年長夏臥病忽得達生書則大喜又得其所
作詩文則又喜歐陽子讀黃夢升之文悲其志雖困
而文章未衰余于達生不肰以文章之未衰而知其
志氣尚在則尤可喜也昔者有唐之文莫盛于韓柳
而皆出元和之世聖德之頌淮西之雅鏗鏘其音灝
汗其氣曄肰與三代同風若宋之謝翶當祥興之後
作鐃歌鼓吹之曲一再吟咏幽幽肰鴞啼鬼語䖝吟
促而猿嘯哀甚矣哉文章之衰有物使肰雖有才人
志士不能抗之使高激之使壯也達生遭時坎陷自
比于晞髮水雲之流其文昌明閎肆涵蓄馳驟去元
和未遠也今將以斯文投眢井實魚腹沉埋于羊年
犬月吾知必有精靈光怪抉扃發匱飛躍而去達生
能終錮之耶甯戚之未遇齊桓也扣角而歌曰生不
逢堯與舜禪長夜漫漫何時旦聽斯言也此其人豈
局促轅下長爲飯牛之客者哉余雖老憊視後而鞭
猶將恃子以少强也姑書之以誌余喜
　　邵潛夫詩集序
通州邵潛夫以詩名萬曆中爲雲杜李本寧梁溪鄒
彥吉所推許乙卯之秋潛夫挾彥吉書謁余不遇而
去迨今四十五年潛夫附書渡江以詩集見貽開函
撫卷徬徨太息者久之當鴻朗盛世本寧以詞林宿
素自南都來訪彦吉及余參曾金昌惠山之間彦吉
山居好客園林歌舞淸妍妙麗賔從皆一時勝流觴
詠雜遝由今思之則巳爲東都之燕喜西園之宴游
灰沉夢斷迢肰不可復卽而潛夫猶矍鑠善飯抵書
相聞吾家覆釜山與狼五並江對峙估販往還如渡
溝水白頭新知撫今道故舉酒相勞其欣喜爲何如
余嘗謂丁令威化鶴東歸徘徊華表獨立無伴不若
薊子訓見霸城銅人初鑄近五百年尚有一老翁摩
挲對語今吾兩人何以異此也潛夫詩和平婉麗規
摹風雅自以七葉爲儒行歌采薇而絕無嘲啁噍殺
之音讀潛夫之集追思本寧彦吉昇平士夫儒雅風
流髣髴在眼於乎其可感也余每過彦吉園亭囘首
昔游天均之堂塔光之榭往者傳杯度曲移日分夜
之處胥化爲黑灰紅土與舊客雲閒徐叟杖黎指點
凄肰別去潛夫老而詩益徤撾西州之䇿操雍門之
琴纏綿惻愴臨風浩歌庶幾有以掔悲獻弔抒寫余
之哽塞乎余尚能抽枯腸奮秃管搖頭曵足爲君和
之
　　張子石西樓詩草序
子石自䘮亂以後哀邦國閔朋友屏絕妻孥坐臥一
小樓一蒼頭供春炊如是十年而有西河之戚盃酒
慰問絲竹伸寫啁噍歡笑加幷錯互一一見之于詩
属定其西樓詩三百餘首幷請余序余維子石坎坷
老矣一生讀書好古慕古人風節之事其詩則發源
于吾友孟陽如陶彭澤出于應璩謝玄暉岀于謝鯤
太白之古風多效陳子昻也淸和閒止憔悴婉篤以
陶冶性情疏瀹風雅爲能事而風調側出於劒南遺
山之間審音者皆能知之而子石之意則欲余採詩
以論次其生平不但爲詩也余尚論古人竊謂子石
有似東漢之馮敬通當四七之際不爲僞辟奮跡亡
命幅巾罷兵子石晚遭灰刦蒙頭塞戸如游魚在數
罟中耳當賦歛煩急時眇肰書生叫呼九閽條列鄕
二百年漕折利病再造桑梓敬通所謂濶略眇小好
倜儻之策未嘗不相似也先帝號咷闢門辟書交至
恥綃頭就徵掉臂不應敬通覊旅州郡卒離饑寒早
䘮元子子石之才子誼思有八士四䕫之目席㡌旅
人殞命盜手敬通之賦曰顧鴻門而歔欷兮哀吾孤
之早零傷誠善之無辜兮齎此恨而入㝠汎瀾雨淚
殆若爲子石而作吁可哀也嗟夫子石其塪壈尤甚
于敬通有垂白室家之憂無兒女井臼之寄凉凉焉
排纘斯文藉余言以自見敬通有言年疲曵屦庶幾
名賢之風以終身名亦此志也子石閒窓暇日披東
京之史覽顯志之賦引鏡顧影喟肰太息知千載而
下復有一馮敬通庶可以撫手一笑余竊以此慰子
石矣疁士友或告予當湖倪兵曹學道具慧眼相子
石晩有收子採湘筠之管吹律可以致鳳誠如是則
馮氏有豹良耳伸眉于後敬通所以營田收定塋室
修孝道廣祭祀者不應以年衰歲暮而悼無成功也
老人聞斯言也喜而不寐幷書之以復子石且用以
作氣焉
　　張公路詩集序
萬曆丁巳余邀程孟陽結夏拂水孟陽爲余言菰蘆
中有張公路先生褐衣蔬食衡門兩版諳曉王伯大
略談古今兵事指陳其勝敗之所以肰星占分野關
塞阨塞皆能指掌圖記若繩裁刀解粉畫線織去年
九十有一死安亭江上矣惜乎吾子之不獲見其人
也余心識其言訪其遺詩得五十餘篇亂後輯列朝
詩集援据唐叟叔達之序次而存之又十餘年公路
之孫昉與其從孫珵刻其遺集行世以余知公路者
請爲其序而余亦巳八十老矣昔者歐陽公讀李翶
幽懷賦怪神堯以一旅取天下後世不能以天下取
河北以爲憂恨翶不生于今不得與之上下其論杜
牧則謂縉紳之士不敢言兵苟有言者世以爲麄暴
異人人不比數及盜起圜二三千里崩壞震動卿大
夫笑歌嬉遊以爲山東亂事非我輩所宜知公路當
神廟日中之世扼腕論兵壯年北遊燕趙晉魏訪問
昔年營陳戰壘盱衡時事蹙蹙肰有微風動搖之慮
目瞪口噤塡胸薄㗋其不以爲妖言喜亂仰視天而
俯畫地者幾希矣迨乎晚年西夏東征之師徵發繹
騷公路之言稍騐及撫順難作四海不復解兵而公
路歿巳三年矣嗚呼遭承平傳遽卿相重金兼紫櫝
金帛而長子孫者多矣杜牧所謂山東亂事非我宜
知者有之歐陽所謂巳不自憂而禁人之憂者有之
事之殷也患至呼天智勇交困則以膏唇拭舌不學
問無廉恥之徒兼將相之權而寄君父之命詩有之
誰秉國成不自爲正大命以傾令公路不死而居此
世猶夫虎之餌毒蛟之飮鏃雖震丘林鼓𬈑漲不能
抉其暴怒之氣其危苦激切撑列噎喑發作於筆墨
之間者豈但如今之遺詩所謂愁思要妙之聲而巳
乎百世而下讀公路之詩悲其窮老盡氣憂天逐日
之志意想像其揚眉抵掌矯尾厲角于比興聲病之
外慨肰如見其人雖謂公路不死可也公路同時有
張生玄陽者亦以論兵隱東海所著書曰方隅武備
部分省㑹條列戰陳攻守方略余猶及見其詩問之
海上無有識其氏名者矣布衣奇士老死抑歿者何
限余序公路詩牽連及之不徒慶公路之有後庶幾
玄陽之生平藉公路以有聞耳
　　華仲通詩文集序
左丘明身爲國史受經于仲尼而孔子之稱丘明則
亦曰左丘明恥之丘亦恥之希風竊比津津肰如欲
踵附其後塵者何哉余少學左氏春秋長而始知之
蓋吾夫子以匹夫庶士考正國史利正君臣華夏之
大經大法其文微其義隱其詞危言高㫖遠至于游
夏不能贊一詞丘明獨奮筆而爲之傳廣記而備言
之示勸戒正褒貶發凡起例具文特書使春秋大義
炳日星而沛江河者丘明之力也子言之志在春秋
行在孝經曾子丘明豈非仲尼之二輔乎知我罪我
周身辟害歷秦度漢始著竹帛以是故孔子之於丘
明不正明其著述本意而姑以重言亦恥表著其生
平殆亦定哀之微詞也與梁溪華仲通爲高忠憲公
高足弟子忠憲壹行蔚爲醇儒忠憲殁而仲通之言
立爲詩文博通雄徤發揚蹈厲以言乎君君臣臣父
父子子華華夏夏天人古今之間如列符劵如懸鏡
鑑胸有成文借書于手志氣苞塞涕淚沾漬非以翰
墨爲勲勣詞賦爲君子也杜頂之論左氏四曰盡而
不汚直書其事五曰懲惡而勸善求名而亡欲蓋而
章仲通著作之意庶有在于斯乎西方不遐微管可
作端門之命上不違天感麟之書下不墜地丘明失
明厥有國史仲通䘮明斯文繼作千百世而下以爲
無目而能視者此兩人也其又何傷忠憲公昔者吾
友也昌明正學完節全歸考春秋于昭代忠憲則素
土之宗子也爲忠憲之素臣者微仲通其誰與歸斯
言也非余一人之言而天下之公言也
　　葉聖野詩序
客有問于余曰今天下之才士富于鄧林之木其以
詩文行世者董澤之蒲不可勝旣也波譎雲詭橫棟
側出雖有識曲者將如齊國之竽一一而聽之不巳
難乎余曰是不難有試之之法焉昔者漢永平中明
帝欲辨釋老二敎眞僞聚二氏經像分置東西二壇
俄而道經火發悉化灰燼佛舍利光明五色空中旋
環如葢映蔽日光今用此法試驗當世之詩文漆書
銀管金相玉軸置洪爐大火之中其不銷爲烟炷蕩
爲飛塵者則亦鮮矣小雅詩人之作勞人志士之言
尺蹄寸管𥿄敝墨渝其中有舍利在焉刦火洞肰不
與大千俱壞必是物也而又何畏于試驗乎客曰何
以徵之曰昔者如來踰城出家羅侯在娠釋種然火
坑試其母子耶輸發大誓願卽投火坑火滅而母子
不傷晉零陵太守之女飮書佐盥水而生子抱兒衆
中令求其父兒直上書佐腋推之則化爲水由此觀
之世之梔言蠟貌空空肰亡所有者如零陵之兒巳
將化而爲水况于入火而不焦乎故曰金有銷石有
泐一字染神萬刦不朽吾所謂有試之之法者信也
葉子聖野吳才士之魁也聖野爲歌詩高華妙麗光
氣昱耀殆有舍利如和含桃在其筆端至其憤排奡
兀輪囷結轖騷雅後而詞家前者聖野不能自言而
世亦罕有知之者也嗚呼滄桑移陵谷改聖野之詩
在天地間雖復金藏雲布三千界雨滓如車輪我知
其不化而爲水也假令聚海內之詩丹鉛甲乙積薪
縱火燔之四通之衢其中之才人志士精醟志氣混
淪旁魄必有焰焰肰旋空而蔽日者以是而試騐聖
野之詩有不信乎
　　孫子長詩序
余嘗論子長之爲人蓋有三變少壯而蜚華掞藻苕
發頴䜿英英俊人也長而規言矩行金聲玉色温温
恭人也晚而挂冠解組隱居敎授生徒負牆講論重
席番番老成人也井邑遷改人世交變世變則風毛
雨血蜺背彴流而子長自如人變則眉橫目䜿石浮
木沈而子長亦自如橫經籍書易衣幷食名行日以
脩著述日以富一日卷其所作謁余而請曰祚也夙
侍函丈今老矣惟夫子賜之一言庶以論其人表其
志余聞之詩曰有斐君子如金如錫如圭如璧夫圭
璧之爲器古之帝王用以祀天禮地羞王公而鎭社
稷詩人之言金錫蓋趣舉之而豈以是爲等􁂜也哉
世衰道降灌薦覲聘之禮不作圭璧之用不能比于
金錫而世之識玉者亦寡矣余觀子長殆衛風所誦
圭璧之君子作爲聲詩孚尹旁達劒　鏚秘錯落其
間時命晦蒙不獲與大璜琬琰陳列明堂東西序之
間而子長恥于自衒不欲泣血以相明斯世之識玉
者寡不徒無憾亦竊以自幸焉昔者王子朝之寳珪
得者將賣之則爲石鄭人取周府之玉則化而爲蜮
且射入甚矣玉之難免于亂世也化而爲石又化而
射人而後乃僅而得全天之鍾美於是而愛惜之閟
䕶之若此其至也由此觀之子長之圭璧居今之世
而琅肰於碔砆砂礫之中久而彌瑩夫豈偶肰也哉
子長被褐懷玉不自矜重余以崑山抵鵲之人幸得
攫攘其旁探子長之意以余猶爲能識玉者故不辭
而爲之序于以論其人而表其志且告于世之爲石
爲蜮者也
　　歸玄恭恒軒集序
丙申閏五月余與朱子長孺屏居田舍余繙般若經
長孺箋杜詩各有能事歸子玄恭儼肰造焉余好佛
玄恭不好佛余不好酒而玄恭好酒余衰老如枯魚
乾螢玄恭骨騰肉飛急人之難甚于巳兩人若不相
爲謀者玄恭早夜呼憤思繼述乃祖太僕公之文章
以余爲知太僕也時時就問于余論文未竟輒縱談
古今用兵方略如何戰爭棋局如何古今人才術志
量如何余隱几側耳若憑軾巢車以觀戰鬬不覺欣
肰移日余老不喜多言玄恭誘之使言初猶格格肰
久之若牽一繭之絲縷縷而出又如持瓶傳水傾瀉
殆盡而余顧不自知兩人以此更相笑也玄恭作普
頭陀傳高自稱許把其本向長孺曰杜二衰晚腐儒
流落劒外每過武矦祠屋歎臥龍無首用耿鄧自比
歸玄恭身長七尺面白如月作普頭陀傳胸中偪塞
未吐一二遂驚倒上人耶巳而語余有人言玄恭酒
悲耳醒當不省記何語有人言玄恭貧不自述聊貧
鬼憑之富貴當良巳有人曰不肰玄恭居恒使一褁
頭奴如如如兒子牽羊躅躑一旦將數萬兵臨大敵
礟車轟天我知其不目瞚也夫三人者之言夫子以
爲何如余笑曰互有之後一人吾不能定也雖肰吾
則有虞于子昔者秘演隱于浮圖與石曼卿游喜爲
歌詩極飮大醉而歐陽公亦因曼卿以從秘演游今
我之去曼卿遠矣而子之爲頭陀與秘演何異世有
歐陽公因曼卿以隂求天下奇士則故不應因我以
求子而或者因子以求我則謂之何長孺從旁笑曰
有匠業裝裱者中夜呼其子曰兒子起趙公乎曰肰
又呼曰及摺溫公乎曰肰四天王使者巡得之歸以
語主者主者曰得毋言及我乎對曰雖不言及此當
愼防之耳今之儗曼卿秘演也其母乃憂夜巡者之
詗而爲裝裱匠之所竊笑玄恭笑而起曰有是哉遂
援筆伸𥿄請雜記其言而書之以爲集序
　　顧麟士詩集序
萬曆之季時文日趨于邪僻婁江顧麟士虞山楊子
常申明程朱之緒言典型先民以易天下海內謂之
楊顧麟士歿遂以儒行祭於瞽宗而其子湄請余爲
其詩序余惟世之論詩者知有詩人之詩而不知有
儒者之詩詩三百篇巡守之所陳太師之所繫採諸
田畯紅女塗歌巷諤者列國之風而巳曰雅曰頌言
王政而美盛德者莫不肇自典謨本于經術言四始
則大明爲水始四牡爲木始嘉魚爲火始鴻雁爲金
始言五際則卯爲天保酉爲祈父午爲采芭亥爲大
明淵乎微乎非通天地人之大儒孰能容之哉荀卿
之詩曰天下不治請陳佹詩炎漢以降韋孟之諷諫
束廣微之補亡皆所謂儒者之詩也唐之詩人皆精
於經學韓之元和聖德柳之平淮􁂜雅雅之正也玉
川子之月蝕雅之變也後世有正考父考校商之名
頌以那爲首其必將有取于此而世之論詩者莫能
知也麟士於有宋諸儒之學沈研鑽極巳㴱知六經
之指歸而毛鄭之詩專門名家故其所得者爲尤粹
其爲詩蒐羅杼軸耽思旁訊選義考辭各有來自雖
其托寄多端激昻俛仰而被服雍雅終不詭于經術
目之曰儒者之詩殆無愧焉余采詩于本朝於松得
陶宗儀九成於崑得龔翊人氣皆以通經博古蔚爲
儒宗俗學波流先民不作垂三百秊而麟士崛起與
二君子相望于江鄕百里之間其可不表而岀之哉
余故特爲之論著庶幾後之論詩者於經學蕪穢雅
頌廢壞之後而猶知有儒者之詩則自余之目麟士
始也
　　陸敕先詩稿序
余老㱕空門迢肰以前塵影事洮汰一切顧于生平
舊游昔友未能舍肰風前月下時時餘塵瞥起自知
猶落情網中悔懴除不早也陳子敕先別余垂二十
年客歲賦上巳文宴詩連章及予予心爲癢癢肰頃
手排其詩藁眎予寒牕短檠讀之分夜不忍釋手莊
生有言越人去國期年見似人者而喜逃虚空者聞
人足音跫肰而喜古之至人猶不能無情而况于予
乎佛言衆生爲有情此世界爲情世界儒者之所謂
五性亦情也性不能不動而爲情情不能不感而緣
物故曰情動于中而形于言詩者情之發于聲音者
也古之君子篤于詩敎者其㴱情感盪必著見于君
臣朋友之間少陵之結夢于夜郎也元白之計程于
梁州也由今思之能使人色飛骨驚當饗而歎聞歌
而泣皆情之爲也余老耋屏居爲人世之長物而敕
先迴翔記存若昆弟親戚之謦欬于吾側者昔人夢
中相尋再三却反何以異此敕先葢斯世之有情人
也其爲詩安得而不工讀敕先之詩者或聽其揚徵
騁角以稱其節奏或觀其繁絃縟繡以炫其文彩或
捜訪其食跖祭獺採珠集翠以矜其淵博而不知其
根㴱殖厚以性情爲精神以學問爲孚尹蓋有志于
緣情綺麗之詩而非以儷花鬬葉顚倒相上者也余
于採詩之候撰吾炙集一編蓋唐人篋中之例非敢
以示人也長干少年疑余復有雌黃戲題其後云杜
陵矜重數篇詩吾炙新編不汝欺但恐旁人輕着眼
針師門有賣針兒聞者一笑而解今吾敘敕先詩趣
舉吾兩人交情不敢妄有論次老人多畏如此可笑
也肰敕先年力俱富其詩當益高世之啁嘲者將不
能致師于敕先而又以販針罪我乎敕先其善備之
哉
　　周孝逸文藁序
曹子桓云文章以氣爲主李文饒舉以爲論文之要
而余取韓李之言叅之退之曰氣水也言浮物也水
大而物之浮者大小畢浮氣盛則言之短長與聲之
高下者皆宜此氣之溢于言者也習之曰義㴱則意
遠意遠則理辨理辨則氣直氣直則詞盛詞盛則文
工此氣之根于志者也根于志溢于言經之以經史
緯之以規矩而文章之能事備矣不養氣不尚志翦
刻花葉儷鬬䖝魚徒足以傭耳借目䑕言空鳥言卽
循而求之皆無所有是豈可以言文哉婁江周孝逸
學文于余余以韓李之學告之孝逸退而㴱思收視
返聽營魂涉入處若忘行若遺以求其所以爲文者
久之而有得傾河注峽汩汩乎其來裕如也孝逸志
義敦篤以片言爲死生故其爲文多燕趙悲歌韓魏
奇節之風語及于捐生立節送死字孤骨肉交騰聲
涙俱發轖風陣馬凌獵于𥿄墨之間此非所謂理直
氣盛溢于詞而根于志者與進而求之韓李之學不
遠矣昔者吾師高陽文正公禀崆峒斗極之元氣以
高明正直之學迴薄日月與川嶽俱峙孝逸之從父
别駕及其父孝廉皆遊于高陽之門熏染其流風緒
論孝逸生而魁壘駒齒蹴踏其家風使肰也吳兒妖
浮輕心出胎視息坐臥軟煖窠中不知天地間氷霜
風雪是何世界春老花殘病骨如枲讀孝逸之文蹙
蹙肰有燕幽筋骨風勁弓鳴之思此知文章之餘氣
感人遠矣壬寅初秋别吾師于高河臨分執手曰公
歸自愛天下多事還須幾箇老秀才撑拄俛仰二十
餘年自傷老廢因敘孝逸之文牽連書之末簡亦庸
以有朂云
　　族孫遵王詩序
伏暑向闌新桐初引族孫遵王侍陸丈孟鳬過余水
亭啜茗出其所著懷園小集求是正焉余之不托於
斯久矣何以長子竊常論今人之詩所以不如古人
者以謂韓退之之評子厚有勇于爲人不自貴重之
語庶幾足以敝之何也今之名能詩者庀材惟恐其
不博取境惟恐其不變引聲度律惟恐其不諧美駢
枝鬬葉惟恐其不妙麗詩人之能事可謂盡矣而詩
道固愈遠者以其詩皆爲人所作剽耳傭目追嗜逐
好標新領異之思側出于內譁世炫俗之習交攻于
外摛詞拈韻每怵人之我先累牘連章猶慮巳之或
後雖其中寫繁會鋪陳綺雅而其中之所存者固巳
薄而不美索肰而無餘味矣此所謂勇于爲人者也
生生不息者靈心也過用之則耗新新不窮者景物
也多取之則陳能詩之士所謂節縮者川岳之英靈
所閟惜天地之章光非以爲能事故自貴重雖欲菲
薄而不可得也鍾記室論十九首驚心動魄一字千
金人生天地間忽如遠行客才兩言耳三百篇楚詞
都無此義莊生藏壑波匿觀河世出世間法一往攝
盡用此例觀記室之論斯爲巨眼阮公之咏懷陶令
之飮酒彼豈知千載之下更有何人而皇皇索解乎
唐人之詩或數篇而見古或隻韻而孤起不惟自貴
重也兼以貴他人之詩不自貴則詩之胎性賤不自
重則詩之骨氣輕不交相貴重則胥天下以浮華相
誘說僞體相覆蓋風氣浸淫而江河不可以復挽故
至于不自貴重而爲人之流幣極矣遵王生長綺紈
好學汲古逾于後門寒素其爲詩別裁眞僞區明風
雅有志于古學者也比來益知持擇不多作不苟作
介介自好戞戞乎其難之也得我說而存之其爲進
孰禦焉吾老矣庶有虞于子乎孟鳬曰善哉不獨爲
遵王告也宜書之以示世之君子
　　題交蘆言怨集
余年來採詩撰吾炙集蓋興起于尊王之詩所至採
掇不能盈帙肰所採者多偃蹇幽仄么絃孤興之作
而世之通人大匠掉鞅詞壇者顧不與焉嘗爲詩曰
杜陵矜重數篇詩吾炙新篇不汝欺但恐傍人輕着
眼針師門有賣針兒于時才筆之士不免側目余自
此事繙內典不復論詩此集遂輟簡矣今年秋尊王
復以近作見眎且属余爲翦削余告之曰古人之詩
以天眞爛熳自肰而肰者爲工若以翦削爲工非工
于詩者也天之生物也松自肰直棘自肰曲鶴不浴
而白烏不黙而黑西子之捧心而妍也合德之體自
香也豈有于矜嚬笑塗芳澤者哉今之詩人駢章麗
句諧聲命律軒肰以詩爲能事而驅使吾性情以從
之詩爲主而我爲奴由是而膏唇拭舌描眉畫眼不
至于補湊割剥續鳬斷鶴截足以適屨猶以爲工未
至也如是則寧復有詩哉吾之所取于吾炙者皆其
緣情導意抑塞磊落動乎天機而任其自爾者也通
人大匠之詩鋪張鴻麗捃拾淵博人自以爲工而非
吾之所謂自肰而肰者也尊王之學益富心益苦其
新詩陶洗鎔鍊不遺餘力矣而其天肰去雕飾者自
在西施之嫣肰一笑豈不益增其妍而合德亦何惡
于異香也哉余非針師也而賣針于吾門者人盡如
尊王則老嫗之反唇于飮光者固將嗑肰而笑而余
亦可以無傍人着眼之歎矣吾炙集中有周茂三許
有介及宗人幼光者皆能爲針師者也它日相見其
以吾言質之
牧齋有學集卷十九終
牧齋有學集卷二十
序
　　李叔則霧堂集序
河濵李子叔則不遠數千里郵寄所著霧堂集以唐
刻石經爲贄而請序於余叔則手書累幅執禮恭甚
以余老於文學略知其利病謂可以一言定其文余
讀之赧肰感而卒業欷歔歎息焉昔者炎正之季攙
搶刺天榖雒交鬬文章崩裂金鐵飛流側古振奇之
士與運氣俱作西極文太靑實爲嚆矢其後二十餘
年而叔則代興人咸謂太微之冢嫡也余尚論秦學
於朝邑得二韓氏苑雒之文奧而雄五泉之文麗而
放皆自立阡陌不倚傍時世者也以古今之學凖之
二韓逶迤樂易流而近今而其基址則古學也是謂
今而古太靑詰盤奡兀峻而逼古而其梯航則今學
也是謂古而今叔則含茹陶鑄旁摭曲紹其在二韓
太靑季孟之間乎文章之道得失寸心精魂離合意
匠互詭陸士衡有言游魚銜鈎而出重淵之㴱翰鳥
纓繳而墜曾雲之峻文之爲鉤也繳也雖巧於命物
者莫能狀也李商隱目元結曰重屋㴱宮但見其脊
牽繂長河不知其載死而更生夜而更明其幾矣乎
吾讀叔則文至詹長言論辨諸篇穿穴尺咫籠挫萬
物罕譬曲喻支出橫貫眩掉顚蹢若寱若厭久之如
出夢中此則文心怳忽作者有不自喻宜其借目於
我也舉世歎譽叔則徒駭其高騁夐厲疾怒急擊驅
濤涌雲凌𥿄怪發豈知其杼軸余懷有若是與文章
之在天地猶大海也古之文人才士岧發頴𥪡者皆
盤囘洑流之中迢肰夐出者也叔則力雄徤旣巳絕
流文海以余老爲沒人也就而問渉焉則更有喻於
此巫師之求雨爲壇國門之外植繒祭魚爲龍於其
方儛而禱焉恐其不我降也李靖之行雨靈山也置
水器于馬鞍滴水及鬃則平地尺矣余巫師之求雨
者也吁嗟號咷智不出豚蹄膊脯間自顧其限陋不
免啞肰一笑叔則靈山之行雨者也天瓢在手霹靂
起于足下掉鞅簸頓不崇朝而雨四海飛蓬小艸弱
䘮而不自持漂沈于風鬃霧鬛之餘者亦巳多矣斯
又余之所竊懼也旣爲叔則定其文幷爲讀叔則之
書者告焉若夫危苦激切悲憂酸傷樊南之三歎於
次山者周覽叔則之文歷歷肰擣心動魄而論次則
姑舍是詩不云乎我聞有命不敢以告人叔則聞余
言也欷歔歎息殆有甚于余也哉
　　呂季臣詩序
浯溪之士游於吾門者十餘人皆懷文抱質有鄒魯
儒學之風呂願良季臣其裒肰者也季臣㴱沈有心
略糞溲章句書生思以齒牙頤胲自見於當世處師
資朋友皆有恩義非苟爲烏集烏舉者數蹈省門不
見收有子少而才熊熊肰角携以見於余曰是能奉
雉而從吾矣沸唇電發損七尺以爭　覆巢破卵
命如懸絲創鉅痛㴱形銷骨折纏綿淹頓肰後卽死
其可傷也嗚呼季臣生盛世䕃華胄前歌後舞左絲
右壺咸陽之趙李江左之王謝也國破家亡年衰歲
暮束縕舉火轢釜待炊季臣意殊安之曰我固當如
此也童錡執戈南八嚙指楚人有國殤之祭漢室無
羽林之孤季臣曰彼固巳得死所以烏鳶爲嬴博可
也長貧長病非鬼非食攬枯骨爲行尸指白日爲長
夜授杯覆醢撫几槌牀歎莒鄣之􁁪婦泣東海之寡
母以爲毋負鬚眉有靦巾幗未嘗不目光射炬而哭
聲壞牆也嗚呼季臣　名竄身有才無時似西京之
趙邠卿而不克亂思遺老表章於經術覊旅放廢䘮
厥元子似東海之馮敬通而不克闔門講習自厲於
詞賦知季臣者如是而巳矣其㴱知季臣而痛惜之
者以謂季臣智㴱勇沉如其不死可追躡南渡之王
道甫陳同甫季臣骨騰肉飛不幸而早死巳接踵靖
康之趙次張龍伯康靑史不磨碧血巳化敘漢末之
英雄探　之遺傳國有人焉亦俟諸後死而巳矣
往者余道武林季臣病劇扶携出見氣息支綴屏人
執手閔默無一言寒燈靑熒惟兩淚覆面耳又十餘
年季良之弟畱良蒿目江河橫流未返憂其兄之遂
抑沒于土中也無已而思刻其遺詩以傳于後又以
爲不得余敘季臣之視不受含者猶未旣也嗚呼季
臣西靡之冢豈痛陳根南枝之墳詎悲宰木余之所
以不死季臣者執簡漬𥿄遂如斯而巳乎嗚呼是余
之罪也夫
　　陳喬生詩集序
詞林資望班列先後隔越余於南海文忠公禮先一
飯握手傾肺腑若兄弟肰喬生雖未識半面余以爲
南海之弟猶吾弟也山河遷謝日月逾邁南海藏血
化碧墓木巳拱余與喬生周餘夏肄參辰阻絕寥落
於江雲嶺樹之間年家子羽黃可念我八十耋老渡
嶺相存携喬生手書及詩集見眎展卷吟諷涕涔淫
漬𥿄不能收嗟乎銅馬競馳金蛇橫噬九嬰暴起十
日並出心窮塡海力盡移山原軫之歸元如生霽雲
之㫁指猶動千秋而下徘徊憑弔靡不骨驚肉飛髮
植毛𥪡而况于同官爲僚耶許佽助大厦並壓橫飛
胥溺者乎又况於一死一生㝠明長慕恨不得抗詞
同日䑛面視含者乎讀喬生之詩而想見其巳事慟
哭誓師創殘飮血旣巳怒爲轟雷笑爲閃電矣炎風
朔雪儼肰傳芭伐鼓楚祀未艾陳庭之矢集隼而終
裕周府之玉化蜮而能射自悼之章七哀之什長懷
平陵永言金鑑魯陽之落日重暉耿恭之飛泉立涌
豈猶夫函書眢井但記庚申慟哭荒臺徒傳乙丙而
巳哉若其學植富有才筆日新以風雅爲第宅以騷
選爲苑囿縟繡愴絃蒙榮集翠南海盱衡告余有火
攻伯仁之　歎固無待于余言也老人冬序百感交
集薄寒中人酌羽觴餉荔枝酒醺肰命筆寒燈靑熒
牕𥿄窸窣如有神物下瞰封題輟簡趨寄喬生爲我
寫一通焚之文忠墓前以當大招斯余之志也夫
　　李緇仲詩序
緇仲年舞象長蘅携以過余於時緇仲丰神開朗鬚
眉如刻畫握筆數千言旋風驟雨發作於行墨之間
雖老于文學者靡不望而却走也摳衣奉手以見於
先生長者肩隨歩趨悛悛無子弟之過微窺其志氣
如天馬之長鳴秋鷹之整翮不可以駕馭束縛又如
天外朱霞暎望倒景非可以人世塵坌與之梯接也
世故遷流遇合寥廓長蘅戢景菰蘆緇仲肘足場屋
日月逾邁禍亂侵尋于是乎爲退士爲旅人爲乞食
之貧子爲對簿之纍囚秃袖敝衣蒼顔白髮如命侶
之陽㕍如繞樹之越鳥伶仃彳亍覊棲顦顇向日之
緇仲鮮妍軒舉頽肰不復可以別識而文章之氣隱
現于眉目之間作爲詩歌傾江洒海學益富才益老
神益王人之口呿目瞪望而却走視昔有加無不及
焉蓋其少壯時禀長蘅兄弟之家訓聞孟陽諸公之
格論學有師承文有原本而又以盛年高才流離坎
壈箕畢之雨風龍漢之水火天運人事盤互叅錯皆
足以磨厲其㴱心而剉削其客氣故其境會遘適支
離復逆皆用以資其爲詩而其才華志意漸歸平實
抒情徵事仗緣托物遠師香山近倣石田于世之蠅
聲蚓竅聲轉㗋而吟擁鼻者邈乎不相及也歐陽子
有言詩能窮人必窮者而後工也豈不信哉緇仲故
多風人之致靑樓紅粉未免作有情癡孟陽每呵余
緇仲以父兄事兄而兄不以子弟畜緇仲狹邪冶游
不少沮止顧津津有喜色者何也余曰不肰伶玄不
云乎淫於色非慧男子不至也慧則通通則流流而
後返則所謂發乎情而止乎理義者也佛言一切衆
生皆以淫欲而正性命積刦因緣現行習氣愛慾鈎
牽誰能解免而慧男子尤甚向令阿難不入摩登之
席無垢光不食婬女之呪則佛與文殊提奬破除亦
無從發啓緇仲慧男子也極其慧之所通通而流流
而止則其返而入道也不遠矣不如是而以危言督
責以道理諷諭聽而止之猶爲隔日之瘧而况其不
止乎孟陽聞余言以告緇仲交相喜也今孟陽仙遊
十年所余年逾七十緇仲亦冉冉老矣緇仲篇什中
所爲留連婉孌欷歔惜別者曉風殘月今復何在佛
典言人爲淫術所加如魚象被鈎如山羊捉刀人手
如日月爲羅祜所厭其得脫也如大象從靽得解如
醉得醒如厭得寤緇仲或巳得脫矣亦將醒且寤矣
困窮連蹇䘮亂艱辛皆所以弛韁釋靽捨鈎牽而蘇
厭蝕其進而之道也近矣香山有言不覺路之返也
不空門之歸也將安返乎將安歸乎余衰晚病廢刳
心禪誦見緇仲近刻爲之戚戚心動追思與孟陽緒
言因牽連書其後緇仲曰吾本無夢安有寤寐中之
人尚以夢心相告語耶故當囅肰一笑也
　　學古堂詩序
嗚呼自耀州其頽三水奄没而余關中之師友熸矣
丑寅之間郭胤伯與涇華數子從我于請室所謂知
我桑落之下者也更十餘年余老不能死不比于人
數而聖秋唁我白門投詩慰藉誓欲收南極而抵窮
塵余心感之而滋惑焉久之而屬余論詩則余請論
聖秋之詩余往與涇華數子言詩以爲自漢以來善
言秦風莫如班孟堅而善爲秦聲者莫如杜子美其
著作甚備而今之采秦風與其詩也又有異焉請推
言之而姑與聖秋爲讔其可乎春秋之世孔子所刪
定三百五篇吳越荆楚皆無詩惟秦有之繆公旣霸
西戎而哀公感申包胥之義興師救楚匡正以班處
宮倒行逆施　之俗無衣之詩陳義甚高秦之所
以滋大也肰實自申包胥之哭發之包胥之哭秦庭
也三日三夜不絕聲淚盡而繼之以血此亦天下之
至哀也當其號哭之時飄風之叫譹林木之畏懼鬼
物之吟嘯飛鳥走獸之踟蹰躑躅靡不相其悲助其
哀而况于人乎故其詩曰豈曰無衣與子同仇又曰
豈曰無衣與子同袍哀公之賦無衣蓋亦欷歔煩酲
泣下沾襟而不知其所以肰也包胥以哀聲感之哀
公以夏聲應之季子曰此之謂夏聲能夏則大其無
衣之什乎人知無衣之什爲秦風爲夏聲而不知包
胥之一哭足以蕩吳氛嘘楚燼厲秦愾噫氣怒吁激
謞叱吸之聲至今在天地間謂楚無詩也其可乎子
美丁天寳之難間關行麻鞵見天子與包胥之重繭
何異暫時間道剪𥿄招魂北征諸什其爲秦庭之哭
也亦已哀矣人知子美之爲秦聲而不知爲楚哭也
至今讀其詩茂林之玉盌宛肰再出昭陵之石馬如
聞夜嘶厲河朔忠義之氣追宣光收復之烈抑塞磊
落感激涕淚與郭李之元功偉烈並存宇宙間謂包
胥之哭足以復楚而少陵之詩不足以張唐也其又
可乎聖秋秦人也而工爲杜詩生斯世也爲斯詩也
癸甲之篇儗于北征可以興可以怨矣論聖秋之詩
者謂之秦聲可也謂之楚哭可也遠追無衣近效北
征風飄木號鬼神吟嘯余之讀之欷歔煩酲泣下而
不能禁固其所也聖秋以哀聲感而余不能以夏聲
應屏營徬徨泣下沾襟則亦爲鳥獸之蜘蹰彳亍而
巳矣居今之世而亦曰秦有詩吳無詩則又奚爲而
不可也聞胤伯隱少華山中尚無恙涇華諸子皆三
秦豪傑也聖秋以吾言寓之其以余今昔之論秦風
有以異乎抑亦昔不讔而今讔乎其亦爲之喟肰掩
卷而長歎也
　　空一齋詩序
紫柏大師以㳒門龍象唱道東南鹿巾環杖夾侍瓶
拂吳江周叔宗季華二居士爲高足弟子余與季華
之子安期遊爲誌其墓安期歿十餘年而安石以季
華遺詩眎余余於詩老而廢業繙經之暇輒諷誦寒
山子龎居士傅大士詩偈于古人詩柴桑輞川香山
而外間取伊川江門二家以送老日助禪說比得季
華詩蓋喟肰有省杼山有言隳名之人萬慮都盡强
留詩道以樂性情蓋由瞥起餘塵未泯豈有徤羡于
其間哉逐名利躭嗜欲鬬花葉拾膏馥聚塵俗羶膩
之肺腑而發淸淨柔輭之音聲天下無有季華少習
禪支晚爲淸衆几案皆旁行四句之書將迎多赤髭
白足之侶靜拱虚房永懷支遁陵峰採藥希風道猷
所謂客情旣盡妙氣來宅者與其爲詩也安得而不
佳昔者遠法師行道廬山同志息心之士望風遙集
石門諸道人殘章斷句散落人間飄雲衣而汎香風
寥肰如在天外今紫柏往矣而季華之詩淸音落落
逈絕於稠林惡聚中其在斯世豈非雪池之淸歌魚
山之天梵乎世之君子吟賞斯編而有會乎杼山之
指意香朝鐘夕夜緩曉遲迢肰而㴱思焉斯可與言
詩也已矣
　　新安方氏伯仲詩序
戊子歲余覊囚金陵乳山道士林茂之僂行相慰問
桐皖間遺民盛集陶何寤明亦時過從相與循故宮
踏落葉悲歌相和旣而相泣忘其身爲楚囚也再過
金陵乳山遊跡益廣都人士介乳山謁余者名𥿄塡
門詩卷堆案翰墨淋漓長干傳爲盛事別乳山又十
餘年余老不出戸一燈丈室作退院老僧兩耳雙聾
復有上氣之疾二三親知落落東阡西陌間近局無
隻雞之招樵蘇無不㸑之客陳思王戴遠遊佩朱􁀍
四節之會塊肰獨處猶爲臨觴歎息而况殘生遺老
如余者乎新安方望子擕乳山書來訪余問乳山近
狀視履日益强賔客日益進飛章聮句搖筆凌𥿄精
强少年畏之如軒轅彌明以爲怪物余於是顧影長
歎自愧不如乳山亦佛家所謂福報者與望子奉乳
山之敎以詩道相叩擊且属序其弟寳臣屾園詩則
余有歎焉詩之道淸和而巳矣孤桐片玉自有天律
淸也朱絃淸汜一唱三歎和也今之爲詩者望車塵
乞泠炙有市心焉其詩以俗氣應之如商女貲高不
復能唱渭城也競錐刀飾竿牘有爭心焉其詩以沴
心應之如心在捕蟬殺氣著於弦上也二方子之詩
無流僻無噍殺漻漻乎其音也溫溫乎其德也庶幾
詩人之淸和可以語溫柔敦厚之敎也與南方有火
䑕焉生於火而食於火語之以負氷之魚嚙雪之蛆
我知其不同類遠矣斯則二方子之詩固未必時人
所崇尚而余與乳山老人所爲相視而一笑也
　　婁江十子詩序
余息心空門以談詩爲戒里中二三子間來告曰詩
病㴱矣今且抹摋韓孟詆諆歐梅如狂如易不可爲
矣子其奈何余心以爲憂而不忘揚水卒章之戒相
視一喟而巳婁江有十子者英年華胄含章秀發相
與摩礪爲聲詩都人士望風却避顧以余爲可與言
也相與鼓篋而請事焉余讀之卒業欣欣肰有喜色
而告之曰古之爲學者莫先於學詩詩也者古人之
所以爲學也非以詩爲所有事而學之也古之人十
有三年學詩誦勺十五成童舞象春誦夏弦秋學禮
冬學書其於學詩也沒身而已矣師乙之論聲歌也
自歌頌歌雅以逮于歌齋各有宜焉自寛柔靜正以
逮于溫良能斷之德各有執焉淸濁次第宮商相應
辨其體則有六義考其源則有四始五際六情故曰
溫柔敦厚詩敎也古人之學詩者如是今之爲詩者
不知詩學而徒以雕繪聲律剽剝字句者爲詩才益
駮心益麄見益卑膽益橫此其病中於人心乘于刦
運非有反經之君子循其本而救之則終于胥溺而
已矣今吾觀十子之爲詩也直而不倨曲而不屈抑
之而奧揚之而明曲直繁瘠廉肉節奏非放心邪氣
所得而犯干也其爲人也威儀庠序發言有氣離經
辨志相觀而善非有意爲䛕聞動衆者也是夫也其
有志于古之學詩者乎趙邠卿之敘孟子曰帝王公
侯遵之則可以致隆平頌淸廟卿大夫士蹈之則可
以尊君父立忠信守志厲撡者儀之則可以崇高節
抗浮雲此古學之典要亦救世之針藥也吾老矣竊
有厚望於諸子故爲其序以勉焉肰吾里二三子以
余爲河渚之瘖人廢書而退者數矣聞斯言也殆將
有掉鞅摩壘愾肰而興起者余之憂不兹釋矣乎書
之以勉婁江諸子亦以勉夫二三子也
　　黃庭表忍菴詩序
往余從行卷中得庭表詩故𥿄蒙茸昱昱肰如有光
氣展卷得長金陵雜感諸篇頓挫鈎鎖纏綿惻愴風
情骨格在韓致堯元裕之之間盱衡抵掌謂後不得
不推此賢時人或未之計也久之庭表學殖益富才
力益老散華落藻驚爆都市梅邨告我平子目不虚
矣余年八十避人稱壽庭表獨賦四章枉贈金舂玉
應鏘肰盈耳南豐一瓣香㴱有寄託非苟爲贊頌而
巳或曰子于庭表之詩何知之蚤也曰吾少從異人
學望氣之術老無所用竊用之以觀詩以爲詩之有
篇章聲律奇正濃淡皆其體魄也有氣焉含藏於心
識涌見于行墨如玉之有尹如珠之有光熠燿浮動
一舉而可得非是氣也于山爲童山于水爲死水于
物爲焦牙敗種雖有詞章繁芿匠者弗顧焉夫子論
玉有七德而終之曰氣如白虹天也精神見于山川
地也玉之德至于珪璋特達天下莫不貴而其光氣
之著見則田夫野人可以望而知之吾用望氣之術
知庭表之詩亦猶夫田夫野人而巳矣或又曰庭表
少年貴仕摛藻如春華商音越吟取次側出者何也
曰夫子之論玉備矣先之以溫柔縝密次則曰廉而
不劌也次則曰叩之其聲淸越以長其終詘肰也爲
詩者取溫柔縝密之似而徒以煩音輭語希世而媚
俗非玉也䃉也溫人之玉固將化而爲石而鄭人之
玉又將化而爲蜮則其爲䃉者亦未可保也吾所取
庭表之詩謂其溫文密理環璧肉好其骨落落肰其
志耿耿肰不失其所以爲圭璋特達者也斯言也田
夫野人之所不及知而士夫大夫或不以爲肰則望
氣之㳒亦有所不信姑書此以序庭表之詩他日要
梅邨相與極論之
　　陳確菴集序
嘉隆之年吳中文章家以聲華浮豔爲能事崑山歸
熙甫守其樸學言稱古昔與其韋布弟子端拜雒誦
倡道于荒江寂莫之濵于是吳中有歸氏之學逮及
百年而確菴陳子挺生于百里之內磨礲名行䃚礪
經術學者確肰奉爲大師人皆曰確菴子今之熙甫
也確菴子顧不自以爲足捧其所爲詩文過而問於
蒙叟叟讀之浹旬撫心沉思泫肰而歎曰昔者吾夫
子知道之不行刪詩書定禮樂翊六象六經之道大
備春秋旣成使曾子抱春秋河雒北向夫子齋戒向
北辰而拜告備於天六經偉矣至春秋而始告備者
何也斯義也唯文中子知之曰春秋抗王而尊魯其
以周之所存乎春秋成而周存存周者天也故曰以
告備於天也元經之作也書成亡而具五國援夫子
存周之義以具五國皇極所以復建而斯文不䘮也
確菴子繼銅川之志歌伐(木/之)章茅簷土堦講道勸義
固將以贊易爲司命元經爲賞罰六經七制之能事
研之㴱講之熟矣苞塞演迤作爲詞章本天咫揆人
紀蓋莫不有畏天悲人自古在昔之思焉文中子論
永嘉皇始之事曰我聞有命未敢以告人則猶傷之
也傷之者懷之也確菴子之文其傷與懷之交乎文
乎文乎叟之所以泫肰而歎也嗟夫世之摛華掞藻
游光揚聲者亦多矣日及之花非不鮮妍也風雨之
燈非不昱燿也本之則無如之何確菴子居今之世
抱遺經以道古昔志勤言徵其道大備後百餘年人
將以婁江一水爲疎属之南汾水之曲肰後知余言
之不徒也老夫亦何冀之子振頽綱竊敢取薛内史
之詞以爲確菴子贈
　梅仙族孫詩序
去吾邨庄二繇旬許確菴子之學舍在焉江鄕沮洳
蓬藋薈蔚確菴子偕其高足弟子梅仙族孫數十人
摳衣岸巾講道勸義歌詠先王之風若將終身焉余
嘗語確菴子吾子之業其在疏屬之南汾水之曲乎
吾醉不如無功瘖不如子光而兼有二子之病意疏
體放庶幾自托於南北渚之間確菴子顧其徒愾肰
而歎若不(舍/肰)而去旣而梅仙奉確菴書問業于余進
而與之言視下而言徐俯躬奉手溫溫踖踖如也徐
而讀其詩金春玉應銜華佩實有懷霜臨雲之志而
無弦么徽急之韵瞿瞿乎憴憴乎有君子之心焉甚
矣梅仙之似確菴子也昔者河汾之徒備聞六經之
義者董常仇璋薛收爲最而無功答馮子華書則曰
亂極則治王途漸亨房杜諸賢肆力廊廟吾家魏學
士亦申其才公卿勤勤有志干禮樂刦塵孔棘河汾
在邇三才九疇有倫有要梅仙居確菴子之門其將
備聞六經退而爲董薛乎抑亦執此以往進而爲房
魏乎記有之天降時雨山川出雲文章聲律文人志
士之雲氣也旋觀梅仙之詩三色爲霱五色爲卿觸
石膚寸滃集于行墨之間榮河浮雒山川其舍諸東
臯子縱恣誕散五斗旣醉拊膺浩歎猶有刀舟羽翮
之思余雖老且耄矣不能無望於房魏也聊爲梅仙
識之且以告確菴子禪誦暇豫採花釀酒以江邨一
畝當河渚之醉鄕酒人之語良多謬誤願梅仙勿以
爲笑也或有問者則代余指仲長之口以應
　　從遊集序
從遊集者確菴子評次其門弟子之歌詩用以宣導
志意攷論德業者也漢唐以來凡爲學者必有師專
門名家各仞師說而讀書肄業之法至宋之考亭西
山爲大備元季則有吳菜立夫唱道于白麟溪宋景
濂胡仲申爲其高第弟子悉得其藴奧而景濂當洪
武初自禁林歸浦陽方遜志執經來侍一坐歷四春
秋學成而後去景濂送遜志之序以爲理學之淵源
人文之絕續盛衰幾微之載名物度數之變無不肆
言極辯而㑹歸于大道蓋古人師資敎學或源或委
禀承古昔如此其不苟也自儒林道學之術分岐于
儒家而古學一變自江門姚江之學側出于經術而
古學再變于是乎封蔀之以制科之帖括爚亂之以
剽賊之詞章舉世胥變爲俗學而江河之流不可復
返矣確菴子獨抱遺經居今而稽古諸子彬彬文質
括羽鏃礪當戎馬蹂躪之日處荒江茅屋之中衣裳
襜如也劒佩鏘如也其稱詩也佚而不偷􁳷而不怒
商歌羽音聲滿天地以是爲可以樂而窮窮而老也
率是而行古學可以絕而復續先王之詩可以變而
克正若猶是駢花儷葉以詞賦爲君子則靡靡者天
下皆是而確菴子亦何樂乎有是哉余嘗尚論皇初
當九域颷迴三精霧塞之後中山開平以干戈汗馬
蕩滌宇宙金華以黼黻文章繪畫日月其爲元功一
也容刀與璠陶鑄寧海麻衣碧血樹三百年節義之
幟頖宮之闕祀也祖庭其舍諸此則確菴子與諸子
之責而余未能以極論也姑爲序
　　楊弱生且吟序
泰和楊弱生不遠二千里訪余干江村問其何以治
行曰漳江多茉莉花吳中多書載花滿棹易書盈車
謁夫子而還吾事辦矣余听肰喜之巳而出其詩爲
贄且請一言余告之曰異哉子之載花易書也吾未
誦子之詩巳前知子之能詩也茉莉之在此方籬落
間物充女郎簮佩耳西竺則謂之摩利又云奈奈女
之所生也又云鬘花花可以結鬘也西天供佛以鬘
華爲最勝以其淸淨離穢騰芬散馥殊異於凡草木
也子之於是花也珍惜愛護出入與俱其於染香也
㴱矣其爲詩也宜素而馨古之人有以愛妾換劒換
馬者有以法書換白鵝者其聲價頗爲不類今以輭
淨之花易殊妙之書名花傾國故足相當金谷蘭亭
不妨敵對此博易之奇局詞苑之美譚也其爲詩也
宜殊而麗品花於茉莉淸香靘籹便娟旖旎猶勝侍
中之有素女雪兒也五車之書則端人聖士朝冠衮
衣不可䙝昵者也以彼易此捨豔質而羅素書其志
意去世人遠矣其爲詩也宜潔而芳花之香馥鼻而
澤身書之香染神而浹骨花之香隨風而聞人華也
書之香逆風而熏天華也捨人華之香而易牛頭栴
檀逆風上妙之香其爲博進也不巳奢乎吾聞忉利
天殿南有波質拘耆羅樹謂之天樹王其花開敷香
氣周徧三千里諸天共坐其下聞香歡樂子今載書
而歸坐天樹聞天樂舍夫天鼓共演妙音其於詩亦
何有揚子避席曰雖肰請終敎某以詩余展卷快讀
曰信矣余故前知子之能詩矣遂抽初學集一編酬
所贈花而酌酒以爲別
　　徐子能黃牡丹詩序
唐人宴集賦詩必有人擅塲昇平公主之席李端擅
塲送王相鎭幽朔韓翃擅塲送劉相巡江錢起擅塲
唐人誇之以爲太平盛事往者國家全盛淮海繁華
廣陵鄭超宗家園有黃牡丹之祥盛集文士宴賞賦
詩糊名馳書属余題首余推南海黎美周第一超宗
鐫贈金爵以旌異之美周方應進士舉徐子子能賦
黃牡丹狀元詩一時呼美周爲黃牡丹狀元此亦承
平盛際唐人擅塲之流風也都會焚燬英俊凋傷鄭
生俠骨久付沙塲黎子文心尚餘碧血余歸心㳒門
灰冷夢斷維揚昔遊杳肰龍漢刦外矣吳門牡丹時
陳子明偕子能属和美周遺什子能遂得一百餘首
貫花結鬘香粉散落吳人傳寫爲之手馥僕本恨人
按湖湘紅豈之歌聽秦淮商女之曲則爲之顧影骨
驚悲不自禁情之感人固其所也子能属疾數載寢
室空牀蕭肰如道人禪老不謂其情瀾才海波譎雲
詭倒嚢而出一至於此吾讀內典刦火初起燒須彌
山王菩薩能以一口唾之令滅復以一口吹之令卽
起吹唾一口起滅同時子能身當刦後緣情托物能
使揚州烟月江左文章攢花簇錦涌現尺幅之上安
知刦火起滅不在文人筆端一口吹唾耶余言及此
林下水邊又欣欣肰有喜色矣
　小山堂詩引
余觀唐人嵩岳嫁女記有瑞露之酒釀於百花之中
其花四出而㴱紅圓如小瓶徑三寸餘綠葉形類盃
折花傾於竹葉中凡飛數巡其味甘香不可比狀讀
之每欣肰流涎又忖度以爲寓言無是事比游鐘山
遇異人授百花仙酒方採百花之精英以釀酒不用
麯蘖自肰盎溢乃知唐人之言爲不誣因是流觀酒
譜如李肇所記郢之富水烏程之若下以迨九醖三
勒之属皆人間凡酒無足道者內典言阿脩羅好酒
見天飮甘露四天下採花置四海中釀海業力所持
進失甘露退不成酒而諸天所飮甘露皆於飮樹中
流岀以釀酒一事徵之爲之開顔一笑知雜林香市
去人間良不遠也方吾家酒熟時吳門袁重其持施
有一新詩来請序傳杯讀之淸詞麗句盎溢牙齒間
笑謂重其此詩豈亦燭夜之花壓枝路旁以待傾折
者耶人間詩句雖復妖艷綺靡亦乾和五藴耳唐人
記二書生爲衛符卿等引還人間折花傾酒步步惜
別重其當趣舉斯言以告于讀有一之詩者
　　楊明遠詩引
往余遊長安見無補題扇詩閒魚食葉如遊樹高柳
眠陰半在池苦愛其語吟賞不置行求得之遂與定
交無補年纔弱冠風姿足映數人今見其郞君明遠
名行巋肰秀岀行輩其稱詩則巳爲魯兩生漢四老
自處於遺民故老之間俛仰三十餘年余之衰晚不
足論而世論之陵谷旦異舟壑夜遷則眞可歎息也
客有稱明遠之詩者曰近日之詩懲浮夸偪側之病
相與鐫􁂜其圭角磨礲其矜氣息徒中唐頓轡郊島
以求其冲和簡雅之似亦旣靡肰同風矣明遠體氣
自肰意匠㴱隱得冲和簡雅之眞而料簡其似亦聞
西竺之鬻乳者乎牧女之乳展轉入城市加水至於
八分則乳之味薄矣明遠之詩西竺新搆之乳也餘
人則近加水之乳也以乳喻詩亦善喻也余曰客之
言良是肰有本焉詩以言志古人曰武亦以觀諸子
之志明遠高才盛年遁跡自引疏布不厭妻子凍餒
長篇短詠矢詩遂歌聲滿天地響振林木斯世載筆
墨負丹鉛頌公燕而賦鐃歌者鸞鳳之下視螂蛆不
巳寥廓耶懷古十章明遠之志在焉謝臯羽之詩長
留天地間者微斯人誰與歸經言雲山有草牛若食
者卽得醍醐又此牛唯飮雪山淸水所有茹退最爲
香潔客謂明遠之詩西竺新搆之乳吾皆以爲雪山
之醍醐也雪山之醍醐茹草飮水而得之者也城市
之水乳又安足辨乎無補曰補蚤以詩受知于先生
盍有以長吾子之詩遂書是言以復之
　　王翰明詩引
春秋諸侯之大夫朝聘㑹盟宴享酬酢皆相率而賦
詩趙武曰武亦觀諸子之志余嘗徘徊追慕以爲春
秋戰爭之世其卿大夫雍頌暇豫登歌賦詠若是乎
有先王之遺風焉巳而繙閱天水遺文故事汪水雲
黃冠南歸少帝賦詩有寒梅幾度之句舊宮人卽席
贈別長相思望江南二十餘闋每一讀之薄寒中人
慘凄增自有乾坤以來傷離恨別未有甚於此者也
或者曰觀春秋卿大夫中華燕樂之雅而益重夫刜
令　孤竹懸車束馬之功觀天水舊宫人故都離別
之悲而益㴱夫傳金鳳抵黃　襄樊鄂渚之恨余老
而失學史學荒落未知斯言之云何也定興王翰明
吾友鹿伯繼孫鐘元之高弟北方之學者未能或之
先也渡江而南東國之人倫西都之賔主雲合景附
定交結契投贈惜別之詩二百餘章可謂極盛矣余
觀卷中之詩雍頌言志有似春秋之卿大夫哀傷激
越泣禾黍而涙山河又有似乎天水之遺悲也趙武
曰武亦觀諸子之志觀諸子之詩而其志可志也觀
諸子之志而翰明之詩之志又可知也嗟夫伯繼之
墓艸久宿而余則老且廢矣翰明歸以詩卷眎鍾元
鍾元其將泣春秋卿大夫之後乎抑且以遺民故老
弔水雲而傷和靖乎吾又以觀鍾元之志也
　　二王子今體詩引
唐有天人費氏告宣律師閻浮提世間臭氣上熏於
空四十萬里正直光音天諸天淸淨無不厭惡唯香
氣上熏破之故佛法中香爲佛事今佛所取栴檀兜
樓婆上妙之香此方無有漢世西人貢香宮門上著
豆許聞長安四面十里經月不歇今皆漂沈厠溷中
唯伊蘭充滿三界諸天慜之改令此世界中得以文
字妙香代爲佛事於是奎璧圖書之宿東指牛斗吳
會之墟帝車炳肰詞人才子排珠林而比玉府者高
楊巳降於斯爲盛婁上復有二王子懌民虹㕛出焉
栴檀樓婆上妙之香此方所無者今遂郄車而載可
異也二子爲今體詩精鎣爲骨輕淸爲韵有色有聲
非烟非火淨名鉢中貯香積飯香氣著人腸胃七日
而後消詠二子之詩彷彿似之牛頭栴檀產於摩耶
羅山與伊蘭叢生過者弗視也及其條枝布葉芳香
酷烈伊蘭四十由旬之臭一瞚滅熄天帝乃始擇而
採之修羅兵鬬用以止血善法堂之戰勝得草木之
助焉二子爲太原文肅公曾孫　襲其父奉
常之餘芳生長栴檀林中與伊蘭迴絕又况條枝布
葉之日乎今將岀其詩與吳會君子宣芬散馥普熏
世界而余以一言先之後有撰感通傳者謂文字妙
香能熏洗閻浮提刦中刀兵凶疫臭惡之氣胥願以
文章爲佛事其將用斯言爲表報乎嗚呼吾有望矣
文肅策勲在政府箕裘在子姓韓相五世漢貂七葉
踵西京袁楊之後實唯太原續弇州盛事述者故應
不一書之余姑敘其詩而未能及也
　　五石居詩小引
往遊雲間見生甫屠羊食牛詩愛其以詩句作佛事
可作此土伽佗今來錢城讀五石居詩風神散朗意
匠蕭閒乃知生甫眞詩人也時人沈湎俗學掇拾餖
飣誇詡漢魏三唐如以嚼飯餧人徒增嘔噦耳生甫
閒情道韵在眉山劒南之間隱嚢游屐信筆點染雲
霞橫生烟波蹙沓固不屑與時人爭名而時俗之螽
醜蠅營者亦莫得而干之此所以爲詩人也與生甫
秦川貴公子一麾出守載廉石以歸補衣竹杖居肰
道人也肰吾相生甫方頤豐下兩頰光氣隱隱以爲
晩年當有遇合爲功名富貴中人生甫聞而笑之吾
年八十每搜尋史冊中老人作伴侶吳季子年九十
能將兵伐陳蘇長公以爲仙去不死太公七十起於
屠釣牧野鷹揚正在百歲時安知生甫晚遇不如此
兩人耶陸放翁九十餘尚不忘北定中原生甫更二
十年猶與放翁相望晚年據鞍橫槊詩篇當益壯不
但如放翁之行吟䇿杖終老於蘭亭禹廟間也雲將
年九十亦吾老友也書之於生甫詩後把示雲將開
顔一笑他時以躍馬食肉責報于蔡澤恐不吾償也
則以雲將爲徵
　　李梅公唱和初集序
盤根仙李長庚新滴於人間積慶璇源張星舊駐於
天上嫓兹嘉耦嗣以徽音思美人兮西方降帝子兮
北渚陽律六陰律六吹鳳管以參差前唱于後唱喁
拊鸞歌而叶應珊瑚筆格緣沈之管交揮玳瑁書籖
雲母之箋雙劈花㴱網戸每刻燭以分題燕乳綺疏
或攤書而徵事芙蓉秋水筆花與臉際爭妍楊柳春
山烟黛並眉間俱嫵東吳才子金閨傳內史之篇南
國佳人玉臺寫令􁋯之什珠林琪樹洵彤管之美譚
金柯玉枝實天潢之盛事丹樓烟　朱邸灰飛交語
面腸斷白衣登車則淚霑紅袖猗與燕婉孌彼鴻休
在御之琴瑟依肰中庭之蘭玉滋長雕軒文駟驂玉
馬以北朝翟茀鞠衣伴角巾而東下水精簾幙鎭日
焚香雲母丹黃千年辟蠧輪依桂樹無復月孤矢激
蓮花惟應天笑豈若敬通抵舎但對孺人子美漂流
長隨妻子又况衡陽飛鴈空約刀環蘭渚鯉魚難傳
錦字望曰歸于六詔怨其雨于三春哉伊余生稊之
年爰有齊牢之遇綘雲東閣綠忩署禁扁之新題紅
雨西泠紫陌誦夭桃之麗句勞勞頳尾依依白頭茗
椀熏籠雜居烟㸑縹嚢緗帙夾註米鹽笑十指于懸
錐嗟滿頭之蓬葆憐兹憔悴睹此芳華托副墨以歸
詒俾殺靑而傳寫願借光明於東璧敢希嚬蹙於西
家沈香小像庶幾得染妙熏刻玉芳名抑亦附垂墨
云爾
　許夫人嘯雪菴詩序
歲聿云暮燈火蕭肰禪榻髩絲久斷遊仙之夢木魚
經卷長爲退院之僧茂苑許夫人刻鏤苕華問遺裙
布致詞老人俾爲其序偶拈數韵繼以長吟窮冬而
光風拂衣沍寒而落華滿席仙人失定爲雪池之歌
聲迦葉聞琴依須彌而狂舞聲塵或詔爲禪刺釵釧
每漏於戒鍼意藻不飛心華乍釋徐挑燈而終卷乃
撫几而長歎孌彼淑姬猗歟雕琯以薛瑤噉香之質
挾謝韞咏絮之才樹本迎風華能燭夜華宮寂歷望
靑蓮兮未來橘社迢遙掩明璫而自媚情文綺互筆
墨橫飛留趙后之裙當風欲舉擁樊家之髻顧燭自
憐固巳令才子色飛道人心死矣及乎翟茀承恩雕
軒卽路擁東方之千騎將南國之九雛漳水東流銅
臺高揭洛妃乘霧羡翠袖之英雄妓女望陵弔黃鬚
於㝠莫邯鄲道上炊熟黃粱蘇門山頭嶺聞淸嘯金
人辭去銅狄製成靡不淸淚如鉛長歌當泣狄䖝炎
熟朝槿榮華齋素三時琴心一曲貂裘羽箭歌出塞
以望歸霞帔星冠裏厭禳之裝束殆將携烟景凌綘
河吟太霞諷晨啓玉山曲宴伴戴勝以長謠小有靈
音彈雲璈而属和豈猶夫隴西贈答但憶芳香蜀女
風流徒吟溝水而巳哉嗟夫長眉如雪秃筆無華文
媿燕公敢序昭容之集才慙孝穆誰定玉臺之詞以
我道心研兹仙趣西池南岳或現幻身童初易遷尚
行欲界庶兹慧業不閡塵勞謹承彤管之詒竊比瓊
枝之報
　　贈黃皆令序
綘雲樓新成吾家河東邀皆令至硯匣筆牀淸琴柔
翰挹西山之翠微坐東山之畫障丹鉛粉繪篇什流
傳中吳閨闥侈爲盛事南宗伯署中閑園數畝老梅
盤拏柰子花如雪屋烽烟旁午訣别倉皇皆令擬河
梁之作河東抒雲雨之章分手前期蹔游小別迄今
數年往矣今年冬余遊湖上皆令僑寓秦樓見其新
詩骨格老蒼音節頓挫雲山一角落筆淸遠皆視昔
有加而其窮亦日甚湖上之人有目無覩蠅鳴之詩
鴉塗之字互相題拂於皆令莫或過而問焉衣帔綻
裂兒女啼號積雪拒門炊烟斷續古人賦士不遇女
亦有焉吁其悲矣滄海橫流刦灰蕩埽畱署古梅老
柰亦猶夫上林之盧橘寢園櫻桃斬刈爲樵薪矣綘
雲圖書萬軸一夕煨燼與西淸東觀琅函玉軸俱往
矣紅袖告行紫臺一去過風■而畱題望江南而祖
别少陵墮曲江之淚遺山續小孃之歌世非無才女
子珠沉玉碎踐戎馬而換牛羊視皆令何如皆令雖
窮淸詞麗句點染殘山剩水間固未爲不幸也河東
湖上詩最是西泠寒食路桃花得氣美人中皆令苦
相吟賞今日西湖追憶此語豈非窮塵往刦河東患
難洗心懴除月露香燈禪版淨侶蕭肰皆令盍歸隱
乎當属賦詩以招之
牧齋有學集卷二十　終
牧齋有學集卷二十一
　序
　　楞嚴志略序
嘉定郡治中梵刹相望楞嚴講寺爲最有宋嘉祐至
有明萬曆間災燹薦仍彛爲甲第紫柏大師可公賦
詩弔之矢誓興復上足密藏開公親承嘱付克副弘
願入都城請賜藏以鎭山門又請繕刻方冊流通淨
塲於是乎像設莊嚴鐘魚肅穆琅函玉笈湧現人間
楞嚴之勝遂爲方内冠又二十餘年白法琮公以耆
年宿德聿來住持大殿山門次第告成經坊僧田規
制詳備以其間輯此寺碑版文字表著興復建立之
始末名曰楞嚴志略而属余爲其序余惟寺爲宋長
水大師箋疏楞嚴之地講演之日天雨寳花遂賜楞
嚴之號其疏義語簡而義豐事詳而理密薈撮有唐
惠振慤沉諸家之長含攝賢首五敎起信五重之要
箋解名家未能或之先也自孤山圓公吳興岳公張
皇台衡之敎以台家三觀映望楞嚴假梵僧之懸䜟
爲佛頂之法印而楞嚴全經之眼目或幾乎改易矣
天如則公傳天目之心宗刋定㑹解獨取孤山吳興
兩家奉爲標凖長水以下皆左次莫與抗行講席流
傳二百餘載識者謂今日之楞嚴非如來之楞嚴而
山家之楞嚴抑亦山外之楞嚴而非山家之楞嚴也
嗚呼豈不重可歎哉交光鑑師奮乎百世之下埽除
三觀別出手眼掃之誠是也而總别之相未晰分配
之執滋甚諍論弘多聚訟莫決則亦皆沿流揚波而
未溯其本源也余博觀諸家箋疏平心而論之長水
初叅瑯琊覺禪師問淸淨本肰云何忽生山河大地
覺依其言抗聲而答遂領旨於言下歸而詮解此經
昔人以爲華嚴圓覺楞嚴起信一眞法界常住眞心
一以貫之者也洪覺範倚恃宗眼一筆抹殺目爲義
解講師夫豈得爲公論乎長水旣問道瑯琊又從靈
光敏傳賢首敎靈光天台之人也淸涼大士咨雜華
於大詵習止觀法華等疏於荆溪叅決南宗於牛頭
徑山古人學無常師羣機盡攝類如此也長水于台
衡之宗豈不了肰其註經則以楞嚴退楞嚴未嘗執
泥三觀私爲家珍斯非所謂毁相泯心開前疑而決
後滯者乎十門分別首標起敎因緣曰克示眞三昧
故其云克示眞三昧者蓋指如來告許有三摩提名
大佛頂首楞嚴王一門超岀妙莊嚴路之語也遂從
而演暢之曰乃至諷歎金剛王三昧勑選圓通成就
聖位破趣辨魔皆爲此三昧也一經中修行方便總
別法門挈領提綱無復餘藴矣始經台家之遮表繼
遭禪宗之訶斥妙義宛肰莫有啓其緘而發其鍵者
辟如摩尼寳珠沈錮于沙泥瓦礫之中莫或省視而
曰此中無復有如意珠也可不惜哉余竊謂宋之有
長水猶唐之有圭峰圭峰爲荷澤㳒嗣而歸藏於法
華長水由瑯琊發悟而歸宗於楞嚴此皆性相之標
指脩証之津梁也當今之世魔外昌披法流滅息此
寺属長水緣起又方冊法寳流通之所演海眼欲絕
之燈紹法流如綫之緒豈非末法之急務哉湼槃謂
首楞嚴者一切事究竟堅固也知楞嚴所以名寺之
意則如來之開示長水之箋疏紫柏蜜藏之修復悰
公之建立一切皆究竟堅固寳華樓閣刦火不能灰
毘嵐風不能破者固將一展卷而得之矣悰公得楞
嚴三昧了悟靜極光通達寂照含虚空之偈不減長
水之淸淨本肰故于其属序也爲疏通其說以告之
將此㴱心奉塵刹是則名爲報佛恩是固首楞希有
之宗旨而住持斯寺與護法者所當共勉也
　　金剛經了義引
元實居士注金剛般若經名之曰了義舉似蒙叟蒙
叟展閱一過合掌讚歎曰昔在隋朝益州新繁縣王
季村有書生苟姓者於村東空中四面畫空書經語
人曰我書金剛般若經使諸天讀之耳自後霖雨洪
流汜潰此地方丈餘間如堂閣下無滴雨霑濕牧童
每就避雨而人莫知其由也武德初有西梵僧至此
作禮如向塔廟村人異而問之僧曰此有金剛般若
經諸天置蓋不絕供養敢不頂禮耶村人乃省苟生
寫經之處遂甃甓嚴欄護之苟至齋日供養瞻禮往
往聞天樂之聲夫苟生之寫經畫空無迹靈感如斯
况乃書而讀讀而信信而解而箋釋疏通爲人演說
者耶我知居士注是經巳必有吉祥雲擁覆其上團
結如傘蓋蕭辰良夜天樂琅琅自肰敷奏但肉眼不
能見俗耳不能聞爾
　　憨山大師夢遊全集序
憨山大師夢遊全集嘉興藏函止刻法語五卷丙申
龔孝升入粵海幢華首和尚得余書揵椎告衆訪求
鼎湖栖壑禪師藏本曹秋岳諸公繕寫歸吳謙益手
自讐勘撰次爲四十卷大師著述援筆立就文不加
點字句不免繁芿段落間有失次東遊時曾以左氏
心法序下委刋定見而色喜遂削前藁今兹讐勘僭
有行墨改竄實禀承大師墜言非敢僭踰犯是不韙
也旣徹簡乃爲之序曰佛祖闡敎以文說法慈氏之
演瑜珈龍樹之釋般若千門萬戸羅網交光郁郁乎
燦燦乎千古之至文也大敎東流人文漸啓遁遠濬
發于南什肇弘演于北椎輪大輅實惟其始隋唐以
來天台淸涼永明之文如日麗天如水行地大矣哉
義理之津涉文字之淵海也逮及有宋敎廣而文煩
其最著者三家鐔津以孤亢崇敎其文裁而辨石門
以通敏扶宗其文奧而麗徑山以弘廣應機其文明
而肆夫文而至於辨也麗也肆也其城塹日以堅其
枝葉日以富其撈籠引接日以愽浩浩乎巵言之日
出而岌岌乎津梁之日疲也繫辭有之易之作也其
于中古乎作易者其有憂患乎豈不信哉我大師廣
智㴱慧眞叅實悟惟心識智夢授於慈氏華嚴法界
悟徹於淸涼被根應病橫說𥪡說千言萬偈一一從
如來文字海中流出以鐔津之崇敎者固其城塹以
石門之扶宗者沃其枝葉以徑山之應機者畼其撈
籠引接務欲使末法衆生霑被其一言半句皆將飮
河滿腹同歸於智海而後巳雜華言金翅鳥王以淸
淨眼觀察諸龍命應盡者以左右翅鼓揚海水悉取
兩闢取而食之大師說法爲人欲搏生死大海水取
善根衆生置佛法中亦復如是日者廣南繕寫書生
陳方侯觸語悲悟放筆薙髮大師博取㴱心光芒昱
曜凌𥿄怪發善根衆生應機吸受如方矦者歷河沙
刦猶未艾也嗚呼偉矣哉大師與紫柏尊者皆以英
雄不世出之資當獅絃絕響之候捨身爲法一車兩
輪紫柏之文雄徤而斬截大師之文紆徐而悲惋其
爲昏塗之炬火則一也昔人歎中峰輟席不知道隱
何方又言楚石季潭而後拈花一枝幾熄由今觀之
不歸於紫柏憨山而誰歸乎後五百年魔外蜂生篤
生二匠爲如來使佩大法印燃大法燈殆亦儒家所
謂名世間出者裨販剽賊之徒往往篡統系附師承
竊竊肰爲蚍蜉之撼樹大師之集行如日輪當陽魑
魅歛影而魘寐者猶懵而未寤也肰則大師同體大
悲如作易之有憂患者其何時而止乎斯可爲痛哭
也巳夢遊集本初傳武林天界覺浪和尚見而歎曰
人天眼目幸不墜矣亟草一疏唱導流通毛子子晉
請獨任鏤版以伸其私淑之願子晉歿三子聿追先
志遂告成事其在嶺表共事搜葺者孝廉萬泰諸生
何雲族孫朝鼎也其佽助華首網羅散者曹溪法融
海幢池目及華首侍者今種今照今光也皆與有法
乳之勞法當附書
　　嶺南刻憨山大師夢遊全集序
憨山大師夢遊集吳中未有全本丙申冬龔孝升入
粵余托其訪求海幢華首和尚得鼎湖棲壑禪師藏
本曹秋岳諸君集衆繕寫載以歸吳余校讎刋定勒
成四十卷毛子晉請任鏤板子晉歿三子繼志告成
有日矣已亥秋王大哉自粵歸言彼有潭柯上人名
濟航者自東兖入蜀精研宗敎棲壑化去購得夢遊
集本於鼎湖捐衣貲付梓以余爲白衣老弟子俾序
其緣起余惟大師集本鼎湖虞山頗有異同鼎湖則
大師原藁弟子福善通炯及五羊劉司理起相所結
集也虞山則經余勘較間以管窺之見撮略字句移
置段落者也二本蓋少異矣而未嘗不以佛身匠譬
之鼎湖本則十身相海相好莊嚴之身也虞山本則
優闐香像毘首羯摩摹刻之身也是二身者現相利
生有何差別故知二木不妨兩行並舟而觀月分河
而歛海其聞法得益則一而巳矣大師閔東海彌戾
車地不通佛法駐錫牢山取外道七眞盤互之區移
爲佛國以是因緣弘法罹難有嶺海之行今旣光復
祖庭報滿示化而航上人以東海之人表章遺集標
人天眼目於嶺外大師大光明幢建立於那延羅窟
者譬諸高山日輪畱暉平地火傳燈續豈可誣哉於
乎佛㳒不可思議大師身後因緣亦不可思議余之
託軺車訪求也華首之犍椎告衆也棲壑之㴱藏有
待也陳方矦之放筆善來也航上人之發願流聞也
如磁吸鐵如鐘應霜豈有使肰者哉恒河沙刦佛法
無盡大師光明無盡上人誓願亦無盡大師常寂光
中應爲破顔加被余與一切人天歡喜讚歎亦非塵
刦海墨所可窮盡也
　　紫柏尊者別集序
金壇刻紫柏尊者全集巳行叢林此外有錢啓忠集
鈔四卷陸符心要四卷壽光上人携吳江周氏藏本
乃尊者中年之作白衣弟子繆仲淳執侍左右手自
繙寫者余爲會粹諸本取全集所未載者排爲四卷
名曰紫柏別集而敘其後曰禪門五燈自有宋南渡
巳後石門妙喜至高峰斷崖中峰爲一盛由元以迄
我國初元叟寂照笑隱至楚石蒲菴季潭爲再盛二
百年來傳燈寂蔑尊者挺生東吳氣宇如王蹴踏天
下機緣閟現從地涌出實有開於國運隆替法運廢
興未可以凡心世智妄爲比量也尊者出世萬曆中
正國家日中豫泰之候貂寺氊裘孽牙互師以慈願
戒力住王舍城而爲說法溥聖母之慈雲開明主之
智目庶幾礦稅可罷黨禁可除戎索可淸殺運可挽
羣小張羅鈎黨推刃妖書師於是拚幻有之軀息淸
流之禍法幢旣倒國論日非乹綱下移帝心解紐賢
愚同貫正以魔外之交侵世界平沉起于人天之不
佑考妖書本末之記知刦運推剝之因雖業繫有固
肰實振古所未睹也古來元臣命世必曰降神矧乎
法將導師寧非間出尊者秉金剛心具那延力舉手
可以拍須彌嘘氣可以吸𬈑海金翅鼓摶則龍子隨
其唼食而况於魚鰍與獅子哮吼則香象爲之失糞
而况于野干與人之云亡法燈熄矣魚鰍翔舞而野
干號呼矣同時大德捨頳還緇却來人間以夢游了
大事譬如老將全師退守㴱溝固壘使賊人相戒莫
敢犯而廓淸推陷固非其所有事嗚呼尊者之出世
其關繫國運如此悠悠斯世惟憨山老人爲能知而
言之而其爲塔銘茹荼噉蠟含嚼齒舌間所謂我聞
有命不敢以告人者也尊者之化去也次年爲萬曆
乙巳余夢至高山有大和尚危坐巖端謂是達觀尊
者恭敬禮足巳指左方地命余坐密語付嘱戒以勿
忘涕淚悲泣而寤距今將六十年矣私心擬議願踵
憨老之後撰第二碑用以續僧史發輝塔銘未盡光
明日月逾邁氛祲晦蒙六十年來一往是昔夢中涕
淚悲泣世界吮毫閣筆多歷年所非敢食言於二老
也每自循省往昔年少書生不通佛㳒不知以何等
因緣夢中得受記莂今頭童筆秃無所成就尋行數
墨排次遺文如拾字老比丘背破籠簡故𥿄波波汲
汲以爲能事尊者常寂光中得無自笑失却一隻眼
乎別集改成謹書其後以自懴抑或以有待焉尊者
之文一言半偈稱性流出如水銀撒地顆顆皆圓余
不敢輕爲揀別肰集中散落者不少如乙未送憨老
渡嶺作逐客說及顧仲恭所見澹居鍾公本論卓吾
誠所諸篇皆法門眼目也斗間紫氣久而不沒殆斯
文之祥乎余雖耄矣猶願得而見之
　　山翁禪師文集序
天童山翁禪師忞公以密雲嫡子坐大道塲無舌說
㳒有聲如雷施藥樹味擊塗毒鼓有寂子小釋迦之
目賈其餘勇作爲詩文如涌身雲如灌頂水文人學
士用世間智測度咸以爲抒山晝石門範之流亞余
頃讀其全集爲之心開意解久之沉吟低徊歔欷煩
酲而不能舍肰也大慧杲禪師有言予雖學佛者肰
愛君憂國之心與忠義士大夫等所謂忠義士大夫
者魏國張公德遠橫浦張公子韶輩也當是時賊檜
挾滔天之勢把持和議忘北轅之仇甘　之辱妙
喜以壞衣髹髪之人敢於左袒子韶抗權奸之議而
冐觸其鋒刃故魏國銘之曰嗟師何爲拳拳忠孝欲
返羣迷俾趨正敎唯其忠誠惻怛之至根抵種性槎
牙肺腑雖至於砍臂斬頭亦將怡肰順受如㫁藕根
如解膠革於毁衣焚牒乎何有於乎薦嚴之疏龍髯
馬角之㴱悲也新蒲之錄玉衣石馬之遐思也春葵
玉樹之什空阬厓海之餘恨也徵之妙喜以言乎其
道則相符以言乎其志則相叶以言乎其時世則宋
世所謂忠義士大夫迢肰不可再見獨有一禪者孤
撑單出流連涕泗於陸沉滄海之餘斯尤難矣於乎
軍國荆弓也宗社鄭璧也吾君吾父秦燕楚凡也天
穹廬地松漠今之人何其廣大而禪者如是之隘也
東家食西家宿今之人何其圓通而禪者如是之固
也山河苧藶世界陶輪有漏微塵十方銷隕今之人
何其大覺大悟而禪者如是之取著也豈惟禪者哉
琉璃之誅釋種也世尊樹下拒諫而阿難愁悶慟哭
開寳之師東山蘄春肉身爲故國而泣血天寳之亂
荷澤編管殘衲興檀度以濟師是又何今人之廣大
而佛祖之隘今人之圓通而佛祖之固今人之大覺
大悟而佛祖之取著也妙喜之言曰好善惡邪之志
與生俱生永嘉謂縱使鐵輪頂上旋定慧圓明終不
失敢直下自信不疑吾忞公其幾矣乎三世諸佛是
三世中有血性男子不忠不義之人埋沒此一點血
性謂之焚燒善根㫁滅佛性披毛戴角刀途血路相
習以爲固肰是可以爲人乎如是而爲文巧言綺語
譚玄說妙如刻人糞作栴檀形是可以爲文乎公同
體大悲惻肰憐愍以爲今世之所崇尚者士大夫也
故現忠義士大夫身而爲說㳒士大夫所崇尚者文
字也故又現聲名文句身而爲說法有人於一言半
句汗下毛𥪡畱得此一點血性在人世間卽是不㫁
佛種斯卽公出世爲人全提正令之綱宗也於乎公
欲廣度河沙衆生盡皆作佛而汲汲肰磨牙礪齒先
敎之以所以爲人夫焉有不能爲人而能爲佛者乎
　　密藏禪師遺稿敘
密藏開禪師遺稿法孫按指上人所收輯也藏師英
偉雄駿千仞壁立爲紫柏尊者上首法筵海衆所至
雲湧定中知本師將有王難刺血上書一夕隱去師
資閟現羣龍無首諸天鬼神猶不能測知而况于凡
心凡眼乎遺稿多所與羣公書問諈諉勸勉以扶正
法刻大藏爲責任其爲人仕者敎忠顯者敎退亢者
敎謙競者敎恬根氣濡弱者醒之以月愛情塵軟煖
者觸之以冷雲筆舌聰明自負宗眼者必剿其攀援
搜其負墮俾命根刳斷而後巳智眼分明慈心諄複
熱血痛淚至今凌出于𥿄筆之上以方袍世外之人
省邊略憂國計當貢塲𣢾塞之日抱靖康五國之虞
人謂其扠衣遠遁蓋巳懸鏡今日非偶肰也明朝自
楚石泐潭巳後獅絃絕響崛起爲紫柏海印二大師
而藏師爲紫柏之嫡子龍樹言那伽或言龍或言象
水行中龍力大陸行中象力大此三人者豈非龍象
乎難陀䟦陀二龍王護持正法脩羅將戰二龍王身
遶須彌山山動雲布以尾打水大海浪冠須彌忉利
天始知脩羅欲戰而嚴攻伐古來尊宿大師現身出
世蹴踏天下自肰有此氣象其不肰者則騰蛇耳蜥
蜴耳種性旣劣威神無幾顧亦欲嘘雲吸霧激海水
而冠須彌焉可誣哉藏師此文皆叢殘不經意之作
方諸二老如流星之奔約芒焰驟作有聲曳其後而
殷殷於天漢之間其他皆蚪珠爝火流照咫尺詎得
而並之二百年來豪傑間作法運通塞文不在兹或
者猶欲以餘分閏位竊竊肰議其綂系佛言譬如窮
人妄號帝王自取誅滅孔子曰小人不知天命而不
畏也可不懼哉往在武林與天界覺浪和尚明鐙夜
談相對歎息其爲藏詩稿序亦出少分而浪老又順
世去矣撫卷摩挲泫肰流涕者久之
　　虎丘退菴儲和尚語錄序
退菴和尚提正法印十坐道塲息影靈巖有終焉之
志都人士以虎丘虚席敦請應緣强起人天懽悅四
衆圍繞升堂說㳒雷涌雲轟虎丘自隆禪師以圓悟
的子坐鎭此山東南叢林遂列於五山十刹輓近陵
􁂜化爲歌塲酒肆而師以隆師耳孫踵其㳒席靈山
古寺頓改舊觀兹編則其語錄之初首也宗門自琦
楚石後獅絃寂寥邇來馬駒蹴踏棒喝交馳刹竿號
爲極盛而諸方耆年不能不爲師避席以其從睦州
雲門得乎德山嵒頭公辨舉昭覺之渾金璞玉徑山
之河傾漢注殆兼而有之也余鈍根盤囘敎海未能
得其津涉與師游竊窺其心地光明門庭恢拓撈籠
末法尅骨點胸追魔衆之濳踪㴱入藕孔吞毒龍之
遺種橫吸海波㴱心弘願良欲罏鞲佛㳒燒焚地獄
而後巳若其箭鋒鞭影逗落咳唾中者其手中片葉
耳隆公有云此柱杖一劃劃㫁生法師多年葛藤有
人於此着眼知前後阿師住此山者都從一鼻孔出
氣庶不負點頭石拊掌一笑也濟北一宗至于圓悟
而有隆有杲爲千古豪傑之士有宋南渡佛日再耀
慧命克昌二公具有力焉隆之于應菴華公親承虎
丘而受妙喜衣版之付蓋虎丘徑一燈分照遂與終
始隆之住虎丘在紹興三四年去今五百三十年而
和尚再鎭實維其時佛懸記像末法皆云後五百年
時節因緣豈偶肰哉靑陽嘉魚二元老師左右面弟
子也錄旣成雙白居士告我昔者應菴之錄公家梥
窓叅政爲序虞道園稱之比于潁賔之序眞淨今可
無言乎今往棲昔虎丘講張魏公藏經記謂兵革鬬
亂起于無明淸淨囘心殺氣自息魏公身荷重擔遊
圓悟父子間知般若淸淨法門故其言痛切如此今
之君子泣和尚于此山亦有俛仰器界㴱惟淸淨囘
心之指意如魏公者乎余竊有望焉若梥牕之于應
菴白鶴夜談縱橫辨論而後以楊岐一宗相許則非
余之所敢當也是爲序
　　寄巢詩序
石林源上人吾里中淸淨僧也喜獵外典好苦吟余
每見必痛規之旣歿篋中無片𥿄半偈㴱以爲惜陸
子敕先錄寄巢詩請曰源師亡矣夫子幸以一言存
之余讀之終卷喟肰歎曰嗟夫陸子閔源師之逝而
假吾言以存之固不若源師之詩之能自存也世之
知源師者尠矣盍觀其爲詩觀其詩罕目疏節癯肰
而痩硬如其人之觀孤頤削骨格崚嶒矗出于條衣
外也觀其詩偏絃短韵峭肰而淒冷如其人之琢冰
嚼雪失羣啞羊而却食仰口也觀其詩耽思傍訊邈
肰而慘澹如其人之窮老嗜學吞𥿄以實腹而食字
以飽蠧也嘗試與子摩挲遺卷旋目而思之扠衣反
手巡檐覓句篝燈撥火抱膝孤吟風酸雨暗則壁蛩
啁啾月白漏殘則梵猿呼應彼上人者鬚眉談笑顯
顯肰在吾眼中又豈待余言而後存乎杼山南岳之
徒不作紅樓應制之俗習流染于緇衣其尤熾肰者
開堂頌古千偈瀾翻陳羮餿飯所在塞屋此皆鳩摩
羅什所云嚼飯與人非徒失味乃令嘔噦者也寄巢
之詩蔬筍也䱜魚也春餘之孤花睡夢之淸磬也
標殘編於斯世用以息嘈囋警淟涊陸子之微意又
在於此往有比丘學詩于余余敎以適山情助禪悅
埽除一切詩偈毒蜜以灰香淨滌而後可比丘笑曰
漢人適吳啖筍而佳問是何物曰竹也歸煑其牀簀
而不熟語其妻曰吳人欺我如公之云人將笑我爲
煑簀也余舉羅什之言以復之且正告曰子苦吾之
敎子以煑簀固也不尤愈乎敎人嚼飯者飽嘔噦之
唾餘而果腹以相誇耶其人懡㦬而去間舉似源師
爲破顔一笑幷書之以爲序

牧齋有學集卷二十一終
牧齋有學集卷二十二
序
　　贈谷愧莪序
客有問於余曰谷子愧莪游于子之門久矣谷子何
如人也余曰其爲人也易直子諒好學强記不吐不
茹齗齗偘偘如也縱橫䓪儻口有觹而筆有玦排難
解紛急人之阨甚于已當夫函矢交攻水火薄射辨
者詘勇者困谷子揚眉抵掌片言立解巳而掉頭徑
去不復返顧谷子之去今人遠矣殆古之奇士也客
曰信斯言也谷子當經奇自命胡以少爲書生老而
不少休尋行數墨螢乾蠧朽古之奇士固如是乎余
曰居吾語汝古之爲士者以經天緯地則奇以守先
待後則奇以謀王斷國則奇非謂夫矯尾厲角四目
兩口嶄肰自異而目爲奇士也官守職士守道士之
有經學也猶耕之有畔織之有幅也良農不失畔紅
女不失幅士羣萃而州處習而安焉不見異物而遷
焉是故士之子恒爲士士服舊德工用高曾四民各
得其所敎化行而風俗美恒由于斯谷子則旣爲士
矣環堵之室一畝之宮離經而辨志讀書而纉言循
其所以爲士者而老焉磨硯將穿退筆成冢丹鉛甲
乙著書滿家求其所以爲奇者而不可得也此谷子
之所以爲奇也且谷子之說詩也不但勾稽訓故爲
帖括之先資而巳發凡起例大書特書一曰天子採
詩之意二曰諸侯貢詩之意三曰太師陳詩之意四
曰邦國朝廟歌詩之意五曰夫子刪詩之意六曰吾
人誦詩之意循覽風雅櫽括始終兎園之冊蠅頭之
卷三才五行之道隱約具焉谷子而不奇也烏乎奇
谷子吳人也而家舊京于論鼓鐘于樂辟雍三百年
人文禮樂于谷子之書有餘思焉詩曰豐水有芭武
王豈不仕貽厥孫謀以燕翼子百世之仁也谷子而
非古之奇士也其將不得爲豐芭之周士乎哉谷子
曰琳也欲乞言于夫子久矣微客之抨我也無以發
子之緒言請書之以爲贈
　　贈別施偉長序
宋行都在臨安陳同甫訪辛稼軒酒酣扺掌縱談東
南形勝同甫霑醉解廐中駿騎馳去不復執別英雄
聚首歷落俊邁之氣可以想見野史流傳謂同甫把
持稼軒語厚有要取此奴婢市儈之語豈足道哉司
馬德操語龎德公妻子徐元直向云當就我德公談
不知三人所談何事諸葛孔明每至德公家獨拜牀
下吾謂三分籌䇿彼三人當促膝及之而諸葛得聞
其緒言惜乎班荆畫灰之語未有能傳之者也今年
中秋棲虎丘石佛院僧牕隱几日抄首楞嚴數紙吉
州施偉長不遠千里過訪映門窺之鬚眉落落照人
坐而與之談知其奇讀卭竹數編籠挫天地鉤索物
變抑塞磊落光怪側岀則益奇退而自惟少壯輕俠
屈指三國人才洎辛陳輩流輒掉舉思出其間今敗
絮蒙頭煨飯折脚鐺邊偉長經奇男子視我如雞窠
中老人撫摩歎息不亦傷乎偉長投筆從戎佐中湘
戎幕指揮能事崎嶇嶺嶠突冐鋒刃身世鈎瑣心迹
盤牙輪囷離奇悉于詩文發之越裳䍧抲作我綸邑
日入之部歸日出至夫豈其度滄蘭爲他人乎南枝
北戸彳亍前却何其憂煩鬱紆促數詘詰也崑銅告
我曰施偉長今之孔北海陳龍川也余嘗謂孔北海
論盛孝章書援引公羊大齊桓公之文磨切魏武異
時論漸廣此爲質的墓門征西寢舜禹之事文舉之
功偉矣龍川之書葉水心所謂夫子使執政召問何
處下手者至今炳烺天地間彼所論趙九齡次張之
徒得其一士可以方軌橫騖而况于同甫乎狂鳥冠
而似鳳脩蛇角而似龍士負不覊之才値搶攘之運
其與夫纎兒怪魁詭銜竊轡者誠何以霜降水落金
銷石泐茫茫禹跡是有北海輩流挽仰撑柱耳偉長
行矣聘名驥于脩途何所不至自今以往使輇才諷
說之士謂天不足于東南地不足于西北而私憂竊
歎者皆偉長輩之恥也秋風蕭肰魚龍寂寞游子何
之老人仍入雞窠中矣于是遂筆敘言抗手而別乙
未歲九月朔日虞山年家蒙叟錢謙益奉贈蕪湖沈
昆銅南昌徐巨源皆偉長一流人也岀吾言眎之以
爲何如
　　贈別胡靜夫序
往余游金陵胡子靜夫方奮筆爲歌詩介茂之以見
予予語茂之是夫也情若有餘于文而言若不足于
志其學必大非聊爾人也爲序其行卷期待良厚別
七年再晤靜夫其詩卓肰名家爲時賢眉目余言有
徵矣今之稱詩者掉鞅曲踊號呼呌囂丹鉛橫飛旗
纛竿立撈籠當世詆讕古學磨牙鑿凶莫敢忤視譬
諸狂易之人中風疾走眼見神鬼口吞水火有物馮
之懵不自知巳而晨朝引鏡淸曉卷書黎丘之鬼銷
亡演若之頭具顯試令旋目思之有不啞肰失笑乎
靜夫屏居靑溪杜門汲古不役役于榮利不汲汲
于聲名翛肰退肰循牆顧影其爲詩情益㴱志益足
蜜邇自娛望古遙集視斯世喧豗訾謷非有意屏之
道有所不謀神有所不予也嵇叔夜曰非淵靜者不
能與之閒止劉子曰客情旣盡妙氣來宅靜夫其將
進于道乎不徒賢于世之君子也靜夫属余序其近
詩且不敢自是乞一言以相長余聞之古之學者莫
先于不自是不自是莫先于多讀書余自䘮亂以來
舊學荒落巳丑之歲訟繫放還網羅古文逸典藏弆
所謂綘雲樓者經歲排纉摩娑盈箱挿架之間未遑
于雒誦講復也而忽巳目明心開欣如有得刦火餘
燼不復料理蓬心茅塞依肰昔我每謂此火非焚書
乃焚吾焦腑耳南海陳元自恨不學晨夕陳五經拜
之久之忽能識字蓋聖賢之神理與吾人之靈心熏
習傳變所謂如染香人身有香氣非人之所能與也
多讀書㴱窮理嚴氏之緒言也請以長子雖肰兎園
村夫子腐談長語古今神奇靈异不出于此非吾靜
夫弗敢以告也趣與靜夫言別聊書此以附贈處之
義少陵之詩曰靑眼高歌望吾子眼中之人吾老矣
吾之有望于靜夫者遠矣它日將重序其詩文無累
書不敢恤也則請以斯言爲徵
　　贈程穆倩序
新安程子穆倩能詩能草書能畫能篆刻蕭森老蒼
迢肰有異眉宇㴱古視下而念沉處治不媒進處亂
不易方余語穆倩吾行天下求見一異人不可得子
殆其人歟穆倩曰還何敢當異人葢嘗見異人者也
少貧病憂死遇異人于天目之巓摩頂慰我旣壽而
昌且有千人口六譯七譯晉王之記中年得右軍金
剛六譯石本康强生子夫子目我有異殆爲是歟余
告之曰所爲異人者以其異于凡人也彼旣異乎凡
人矣凡人安得而見之凡人而得見異人則亦未可
謂之凡人也閻浮提世界臭氣上熏于天八萬餘里
凡人啄腥吞腐沈浮尿屎獄中應眞靈仙自在人世
彼安得而見之子之面目不爲閻浮提臭穢所抑沒
故異人亦得而見子子之爲異人不爲凡人也審矣
雖肰吾將有以開子子于般若之緣熟矣故異人以
六譯七譯卑子而懸爲之記子之能詩能畫種種世
智皆從般若智海中流出子能以是種種世智迴向
般若則種種世智皆㴱重般若也華嚴法中圖書亦
正敎量印璽亦是現量何言智慧輕薄哉異人者知
般若宿緣故以緣記弄引市兒以千金寳珠博摶黍
之飯人爭笑之康强多子人世間摶黍之飯而般若
尊重豈但千金之珠異人之䜟其不以此易彼亦明
矣昔人嗤王烈持洞章茫肰不能讀韓退之文其詞
曰我自屈曲住世問安得隨汝巢神仙夫以般若之
尊重七寳牀黃金牒之所守護子旣不請而得之矣
顧乃茫肰羅縷比于下界之洞章可不惜哉凡吾所
言者皆異人懸記之所未及或引而不發懸其緒言
以待我也余凡人也身不得見異人而能知子之爲
異人又能發異人之所未言以開子肰則世之凡人
亦多矣安知其中遂無異人也耶
　　贈愚山子序
愚山子非地師也而以地師游人間人有與語地理
則應嘉定侯廣成久殯未克葬愚山子歎曰安可使
忠臣之骨暴露原野躡蹻二千里相視吉壤絮酒哭
奠而去旣訪余小閣中指點烏目山來脉瞻仲雍齊
女葬處不及他語余乃布席函丈而告之曰茫茫堪
輿有大地理當明者二焉子知之乎華藏娑婆洋在
佛典其近而有徵者南贍部四國也傳稱南印度爲
象主東脂那爲人主西波斯爲寳主北獫狁爲馬主
吾􁂜攷之唯南東二主而巳他非與也阿耨達池之
水自香山南大雲北流爲四河波流地下出積石山
爲中國之河源循雍南北徼與地絡相㑹　並
行而東爲中國之南河北河印度爲梵天之種佛祖
之所生脂那爲君子之國周禮之所化南曰月邦東
曰震旦日月照臨禮敎相上波斯輕禮重貨獫狁獷
暴忍殺區以別矣安得曰葱嶺以西竝属梵種鐵門
之左皆曰　鄕旣指蕃例爲國將點梵亦濫　名南
國之鄰于西也南之青也九州十道並爲禹迹燕代
迤北雜處　厥後茹血衣毛奄有中土　孤竹
咸事剪除皆馬國之雜種幽冀之部落東之偪于北
也東之刦也南居離位東属震明爲陽國西北則並
陰國今儼肰稱四主焉何居陰疑于陽必戰易之所
以有憂患也此大地理之當明者一也唐一行謂天
下山河之象存乎兩戒北戒自三危積石負終南地
絡之陰乃至東循塞垣抵濊貊朝鮮是謂北紀所以
限　也南戒自岷山嶓冢負地絡之陽乃至東循
嶺徼達東甌閩中是謂南紀所以限　也自晉以
前秦雒爲中夏淮楚爲偏方南紀微而北紀獨尊自
晉以降幽并則神州陸沈江東則一州御極北紀潰
而南紀猶在雲漢升降之氣㑹地絡而交列宿者其
乘除若是異與晉天文志十二次分野始角亢者以
東方蒼龍爲之首也唐十二次始女虚危者以十二
支子爲之首也日月五星起于斗宿古之言天者由
斗牛以紀星故曰星紀則星紀爲十二次之首而斗
牛又二十八宿之首我國家鍾祥受命實星紀斗牛
之次塗山玉帛之後數千年來貞符在兹洪武中詔
修淸類分野書以斗牛吳越分爲首而尾箕幽燕之
分盡遼東三韓最居其後以是爲雲漢末派龜魚之
所麗而北紀之所窮也聖有謨訓明徵定保傅所謂
北戒爲燕門南戒爲越門者不益㴱切著明與此大
地理之當明者二也昔者帝命䜿亥步自東極至于
西極君子大其事文中子作元經書陳亡而具五國
曰江東中國之舊也君子與其志子之于是二人也
其將安居愚山子仰視河漢笑而不答客有識之者
曰此南城徐芳仲光也其爲人也蒼蒼凉凉孤行孑
立有崖山柴市之忠而不爲將相有西臺眢井之節
而不忍稱遺民作爲文章奇詭感盪以李翶張籍自
命而就正于吾子徒以地志星盤雜肰扣擊焉則固
矣余亦笑而不答于愚山子之行也書其言以爲別
　　送南昌丁景呂序
萬曆中南昌丁公守太倉招致名士鏃礪其子伯勉
師邵茂齊友黃經甫姚孟長吳人至今傳之今年春
伯勉弟時之持詩文卷謁余讀其贈從子景呂之文
曰虞山先生今之昌黎廬陵也子適吳爲我過而請
焉余爲慙沮齒戰不能句稍定進曰先兄伯勉之子
也奉其父之墜言思納屨門下久矣孟冬景呂至摳
衣奉手如其父叔之云爲余言伯勉從茂齊諸人譚
余童年事甚悉不啻連袂接席也伯勉偕經甫属文
竟日成十章余心少之日中而援筆如其數茂齊曰
子才足兼二子吾猶欲子之移時驕二子之移日趣
封題詒伯勉景呂言伯勉晚猶藏弆篋衍時時出示
子弟以吾童稚時抛磚涴璧之餘猶爲人矜重如此
自顧其聰明不逮老將至而耄及淹畱無成爲可惜
也昔者蘇子瞻目歐陽公爲天人而謂人之稱巳或
以爲勝之或以爲似之者皆妄古之君子推前哲而
跂踵焉者有師匠焉有分齊焉非苟爲傾挹而巳其
有趾高目長而易視古人者非狂則愚也余以膚陋
末學猥當昌黎廬陵之目每一念及中熱毛𥪡嘗執
簡以序時之之集愧汗刺促掣筆而中止者數矣今
于景呂之文亦肰江右二十年來徐巨源席㡌書生
尸盟文壇時之獨能與之馳騁上下巨源沒景呂以
渥洼家駒挾轂相佽助父子間才華光氣燄燄牛斗
旁而余方遲暮學佛撥棄文字引而自廢固其所也
于景呂之行也不能無一言以復于時之爲道其所
以不克爲序之故以自解焉朔風飄蕭解裝把酒爲
時之道余老態間搜伯勉遺笥故𥿄漫墨包褁珠絲
中相嚮而笑是夫人童蒙而白髦今所謂高文典冊
災木而黔石者皆篋中之餘波也聞譽而駭如爰居
之聽鐘鼓不亦宜乎旣而曰繼自今吾黨學子母或
以昌黎廬陵爲口實虞山之行也載此一言以反爲
不徒矣
　　送方爾止序
崇禎辛未爾止謁余虞山別十四年而有甲申之事
今年癸卯自金陵過訪又二十年矣爾止初謁余甫
弱冠才氣蠭涌獵纓奮袖映蔽坐客余年五十罷枚
卜里居天下多事意氣猶壯今爾止蒼顔皤髪巋肰
爲遺民宿老余衰殘荒耄病臥一榻執手欣慨言可
極耶余向苦半聾今特甚用稚孫書版畫字如隔重
譯因語爾止楊子雲方言記生而聾者爲聳雙聾者
亦爲聳聳之甚爲􁔛吳楚之外郊凡無耳者亦謂之
􁔛聳者無所聞常聳耳也􁔛者言一無聞者也老人
掩耳不欲側聞世事聳耳之云吾知免矣刑天之神
以乳爲目以臍爲口猶能操干戈而舞吾之無耳也
庸何傷爾止笑顧稚孫酌酒引滿觀其意未嘗不愀
肰閔余也家貧不能留千里客爾止將卒卒別去古
之人莫重于離別行者曰何以贈我居者曰何以處
我爾止之訪余也告于其友其友孫豹人賦詩以張
之今其還也余可無言乎竊怪䘮亂以來詩壘日盛
隋珠崑玉所在抵鵲獨于爾止詩目開心折以謂得
少陵之風骨㴱知其阡陌者一人而巳點定嵞山詩
一卷貯吾炙集中爾止視而笑曰針師之門故不妨
有賣針兒也余益自信爲不誣矣往者奉先生長者
之緒言有志別裁僞體採詩之役小有題評晚耽空
寂漠肰如喑雁啞羊矣而世之過而問者南箕北斗
旣虚相薦樽左獶右虎又互相排笮譬之孤軍疲馬
當四戰之衝致師摩壘者交發迭肄雖復㴱溝高壘
猶未能解甲堅臥也今將奉爾止爲渠帥淮陰建大
將旗鼓出井陘口㧞趙白幟樹漢赤幟若反覆手耳
自今以往余可以仆旗臥鼓壹意于禪燈貝牒之間
豈不幸哉人亦有言虎帥以聽誰敢犯子爾止行矣
文章自有定價無多讓中原豪傑將有捧盤而致胙
者以余言爲乘韋其可也余無耳之人也與聞盛事
猶能執干戚而舞又何恤乎子雲老不曉事以聳耳
相訾謷哉
　　馮亮工六十序
吳門馮君亮工以博士弟子從事中丞幕府故中丞
閩中鄭公待以殊禮用年勞敘題福建游擊今不書
書文學貴之也何貴乎馮君君少以純孝聞刲股療
父母至再經明行修兼通法比在幕府常引大體多
所匡正制府議辟五十人力請覆案平反幾半巳亥
秋京口潰宵人密上變告吳人翻城謀叛法當屠主
者且恚且懼刃將斬矣君泣血扣頭白狀以闔門百
口力爭事得解又四年君年六十家姪素昭同事㦸
門具知本末歎美其子孫多賢食報未艾請余爲祝
嘏之辭生辰祝壽之文非古也如君之爲不可莫之
表也余聞之天地之大德曰生聖人天地之心也是
以好生而惡殺殺者非他也殺吾之心而巳矣殺天
地之心而巳矣殺一生卽自殺一心殺兩生卽自殺
兩心殺百千萬億生卽自殺百千萬億心心心相刃
刹刹相劘化其身爲百千萬億身化其生爲百千萬
億生累世歷刦以償之而業報不可終窮彼一人也
以方寸之管尺幅之𥿄欲盡殺吳城百千萬億之生
命吳城之生命未必盡于其手而彼之自殺其心也
則巳累世積刦而不可償矣君子之爭是舉也良不
忍自殺其心非望報也而天地鬼神其捨諸乎史稱
何比干與張湯同時用法仁恕數與湯爭所濟活者
以千數天帝使老嫗賜䇿曰公有陰德帝賜䇿九十
九枚子孫佩印綬當以此算袁安父沒訪求葬地道
逢二書生言葬此地當世爲三公後爲楚郡太守案
楚王英反獄條岀無明騐者四百餘家子孫世爲宰
相如書生言老嫗賜比干䇿于後書生指安地于前
其仁恕好生爲上帝所佑助則一也孔子曰仁者壽
書曰作善降之百祥佛典廣言因果吾儒經史臚列
詳悉豈待觀地獄之變相肰後使屠兒擲刀耶余祝
馮君以漢何袁二氏爲左劵覽斯文者可以旌潛德
誅隱慝導天心迎生氣聳善抑惡較之春秋亦舊史
載筆之所有事而非以爲佞也
　　贈覺浪和尚序
余老歸空門麄涉敎典根器鈍劣了不知向上一着
一時尊宿開堂𥪡拂都不叅請自笑如城東老姆獨
不見佛有目余不喜宗門作夜郞主崛强者不復置
辨頷之而巳今年孟夏會覺浪和尚于武林數年相
聞握手一笑觀其眉宇疎疎落落如有一往氷雪之
韻沁入人心腑間退而繙其書得其與吾友梅長公
問答一則快讀一過殘燈明沒霍肰如電光得路愈
讀愈快亟呼自釀椹酒澆之乃就寢長公常問和尚
如此世界壞極人心壞極佛菩薩以何慈悲方便救
濟請明白提醒勿以機鋒見示和尚以手作圓相曰
國初之時如一錠大元寳相似長公疾呼曰開口便
妙了速道速道和尚曰這一錠銀十成足色斬碎來
用却塊塊是精的人見其大好乃過一爐火攙一分
銅是九成了也九成銀還好用再過第二手又攙一
分是八成了八成後攙到第三第四乃至第七八手
到如今只見得是精銅無銀氣矣長公曰肰則如何
處之和尚曰如此則天厭之人亦厭之必須一并付
與大罏火烹鍊一畨銅鉛錫鐵都銷盡了肰後還他
國初十分本色也長公曰如此則造物亦須下毒手
也和尚曰不下毒手則天地不仁造物無功而天地
之心亦幾乎息矣長公與李孟白諸老相顧歎息曰
不知吾輩還能跳出此造化一番罏錘否嗚呼長公
不可作矣有情世界巳經大火輪猛利烹鍊神焦鬼
爛邈肰如昆明刦灰矣長公與和尚問答公案尚在
𥿄上如見鬚眉如聞歎息長公精靈男子目光如炬
安知爾時不在天宮寳地中奮髯捋鬚與八十老人
挑燈酬酒相春應和乎和尚又嘗示諸門弟子曰天
地古今無空闕之時無空闕之人無空闕之事無空
闕之理自古聖人不違心而擇時不捨事而求理于
天下之事是吾本分中事以古今之事是吾當肰之
事所以處治處亂處吉處凶皆是心王游衍大中至
正之道今人動以生不逢時權不在我爲恨試問你
天當生箇甚麽時處你纔好天當付箇甚麽權與你
纔好我道恨時恨權之人皆是不知自心之人故有
悖天自負之恨又安知生生死死升升沉沉皆是已
業力哉你不知自心業力强弱不看自巳種性福德
智慧才力學行造詣機緣還得中正也無却乃恨世
恨時恨人恨事且道你天生你在世間所作何事分
明分付許多好題目與你做你沒本事自不能做如
世間庸醫不恨自己學醫不精却恨世人生得病不
好天當生箇甚麽好病獨留與你醫成你之功佛祖
聖賢將許多好脉訣好藥性好良方好製法留下與
你你自心粗不能審病診脉量藥裁方却怪病不好
治豈神聖工巧之醫哉你不能醫則當反諸巳精讀
此書㴱造此道則自肰神化也果能以誠仁信義勉
强力行向上未有不造到聖賢佛祖地位向下未有
不造到英雄豪傑地位今夫果知有此則自不敢恨
生不逢時權不在我自爲暴棄之人也和尚此一番
熱喝痛棒與凡人聞之言下不汗下心死死而不能
復甦者此則風痺不知痛痒與死人無異者也世人
眼孔如針聞說睦州陳尊宿將一草鞋挂城門止巨
寇之兵鄧隱峰擲錫空中解吳元濟兩軍之鬬舌吐
不能收以爲都無此事我觀和尚此番提唱便可使
大地平沉虚實粉碎睦州之鞋隱峰之錫便當從舌
根筆尖上取次涌出始懸崖撒手人實有此理人實
有此事非爲現通非爲表法人自看不到信不及耳
和尚携新刻諸書眎予命爲著語余于是中信手拈
岀作爲贈言或挂壁間或鑱木上使見者聞者身毛
皆𥪡皮膚脫落庶不負和尚師子一吼亦不負余與
和尚覿面相對一片婆心也或曰和尚嚢括宗敎叅
同儒傳多文廣義浩如烟海今之所舉者非其要也
譬諸市兒之博易輕金錢而重摶黍不巳傎乎余曰
善哉是言非吾所能及也此義文長付在來日姑先
書之以復于和尚
　　贈雙白居士序
余每觀慧遠法師念佛三昧詩序西方誓文迢肰飄
雲衣汎香風悵津寄之末由去年脚氣作苦繙沙門
抗禮五論兼與桓玄往復書問愾歎其抵突凶渠榰
柱名敎爲著論以剖之而未詳也太元中遠公考室
廬阜授詩義于周續之雷次宗又與次宗講䘮服傳
論詩考禮蔚爲儒宗旣而劉遺民宗炳張野之徒不
命景集息心誓期卓其金口木舌㳒音雷震要以忠
孝爲根本迨乎元興蒙塵永始僭逆三辰五常孤懸
一綫肰後抗詞奮筆大書特書于五論之末簡千載
而下樓煩之春秋凛于秋霜而諸賢之志義亦與之
俱白嗚呼忠孝佛性也忠臣孝子佛種也未有忠臣
孝子不具佛性者未有臣不忠子不孝而不斷佛種
者遠公以此爲師諸賢以此爲資故曰君諸人並爲
如來賢弟子也柴桑望古遙集不忘三畏荆軻之志
康樂送心正覺終抱子房魯連之恥忠孝一􁁙如水
行地中洑流旁涌初無異派而俗士以聞鐘種蓮爲
口實不已愚乎雙白居士老困逢掖身爲遺民好從
靈巖遊棲一瓶拂之下羮藜啖葛終巳不顧余老書
生不知佛㳒竊以謂居士忠孝人也是有佛性不斷
佛種人也委心靈嵓不惜布髪掩泥師弟子之間淵
源禀訓必有不愧于先古者余固無從而扣擊也哀
哉今之師弟子亦談宗亦說戒戲鼓排塲尋薌慕羶
白衣幅巾授記付拂之徒眠娗譠謾嚜尿姡獪皆偷
兒市駔所不屑爲而軒肰自喜曰佛性如是也禪機
如是也一切解脫鑊湯罏火不煑般若也莊生言儒
以詩禮發冢今宗家師弟子以佛㳒發冢大儒臚傳
曰東方動矣事之何若法界昏墨久之顧瞻東方未
有精色金椎控頤懵無畏忌其將若何吾㴱幸居士
之免于是也并爲其師幸焉癸卯中秋居士六十初
度諸士友請余文稱壽聊書此以復之山牕柳池中
秋光如水我宿東坡肉君沽東林酒相向醉飽頽肰
放歌顧問童子向𥿄上殘墨云何云巳拭膿涕久矣
牧齋有學集卷二十二終
牧齋有學集卷二十三
序
　　黃甫及六十壽序
余嘗謂海內多故非纎兒腐儒可倚辦得一二雄駿
奇特非常之人則一割可了兵興以來求之彌切而
落落不可見旣而思之召雲者龍命律者呂今吾以
媮懦遲緩蚩蚩橫目之民而訪求天下雄駿奇特非
常之人翳雉媒而求龍友其可幾乎巳丑之冬逼除
閉戸黃君甫及自金陵過訪寒風打門雪片如掌俄
爲余張燈開宴吳下名娼狡童有三王生取次畢集
淸歌妙舞移日卜夜酒酣耳熱銜盃愾歎余擊壺誦
秋風豪士歌賦四詩以紀事余自此眼中有一人矣
甫及自金陵歸淮安余再過其居疏窗砥室左棋右
書庭竹數竿自汲水灌洗有楚楚可憐之色名謁刺
門賔從塡塞軒車之使彈鋏之客游閒淪落之徒奔
趨望走如有期㑹甫及通行爲之亭舍典衣裘數劵
齒傾身僇力皇皇如也太史公稱鄭當時置驛馬請
謝賔客夜以繼日其慕長者如恐不稱甫及庶幾似
之客或謂余是何足以名甫及甫及以身許國持符
節監軍事磨盾草檄傳籖束伍所至弭盜賊振要害
風雷雨雹攫拿發作於指掌之中一旦束身謝事角
巾歸里削鋩逃影竄跡氊裘毳衣中眉睫栩栩肰不
可辨識是何足以名甫及哉余觀驪山老姥三元甲
子陰符秘文知天地翻覆木生火尅之候士之乘殺
機而出者往往翕忽閟現使人不得見其首尾陸放
翁紀靖康城下之役姚平仲乘靑驢走數千里隱于
靑城山而南渡後如張惟孝龍可趙九齡之流所舉
不就安知其不遁跡仙去如其不去則毁車殺馬棄
甲折箭岀入市朝相隨鬬雞走狗間人固不得而物
色之也季咸有言子之先生不齊吾無得而相之余
何以相甫及哉明年二月甫及六十初度之辰也江
淮之間俊人豪士從甫及游者相與烹羊擊鮮合樂
置酒于時風物駘蕩草淺弓柔長淮湯湯芒碭千里
覽淮陰釣游之跡詠聖予畱腹之篇殆必有踟蹰迎
却相顧而不舍肰者于是相與謀曰知甫及者莫如
虞山蒙叟盍請一言伸寫英雄遲暮之意爲甫及侑
一觴乎余自顧常人也何足以張甫及者授簡閣筆
茫肰自失者久之衆君子聞而笑曰吾輩舉常人也
則巳果以爲非常人也則何以歛眉合喙而乞言于
叟叟之善自譽也亦侈矣哉有酒如淮請遙舉大白
以浮叟而後更起爲甫及壽笑語卒獲而罷
　　李秀東六十壽序
秀東李君遼左豪傑士也崇禎丁丑謁余于貫索之
中神觀駿發視精行端灑肰心異之與之規輿圖講
戰守畫沙聚米方略井肰慷慨定交以懸車束馬相
期許余放還久之君亦蒙恩東歸旣而山河陵谷執
手兩都追理昔夢如令威化鶴歸語時相顧澘肰泣
下也君故與懷順爲肺腑交合府以尚父禮之粵藩
初開軍府草創經營幹辦役不告勞干戈載地創殘
滿目君推廣德意奪民庶於劒鋩刀尖之下而與之
項領待士大夫有恩禮官嶺表者以懷藩爲冬日君
有助焉余衰病里居數十里問遺者三族孫爲粵憲
君以余故提携補救俾得遷除以去而卒不使余知
其爲長者如此以君之器資魁傑不獲建高牙樹大
纛自致風雲而卒能託附知已借箸幕府以發攄其
藴藉譬如神龍能函天地能如𧖟蠋一鱗片甲風雨
自出其龎肰枵肰大而無當者則土龍而已矣李衛
公布衣時射獵靈山昏夜寓宿借大符行雨瓶中水
洒馬鬃才一滴而人間雨盈尺矣此與腐儒小生鑽
故𥿄飾竿牘窮老盡氣不能越磨驢一步者豈可同
日道哉君今年春秋六十大哉王君君故宗兄也請
余文以稱壽不知余故樂道之也爾雅釋九府曰東
方之美者有醫無閭之珣玗琪焉君所以自號秀東
也西方如來所止在福城東東羣方之首亦啓明之
表自東之南順日月轉隨順善分之法也秀東東人
也而爲德于粵東豈非福城東向隨順福德之象乎
東方爲木木爲仁爲發生君五十舉二丈夫子皆岐
嶷可喜仁心爲質應東方陽生之德後福未有艾也
此則老人所爲援引經義爲君介一觴者也
　　矐目篇贈華徵君仲通
周室東遷後垂二百年　交侵三綱淪替生斯世
也倀倀乎無所之胥天下皆瞽人矣孔子出作春秋
以相之左目日右目月視爲晝瞑爲夜故曰聖人者
時人之目也吾于斯世得二瞽人焉春秋未作得一
人焉曰師曠詩不云乎蠢爾荆蠻大邦爲讎齊桓公
以懸車束馬之餘威憑陵方漢膠舟之問委諸水濵
子野一瞽工耳驟歌南風知楚師之不競何其神也
管夷吾死楚氛蔽華夏胥天下惟師曠爲有目焉得
瞽春秋旣作得一人焉曰左丘明史不云乎丘明失
明厥有國語言天道徵人事採毫末貶纎介如抉目
之金鎞如照世之玉寳左丘明恥之孔子蓋三歎焉
孔子時人之目也左丘明以孔子爲目者也萬古長
夜春秋復旦魯君子之四目至今炯如也焉得瞽由
是推之自春秋巳後二十餘年暴于秦亂于五　僭
于　稽天吞日萬倍荆蠻于其中不瞽
不盲者有幾人哉瞽者兩目䀹矣猶恐人之一目䀹
也汲汲肰思厚其膜滋其眵又集矢以中之胥天下
拍肩取道而役巳秦始皇之于高漸離畏忌而矐其
目亦猶是也雖肰始皇矐漸離之目自以爲無患矣
近不能矐胡亥趙高李斯之目遠不能矐陳涉吳廣
劉季項羽之目所謂千秋萬世傳之無窮者亦終如
瞽者之模象歸于何有則亦可爲一笑而巳矣梁谿
華仲通懷文抱質魯君子之徒也不幸而有䘮明之
疾鉛槧筆削尊周王魯未嘗一息而忘春秋之志也
居環堵之室咏歌先王之風曵杖抱膝聲滿戸牖徐
而聽之泣銅盤彈翎雀湫乎攸乎如師曠之驟歌南
風而有餘思也仲通居矇瞽之世以有目取憎天之
矐其目也所以全仲通也屏居內視玄覽中區目光
如炬庶幾半頭天眼此人之所不能憎而天之所不
能矐者也雖有百始皇如仲通何吾于師曠丘明二
瞽之後竊取仲通以配之曰此宇宙間三有目人也
不亦可乎仲通今年六十人爭引唐張文昌以城南
復明爲祝而余則誦元遺山之詩曰無窮白日靑天
在自有先生引鏡時以爲天之所不能矐者復明與
否非所急也作矐目篇以貽之
　　歲星解壽薛諧孟先生六十
歲星者昆陵薛諧孟先生之自號也客有問于余曰
諧孟爲方山先生之玄孫玄臺先生之孫處爲醇儒
出爲良二千石脫屣富貴蜚遯流俗天下之人望之
以爲秀出天外不可梯接乃旁視遠引自比於俳優
放蕩之東方生不巳遼乎予笑而應之曰子不能知
方朔安知諧孟子不見方朔之諫籍鄠杜盩厔陳泰
階六符乎子不見方朔之止董偃置酒宣室請燔甲
乙帳却走馬乎子不見方朔之設客難論非有先生
好學樂道稱勵人主乎班固以爲應諧似優不窮似
智正諫似直穢德似隱蓋庶幾能言其梗槪子之知
方朔也淺矣諧孟之知方朔也㴱矣方朔當炎德方
興海內全盛依隱玩世詭時不逢處諧孟之時則又
難矣掉頭拂袖脫略儒墨或歌或哭亦棒亦喝方諸
方朔亦猶夫割肉大官射覆窶數排塲假面於諧孟
何有哉傳稱方朔是木帝精爲歲星下游人中以觀
天下而韓退之之詩則曰方朔乃䜿子驕不加禁訶
偷入雷電室輷較掉狂車王母聞以笑衛官肋呀呀
不知萬萬人生身埋泥沙吾不知諧孟之在今日也
其將上應福神順指帝車徵瑞于斯世乎抑亦將狂
掉雷車瞻相北斗作狡獪于人間乎吾聞之木神則
仁歲星于五行爲木于五常爲仁所在受福犯之則
凶故曰越得歲而吳伐之必受其咎諧孟仁人也木
神之占諧孟當之其必不忍睥睨簸頓百犯不科而
坐視生人之在塗炭也天官家言歲星自北而南明
歲將替吾儕小人得借其餘分閏氣高眠飽食度長
時而樂餘年惟恐斯占之不得當也如子之云䛕聞
隅見將不免郭舍人之呼謩而又何覼縷爲王子雙
白聞而笑曰善哉吾非瞽史安知天道薛先生今年
六十矣于其生辰爲壽請郵致斯言也以與之飮酒
　　黃子羽六十壽序
余自通籍後浮湛連蹇强半里居子羽負笈來相從
風晨月夕懷鉛握槧周旋于漁灣蟹舍之間爲最久
比余閣訟罷歸子羽名行卓肰應公車有道之徵出
領符竹所至有善政䘮亂之後解組求歸和光銷聲
處荒江寂寞之濵凡十餘年而今年巳六十矣憶初
識子羽時年才踰弱冠風神娟美眉目如畫汎澧湘
之崇蘭濯靈和之春柳朗朗如玉山瑤林秀在人外
不可梯接今卽而視之長眉蒜髮面如削瓜顴隆齒
削儼肰如老禪和凝目旋思向日之子羽膚神標格
宛肰猶在目中如掩故鏡如理昔夢茫肰不可復卽
矣以子羽之英妙俛仰爲老成人余長于子羽十有
四年其衰殘篤老又當何如每一見子羽輒自歎也
余讀佛頂經波斯匿王白佛自稱頽齡迫髦髮白面
皺沉思諦觀刹那刹那念念之間不得停住爾時匿
王之年視子羽才過其二余與子羽撫今視昔匿王
一席之談正爲吾輩寫流年圖耳嗟乎囘也見新非
昔梵志白首猶故昧者沉淪乎舟壑知人違害于睫
毛以昔人觀河之見喻今時交臂之跡年往形隨百
齡一質不于此時識貿趨而悟遷謝又奚待乎余以
九死餘生皈向空門貝葉香燈誓心送老而予羽精
練敎觀一意脩香光之業遠公論念佛三昧以謂思
專則志一不分想寂則氣虚神朗淵凝虚鏡靈相湛
一子羽恬和寡營蓋天性近之昔人以旅人歸人說
喻生死如佛言三界旅泊諸凡流浪生死宛轉六道
皆弱䘮不歸之人也子羽令于蜀守于淛銅馬西躪
長秋東巡弓刀擊戞血肉枝柱眇肰弱質得全于狼
牙虎吻之中斯亦天之幸民世之所謂歸人者矣今
也束身淨業飛心佛圖以樂邦聚在此時風波鼓怒
魚龍攪擾視向者蜀山淛水刦濁初起殆有甚焉于
此時息心克念淨信往生東林西上涌現几席所謂
如遠遊人明了其家所歸道路視昔之得歸也悲欣
交集不尤有大焉者乎子羽誕辰在六月余與僧石
林隱人潘猷夫期以高秋往賀稱黃花晚節之觴會
有師命羽書旁午未敢行也江干海澨赤白交馳獨
印溪一牛鳴地花藥分列蘭玉茁長禪誦蕭閒歌詠
間作豈非此世界中四禪地三災所不及者耶古人
有言吾能違兵子羽方高眠緩步享長筵壽豈之樂
而余顧掉眩自屏如子美云垂老惡聞戰鼓悲非通
人所與也念四十年師弟之誼不可不舉一觴聊次
序其言以發子羽一笑幷以道不能往賀之意
　　孫子長徵君六十壽序
子長年十五入學鼓篋老師宿儒閣筆避坐二十爲
大師都講摳衣升堂貴介胄子踧踖夏楚久次塲屋
膺貢大廷擢上第選擇爲李官爲宋遺民引退田里
敎授諸生戸屨日滿盟壇擣石經誦流聞有叔氏之
遺風焉其爲人珪璋特達訾笑不苟顧不爲崖岸嶄
絕之行兎園之師驅烏之子促膝引手人人得至其
前長歌疊韵卽事口占駢花綴葉流傳詞苑臨文命
筆退肰不勝遇輇林小生未嘗不執翰請益也今年
六十矣而猶有嬰兒之色老子言去子之驕氣與態
色太史贊留侯狀貌如婦人好女余謂子長庶幾似
之而人何足以知子長哉今人生辰上壽皆相與酌
酒相賀要亦不能無流年逝川冉冉將至之感則余
請爲子長解之十年以來里中故人朋好長於我者
巳盡少于我者職次老死殘軀老骨獨余一人在士
友之及門者生死升沉奄忽萬變安居樂道燕處超
肰如子長者殆亦無兩人也夫以十年之近鄕黨故
舊之衆晨星落落僅此兩人不可不謂之少也當驟
雨沈灰夜壑負趨之後此兩人者如光音天人遺種
刦後亦不可不謂之多也世人所艷慕稱大年者莫
如吾家彭祖自斟雉饗堯之年以迄殷末妻子䘮沒
不可稱數何况于耆年父老不得巳而吞雲母御采
女聊以慰長年而伴孑遺亦事之無可奈何者假令
彭祖而在及見吾與子長睕晩因依阡陌依肰函丈
不遠追省八百年間迢肰孤獨安知其不徬徨歎羡
乎朝菌之知不出晦朔趙簡子之悲雀蛉也齊景公
之樂爽鳩也其致羡于彭祖一也自通人觀之彭祖
亦猶夫人也我羡彭祖彭祖亦羡我交相羡也顧欲
惘惘肰捨我而羡彼不巳愚乎以是言爲子長壽其
可乎子長曰善哉自今以往願以餘年假日相從於
碧梧紅豆之間佳辰良夜劇談引滿酒後耳熱援夫
子今日之語更起上壽大笑繫腰觀井之老人不得
見吾輩今日也其樂爲何如
　　楊鳳閣壽宴序
鳳閣先生者關中之碩儒也才名蔚起少以經術魁
其鄕筮仕靑州廉辨肅給凛肰四知家風遭逢世變
投劾歸里累徵不起更十年所春秋届七十矣先生
之猶子司理公承辟咡之訓鏃礪括羽服官於吳接
武嫓德吳都人士頌理公之風義咸致語爲先生壽
所謂先河而後海也諸爲先生壽者論次其生平有
似其家子雲其有而似之者三其不似者則一子雲
好古學道黙而好㴱沉之思學戒鞶帨文鄙篆刻先
生之博雅似之淸淨少嗜欲不汲汲于富貴不戚戚
於貧賤家無擔石之儲晏如也先生之介獨似之當
成哀平間三世不徙官恬于勢利有以自守先王之
靜退似之漢鼎乍移耆老失次子雲不免倉皇投閣
先生於斯時也拂衣環堵退而咏先王之風法言所
稱蜀莊鄭子眞沉㝠不詘隨和何以加者良無媿焉
此則子雲之不似先生非先生之不能似子雲也都
人士以斯言獻于理公先生聞之蹵肰不敢當理公
退而問于余余曰先生有道退讓君子也昔謂子雲
老不曉事過而陵之乎余嘗習乎秦之故矣請與先
生爲讔記言上帝悅穆公之饗帝有醉焉錫以金䇿
帝有醉乎其醉也有醒時乎韓非子言昭王鈎梯華
山采松柏心爲箭曰與天神博于此天有博乎其博
也勝負孰決乎張衡言巨靈贔屓高掌遠蹠以流河
曲巨靈之掌今猶存乎河水至今不曲行乎請言之
以讔天地酒海也謂天夢夢上帝之醉亘古今酲未
解也乹坤博塲也日居月諸天神之博亘古今進未
償也山河國土指掌也高岑㴱谷巨靈之劈蹈亘古
今手足未慗也先生有道君子也望古遙集超肰蜚
遁瞪目以觀帝醉堅坐以縱天博袖手以惎靈列之
劈蹈于是乎列長筵酌春酒燕喜公堂停杯一笑用
是介壽不亦可乎無巳又徵楊之故無論子雲卽關
西伯起生悲夕陽死致大鳥抑亦勞人草草天民之
惶遽者耳先生寧以此易彼哉理公曰善哉夫子之
言楊子故與秦之故備矣請以薦于吾父侑百年之
觴
　　張子石六十壽序
余取友于嘉定先後輩流約略有三初爲舉子與徐
女廉鄭閑孟掉鞅于詞科而長蘅同舉鄕榜鏃礪文
行以古人相期許此一輩也因長蘅得交婁丈子柔
唐丈叔達程兄孟陽師資學問儼肰典型而孟陽遂
與余耦畊結隱衰晩因依此又一輩也侯氏二瞻黃
子藴生張子子石曁長蘅家僧筏緇仲皆以通家末
契事余於師友之間子石遊閩余寓書曹能始請爲
先太夫人傳子石攝齊升堂肅拜而後奉書能始㴱
歎之以爲得古人弟子事師之禮此又一輩也歲月
逾邁乹坤改遷諸老墓木拱矣少壯者多死兵間其
存者子石年巳六十緇仲又過其三向者山東之英
妙雒陽之才子皆巳皤肰宿素而余以踰七老人蹣
􁚂視息昌黎有言人欲不死而久居此世者何也子
石六十初度謁余而請曰鴻磐之子誼思能奉雉而
從我矣願乞一言以壽其父夫子倘有意乎余惟吳
中人士輕心務華文質無所根抵嘉定之遺老宿儒
傳習國初王常宗近代歸熙甫之舊學懷文抱質彬
彬可觀子石爲制科之文援据經史方軌橫􁓮則女
廉閑孟之儔伍也道古昔談經濟高冠裒衣絕出流
俗則子柔叔達之典則也古詩今體步驟唐宋八分
楷書規橅晉唐則孟陽長蘅之風流也以文弱書生
伏闕上書爭窮邑三百年漕折之規不可不謂之仁
以創殘餘息卹二瞻諸君覆巢完卵之後不可不謂
之義斯二者有一于此巳可自附于壹行奇節卓肰
爲斯世之古人矣而况于文質兼茂如前所稱述者
乎嗟乎天之生賢才也固不欲使之虚生浮繫無所
關於斯世也不幸而値陽九百六晦㝠薄蝕之期而
其所關于斯世者有異有以一身百口血肉塗炭而
保之者文履善陸君實之徒也有以寸管尺幅筆舌
嘯歌而係之者謝臯羽龔聖予之徒也士君子之處
亂世也其身彌隱其名彌晦其係于斯世彌重世有
臯羽聖予其人誠令與履善君實比志而絜功其爲
斯世之砥柱則一也子石之在今日才益老志益堅
名行日益脩世皆目爲完人而天若留爲碩果其六
十始壽康强逢吉亦殆不無所係于斯世而生辰爲
壽之文舉不及焉則世益未有知之者也卽知之而
亦有不欲道之者也余旣巳知之矣知之而不欲道
之者非余之志也故因子石之請而率其意以告焉
昔宋南渡陸放翁生長兵間年九十餘有詩萬首子
石之詩得放翁作法餘生晩景良可師㳒請以放翁
爲子石祝焉其可乎子石虚和閒退弱不勝衣當不
如放翁身老東中不免巢車望塵之感此則余雖知
之亦不欲道之矣子石且滿引一觴并以酌我
　　雲間沈長公七十序
余屏居江邨雲間沈生份摳衣來謁請爲尊甫堯天
長公七十稱壽之文余聞陶九成著輟耕錄諸書摘
葉爲𥿄貯破甕埋樹下十載而後出之歎其高風流
韵二百年無繼之者及讀草莽私乘則知其頭白汗
靑志在經世卒以窮老無成而今世所傳者其瑣言
碎事而巳沈長公少爲碩儒不得志于鎻院年四十
罷去經明行修老爲遺民蒔花種菊一區送老長吟
短咏託寄西臺東籬之間蓋其生平志節約略與九
成相似其悠肰抱膝感慨于輟耕埋甕之餘亦有如
九成之窮老未就者則長公固自知之而未可以告
人也今謂二百年來雲間無復有九成豈知言者哉
余觀暴秦燔書之後伏生能闇記尚書古文迨漢文
帝時年九十文帝乃命眺錯往受其書今長公以尚
書專門名家遭逢䘮亂秦火焚如獨抱遺經發皇訓
故敎授其鄕人子弟亦今世之伏生也後有孝文者
岀行將安車蒲輪迎致石渠虎觀間親操几杖執簡
而興豈但使文學掌故往授而已史稱伏生年老齒
漏使其女子傳授句讀長公年才七十篝燈讀書看
夾注細字如精强少年諸子皆握鉛懷槧世其家學
更二十年爲伏生授書時魯壁之金絲殷肰漢代之
珠嚢重理不知後之傳儒林者俛仰歎羡又當如何
也昔者杜元凱疑汲郡紀年大與尚書敘說乖異謂
不知老叟之伏生或有昏忘余雖老耄尚思躬執研
削以附長公之後塵安敢如元凱以老叟昏忘抵齒
乎伏生哉姑次其言以詒份俾爲長公進一觴博其
解頤一笑而且以有竢焉
　　蔚村溫如陳翁八十壽序
蔚村溫如陳翁孝廉確菴子之父也今年陽月春秋
八十確菴子之門人族孫嘏毛子褒表徵予文以爲
壽蔚村去吾江村百里而近確菴子辱與余游知翁
爲詳翁經明行脩規重矩疊鄕邦之士推爲先生長
者讀書纘言發聞於子遭逢世變不赴公車翁意安
之曰吾道故如是也蔚村荒寒寂寞蓬蒿不翦翁誅
茅卜居以是爲尸鄕畏壘而確菴子門人日進戸履
恒滿人又將以爲汾亭江門少爲童子師佔俾夏楚
老而不勌閒中酒慵起則使其侍女隔荻簾傳敎句
讀音切犁肰若自口出以鄭家之婢當伏生之女意
欣肰自得也初度之辰家列長筵里推祭酒盥洗相
接觴咏閒作蓋庶幾猶有東榮西序笙歌告備之遺
風余以老顚狂易之人支離攘臂其間能無趦趄而
前却乎肰竊有以爲翁壽者翁豪于詩酒飮酒盡三
四石蘸酒汁寫詩搖筆輒千百言余近得釀酒法採
花波藥介脩羅釀酒與仙家燭夜之閒勝餘杭姥油
嚢酒異甚余飮不能半升又不喜作詩請提壺挈榼
引滿相属爲翁滌詩腸而薰仙骨也不亦可乎江鄕
一衣帶水潮汐拒門月夕花朝菰烟蘆雪漁燈午夜
村歌夕舂扁舟過從相與賦新詩醉仙酒豈必生辰
爲初度祝延爲壽觴哉金陵有三老人與余同壬午
而月差長每集㑹余次居第四輒佔佔自喜今翁于
余一年以長舒雁行列余則瞠乎後矣樂天詩云猶
有誇張少年處笑呼張丈喚殷兄自今願肩隨事翁
顧影婆娑以驕於兒女敢介確菴子以請翁其許我
乎
　　吾宗篇壽族姪虎文八十
余讀少陵詩至吾宗老孫子之章輒爲喟肰太息蓋
其衰白遭亂流落劒外兄弟分離形容老病故家遺
俗之思猶寄於倉曹之一老其志有足悲者余之遭
亂劇于少陵其衰老又過之屏跡荒村邈肰如𧖟叢
萬里之外自分爲怪民異物唯恐宗人子弟譟而扶
我族子虎文今年八十肅拜而乞稱壽之詞余驚而
喜曰斯其少陵之老孫子乎其過而問我則莊生所
謂足音跫肰見似人而喜者也虎文少負才華讀書
纘言游于繆文貞之門稱上等弟子以家累罷去食
貧力耕長爲農夫秉鉏荷蓧行吟坐哦未嘗一日廢
書正色直詞表正閭左宗有欺余失勢含沙相射者
奮臂批格而不使余知也余少壯時先宮保公命事
友宗人之賢者毁家檀施號肉身菩薩爲從祖存虚
翁博聞飮酒善談笑爲鹿野初平二丈人工聲律善
薈蕞爲簡栖先生奡兀負氣識古文奇字爲純中秀
才至于富而保家貧而農力者指不可勝數其簪筆
善訟膏唇拭舌圯族敗羣者不過一二人而巳矣自
今視之問之先生長者超肰如上皇之民不可以復
作所謂一二人者使其生于今世又將援之爲好鳥
畜之爲仁獸不復以爲窮奇檮杌屏而斥之也少陵
曰吾宗老孫子質朴古人風今日非虎文而誰嗟夫
芝有田蘭有畹桂有林荆棘蕭稂莫得而蕪穢焉此
得全于天者也牛頭栴檀產于末利山中與伊蘭叢
生不殊其香之逆風而聞者岌岌乎難之矣人知虎
文之得全于斯世者爲難不知其得全于吾宗者爲
尤難也滄桑迭改行陌如故日候雞犬歷占晴雨非
所謂耕鑿安時命乎箬笠作㡌襏襫代毳短髪蒙頭
芒鞋露肘非所謂衣冠與世同乎夙夜作息卜歲祈
年官長田畯君師田祖非所謂在家常早起憂國願
年豐乎吾老矣焚棄筆研誓不復爲古文詞爲大書
少陵詩章箋句解使其子孫曼聲高歌以勸介壽之
觴其必拊手應和歡肰而一醉也巳虎文貽余書曰
昔楊子雲法言富人以百金請載名弗許叔父若不
吝一言某雖貧賢于成都富人遠矣客見之以告余
曰兎園先生能雒誦法言知楊雄爲子雲少陵詩曰
語及君臣際經書滿腹中豈不亦信而有徵乎余筦
爾笑曰有是哉并書之以爲序
　　毛子晉六十壽序
余誦古人詩至魏武帝短歌行及韓退之南溪詩未
嘗不徬徨追歎也夫以魏武之雄姿經營八極一不
得志于江東則有老驥暮年之感而其詩曰越陌度
阡枉用相存契濶談讌心念舊恩退之之文章亦一
世之雄也及歸老城南庄則賦詩曰不惟兒童輩亦
有杖白頭饌我籠中瓜勸我此淹畱願爲同社人雞
豚燕春秋此二公者其才力志氣橫駕側出可以無
所不之及其才騁而旋志放而返則退而思息機摧
撞謀田園鄕社之樂勞歌而役夢千載而下猶有餘
情也余少有四方之志老而無成海內知交彫謝道
盡及門之士晨星相望亦有棄我如遺跡者唯毛子
子晉契濶相存不以老髦舍我而子晉年巳六十矣
憶子晉摳衣升堂年方英妙今巳巋肰爲鄕老余西
垂之歲塊肰獨處其與子晉過從眎古之度阡陌而
燕雞豚者則有間矣于其生辰爲壽諷詠曹韓之詩
其亦不能無慨肰也巳子晉有三才子撰書幣過余
謀所以壽其親者余觀介壽之辭備矣頌其文則游
夏頌其行則曾史頌其藏書則酉陽羽陵頌其撰述
則珠林玉海余雖善頌何以加此而余之所聞於內
典者五天聲明之論六歲至十五歲童子習學闇誦
比於神州上經孔父三絕婆羅門四圍陀論此方之
五車四部未足闚其緒餘也彼其淺淺者而猶若是
而况其㴱㴱者乎日吾友蕭伯玉范質公議藏大藏
方册子晉誓願荷擔續佛慧命皮𥿄骨筆不遑恤也
余晩探敎海思以螢光爝火照四含而鏡三宗子晉
獨踴躍印讚以爲希有狀則子晉之志願固在乎威
音巳後月光巳前世所謂名人魁士登汲古之閣旋
其面目望洋向若而歎曰繇子晉觀之不啻河中之
一沙手中之一葉宜其脩肰視下欿肰而不自有也
余嘗觀魏武遺令爲陸士衡之憤懣歔弔者矣又觀
張籍敘退之養病詩所謂又出二女子合彈琵琶箏
者矣英雄之伯心文人之習氣俛仰耗磨留連晼晩
囘環思之又有不勝其歎惋者今吾與子晉委心法
門一鐙迢肰懸鏡相對以多生文字結習迴向般若
餘季末光與斯人孰多斯可以爲子晉壽也矣􁂰余
六十初度謝客湖南子晉爲設南岳應眞像淸齋法
筵唄讚竟日今將偕一二名僧遺民往修故事恐子
晉之或避匿也告夫三子俾曙戒以待我而先之以
斯文以道余所以往賀之意　卷二十三終
牧齋有學集卷二十四
　序
　　杜大將軍七十壽序
上章攝提格之歲前太傅元矦大將軍　武杜公春
秋七十病月廿二日爲懸弧之旦其猶子總戎弘㙔
弘塲及諸孫十二人謀相與羅長筵考鐘鼓橫金拖
玉稱百年之觴公方損食降服獨居湥念湫乎其有
墨也恤恤乎如有所失也則相與屏榮踧踖前却而
未敢進裁書布幣走使數百里以稱壽之詞請于余
余惟公歷事五朝專制九鎭西鏖河套南蕩渝州大
小數十百戰功勞在疆場勲伐在廟社迨乎國論參
差用舍錯互懸車束馬引身歛手以坐視夫海宇之
糜爛鐘簴之遷移而公亦巳老矣記曰七十曰耆人
生七十則世故飽更齒髪危秃志意衰落家人婦子
親知故舊爲之息其勞閔其耄而祝延其未艾也于
是乎有稱壽之舉豈非流俗之人所謂吉祥善事者
哉而至于公則不肰公于今日固未可以稱老亦未
足以稱壽也古之稱壽者必取喻于山岳于松柏山
岳之峙也至于配天人有數山岳之年而祝延之者
乎松柏之靑靑貫四時歷千載人又有數松柏之年
而祝延之者乎天祚斯世必慗遺老成人以搘危柱
傾曰壽耉曰元老曰詢玆黃髪斯人也天地之心也
光岳之氣也渾淪磅礴含隂吐陽非猶夫含齒戴髪
橫目四足之倫以血氣爲盛衰以年齒爲老壯者也
漢之名將少無如霍去病老無如趙翁孫去病少而
侍中貴不省士出塞士卒饑乏而重車棄梁肉驃騎
尚穿域蹋鞠翁孫討西羗時年七十六矣建置久長
之策曰老臣不惜以餘命爲陛下明言利害何其料
敵制勝詳複而周至也驃騎果勇壯往一旦絕大幕
徙王庭而其精華果銳之氣單且折矣營平老成持
重馴至于誅先零屯浩亹而老謀壯事爲漢家計萬
世者不但巳也史譏去病會有天幸而功名與其年
俱盡楊雄頌營平中興作武而功名亦與其年俱永
古稱山西出將信乎頻陽古邽皆老將也智老則湥
謀老則壯材老則堅天之以老壽卑斯人也而豈徒
哉牧野之役太公望年九十秉旄仗鉞未甞告老大
雅之什曰牧野洋洋檀車煌煌維師尚父時維鷹揚
當此之時師尚父尚桓桓如虎如熊如鷹之　飛揚
逆擊下平蕪而血毛羽也有人焉操壺觴酌旨酒爲
之息其勞閔其髦又從而頌禱焉此與夫仰川岳撫
松柏酌酒祝延者何異有不燦肰大笑嗤其狂易者
乎周則師尚父漢則營平唐則汾陽以七十餘應囘
紇大人之占天祚斯世而慗遺老成人斯固上天之
勞人斯世之碩果也亦猶夫流俗之人七十告老古
稀稱壽嬉游徵逐飮食燕樂衎衎肰熙熙肰視日蔭
而欷歔撫桑榆而太息是豈天所以慗遺　武之意
而亦豈斯世之所以仰望　武者乎今日之超肰燕
處停觴却賀湫湫乎恤恤乎有不能舍肰者斯所以
爲　武巳矣余于　武異姓昆弟也衰老不能趨賀
誦秦風蒹葭無衣之詩穆肰遠懷將遣稚子執榼承
飮以往而敘次斯言以先之　武讀而笑曰是翁明
年亦七十自不伏老乃欲以我爲前駈乎雖肰何其
言之壯也傳敕猶子孫子敬爲翁舉一觴矣
　　錫山趙太史六十序
余讀唐韓柳二子之論天湥惟其所謂元氣陰陽者
以通于古今人才治亂之故而推廣其說以謂人身
之所恃者元氣也國家之所恃者人才也韓子謂果
蓏飮食旣壞䖝生之國家之爲果窳也亦大矣婦寺
爲其附贅奸佞爲其痿痔邊陲盗賊爲其癰瘍倖倖
衝衝攻殘敗橈未有止息獨恃一二賢人君子枝其
食齧去其攻穴於是元氣隂陽不至於日薄歲削而
國家用以長久是故國家之興必曰王國克生其亡
也必曰邦家殄瘁古今覘國者未有以易此者也余
壯而登朝所師友多海內大人長德二十年來摧殘
剝落相繼澌盡而神州遂有陸沈之禍晚得交錫山
趙太史先皇帝于甲科射䇿後召見淸問㧞置翰苑
者也太史强學束脩道明德立布衣蔬食卓肰以古
人自命而賢士大夫望其羽儀以爲此邦今之魯衛
忠定忠憲之後猶有人焉攷人才于今日斯可爲慶
幸巳矣太史近方擔簦席㡌詣闕里謁林廟訪問俎
豆禮器歸而修端門告成之業其所以長養元氣陰
陽而去其攻穴固有大于吾之所云者余幸得託末
契有朱陳之好將乘小艇持村醪以介皇覽之觴遙
望梁谿錫山有光熊熊有氣洋洋元氣鬱盤在江鄕
百里間不自知其掉頭雀躍喜而欲有告也柳子有
言天地大果窳也陰陽大艸木也烏置存亡得䘮于
其中太史誦斯言也舉太白以浮我余無所辭于監
史矣
　　趙景之宮允六十壽序
萬曆五年丁丑吾鄉趙文毅公在史局抗論江陵奪
情拜杖譴歸直聲震天下迨崇禎丁丑文毅之孫景
之宮允初登上第復抗論武陵奪情禁林諫𥿄前輝
後光先後六十年照耀史冊景之未幾召用公望蔚
肰遭時顣頷迴翔田里又十有四年而春秋巳六十
矣余兒時受先宮保負劒之訓曰孺子如有聞也必
以趙先生爲師少從景之尊人敘州昆仲游服習其
餘風緒言壯而出耀州王文肅之門其事文毅尤先
河也余于趙氏祖子孫三世矣州里之間欒公之社
翟公之門菀枯盈虚呴濕濡沬未嘗不相共也朝堂
之上甘陵之部黨端禮之碑刻聲氣應求壇墠屹立
未嘗不相遠也當景之抗疏時余甫出請室飮章蜚
語道路洶湧未嘗不奮臂搤腕助其角芒也今日者
陵谷貿易井邑遷改景之巳蒼顔素首爲時典刑爲
國遺老余則歸老空門枵肰爲陳人長物矣顧欲執
筆伸𥿄强顔爲稱壽之文不巳傷乎雖肰古之君子
懷賢而念舊者雖老且退廢不但巳也游九京者或
流連於隨會見虎賁者或流涕於中郞而况于文毅
之孫乎况于文毅之孫繩其祖武者乎吾竊有聞于
表記矣國風曰我躬不閱遑恤我後終身之仁也余
雖髦老庸敢不勉詩云豐水有芑武王豈不仕詒厥
孫謀以燕翼子數世之仁也微景之其誰與歸火膏
則光土膏則發時雨將降山川岀雲文毅之詒景之
也其爲豐芭也遠矣勿謂久隱畏約無窮時也景之
之生辰在孟冬十月是月也日在北陸占者嫌於無
陽陽氣伏而孳生動於黃泉之下以養萬物故又謂
之陽月所謂日月陽止者也余與景之舊官太史以
眡災祥書雲物爲職事于其生辰爲壽作爲陽月之
詩以附于疇人瞽史歌風吹管之末其亦可以有辭
于巫祝矣乎歌曰斗柄北指兮雉入虹藏律中應鐘
兮羽音則長皇覽揆予兮七星煌煌祈年飮蒸兮息
勞築塲酌我春酒兮吉月之陽迎彼小春兮欣欣樂
康載歌日藏身有楮兮吹律匪堂砥室三重兮塗釁
周詳羅穀爰覆兮緹縵用張朔風迴颷兮葭灰不揚
樽酒簋貳兮及此月良飲食燕樂兮其又何傷三歌
曰灰重而輕兮衡頫而昻七日來復兮天心孔明舊
史書雲兮龍􁀺告祥景至灰除兮木雨金霜晨雞喔
喔分旭日蒼蒼三歌卒爵兮壽豈無疆三闋以授從
子孫保俾爲其婦翁致三祝之辭而書其副于簡櫝
以告野史
　　韓古洲太守八十壽序
歲在旃蒙恊洽雷州太守古洲韓兄春秋八十余曰
是吾年家長兄也是吾吳之佳公子良二千石國之
老成人也是閎覽博物之君子海內收藏賞鑒專門
名家也盍往爲壽乎客曰稱壽何以致詞余曰吾讀
太史公書記李少君事竊喜其有似于兄第少君見
武帝識古銅器齊桓公十年陳于柏寢按其刻果肰
以爲少君神數百歲人也今兄博古强記鐘鼎之𣢾
識書畫之譜録下上數千年勾稽抉摘若數甲乙若
倒囊皮何止如少君但知數百歲事少君在武安矦
坐中言九十餘老人與其大父游射處老人爲兒時
從大父識其處一座盡驚今吳中頒白之老襟裾之
士間從兄游從容燕語輒娓娓言其大父少年時游
冶若何動止謦咳若何客移日忘去有悽惋泣下者
少君言老人大父游射處亦何足異也今一旦號于
衆曰吾兄數百歳人也彼必不信試反詰之吾兄非
數百歲人也何以知柏寢之器如少君何以知老人
大父游射處如少君彼又將啞肰無以應也安知兄
之八十非卽少君之數百歲耶少君之海上見安期
生食巨棗大如瓜兄不將旦暮遇之耶吾故願以此
爲兄壽客曰肰則少君與韓若是班乎余曰器有古
人亦有古是二古者皆有眞􁃰焉少君匿其年及其
生長常自謂七十人不知其何時人少君人之􁃰者
也若兄之爲佳公子爲良二千石爲老成人誰不耳
而目之則人之眞古者莫兄若也以古器喻之少君
􁃰古也以鼎􁂜中上之鏡藥也以書畫吳門之臨榻
也吾兄則周官之宗􁂜宣和之秘藏也少君之自謂
七十則􁃰兄之行年八十則眞少君使物却老以數
百歲衒人則􁃰兄則康强壽考以數百歲度世則眞
夫如是安得以少君擬兄且夫十年以來文武衣冠
故家遺俗茫肰不可省識矣公卿之子弟豐鎬之遺
民如兄者有幾人乎兄之在斯世也猶弘璧琬琰之
在西序也猶天球河圖之在東序也猶山壘著尊犧
象之在明堂也皇天之所閟惜邦家之所慗遺人見
爲祥史書爲瑞由此言之兄今眞數百歲人矣不若
綘縣之老人可以二首六身推定其甲子也吾所謂
眞古者信也客曰公學佛之徒也考古于内典有進
于此者乎余曰肰有之無價寳衣飮光截爲僧伽黎
者衣之古也紺靑石鉢四天王所奉者鉢之古也拘
畱孫佛所付金澡缾香罏七寳印器什之古也星宿
刦前黃金修多羅白玉爲牒及迦葉佛時銀𥿄金書
此土鍾張王衛未足比者篆隷之古也刹刹塵塵此
古不壞迄于今猶有守條衣于雞足以侍慈氏者區
區數千百年之古何足爲吾兄道乎客曰古矣哉以
天竺古先生之古方斯世之好古者斯莫可尚也巳
　　吳封君七十序
歲在癸巳太倉封宮相約菴吳先生春秋七十四方
士大夫與宮相游及出其門下者爭援筆爲介壽之
詞其大指謂先生南國名儒昔爲封君今爲遺老望
古遙集咏南山而書甲子約略與晉之淵明相似有
優先生于淵明者曰先生少不競進長而善息視淵
明束帶折腰不亦彼勞而此逸乎先生晩食當肉徐
步當車視淵明饑駈叩門不亦彼困而此亨乎淵明
雖曠亦非不念其子者顧其詩曰雖有五男兒不好
𥿄與筆天運苟如此且進杯中物使淵明而有子如
先生也羣輔之録孝經之贊于其身親見之何必慨
慕古人而頽肰顧景之時又寧有兒女梨栗之嗟乎
有人曰是固肰矣肰杜少陵之譏淵明以謂有子賢
與愚何其挂懷抱亦未知爲淵明者推淵明之志惟
恐其子之不得蓬髪歷齒沉㝠沒世故其詩以責子
爲詞蓋喜之也亦幸之也今先生有子在日月之際
陵谷旣遷斗杓彌著徴書在門鋒車遄駕夫安知淵
明之喜非先生之所憂而淵明之幸非先生之所戚
乎虞之人士以其言告于余余乃言曰子徒以淵明
之身世比擬先生亦知先生之避世固有大焉者乎
夫國土之有浄有穢也人生之厭穢而懷浄也自有
此世界以來未之有改也亂穢而治淨暴穢而仁淨
殺穢而生浄　穢而華淨閏穢而正淨軒左之所戰
唐虞之所禪巢由之所讓盡此矣迨乎迦文之敎被
于震旦肰後知娑婆世界五濁惡世爲穢土從是西
方過十萬億佛土極樂世界爲淨土此土衆生厭穢
懷淨淨信修持得生彼國見佛聞法永離入苦三毒
五濁惡道此所謂避世之大者也東晉之末遠公唱
念佛三昧修淨土之業結社於廬山劉遺民周續之
諸賢褰裳而相從者皆與淵明同志恥屈異代之人
也嗟夫金陵六代代促時薄栖山隱谷遺榮而捨祿
者避世之小者也三界五濁蹺蚘雜居息心克念正
定而往生者避世之大者也樂天委命形神懸解許
飮則籃輿而來聞鐘則攢眉而返無心而出倦飛而
還于束帶折腰何有笑傲非樂乞食非苦于饑駈叩
門何有愍念衆生彼亦人子于五男兒何有惟心淨
土來去自如惟遠公能証明之耳吾謂淵明避世之
大者如此先生褐衣蔬食持戒安禪精研敎典不舍
晝夜自今以往世壽益富梵行益修指婁水爲潯陽
卽家園爲廬阜飮柴桑之酒一觴獨進鼓少文之琴
衆山皆響晏坐經行不出戸庭而東林西土涌現目
前此方世界穢惡充滿如海中之一泡如手中之一
葉俛而觀之又何足满其一笑哉六月吉日爲先生
初度之辰敬敘次其言因宮相以獻於先生使斯世
之人談避世法者無刺促于此土而以往生西方爲
大師則自余之壽先生始
　　王奉嘗烟客七十壽序
余庚戌二座主皆出太原文肅公之門次世誼二公
于辰玉先生輩行而余于煙客奉嘗則兄弟也奉嘗
又命二子執經余門蓋余與王氏交四世矣辛丑歲
奉嘗年七十門人歸子玄恭周子孝逸輩請余爲祝
嘏之文余老耄厭生却賀囁嚅未敢應肰王氏之爲
壽非尋常燕饗而巳君子于是藏國成焉占天咫焉
又用以頌豐芭歌燕喜焉不可以莫之識也文肅事
神宗皇帝當盛明日中君臣大有爲之日菀枯之集
孽于宮闈水火之爭蔓于朝著公以孤忠赤誠搘挂
宮府上欲泯伏蒲廷諍之跡而下不欲暴羽翼保䕶
之心久之事見言信身去而國本定余嘗論次申文
定事謂昔人有言此陛下家事東朝之事神廟與先
帝親爲證明豈可動哉奉嘗藐肰孤孫痛憤謠諑臚
陳本末丹靑炳肰使天下後世通知兩朝慈孝君父
無金玦衣厖之嫌儲貳無黃臺瓜蔓之恐而文肅日
中見斗值負塗盈車之候遇雨之吉已應于生前張
弧之疑并消於身後則奉嘗錫類之孝遠矣所謂藏
國成者此也文王之詩曰陳錫哉周侯文王孫子本
支百世凡周之士不顯亦世謂文王受命于天其本
支嫡庶百世爲天子諸矦而周士之有顯德者亦如
之文肅陰翊元良于本支嫡庶有百世功其子孫受
亦世之報宜也自古隂德之食不報于其滿而報于
其餘文肅之股肱國本眉目淸流也而不能免于浮
石沉木之口雖其功成名遂身致太平而申且不寐
未有能舍肰者此則其餘而未滿者也歲有餘十二
日未盈三歲得一月而置閏取其餘而未盈也文肅
之餘在君臣邦國間其未盈也則食報于子孫奉嘗
父子其當之矣天道不僭其容以不顯亦世本支之
報私與太原一家所謂占天咫者此也國家之盛比
隆三代以有殷方之神廟禮陟配天多歷年所蓋當
祖乙武丁之世而文肅在保乂六臣之列無可疑者
故家遺俗孟子蓋三歎于易世而况昭代之孫子乎
孔子曰豐水有芭百世之仁也西京之金張東京之
袁揚元氣鬱肰與國終始班固之所以張兩都也今
觀于王氏之壽宴其知之矣升其堂所藏弆而供奉
者神廟之寳章御札如藏河雒之圖而抱鼎河之弓
也御其賔筵嘉肴旨酒上尊養牛之殊錫而郢醪蓬
鱠之遺法也考鐘伐鼓絲肉逓代歌鐘二八淸商一
部元臣之所娛賔而送老也巾車南園其芍圃則謝
家之紅藥其菊籬則韓公之晩香泛舟西莊梧桐之
萋菶者猶在朝陽而鳴鳯之羽猶翽翽于高崗也千
金萬壽獻酬卒爵奉嘗拜于前諸子拜于後顒顒卬
卬左右奉璋棫樸之終壽考而卷阿之矢吉士頌聲
猶洋洋盈耳也凡百君子與于燕㑹者相與念國恩
仰舊德頌豐芭而歌燕喜忠孝之心有不油肰而生
矣乎余定陵老史官也佩文肅琬琰之遺訓故記斯
宴也亦用史法從事諸子有志于古學者也作爲歌
詩以祝壽豈亦將取徵詩史恥爲巫祝之詞則余之
志其不孤也矣
　　大梁周氏金陵壽燕序
閩之門人陳子輸徐子延壽陳子濬撰書幣而來告
曰我方伯周公元亮保釐八載入總大憲大公太夫
人寓居金陵齊眉嫓德逾七開八公便道抵子舍稱
觴上壽長筵肆設鋒車在門大學士晉江黃公已下
致詞祝嘏金章玉軸照曜堂廡而夫子未有言焉公
于師門爲弁冕天下莫不聞公之意謂非得夫子之
一言不足以寵光介壽惟吾黨小子亦欿肰如有失
也敢稽首遙拜以請余旋觀元亮以公望則鼎呂以
儒行則珪璋以文筆則琬琰以是游光揚聲顯融其
親當世爲人子無兩太公太夫人劬躬燾後嚮用五
福吉祥善事當世爲人父母亦無兩余學佛之徒也
以枯槁灰㫁之人挾荒唐汗漫之說使之端拜莊語
效南山西池之祝譬如爰居之鳥震掉鐘鼓而責其
音中律呂不巳難乎巳而循覽祝嘏之文􁂜考頌美
之詞與其所以致祝者乃喟肰而歎曰嗟夫殆亦小
之乎其爲言矣今夫十年以來氛祲交作水于汲兵
于豫火于金谿白門此世人之所謂刦也大公謝諸
曁政歸隱金陵元亮奉之自雒而濰自濰而廣陵而
復之金陵室家靜好燕處超肰福祿鼎來日月未艾
世人之所爲口呿目眙層累讚歎而猶恐不及者也
嗟夫此吾所謂小之乎其爲言也釋典言刦者有小
災三曰儉病刀有大災三曰水火風減刦之時饑饉
災起五穀不成上味隱沒煎枯骨爲大烹藏粒稗如
寳珠而今之儉災有是乎又減而疾疫災起諸惡鬼
神損害世間郡邑空虚惟少人在而今之病災有是
乎又減而刀兵災起刀仗莊嚴骨肉屠僇草木瓦石
皆化戈刃而今之刀災有是乎大三災之作有情世
間次第壞盡最後一增減刦器世間空居者亦盡七
日輪出河海水竭天下洞肰梵天灰燼今之火燄燄
巳爾猶未能炎于昆岡而得謂之刦火乎二禪俱生
水界起壞器世間如水消塩一時俱沒今之水滔滔
巳爾猶未能浸于稽天而得謂之刦水乎三禪俱生
風界起吹諸天宮諸大山王互相拍撞碎若塵粉今
之風蓬蓬巳爾猶未能決于土囊而得謂之刦風乎
太公夫婦于此時也徒御不驚眠食如故歷數州如
堂適庭也閱十年如次再宿也世之人乃以爲塵沙
刦波驚而相告其相越豈不遠哉雖肰小亦刦也相
似三災亦災也燎原之火亦火漬堤之水亦水鳴條
之風亦風也太公夫婦所以處此者亦必有道矣吾
聞小三災起經七年七日七夜其災方息有一人合
集男女萬人留爲人種是萬人者皆持五戒脩十善
具有福德之人也太公居家爲吉人居官爲廉吏捐
千金之産以予二弟躬自食貧好行其德太夫人慈
心忍行農力以相之所修者人世之敎也而于佛之
五戒十善與夫六度眞俗兼資函蓋相合此在刦後
當爲萬人中之一人而何疑于今日之考祥與五戒
十善之能度小刦也六度之能支大刦也唯心唯識
報如影響事理之灼肰不誣者也佛言初禪內有覺
觀火外爲火燒二禪內有喜水外爲水漂三禪內有
出入息風外爲風壞菩薩精修六度具足般若波羅
蜜三千大千世界諸火同時俱肰一吹令滅
　　大風破三千大千世界如摧腐草能以一指障
風力令不起太公夫婦慈悲布施奉六度爲津梁毒
流洄淵之中梯航具矣刹刹塵塵此土安隱龍漢之
火不將爲螢爝乎金藏之水不將爲涓滴乎毗嵐之
風不將爲調刁乎而區區之妖氛夫婦也維摩詰之
示妻子常修梵行者也大迦葉之九十一刦人中天
上恒爲眷屬者也今玆之稱壽以金陵爲佛刹以燕
喜爲法筵以碩人吉士爲淸衆善友以雅詩樂章爲
梵唄詩歌非猶夫人之燕㑹而巳也桃源中以花開
爲歲夜摩天以花合爲夜雒陽之銅狄五百年而一
鑄兜率之銖衣一百歲而一拂刦量時分延促減增
至不一也箭漏未闌星河乍改酒酣樂闋桑海迢肰
世之人芒芒肰披朝華攬日及陳詞致語稱千金而
奉萬年所謂舟壑夜趨而昧者不覺也與吾故曰小
之乎其爲言也以是太公太夫人壽斯可矣閩書旣
至元亮旋過吳門請之益力曰吾二尊人所不足者
非巫祝之詞也夫子無以巵言抵我余故趣舉胸臆
伸寫其荒唐汗漫之說以詒元亮俾薦陳于工歌優
舞之末他日錄一通復閩諸子眎如何也
　　吴祖洲八十序
大金吾山陰祖洲吳兄謝環衛事歸臥東山者凡十
有二年而春秋八十癸巳歲六月吉日其懸弧之辰
也兄故名臣冑子經術大儒以宿望掌衛晉秩一品
身雖引退其聲光氣象尤映望于鈎陳閣道之間諸
子或領世職或陟西臺皆雄駿君子羽儀當世壽觴
旣舉長筵羅列垂魚繞膝駟馬在門耶溪禹穴之間
榮光浮而休氣塞東南候氣者以爲祥異不徒考鐘
鼓走玉帛誇燕喜之盛也余于兄爲年家稚弟以文
章氣誼肩隨兄事者四十年矣故推言兄之所以致
壽者以爲沃洗之先可乎當兄之副北司也逆奄枋
用羣小嗾興大獄曲殺海內正人君子毎當收考片
𥿄刺閨掌獄者奉爲聖書羅織如不及兄獨正容危
辭取次縱釋羣小詗知之刋章削逐幾陷不測而兄
之從容解救保善類而扶正氣則巳多矣謫籍再起
晉領衛事當操切之世事英明之主責任殷重鐫訶
刺促兄獨傳古誼引大體主於蠲除苛細觹決嫌疑
爲國家養仁厚之福雖其受事未久而權相鉗網之
餘威緹騎毛舉之積習掃除蕩滌中外相慶其所以
存國體全君德非聊爾而巳也兄之仁心爲質憂國
愛人太和元氣醖釀著存大節所著卓犖如此天之
報兄以高壽康强逢吉豈偶肰哉孔子曰仁者壽易
曰天地之大德曰生班氏論戾太子生於兵間推明
助順佑信之說以爲漢武窮兵好殺之應兄之領環
衛解羅網于四令爲發生於五常爲仁易與孔子之
云備矣滄桑緯改塵刦飛灰金貂之七葉猶新麥丘
之三祝未艾班氏固曰壽者酬也天之所以酬兄者
也又何疑焉人言兄故有仙骨好脩煉龍沙石函夙
昔著名字當以神仙度世爲祝吾讀首楞經知堅固
服餌金石化道圓成還入諸趣而觀音以慈悲加被
福能轉壽如珠雨寳觀音之慈悲也易與孔子之生
也仁也皆性壽也兄之長生度世取諸此爲足矣何
事如曇鸞之訪求仙籍爲菩提流支所唾棄哉余之
所以祝兄者如此當兄掌衛進秩余有文奉贈敘閣
衛觭勝之詳識者謂可續王弇州錦衣志之後今之
祝兄推言其所以致壽者庶幾班氏論漢武之湥旨
又弇州之所未及兄固精曉經義不以爲頌禱之常
詞而慗置之也
　　嘉定金氏壽讌序
余生之年爲萬曆壬午嘉定金子魚先生以是年舉
于鄕旣而偕上公車晩年折輩行與交命其子爾宗
爾支以執友事余當是時二子妙年夾侍順祥娟好
之氣著見于顔面余顧而羡之子魚長德考終爾宗
兄弟鏃礪名行家風蔚肰未幾爾宗亦卒爾支值世
亂不應科舉退而修布衣長者之行其婦唐孺人裙
布操作饁畊偕隱丙申正月五十初度其子冶文偕
三弟舒雁行列奉觴上壽徵予言以當祝嘏之詞余
嘗讀韓子之文敘其交于北平三世者眉目話言歷
歷可以想見余之交于余氏亦三世矣以子魚當高
山湥林以二子當鸞停鵠峙以諸孫當瑤環瑜珥之
家兒則庶幾近之韓子年未耄老未四十年而哭北
平之三世以爲悵恨今爾支年纔五十規言行矩巋
肰長德室有晤言之婦家有競爽之子蘭錡如故箕
裘日新今玆初度之日東都之遺老西園之故人相
與越阡度陌酌酒上壽余旣耄老尤獲以紀羣舊交
爲登堂燕喜之客視韓子之俛仰歎息者爲何如也
斯亦可以進一觴也巳昔者孟子論商周之際以爲
故家遺俗流風善政猶有存者而班氏之賦西都則
曰國藉十世之基家承百年之業士食舊德之名氏
農服先疇之畎畝蓋故家舊德與國家運會相終始
論世者爲之盱衡太息久矣唯金氏遠有代序條葉
被澤保世滋大馴至于今日而詩書禮樂冠裳文物
之餘風猶有存者長筵旣設壽觴斯舉客賦旣醉主
稱未稀伐木之速諸父也大田之來婦子也假樂之
燕及朋友也欣欣焉衎衎焉洗爵奠斚獻酬卒事與
於斯燕者莫不脩容正顔以觀儒雅之會周餘黎民
屏營徬徨當饗而歎有泣下者夫肰後而知孟子班
氏之論爲不徒也巳余嘗奉敎於嘉定之君子郵傳
震川之緒言以生辰爲壽之詞爲非古今于金氏之
壽讌推本其世德而因以追溯國家三百年故家喬
木鎬京豐水之盛事則亦庶幾學古之道諸君子如
可作不吾廢也是爲序
　　鄭士敬孝廉六十壽序
自萬曆末造迄今五十年吳中士大夫相率薄文藻
厲名行藴義生風壇墠相望吴人爲之諺曰前有文
張後有鄭楊吳人士有名章徹多矣諺獨云云者龍
宗有鱗鳯集有角翼亦標舉其眉目云爾十年巳來
諸君子墓艸載陳藏血巳碧惟鄭君士敬如魯靈光
巋肰獨存斯則霜林之淸喬儉歲之嘉穗也今年淸
和之月士敬六十初度及門之士相與酌㫖酒治脩
脯修承平故事具衣冠以稱觴而乞言于余余觀士
敬束脩鏃礪蔚爲國寳退而屏居敎授洗心讀易俛
仰于天人理亂陰陽消息之際隱几抱膝不知老之
將至則余之爲士敬壽者誠無岀于易矣需乹下坎
上乹徤而遇坎險需而不躁故乹不陷于坎也士敬
之爲人也忠信以進德脩辭立誠以居業終日乹乹
之君子也乹而遇坎故需坎而不陷故有孚而亨吉
觀其象玩其占士敬當之矣初九之需于郊也其當
崇禎之盛觀光用賔之時邪乹可以上進矣而不進
坎在前也郊去坎雖遠違于國邑矣汲汲乎其習于
坎也同人之上九亦曰于郊无悔不若于野之亨也
密雲不雨自我西郊陰陽不能相謀身之與世其皆
有密雲之象乎當闢門開忩之日母老顧養不聽徵
辟需之初九士敬以之九二之需于沙也曰小有言
則南遷揑枙謠諑憂讒之時也九三之需于泥也六
四之需于血也則井邑更改儉德辟難之時也馴至
于九五乹坎之會得中泥血之險旋釋君子居此何
所爲哉則惟有需于酒食以待三陽之進而巳矣故
曰需須也君子以飮食燕樂夫飮食雖樂而豈君子
之所有事也哉則今日之爲士敬壽者可知巳矣乹
自需郊以往漸而近于坎小近則小傷大近則大傷
致宼則焚如突如需血則其血玄黃出而自穴則后
緡之自竇也以敬愼持之以順德從之三不以恃徤
而玩坎四不以據險而拒乹恤恤乎湫乎攸乎敬愼
小心傾否返吉之道也坎之入于需也曰失道而㓙
曰求出未得曰終兄功以祈乎尊酒簋貳之際難矣
需之免于坎也請以爲士敬壽五爲需主庀酒食以
待陽來飮食以飬陽象坎宴樂以養陽象乹陰陽和
笑語獲燕飲之間油油祈祈有雲上于天之象焉鴻
漸于磐飮食衎衎漸之于于而磐也猶需之于血而
酒食也日昃之離不鼓缶而歌過日中昃欲有需焉
其將能乎需之異于離也請以爲士敬壽雲之上于
天也必待其族而雨君子之飮食也必待其類聚而
宴樂今之魚魚雅雅舒雁行列進而稱壽士敬者殷
民周士聲氣訴合猶需之待族而雨也上六之爻有
不速之客三人來敬之終吉傳曰人三爲衆又曰莫
三人而迷需旣極矣三客不待召而自來雲上于天
客召于敬求賢才以濟難皆不速之義也或曰士敬
有丈夫子五雄駿剛徤亦三人之象也觀頣觀飬王
用饗于岐山酒食貞吉之道備焉困之困于酒食也
未濟之飮食需首也需之所不與也請以是爲士敬
壽世之君子與于鄭氏之燕者玩乹坎之占歷渉泥
之險于旅酬卒爵之時湥思夫危平易傾亦要无咎
之㫖亦將當饗而歎愾肰于余言矣乎或有進曰需
之終利渉大川往有功也需乎需乎其將需吉而終
乎抑亦往而有功乎余老矣士敬以伐木之客迍我
不敢當也需之不與知敢知其往于其生辰爲壽也
姑與之飮酒
　　王兆吉六十序
吾丈王君兆吉以名家碩儒射策發科筮仕銓司名
行茂著國恤解綬賁于丘園鴻漸用儀休有譽處先
是鄉人夢游記君子華嚴大典積有密因當廣闡揚
撈濟末刦于是邀石林長老諸上善人作華嚴會書
寫誦持歲有程要見聞隨喜歙肰從風矣閼逢敦牂
嘉平之月甲子一周里之士友將往致祝而請余爲
其詞余維古之人進不得行其志于天下則退而爲
善于鄕夫以世法善其鄉君子尤勸爲之而况于以
佛法唱導者乎佛說我滅度後能竊爲一人說法華
經乃至一句當知是人則如來使如來所遣行如來
事夫以契經一句文竊爲人說其福德無量如是而
况于九處十會四萬五千餘偈公肰廣說勸人持誦
破微塵出經卷饒益衆生豈非如來與華嚴法會中
遣來作使告報異生者乎此地業因弘多智眼滅熄
髑髏盛糞之魔民依虞山爲窟穴繼之以黃頭之邪
宗紫姑之厠鬼蛇神狐妖更互梟亂鼓聾導盲牽挽
墮坑落塹而莫能止也君外脩儒行內閟種智佛實
使之以標正人天推折愚誣鄕人之夢正夢也雜華
之因正因也用此地之因緣救此地之淪墜從地倒
者還從地起此我佛善巧方便也一切衆生皆念生
地佛亦以報生地恩故多住舍田菩提而君之因緣
能不種於此地乎吾聞菩薩住檀波羅蜜慈悲利益
衆生若在一村一縣乃至一管一國是諸所攝衆生
未來還爲眷属皆生其國是諸施主卽于有因緣之
國亦成正覺君今行此地現長者居士身以華嚴法
界攝受此地衆生此經爲圓滿敎一法纔起皆有眷
属隨生以是因縁報生地恩徹果該因卽報卽理無
可疑也嗟夫以世眼觀之君以精强弘濟之才當棟
撓軸折之世甫仕而巳未衰而退爲可歎也以佛眼
觀之假衰退之機縁弘如綫之末法爲如來使行如
來事天之任君也大矣其成君也遠矣肰則君今日
之稱壽也不巳遼乎方山長者作華嚴論明淨土權
實指第九第十是實淨土故知維摩惟心淨土卽華
嚴法界十佛刹塵蓮花國佛土也此世界村落聚居
一牛鳴地三界五濁隨境設化安知善財詢友隨順
南行覺城東際古佛廟前沃田海岸不卽在此地乎
安知彌勒寳華樓閣無量莊嚴彈指開閉不卽在此
樓閣中乎君于稱壽之日康强逢吉諦思積刦因縁
然燈炷香念佛念法爾時香雲花雨放光動地華藏
世界海刹那涌現攝此土有縁衆生盡作㣲塵數蓮
花眷属區區世壽一息一瞚四百生減又何足以云
乎諸士友合十指爪曰善哉自今以往生辰爲壽皆
用淸淨因緣迴向華嚴法界不復以世間燕飮徵逐
相娛樂也請自夫子之壽兆吉始
牧齋有學集卷二十四終
牧齋有學集卷二十五
序
　　白法長老八十壽序
昔者紫柏可大師以刻藏因緣付嘱大弟子密藏開
公復長水楞嚴寺爲藏弆流通之所二公淪逝大業
中圯長老信州白法琮公仗緣藏事行密而智圓理
通而事固以精勤昭格人天以精嚴軌範僧徒以慈
悲平等攝受四衆所主雲興泉涌如幻建立爲法爲
經遺身耆事不惜頭目腦髓五十年如一日也酉戌
之交刦火焚如經坊淨場弓刀擊戞公曰吾以身殉
寺以寺殉經以經殉佛如火于稻葦不相捨離焚則
俱燼耳淨掃佛殿洞開經厨寳相琅函光影見昱擎
爐炷香佛聲浩浩游騎隳突者靡不瞪瞢􁂚眙囘翔
引去經像保全退居紫柏院今年乙未公世壽八十
矣蓋自大㳒垂秋魔强㳒弱邪師橫民拈錐付拂抹
殺敎典胥天下浸淫風靡而吳越間爲甚彼固曰上
上根人不應看敎也脩法華法三昧證旋陀羅尼者
非南岳天台乎弘法界觀者非文殊化身疏雜華者
非華嚴菩薩乎龍樹授如來記破有無宗何以身入
龍宮廣造諸論乎慈氏上昇之後何以狥無着之請
授八十行偈誦十七地經乎狂象相尋聾瞽交煽大
鑒亦用外道譏訶紫柏遂以無師遣斥陵􁂜梟亂至
此極矣佛滅後諸天自大迦葉佛法船欲破法燈欲
滅從法人欲去行道人漸少惡人力轉盛當以大慈
建立佛法紫柏師弟龍象蹴踏惟以流通正法爲能
事灼知末法人根入邪見網無智盲㝠應有今日也
公于斯時遙承法藏之託悲愍淪墜心沒憂悔不得
巳而以慈心熏之以密德鎭之不立壇墠不集朋徒
不延師匠人知公耆年宿德漚和柔輭結粥飯侶修
嬰兒行而不知其守法城續慧命以番肰一老當須
彌寸絲之任是爲荷擔如來重擔豈但紫柏之功臣
開公之善友哉昔洪覺範譏寧　公僧史以永明爲
興福巖頭爲施身以覺範之賢豈猶以興福施身爲
下于習禪乎吾謂永明一心爲鏡萬善同歸此興福
之大者雖不言習禪可也今但以營福歸公斯不知
佛法巳矣末法轉㣲惡人力盛將恐世界如墨穴而
晝夜大㝠經法滅熄不待月光出世之後公幸少迴
願力多住世間如寳掌和上豈非末刦衆生之大幸
諸佛爲作七勸撝者乎余敬從四衆之後發誠實言
代諸天之啓請公應爲取相衆生熙怡一笑也
　　石林長老七十序
虞山踰繕那地伽藍相望中有眞淸浄僧好學多聞
習禪明律執白牙扇搖松枝柄爲我方外友者長老
石林源公一人而巳大論言有四種僧有羞僧無羞
僧啞羊僧實僧今之僧皆第二第三種也身口不浄
不別好醜則無羞僧爲多舍利弗言僧有四不淨食
不口食仰口食方口食四維口食今僧食皆四不淨
也曲媚收勢通使四方巧言多求不浄活命則方口
食爲多公被服儒雅兼綜油素不畜盈長不招徒侶
雀喧鳩聚之衆非屏之也香嚴水觀湛如而巳蠅營
蟻羶之席非割之也菜食淸齋泊如而巳開堂付拂
近在鄰並朋徒歙集刑飬衒曜一燈暗晦阡陌迢肰
如觀劇戲如見博奕有諮問者破顔微笑而巳歲在
乙未世壽七十古者德長年老謂之長老律中有二
十夏至四十夏爲上座五十夏巳上一切沙門所尊
敬爲耆宿如是者非公不足以當之而余竊于公有
請也今世間人七十曰耆亦自稱爲老大以千歲寳
掌視之則亦驅烏之歲耳古之名僧大士耆年宿德
表著四依者多矣趙州年一百二十八十方行脚則
七十巳後正其整理腰包辦草鞋錢之日也西域戒
賢年一百有六始爲瑜伽等論授支那三藏則七十
上下正其遠承彌勒立法相大乘之日也李長者報
齡九十六著華嚴論終辭衆示寂則七八十之交正
其挂囊土龕造論釋經之日也若其軌範􁂜易信而
可遵者有二人焉晉之遠公梯航淨土年在桑榆執
經諷誦我吳越之偁公揭厲戒律㝠齋行持鬼神隨
侍以世壽計之皆七十餘年易曰君子進德修業欲
及時也將使公爭强摘力爲塵勞拏攫之事乎則公
爲巳老將使公䕶法利生爲莊嚴浄福之事乎則公
爲方壯肰則世固不應老而公亦不應以自老也我
聞一切衆生皆念生地佛以報生地恩故多住舍婆
提偁公吾常熟人也于夲生地講導同好律風孔扇
號毘尼窟宅公繼偁而起報恩所生其以此土爲舍
婆提也幸哉吾有望矣吾讀宋高僧傳敘偁公救虎
之地曰海隅巫咸氏之遺壤招眞治之舊墟古寺周
圍不全垝垣而巳間嘗與公撫陳迹之荒涼歎寧公
之筆妙俛俯人代流連太息居今之世道法熹微鏃
虎之毒箭滋湥覆肩之條衣永墮耆年宿德人天所
仰撈晏濟非公而誰公可以幡肰而起矣余犬馬之
齒長公四年公蓋爲偁之後身余忝昔之同好故于
其降誕之祝率此土衆生共啓請焉抑又聞之佛法
五百年而一興法運將隆宗鏡再闡漢東粟散之邦
涌現爲蓮華佛國余固尚父之耳孫也願與公炷香
佛前翹勤以俟以斯文爲告報焉其可也
　　壽量頌爲退和尚稱壽
歲在甲辰靈巖退翁和尚俗歲六十其誕辰爲二月
初八日緇白四衆胥炷香稱壽致千歲寳掌之祝東
澗居士錢謙益合十而言曰生辰爲壽俗禮也如來
用二諦說法不捨俗諦和尚旣示現有身示現壽相
今兹四衆如竹麻稻葦歡喜贊歎異口同音以佛眼
觀之皆與實相不相違背是諸人等應以壽者身得
度者卽現壽者身而爲說㳒何爲而不可我觀和尚
是身如鏡中像見坐道塲如水中月寒灰稿木不起
于坐而法音如雷如霆慧辯如雲如雨固非名句文
身可得而模畫也我佛世尊演大華嚴至第七㑹說
如來壽量品娑婆世界佛刹一刦乃至最後世界各
以前位一刦爲後㑹一晝夜意明佛地實報稱性之
壽無盡無邊但于刹那時內安立第三周圓彰法界
總不岀此一刹那際法界之果以是證知和尚晏坐
法堂現長壽相受人天供緇白四衆頂禮膜拜東澗
老人哆哆和和隨喜稱贊皆在華嚴法界普光明殿
根本智中于此薦得當有不離名句文身迢肰得度
者乃依若般四句及西方三啓之制炳香佛前焚香
作禮而祝頌曰
東震旦國中有大比丘僧六座大道場手提正法印
聲聞過十方厥有多名號晩坐靈巖山其號曰退翁
翁生族姓家宿具大根器器宇儼如王如龍復如象
三界大牢獄名利作韁鎖如獐能獨跳擺脫不囘頭
大法垂像末師絃久絕響一器貯蚊蚋鳴嘬聲啾啾
獨于諸方中最所不肯者決擇而委身不傍他門戸
辟如大火聚其中有刀山投身入其中淸淨得三昧
又如百尺樓一躍至地底氊褥重鋪舒軟煖獲自在
以此勇猛力沒海求寳珠口吞三世佛豈但過于師
從上諸佛祖放身失命處解衣自盤礴從容而笑語
或穿糞垢衣岩居不見佛或受鍵椎擯處處皆文殊
或罵恒河神懴謝呼小婢或聞天浴樂起舞如狂醉
或拈一瓣香依位而禮拜或于推車次碾損阿師脚
或說木义戒岳神來皈依或掉一葉船翻身入水去
或握水中蛇道是曹家女或弄村師子眉眼一齊動
擎扠復打鼓種種諸幻事石人生男女偃師招手戲
衲僧鼻頭長古佛舌頭短只將一莖毛橫𥪡都穿却
一千七百則爛如內通串三玄三要門况是掌中果
高踞曲盝牀千偈及半偈如激水成浪如搖箑得風
又如䖝食木屈曲成文句如阿羅脩瑟妙音自肰作
座下獅子兒落地氣食牛多聞富楦釀綺辨翻布穀
箭鋒一撑柱鞭影俄入心靡不拽禪牀分身䜿拂子
亦有靈利漢貶眼却知有過江見德山卽便橫趨去
宗風旣乍振末法魔熾肰天以惡濁刦歷試發眞者
七日並時岀毗藍風復吹猛燄燒梵天山王皆拍碎
三災少滅息禪魔取次興榮名兼利養鈎牽爲霜砲
泥金倒薤書煇煌蔽山谷伽陀騰沸唇軍持換服匿
雙林一畝宮拉邏旋欲倒魔外盡拊手此中獨晏如
束肚三條篾隨手七條衣𣏌天自崩隤坦腹有我在
天高明星出夜緩鐘漏轉香消燭揜時魔嬈復安在
八部長㝠䕶四流咸歸仰晚坐靈巖山巋肰犬導師
六十始稱壽世界爲小年卽現壽者身而爲說妙㳒
我觀翁誕辰驚爆人天衆世出世間㳒此事甚希有
右面張天覺左面裴公美夾立稱弟兄屹如兩金剛
繞座克家子穿破鎖口關藏頭及海頭諸方敢狐假
坐斷石頭路莫笑老古推是諸人眉眼各有退翕在
旋觀士大夫在家出家衆乃至負販人兒童翁婦孺
蠭涌祈長年請翁長駐世刳心嘔肺肝各以有所祝
或以文字祝結習綺麗句筆雲吐光明各各一退翁
或以口語祝梵音楚夏聲音音叶海潮各各一退翁
或以焚香祝妙香􁃚八分香雲覆寳網各各一退翁
一人百千人一多各變現一一身雲中各有退翁在
而彼退翁者晏坐方丈中燕寢凝淸香但有岀入息
老人在衆中瞪目視退翁亦復隨大衆懽喜共讃歎
囘旋觀海衆退翁無不在耳目旋瞀亂口呿不能合
我繙華嚴經具知佛壽量以一日爲日最後不可說
而皆于㳒界刹那中安立以故第七㑹演說壽量品
仍在根本智普光明殿裏心王爲說主心智自在故
今欲談壽量壽量不可說欲知智境界彌勒樓閣是
試問此樓閣若是彌勒住如何善才見却從別山來
若云此樓閣卽非彌勒住如何一彈指樓閣門盡開
樓閣從何來亦復何處去此一位問答迄今義未了
饒他幻龍雨展轉諸法喻還請明眼人再拈一活句
今此靈巖山樓閣具莊嚴退翁住其中大衆共圍繞
若言樓閣中畢竟有彌勒安知有彌勒不從別山來
應知此世界總在蓮花藏佛身佛刦土重重相包褁
此山重遮掩涌現好樓閣林木奏梵音宣說第一義
退翁與多人一身一多身居肰唱十方重重見主伴
龍華莊嚴時人壽八萬歲于此道場中不出刹那頂
是爲眞壽量是爲眞法界心王菩薩說我說亦如是
我若雙拳葉墜落八難輪忽肰心花開援筆作是頌
法筵諸淸衆齊聲歎奇哉聾啞㑹說法是事亦希有
響屐廊下跡香風吹雲衣齋厨壽麫熟且留飽噉去
　　梁母吳太夫人壽序
梁母吳太夫人者太子太保吏部尙書贈少保眞定
梁公之子婦今備兵使者愼可之母而少宰司馬之
祖母從祖母也少保爲隆萬宗臣勛勒􁂜鼎流光積
慶詒厥後昆太夫人令妻壽母事育數世子姓羣從
携嬰坐膝者巳皆擁節旄紆靑紫金魚玉佩扶持左
右瑤環瑜珥茁長堦除太夫人踰九望百副褘而臨
之文駟彫軒往來有秩虎齒戴勝曄如眞仙盛矣哉
吉祥善事頌圖所希覯也唐李肇記近代衣冠婦人
之貴無如苗夫人父太師也舅張河東也夫延賞子
弘靖也子壻韋太尉也太夫人庶幾近之而孫枝秀
發壽考方至則又未易更僕數也丁亥之歲余坐飮
章急徵婦河東氏匍匐從行獄急寄孥于梁氏太夫
人命愼可卜彫陵庄以居愼可杜夫人酒脯粔籹勞
問繹絡太夫人戒車出饗先期使姆致命請以姑姊
妹之禮見賔三辭不得命翼日太夫人盛服將事正
席執爵再拜杜夫人以下皆拜賔答拜踐席杜夫人
以下以次拜太夫人介婦以降復以次拜乃就位凡
進食進餚太夫人親饋賔執食興辭肰後坐沃洗卒
觶禮如初太夫人八十高矣自初筵逮執燭强力無
怠容少宰諸夫人踧踖相杜夫人執事無儳言無偕
立貫魚舒雁肅拜而後退余聞婦言奉手拱立未得
身爲煇胞于是乎觀禮焉又十年丁酉太夫人壽九
十設帨之辰鋪几筵考鐘鼓庭實玉帛儀物當應古
太饗肰其獻酬酳酢三終百拜禮成樂備于往者之
賔筵固可槪見也夫以祖功宗德歷祀三百蓼蕭行
葦周道四達而後扶風馮翊之間乃有梁氏以孝慈
仁正師範六宮關雎鵲巢釐爾士女而後珩璜琚瑀
之德鍾美于太夫人詩云肅雝和鳴先祖是聽今兹
燕喜陳薦俎豆序禮樂肅雝敬和順氣成象其在宗
廟之中閨門之內乎昔者孟子序殷德必舉故家遺
俗班氏賦漢京必先舊德高曾今吾觀梁氏于喬木
見百年之澤焉于豐芭見百世之仁焉于褕狄鞠裳
魚軒重錦見三代之服物焉其不徒以荷天休受介
福顯榮光寵如李肇所云也垣雲吳水相去三千里
江村夫婦挈瓦盆酌新酒扶抱携嬰望拜遙祝稱太
夫人福履萬年而侑之以介壽之辭其大指則用以
述家慶本國祥庶幾採諸聲詩昭于彤管不敢以文
是爲序
　　聞母鄒太君七十序
聞元亮之母鄒太君者吾友子將之配孟陽之妺也
余往游武林游于兩君聞太君風範甚備元亮長與
案等耳今年再過湖上太君壽逾七十矣子將孟陽
墓將久宿元亮頎肰玉立疆學勵志巳爲老成人世
界滄桑湖山間舊游往跡邈肰如威音龍漢在窮塵
歷刦之間而聞氏母子猶得以高堂暇豫稱觴燕喜
衰老殘生俛仰今昔未嘗不爲忻肰以喜愾肰以悲
也元亮自愧身爲書生居隱畏約不能拾取富貴顯
榮其母再拜乞言于余有不能舍肰者余告之曰子
之求悅乎親內顧而不舍肰其于中必有所不足而
其于外不能無所待夫其所謂不足者何也貧也賤
也布素而菽水也其所謂有待者何也富貴也功名
也鼎養而鍾食也子不見世之炎炎者乎赫赫者乎
高臺傾矣曲池平矣華堂便房牛溲馬矢平塡其中
而高墳大闕摸金發丘交臂其間矣子有環堵之宮
蓬蒿之室奉先人之春秋供慈母之伏臘惟貧故得
以長安惟賤故得以相守也子之有不足者何也子
不見今之炎炎者乎赫赫者乎朝而射䇿矣夕而拜
官矣馳驅戎馬之場牽率炎瘁之區北山之憂無從
著之詠歌而北堂之思不敢形諸夢寐子有膝下之
樂尸饔之養望不及于倚閭思不事于搤臂富貴所
不能假功名所不與易也子之有待者何也子奉鄒
魯之訓爲南陔之孝子異粻宿肉潔晨飡而豐夕膳
太君修竺乾之法爲西土之善女香燈禪版撫兒女
而樂團圞仁風藹肰善氣郁肰一以爲德門一以爲
樂國吾不憂子今日之事親有替于他日而惟恐子
他日之奉親有加于今日也在吾子勉之而巳矣昔
者頴封人之有母遺也介子推之以母隱也君子皆
稱之伐許之役封人以先登招子都之射其爲母遺
也己愼矣綿上之事子推以誰懟介山之焚其爲偕
隱也巳苦矣功名富貴前驅後阱古之才人志士不
克解免有遺憾于母子之間者亦多矣而吾豈爲子
願之乎元亮拜而起曰善哉談也願終身守此言也
謹書之以爲序時上章困敦十一月初五日東風初
動梅蕊未開巳有香氣東澗老人錢謙益試雞毛筆
題
　　遠山夫人四十初度頌并序
重光赤奮若之歲文水梅公李公之佳耦遠山夫人
四十初度端陽前二日其誕辰也縉紳學士從梅公
游者相率謀舉觴稱壽旅進致辭者三夫人三辭焉
其初致辭者曰夫人發祥天族毓秀金枝敎本公宮
占應歸妺國家關雎麟趾分條布葉鍾美於玆詩曰
曷不肅雍王姫之車請歌之以爲壽夫人曰噫紫宮
烈焰朱邸沉灰紅袖登車靑門爲庶徼福假靈免擠
溝壑懼猶不足而又何樂乎敢固辭其再致辭者曰
夫人韶情絕世言成文章風雲起于行間珠玉生于
字裏旣云禮宗亦稱文府詩曰彤管有煒悅懌女美
請歌之以爲壽夫人曰噫無非無儀內言不岀書樓
之歌曰不服大夫勝婦人非窈窕之則也靜女之褒
未敢聞命其三致詞者曰夫人四行能備五福渾圓
有舉案齊眉之恭有引繩束髪之節和鳴百世翟茀
兩朝詩曰魯矦燕喜令妻壽母請歌之以爲壽夫人
曰噫漆室歎魯嫠緯恤周吾亦聞于女史矣縞衣綦
巾聊樂我員蓬髮歷齒何慚兒子吾志在下泉之四
章矣鵲巢之起家駉頌之受祉竊以爲肄業及之也
致頌者皆不得命遷延負牆而退梅公扁舟來訪江
村以其言告蒙叟叟曰吾聞江西故多女仙顔魯公
謂麻姑發跡仙壇花姑表異井山非地氣殊異山川
炳靈則曷由徽懿流光若此之盛而不言得通之所
以及觀墉城集仙録則知孝道明王以眞訣授諶母
諶母以授吳猛許遜浄明忠孝之宗實禀承于此而
豫章之旴母則又得度于許者也眞誥記易遷館含
貞臺二宮皆女子之宮此女子皆世有仁行令聞巳
得道者隷太元東宮中肰則女仙得道非由山川地
氣亦可知矣夫人有季女淑愼其身雞鳴儆戒􁂜險
不二豈非孝道之法豫章人世世行之者今將嘿授
于夫人與爲吳許之師則諶母也爲吳許之徒則旴
母也爲易遷含眞之侶則仁行令聞之女子也于日
中爲仙王于月中爲明王于斗中爲孝弟王此孝道
之宗天眞所盟授者也以此稱壽壽孰如之彼三人
者之致詞也雖極其靑黃黼黻不過朝華日及耳靈
妃顧我笑燦肰啓玉齒寧可幾哉夫人聞而喜曰樵
陽石函之籍虞山學士有顯記焉我不敢希諶母請
效旴母採花擷草以奉夫子于是梅金之從子石臺
使君命余次其語爲夫人獻一觴而系以頌曰
彼美淑姫璿源自天駐近銀河鍾山玉田仙李盤根
棗脩告䖍團扇短什上計斯篇婦人居二男子孰先
金鑠不銷玉焚彌堅蘭閨如故鞠衣儼肰魚軒燦爛
鳯毛蹁躚乃届令節乃列長筵殽有折俎樂有宮懸
蒙叟獻壽度彼羣賢巍巍揚許領袖高玄玄枵星紀
分領山川孝道眞宗諶母所傳豫章奕葉旴母蟬連
廟柏拂地龍沙蜿蜒靜女其孌上應星躔麻姑連袂
花姑比肩望林濯景含眞易遷象服凝塵鸞𥿄聚羶
雕軒文駟歘如雲烟夫人頷頣斯言不愆叟亦斟雉
以嗣老籛油囊之酒燭夜相延滿引稱觴一笑百年
　　華母龔夫人八十壽序
古無生辰爲壽之文而近世滋甚凡壽考燕喜之家
親知故舊相與考德頌美列名徵詞無慮數十人詩
文之傳遽而至者無慮數百篇旣而請者與作者各
不相仞不復知爲誰某此流俗之最可笑者也壬寅
正月華渚方雷之母龔夫人春秋八十吳趨士大夫
徵予爲稱壽之文者凡十人皆當世雄駿君子非猶
夫世之牽聮尺幅者也其言曰某等文質無厎不敢
以質惇史惟是夫人甲午六十奉觴授簡載在家乘
者其文與其人班班可攷也敢藉手以告彤管余蹙
肰受命合而徵之夫人之事父也扶老分甘使其父
無淳于公無男之歎爲孝女夫人之相夫也闔門以
安遠游織絍以庀婚嫁使其夫食貧屏貴老不降志
爲令妻夫人之育子也警之以機緣勉之以樞軸鏃
礪之以引袵攘捲俾諸児纘言居業蔚爲聞儒爲賢
母凡此皆頌圖之美談淸喬之芳躅也而余之區明
風烈以爲信而有徵者則亦唯甲午稱壽之諸君子
其人與其文在夫所謂諸君子非淸江新安練川雲
間與吳門之孝秀板蕩之秋橫身而并命者乎當先
帝之末年諸君子游光揚聲在玉衡金鐘之間權門
要津熏天炙手者曾不能捨其咳唾顧納履于華氏
之門舒雁行列稱通家子弟捧手曲跪洗爵致詞靑
裙白髮之老母䦱門而踐　襴衫席㡌之書生離立
而獻酧非夫人母子何以致是哉三辰爲位九嬰並
作諸君者旣巳剖心納肝藏血化碧追龍胡而沉魚
腹矣于是華子以白華潔白之身偕今日遺臣故老
爲夫人稱八十觴夫人張燈顧燭追思諸君子綘衣
法冠雁行稱壽鬚眉形影顯顯肰在杯􁍟間停觴輟
樂黯肰欲涕者久之于是與于華氏之燕卒事而退
者靡不有忠孝惻怛囘翔躑躅之思焉嗟夫母子之
道交相成也潘安仁之飬母有輊軒板輿之奉而授
分白首母訓無聞焉則母未必能成其子頴考叔之
母遺有錫類施及之名而蝥弧先登其身不免焉則
子亦不能無憂于其母華子有良才郡守議修郡志
人謂華子是誠在子華子不言而有憂色夫人語之
曰我聞有命不敢以告人汝之業其在楊之水之篇
乎華子于是欣肰受命囊書櫝筆鍵戸而不岀母子
之相成如是此則余之所知而樂爲道之者也
　　吳門袁母吳氏旌節頌十章并序
有明萬曆四十二年甲寅吳縣民袁應詔物故妻袁
氏年二十九歲生二男子駿三歳驌一歲母家欲奪
其志尅面𠢐耳與孤存亡駿稍長傭書以飬母人稱
袁孝子今歲癸卯吳年八十駿徧走學士大夫請乞
詩文煌煌乎盈門塞屋俛仰周覽喟肰歎息往余待
罪國史巡按御史巡方竟條列所部旌表孝義節婦
若于人上史館史官藏弆編諸寔錄比于天潢玉牒
其崇重如此二祖開天孝慈仁孝茂著陰敎神廟以
孝治天下仁聖慈聖兩宮叶德當此之時爲臣忠爲
子孝爲婦貞反是則爲怪民惡物光天之下不得見
形影焉袁母生神廟初服守節在其末年涵養太和
依倚名敎柳子銘安豐孝門所謂孝理神化陰中其
心而克致斯事者袁母當之矣昔者二南之化遠被
江漢之役兎罝美賢才之衆多麟趾言公子之信厚
騶虞歎國君之仁心而詩人詠歌風始舉歸于文王
后妃今于袁母盛稱其艱貞荼苦抗跡圖史而不復
歸美于國家豈知本者哉旌門之制昉于三代而大
備于唐世道交䘮匹庶賤陋感慨立節者不得以與
被斯典文人惇史能以尺蹏寸管與朝廷表敡風厲
之權爭其久近劉氏列女傳畫古佩服而顯頌于像
側者其人與靑簡俱在也敢竊取斯義作爲頌詩其
大指則主于宣聖化裨國典匪袁母一門是爲世有
歐陽公者出傳王凝妻李氏于五代䘮亂之際將以
余言爲徵頌曰
維皇建極天保定爾升中告成垂三百祀六宮肅雝
三光順軌普天率土漢廣江汜　地名甄冑城曰闔
廬郊原絃歌闤闠詩書哀哀寡婦孤窮拮据誰謂天
高荼苦獨余　髲髢截靑箕笑政素以我糟糠充彼
乳哺流潼皆血飮泣斯饇長夜不哭淸晨如暮　饑
寒煎偪䘮亂洊臻綿邈歳時如歷刦塵温温凱風長
養棘薪搤臂不呼飛乳猶新　乃躋耄年乃錫眉壽
靑衫縞裳鮮眸皓首金章玉軸錯列戸牖夢夢斯世
咸曰希有　母拜稽首天咫非遙一寡婦人介恃聖
朝陽春嫗育寸草惟夭敢云蓬臬不鏤而彫　人言
是母韋哉有子胼手秃毫以供箸庀母曰子予聖世
齔齒永言函載視汝十指　崇臺雙闕自古在昔樹
之風聲表厥里宅惟此宇宙風聲所積節孝不存乹
坤乃坼　於皇盛世祟奬節孝蕉園是徵漆書有詔
露屋草茅濡染德敎榰柱桑海砥礪蓬藋　舊史作
頌源大流長嫓周太師頌美文王史失求野誰嗣歐
陽咨爾臣庶勿惛勿忘
牧齋有學集卷二十六
記
　　述古堂記
孔子曰述而不作信而好古竊比於我老彭注言老
彭不一包咸曰老彭商賢大夫卽彭祖也王肅曰老
老聃彭彭祖也夫子稱老彭目其老壽記其封囷老
彭卽彭祖審矣邢昺曰一云卽老子也所據者世本
史記也世本云姓籛名鏗在商爲守藏史在周爲柱
下史史記曰周守藏室之史也又曰老子爲柱下史
老彭老子非一人而何考諸經傳無彭祖述古之文
而夫子答曾子問一曰吾聞諸老𣆀再曰吾聞諸老
聃論語竊比之老彭卽禮記問禮之老𣆀初無二人
斷可知也然而應世之跡條然殊異在堯時則爲顓
項之玄孫歷虞夏至商末而往流沙年八百而壽未
終史所謂受封彭城殷末世而减者是也旣而復出
于周世爲柱下史見周之衰復出關往流沙史言百
有六十餘歳或二百餘歲者是也此一人者虞夏商
周之際神奇幻化出沒無常吾夫子旣目擊而覬承
之矣于述古則曰老彭于問禮則曰老聃一人而兩
稱之所以志也此文之互見者也吾錢固籛後人也
頃有事世譜援據世夲以釐正包王之文自謂可信
不誣族孫曾字遵王糞除厥父室廬讀書其中以新
堂來請名余遂名之曰子有志學古請言吾籛氏之
古虞夏邈矣自殷迄周世守藏室周公史佚與魯公
伯禽之事如謦欬相接也吾夫子之問禮也一乘車
兩馬一竪子自魯過周弗告勞也繙十二經以說中
之以一言曰太謾弗置辨也助祭于巷黨而日食呼
而咄之曰丘止柩及葬而後敢問也易象春秋在魯
與丘明乘而觀書於周史端門之命須此而告備也
故曰好古敏以求之又曰所不知者丘蓋闕如輓近
世末學小生矜蟲刻鬭雞距驚而相吿狠而相非東
方作矣而臚傳不巳不亦悲乎考吾先王之大宗彭
祖至于余九十五世而子又加三矣遺經舊史不與
古人俱往者儼然在此堂也以余之老耄猶將羹墻
仰止朝夕陳拜而况子少壯努力者乎昔之以述古
名堂者有矣習于錢之故數祖典遵聖謨考德問業
莫斯堂宜也謹書之以爲記俾刻石陷置壁間而余
亦將遊息于斯以交儆焉
　　黃氏千頃齋藏書記
戊子之秋余頌䌓金陵方有采詩之役從人借書林
古度曰晉江黄明立先生之仲子守其父書甚富賢
而有文盍假諸余于是從仲子借書得盡閱本朝詩
文之未見者于是嘆仲子之賢而幸明立之有後也
仲子來告我曰虞稷之先人少好讀書老而彌篤自
爲舉子以迄學宮修脯所入衣食所餘未嘗不以市
書也寢食坐臥晏居行役未嘗一息廢書也䘮亂之
後閉關讀易箋注數改丹鉛雜然易簀之前手未嘗
釋卷帙也藏書千頃齋中約六萬餘卷余小子襃聚
而附益之又不下數千卷惟夫子之于書有同好也
得一言以記之庶幾劫灰之後吾父子之名與此書
猶在人間也嗚呼往古無論矣自有宋迄今五百餘
載館閣秘書存亡聚散之跡可按而數也白金元之
破汲三館之書載而之北建炎中興書之聚臨安者
不减東都伯顔南下試朱淸張瑄海運之議又載而
之北太將軍中山王之北伐也盡收奎章内府圖籍
徙而之南北平之鼎旣定則又輦而之北以二祖之
聖學仁宣之右文訪求遺書申命史館歲積代累二
百有餘載一旦突如焚如消沉于闖賊之一炬內閣
之書盡矣而内府秘殿之藏如故也煨燼之餘繼以
狼籍舉凡珠囊玉笈丹書綠字梯几之横陳乙夜之
進御者用以汗牛馬製駱駝蹈泥沙籍糞土求其化
爲飛塵蕩爲烈焰而不可得自有䘮亂以來載籍之
厄未之有也今晉江黄氏顧能父子藏書及于再世
一畝之宮環堵之室充棟宇而溢机杼者保全于劫
火洞然之後豈不難哉海內藏書之富莫先于諸藩
今秦晉蜀趙􁋛矣周藩之竹居寧藩之鬰儀家藏與
天府埒今皆無尺蹏片𥿄矣汶洛齊楚之間士大夫
之所藏又可知也黄氏之書儼然無恙則豈非居福
德之地有神物呵䕶而能若是與古書之放失久矣
莆陽曾裔雲在史館親見謝承後漢書爲德淸少師
攜去余問之其後人不可得富順熊南沙爲文言有
桓譚餘論屬直指使者訪之而不可得慶陽李司宼
家有西夏實錄其子孔度屢見許而不可得兵火焚
掠彌亘四方今之奇書秘冊灰飛烟滅又不知其幾
何也世變凌遲人間之圖書典記日就澌滅今日之
流傳委巷冊兔園者覆醬瓿者安知異日不以爲酉
陽之典而羽陵之蠧乎然則黃氏之書積之固難而
藏之亦不易固未可以苟然而巳也傳不云乎君其
備禦三隣愼守寳矣人有千金之産扃鐍緘縢汲汲
焉惟慢藏是懼而况千萬卷乎
　　西田記
西田者太倉王奉常遜之之別墅也出太倉西門郊
牧之間隩隈表裏沙丘邐迤疇平如陸岸墳如防瓜
田錯互荳籬映望襏襫挂門苓箸緣路水南雲北逈
異人間游塵市囂不屏而絶西田之風土也廣平百
里却望極目玉山東南虞山西北若前而揖若背而
負日落霞起日降水升歸室屬連倒影薄射西田之
景物也娛賔之堂顔曰農慶秋原膴膴農務告作饁
婦在田農歌滿耳主人取以明農而親禾稼也燕處
之菴顔曰稻香琴書橫陳花藥分列凝塵蔽榻燕寢
凝香主人取以淸齋而晏晦也越長隄而西菰蒲蔽
虧鳬鴨凌亂淸潭㵼空秀木漏日有霞外之閣以覽
落日有錦鏡之亭以俯遠水又折而西西廬在焉中
祠純陽法筵精㓗旁繪屋壁粉本蕭疎啓東軒則婁
江如鏡面北窓則虞山如障顔之曰垂絲千尺曰緣
盡而西廬之事窮客遊西田者以謂江岸縈廻柴門
不正誅茅覆宇丹雘罕加竹屋繩床類岩穴之結搆
牛欄蟹舍胥江村之物色主人却謝朝簮息機雲壑
箕裘日新蘭錡如故夙世詞客前身畵師擅輞水欹
湖之樂謝三年一病之苦杖履盈門漉囊接席無朝
非花靡夕不月此則主人之樂而西田之所以勝也
客有曰子知主人之樂矣未知主人之憂家世相韓
身居法從宸章昭囘行馬交互大田卒獲寧無周京
離黍之思嘉賔高㑹或有靑門種瓜之感續方叔名
園之記愾歎盛衰詠右丞秋槐之詩留連圖畵子非
主人也亦焉知主人之樂乎客以其言告蒙叟蒙叟
笑曰吾聞之生住異滅惟一夢心有作夢窗下者夢
窗非無窗夢非有安得以夢中建立爲主人之樂乎
有覺眠一堂者覺者之堂卽眠者之堂安得以夢外
遷改爲主人之憂乎三災起時壞劫不至四禪西田
一畝之宮刼火返銷兵輪遠屏此世界中之四禪也
舍利弗不能見佛土嚴淨螺髻梵王見如自在天宮
主人通西方觀經妙達圓淨如佛所言或有佛土以
園觀臺觀而作佛事安知此土非寂光土於四土中
示現華觀沉灰瓊臺驟雨如夢中事豈足問哉西田
落成㑹奉常六十始壽羣公屬予言張之余未游西
田于其勝未能詳也聊約夢語以爲記重光單閼之
歳中秋二十日
　　蓮蕊樓記
黃子子羽要陸兄孟鳬過余而請曰翼也游二夫子
之門三十年矣少年善病望強仕如湖耉明年六十
矣牽絲州邑幸不獲罪吏民成都劫灰安吉餘燼仗
佛力以無恙亂後還沙溪故居不自意亂而得免免
而得歸不罄餘年修淨業以西方爲大歸茫茫三界
長爲旅人不亦悲乎築小樓三楹持誦晏息常聞人
心內辨正八和合爲蓮華心華自然開自見佛又此
花含蕊寶池視行人勤惰以爲敷萎顔其室曰蓮蕊
所以志也唯夫子爲之記昕夕觀覽庸以鞭退策進
如天鼓焉敢固以請孟鳬病助之請益力無何遂厭
世而去信人世之不可把玩也乃泫然執筆而爲之
記記曰余少讀淨名經隨其心淨則佛土淨欲求淨
土當淨其心窃疑其少異西方往生之說巳而觀李
長者論淨土權寔謂阿彌陀淨土爲取相凡夫少分
心淨者說則又疑巳而觀曹溪大鑒極論目前西方
以東西比量罪福則又疑此二大士者證明淨名唯
心何以若是諦決而于往生法門幾欲盡捨舟筏也
哉晚讀十六觀經考論九品往生喟然嘆曰嗟乎吾
儕生此世間正天台所謂悠悠凡夫耳今夫愚夫村
媪顓蒙渾沌撒豆念佛卽豆是佛畵圖圈念佛卽圈
是佛無少聞見無少知解彼且不知有心何不淨之
有下品衆生備造四重垂死若逼心力猛利如矢離
弦如象解靽此之爲心淨不可言而况于不淨乎唯
是悠悠凡夫道胎薄煖識厚名包利褁身葢世纏黑
白淨染種種和合擇便利則以持名爲捷徑避罪業
則以西方爲逋藪鼎鼎百年悠悠願力專不若凡愚
猛不迨惡逆以少福德因緣求生彼國則亦無怪乎
其背馳矣維摩居士灼知末世多此人根破除取相
開示惟心淨土方山曹溪不惜横𥪡鈎貫證明其說
曹溪曰東方人有罪念佛求生西方西方人有罪念
佛求生何國直指人心與佛語函蓋相應而或者曰
破浄土也心平何勞持戒行直何用修禪是亦爲破
六度也而可乎知惟心淨土徹上徹下之宗旨則知
阿彌陀極樂淨土是實非權無量壽十六觀淨土是
實非權淨名中佛足指按地所現淨土是實非權方
山明十種淨土是實非權曹溪欲與目前諸人移西
方于刹那亦是實非權淨名爲一車方山曹溪爲二
輪運載行人攝歸念佛淨土一門豈有他哉子羽行
安節和天資近道晩而歸心淨業殆亦宿世受熏如
染香人身有香氣吾知香光三昧去子不遠矣昔齋
鄴中有眞玉師者誓生安養聞東方有蓮花佛國乃
曰人盡西奔一無東慕一無東慕諸佛淨土豈限方
隅遂發願求生彼國斯亦往生之導師也今爲淨土
師者碪錐於淨名不相和會久矣吾懼學者之束于
其說也因推言之以廣子羽之意
　　雲陽草堂記
顧子云美卜居于雲巖之陽所謂塔影園者讀書尙
志撫今懷古讀後漢宣秉傳論其世而知其人穆然
太息顔其三間之屋曰雲陽草堂而請予爲記余學
佛之人也少覽二史習炎劉新莽之故茫茫如積劫
事都不記憶云美所以名堂之意未能析也云美之
居去雲巖一牛鳴地入寺門平石穹然晉生公說法
處也生公欲證明闡提佛性聚頑石演說妙義石爲
點頭儒者河漢其言以爲無有夫石猶能言儒者之
所知也石無口能言石有頭獨不能點與類萬物之
情而通其變石可以生人人亦可以化石獨何疑于
聽法與吾甞讀列子書感北山愚公之事生公說法
見擯列石聚講愚公移山之類也巳而爲石說法石
爲移聽化㝠礦爲講徒則亦有操蛇之神患愚公之
偪而助之也古之勞人志士其圖事也多迂而無當
其謀身也毎拙而無所之孤行單栖徬徨彳亍往往
遙結契于千百世而高自附于古人舉世之人見不
越晦朔智不出口耳聞點石移山之說未有不揶揄
手笑者也而又何怪與嘗試與子登千人之座俯仰
流覽一紀之内光景亦屢遷矣方升平盛際游冶駢
闐粉綠雜遝歌管交加絲肉匼匝當此時也山容嬋
姢雲衣戍削若迎而笑若却而舞者非斯石也耶䘮
亂之後𤇺烟蔽虧弓刀戞擊遊騎塵腥淸嘉兩絕當
此時也金虎削芒劒池涸流若病而暗若悲而噎者
非斯石也耶斯石之能點頭也與其能言也吾與子
旣目睹而耳聆之矣顧猶流觀炎漢佇想于巨公兩
龔欲起塵沙不可知之人揖讓其間豈唯愚公掩口
能無爲生臺頑石所竊笑與云美日善哉請書而勒
之石須石之果能言也馳以告於夫子遂序次其言
作雲陽草堂記
　　竹谿草堂記
去寶應百里而近射陽湖之東竹溪草堂在焉李子
素臣所卜築也濵湖之地平田息壤規方數千里有
潮汐以聚其氣有沮洳以流其惡有稻蟹魚菱以脂
其膏風廻水襲土沃民淳堂之所宮宅也堂枕箕山
之隈箕山墮山也蜿蜒奔屬下飮于湖堂依山架搆
房廊廻複亭池高下山若委蛇盤折以相映望湖光
山色錯互穿漏窗􁂻几席依約浮動灌木千章榆柳
雜䕃修竹萬竿烟啼露壓此谿堂之所由名也李子
薄游燕趙慿弔陵市毁車束馬結隱挫名覽斯山也
陵阜延亘草木蒙籠部婁隱蔽豈其上有許由冡乎
臨斯湖也朝而浴日焉夕而浴月焉咸池丹淵猶在
吾池沼乎長竿切玉明竿四照撫　母于龍材拂霜
根之稚子將無湘涙猶班而嶰管未艾乎佳日淸陰
攤書雒誦天寒日暮倚薄長吟山陽之巨源慚其把
臂東海之巢父終焉掉頭斯所以風世五君接響六
逸者也嗟夫此世中洞天福地去人間不遠羽人之
丘君子之國亦猶是桑麻鷄犬之區也往者舟車南
北渡長淮浮甓湖疏觀其流泉夕陽意必有神臯周
原藏育其中今果然矣燕南陲趙北際中間如礪可
避世者公孫瓉之五樓也仇池之穴潜通小有氐羌
之所竊據也佛言世間深山曠野聖道塲地世間麄
人所不能見安知窪下之壤蛙黽之居非造物所秘
恤以詔世之靈人開士耶一間茅屋送老白雲吾將
從李子授一㕓爲菟裘焉而先爲之記俾朱書刻之
竹節他日杖藜欵門或如張薦逃匿竹中不我見也
則以此文爲徵乙未嘉平月記
　　舫閣記
黃子甫及謝監軍事退居淮安于其㕔事之左架搆
爲小樓顔之曰舫閣而請余爲記余嘗登斯閣矣縱
不能二十笏横半之小窻如竇上有拱斗横跨客皆
容頭俯躬墊巾就坐此亦閣之最狹小者也淮爲南
北孔道使車游屐過訪黄子者未甞不攝衣登閣履
齒相躡皆相與撫塵拂几飮酒賦詩如高齋砥室流
連而不忍去嘗試穴窻啓􁂻俯而視之頖宮之尊嚴
制府之雄傑民居如櫛屋瓦欲流未當不攅簇離立
于牖隙也旋而觀之淮隂垂釣之水漂母之祠跨下
之橋遺跡歷然欄檻之下可指而數也又遙而矚之
長淮奔流泗水廻複芒碭雲起之地鍾離龍飛之鄕
山河雲物客散焚香晏坐靜觀斯閣中坐客喧闐游
目曠遠寛然有餘如是囘心㝠契禪門所謂須彌芥
子互相容納者不恍然涌現于中乎我觀維摩詰臥
病丈室見在毘耶城中四維不越方丈而人之縱歩
者自西之東自南之北竟日而不能至黄子坐斯閣
妙悟斯理宿昔之籌邊說劒骨騰肉飛精悍之色猶
在眉宇間固然如浮雲如昔夢釋然而無所有矣余
將以此閣爲黃子之丈室不亦可乎客有笑于旁者
曰昔者韓淮隂貧行乞食俛首爲市人所姍笑及其
葬母則曰度其傍可置萬家今黄子架閣如鷄窠鵲
巢耳以酒炙噉過客使載筆而書之如楚之岳陽黄
鶴又抉摘歐陽公之文以爲口實淮隂人好大言多
夸詡自秦漢以來其習氣猶未艾乎黄子笑曰夫子
之言則高矣美矣客之揶揄亦可以供過客一解頥
也請書之以爲記
　　西爽齋後記
子晉之長子華伯顔其讀書之齋曰西爽厭烏目之
囂塵招延郡西山于百里外移置筆床硯池間其託
寄甚遠確菴子記之備矣余聞之昔者周原伯魯語
不說學閔子馬曰夫必多有是說而後及其大人大
人患失而惑又曰可以無學無學不害不害而不學
則苟而可夫所謂多有是說者則莫多于家庭私語
閭巷左右塾之間口耳四寸郵傳滫溺忽然而不自
知也曰不學無害曰苟而可則詩書禮樂之分日薄
而傲噆隱瞽日流于小人之婦荀子曰陋也者天下
之公患也人之大殃大害也荀子之所謂陋馬父之
所謂苟也子晉弱冠游吾門讀書考文沒身不倦可
謂能說學矣有穀治子再世不替誦詩讀禮親師樂
交蛾子時術以勸學爲能事世有君子時閔馬父固
將喜說學之有人而不復以不殖將落致嘆于周之
末俗也矣華伯昆弟執喪以毀聞居是齋也將以爲
襢廬焉將以爲堊室焉先人之手澤在是先人之書
策琴瑟在是先人之居處笑語志思在是入室而僾
然有見乎其位出戶而肅然愾然有聞乎其歎息之
聲明發不寐有懷二人又豈在離經鼓篋操縵安絃
之外乎善歌者之繼聲也善敎者之繼志也國人稱
願然曰幸哉有子則唯是說學而巳矣而又何他求
焉余于子晉之亡也一哭之後舍南社北不忍扁舟
過南湖今于華伯之請記稱道古人之言以𢡟勉之
旣以幸子晉之不亡而山陽聞笛之悲亦可以少自
解也作西爽齋後記
牧齋有學集卷二十七
記
　　河南府孟津縣關聖帝君廟靈感記
丁酉臘月余自金陵遄歸王學士藉茅過別述關聖
帝君靈感事而有請曰孟津城中有帝君廟土人號
關爺莊壬辰冬亡見無黨病劇無咎徒跣謁帝撞鐘
伐鼓請以身代十二月十五日兄殁十七日無咎復
撞鐘伐鼓泣告帝曰亡兄巳矣妾有娠四十日一綫
血胤男女未可知也無咎未有子而二妾皆有娠倘
徼惠于帝無咎生二女亡兄生一男則亡兄不餒矣
無咎願終身無子且捐三千金修廟以答神貺壬辰
臘月廿四日長女光生癸巳六月十四日次女串生
閏六月三十日亡兄子之鳯生無咎捐金脩廟斥三
楹爲七楹崇臺綽楔歸然改觀乙未臘月無咎出司
浙臬舉一子丙申元日別帝而禱曰無咎故不願有
子而亡兄之子弱如不能兩存也願殤巳子而長兄
子撞鼓號咷津人見者皆泣四月抵浙六月無咎子
殤亡兄子頭角嶄然如有神相今年無咎復舉一子
非所敢祈也請夫子爲之記刻石廟門以詔介衆于
是謙益乃摳衣捧手作而言曰嗚呼藉茅有請于帝
君一不應而再應而其應也胎位錯互殤折踐更人
謀鬼謀余取余求若叅語而諈諉若交手而博易豈
不異哉雖然非有異也人神之道一也藉茅之事兄
猶帝之事昭烈也當其捐軀殉兄血涙沾灑帝固巳
心許之矣人心天日風義感盪帝不忘昭烈忍遺藉
茅于是乎盻蠁肆應曲如所請俾得以遂其志而行
其義世人以爲驚動奇絕而帝之于藉茅則固不違
其諾責而巳矣故曰非有異也其不許其以身代者
何也世運下惡趙孝鄧攸之徒邈矣有一于此上帝
之寶臣也吾聞上帝以時月廵省閻浮提孝友順祥
者多益天衆則喜否者益脩羅衆則憂帝君上帝之
耳目也其忍聽藉茅之請戕吾寶臣乎祈女而女祈
殤而殤帝不忍孝友之士多所折閲詒以美子償倍
稱之息焉神有目天有眼無曰帝有醉焉夢夢巳矣
神之所以旌藉茅也藉茅其終夾輔爾德用饗于上
帝未有艾也嗟夫儒者大冠如箕破㡿因果報應以
爲烏有周公之求代武王不曰多材多藝能事鬼神
乎文王之語武王不曰我百爾九十我與三乎以儒
理裁之則文王周公豈非荒唐謾讕之尤者歟儒者
雅言天曰理乎爾神曰氣乎爾廟貌曰象設乎爾孟
津之廟垂旒衮衣神明赫曦者亦土木偶人乎藉茅
徼福假靈撞鐘呌號求之于理乎求之于氣乎蚩蚩
之氓聞玆靈感靡不目張齒擊趨風肅拜而讀書談
道理者或然或疑豈不悖哉謙益爲舉子時夢謁帝
北臺上取所乘赤兔馬揖送錫鸞之聲醒猶震耳厥
後洊更閔凶詔告不絶今因藉茅之請本天咫徴神
逵載筆而爲之記或亦神之所不吐也按祀典宜稱
漢前將軍漢壽亭侯壯繆關公今稱帝君遵奉神宗
顯皇帝加封典冊亦以從衆望云
　　揚州石塔寺復雷塘田記
隋高祖分布舍利命天下三十州同時起塔揚州于
西寺起塔今石塔寺其故址也隋唐以來壞成不一
崇禎巳卯兵使者鄢陵鄭公發願修復掘地得天祐
四年石幢及小金缾舍利延三昧律師唱緣鼎新媱
舍酒肆斥爲伽藍末法中希有事也近寺有雷塘田
一千二百五十五畝寺僧開墾作常住田乃者開荒
淸丈僧奉甲令估納價銀一千四百五十九兩土人
以備賑礙塘爲口實蜚訟不巳節鎭牒下道府往復
勘覈斷歸常住立榜暁諭勒石寺門曰自今豪右奸
人借端吞占者罪無赦高座法師介立旦公住持是
刹属余記其事以示永久余謂復田之舉有三善焉
有白有緇我彊我理依彼土之四姓按此方之三尺
以褰鋤稂莠之法行䕶持城塹之心一善也寺僧六
時焚誦九旬安居無事分衞之勞不給仰口之食力
田除饉輸租奉公可以解閑居暇食優游生死之誚
二善也營建則昧師經始恢復則旦公吿成昧爲律
虎旦乃敎龍咸以人天眼目搘柱末流衣複陶于沍
寒解浮囊于渡海三善也而余則又發誠實言普吿
四衆我聞常住田産一粒一毫供養十方出家賢聖
鳴鐘一響遐邇同餐福利㝠資功齊法界嗟彼愚迷
吞啗結業飽盤餐粒米之欲易烊銅鐵丸之苦經無
量劫猶不衰止今玆垂涎設版吞啗不成則汝等之
福也亦往昔有微善因免此苦業也佛有五田以悲
田攝苦以敬田攝恩今雷塘之田還歸常住則以爲
如來悲敬福田矣當知今日僧徒之赴愬淸信之䕶
訶公府之斷決正爲汝等懴前悔後消滅貪嗔業果
凡爾磨牙鑿齒蠅營蚊噆之衆生皆㝠受佛天加被
生養于如來悲敬福田中而不自知也自今巳往洗
心刮胃伐毛換骨改十惡爲十善化五毒爲五田爲
佛土之民食香國之飯子子孫孫耕獲此三寶吉祥
最勝良田受用不盡而况于其身乎昔者鄭公復寺
有人據寺傍地不肯者夢金甲神人手劒叱之不越
月而斃今之田猶昔之寺也據寺占田同業造惡神
人之劒夫豈憚于再試乎汝勿謂居士言無徵不信
鄭公建塔碑記大書深刻豐碑矗然天眼證明則有
䕶世四王在是爲記
　　華山講寺新建講堂記
吳郡之西山連山面湖精廬錯列華山居其中鳥道
蜿蜒囘旋複抱諸山如眉目著面華山其藏府也晉
支公開山以後名僧大德息心行道搖松握麈蔚爲
淨域萬曆間寺圯復作賢首嗣汰如河公唱演華嚴
疏鈔鶴舞石鳴四衆響附河公旣殁以歲之不間講
堂數楹未藏厥工歲丙申之冬大中丞遼海張公保
釐政成建立佛事申命捐俸尅期繕完落成之日汰
公之徒含光渠公卽于此堂重宣大鈔戶牖開豁天
宇呈露圓音落落林木交應黑白聚觀合掌禮佛咸
謂最後檀越功歸撫軍也余觀華嚴中心正菩薩説
諸菩薩所住處有二十二而東震旦國居四淸凉以
爲此約機縁所在説有方所若以實相言之則毛端
塵裏皆有多多普賢未有一方菩薩住應如此華山
中一牛鳴地與震旦國中淸凉支提那羅延窟等何
異此中宣演華嚴法界極談與諸大菩薩所演說法
何異張公受佛付囑乘願利生舉手搖筆因緣成就
與善財童子彈指出聲入毘盧遮那莊嚴藏見無量
百千諸妙樓閣者何異自今以往法筵淸衆說法恒
于斯晏坐經行恒于斯梵唄讃誦恒于斯公雖建牙
樹纛指揮堂皇無量身雲垂垂滿現朝斯夕斯分身
反聽常住如是講堂常聞如是妙法功德莊嚴與震
旦諸菩薩住處有何差別哉余亦華嚴法界中人也
故隨喜而爲之記
　　雙河衆香菴記
無錫縣城之北五里而遥介雙河之址有菴曰衆香
水牯和尙棲息處也和尚初乞食城中不衫不履凡
多聖少如古言法華梁溪人異之築菴以請欣然至
止一日從定中起語其徒日過此五六由旬烏目山
下有一老人無舌解語將沒巴鼻話頭拈弄筆墨普
作佛事汝往鄭重致吾言丐作菴記其徒如其言蹐
門以請余輾然笑曰汝所居菴吾足未嘗履其地汝
之師吾目未嘗識其人也而欲使吾懸想而爲之記
如人畫空落筆便錯不巳難乎雖然汝姑意請之而
吾姑意求之吾未至斯菴未知其延袤若何若所云
踞地之勝前則惠錫諸峰如墮如拱右則陽羡諸山
如鬟如髻左若後則塔峯當牕帆影掛牖溝塍川原
如迎如却旋目而思之如觀李伯時山莊圖如見所
夢如悟前世固顯顯然在吾眉睫中也吾雖未識女
師吾知其目橫鼻直眉居眼上猶夫人耳若其爲人
孤行側出安樂自在竿木隨身婆和在口吾以人言
意得之未嘗不與之同床而坐共湢而浴也昔者法
雲秀有衆數千百説法如雲雨所居世界莊嚴法安
訶之謂是痴人不足與語眞點胸入叢林摳衣徐步
師問之荅曰前廊後院都是葛籐恐絆倒耳當今宗
師如林付拂如葦開堂語錄如甲乙簿師獨能掉頭
卷舌托述于鐘魚寥廓之鄉豈其眞有以自得自不
滿其一笑乎其欲得吾記宜也吾聞九龍有木石居
士具大辨才用宗門語句詮般若經如燈取影與牯
師問答皆放光動地余願爲啞羊僧坐臥其側兩人
應機答話舌頭短長常恐末後無卓錐地假斯文爲
哢引奚爲不可記曰菴在雙河之東偏雙河者旗亭
名也京江義興二水交滙亭前如兩人拱揖聚語巳
而分携抗手別去其西去者直下爲運河其東去者
折爲支河背官塘而抱村落風廻氣靜堪爲阿練若
地故少宰孫公所居今捨地者少宰之孫民部君共
成菴者木石諸檀越也少宰故崇信法門厥孫善繼
其志千年香火欝爲寶坊後世志金湯者尚亦有徵(于/此)
　　吳郡西園戒幢律院記
郡城閶門外一拘盧舍而近有招提曰西園戒幢律
院故工部屯田司貟外郞君徐溶之別業房宇靚深
樹木古秀員外慕古人捨宅斥之以供佛也員外初
詣報恩荗林祇公宣木义戒于斯繼之者戒初朂不
二同皆以明律主持稱律院者所以別禪講也律院
而系之西園者佛以二人共搆精舍名秖樹給孤獨
園名從主人不忘始也院之者禪堂兩廡藥師殿淨
土大悲堂以及齋厨湢浴百有餘間皆員外布金締
搆繼志而相厥成者其于樹紀也大雄之殿雲水之
堂鐘鼓方丈以次落成助緣者緇白四衆而爲之植
者朱某張某也捐俸錢造觀音大殿者撫院織造張
周兩侍郞也院基址四十餘畝施供僧田三百畝者
亦周侍郞也同公承茂林之後戒力圓明道風遐暢
院衆恒二千餘指歲時奉戒者五千餘指法筵淸嚴
七衆雲集吳中毘尼窟宅于斯爲盛于是聚沙居士
受周公啓請爲畧記其始未合掌賛嘆而說偈言
佛于毗奈耶宣説修行義三無漏學中戒學爲第一
戒能斷三惡譬如利干將戒爲禪定梯非梯屋難上
生死海水中持戒爲舟􁊁惡道無津梁戒橋爲濟度
末法獰惡兒狂僞染惡病戒爲大經方應病與良藥
闔廬古城外有院號戒幢律師代住持戒衆爲歙集
劫火燒焚時神天亦焦爛戒德所守䕶此地獨晏然
八關并六時初夕及後夜犍椎晨相聞鐘鼓夕互答
腥風惡毒霧却避香燈帷譬如呪塲中爲蛇畫境界
遠哉捨宅人種此福智田彈指歌舞塲化爲淸淨國
普熏持戒香一丸徧十方十方怨殺氣翻染成吉雲
譬如脩羅宮兩下爲刀兵諸天得此雨遍地洒珠玉
我作伽陀頌鄭重告戒神䕶持毘那窟戒撞聚不倒
如有惡人鬼侵犯戒壇缻頭破爲七分如阿梨樹枝
　　地藏菴記
縣西城卽阜以陴旁陂立東嶽殿面勢軒豁直西十
五步有地藏菴菴西二十步抵西譙門而山城盡菴
故大石山居隟地孫氏長者齊之施無盡上人剏菴
供地藏菩薩架閣繚垣農力耆事今比丘象游也諸
佛菩薩刹撞相望此獨奉地藏者惟菩薩以大悲運
大願弘大道濟大苦慈悲㧞救如六官之有典司焉
此聚落在閻浮提不直一網孔三毒五濁習因交報
種種具足菩薩悲之慜之與四洲三界等也昔者有
唐之世有人墜㝠菩薩誦夜摩偈救地獄苦開示三
世唯心一切心造但了唯心卽空地獄今欲仗菩薩
願力㧞此土沉淪使刀塗血路風扇業廻銅柱鐵床
塵飛祲息慿玆雉堞樹此支提未及百年已經小劫
徵其利益蓋有三焉此菴旁倚麗譙俯瞰闤闠幡幢
落影飄拂旗亭魚鼓流音縈廻屠肆千家醉夢閃此
一燈萬井稠林開兹半偈方墳高顯佛樹浮圖城門
脱闍經安神呪菴之宅地可謂高顯懸燈表刹莫此
爲宜利益一也採芳士女隨喜法筵躍馬兒郞廻鞭
精院翁媪炷香而邀福樵牧挿燭以祈年莫不頂禮
慈容霑濡悲願植上昇之種子翦捺落之根芽片善
染神如磁吸鐵萬病掃雪若火銷膏利益二也菴東
邐迤祠祭叅差祭賽則簫鼓喧闐報禳則𥿄錢騰涌
神居旣盡佛鐙瑩然淸暁齋蔬斷血肉薫蒿之氣宵
中梵唄息威靈香火之縁䕶戒善神常依佛座雲車
絳節毎肅穆以來朝八部四王用􁀇綏而相助福我
毗庶攝彼人天利益三也唯玆末劫運值沉灰執草
芥以爲兵慿身口而相嚙鬼母日啖九子血吻猶饞
金翅頓食四生果腹未䬣邪山毒海長此安窮整慮
易心勿云少待惟慈悲爲療生死之上藥惟救苦爲
渡幽沉之大橋相與歸命慈尊津梁惡濁消殺機于
積劫迎生氣于當來此土之人可不力與象游扣請
老人俾爲菴記乃書此語刻陷壁間用告來游來觀
之人并以勸勉䕶持此菴者若九華之地藏開元初
自新羅渉海其名偶同耳僧伽大士杜順文殊應化
不殊示跡有異今日此爲奉九華香火則僞矣必也
正名請徵斯記
　　太原王氏始祖祠堂記
歲在壬寅王子兆吉立八世祖學錄公祠堂于先墓
之側客有問于王子子爲習于禮者王氏之得祭始
祖禮與王子曰祠祭之禮古今異制援先王大宗小
宗之法以行于今大夫士之始遷及初有封爵者爲
始祖準古之別子始祖之長子準古繼別之宗古者
始封之諸侯不敢祖天子也天子之祖有天子祭之
也始爵之大夫不敢祖諸侯也諸候之祖有諸侯祭
之也適士官師祖禰以上有司祭者亦然今也率循
古法大夫不祭高曾士不祭祖則胥爲若敖之鬼而
巳矣程朱之議禮冬至祭始祖立春祭先祖吾倣焉
子夏曰禽獸知母而不知父野人曰父母何算焉自
吾之父母等而上之至于始祖父復有父祖復有祖
反古復始一人而巳祀祖禰而遺始祖都邑之士之
知尊禰者大夫學士之知尊祖者其去野人之何算
者無幾矣吾之祀始祖也別于世之忘祖者也今之
世吾惑焉族屬之不問而貿販譜牒胥路人而祖禰
之也其亦胥祖禰而路人之也吾懼焉吾之祀吾始
祖也別于世之多祖者也王氏靖康南渡繇汴徙吳
至正末學錄公自江隂徙常熟準古宗法學錄爲始
遷太祖衣冠第宅三百年稱山塘王氏皆學錄之貽
也吾里中喬木故家長老日以澌盡後生小子不復
服高曾舊德吾滋懼焉食貧農力以樹斯祠宿戒子
姓歲時薦孚俾其仰而視俯而思無或眩紈褲飫梁
黍而忘吾祖之蓽路藍縷也無或膏唇口猾齒牙而
忘吾祖之壇宇䋲尺也無或飾面弓足衣諸于繡
而忘吾祖之大布帛冠也明發夙夜雞鳴風雨無忘
其所自生其爲饗食也大矣古之祭孫爲王父尸斯
禮也今亡矣等祖禰而上之以尊吾始祖爲王父尸
也者則亦爲始祖尸者也座尸而食北面而事尸有
其舉之雖以尸始祖可也而况于廟祀與雖然禮失
而求諸野國有惇史越在草莽盍訪而徵諸舊史氏
聞之曰王子之志備矣尊始祖孝也嚴譜系義也敬
宗合族下治子孫仁也實其言鳬鷖之五章取公尸
焉豈唯長王氏而巳遂序次其語爲記俾刻石陷置
屋壁且以狥夫邦人子弟學錄公諱裕字均才王子
名夢鼎天啓丁卯科鄉進士官行吏部司務
　　王氏杖䕃樓祠堂記
宗法之亡也以近世士大夫不講先王大宗小宗之
義有家祠而無宗廟也葢封建旣廢古今之禮典懸
矣古者別子爲祖繼別爲宗非諸侯之庶子則公子
之始來在此國者今亡之矣繼禰爲小宗五世而遷
者則有之而宗庶廟祭之制靡有存者有人于此宗
支䌓衍子姓富厚一旦舉行大宗之法訪求側微寒
餓之一夫舉族宗之雖百世爲之齊衰九月其可行
乎又有人于此兄爲庶人弟爲大夫大夫主祖襧之
祭庶人幸得分其餕餘今將使庶人以宗子立廟大
夫供其牲物而庶人主其禮曰孝子某爲介子某薦
其常事其又可行乎時異俗殊禮之窮而不得不變
也久矣眉山蘇氏知禮之變者也謂先王制禮獨小
宗之法猶可施于天下故爲族譜其法皆從小宗後
世論宗法者莫善于此而世亦莫之宗也吾里司銓
王兆吉氏立世祠于虞山之南軒祀高祖竹溪公而
下四世復搆樓于西偏列祀同堂兄弟十一人以小
宗之義考之自兆吉立祠則竹溪公爲高祖祠守竹
兄弟則繼高祖與三從兄弟爲宗祠山城兄弟則繼
曾祖與再從兄弟爲宗祠水濓笠洲兄弟則繼祖與
同堂兄弟爲宗祠同堂以及方輪則繼禰與親兄弟
爲宗一身而事四宗與大宗爲五上下五世粲然具
列以三爲五以五爲九備矣親親尊祖敬宗收族無
宗子之廟而有其廟無適長下正之宗而有其宗亡
于禮者之禮也昔者曾子問庶子祭而夫子之荅則
引子游之徒以正之首其義不誣于祭兆吉其猶子
游之徒與申明眉山小宗之義存宗法于旣亡誰曰
不宜惟王與我世爲婚家年家祠中同堂十人狀貌
魁然衣冠儼然吾猶及見之我先君嘗曰王錢匹也
而王氏則滋大矣向者墳墓之訟韋布之宗老鼓篋
之小生相率摩厲致死墓門拱木其氣欝然吾叔父
衰老受侮王氏羣從抗手扞禦如墻而立勢家逡廵
目遁婚姻孔云吾未嘗不永歎也吾錢氏能如是乎
先君殁四十餘年而其言益信余衰頺髦忘慙負葛
藟于兆吉之請記也有深嘅焉謹識先君之遺言以
告司祏而兼以示吾子孫
　王氏南軒世祠記
吾里中山塘王氏稱喬木世家有世祠在虞山城西
劉永定公之右个王氏四世自竹溪府君巳下簪纓
蟬聮皆作主享祀于斯歲久漸圯王之後賢司銓兆
吉氏夙夜明發永懷先德量工命日斥其舊而新之
扆序靚深丹堊完好本高曾序昭穆歲時伏臘率羣
從子弟致齋奉薦其祭之稱曰孝子孝孫曰曾孫某
兼士與有家之辭也君子謂王氏之祠知祭義矣昔
王氏之老笠洲府君與先祖同鄕舉其孫梧州守復
偕余舉南宮兩家婚姻洽比孰知其家風馴行孝謹
廩廩德讓君子也流風澆薄家訓刓敝衣冠華冑天
屬近親靡不家饗梟羮人懷鴟響惟王氏子弟保世
亢宗糞除墻屋詩人急難禦侮之餘風猶有存者井
邑旣遷閥閲未改兆吉氏束脩勵志以尊祖敬宗收
族爲能事修飭壇墠蠲㓗豆籩傑然建立在沉灰劫
火漂零焚蕩之餘書曰七世之廟可以觀德豈不信
哉祠趾爲虞山西麓與大石相望懸崖削壁俯臨萬
瓦南窻面尙湖朝雲暮烟浮靑韻碧夕陽翻照緣金
絢紫雲旗赤羽昱耀于几筵榱桷之間孝子慈孫有
事于斯者其能無僾然肅然洞洞乎如或見之也耶
若夫少年英妙覩西汜之景而思咸池之暾則可以
晞陽九奮朝氣通人長德覽懸車之昭而脩懸鼓之
觀則可以昇神明扶暮景凡所以念祖德詔後昆俯
仰堂構固將有取于此詩不云乎匪棘其欲聿追來
孝我知兆吉氏之猶遠矣是爲記
　　錢氏義莊記
吳越武肅王之裔散居江表其在太倉則有中丞浩
川公公忠長德爲萬曆名臣其子封給諌君劬先燾
後倣范文正公家規建置義田養濟羣族寢疾彌留
執給諫君之手諄復諈諉給諌君泣涕受命斥負郭
之田三百畝經營規式一如高平故事請諸公上復
其徭役謂宗老謙益舊待罪太史氏俾書石以垂永
久謙益初通籍從中丞公游辱以弟畜我具悉其生
平制行篤行力學信道守職器量風節確然以文正
爲師表企而齊之者也文正有監簿忠宣右丞侍郎
數賢子熾昌競爽封君胚胎前光脩後門寒素之行
損衣量食敬宗收族方文正之子無不及焉文正有
孫之柔官左司諫脩復義莊申嚴規矩亦猶中丞之
有給諫鎦侍講所云立身承家無媿乃祖者也有宋
開國仁厚養士積累再世逮于仁廟文正始應運而
出思國家祖宗功德流唐漂宋積累二百年廼至萬
曆以其時數考之則有宋慶曆皇祐之間也中丞父
子丁一王之興運際累朝之休明于是乎有祿賜之
入有廩稍之餘有節鉞蘭錡之光寵燕翼貽謀保世
滋大得以收䘏其宗族而繼述其志事繇是觀之世
德作求豈獨家門之盛事哉維國家承平綿遠涵養
淳厚深仁久道億世未艾于錢氏之義莊益信而有
徴巳矣余甞過燕趙之郊矣周原膴膴溝塍繡錯我
疆我理千倉萬箱滄桑更置之餘朝而田畯焉夕而
爲流傭矣夕而婦子焉旦而爲溝瘠矣牂羊羵首蜚
鴻在野鬼神狐祥無所得食其况丰容暇豫庇本支
而聚族屬乎今吾錢氏于此邦也義莊秩然義廩殷
然伏臘有㑹雞豚有社士食舊德而農服先疇夫孰
非祖宗之流光朝家之膏澤可不念哉可不敬哉自
今以往錢之後人食義田之粒必將曰此一升一􁈺
莫非國家之粟米也衣義田之桑必將曰此一絲一
縷莫非國家之布帛也給義田之食以䘮葬嫁娶必
將曰此生飬死送同歌哭而長子孫莫非國家之生
成長育也仰父俯子戴天履地油然而忠愛生勃然
而報稱作無愧文正之鄉人斯無愧中丞之後人矣
昔者紹興中范有曾孫直方述忠宣之緒論曰先文
正置義田非謂斗米疋縑便能飽煖族人葢有深意
存焉中更南渡嶺海召還兵火焚燬之餘長幼二千
指聚拜墳下慈顏恭睦皆若同居近屬然後知文正
之用心悟忠宣之知言也今給諫經理義莊卒業崇
禎末年而乞文刻石汲汲于此時也追文正之用心
撫紹興之遺跡祭必有先丘不忘首其不徒以述祖
德貽後昆而巳也詩云無念爾祖聿脩厥德給諫之
念之也深且遠矣余故推原其志意謹而書之以附
于公輔之後中丞公諱桓萬曆巳五進士歷官副都
御史廵撫南贑封給諫君諱　殁而從其父祀于學
宮給諫君諱增崇禎辛未進士今官戸科右給事中
　　督漕李石臺使君去思記
凡方嶽監司大官下逮郡邑吏任滿拜除邦人必遮
道攀留塑像勒碑刋陽木斵貞石相斷惟恐後若左
官見抵者則例無有豈古之所去見思敝緇衣而茇
甘棠者胥在彼而不在此歟督漕憲司江右李使君
視事經年漕政治辦考課當第一用漕折不中額免
官余衰病闔戸邑之耆老子弟踵門請曰自漕使開
署吾土建節相望兵荒鈎連徴求塡委運弁豪虎旗
軍封豕胥徒鬼蜮交關滿讕歳漕告竣民間脂膏骨
髓捲地盡矣牙章虎符驚踊郡國及爪往還曾不識
使君誰某斁于何有而况思乎今吾使君之來也周
爰咨諏爬搔病苦計口食俸痛自刻勵集漕衆而誓
之曰吾洒濯飲氷洗手將事必不忍奉東南數萬億
瘡痍赤子膏汝輩血吻于是鋸牙酋耳之徒如墻而
進銜尾而退粳稲旣北吳猶有民誰之力也吾儕小
人嚮其利者爲有德歲時伏臘閭閻兒女猶使君之
在此堂也惟是南山片石思人譽樹嫓美于前政之
遷除者國有人焉敢固以請余逡廵未及應諸生秀
士摳衣而前曰父老之致辭善猶未旣也今夫逹官
能人游光揚聲傳遽公卿者生祠堂屋幡幢刺天或
彛爲溲牢矣趺龜䕶螭黄金塡字牧敲火而牛礪角
者有矣白樂天之記麹信陵也孫可之之書何易于
也詩不過短章文不滿尺幅至今人頌慕之不衰吾
不敢以信陵易于蔽使君而竊以樂天可之徴夫子
也使君胡床挂壁襆被蕭然寒窻竹几篝燈夜讀書
聲琅琅與銅籖相應文士握别毎雒誦夫子之文以
相勉然則父老所謂蒼苔白石有愧詞者峴首之山
淵豈有徵于此乎夫子將奚讓余戄然受簡揖諸生
進諸耆老而吿之曰父老思使君則善雖然爲留使
君謀則疎誠能選擇雄駿子弟褁粮繭足條使君治
狀投匭而呌九閽卽朝上夕報可耳不此之爲而謀
諸腐儒老民炙枯竹汗蠧簡幾有聞于後世石不能
言不巳愚乎言旣耆老􁈈然泣下噤不置答余懵瞪
不忍復也遂援筆書其語俾刻石以爲記使君名來
泰字仲章撫州之臨川人甞督南學有譽望士大夫
稱爲石臺先生
牧齋有學集卷二十八
　墓誌銘
　　特進光祿大夫柱國少傅兼太子太傅吏部尚
　　　書中極殿大學士謚文端劉公墓誌銘
明之二百五十三年當萬曆之庚申期月三朝國運
促數故相南昌劉文端公定議移宮鎭撫社稷巋肰
爲一代宗臣在事三年而去去位十三年而卒謙益
罷免家居孤斯　具行狀請爲隧道之銘曰微公誰
銘吾先相國者遭世多難未及爲而斯　又卒孫元
釗申請益力乃喟肰歎曰謙益萬曆舊史官也定陵
復土奔䘮入朝移宮甫定國論廷辨歷歷在聽覩中
洊歷坊局與聞國故公與羣小水火薄射不相容貫
皆㴱知其所以肰其忍不抵死奮筆别白涇渭庸以
媕婀黨論偭錯靑史謹按庚申之八月光宗皇帝宅
憂嗣復卽日拜公禮部尚書東閣大學士與蒲州韓
公並命光廟仁孝事鄭貴妃如母李選侍受其餌關
通扇動光廟属疾馮几見羣臣選侍紅袖闖御幄推
挽皇太孫傳旨封皇太后皇后公要廷臣力爭而八
月晦光宗賔天中人李進忠等闌乹淸宮門不聽羣
臣入臨比入舉哀畢公詰問羣奄皇長孫當柩前卽
位今不在者何也羣奄東西走不置對秉筆太監王
安喏曰選侍匿禁煖閣中不得出一步可若何公整
襟大言誰敢匿新天子者安曰徐之公等愼勿退遂
趨而入上見安至呼曰好伴伴來救我安軟語選侍
不出諸大臣不肯退第令一出卽返選侍頷之且中
悔攬上裾不釋手安直前擁抱疾趨而出公亟迎升
輦比及門宮中厲聲呼哥兒却還遣使追躡者三反
公傍輦疾馳掖上升文華殿登寳座卽東宮位羣臣
叩頭呼萬歲肰後擇吉告廟受朝事始大定是日羣
臣上箋勸進畢選侍猶趨呼還閣公亟奏曰乹淸未
淨殿下請暫居慈寧上色喜顧安曰伴伴今日安往
得髯閣下伴我我乃無恐公髭微脩上希見外臣故
目公云耳翌日冢宰周嘉謨御史左光斗疏請移宮
羣閹嗾選侍要上盟垂簾語問杖殺左御史首輔德
淸方公議展移宮期公不可曰先朝故事仁聖嫡母
也移慈慶慈聖生母巳移慈寧今何日也可姑緩耶
選侍卽日移一號殿而天子還居乹淸自是移宮之
案立矣先是光廟病不能自力兵科掌垣應山楊漣
抗疏論宮府事上特召見俾與顧命漣退而告天誓
判死命報玉几入臨拒門升殿柅輦羣奄持挺呌呶
聲勢蠭涌漣大罵奴才手格披靡叱首輔折大奄抗
論于朝房松棚殿廷日以十數而移宮始決公每追
理前事歎且泣曰當天位未定朝士吉服立殿下日
高不聞宮中聲咸譁曰事去矣相顧不知所爲吾扶
輦至文華殿百官踉蹌隔數百武交踵莫敢前獨楊
給事一人奮髯瀝血聲撼殿陛今日事定朝右以給
事爲口實豈不异哉公受遺決策鎭定危疑與楊文
忠徐文貞相似而其事權有不侔者公受事彌月得
君未久也位卽次輔坊政未專也上御文華時英國
公惟賢奉右手公奉左手首輔紆曵履將安之乎我
趨移宮彼議展期非條肰左右袒乎爲主伯易爲亞
旅難爲亞旅易爲亞旅之主伯難政不一門勢有多
變前軒後輕左支右吾公之苦心竱力殆有百倍于
新都華亭者艱難獲濟甘苦自知而以將伯助余歸
其力于應山古大臣心事惟可與天地鬼神道也上
旣御極德淸移疾公矢心當國謂朝廷以法祖爲先
臣下以奉公爲要匡主德重疆事扶衰幹蠱知無不
爲而大端則在乎以人事君神廟三十餘年舊德遺
直廢籍塡委壹以大行遺詔從事白首耆艾布滿九
列闢門開牕士氣鬰肰海內喁喁向風矣移宮甫竣
選侍名下李進忠劉朝等盜内府秘藏過乹淸門而
仆金寳累累臥地下皇遣大臣驗視案治甚急羣小
爲奄畫䇿曰上怒亟獄未易鬻也內庭喧傳選侍移
宮日跣足投井語狼籍不可聞上冲人以違先帝爲
詞易撼也司禮數悻直忤㫖羣愬安藐上位把持法
司上必怒而逐安如此則移宮之案翻顧命諸人可
盡逐而大獄解矣于是臺省請安選侍議寬盜獄更
番詭辭以嘗試上意上初怒言者累㫖鐫責公力救
乃免及司禮安以强諫䜛死魏忠賢阿姆用事上意
薨肰盡解而羣小乃壹意攢矢向公東事日亟朝議
謂非舊撫熊廷弼不能辦遼上遂起用經略而言者
交章擿公公面奏曰臣知君父爲尊封疆爲重恩仇
禍福非所計也上亦心念公舊勞委任如故而客魏
積不相容言者益摭拾不巳自是去志決矣公司票
擬持大體明國法抑浮夸遏僥倖引繩切墨不少假
易盜庫之獄上傳饒死羣奄辨疏徑下法司公引例
執奏封還原本則中外交恨魏忠賢故名進忠攘陵
工邀敘公援祖制內臣非司禮掌監及提督陵工不
得䕃弟姪票止加恩三等又數救言官攻阿姆者則
客魏交恨烏程相由客魏入以募兵要寵與劉朝比
而與內操言官糾劾弄兵公爲之主則閣奄交恨謂
遼事鑿空捕風東江不足倚西援未可信而議棄廣
寧者三尺不可貸也則島帥寧撫與逃臣交恨于是
羣小謀翻移宮者含沙噴血詆䦨萬端上亦無如羣
喙何矣抗疏求去十二上乃得請歸三年應山逮詔
獄考死要典旣定詔削官追奪誥命勒令養馬至是
而移宮之案始結嗚呼國家宮府之際難言之矣光
廟毓德東朝三十餘年神祖無金寒玦離之心宵人
搆鳥烏枯菀之隙一旦長主臨御宮庭肅穆狐焉城
䑕焉社神焉叢彼于社稷何有庚申九月之事公與
應山挺身奮臂奪幼君于婦寺之手其爲國家謀則
忠矣而奸邪醜類未有不膽戰毛𥪡幾其萬有一敗
者也皂衣赤棒瞋目而拒宮門者李進忠等諸人耳
羣小之嚢身假面負塗豕而伏戎莽者不知幾何人
也黃金火齊負重而伏禁地者劉朝田詔諸人耳羣
小之飛頭傳翼移銅山而攢金穴者不知幾何人也
䕶選侍緩詔獄諍封疆簪筆飛章者賈繼春等諸言
官耳羣小之機關制使線索提掇簸弄于陰陽人鬼
之間者不知幾何人也公在事逆閹猶知憚公如仄
出反入之水猶可提捍公去而大獄煩興衣冠塗炭
祖宗二百餘年培養元氣凋殘殆盡雍流滔天莫知
紀極夫肰後知公于國家以一身爲止水之舊防而
痛恨羣小之斬而掘之也亦巳晚矣應山之葬謙益
論次其事以爲公之死不死于擊閹而死于移宮定
計殺公者非操刀之閹而主張三案之小人世以謙
益爲知言今援以論公之進退雖異代而猶信不亦
悲夫公白晳疎眉長身玉立與人語聲可貫耳與其
兄中丞樞部號爲三劉萬曆乙未偕樞部舉進士選
庶吉士家居七年授檢討乙巳中丞以考功掌計四
明相属公祈免其私人所謂四凶者公堅辭曰官各
有守非所敢知也在坊局歷贊善洗馬諭德庶子升
國子監祭酒繇少詹事轉正掌翰林院事丁巳內計
羣小大索黨人謀盡逐詞林名賢若武進孫文介高
陽孫文忠江陰繆文貞輩而謙益亦與焉公歎曰館
閣眉目賴此數公吾敢愛一官不以殉衆君子堅持
之皆得免浙人謠曰他司大熟詞林無收謂是舉善
類盡斥獨不克逞志于詞林也公用是爲院長四年
不遷頎肰負海內公望而卒受黨人排笮亦坐此也
丙辰八月充東宮侍班官光廟戒心狙擊間于憂疑
公請對日呼嵩稱萬壽遂稱引南山樂只萬壽無疆
之詩歸本忠孝以開廣其意光廟信口應曰讀史惜
三餘公拱手進曰大禹惜寸陰卽殿下今日之心也
敬爲太平令主賀于時拜手颺言唱頌睿質流聞禁
近用意在密圖擁祐光廟㴱倚之故卜相首及焉熹
廟登極踰月加太子太保文淵閣大學士戸部尚書
次歲大婚升袝慶陵三禮成階由少保加少傅兼太
子太傅官由戸部尚書改吏部殿學自武英進中極
建極皆與廕而定陵黔川功得辭免福淸去上宣諭
稱首輔再三控辭以須福淸之至福淸初有間于公
巳知其避席延佇始爲䆁肰公終不自明也高陽負
物望諳邊略人或間高陽是將爲蔡澤代公公弗省
密揭薦高陽宜大用居無何高陽以宰相督師亦自
公發之也公以忠誠結人主以誠信遇士大夫不以
建白博名高不以虚聲籠物望于六曹有綜理無刻
削于言路有援救無呴煦開誠布公引咎分謗有勞
人長者之風國是參差風義感激未嘗有一言半詞
少自貶損辭朝日具疏自列其略曰鼎湖上賔事變
倉卒爾時光景皇上知之在廷諸臣胥知之事定之
後遂謂天祐社稷原無他慮而危身憂國抗聲內庭
者遂以􁋻訿去計亦皇上所㴱測也禁闈秘密非臣
所知但思先帝龍潛之日皇上鶴禁之中翼戴何人
調䕶誰力扶掖鑾輿抗遏要挾當日指以爲功今日
搆以爲罪上下千古呂强張承業與李輔國魚朝恩
法戒昭肰臣願後人毋但爲五宗光寵計也外廷臣
子當以君父爲急發東朝持挺之奸者自爲生事消
後宮牝晨之禍者坐以交關雄唱雌和意欲何爲尤
臣所未解也公以孤危一葉之身繫朝家九鼎之重
忠言苦語臨行彌切葢不難臚列憂危磨厲當宁而
難于區明忠佞訶㭬人于息烋擇肉之日又不難軒
豁眉宇激揚忠直而難于吹嘘枯腐表賢奄于營魂
離散之餘嗚呼豈非光明俊偉以道事君之大臣與
公去奄黨􁇹公未巳本兵張鶴鳴用公推轂起興奸
細杜茂獄謀連染殺公司宼王莊毅公紀閱實平反
一夕內降斥去而公誣亦得白奄復用劉朝行邊南
北奸人劉廷元霍維華等持三案益急公從容語所
親吾孤生餘年命如懸絲仰賴九廟神明與一腔心
血耳彼以三案殺我則與應山同日彼以封疆殺我
則與經略駢首持忠入地復何憾哉讀書譚道危坐
竟曰坦肰若無所與者越五年祟禎改元天子鑒公
孤忠復原官致仕補給誥命俞吏垣章允儒請遣行
人賫詔存問公拜疏勸上淸心勤學脩身親賢以票
擬歸綸扉以獻替責揆路又謂先帝以大有爲之質
掩蝕于鹿馬之奸殺元良變祖制戕忠直一切歸獄
人主請爲先帝雪此大痛老臣忠愛朝著咸傳誦歎
息望公再起以崇禎八年十一月十八日薨年六十
有九訃聞輟朝賜祭葬如􁂜典有司議謚曰文端公
諱一燝字季晦先世岀漢廣陵王荆晉大興中徙丹
陽再遷玉山有允迪者由德安令歷兩淛置制使其
少子遷豫章豫章三世祖享舉宋進士十四世生廷
璋于公爲曾王父廷璋生仕沃仕沃生陜西左布政
使曰材曰材生三子長中丞一焜次兵部郞一煜公
其季也廷璋巳下皆累贈如公官妣皆一品夫人公
妻徐氏贈一品夫人生五子斯琦斯瑋斯㻐斯琜斯
琡孫幾人曰元釗等葬在某邑某鄕之諭塋謙益辱
公道義之知掌院篆時移文郡邑敦趣史官里居久
次者意實在謙益欲援以自助也居史館頗以埽門
自引聲跡落穆公殁而哭之慟今爲公誌据見聞徵
實錄不敢有一字文飾實以是報公銘曰
國有易名論定蓋棺四十年間有三文端秩秩山陰
羽翼東朝芒寒色正望在斗杓藹藹歸德抳于金虎
騶虞石鷙善類斯祐南昌步武嫓彼魁三艱危受遺
戞心如惔虞淵曜沈金樞御促手捧初暘以升扶木
綴衣再設垂簾屏息廟社乂安不動聲色國有大蠧
與國存亡蠅則搖翅蟊惟食根鄭李連枝客魏扇醜
九首磨牙八狼盈口公之在位泰將大來唐天不墜
虞門弘開公旣去國政歸刀鋸天心䀌傷國脉單露
天之方蹶毗爾才賢南昌在廷高陽在邊搘柱國成
疆理戎索豈無漆梓亦有藜藿內戎婦寺外戎螘蝎
羣小居中蟲蠁牙孽非鬼非食慗置老成風雨雀䑕
大廈以傾宗臣在天扈從三后擁䕶赤符顧瞻朱咮
豫章崔嵬西江縈帶堂斧睪如丹靑未沬徵文汗竹
斵銘樹價元龜在兹敢告來者
　　柱國光祿大夫太子太保吏部尚書贈少保謚
　　　貞敏梁公墓誌銘
國家當萬曆初爲鴻朗盛際冲聖踐祚宮府肅穆江
陵張公以精强沉塞之才挈持綜覈三事大夫靡不
專營魄搯肝腎衆功耆事勝任稱職少保眞定梁公
其眉目也梁公仕夲兵浙江羅木營兵譟焚刦撫臣
捶而投諸淖朝議洶洶江陵徐語公推一好廵撫往
足辦耳肰必起外吏知兵事者乃可公屈指計曰張
少司馬佳胤起家滑令禽劇盜斯其人乎江陵曰肰
少司馬遂􁇹命往三旬而浙變定余初入史局長者
爲余言二公握手細語不岀兩三言而亂兵獷卒首
伏于三千里外謀國舉棋者當如是矣余心識其事
嘗爲梁公孫中翰維樞論次其略今距梁公歿五十
有八年矣老人多忘朝家故事忽忽不復記憶而猶
以遺民舊史誌公隧道之石此所以徬徨屏營一執
簡而三歎者也公諱夢龍字乹吉其先山西蔚州人
洪武初徙家眞定曾祖釗祀縣訓導祖澤咸贈如公
官妣皆一品夫人父相繼室崔氏以感異夢生公公
官省垣始受封釋學子巾服及見公致政而殁公脩
眉炯目廣額豊頥堂堂具大人相八歲䘮母哀動路
人年十四新鄭高文襄公計偕過眞定執手旅舍盱
衡抗論高公歎曰郞君國之寳臣也酌酒再拜定交
而去中嘉靖壬子鄕試明年舉進士選以堵牆儲胥
勾稽墩臺亭堡瞭望收保如堂閱庭以僮奴乳哺勤
恤傳烽夜哨偵探属吏與夫擺邊伏路罷校退卒目
營手畫口決指授行之期年邊備脩舉而其大者則
在乎駕馭大帥撈籠豪傑戚少保繼光李寧遠成梁
嚄喈宿將目無文法吏一皆就公絛鏇願效臂指當
是時　小入則小創大入則大創諸鎭皆受成于公
㨗聞必推功歸美不自巳出諸大帥益心服公器量
公六防竣事四報大㨗先後上首功公斬鹵首至三
千四百九十一級賊大　三十九級獲達馬至三千
五百九十五疋駱駝九十一隻盔甲器械無算上以
奇功可嘉累賜敕奬勵在鎭踰年就任加兵部尚書
邊功竣加太子少保三年考滿再䕃子至錦衣衛百
戸世襲賜白金文綺間以飛魚坐蟒錫予便蕃使命
絡繹近代邊臣未有也九年詔囘部管事條上部務
闒茸者四事及革民間種馬定土官承襲皆著爲令
載在會典次年推吏部尚書上特簡點用江陵旣殁
言官追論無虗日蜚語及公公抗辨求去三上乃得
請林居十九年考終正寢萬曆壬寅之元日也享年
七十有六天啓四年高邑趙忠毅公歷敘公生平大
節訟于朝得贈少師賜祭十壇偕封一品夫人馬氏
合葬東岡之賜塋嗚呼萬曆初年朝著精明中外敕
勵士大夫如昧旦靧面朝陽晞髪公于此時擁旄雄
鎭執訊獲醜以其身任國門鎖鑰何其重也翰林院
庶吉士散館請外授工科給事中累遷吏科都給事
中諫諍偘偘持大體極論李吳二冢宰營私招權朝
右悚惕慈溪袁文榮公以撰玄稱上意將眞拜公抗
言相臣宜用學術純正名德宿望足以鎭華􁂜服中
外者奉嚴旨詰責久之得解遷順天府府丞河決徐
沛議擇卿寺有才望者𬋩理新河袁公在政府颺言
曰才無岀梁府丞者矣遂出爲河南管河副使任滿
陞陜西關內道左叅政分守花馬池公博聞强記訪
求掌故儲㣥經濟由省垣外補重自鏃礪至是益自
喜以爲當敵衝要可以諳邊情暁戎事也旣受事嚴
申儆備廣設方略練習如老邊吏敵不敢乘閒攻抄
條論備邊五難鑿鑿中利病雖官監司三邊隱肰以
長城属公累遷山西按察使河南右布政使隆慶四
年以都察院右僉都御史廵撫山東明年轉右副都
御史巡撫河南所至頒布條要刋削闒茸不事
　　　　　在山東親歷海島禁遼海流民不得狙
伏內地盤互仇殺在河南用沈命法捕盜禽獮中原
盜賊伴無遺種爲國家積灰徙薪長慮在百年以前
非凡所知也萬曆元年徵拜戸部左侍郞改兵部右
侍郞恊理戎政六年陞右都御史兼兵部右侍郞總
督遼薊保定公謂國家備禦九邊按圖畫地方冊具
備邊臣無他奇謀只在辦實心幹實事耳以疻痏爬
搔體察南北軍情四鎭諸路標營疾苦政枋更改鉤
黨刺促公去位之後朝政蠱戎索隤木朽蝎中暮氣
遒盡疆場之禍孽牙于鬯卓藴祟于楛矢而馴至于
不可爲撫今追昔考公之進退而叅合于國故玄黃
消歇汗靑翳肰以金銷石泐之餘爲睍見霜落之候
天乎人歟斯則可爲痛哭巳矣公以冢宰告老太公
猶徤飯偕馬夫人抉携侍膳如嬰兒稚婦以其間走
馬射生謠舞擊咢以相娛悅蓋三年而後歿旣免䘮
歲時踏靑上冢廵行田舍夫婦並駕小舟車子女及
內外曾孫男女五十餘人羅列輿傍扶輪叱犢牽衣
繞膝讙呼上壽鄕人聚觀讚歎以爲神仙而夫人又
後公十六年年八十六而考終國運休明元氣磅礴
旣醉五福總萃于公之一門非偶肰也公生子四人
忠思慈志並承公文武䕃其後益蕃以大孫男十二
人女十三人曾孫男二十人女十六人玄孫男女三
十人忠生維本禮科都給事中思生維基南雄府知
府志生維樞山東武德道僉事而維本之子淸寬維
樞之子淸遠今皆吏部左侍郞維基之子淸標今兵
部尚書于是叅政脩家狀司馬曁兩少宰撰幣致辭
實來請銘銘曰
恒山北嶽上扶乹門寳符在代是生偉人降人析木
受姓大梁經文緯武恢我皇綱乃儲中秘乃拜夕垣
三堦色正五緯芒寒戒彼翰音䇿我驥足發硎維新
駕車就熟爰長方岳爰領旌節俅俅威望讋服戎羯
帝眷薊遼惟我左輔汝歸視師孰敢余侮橐兜㦸纛
豹尾神旗六防四㨗露布交馳帝曰念哉汝歸弼予
夏官家卿㗋舌帝車功成身退赤舄居東飮御燕樂
壽豈令終公神在天左右神祖衮衣繡裳雲車月斧
公澤燾後繹繹薿薿詒我豐芭作令晉梓東岡之阡
高闕嵯峨豈無樵牧鬼神䕶訶塵蒙金盌灰沉玉檢
敬徵閥閱庸嗣琬琰先民有言匪本曷思鑽石刻辭
維以告哀
　　　故南京國子監祭酒贈詹事府詹事翰林院
　　　侍讀學士石門許公合葬墓誌銘
天啓壬戌國方􁂜之初旦制科得人爲盛臚傳首茂
苑文文肅公庶常擢㑹稽倪文正公漳浦黃石齋公
曁吾邑許公余在班行羣公謂詞林有人舉手相賀
旣而文大用以復隍貞吝倪黃晩用以過涉終凶許
公則不進不退入于坎窞以歿迄于今井竈堙􁂜宿
素澌盡余乃以孑遺荒耄漬淚而銘公之墓悲夫公
諱士柔字仲嘉學者稱石門先生其先宋南渡居江
陰國初徙邑東唐市祖汾布衣居胡襄懋幕不叙平
倭勞官神武衛經歷父㒞字伯彦娶馮氏生公伯彦
高才强記授春秋于先宮保爲入室弟子不事生産
落魄好大言里中兒呼狂生如漢酈食其則大喜其
敎子治文武二經文經除爾雅加家語胡氏傳爲十
四武經加握奇經爲八公諷誦皆上口踰年而卒業
搖筆凌𥿄奇怪涌出余見而驚異之孫子桑遂以女
妻焉貧益甚脫身游外家焚膏吞𥿄盡讀其所藏書
文益奇都人士莫敢梯接萬曆戊午舉于鄕壬戌舉
進士選翰林院庶吉士甲子授简討得封其父母持
節封楚藩踰年丁外艱祟禎戊辰服除纂脩神熹二
廟實録管理誥救陞侍講兼經筵講官皇子生覃恩
贈父及二母辛未分考㑹試癸酉陞右春坊中允歷
陞諭德左春坊庶子掌坊凡四年而有南京祭酒之
命甫蒞任坐戊辰撰誥文越職降調辛巳補尚寳司
丞壬午三月遷少卿以疾卒于位公爲諸生邑令楊
忠烈公錫山高忠憲公以國士期許二公忤奄死公
方居憂中夜呼憤涕泣濕苫塊先帝誅逆表忠渙汗
大號公當官奮筆一日草數制發揚蹈厲感盪震越
朝右抃舞繼以流涕閹螽媼醜莫不留眎瞠眙䘮精
亡魂部黨之目定于此矣烏程攘枚卜逐余鋸牙岐
舌頭角觺觺㑹稽歎曰文華殿爲同文館矣公昌言
于朝閣訟是非較肰安能將一手掩天下目言路攻
烏程章無虚曰烏程疑二公唱導而尤以鄉曲忌公
烏程當國久勢張甚公嶽嶽不少屈甲戌官宮諭上
帝王世系二疏明與烏程相排笮而公益危矣先是
羣奸嗾逆賢定三案刋布要典改脩光廟實錄鏟削
其與要典牴牾者㑹稽請焚毁要典天下韙之久之
改録如故要典猶弗焚也於是茂苑及公相繼論改
錄之謬茂苑請刋定改錄所筆者而公則擿抉改錄
所削者公初疏曰臣備員纂脩恭閱皇考實錄總紀
于世系獨略皇上娠敎之年聖誕之日不書命名之
典潛邸之號不書聖母岀何氏族受何封號不書凡
此皆原錄備載而改錄故削者也原錄之成在皇上
潛邸之日而詳愼如此改錄之進在皇上御極之初
而草略如彼此大經大法所在不可不亟正也疏上
奉㫖謂累朝舊例不必滋煩烏程復令中書官捧穆
廟總記以詆公公具揭爭曰皇考實錄與列聖條例
不同列聖在位多歷年所登極後事皆用編年排纂
則總記可以不書皇考在位一月登選三后誕育聖
嗣皆在未登極之先不書之總記而誰書也穆廟大
婚之禮皇子之生在嘉靖中故總記不載母后之姓
氏封號皇子之岀震承乹寳册金書輝映天地編年
未嘗不具載也皇考一月易代載册熹廟儀注而皇
上之册立闕焉可乎烏程怒攘臂揭叅同官抳之而
止公復抗疏言累朝實錄無以不書世系爲成例者
臣所以擿抉改録政謂與累朝成例不合也孝端顯
皇后皇考之嫡母也原錄具書保䕶之功而改録削
之者何也分莫尊于正嫡功莫大于保聖國本幾危
于震虩天心幸托諸坤寧當日調䕶之苦心眞千古
孝慈之極則宗廟賴燕翼之慶誕發于本支而史臣
抑顧復之勞抹殺于寸管此尤天理人心不容終泯
者也疏上仍用前㫖報聞而烏程噬公益不可解矣
嗚呼三朝之事根抵宮掖下窮私燕上及山陵天啓
初高陽孫文正上言皇上如信臣爲帷幄近臣俾直
陳先帝危難舊事臣得引諸輔臣爲證一一爲皇上
剖明之由此言之卽漢世掖庭所謂奈何令長信得
聞者終未嘗不流布人間其可掩乎羣小之改實錄
也䕶要典也當璧之憂危伏蒲之諫諍以迨于選婚
誕嗣一切􁂜典皆殁而不錄以爲必如是則椒塗之
城塹日堅汗靑之罅隙盡杜人主習其讀而問其傳
茫肰如爛𥿄故牘無可覽觀何從撥煨燼于蕉園埋
科斗于汲冢遂使宮鄰金虎皆得坐保百歳之安而
禁近銅龍無復通知累朝之故公之論改錄也不爭
於筆而爭于削兩疏之末追誦孝端則巳直發其機
牙而窮灸其病穴識者歎公之更事㴱奮筆勇憂國
遠慮比肩高陽而借人主之不見省也烏程鋤異巳
益急懸金購私人詆諆黜逐㑹稽牽連公族子重熙
私史請事窮究公密封原書進御史禍乃止茂苑進
講春秋當上意登拜烏程力排之二月而罷公復昌
言于朝如閣訟時烏程語淄川曰虞山茂苑二鳥也
有大小翮在將怒飛吾儕能安寢乎遂命謀出公于
南烏程去淄川以誥詞發難逐公司業周文節公爲
公抗辨曰詞林故事閣臣分派撰文或手加詳定或
發囘改撰未有竟自糾叅者也誥敕用寳歳有常期
未有十年之後用寳進呈吹求當制者也贈誥專属
中書祟禎三年申飭事例未有追論元年之史官詆
爲越俎者也高攀龍純忠正學忤奄沈淵皇上剪逆
褒忠光施天壤一旦毛舉細故舞文反汗褒貶不錯
貸是非不兩立今之贈卹爲非則昔之削奪爲是忠
良色沮于一字奸逆手笑于九京此非所以厲當今
示後世也疏雖寢不報公論大白久之稍遷尚寳司
丞公病矣主憂國蹙不敢引例待遷乃力疾赴闕病
痰厥足不良行晨夕捧寳御前左摵右平檽檻峭陀
目眴魂稽蹩躄將事郊壇沍寒夜半瘴　據鞍舌强
齒噤氷雪生膚髮中臥牀匝月卽家拜少卿十日遂
不起壬午三月初三日也年五十有六公爲人忠信
易直光明雄駿事親交友咸有至性痛其父仕不及
養卜地封壤必誠必信墓傍丙舍築臺除道面湖負
山曰吾先人豁達有大志魂魄獨釣游于此無使邑
邑也與人交握手出肺腑急難讓平先人後巳烏程
起牢脩獄殺余羅網布中外公焦頭濡足上告下訴
奸人遂飛章訐公先帝逐烏程尸奸人于市禍始得
解在坊局久戚里貂蟬金吾緹騎多岀門下公傾心
結納用是以消弭蜚語寢息告密國體士氣保全實
多其事秘人莫能明也流氛告急余與公謀招材勇
練水師爲保障勤王計公典衣損膳傾橐以佽助旣
而稍解嚴奇材劒客皆以公爲歸相與其甘苦同臥
起周旋彜險抵死不忍去其得士死力如此公嘗謂
讀書當官須緩急有用恥爲大冠側注拱揖矩步祈
土龍以致雨者祟禎初頒恩詔之陪京大奄運皇木
梗河道叅隨鴟張礟石交下公命設龍亭樹旌節朝
衣冠立鷁首趨傳呼某太監朝駕奄逡巡詣駕前扠
衣叩頭候詔使舟行乃去人謂公應變方略巳見一
端而惜乎其無所試也公妻孫氏淑儀婉則御窮守
貴士類以爲婦師生二男子琪瑤生二女子嫁翁瞿
公之殁也瑤泣血踊擗扶櫬南還干戈塞道琪間關
詣闕白公冤狀詔復原官峻贈詹端祟禎甲申之二
月也乙酉八月琪等渴葬于戈莊之新阡瑤鵲起科
第歷官方岳覃恩及三代乃脩諭塋開神道奉母淑
人柩袝葬排纘行狀而請銘于余瑤之狀公也詳其
于人才國是消息存亡之故瞻烏泣麟有餘痛焉于
是知公之能仕敎忠不亡君父蓋易世而未艾也銘
曰
日之方中乃見沬鴐鵝高飛六鷁退暌孤見豕甚可
穢載豕盈車吁可怪四門穆穆四䕫萃一夫九首縱
臠嘬宼張之弧飛我說(始稅/反)往不遇雨瞢朏晦吁嗟
許公獨顦顇三朝金匱力簡裁紫泥封璽傍華蓋左
官猶在爐烟內童麋觸犀豈足戒讒夫鬼伯交辟倪
越甲鳴君志士噫螭頭溘逝死不悔忠魂戀主長望
拜三年上賔蚤侍衛佳城鬱鬱形氣會㢲龍乘風水
爲界如膏斯屯後將沛白楊蕭蕭靑竹在我刻銘詩
訊金薤金鏡六亡世奚賴王明受福終古喟
　　都察院右僉都御史巡撫天津慈谿馮公墓誌
　　　銘
崇禎末年大命中圯公忠謀國之臣排大疑建大議
者二人曰總憲忠文李公津撫馮公李公密疏請上
堅守以衛九廟倣先朝故事命太子監國南京分封
二王江淛以壯藩翰上袖其疏累日咨嗟太息羣臣
請遷者蜂起沸騰上怒幷寢李公議而馮公之在津
門也嘗力陳宼在門庭南北多梗宜疏通布置防患
未肰甲申三月方移疾候代事急遣其子愷章飛章
入奏京城單虚戰守一無所恃臣謹具海船二百艘
率勁卒于人身抵通郊候聖駕旦夕南幸三月初七
日愷章匍匐入都閣部諸公鈴柝沈沈閣門晝扄久
之次第引見司徒倪公曰上決計固守疏必不省內
閣范方二公曰津撫方用截餉切責安得自送死愷
章徬徨七日飮泣岀國門四日而京城陷嗚呼李公
非膠柱死守也以爲六飛萬乘不當輕試一擲監國
撫軍以靈武係天下之望此經權並用之䇿也假令
知津舟宿戒航海無虞痛哭叩閽請急上將劒及寢
門卽不肰臨遣分封可以立決天下事尚可爲也倉
皇奏報倚閣部爲口㗋舌羣公拱揖緩步拘牽文墨
裂裳裹膝之使倚牆鶴立而無所控告此則天不悔
禍有鬼神關鬲其間非人謀所能及也賊旣陷神京
分兵狥畿輔津道臣翻兵引賊公突圍而南以圖興
復比及家精膋消亡聲氣酸咽搥牀撫膺祈一死以
從先帝距鼎沉五閱月耳長呼過河視不受含豈不
痛哉公名元颺字爾賡遠祖吳越尚書叔和家于慈
谿以工部司務贈光祿卿(季/兆)爲其祖以南京太僕寺
卿贈太常卿若愚爲其父以兵部尚書元颷爲其弟
公弱冠而學成太常命司馬師焉司馬舉進士先于
公六年鏃厲名行正直是與海内稱兩馮君天子亦
知之初涖津門厲兵振旅犄角諸鎭斬馘獻兵過當
上大喜賜金幣䕃一子錦衣間語司馬若兄在行間
病煩眩良苦司馬頓首謝曰臣兄誓損軀報國何敢
言病上属司馬傳語命愼用藥物遣中使賜宮參八
兩上知公可大用倚毗良重而外庭或未之知也公
舉崇禎元年進士授工部都水司主事中人張􁂜憲
管理戸工二部請属其郞官公抗疏力爭謂內臣別
立公署不得踞兩部之堂兩部臣不得叅謁內臣犯
交結之禁部臣錢糧有弊聽內臣糾劾不得越俎薦
舉公監督長德二陵橋梁稅手受事上贏金四萬有
奇􁂜憲毛舉中公無所得恨益甚佯墜馬傷足請告
歸三年起禮部儀制司郞中岀爲湖廣布政司叅議
備兵蘇松九年秋鳴鏑躪畿南首率衆入衛浙兵將
岀境而公巳渡淮矣抵濟寧奉詔班師加銜爲福建
提學副使烏程借文社鈎黨剪除江南名士公覆疏
請戒其禁勿蹈東京葦笥覆轍坐鐫秩降山東鹽運
判官卜一年濟寧告急攝兵備城守十二月却東師
于城下并擊殺高奄部兵乘間肆掠者敵退請誅奄
以謝燕趙齊魯冤鬼不報未幾用天津兵備開府敘
濟績也公通心彊志諳暁吏事所至薙劇盜按貪猾
勾稽錢糧均平賦役皆鑿鑿副名寔又以中外多事
備禦闒茸蒐軍實養士氣通輕俠拭瘢纇蒼頭廬兒
廢弁退卒呵摩爬梳以冀一割之用人皆望而歸之
自謂立身天地間只有一君一父只有一心一膽不
判此七尺爲宇内撑拄倫紀保全善類何所爲哉㭬
人宮鄰權相金虎與沸唇　而三目張齒擊聲淚
俱發奮欲以其身死之烏程起牢脩之獄刋章捕余
事下所司案問而公左官當去公掀髯笑曰彼所以
亟鋤吾者欲曲殺虞山而先剪其翼也我一日在事
職當窮究此獄三寸管在我三尺法在我闔門百口
在我彼其如我何于是登堂視事懸鼛鼓召介衆引
繩切墨手定爰書獄成而後去天子爲之感悟尸奸
人于市而烏程亦先引去而同文之獄少緩矣生平
勇于爲善怯于進取醲于道義淡于聲利居官不取
一錢而饑寒待衣食臨事不假嚬笑而吹嘘遍枯朽
與司馬公恣其友愛兩家兒女更衣幷食身任主伯
綜理家政司馬一無所與司馬之夫人一針一縷必
取諸丘嫂公卒司馬曰兄死吾無歸矣哭踊臥地上
不復歸内寢越七日不起易簀含歛皆在公柩前嗚
呼難哉公卒于祟禎甲申九月初十日享年五十有
九娶何氏封安人贈淑人生一女側室徐氏生愷章
劉氏生愷奇孫四人葬邑之小漁山歲次癸卯愷章
属契家子姚江黃宗羲撰次行狀請予追銘其墓嗚
呼甲申之禍亘古無兩痛定思痛追悔航海之議不
與李公合幷末嘗不拊心慟哭也雖肰論人才于炎
正之季固未有若二公者李公如秋霜烈日驚爆兩
間馮公如長江大河涵濡羣類天生斯人以匡植末
造而卒與廟社俱盡吉水風烈接踵信國偉矣物論
悠悠附耳借目馮公之忠言奇謀抑沒無聞後死者
之責也明有簡䇿幽有神祗其何敢阿私所好欺誣
來世是用大書特書表而出之不敢以文銘曰
茫茫天津析木之墟駕鵝橫飛封豕負塗旋斡耳杓
以迴帝車雲帆星旃百靈扈趨蜿蜒負舟蒼龍白魚
海童送颿江妃導旟北燕東吳如堂適除天梁中截
壅此簡書六龍引掣羣彼鶢鶋羣死畢命天乎人與
觚稜灰飛蕉園燼餘碧血巳化丹心曷攄嶞山宰木
弔者欷歔舊史作銘敢告石渠
　　中大夫光祿寺卿奉詔起南京工部右侍郞贈
　　　一級徐公墓誌銘
公諱如珂字季鳴世居吳縣橫塘里曾祖政以布衣
經政八邑田賦籍在册府祖言父思仁皆贈中大夫
光祿寺卿母淑人劉氏公生十四年而孤萬曆乙未
舉進士授刑部江西司主事陞浙江司郞中主事謝
廷讚越職請建儲神宗震怒鐫責同舍郞降雲南布
政司添注照磨謫籍十年丁母艱起衡陽府推官服
除補河南明年陞南京禮部祠祭司主事遷郎中歷
俸五年遷廣東嶺南道右叅議天啓元年轉四川兵
巡上川東道副使復重慶搗古藺敘功第一久次入
爲太僕寺少卿陞通政司左通政乙丑陞光祿寺卿
丙寅推南京工部右侍郞逆奄矯旨削籍爲民歸里
三月而卒冬十二月初九日也年六十有五崇禎元
年收召忤奄諸臣仍以原推起用公捐館一年所矣
公忠誠彊直砥節首公于國爲勞臣于世爲志士中
年以平蜀盡瘁晩節以忤奄捐軀生平勲名風節此
二事爲最鉅公入蜀也奢祟明戕蜀撫于重慶賊目
樊龍張彤據城以守而與其子寅重兵圍成都公疾
驅至荆州寄彌月兒于鄧氏單舸入䕫抵墊江䇿之
曰蜀事急矣欲保全蜀莫若急攻重慶以解成都之
圍重慶三面阻江一面通陸賊據佛圖關以扼我莫
若先奪關以制其死命召募得勝兵千人檄調土司
及材官良家子義兵繼至正月朔日誓師初六日合
圍十六日邑梅石耶兵間道走關下斬首數百級軍
聲大振而成都以晦日圍解矣公謀奪關益力二郞
關在佛圖上游親率選鋒數千走魚洞駐雙山繞出
佛圖後女帥秦良玉援省還與諸將連營爲一字陣
橫亘十餘里守備金富廉率所部先登呼聲陷樓櫓
賊咋指呼其乳名曰誰能遣金么兒出死力如此四
月廿四日我師克佛圖関逆酋兵數萬自江津來援
道鎭請撤囘以避其鋒公不可同知越其杰率馬湖
遵義兵赴瀘檄還師躡賊官兵七枝左右夾擊賊大
敗江水爲赤賊勢窮蹙下東道戴君恩遣間招撫扁
舟過江執張彤手好語移時而反復叛公趣諸將急
攻金富廉馘張彤樊龍死亂兵手諸兇渠縛檻車下
東道君恩獻俘闕下天子爲告廟御樓受賀下東道
立峻擢三級而公守上東道如故是年冬有搗巢之
役合江于六路最要制府以監督委公公議分兵三
路羅帥出左路趨赤水抵竹瓦規取土城斷古藺後
石薛帥岀中路趨先市扺小關疾趨上城恊攻古藺
掃賊宮室墳墓越同知岀石路趨九枝抵中箐且搗
永寧蒐賊窟穴部署旣定越中䜛解去兩帥爭兵而
閧羅顧望流言兵不當繇土城公怒曰藺之有土城
猶渝之有佛圖也羅自畏賊耳而唱言不當出土城
阻壞大計我卷甲疾趨土城首當賊衝彼亦將曰余
馬首是瞻耶大書榜軍前先市仁懷兵敢退一步者
斬諸將股栗莫敢後軍中需餉亟仁懷米運梗大丙
灘水悴石囓輿謼叫號公焫香禱于神須臾水長二
丈亂流而濟軍聲騰踊沸江水賊借水西兵十萬來
援勢張甚我前軍少却捍子軍覃懋勲挽白竹弩連
中之賊大潰轉戰數十里斬首萬餘級遂破古藺縱
火焚僞宮闕五鳳樓發掘冢墓碓颺其胔骨癸亥五
月十三日也明日破土城逆寅中鎗遁去父子竄逆
水西龍場壩公畫渡河三策決計請濟師制府中羅
帥語檄緩師期而內召之命至或曰賊其釜中矣盍
蕆事而後去公笑曰枕戈坐甲勞人事也飮至策勲
以俟能者往謫滇時夢朝見神宗皇帝袖中出川扇
三曰若爲我手持遺皇太孫今三川扇動隻手撑持
以還聖主死可以報命神祖他何望哉其劬躬耆事
有功不伐皆此類也公入朝逆奄竊枋兒孫滿朝右
公風骨稜稜孤峭行一意奄黨怒奄亦怒奄不知公
何等人也紏奄章滿公車封進不踰晷奄黨曰彼將
比而殺公旣而阿頌厰臣取次勸進公脩光祿寺竣
具疏報聞奄黨曰光祿內府衙門也彼敢無一言及
公乎奄積不能平先後陪正㑹推皆不報卒嚴旨削
奪人謂奄怒未怠也舟次靜海盜入帳中鈹刃交胷
慬而後免􁔷悸擣心殗殜不寐日經紀家事封題緯
繣夜篝燈列子姓談說平生惋惆乃罷卒之日治具
召親好道故歡飮夜分客散良久痰懣嗌㗋頓愍而
絕越二日大歛弔者揭面衣色墨血殷始知有異推
其㴱衷陫惻上以隱國惡下以殺黨禍生謝朱游之
和藥死免楊震之露棺忠臣孝子之用心可謂至于
此極嗚呼悕矣公爲吏明習法律興除擊斷不以遷
人寓公傳遽其官在南曹西􁂜王豐肅煽天主敎盤
踞禁地公曰此漢之米賊唐之末尼也􁂜自誇風土
物力遠岀華夏公以𥿄筆卑兩彜隔別雜書舛誤不
相合羣公奉􁂜敎者皆口噤無以應而放屏之議定
徐庶人冐宗糧五百餘人訽誶部郞囂嚚莫可制公
奉旨淸理擇宗長一人按籍點視如閱兵伍淸虚冐
三百餘歲省五千餘金而宗糧得以時關領貧宗請
名属内守備老死不得上籍條歸夲部類題著爲絜
令署廣東道澳􁂜奔告紅毛將犯香山請兵請餉請
木石以築墉垣兩院計無所岀公曰此狡􁂜嘗我也
兵取諸粤餉取諸澳墉垣紅彜所規取可毁不可築
也巳而􁂜警寂肰澳垣日築百丈遣中軍領精兵數
千戍澳諭之曰墉垣不毁澳人力少也吾助若毀不
兩日糞除殆盡􁂜省記前事唶曰是故爲南祠郞逐
我王豐肅者自是少戒心于我不敢盡奴視漢官矣
暹羅貢使以通天犀角二象牙四爲餽通事曰勿却
恐失遠人心公曰漢官吏啖蕃舶寳賄動引柔遠爲
辭國有人矣何必我若以不受舶貨失遠人心職任
其咎請自我始􁂜使驚歎謂百年來所希有官滿度
庾嶺武弁德公者偵知公什物不具密運檀梨諸美
器臚列嶺下公曰吾將養汝輩兾爲縣官佐緩急豈
爲此累累者耶不亟去有一炬在吾篋中殘書敝衣
悉以伴汝皆羅拜感泣而去公歷官不通問弓劒不
動支贖鍰北歸不載南物北唐孔戣其能强立及返
孤行自遂以此而淹薄冗長有功不省録亦以此在
之彼以爭而訐吾以不爭而免何庸臿齒牙于其間
哉聞者服其心之公論之平也余旋觀當世賢士大
夫靡不糞牆屋厲廉隅精神芒角著見眉目間公低
眉俯躬下視雅歩端詳和易口出氣恐抵突人崑山
相媚奄枋國雅故往還不見崖異朝謁少間與書生
學子講論制科懷袖出兎園册沈吟諷誦訢訢如也
一旦當大事抗大節山立嶽峙飈發霆掣笑談咳唾
足以驚爆一世吳民擊殺緹騎奄黨議屠吳城盡掩
捕江南名士不附巳者公抗言于朝曰蘇松財賦要
地衆怒如水火此令夕下明日揭竿反矣退而正告
崑山公縱不念桑梓獨不爲丘墓子孫地乎崑山心
動謁奄伏地告哀事得解諸嶽嶽平視公者咸歎伏
語曰仁者必有勇吾庶幾于公見一人矣公娶史氏
累贈淑人子四人廷棟官生廷柱廷楨廷枚皆庠生
廷枚妾丁出所謂彌月兒寄孥于荆者也女四人孫
男七人祟禎十二年巳卯葬吳縣作字圩之賜塋先
帝䘏錄忤奄諸臣重敘川功部覆裁予三品祭葬贈
一級蔭子易名酬勞􁂜典闕如乙巳歲御史劉學詩
抗疏條列兵薄城下寢不覆廷柱洊經禍亂大懼先
人風烈湮沒件繫事狀漬血成書將謁銘舊史氏而
軍中擺落文法與士卒同甘苦募兵措餉指畫要害
籠絡駕馭椑􁡂錯出秦良玉官女都督入援而驕請
以客禮見公曰不可以軍容亂國典良玉帕首韡袴
膝行而前降堦延登慷慨慰勉佛圖關之役女將軍
腰刀先登斬首千餘級斬關復渝功多南北將之驕
墯毛糧兵之絛鏇在手禽縱自如薛帥敗大風埡帳
下夜驚傳呼賊將偪合手刃三人乃定渝城未下社
將軍請委千人用古塡城法公不可曰城行下矣千
人命可惜也毎下一城救死扶傷收贖擄掠生前不
可量數嘗籍記攻蜀將士功狀敘行間勞苦推言之
曰通于義命之說者而後可與談兵斯千古用兵之
質的也天啓初余官宮坊班朝並馬知其行事甚悉
楊左都劾奄去國公携酒饌餞于都門司吏喘汗奔
告上御門須引奏傳呼甚厲公曰嚴譴國法也餞送
私情也上知之庸何傷安坐卒爵周詳拊慰徐舉鞭
拱揖而去舉子上章投匭公弗與封親知請間曰內
人許彼矣公正色曰幸甚公以是言敎我疏不封我
必去我不去疏必不封兩言決耳言者面墳赤而去
蜀事定戴劉兩監軍交訟余以質公公笑曰軍前盜
販火藥常事耳劉營販戴營亦販雖我營亦未嘗無
廷柱又卒子世奉其墜言請追銘嗚呼公有後矣銘
曰
五湖輕心昔所傳金鳬白虎鍾此賢左官九死投𤏡
滇金鍛火浣精且鮮𧖟叢盜發井絡騫投筆叱馭膺
戎旃血誠噴薄天日旋弱頭虎子奉弭鞭巳渝險阻
賊壘堅佛圖重關高刺天老將憑城量肉塡錦車女
帥奪隘先再鼓藺穴飛灰烟焚尸颺骨臍膏燃指麾
三扇收三川神祖有命詒孫玄丙灘餽運神鬼牽師
武臣力何有焉􁂜之初旦天歩艱檻車方笥相鉤連
身塡牢戸誠何愆不若懷忠歸下泉夕陽亭在臥榻
西(叶)白蜺墮藥胡連蜷大鳥引吭泣柩前爾卜爾筮
胡不肰扈從我后扶虞淵三靈九廟其舍旃地軸倒
翻天漏穿江山故國胥墓田魂兮來歸母淚漣秋霜
夏日耿萬年照我銘筆永不鐫
牧齋有學集卷二十八終
牧齋有學集卷二十九
　墓誌銘
　　福建道監察御史贈通議大夫太僕寺卿謚忠
　　毅李公墓誌銘
公諱應昇字仲達常州江陰人也舉萬曆丙辰科進
士選江西南康府推官徴拜福建道監察御史天啓
乙丑逆閹魏忠賢矯㫖削籍爲民明年丙寅矯㫖逮
繫考死詔獄閏六月之初三日也年三十有四崇禎
元年孤遜之上章訟冤詔復官贈太僕寺卿予祭葬
給三代誥命蔭子入國學弘光元年遜之疏請補謚
予謚忠毅嗚呼國家閹宦之禍燃于振熾于瑾而焚
灼于忠賢公入臺班則忠賢燎原之日也公連章切
諫謹逸遊罷內操停立枷皆以剪閹機芽而落其角
距旣乃條列十六罪具奏欲上從兄序班奕茂攫而
焚其藁公曰兄能攫我腹藳耶方炳燭繕寫而應山
疏巳報聞荷切責乃抗章踵其後曰臣堂官楊漣糾
東厰太監魏忠賢二十四大罪皇上不立加誅逐而
憐其不辯目爲小心夫忠賢非不欲辯也千眞萬眞
無可辯也千罪萬罪又不勝辯也忠賢不能自辯而
明旨代爲辯則中旨可聽其僞傳乎閣臣可聽其爰
立乎外廷可聽其交結乎老臣可聽其驅逐乎生殺
可聽其指麾爵祿可聽其掌握兵柄可聽其在手岀
入可聽其僭擬乘輿乎皇上雖念其犬馬曲示包荒
肰罪狀旣著疑端巳開疑則思自全之計急則作走
險之謀蕭牆之内隱憂滋大臣爲皇上計莫若聽忠
賢之引退以全其命而解騎虎之危卽爲忠賢計莫
若早自引退以釋中外之疑而乞帷蓋之賜而臣所
私心責備者君側不淸罪在宰相一時富貴有盡千
秋靑史難欺不能爲劉健謝遷者恐亦不能爲李東
陽倘畫䇿投歡不幾與焦芳同傳耶當是時魏廣微
依倚同姓驕蹇朝右中朝呼爲內外魏莫之敢指公
疏摘抉及之廣微大恨而新叅幸其無主名可乞餘
光也亦多口愬公以自固㑹初冬頒曆廣微不至享
太廟又後至公訟言力攻且曰皇上宜戒諭廣微繹
敬愼之旨安臣子之分退讀父書保其家聲母倚三
窟與言官爲難庶幾上可以報聖明而異日亦可以
見乃父于地下廣微旣附閹疾視其父允貞所交友
立名砥節之士人咸謂允貞無子廣微㴱慙于露章
也益恨公刺骨而崔呈秀者閹子之魁也巡方無狀
總憲高忠憲公属公其藁彈治呈秀微服夜行長跽
求解公叱去不許遂與廣微比而愬公廣微謀廷杖
斃公蒲州韓公力持之罰俸一年明年三月削籍歸
里又明年假織監疏急徵詔獄吏榜掠楚毒偘偘不
少屈畢命之日賦詩二章東向拜書以別父母越三
日兄應炅岀其屍骨肉斷爛竟不知其死何狀也嗚
呼二正之季閹官以人主爲尸盜弄魁柄旋踵撲滅
于國家猶無與也天啓之禍煽于羣小廣微呈秀以
忠賢爲尸而羣小捉刀蜚矢飛謀釣謗又以廣微呈
秀爲尸國家二百餘年長養之元氣愛惜之人材攻
穴芟薙如蟲之自食其肉不盡不止公當考掠時毎
大聲呼籲二祖列宗迄今三十餘年國魚爛矣世陸
沈矣宮鄰金虎胥化爲飛塵餘燼矣祖宗在天之靈
將安在乎將安籲乎起公于今日不知其撫膺陷胸
又何如也斯可爲痛哭也矣公爲書生專勤誦讀不
知環堵外事筮仕刑官剖積案讞疑獄招擬平反一
字出入雖老文法吏無以難也少負才華銛利如切
玉及爲奏牘益工勾稽援據以敬輿子瞻爲師法論
天下有三患曰彛狄吭背之患盜賊肘腋之患小人
腹心之患三患不除是生三病邪氣生而元氣削且
病外元氣削而神氣盡則病內庸醫側出補㵼雜披
助客邪而伐眞元則病醫鑿鑿乎醫國之藥石而病
者弗省也辨奸指佞劈肌中理奸邪如王永光九首
百足沓口岐舌終不能自解免而去羣小固懾公風
裁亦兼畏其筆鋒也公爲人易直安雅却行側立悛
悛如靜女退士遇大節飈舉蠭涌不可禁禦銀鐺及
門道路訽懼與父母訣别摳衣肅拜安詳如平時抵
郡城與其師友吳鍾巒徐時進酌酒賦詩抗手而别
臨終詩云只有親恩無可報生生願誦法華經其于
患難死生之際正定不亂如此公始祖桓烈公至元
中綂軍元帥墓在河間之寧津其孫佩金虎符世守
江陰家焉入國朝世爲儒祖果父鵬翀母孫氏娶錢
氏余宗女也生一子卽遜之公家世孝友奉父訓如
師保將之官父戒之曰我力耕有餘貲舂糧釀黍歲
時餉汝汝但飮彭蠡一杯水耳及就逮拊背慰勉曰
行矣國有忠臣我有孝子矣公旣沒淑人奉養尊章
庀治䘮葬撫九歲孤遜之嶄肰强立人謂忠臣之室
有女宗焉弘光乙酉後公二十五年卒又十三年丁
酉遜之乃卜諭塋于曹莊之新阡備禮大葬奉大父
母窆主穴而公與淑人窆昭穴昭國恩成先孝也於
是整齊遺文論次年譜以許光祿譽卿之狀請銘余
爲之執簡欷歔泣而受命銘曰
　郊牛之角食于鼷䑕薨薨螟蟦賊我禾黍㭬人醜
　扇讒夫和聲螘子不戒大厦以傾嶽嶽李公簮筆
　持斧名刋飮章身塡牢戸善類熸矣邦家之災滄
　海橫流九廟沈灰江鄕故國諭塋嶻􁫙龜跌豐碑
　烏頭綽楔金錢尚方丞徒將作黃麻紫書照耀夜
壑漢津有梁斗杓不沒　山敦丘自有日月丹心
　碧血磅礴輪囷赤岸黃壚蔚爲慶雲天開地闔元
　氣在玆鴻朗莊嚴徵此銘詩
　　　附柬膚公札
　老居人世朋舊凋殘江上故家尤歎衰落得見足
　下風神氣骨宛肰忠毅眉目生動不覺悲喜交集
　也隧道之石謹受嘉命涕淚漬𥿄久而削藁往年
　作應山諸公文字在天路坦夷之日腸肥氣盛筆
　墨馳騁今世運而往志氣衰䬃毎一執筆不勝山
　河陵谷之感雖復敷演成篇亦往往如楚人之吟
　楚囚之　䑕憂蚓泣豈足以舉揚遺烈慰仁人孝
　子之㴱思乎知足下義心苦調亦當爲之掩卷而
　太息也聽鸝佳什感慨激昻惜繼聲者無其人耳
　遠承垂念草率附謝不一
　　故廣西道監察御史高陽李府君墓誌銘
余往與高陽李文敏公同出吾師孫文正公之門文
敏以長兄事余旣貴滋益共御史君文敏之從子也
御史沒旣葬其子琰琯撰述行狀以上史館琯遂踰
淮渉江重趼入吳介文敏舊誼請銘于余余何忍辭
按狀君諱發元字元毓保定府高陽人也曾祖叅政
公諱某祖文學公諱某文學弟贈閣學太子太保文
敏公父也父明經公諱某贈文林郞寧波府推官娶
王宜人生五子君其仲也君少負淵敏與文敏齊名
括羽鏃礪自爲師友孤貧力學冠挂履遺搯擢胃腎
凌𥿄怪發文敏自謂弗如也三十補諸生甲子舉于
鄉經明行修巋肰素風甲戌舉進士授寧波府推官
詔獄繁興文書堆案精心鈎稽以平反求生爲務忽
肰而睡煥肰而興佩觹解結如發芒背交臂歷指皆
謂不冤用治行第一內召甲申之難慟哭不欲生久
之乃出受命廣西道監察御史巡視兩淮塩課戎馬
旁午塩竈崩潰殘商捧足慟哭君垂涕撫諭抗言上
請以淮商所積垣鹽六萬引還商辦鹽商乃稍出趨
事旣而爬搔利病次第修舉發引目救商本掣鹽禁
越爼章凡十上最後和盤打算謂定窩招認殘商寧
死不願惟有量力行塩一法照新例一引納兩引之
價照舊例一引行兩引之塩事易修明法最畫一商
竈讙呼謂李公生我君考鏡二百年淮南塩政爲官
議者十一爲商議者十三爲竈議者十五爲課議者
十三當分崩潰決之時講承平疏理之法古方新病
其與幾何乃一切寢閣汲汲乎固結人心爲商請命
振衣挈領灸病得穴塩課漸登後來者始可厝手而
君以癆瘵屬疾移病抵家遂不起於乎惜哉狀稱君
孝友篤摯居父及大母䘮擗踊毁瘠沈疴累年居鄕
捍大患賑大祲鄉黨歸仁焉廉潔自矢囊金櫝帛逆
却如糞溲聳善抑惡矜愚砭頑片言攻訐若避蜚矢
風期濶達不施㦸級酒酣以往抗言在昔擊節高歌
決裂肝胃與朋友共蓋樂易軒闥倜儻不羣之男子
也緇衣好賢傾心善類于燕好范閣學質公于越好
劉通政念臺倪尚書鴻寳馮天津留仙司馬鄴仙小
夫壬人鈎黨病國者如毒蛇螫手唯恐不得㫁而去
之其遭際坎陷不獲少發舒于本朝則天也余嘗論
之爾雅敘四極北戴斗極爲空相間世而岀偉人禀
受斯氣以驚爆宇宙高陽云亡南北諸君子咸與廟
社俱燼譬諸經星隕墜則奔星彴如雨而後者殆不
可勝數如君者其亦隕星之最後者與銘曰
　斗極之下觚竹空桐光岳氣合篤生駿雄餘分閏
　氣錯落紫宮奔流不返有光熊熊湯湯高河烈烈
　朔風幽都筋角鳴彼角弓書命兩朝奕葉顯融舊
　史刻辭以訊無窮
　　方盂旋先生墓誌銘
先生姓方氏名應祥字盂旋衢州西安人也惟方氏
遠有代序唐白雲先生于隱居桐江孫旺宋禮部尚
書謚獻肅始居西安子孫遂家焉曾祖景溫祖車
父文炳世有壹行文炳娶鄭氏生孟旋孟旋六歲讀
書能記他生之所習弱冠而學大就茹古涵今浩無
端涯應舉文字自闢阡陌收視反聽耽思傍詢浮天
濯泉籠挫萬物旣而聮翩拂悅勁岀橫貫啞鐘忽鳴
黃雉變雄　熨澆漓撥斸萎敗卒降于經術道理醇
如也未及三十橫經講授頟肰爲大師萬曆甲午選
貢入南國學祭酒馮公避席以詔六館丙午與余同
舉南京同年生遮道指日以爲衣冠有異也丙辰舉
進士除南京兵部職方司主事天啓元年覃恩贈封
其父母轉禮部祠祭司員外陞郎中乙丑陞山東布
政司叅議兼按察司僉事提督學政奉母䘮歸除服
而卒祟禎戊辰六月初一日也享年六十有八遺言
葬明果寺鉢盂山近父母之兆孟旋孝友異他兒三
歲飮母乳留其一以飼弟長老嗟異之奉太宜人于
畱曹七十介壽僚友門生登堂拜母衣冠以爲盛事
東行版輿扶侍入署三日而殁踊地椎膺哀動行路
聲酸氣咽越三年如始䘮君子以爲死孝也孟旋娶
鄭氏繼娶王氏生一女嫁徐應立無子以從子有章
爲後今歲癸卯件繫事狀褁糧渡江請余追銘其墓
距孟旋殁三十有七年矣於乎孟旋忠誠樂易洞朗
軒闢文行鬱荗海內皆知爲端人君子若其生平以
君親爲天地以朋友爲性命以吉人善類爲頭目腦
髓食飮飢渴呵摩皸瘃非有使肰者也部黨畫地情
僞沸羮孟旋以直道爬梳以眞氣吸取䕶持良善蠲
除螫毒疾呼咷尅骨搏顙揶揄手笑不復省顧而其
革面者或寡矣推孟旋之志誓將使世道昌明黨論
歇絕狼子豽孫胥落其角距㧞其血牙化爲卷阿之
鳴鳥而後愉快惻怛悃愊結檣傾寫如師子之捉象
兎如毒龍之視人畜移山塡海隆墀禾歎窮老盡氣
終不衰止余故交海內鉅人卓犖𥪡立者多矣若儒
門所謂君子仁人佛門所謂菩薩誓願者吾孟旋其
庶矣乎八十餘生毎思以殘毫枯竹效片言于知巳
㣲有章之請雖有意論著齽齘不先自發孟旋有子
矣孟旋長身脩頰如羽人劒士振衣抗論風飄拂生
髭髯間角巾大帶盤擗矩步杯酒淋漓談讌契濶殘
燈月落顯顯肰如在目中蕭伯玉言嘗夜渡桐江見
孟旋坐月影白髪鬖鬖下垂兩頰戍削類東坡所云
畫須菩提者余自癸亥別孟旋不復相見此語尤可
思也銘曰
　祟禎初元孟旋奄逝人之云亡占曰殄瘁岸則有
　谷谷則有陵精靈觝禦鬱而上升碑石有金斧柯
　爛矣天游地極元氣不死
　　孫長君墓誌銘
孫長君名之淓字洸聞高陽太傅文正公之冢孫淸
苑知縣銓之長子也以太傅復五城功授世襲錦衣
衛指揮僉事戊寅十月十日高陽陷太傅闔門殉節
淸苑父子守官得免長君聞訃瀝血具奏天子震悼
議䘏一日夜抵家改棺以歛殯太傅埋胔骼䑛血醟
收歛諸父昆弟之血戰駢死高陽者踰月淸苑奔䘮
至拮据負土庀治窀穸長君農力以相佽助焉天地
崩坼風雨漂搖君以宗祊大故勉出就官于閩受命
　析木迢迢神臯膴膴九嬰繼作蕩爲焦土覆巢遺
　卵不絶如縷臥薪枕塊誰謂荼苦越吟執珪楚冠
　軍府紀季入􁊉春秋所許哀哉强死視不受拊整
　衣循髮下見乃祖鈎陳環　敬如君所赤幘綘韝
　從以風雨湯湯高河歸祔堂斧我篆銘詩慰汝終
　古
牧齋有學集卷二十九終
牧齋有學集卷三十
　墓誌銘
　　光祿大夫贈少保兼太子太保吏部尚書謚文
　　　通鐵山王公墓誌銘
高郵鐵山王公舉天啓乙丑進士令大田仁和二縣
以卓異聞忤執政左官量移饒州司理稍遷戸部郞
祟禎末東西交訌縣官急才用邊略推舉備兵通州
通爲神京左臂奸宄豪右盤互窟穴公通明强直奮
髯抵几彈治肅肰東省劇盜跨州連邑遂舉特簡往
撫簡士馬設方略龍山七營諸賊次第就縛如獮狐
䑕未幾有總督遼薊之命當是時流氛披猖廟算旁
午兵食交匱撫鎭一空謀國者非以辦賊責公也病
急求醫趣舉之而巳矣誤國者亦非欲以掣肘困公
也無米索炊姑聽之而已矣公以一官兼理督治之
重任旣孤掌而難鳴以獨身控陵京山海之危疆雖
鞭長而莫及以二萬餘叢長坐甲之疲兵支數十萬
百戰建瓴之强宼分身不能剜肉何補雖復洒血臨
戎靴刀誓衆而前知其不可爲矣在事經事抗疏條
奏請分設薊遼二督勿兼顧東西以誤封疆請留近
畿兵棊置屯守勿遠戍關外以空肘腋請撤寧守關
命遼鎭抽練馬歩精兵呼吸應援勿以賊尚未渡河
偷餘隙而忘警急其言皆刺心尅骨劈肌中理取次
報聞而巳事益急請急徵天下勤王兵命遼鎭臣登
壇受鉞而身自任援剿斬首輔陳演頭竿之軍前以
謝天下事不效則斬臣以謝演奏未及報而宼巳陷
雁門乃倉皇用公言臨遣閣臣督師辦宼命公星馳
守關公抵關未浹日抽兵束馬宵征赴難而都城巳
失守矣公當艱危受命巳誓必死具含玉歌虞殯古
之介夫猶能相厲而况于公乎入援則不及攀髯則
無從納弘演之旰何以報命嚙霽雲之指誰與乞師
䘮亂甫息便命頻頌天地爲籠逝將何所公于是幡肰
而起彈冠振衣以赴風雲之㑹所謂天實爲之而非
其祈死之本懷也嗚呼天之方蹶誰秉國成輕疆索
如奕棋委聖主爲孤注號咷氣盡飛走路窮心傷廟
社之銷沉目覩山河之斷送公其如人何以千金一
壺之身當大厦一木之任九域颷迴三精霧塞洪流
寧抑于手障嵐風詎返于口吹公又如其天何旣而
星移日轉葭動灰飛精白一心陳謩佐命起延評歷
副貳掌邦政陟綸扉誠可格天言可厎績上尊畫像
寵異于生前殊錫易名便蕃于身後昔者伊生五就
拜幣聘于有莘仲父一匡謝溝瀆于堂阜楚材晉用
國士所以長嗟秦智虞愚賢哲爲之永歎千載而下
夷考公之本末猶將欷嘘煩酲執簡流涕而况身當
並世撫塵接跡者乎嗚呼其可悲也巳公諱永吉字
脩之一字六謙揚之高郵人生于巳亥年十一月二
十日卒于巳亥年二月初六日公之䘮至自燕嗣子
明德奉敡寵命大葬于躊躇山之原属龔大憲孝升
序次行狀而以隧道之碑來請惟公歷官行事嘉謨
偉烈勤景鐘而書册府孝升之狀韙矣雍門之琴興
哀牧豎蓋山之泉赴節絃歌余爲公誌沉吟抑塞有
餘恫焉古之爲文者行狀以上史館牒考功墓誌以
質幽竁訊來者舉例各有例當故其文亦不得而同
也銘曰
　光岳之氣有合有分淮揚維揚挺生俊人運叶半
　千照鄰庶幾昔秦今王蔚爲民譽出宰百里史畏
　民懷精金能割直絃不囘嗟彼驕人浮石沈木以
我迴翔謝彼謠諑白翎羣飛蒼鵝告哀持祿有人
　急病乏才公居冗散物望突兀譬如稠林直木先
　出乃監畿輔乃撫齊魯乃督薊遼疲馬彫弓空拳
徒手鎩翩課飛絆足責走賊之間臣拘我綸閣俯
　摸牀稜仰視巢幕叫號泣血百不一聽河決魚爛
　大命以傾龍胡天高鶴表地絶枯腸寸㫁愁心千
　折烏頭馬角魚腹鯨波百死不死有神䕶呵黃冠
　歸里白馬有朝丹地密勿紫閣岧嶤國資元龜時
　仰箴貶生踐棘槐沒增班劒舊績未愸新恩洊加
　挹彼注玆天咫不遐高原鬱紆靈旗徙倚宰木南
　枝墳樹西縻哀哀孝子篤念陵谷徵辭舊史琬琰
　是告茫茫桑海沉沉刦塵斧柯有朽告于斯文
　　故宮保大學士孟津王公墓誌銘
近代儒者不講六書之議自李茶陵楊新都後幾爲
絕學天啓間孟津王公覺斯蔚起詞林以六書爲巳
任如李監之生開元也公之學書也島跡壁書夏銘
秦刻梵淨佉盧三元八㑹莫不窮究宗祖極命傍生
秘閣諸帖部類繁多編次叅差蹙衂起伏趣舉一字
矢口立應覆而視之點畫戈波錯見側出如燈取影
不失毫髮是爲公之書學興酣筆落潑墨濡神蠅頭
細楷擘窠狂草風雨發作于行間鬼神役使其指臂
師宜之揮壁子敬之掃帚天地萬物有動于中無不
于書發之是爲公之書才勁而不猛若鷹隼之戾天
豐而不沈兼翬翟之備色所謂藻曜而高飛書之鳯
皇也巖廊弘敞簪裾肅穆戢銳于内振華于外昔人
稱徐季海書有君子之器焉是爲公之書品肰而公
之爲人于學于才于品則又有大焉者請移其書以
論之苞孕古今囊括典俗辨經史之源流萃斯文之
體要或一揮而數制或一飮而百篇行則口占臥則
腹藁人曰公之學博而敏官史局以史事擅長官坊
局以公望倚重事祟禎先帝于北啓沃講筵論列邊
計鑿鑿不爲􁏛言事弘光皇帝于南奬䕶忠直疏解
禁錮偘偘有以自處人曰公之才明而允疎節濶目
坦衷直腸推賢讓能不啻口岀慰藉饑渴常若由巳
不爲崖岸斬絕之行不附翕熱噂沓之黨以山水爲
園囿以歌咏爲鼓吹以文章朋友爲寢食人日公之
品逸而端生平規言矩行動止有常旣入北廷頽肰
自放粉黛横陳二八逓代按舊曲度新歌宵旦不分
悲歡間作爲叔孫昭子耶爲魏公子無忌耶公心口
自知之子弟不敢以間請也辛卯六月禮白帝于華
山度毛女峰度囘心石自傷晼晩賦詩以見志登蓮
峰望大壑自詫善載腐軀朽骨屏營不欲下者久之
烽火噩夢彳亍告勞抵家未浹日飾力長逝於乎悕
矣昔金元亡後故直學士王若虚從之與渾源劉祈
東遊泰山至黃峴峰憇萃善亭謂同遊曰汨沒塵土
中一生晩年乃造仙府遣其子前行視路垂足坐大
石上瞑目而逝公與從之皆王姓皆有聲翰苑從之
遊泰而解形公遊華而長往百年而下記二岳遊者
其將比而同之耶否耶從之遺民舊老微服東遊而
公有事祭告泰華之靈視兩人之遊迹亦將如世眼
之差別耶否耶達削成四方不知天不可升矣白帝
少昊之司百神之所家代祭告䖍之時神祗涖止盻
蠁赫肰其亦有靈爽憑焉而挾以俱往邪公易簀時
云有仙迎我蓋知之悉矣公諱鐸字覺斯河南之孟
津人天啓壬戌進士歷官具在國史祖　父　俱
以公貴贈如其官祖妣　氏妣　氏妻　氏俱贈一
品夫人公生于　年　月　日卒時年六十有一子
五人葬于某地之某阡余與公同官交好酒蘭歌罷
談說生平輒以不朽爲託故于其子之請銘不敢以
老病辭系之銘曰
鴻朗莊嚴昭有融光岳氣合生駿容魁顔偉幹聲
如鐘珠囊玉杯推國工西淸東壁羅心胸廣厦細
旃達帝聰槐㕔柳院聲寔隆駕鵝雙飛五馬東延
登受䇿憂心冲颷迴霧塞天夢夢吁嗟一柱頽昊
　穹高文巨什琬琰崇海涵地負無終窮八分三體
　追高蹤下躡羲獻上斯邕鸞翔鵠峙驚鬱葱魚頏
　鳥頡何匆匆縹緗縑素流蠻戎豐碑貞石爭磨礲
　如椽筆補造化工誰云文藝徒彫䖝蓐收別館少
　昊宮巨靈高掌光熊熊車箱栝矢與天通爟火旣
　舉登蓮峰玉漿金醴觴芙蓉歸來竹杖成茅龍揮
　手高揖靑鳥公滹南羽化將無同金天帝醒移䇿
　封昭王博銘翳蒙茸華隂授璧懷抱中天門詄蕩
　秋禮終佳城鬱鬱開中嵩我裁銘詩依變風千年
　吐氣成白虹
　　故福建建寧府推官待贈吏科給事嘉善柯君
　　　墓誌銘
昔人重進士科有司謂之座主今翰林典春秋試事
亦稱座主師資之誼自昔而肰雖仕至卿相亦必曰
岀某人之門比其衰也座主門生菀枮遷改或掉臂
以去或掩面而避朝盈夕散比于虚市辛酉秋試余
時舉于浙者百人計終始不相偭背者六七人而巳
此六七人者今旣不可復得余雖不欲孑肰顧影自
歎其無徒也其可得乎嘉善柯君六七人之一人也
君累試舉進士司理建寧五年謝事里居十五年而
卒其子給事君聳謁余江村苴絰稽首哭而請曰唯
先子出夫子之門願有述也嗟乎給事身在日月之
際不以老髦捨我而以不朽其親爲託則君父子間
家人私語契濶談讌其念我可知也古人以人世相
閱託末契于後生余之所期許于六七人者暮節頽
景可益信不誣于給事之請爲之汍瀾涕洟執簡而
輟筆者數矣其何忍辭按狀君諱元芳字月傳先世
莆田人慶元路學正仲爵始居嘉善之甓川祖年九
十有二邦人推爲壽耉父慷慨多施予母趙氏君弱
不好弄才筆能沾丐數人年二十五舉于鄕余旅見
之目曰端視而神穩必君子也五上公車報寵帷燈
緹灰淑愼如處女丁丑舉南宮見于漳浦黃公公目
之如余益自礪曰吾得奉教兩夫子有餘師矣居贈
公䘮有聞服除授建寧府推官建寧介入閩上遊龎
茸獷猂號爲難理君爲政釐積案薙宿蠧焚速訟懲
簪筆愼平反杜請託老文法吏雁鶩列行受署莫敢
仰首周視案牘亭擬閱實毎歎曰彼爲隱忌峭刻之
文暴揚燕私點汚帷簿其如人子孫姓若何且獨不
爲子孫地乎其大要以覈官評正刑書持大體飬元
氣兩署郡篆再署甌浦按行属城所至辦肅他鷙擊
毛舉者顧弗如也浦寧接壤壽寧江山蔴靛賊盤互
剽掠君募壯勇設關諜擒賊首五大王餘黨竄伏君
還郡監司倖功僨師顧以遺宼嗾君坐鐫一級已而
賊復嘯柘浦約日取浦城君署部詷知之午夜勒郡
邑兵分道掩捕質明七十餘首反手就縛諸大吏驚
而相告是果能辦賊非縮朒縱賊者當君鐫級時属
邑令夏􁂜仲黃石公奮袂與直指抗辨請解符印去
而閩人亦相率訟言于朝卒用得直蓋崇禎季年當
宁厲精吏議與淸議猶能互相搘拄舉閩而他可知
也甲申用理績殊異行取第一未及上而國難作解
官歸隱太孺人在堂長筵孫子遂閒居奉母之志給
事令棗陽内召君喜曰自今可以舒眉坦腹長爲逸
民矣簾閣綈几著書不輟優游考終飾巾待期近世
士大夫所希有也君初舉進士觀政得贈公家書心
動曰無疾病何以非手跡耶請急馳歸及門而贈公
病革矣執手慰問扶抱進袍服奉觴再拜贈公頷之
而喜蓋踰月而後殁人以是知搤臂嚙指古孝子非
虚語也爲舉子病咯血良醫搖手相視夢三丈夫診
病前行者却指第三人曰能療汝君拜之以藥一丸
投盂水戒飮盡手摩頂數周輟大吐雜肰讙曰愈矣
芬香迸口齒間越翌日里人以脩三官祠來吿問其
巾服則所夢也自是病良已易簀時語所知曰吾生
平無愧心事此時較有得力處頻申瞑目如入禪定
蓋君之居心制事淸明誠一與神明通者久矣君享
年六十有二妻俞氏子卽聳巳丑進士今吏科給事
中余惟君内行淳古服官廉平金聲玉色美不勝書
也以一言蔽之曰厚夫世風之日趨于薄也猶醅之
薄而爲醨也醇酎百末甛醹九投用以奠東皇而享
太乙非厚不可余以老民野史叨載筆之任愾歎于
君臣父子間庶幾使世之梔貎蠟言囂肰相命者知
所以鏃厲而歸厚也銘曰
　漢世公卿皆稱長者風流邈矣史失求野游光射
　聲頭角熊熊如鐘鏘號其内則空塗車曷駕木鳶
　不舉如尸土龍而祈降雨溫溫恭人職思其居樸
　遫悃愊歲計有餘仁厚之名淡無可喜如酒九醖
　咀嚼彌旨火膏炷光土膏脉發德膏厚矣匪薶胡
　搰武原之南流泉日陽膴膴鮮原廼廽廼藏鄙寛
　薄敦古也有志我鑱銘章來者是爲
　　亞中大夫福建布政司左叅政管延平府事朱
　　　君墓誌銘
君名日爃字靜之家世大梁宋南渡徙崑山祖熙洽
舉進士官貴州按察司副使父萊母徐氏舉萬曆壬
子鄉試署懷遠敎諭崇禎末由國子監丞歷工部營
膳司主事弘光元年復職慈禧宮成陞福建右叅政
管延平府事未行而國難作矣君爲監丞甫一日城
守事亟用推擇添主工部派守永定門門首當敵衝
控弦游奕不絕中人立燈竿掛㪣樓劇戲如小兒廵
視大臣唯唯君正色折之不少避解嚴補膳部視西
城河工管試驗㕔監脩閱武門馬棚所至與中人交
蹠算金錢估工役磨牙鑿齒岐口沓舌君洗手授事
勾稽彈駮中人咸目誼之未有以中也久之用倉厫
事鐫級臨淸使竣坐馬棚事下獄閲十九月得白肰
竟用是罷君之督臨淸厰也瀕行敵騎大至監視高
起濳引兵躡之分域西東而陣高陣城東微道臣高
㨗撤城内河西浮橋出郭外以渡師河西民擁衆不
聽撤㨗逃匿不知所之君奮袖往大呼傳諭曰高監
兵欲西者捍禦東面敵保城池也今擁河橋不聽渡
敵飄突抵城下此時欲撤橋濟師晩矣民讙應曰敢
不惟命我師渡而東敵騎解去人言國家之壞由于
中人爲其蠧蝕國夲資宼諜敵如蟲之兩口自囓也
肰則河西之役寺人橫身却敵監司容頭僅免其忠
邪勇怯相去又何如也嗚呼先皇帝以神聖之主遭
逢多難中官朝士疑信叅用卒之兩相惎間兩相諈
諉國家事如無柁之舟無錘之稱浮沉下土莫知適
從一二郞署小臣輿謣疾號横流一葉曾何救乎敗
亡如君者可勝歎哉乙酉元旦北向擗踊淸明日拊
膺哭曰乞兒馬醫瀝酒漬地十二陵誰奠一盂麥飯
耶忽忽臥病無生人之樂辛卯二月年六十有八患
風痺以歿嗚呼其尤可悲也君少從長姊夫王淑士
游學討論經史塲屋之文最有原本天性孝友内外
無間言居官亷辦不苟取予其與人不翕翕熱亦無
崖岸嶄絕之行因淑士交李長蘅及余皆有終始娶
周氏生子陛臣歲貢今富陽令繼譚氏生階臣埰臣
皆諸生女九人孫男女六人陛臣以某月某臣葬君
朱夫圩之高原兩恭人祔焉以殳執故乞銘銘曰
　丹樓如霞兮衛河湯湯淸嘯不遐兮尺組猶長衣
　冠月岀兮寢園薦荒殁而猶祝兮冋冋北邙眇肰
書生兮與國存亡涕盈其銘兮孰知我傷
　　懷遠將軍進階安遠將軍錦衣衛指揮同知北
　　　鎭撫司掌司事王府君墓誌銘
崇禎九年烏程枋國興勞修朱並之獄而余首及難
大金吾希承風旨鍜錬具獄獄三上上不許詔下東
厰公謝厰事家居扼腕歎詫召厰故吏告曰起大獄
殺大臣骫大法蒙蔽當宁衛代閣剸刃而厰代衛受
名不巳傎乎吾雖謝事舊刑官也庸敢不以正告諸
人聞之股栗具以公言白厰璫璫大悟属所司推輷
盡得鈎連文致狀上震怒尸三奸人于闕下烏程罷
不再召命法司釋余方獄急人莫知也楚人汪雲卿
客公所請以告余公属曰閟之毋使烏程知而惎我
烏程死又囑曰終閟之虞山將大用吾不欲知而德
我也汪生爲余言公之長者如此越二十載歲在丁
酉公卒于淮安之寓舍將葬次于侍御爕撰事狀請
余銘狀稱公掌詔獄前後平反大小百四十餘件奏
疏累二百章未嘗有寄請他比廋死一人如汪生所
云公閟不言者狀不具列也余乃爲按覈夲末大書
首簡而次及其行事曰公諱宗德初名崇德以崇禎
紀元易焉其先楚黃陂人世系籍京師起家歷東厰
理刑掌刑北鎭撫司掌司事累升指揮同知封懷遠
將軍覃恩進階安遠將軍公幼孤事母篤孝嘗使至
江南食楊梅鮮鰣投箸泣曰吾母未嘗此也坦衷好
善急人之難甚于巳溫文易直不斬立崖岸燕處向
晦肅衣危冠坐凛如也爲刑官毎謂尚德緩刑書以
戒子姓嘗脫人于厄暮夜褁金來餽閉門却之亦竟
不以告人也卒時年七十有九娶徐氏繼娶李氏子
六人長雍中壬午鄉試副榜次卽侍御爕中崇禎丁
丑進士歷今官次庭官金吾言癸未榜武進士賔廉
皆弟子員女一人孫男女若干人嗚呼論獄于東厰
難言之矣委寄嚴密疑鬼疑帝伯州犁之上下其手
孰知其狀華合比之坎牲埋書孰爲之徵武安侯之
蜚語王長君之乘間改形易貌旁行側出閣衛之狡
者叅居其間抽偃師之機而收漁人之利於是乎詔
獄益不可問矣公與余無私交不避權要公正發憤
其大意則欲爲國家持三尺法搘柱閣衛存國體扶
士氣發明主上神聖無使煬竈食角之徒陽施隂設
而歸其獄于明主豈獨爲禁近申職掌哉昔在孝廟
時掌錦衣牟斌戚畹岀李夢陽于獄夢陽秘錄備載
其事今之志錦衣者徵焉余舊待罪太史氏史失求
野吾猶及載筆其敢避而不書或曰狀不書誌書之
可乎曰狀之不書公之志也書其綱不系其事使人
習其讀而問其傳史家之法也狀旣引之矣誌安得
而沒諸銘曰
　國有禁獄厰西東黃門北寺寄命隆㭬人竊枋天
　夢夢左執鬼宮右殤中閣衞參立假神叢宮鄰金
　虎神鬼工飮章錄牒葦笥同垣牆貫索占不空公
　奮隻手抉霧雺矢心掉舌質昊穹䑕狐滅跡豺虎
　窮天晶日明光昭融欽哉宸斷吾何功比干賜䇿
　帝所庸高陵㴱谷星紀終丹書白筆隨秋風竹枯
骨朽誰適從野史執簡貞石壠明訊靑史幽玄宮
　　故孝廉內鄕許府君墓誌銘
内鄕許府君諱維淸字仲如萬曆癸卯科鄕試八上
春宮不第崇禎辛巳五月十七日卒于家年六十有
四其子宸舉庚辰進士授河津令葬府君于虎頭山
之原繼室王氏李氏祔焉越十有七年歲在丁酉河
津敡歷中外歷官按察使以陜西布政司右叅議兼
按察司僉事覃恩贈府君如其官乃件繫生平勒爲
事狀俾舊史氏謙益刻爲隧道之銘按狀府君先世
晉之曲沃人曾祖貴占籍鄧州之內鄕祖存仁隱德
弗耀父評中嘉靖乙丑進士官陜西行省叅政二子
皆領鄕薦府君其仲也內鄕人李公蓘由翰林出外
僚才名籍甚所稱于田太史也于田與大叅公過從
摩府君頂謂非凡兒以其子妻之府君繼室李則于
田之弟之子也府君辟咡庭訓不離典籍少游外家
上下議論得以沈浸文府縱橫辨囿視世之俗儒小
生䕫蚿憐而蠛蠓覆者擲筆抵几視之蔑如也公車
罷歸大發其藏書橫經藉史貫穿鈎鎖浩汗演迤著
作滿家大參公病小極輒謝春試杖函燕閒考文徵
事大叅公喜曰古人以黃妳養老勝異粻宿肉多矣
敎戒其子稱引內外家風正色動容凛於夏楚爲令
手書元道州春陵行以寄曰民貧可憐毋乃謂使臣
不如賊也流賊躪中州繕城除器毁家紓難賊肉薄
登城誓死擊却孤城屹立者十載府君力也府君元
配早卒繼李生一子卽按察使宸也側室生宣宷官
爲弟子員皆以禦宼死女一適李占鼇罵賊析骸以
節烈聞孫女及曾孫男女具狀中舊史氏曰余觀慶
曆以來學者日趨浮僞游揚庸剽務華絕根中州李
于田陳晦伯以學殖爲能事世莫之尚也府君胚胎
前光博聞厲行學問淵海得之于田爲多按察君鍾
美豐物君子之澤禕焉胥天下之學者蠟其言梔其
貎其中枵肰無有而懵不知返也取道于中州之學
殖北轅而望崆峒無偭背焉敘府君行事趣舉其外
家之學使後之尚論者望崖溯流有以知古學之從
來則亦古人之志也大參公之歿也鄕人請祀鄕賢
祠今以府君從焉斯古所謂鄕先生歿而祭于社者
與余之銘公也特書之曰故孝廉內鄕許府君之墓
以府君之生平所以重枌榆徵琬琰者固于是乎在
系之銘曰
　末流俗學相蔽蒙取靑嫓白矜魚蟲象物衒世如
　土龍河汾有儒師文中獨抱遺經追國風結繩掌
　故羅心胸羽陵蠧飽宛委窮藼蘇薈蕞將無同弱
　冠搖筆凌南宮退飛宋鷁淹蒿蓬書生憂國心忡
　忡獨當一面江漢衝黑雲壓城礟碎空樓櫓却敵
　完崇墉翟泉鵝飛告閔凶身先陵谷歸昊穹有子
　趾美賦彤弓金章玉書耀鼎鐘舊史考德訊瞽宗
　逢衣席㡌神所庸千秋孝秀齊中嵩埋銘幽隧光
　熊熊
　　遼東王府君墓誌銘
歲在戊子十一月遼東王府君卒于其子江寧淸軍
副使言之官舍明年己丑葬于某山又七年丁酉副
使君以余舊待罪太史氏職司文字請爲其銘謹按
副使君所撰行狀次而書之府君諱可登濟南之長
淸人嘉靖初著籍遼東曾祖璽祖守亨父道平母季
氏府君少䘮母稍長䘮父後弟甫週歲零丁孤苦依
其姑及舅氏頡羮櫟釜徬徨啜泣年三十爲司倉者
傭書手繭指瘃端勤自如張翁憐而愛之妻以小女
始有家矣力作修業數致千金急難叩門不以無爲
解縁手散去意豁如也囊篋少羡分其弟及甥敝衣
苴履食客滿堂人或惎之笑曰我生是和尚相何刺
促自苦已而撫使君摩其頂曰此萬金産也吾何憂
蓋府君之生平孝友易直倜儻慕義有異于常人如
此舊史氏曰吾聞之銘者名也所以名其爲人使其
人精神顏面有傳于後世也韓子之銘王評事也敘
其文書銜袖之事銘李侍郞也敘其篤信方藥之語
千百世而下讀其文者談笑諈諉如或見之今之爲
辭者緣飾名行鋪陳盛美欺生䛕死貸口借面雖其
大書㴱刻碑板肰而按其中固枵肰無所有也則亦
何怪其速朽哉副使君之狀其父也信其乞銘也徵
其實而巳不以文亦猶行古之道也居今之世能不
誣其親于身後又安能使世之爲銘者不代人以誣
其親斯其敎世者遠矣余故受其請制而銘之不敢
辭銘曰
　歲攝提格我識使君旴衡抵掌嘘氣成雲東方之
　美有珣玗琪是父是子鍾美在玆纘辭考德文不
　求備訊于來世展矣無愧
　　樂安唐君合葬墓誌銘
吳郡唐景錢景宋葬其父母于婁門之新阡属梁谿
進士華君撰行狀而來請銘余聞古之人所爲誌其
人者知其爲人則取徵于行狀行狀者所以狀其人
其人之鬚眉謦欬面目舉止顯顯肰見之𥿄上不但
書其族岀生卒也狀而不似其爲人癯也而肥黔也
而晳短也而脩則所狀者非其人也蘇明允曰所恃
以作銘者止在其行狀耳而狀又不可信嗟夫難哉
今唐君之狀則狀之可信者也狀君之少曰君七歲
失父哀動路人貧不能就傅借讀鄰舍有難字挾筴
徧詢路人稍長通解文義練達事理鄰里有疑難片
言㫁決長安推爲觽玦其孤貧强立爲家收子如是
狀君之壯曰君娶周早卒繼黃氏勤勞共儉佽君起
家早夜異粻擊鮮以奉寡母而以其餘爲德于鄉平
糶以賑饑斥田以助役修橋梁甓堤岸以便津渉念
友人枕膝之託以愛女妻其子敎其二子爲儒鏃礪
名行斤斤如也其急病好修爲鄉長者如是狀君之
老曰君晩遭䘮亂厭薄世故飯僧禪悅爲白衣道人
有謀舉鄉飮賔者君掉頭曰焉有卉衣椎髻而嚌肺
啐酒升歌鹿鳴者乎病知大期趺坐向西而逝其搘
柱晩節爲國遺民如是狀旣出吳之人與故賢令李
矦皆證明之曰信余是以次按而誌之嗟夫世道交
䘮人盡刦也貪者刦財黠者刦名其黠之尤者乘時
憒亂刺取國家大故與人間殊絕驚爆之事以夸大
其祖父以爚亂靑史幽以欺謾鬼神胥自家狀之失
實始今君之子能乞埋銘以不朽其親而又取徵于
言之可信者以爲狀舉若是則世之刦名以誣其親
者或尠矣雖其鄕井翁姥無關于琬琰而斯世之爲
蘇明允者必將有取焉余是以具論之銘曰
　荆南之唐質肅始授書徙吳悅山水十有八傳楠
　蔚起書生任俠輕趙李君奮孤童踵祖趾周官六
　行納孔軌儒風俠骨禪送死子孫含章荷天咫述
德考行尺蹏𥿄辭從主人斯可矣舊史刻銘削䵷
　紫誰之徵者老蘇子
　　明故王府君合葬墓誌銘
故餘姚令王子曰俞率其子今大行澧謁余而哭曰
先人卽世十三年始克葬十四年未有刻銘歐陽子
之云以有待也嗚呼今則巳矣兩尊人見曰俞鄉舉
而不及見曰俞與澧偕雋南宮也兩尊人劬躬燾後
不知子若孫食其報陵谷貿遷一紀于兹又不知其
食報而不克終也金銷石泐終天而巳矣唯是隧道
之石所以不死吾親者敢以累夫子拜巳又哭余亦
噭肰而哭乃考据行狀誌而銘焉府君諱　邑之文
學里人也祖承恩邑諸生九踏省門不第父有德修
一行精易學古之蜀莊也妻瞿氏生四男子府君生
十齡負米十里外以供宿舂娶于張異粻宿肉佽助
顧養退噉糠覈歡如也府君執親之䘮過時而偯扶
病執引攀號動路人歲時上冢夫婦伏土啜泣漬淚
濕土如土濆焉府君友于諸弟叔弟死枕屍而哭有
我在勿以妻兒故猶視孺人洽比妯娌季叔有違言
其婦呵之曰使我何以見丘嫂也府君豈弟易直急
病讓􁂜邑惡子捶門詬詈府君曰安之將自及孺人
曰去之懼以我滿貫也府君舉倍稱之息爲人輸稅
贖罪孺人典衣襦以償指其二子曰數此爲契齒矣
府君少却游女白首相莊垂簾閉戸謝絕敖戲至今
家人目不識棋枰博局邑屋所未有也狀累數千言
舉其大者昔者北齊劉獻之謂學者曰百行殊塗准
之四科德行爲首若能入孝岀弟忠信仁讓不待出
戸天下自知倘不能肰雖博聞强識不過爲土龍乞
雨衒惑將來于立身之道何益乎府君自恨孤貧廢
學聞兔園講誦聲輒徬徨不忍去夫婦嫓德誠心質
行獻之稱孝弟仁讓備矣子孫鵲起振華揭德不岀
戸而天下知信矣邑井澆漓羣蜚刺天磨牙鑿齒如
不終日率府君之道言坊行表規重矩疊士大夫不
以土龍衒惑爲能事飲羊秣馬之俗寧不洒肰一變
哉余昏耄䛕聞援獻之之言准于四科以正告鄕里
亦閭胥塾師之所有事也府君生嘉靖癸亥卒崇禎
庚午正月年六十有四子三人次曰俞與其子澧同
舉癸未榜進士曰俞知餘姚縣乙酉挂冠歸里澧今
官行人司行人孫男女曾孫男女若干人初澧之生
也府君夢庭杏盛開中有碩李遂字之曰李旣以澧
命名語轉而肰也曰俞鄕舉人謂必速飛府君曰未
也當與澧偕澧髮甫覆額耳人言君平挺生王氏再
世良有徵也銘曰
國于天地元氣渾龎條葉被澤碩大䌓昌三事大
夫都人士女宗鱗集翼德輶克舉抑抑府君應杖
褒衣釐爾女士裙布唱隨家人婦孺風氣滿盈豐
芭慗遺莫匪周楨于公高門比干賜䇿郁如陽春
萌甲散柝祀同瞽宗名在册府􁋛彼土龍况乃人
虎七世之廟百世之仁鄕人子弟眎此刻文
牧齋有學集卷三十終
牧齋有學集卷三十一
墓誌銘
　　尹孔昭墓誌銘
萬曆中余應鄉會科舉取友三人焉曰嘉定李流芳
長蘅江陰尹嘉賔孔昭其人皆聰明特達樂易淡蕩
恬于營進而急于君親疎于勢利而篤于朋友淺于
世故而㴱于文字禪悅辱與余交古人所謂兄弟也
但各姓耳長蘅晩謝公車孔昭仕僅至監司啓禎之
交相繼溘逝余晼晩無徒老而不死今復捫淚而誌
孔昭之墓悲夫孔昭祖淮父延壽家世爲善人孔昭
奮跡爲儒落筆染翰溺溲研削小生巳酉中鄕試解
元庚戌舉進士名家驚爆海內褐衣敝巾與故人酒
徒縱飲阡陌間意自如也讀書不穿穴章句伸𥿄爲
古文短篇疎行簇簇有新意老于文學者弗如酒酣
興發輒爲歌詩商歌曼聲淋漓自喜作江上竹枝詞
云河豚雪後春猶淺刀鱭風來水巳波擕酒江邊吹
笛坐那山今日岀雲多長蘅吟賞不置謂老鐵諸人
無此風味孔昭不自以爲能事吟罷輒削藁或過而
忘之矣孔昭魁顏皤腹腰有傲骨官中書舍人如眉
着面無所與於世憂時謀國攢眉擣心不以冗長爲
解奉使過淸流關穿井幹而岀平沙千里腰刀怒馬
箭鏃摩戞慨肰賦詩曰莫道時淸關失險勇夫重自
閉春秋余拂廟壁讀之駐車歎息而去晉兵部職方
司員外募兵山東登蓬萊閣望醫無閭慨有勒白山
弓黑水之思久次出爲僉事提學湖廣意忽忽不懌
辛勤其官而卒天啓壬戌某月某日也年五十有一
孔昭于禪家自詭有得能拄禪人于句下一夕醉酒
破雲棲尸羅戒截髪剪爪然燈懴除不肯自假易也
里居過從促數解衣脫㡌臥瓶覆杯語無町崖雜以
諧劇晩好擘偏旁解字時時以指畫肚自誇新様嘗
有詩答余嘲云三點成伊君識否好來墨海問狂夫
間有妨難都盧一笑而巳酒酣以往把盞顧余高歌
白樂天待君贊彌綸之章㦸手長嘯一似重有属者
而余踧踖未敢應也巳未春送長蘅落第詩云海畔
逢錢大叮嚀莫作癡長蘅持扇示余曰此孔昭三千
里一言也余方在酒所􁈈肰泣下所謂兄弟而各姓
者詎不信歟於乎可哀也巳孔昭妻花氏生三子自
道後孔昭幾年卒亂後　亦卒巳亥十二月自
道之子　謀諸婚家尚書淸河公庀治窀穸卜葬
某地之新阡蓋孔昭之殁至是三十九年而始克葬
家貧世亂懸棺而封用庶人禮道路皆傷之於乎是
余之罪也夫其忍不銘銘曰
大江滔滔兮黃浦𥻘𥻘風迴霞縠兮唯子之文君山
月白兮江聲吐吞軒豁欬笑兮子之營魂江山如故
兮千秋有人澆花載酒兮尚酧子之古墳
　　蕭伯玉墓誌銘
黃魯直戒人子弟諸病可醫惟俗病不可醫蓋俗之
爲病根乎胎性成于熏習寔多生異熟非氣力學問
所可驅遣余交海內賢士大夫風操不一若其居肰
不俗得免于魯直之訾謷者惟吾伯玉而巳伯玉諱
士瑋姓蕭氏江西泰和人南齊西昌矦叔誅之後入
國朝有爲潭州刺史者曰尚仁尚仁之子用道靖江
王府長史用道生暄累官禮部尚書三傳生一傑爲
河南府同知廉平有聞娶王氏生三子伯玉其長也
伯玉有雋才爲文章奇肆奔放萬曆壬子舉人丙辰
成進士壬戌廷試除行人司行人崇禎元年册封秦
府同官當使琉球規避相排擠伯玉爭之力左遷光
祿寺典簿岀補府僚壬申改南大理評事轉南禮部
祠祭司主事申明洪武欽錄簿以國法扶佛法嚴禁
僧徒之掠禪宗賣詩句者而酒肉博塞次之改吏部
自文選歷考功郞中不以南曹冷官少自假易楚師
㧞營南渡畱都騷動伯玉抗言曰毋勾卒毋登陴毋
徙民居高皇帝陵京在是開九門以延之誰敢闌入
大司馬倚以稍强弘光　南渡遷光祿寺少卿拜太
常寺卿移疾還里陪京繼陷自屏草野嘻嘻咄咄野
哭祈死辛卯四月十三日卒于西陽之僧舍年六十
有七伯玉之爲人易直閒止天性淡宕登第後爲園
于柳溪名曰春浮極雲水林木之致將之官輒低徊
不肯出曰勿令春浮通我南評事除服携家而北過
拂水丙舍流連度歲愾肰賦詩返棹其于榮利聲勢
泊如也故其生平無俗情淸齋法筵圍壇結界閒房
棐几橫經籍書門牆溷厠皆置刀筆驛亭旅舍未嘗
不焚香誦讀也故其生平無俗務在官則單車羸馬
蹩躠退朝居家則鐵門銅鐶剝啄絕跡以朋友爲性
命以緇衲爲伴侶以雜賔惡客煩文讕語爲黥髠疻
痏故其生平無俗交通暁佛法精研性相起信則截
流賢首惟識則穿穴窺基四部之書刋落章句淘汰
菁華我知其無俗學于古今文章辨析流派褰剟砂
礫眼如觀日手如畫風我知其無俗文無俗詩也嗟
乎古之論士必先品而後才鶴之在陰也鴻之于陸
也鷺之于飛也潔白孤逈超肰無所與于斯世而世
不敢以凡羽畜之如吾伯玉者魯直所謂能醫俗病
者也棲遲冗長迴翔卿寺自喜爲俗人所鈍置潘生
有言抑亦拙者之效也豈不信哉伯玉有二弟曰次
公季公敎誨之漩澓因果之緯繣檀度之囊庋有無
則問次公􁂜鼎之𣢾識書畫之譜牒園池之標峰置
嶺則問季公至于榰柱法門鏤刻經藏肉燈骨筆唯
恐後時則三人者相與共之伯玉出而偕其二弟幅
巾道衣同形影共眠食天親也亦善友也入而與羅
淑人淸琹明燭理丹鉛談名理良朋也亦法喜也伯
玉所以能擺脫悠悠望古遙集世岀世間故自有曠
刦因緣豈偶肰哉伯玉妻贈淑人黃氏生子一維明
寧都訓導先三載卒女嫁鄒忠介子燧甥文鼎文英
皆殉義死繼室封淑人羅氏伯玉旣殁庀䘮事者季
公之子伯升仲升皆蕭氏之不俗子弟也伯升曰飯
僧補藏吾伯父與吾父之慧命也必以藏事春浮伯
父之所以釣游也必以葬虞山夫子伯父之師資也
必以銘乃卜戊戌冬十一月葬伯玉虞山麓属陳孝
廉作行狀而來請銘崇禎初枚卜閣員伯玉遺余方
寸牘曰政將及子勉赴物望余以閣訟下獄伯玉謀
于李忠文間行走使賫千金爲納槖饘此伯升兄弟
所未及知行狀闕載者銘曰
三界牢獄韁鎖沉錮啄腥聚羶長夜不寤厚地濁泥
墳壚雍閼帝摶黃土薶瘞俗骨虞山重掩白雲所族
點蒼韻碧以待伯王梵猿夜呼命鳥晝響風偪霜秋
霞催月上我刻銘詩䘠除俗情誰云云者山谷老人
　　陸孟鳬墓誌銘
吾友孟鳬陸氏諱銑攻舉子業才華妙天下累試失
舉以歲貢授無錫敎諭除廣西潯州府推官最考陞
養利州知州致仕甲午八月二十二日卒于虞山里
年七十有四祖璋父垣家世爲善士妻唐氏先卒有
弟能詩而瞽無子以從弟爲後女三人幼者委縗就
位里之士友曁內外姻相向而哭咸曰孟鳬孝友順
祥淑身善物學不逢年善不燾後論定累德將于是
乎在于是其執友錢謙益拭面而言曰孟鳬長余一
歲並游郡學出同車人同席余蓬垢跳浪不可人意
孟鳬威儀庠序舒雁行列如也余登甲科官禁近孟鳬
久次諸生泊肰自守無躁心無退色余罷枚卜孟鳬
始入官懸車之與初服蓋交相恤也孟鳬仕而歸余
亦釋纍囚還里亂後握手有梵志岀家之歎孟鳬和
而辨易而立弱者取杖焉强者取衡焉競絿者取則
焉其助我以旁行四句則我之舟筏也嗚呼孟鳬巳
矣吾誰友其門弟子黃子翼聖哭而言曰吾師之道
合于周官之師儒與漢史之用文學者理潯爲刑官
椎䯰卉裳端委敎化猶臯比生徒也贖鍰自束矢巳
上署字輒泚筆不下決杖呼謈手未嘗不汗握也解
裝垂槖僅給粗糲居室庳濘蛙黽雜處常庀五十金
購藏册比卒不能益一鏹其廉可知也善爲人治病
惡風扎瘥躬自　視市兒村嫗攘胘肘袂不知其爲
故使君平生卒無厓岸之行無鈎距之智無詆讕之
言擇木而隂循牆而走仁心爲質老而益共嚬呻語
笑皆吾師也嗚呼吾師逝矣吾誰仰方外之友石林
源公合掌太息曰君儒者也于吾師之六度有合焉
施藥利生施也寡欲少殺戒也柔和善下忍也由是
以樹進幢濯定水游智刃望三度而趨不淫也憂末
法榰狂瞽標正眼目徵言夐肰嗚呼善友亡矣吾誰
侶言巳凡與于哭者皆曰信越五月卜葬以十二月
日窆芝川之先塋其家來請銘余曰諾銘有徵矣微
余之言其不以爲思皇之士伐木之友乎微黃子之
言其不以爲鄉先生沒可祭于社乎㣲源公之言其
不以爲外修儒行內閟宗風者乎凡所以徴孟鳬者
盡是矣駢花洒葉示有文序摶沙傅膠示有眷属牽
絲結綬示有官位儒林瞽宗示有名稱法門之鑰乍
啓而旋閉慧燈之燄將然而遽熄因在多生果非一
刦斯則資人天以證明仗佛力爲撈漉者與嗚呼孟
鳬可以誌可以銘銘曰
虞山蜿蜒兮琴水𥻘𥻘麟傷鳯逝兮閴其無人靑簡
栖篋兮漉嚢在門佳城一閉兮墓草告陳歸心法王
兮一字染神誓願如芥兮刦石不湮
　　黃子羽墓誌銘
子羽姓黃氏名翼聖子羽其字也世家常熟之塗松
里弘治中割隷太倉萬曆巳丑進士叅政陜西諱元
勲者其考也祟禎以諸生應聘起家蜀新都知縣陞
安吉州知州致政以歸者其歷官也爲人孝友順祥
自牧若處女居官扞難耆事以廉辦聞歸而修香光
之業自號蓮蘂居士吉祥善逝者其生平也卒于巳
亥十月八日春秋六十有四其所享年也葬于奏圩
祖塋啓兆而合祔者太原文肅公之孫女其令妻也
瑜子也侃孫也曇曾孫也嫁于楊而寡依其父學佛
者其女若也爲詩淸新有雅思序而定之者徐元歎
也師資游好垂四十年作蓮蘂居士傳凡數千言旣
而刋繁去華撮略爲銘以庀其子若孫者老友虞山
錢謙益也其辭曰
昔我有友季穆孟鳬陸介而羣何峭而孤晚有二友
安期元歎周削町崖徐標風岸婉婉子羽處四人中
桐流新露蕙轉光風子羽于友推賢讓能齊其躬心
如弗克勝彼四人者交樽子羽如眉著面目鼻相與
先帝號咷玄纁師薦綃頭赴徴分符䌓縣淸心置水
劇手理絲爬搔疴癢惠此窮黎賊躪楚蜀突如乘城
樓櫓瓦震鼓角地鳴泣吿父老死矣人牧忍吾赤子
餧彼擇肉腰刀誓衆首帕褁足瓦擲礟車炬然烈火
死賊崩奔餘黎鼓舞令散金錢婦庀酒脯昔唐項城
李侃婦楊蜀人作誦豐碑頡頏進典方州四海南奔
壁壘整暇乾餱不愆三宮旰食六師夜呼悍相心折
捧手而去脫屣畏塗束身首丘長爲歸人夫復何求
小歸故鄕大歸淨國遺民次宗古有遺則輕安調心
嘔和渉世外脩儒風內閟眞諦兒女團圞身世蹩瞥
飾巾期至抗神告別觀音忍苦歸心合掌氣息一絲
佛音琅琅老宿歎息禪僧愕眙衆香國裏彈指去來
余曰往生胡可擬議曰考終命斯則可矣如人洪飮
屢舞叫呶酩酊昡運嘔噦而逃有夫燕喜洗盞揚觶
百拜三爵以告成事展如子羽不替初筵客賦旣醉
監史肅肰是爲吉人是爲考終斯言不夸儒佛理同
我撮傳文篆銘幽竁蓮蘂開敷以質天眼
　　華徴君仲通墓誌銘
丁酉四月予訪仲通于錫山仲通扶携及席納履再
拜故國老民垂白相向夜分㦧悽別去予告王子雙
白此老雖盲方抵掌時目光閃閃射燈檠上可畏也
是歲仲通年六十予爲矐目篇以壽仲通喜日靑天
白日予自兹可以引鏡矣越二年巳亥予再訪之病
不能出越一月雙白以訃來仲通二月二十三日卒
矣其二子毁瘠踰禮將葬泣血撰事狀介雙白來哭
而有請嗚呼仲通之志也夫予忍不銘仲通諱時亨
常州無錫人高祖補菴先生諱雲舉進士官刑部郞
曾祖鴻臚復誠祖光祿之亢父守吾先生　母陸
氏娶顧氏繼　氏生二子瞻祖祀祖也葬在某地之
阡華在南齊以孝子顯名三十一世至仲通刲右股
以療母父病革捨命籲天請代人謂華世有孝子補
菴爲邵文莊入室弟子實開東林講席仲通學于高
忠憲考德問業鏃礪風節猶補菴之于二泉也人謂
補菴有孫少承守吾家學離經博習涵畜演迤作爲
制義驅濤湧雲摳衣講論執經滿堂表敡先德其父
遂以諸生祀瞽宗人謂守吾有子忠憲之被急徵也
仲通先期刺知之忠憲從頌整衣冠依彭咸之遺則
仲通相之也奄黨詰責漏洩詔旨甚厲人咸指目仲
通陸儒告其夫兒能爲范滂可矣二老人復何憂監
司素重仲通不竟問仲通意自如也忠憲旣殁仲通
褒衣大帶自命東林弟子文文肅公倪文正諸公交
口薦樽門弟子日益進井邑遷改介居墅哭著春秋
法鑒録箋注易書三禮其書滿家甲乙以後蜚語連
染命在漏刻仲通口講指畫著書不輟曰吾向者分
握三寸管從忠憲于地下今遲之二十年矣嗟夫忠
憲死于昔日則爲漢之蕭望之仲通其朱游也令忠
憲不死于昔日則必爲宋之文履善仲通其謝翶也
仲通之師弟與東林相終始其自命東林弟子宜也
仲通介特自愛豁達好施予患難相死德不望報嘗
之紹興過故人關司理道聞王生冤扼腕白之司理
属具牒平反仲通繙䦧案牘甫削藁竟顧茫茫肰目
因是失明亂後兩遘大獄卒以瞽免人以是知有天
道也錢謙益曰近世東林之黨論有宋之僞學也古
之講學者使人學爲仁義以孝弟爲大坊而世之所
惡于講學者凡以禁人之爲忠孝而巳忠孝之名不
可禁則巧指之曰僞學學而僞則忠孝胥僞矣僞忠
孝之禁立則眞不忠眞不孝者一無鯁避而世道于
是乎陸沉矣仲通澡身浴德砥礪廉隅孤立于師友
彫藻講肆崩隤之後豈非東林之收子與惟仲通爲
眞孝爲眞忠爲東林之收子則疇昔之規重矩疊巋
肰師表者相與出力擠之不盡不止獨何心焉與數
十年來忠臣孝子旣與國家同盡矣而纎兒壬人惡
直醜正蜾蠃相負不可終窮今之追僇東林㡿爲黨
魁戎首者彼誠以忠孝爲厲己必欲斬艾之俾無易
種其流毒不滋􁂋與予之銘仲通也匪仲通是爲庶
幾藉以堲讒說于斯世且使斯人之徒或聞而少愧
也旣又長言以爲之辭并寫余之所以哀仲通者其
辭曰
謂子有目兮孰矐而矇之謂爲無目兮胡昭質之不
虧梁崩及兮天柱隳昧芥目于一塵兮炯千秋之在
斯嗟十目兮徒爾爲金銷石泐兮黨論不施五緯芒
寒兮砥柱曷􁂜刻好辭于琬琰兮宜陵谷其永垂
　　周安期墓誌銘
故太宰吳江周恭肅公有曾孫二人曰永年字安期
宗建字季矦與余俱壬午生以書生定交余與季侯
同舉萬曆丙午相繼中甲科季侯入西臺忤奄拷死
賜謚忠毅而安期爲老生自如季矦殁安期視余兄
弟之好益親故予知安期爲詳余初交安期才名驚
爆不自矜重攢頭摩腹輸寫情愫久與共居而不能
捨以去其待後門下士亦肰諸公貴人聲跡擊戞爭
羅致安期安期披襟升座軒豁談笑不爲町厓卒亦
無所附麗邦君大夫虚左延佇箋表撰述必以請材
官小胥錯跡道路間値諸旗亭酒樓捉敗管捨寸幅
落筆聲簇簇肰縁手付去終不因是有所陳請以是
知其人樂易通脫超肰俊人勝流也爲詩文多不起
草賔朋唱酬離筵贈處絲肉喧闐驪駒促數筆酣墨
飽倚待數千百言旁人愕眙驚倒安期亦都盧一笑
以是歎其敏㨗而惜其不能㴱思徒與時人相騁逐
也父季華府君篤老安期扶侍如嬰兒與二弟踐更
侍寢以終其身哭季矦也過時而悲二弟善小詞工
畫出以示余喜見顏面不啻身爲之也家世奉佛王
母薛夫人禪定坐脫宴期禀承父叔刻藏飯僧誓終
紫柏付嘱窮老盡氣若營其私蓋能以儒脩梵行稱
其家風者也晚年撰吳都㳒乘餘百卷蠧簡齾翰捜
羅旁魄其大意歸宗紫柏一燈標此土之眼目又以
其間排纘掌故訪求時務庶幾所謂用我以往者弘
光南渡詒余書數萬言條列東南戰守中興建置事
宜鑿鑿可施用余將疏薦而未遑也亂後移家西山
與余執手嘘嚱酒半脫㡌垂頂童肰顧影長歎以謂
老可踐而死可貰也丁亥八月發病不汗卒無子以
季弟之子人收爲後生四女皆適土人與其妻沈氏
合葬吳縣之藤箐山旣葬弟永言永肩泣而言曰吾
兄巳矣其生不獲以功名顯有志于文章禪悅皆有
緒言而未竟也夫子其何以表之使其無憾于土中
乎余曰安期學道人也功名之與文章其能立與否
皆有命焉我知其無餘憾也安期植善根㴱矣佛言
食少金剛終當穿骨安期之食金剛不爲少矣雖未
臨終正定所有善根不唐捐不淪墜佛有要言可無
疑也而吾與子何足以知之姑略次其生平以志于
墓又長言以爲之詞庶幾幷寫予之所以哀安期者
其辭曰
歲在敦牂兮三人以降先弱一个兮碧血如虹惟我
與爾兮晼晩過從俛仰昔游兮颯如雨風吳趨淸嘉
兮宛雒雍容春明柳市兮夕陽花宮染翰未慗兮酒
杯不空浮圖矗矢兮長橋漂紅梵志歸來兮皤肰兩
翕又俾我獨兮如蟨失蛩斵詞告哀兮歸命法幢長
夜一燈兮庶吾子之不夢
　　隱湖毛君墓誌銘
兵興以來海内雄俊君子不與刦灰俱燼者豫章蕭
伯玉徐巨源德州盧德水華州郭胤伯浮囊片𥿄異
世相存各以身在相慰藉不及十年寢門之外赴哭
踵至余乃喟肰歎曰古之老于鄕者杖屨來往在在
東阡在在北陌今諸君子雖往矣江鄕百里雞豚近
局南村河渚之間尚有人焉吾猶不患乎無徒也少
年間黃子子羽毛子子晉相繼捐館舍咸請余坐榻
前抗手訣別嗟夫陸平原年四十作歎逝賦以塗暮
意迮爲感今余老髦殘軀慣爲朋友送死世咸指目
以爲怪鳥惡物而余亦不復敢以求友累人所謂託
末契于後生者將安之乎斯其可哀也巳子晉初名
鳯苞晩更名晉世居虞山東湖父淸孝弟力田爲鄕
三老而子晉奮起爲儒通明好古强記博覽不屑儷
花鬭葉爭妍削間壯從余游益㴱知學問之指意謂
經術之學原本漢唐儒者遠祖新安近考餘姚不復
知古人先河後海之義代各有史史各有事有文雖
東萊武進以鉅儒事鉤纂要以岐枝割剝使人不得
見宇宙之大全故于經史全書勘讎流布務使學者
窮其源流審其津涉其他訪佚典摉秘文皆用以禆
輔其正學于是縹囊緗帙毛氏之書走天下而知其
標凖者或鮮矣經史旣竣則有事于佛藏軍持在戸
貝多濫几捐衣削食終其身芒芒如也蓋世之好學
者有矣其于內外二典世出世間之法兼營并力如
飢渴之求飮食殆未有如子晉者也余老歸空門撥
棄世間文字毎思以經史舊學朱黃油素之緒言悉
委付于子晉子晉晩思入道余觀箋注首楞般若則
又思刋落枝葉迴向文字因緣以從事于余而今皆
不可得矣悠悠人世可爲興悲豈但東阡北陌而巳
哉子晉爲人孝友恭謹遲重不洩交知滿天下平生
最受知者故令應山楊忠烈公所莊事者繆布衣仲
淳張冢宰金銘蕭太常伯玉也與人交不翕熱撫王
德操之孤卹吳去塵沈璧甫之亡皆有終始著書滿
家多未削稿其子皆鏃礪耆學能弆而讀之異時有
聞焉子晉娶范氏康氏繼嚴氏生五子襄褒衮表扆
襄衮皆先卒女四人孫男女十一人生于巳亥歲之
正月五日卒于巳亥歲之七月二十七日年六十有
一越三年辛丑十一月朔葬于戈莊之祖塋銘曰
君爲舉子提筆如虹丁卯鎖院訊于掌夢明遠麗譙
蟠龍正中口􁇹珠書山字冠空兩旛旁列史右經東
明年改元歲集辰龍高山崔巍觀象在崇爰刻經史
敬嗣辟雍秦鏡漢囊表應受終魯誥旣藏竺墳攸崇
玉牒縹筆昱耀龍宮刦塵浩肰噩夢衝衝維玆吉夢
帝命克從睪如嵮如有丘宛隆文字海光長賁柏松
　　王德操墓誌銘
吳有隱君子日王君德操諱人鑑先世隱淪持齋奉
佛德操與其父生不茹葷血俗人謂之胎素德操疎
眉削頣面色竊黃振衣軃褎風骨稜稜肰望之知非
腥腐酒肉人也年十七學詩從居節士貞游士貞得
句法于王伯穀德撡經其指授遂以名家其稱詩和
平婉約似其爲人朱絃淸汜不務嘈囋淸氣宿心發
于妙指非以學而能也家居綵雲橋下老屋席門蠨
蛸網戸客至樵蘇不㸑淸談移日巳而垂簾閉肆佛
火靑熒膜拜趺坐居肰退院老僧矣吳閶詩酒之社
德撡未嘗不往軒葢雜遝笑語喧豗遊塵飛埃坌集
筵几德撡頽肰其中如入禪觀巳事而竣猶無與也
輕舠短屐薄遊吳越間與名公高人沿討風雅眺覽
名勝意有所之襆被便去曹能始歎曰此道人可以
彈鋏客目之邪少授金剛于耶溪法師中年走曹溪
禮大鍳肉身承事憨山和尚歸授記雲棲命名廣寳
法筵淸衆投跡如市名僧老衲半爲伴侶與草衣道
人爲塵外交紅牋小字頻數問遺齋廬缾拂毎雜著
懷袖間余題其小像曰猶有閒情難忘却虎丘明月
馬塍花德撡微笑而巳德撡年六十九始舉一子小
字曰四郞辟三姊也崇禎甲戌秋余與李孟芳毛子
晉偕過德撡酌酒布席命四郞出拜孟芳曰德撡意
鄭重付嘱將以穉子累子晉而以墓中之石累牧翁
也越庚辰年十月德撡卒其孤潙依子晉以長娶魚
開封侃之孫女黽勉持家亦旣抱子而德撡葬于滸
關外竹靑塘白石山未有刻文潙謀于子晉奉德撡
遺言拜而有請嗚呼余忍不銘潙字僧祐所謂四郞
者也潙與其子亦胎素如其父祖銘曰
中吳遺民自王賔迨邢參落落閭史穆穆德撡避世
牆東蓬蒿沒齒履和養素貞不絕俗斯亦可矣旌行
表微續往哲之記以俟君子
　　薛更生墓誌銘
君諱正平字更生華亭人也晚以字行字那谷號旻
老夫少爲儒長爲俠老歸釋氏死石頭城下葬于方
山之陽年八十有三子二人長逢次暉君懷奇負氣
糞溲章句小儒毎自方阿衡太師崇禎末主上神聖
憂勤將相非人國勢日蹙君早夜呼憤草萬言書上
之冀得旦夕召見平臺淸問從何處下手庶幾國耿
可振而天步可重整也取道北海經牢山聞國變慟
哭欲投海死同行者力挽之歸歎曰吾今日眞薛更
生矣更名所以志也少習禪那與雪嶠有雙髻之約
晚叅浪丈人于天界諮決心要悲生悟中淚下如雨
安立道塲和合僧衆經營佽助不惜頂踵啞羊驅烏
役體兩足逢人禮拜如常不輕講筵懴壇三朝六時
專勤抖擻先至而後罷者必君也故宮舊京麥秀雉
雊登臺城瞻孝陵望拜悲歌彷徨野哭又以其間觀
星占象占風角訪求山澤椎埋屠狗之夫人咸目笑
君八十老翁兩脚半陷黃土不知波波刦刦何爲也
平生好著書橫𥪡鈎貫學唐之覃李子金剛周易陰
符老莊下及程朱孫吳各有纂述作孝經通箋發揮
先皇帝表章至意取陶靖節五孝傳附焉謂靖節在
晉宋間不忘畱矦五世相韓之義古今之通孝不外
于此激而存之以有立也其用意㴱痛如此病瞶滋
甚畫字通語朂伊法師城南開講輒側耳占上座蹩
躠二十里憑老蒼頭肩以行如卭卭負蟨肰道未半
饑疲足􁦂則又更相扶也丁酉臘月八日長干熏塔
薄暮冐雨追余持薛公自傳拜而属銘十九日送余
東還入淸凉憇普德累日而後返持經削牘如平時
廿四日晨起呼逢誦道德指歸序問曰孔子稱老子
猶龍是許老子未許老子逢未答曰我方思熟睡汝
姑去丙夜呼燈起坐稱佛號者三顧逢曰今日睡足
如意轉身倚逢面撼之逝矣長干僧醵錢庀葬具皆
日脩行人臨行洒肰得如薛老足矣銘曰
君之亡也介丘道人評之曰貧則身輕老而心輕放
脚長往生死亦輕達哉斯言取以刻銘
　　何君實墓誌銘
君實姓何氏諱珩枝父允濟以鄉舉任山東嶧縣知
縣母錢氏余從祖祖父憲副府君諱順德之女于先
宮保公爲從妹而恩禮如嫡兄生萬曆丁丑長余五
年余垂髫時兄未冠髭毿毿出兄属文頫首沈思輒
摘其頷以相嬈偕補博士弟子員兄纘言斵詞嘔心
攻苦而余跌踢自如毎一下筆兄口吟手鈔朱黃重
疊不辨行墨間有不嗛手裂抵地兄必收拭補紉櫝
而藏之余他日亦不知爲巳作也余爲時文好刺取
内典名儒邵濂呼爲楞嚴秀才必旁及肇論淨名注
兄擊節歎曰又是方袍平叔矣其欣賞如此余通籍
久次坊局兄猶屢困鎖院十指如懸椎不能仰面于
人量衣度日其窮彌甚每重趼百里尋黃冠訪金丹
術晩從禪人學禪能終日不言夜不脇席肰皆無所
成卒以窮死死十餘年乃克葬其可哀也萬曆辛丑
余年二十偕兄讀書破山寺山門頽敝䕶世四王架
壞梁木爲坐余拉兄度磵穿嶺一日數過其前兄夢
四王語曰公等幸勿頻出出則我等促數起立殊僕
僕也兄心竊喜白负每褰衣止余勿出余勿聽傭書
人郭生婦病禱城隍神神憑而語曰乞錢相公一幅
名刺來我貰汝郭生叩頭乞哀余笑而㡿之兄曰安
知不肰代余書名刺俾焚廟中婦立起兄竊心忖自
疑日者四王云云將無亦爲彼耶余枚卜罷居兄從
容爲余道之且相慰曰未止此也嗚呼兄歿而天崩
地坼兄作夢時垂六十年而余固巳老而憊矣短衣
秃髩徒行蹩躠市井伍伯箕踞睥眤掩耳側行曾不
敢俠輸流視如兄之所云豈所謂癡人前說夢耶䘮
亂殘生天眼䕶佑創殘痛定追尋前夢未嘗不身毛
俱𥪡申旦屏營誠不敢忘天神之假靈于兄以牖我
也兄而有知其亦爲愾歎已矣兄妻時氏生二子曰
某某才而貧以書記游諸矦不幸死于道路常撰兄
行狀將乞銘于余而未遑也子某搜遺笥得之哭而
請余爲涕淚曰諾其忍不銘銘曰
嗟何兄生蹇屯髯離離眉勿伸枯禪客癯道民敝硯
席考衣巾我中表實弟昆追夙昔述墓文如畫筆貎
其眞雜諧謔徵鬼神記臯諾識癸辛有讀者笑而听
百千年女弗泯
　　族孫嗣美合葬墓誌銘
余家居訪求遺書殘編落簡捐衣食無所恤從孫嗣
美聞風慕悅亦好聚書書賈多挾筴潛往余心喜其
同癖又頗嗛其分吾好也天啓間官史局與中州王
損仲商訂宋史損仲言王偁東都事略藏李少卿家
搜篋中獲之繕寫以歸人言嗣美家有宋刻善本而
未信也辛丑春從其(子/曾)見之刻畫精好闕文具在則
其捐館舍已十有六年矣嗟乎以余之于斯文窮年
盡氣搜討不可謂不力而宋代遺文頡頏長編者近
在家門而不克知余之闕漏䛕聞良可以自愧肰王
偁之書謹存于蠟車障壁人不能舉其氏名是子也
顧獨能知而藏之藏之之久至身代銷沉之後而余
乃始徬徨展玩佇想于斯人則古人所謂家有名士
三十年而不知者固未可謂之晩也其能不爲之三
歎矣乎冬十有一月曾卜葬于蔡莊之新阡泣而請
銘余于宗爲　老不當妄諛宗人子弟乃趣舉其廢
書愾歎者而序之曰錢氏自武肅有國三世爲文僖
公惟演南渡後八世光祿公端仁爲常熟始祖宋亡
十二世千一公元孫爲常熟始遷祖入明朝十七世
鏞居鹿園吾祖珍居奚浦常熟之錢始分鏞孫衡以
人才擢吏部稽勲事主事後六世岱舉進士萬曆初
爲名御史岱生時俊亦用進士卒官湖廣副使嗣美
名裔肅副使長子也萬曆乙卯以春秋舉順天是時
祖父貴盛綽楔綺互宗黨望塵莫敢梯接公車屢罷
家門衰落賦性峭獨不能骫骳隨時謠諑四起突隳
漂搖摩肌戞骨酸辛榰柱十餘年乃少熄而身巳不
待矣嗚呼其可傷也卒于丙戌歲之十月年五十有
八妻蔣氏子四人長召亦舉于鄕次名次卽曾次魯
孫男女二十三人曾好學能詩藏書益富趾美成宗
固于是乎在銘曰
吾讀顏介家訓江左貴游子弟跟高齒屐駕長檐車
熏衣剃面目不知書嗟哉若士望彼何如風雨雀䑕
楹淪壁邪摩研削柹丹鉛滿家螢老魚乾身沉名徂
鼎鼎百年天乎人與鑽石埋辭有子用譽我作銘詩
慰汝幽墟
牧齋有學集卷三十一終
牧齋有學集卷三十二
　墓誌銘
　　卓去病先生墓誌銘
去病姓卓氏名爾康其爲人孝于親忠于君篤厚于
朋友以通經術講經濟爲能事孤峭介特以世道爲
巳任雖其生値叔季身沈下僚天下之士識與不識
皆信之無異詞去病杭之塘西里人父光祿署丞明
卿能詩結客諸老先生皆字之曰徵甫去病徵甫之
少子也而出後于其兄學錄文卿少有至性事三母
皆盡孝萬曆壬子舉鄕書本生母卒終䘮三年哀動
路人此其孝于親也憤時俗重進士科糞溲乙榜厚
自灑濯務使所居官大授祥符敎諭署儀封封丘假
守許州所至頒立敎條釃雍河築圯城爲百世利入
爲國子學錄轉兵部司務陞南京刑部主事工部屯
田司郎中在司㕔危言覈論動引古誼兩尙書便文
老吏皆屈巳從之左遷常州府簡較徙大同推官盧
公象昇爲督府建白兵事稍自發舒量移兩淮分司
運判不以衰晩故取看囊一錢歲大䘲涕泣爲淮人
請賑語切直多忌諱用是罷歸甲申之難早行呼憤
涕流漬床席不踰年而死此其忠于君者也兒時與
胡胤嘉休復同學嘐嘐好古長以許孟中高存之二
君子爲師友休復選庻常卒官爲木主祀于中霤之
左并祀休復父太公及壬子舉主余御史之無後者
與人交寛論不知巳而嚴于知巳後門寒雋傾身慰
藉鉅公要人片語責望終身不交一言晩而與余定
交語人曰吾得此友藉以報塞國家非以爲交遊光
寵也其相期待如此愍六經之學不違而師悖摩跡
編削句􁄓字櫛期張衆目爲羅以蒐獵聖賢之指要
作易■五十卷詩學四十卷春秋辨義四十卷茂苑
相國進講春秋將錄其書以獻去位不果上萬曆間
河决山東去病年二十與休復落第居金陵遣老丁
生裹糧視張家堰口諸生皆目笑之舟船南北迂道
沂沿訪問黃淮分合情勢作河渠議十篇旁及禮樂
郊廟財賦漕運錢法官制六要會要各有成書而尤
詳于武備人皆易之謂帋上兵法耳比官雲中而哈
卜之議起卜　者順義王後也西哈市馬以卜爲儈
疋取我一金而陰㗖哈金強半謂之啞食哈恨而謀
併之乃好言謾我卜陽事天朝陰導　天朝若捨卜
而固與我願併力爲漢圖　諸降　部落却附從中
蠭起　可反手㓕也邊吏皆旴衡鼓掌謂侯封可契
戾取去病奏記盧公謂邊吏不知大計其故有三卜
　四世保塞今棄之以媚哈諸磬謂漢少恩不足恃
賴一也哈易我而畏　謾言爲我圖　所謂空紿王
烏耳二也哈圍歸化城十五日不解卜衘我甚必東
走以孽我三也計莫若宣諭西哈保全殘卜堂堂正
正存中國大體我一言而解卜圍柱卜謾銷　諜此
所謂知大計者也盧公大悟趣下邊吏施行宣雲遂
解嚴當是時盧公嚴重去病朝見屬吏罷輙開後堂
延去病上坐部折謝不敏隅坐請事議上時漏下二
鼓盧公炳燭傳籖質明而事定于是向之易去病者
詫去病果知兵又惜盧公能用去病而坐視其抑没
以終老也崇禎末中書沈君廷楊以海運超拜特疏
請余開府東海設重鎭任援勦去病家居老且病矣
聞之大喜畵圖系說條列用海大計惟恐余之不得
當也疏入未報而事巳不可爲去病晩歲論兵耑爲
東事及其所期許于余者至是而心灰夢㫁臣精銷
亡不復能久居此世矣此可爲痛哭者也去病卒甲
申十一月廿九日年七十有五妻李氏側室劉氏詹
氏子三人向人伊人皐女一人皐以乙亥歲塟去病
于皐鶴之阡抱其遺書哭而請銘于余余見而悲之
余嘗謂去病以文士喜論兵述戰守勝負之要似尹
師魯遇事發憤是是非非無所忌諱似石守道歐陽
公論守道曰其違世驚俗人皆笑之則曰吾非狂癡
者也然則天下之士雖知去病其能推其用心而哀
其志者則亦鮮矣去病有集二十卷余爲之序曰百
年而後湥思尙論想見其爲人亦必有如余之廢書
嘆息泣下沾襟而不能自止者葢其言之而益信銘
曰
　世之稱君咸擬以儒林廉吏琬琰刻鐫余之惜君
　則嘆其長情奇志怫鬱于下泉鶴皐之原宿草芋
　眠此何祥邪有光間于斗牛之間嗚呼張華雷令
　不可得矣孰知其然不然
　　新安汪然明合塟墓誌銘
崇禎癸未余遊武林之西溪然明偕馮二雲將訪我
綠蕚梅樹下酌酒譚燕驩若平生亂後客從武林來
數問然明起居皆曰然明蔭藉高華賔從萃止徵歌
選勝狎主詩酒之盟㣲然明湖山寥落幾無主人矣
巳而重遊湖上如客之云與然明握手一笑又數年
然明卽世余徃弔之則墓有宿草矣嗟乎自有湖山
以來靈人韻士流留興會長與山光水色相御于無
窮承平之世天地暢悅草木丰容園池極目歌舞載
塗山不益而高也水不益而湥也若夫䘮亂之後焚
如突如陵彛壑改于斯時也命觴載妓左絃右壺聊
復以吹嘘朔風招邀淑氣是亦造化所使爲勾萌甲
拆之魂兆也如然明者非與然明殁湖山遂無主人
矣一觴一咏載色載笑俛仰之間邈然終古峴首之
涕牛山之悲又于吾身親見之是能不爲之嘆息哉
按狀然明姓汪氏諱汝謙先世出唐越國公宋秘書
丞叔敖分居歙之叢睦祖某周府審理父某萬曆丙
子鄕進士生五子然明其季也然明生十三年而孤
嶄然如成人事其母捧手肅容視氣聽聲九十年如
一日人以爲白華之子事其諸兄若娣同仁均愛絶
少分甘人以爲棠棣之弟撫孫䘏甥睦婣收族三黨
婚嫁塟霾于我乎取人以爲有葛藟之仁緩急扣門
不以無爲解分宅下泣側席而坐存亡死生不見顔
色人以爲有伐木乾餱我行收䘏之義葢其爲人量
博而智淵幾沉而才老其熱腸俠骨囊槖一世之志
氣如洑流漬泉觸地涌岀所至公卿虛席勝流歙集
刹之觀潮之客三竺漉囊之僧西陵油壁之妓北里
雪衣之女靡不檠箱捧席傾囊倒篋人厭其意留連
而不忍去其心計指畫牢籠幹辨之器用如白地光
明之錦裁爲𥜗袴罄無不宜其精者鉤探風雅摹榻
書法編次金石寸度律呂雖專門肉譜不能與之爭
能其觕者用以點綴名勝摒擋宴集舫亝靚湥聲殽
胾精旨杖函履屐咸爲位置及乎彌留待盡神明湛
然要雲將諸人摩挲名蹟吹簫摘阮移日視蔭乃抗
手而告別然明葢世之吉人邦之壽耉太平之遺老
刼後之種民吾所謂造物之所使者而豈徒哉然明
生萬曆丁丑八日卒乙未七月年七十有九娶吳氏
相夫刑家具著儀法字庻出子逾于巳出閨門頌之
與然明齊年以丁酉四月卒年八十有二子玉立以
高才生有聞次繼昌岀爲仲方公後巳丑進士官湖
廣按察司副史女二人孫男女若干人塟于玉岑山
之新阡于是玉立排纘事狀泣而請銘昔李文叔記
雒陽名園謂園林盛衰關天下之治亂田叔禾志西
湖則以版蕩凄凉偏安逸豫次湖山勝覧之後今余
銘然明墓囬翔今昔有餘感焉銘曰
斯晨斯夕兮假日宴游朱絲綠浪兮紅粉丹丘伊
人云亡兮誰樂爽鳩嬉春罷詠兮竹枝輟謳夢夢
月鏡兮沈沈金牛孤山鶴怨兮古洞猿愁吁嗟夢
　華兮孰知我憂紅牙紫毫兮申寫風流鑽辭陵谷
　兮于彼千秋
　　李貫之先生墓誌銘
嗚呼百年以來士大夫沿襲浮華傭耳剽目不知學
問爲何事自文淵中秘之藏祖宗儲以養士館閣巨
公不復問其扄繘而况匹夫庻士有能知而好之者
乎有能知而好好而讀讀而好學㴱思不以謏聞曲
見穿穴嚙蠧者乎萬曆中江陰有李君貫之窮老盡
氣搜緝聖賢遺文其于六經四部聚之勤讀之力而
守之固斯可謂強學力行強立不返之君子也君諱
鶚翀字如一後以字行字貫之少應進士舉多識古
文奇字不中程再自罷去家世力耕給公上供伏臘
其餘悉以購書搜閣本訪逸典藏弆刓編齾翰老而
食貧指其藏書曰富猗鄭矣故曰聚之勤其讀書也
闕必補譌必正同異必讐勘痛不輟業衰不息勞倣
宋眺氏元氏書目自爲詮次發凡起例井如也故曰
讀之力論學以六經爲淵海以箋䟽爲梯航謂朱子
于戴記未有成書網羅鈎貫撰禮經緝正易簀時猶
自幸徹簡故曰守之固而君于先民之遺書非苟知
之而巳也事祖父父母致敬盡毁撫弟妹分甘讓肥
舉止方重不苟訾笑冠婚䘮祭遵用古典立先廟置
義莊􁨃事懸高皇帝聖諭六族詔告族黨老居南村
歲時祭奠徒歩徃返鄕人觀禮焉天啓中羣小附㭬
人亂政每嚙齒唾罵繼以泣涕繆宫允昌期妹之夫
也御史應昇弟子也相繼械繫君執應昇手曰勉之
李氏有人矣詒繆書曰生平學力方寸裁决吾不惜
爲王炎午斯吾所謂強學力行強立不返者也君晚
與余定交束書餙贄用士相見禮十五年間書筒奚
囊百里參錯遺文掌故取次弋獲宿㫪相聞若傳逓
焉余有事正史以謂如君者長編討論可援爲助君
嘗詒書姚叔祥訪求鄭端簡后妃權倖等十二傳其
意亦以余爲可助也君没無相余者矣彳亍腕　世
道交䘮滄桑刼火相挻繼作汗靑頭白不可復問矣
嗚呼史氏之難也廬陵涑水五百年不易遘劉道原
徐無黨之流天亦靳而生之耶天旣生君卑之以多
聞纘言顧鐫削其遺經使之老而㣲殁而􁋛耶抑亦
儒行禮宗上帝所閟重殘膏流墨與褒衣法冠俱還
冊府不慗遺斯世耶君疾革正冠危坐詔諸孫曰我
于三不朽無一不敢稱學者窮經問字虞山吾心師
也丐一言銘我足矣越十一年乙酉國有大故渴塟
又十年甲午成之具狀來請余老不獲死泫然執筆
徒以墜言受命其又可悲也君始祖恒烈公至元中
從伯顔丞相官統軍元帥墓在河間寧津縣子霑柯
孫李八撒兒佩金虎符世守江陰遂家焉八撒子脫
寅拜江浙行中書參知政事鎭平江至丙申死淮張
之難入國朝始爲儒戒菴府君諱翊以儒有聞翊生
復菴府君諱果用孫應昇死忠贈太僕卿君之父也
君以崇禎庚午四月二十三日卒享年七十有四娶
貢氏生一子奕茂官鴻臚寺序班先卒女六人孫男
五人良知成之及功遴之挺之曾孫男女若干人君
之作家譜也徵蒙古事最核金虎符三珠二珠之别
則辨國制八撒伯察脫寅脫因之稱則考國音明善
公督漕死事之詳則援据陳敬初張文蔚之詩誄先
輩推文徵仲諳勝國故事君庻幾焉由此觀之余之
誌君所以三嘆于史事者葢不誣也銘曰
　江陰東原赤岸里有明碩儒塟于此天地閉塞賢
　人死文府㓕熄禮庫燬有光熊熊漢津起色正芒
　寒勻勻徙端門有命珠囊理祀諸瞽宗日可埃誰
　爲之銘舊太史大書湥刻詔天咫
　　歸文休墓誌銘
崑山歸昌世字文休太僕寺寺丞震川先生諱有光
之冡孫也父子駿太學生母顧氏文休生十歲能爲
歌詩爲諸生與嘉定李長蘅太倉王淑士號三才子
余年少後亦從之游四人者互相題拂咸以爲瑞人
神士朗出天外不可梯接也李王及余相次取科第
文休數踏省門于諸生中濶踈落拓不事生産日高
醉臥戞釡待炊其婦典衣易粟不使文休知文休亦
竟不知也中年益放意爲詩阨窮連蹇思慕酣醉無
聊不平可喜可愕必于詩焉發之晩于詩律尤細和
陶諸篇爲詩老程孟陽所稱長蘅苦愛其五言詩效
韋柳者嘗摘二章題武林壁間觀者不知爲今人也
酒酣以徃槎牙芒角奮筆爲風枝雪幹攄寫其扶踈
魁壘之致人多攫奪藏弆比于仲圭孟端文休夷然
不屑也震川季子子慕字季思于文休爲叔父季思
謝公車學道端居屏跡凝塵蔽榻衡木拒門而文休
時游酒人淋漓跌宕倚絃度曲曼聲長歌兩人之行
跡不能相爲顧其持身行巳不受緇涅一禀震川之
舊德刖相與共之文休風流儒雅易直近人草書墨
竹施易乞與邑有大相請綽楔署書鄭重諈諉終弗
許也其介獨類如此文休娶于秦生四子長時發天
次昭繼登祚明秦有儀法食貧攻苦以逸妻自命三
子皆有㒞才晩益間放望山㝷水交風友月聽然獨
笑不知老之將至也旣而戎馬縱橫天地崩圯自以
家世爲儒三百年荷國涵養不殊世祿行歌野哭欷
歔飮泣塊然無生人之樂昭殉幕府繼登死儒官女
及媳接踵赴難遂擗摽發病以死嗚呼悕矣文休以
弘光元年九月四日卒年七十有二配秦辛卯三月
二十六日卒年七十有五又三年癸巳三月祚明泣
血負土卜塟于崑山九保巨字圩之新阡哭而謁余
銘文休悼震川遺文不大顯于世討論揚扢蚤夜呼
憤三子旣長呼而命之曰我王父之古文規模韓歐
今其瓣香近在虞山凡所以發皇精神頮濯蒙翳使
吾祖之緒言不爲俗學所抑没葢廿年于此矣塢呼
小子庸敢弗念乃筮日使三子端拜攝齊授經于余
文休殁祚明必以余銘猶前志也銘曰
　吁嗟乎斯爲文休之藏魂升于天譽星卿雲倬其
　有章也魄歸于地朱草醴泉靈芝煌煌也後千斯
　年知爲震川之文孫其苟無傷也
　　潘文學墓誌銘
嘉定居吳郡之東偏地僻而土厚余所見俊民宿老
凡十餘曹讀書勵行動止自好方巾大帶整冠脩容
䘮亂已來老成彫謝是數君子者巳邈然如古人矣
而其鄕人子弟風流餘韻猶有未盡没者則余樂得
而論著之如潘君汝躍是也潘君名應鯉汝躍其字
高祖文學士聰曾祖翁源縣主簿橖祖文學煜父文
學元輔世有文行君兄弟皆博士弟子員父子兄弟
横經枕書鉛槧交加絃誦錯互君以唐叔達金子魚
爲父之執友以諸父之壻徐女廉爲其執友唐金與
徐吾所謂數君子者之三人也以是故浸漬文藝纉
勵名行其所得者居多父殁君與其婦傅孺人拮据
食貧庀治䘮事獨先諸昆弟昆弟相繼殁送徃事居
植孤哺孩分甘讓肥剜肌割肉不以亡爲解凡君之
所爲刻意攻苦脩飾內行視古學友壹行之科卓然
可以無媿而君且絃斷勿續歷四十年鷄鳴風雨自
守泊如也郷之人皆稱之曰賢亦未有以大表異也
世道休明比屋可封生長禮義之鄕熏習詩書之敎
凡所謂六德六行閭胥族長之訓秀眉毁齒相與耳
擩目染以爲固然無足異者繇今而觀之則以爲殊
尤絶跡六闕不勝表而百城不勝圖也嗚呼可勝嘆
哉君生于萬曆丙子殁于丁亥六月年七十有二娶
傅氏生于萬曆丁丑殁于甲寅十二月年三十有八
子四人濟潤浩湥君旣與汝廉交好遣潤師事焉女
廉殁其子永亦天君經紀其孤􁁪凡廿餘年老而不
倦潤又捐束脩半爲女廉刻其遺集而君之旣塟也
女廉之次子京介潤以來請銘曰藉手以爲女廉報
地下也葢潘徐兩世交誼終始有尼稱者銘曰
　泰伯端委表吳俗仲雍文身匪其躅黃池載書請
　先讀趣呼好冠乃其欲嗟君家世老鄕塾井邑攸
　改　猶矗矗章逢蔽形書滿腹下
　見古人無嚬蹙百年爲儒是亦足我裁銘詩志陵
谷
　　　處士楊君無補墓誌銘
嗚呼天下有處士而後有眞詩人眞處士而不爲詩
人者則有之矣眞詩人而不爲處士未之有也爲詩
人者服處士之服而無其志其爲詩也傭僱而巳矣
言處士之言而無其行其爲詩也裨販而巳矣近代
布衣稱詩項背相望傑然以處士自命者無有人將
曰彼不爲處士猶得爲詩人何其待詩人之薄也嗚
呼處士吾不得而見之矣得見詩人者斯可矣循其
名考其實楊君無補其庻矣乎無補壯歲遊長安詩
名籍甚余賞其警句日閑魚食葉如遊樹高柳眠陰
半在池以爲文外獨絕書之扇頭爭相諷誦無補不
以其大篇叠韻流傳館閣者爲足重而矜信于余所
賞兩言者歸而與高淳邢昉南京顧夢游刻意濯磨
爲淸新古淡之學詩道于是乎大就善畵落筆似黃
子久好遊虞山謂子久粉本在是坐臥不忍舎攬取
其烟巒雨岫綠淨翠煖用以資爲詩晚自定其詩四
百餘篇屬余爲序余曰李鄴侯聞殘師梵唱先悽惋
而後愉悅知其謫墮將去無補殆將隱矣居無何竟
死無補死生于詩若是可不謂之詩人矣乎無補之
爲人隱不違親貞不絕俗口出氣惟恐傷人薰蕕氷
炭卽之意消其中有所不可介如也新撫略地士人
望塵頌德無補笑而不矧退未嘗不掩淚也徐文靖
之自沈也僂而就無補謀死所焉文靖有子昭法託
于木門顧獨與無補父子游爲文以表之文靖殁無
補語其子炤吾暫不死貰文靖餘晷耳屏居陸墓禪
誦不輟浮沉人間忽忽不自得年六十寢疾十日自
定終制口誦佛號正定而逝夫如是可不謂之處士
矣乎卒將塟照哭而告余吾父乙酉巳來餙巾待期
以死爲幸祈死而死不待皐某之日也㣲夫子其誰
銘嗚呼無補之爲詩人也吾能徵之其爲處士也徵
諸文靖又徵諸文靖之子與其子略詩人之名謚之
曰　處士君子以爲允無補名補别自號古農其先
臨江之淸江人父潤貫于吳娶張生無補家焉卒于
丁酉歲七月初一日塟在長洲十五都之新阡娶袁
氏生五子炤烜熺燧燕銘曰
　遺民之稱昉皐羽虞賔夏隷慟終古必也正名銘
　無補曰　處士訊筮與嗚呼上帝其右汝
　　顧君升墓誌銘
君諱世峻字君升原名延祐世家長洲埭川下堡村
祖道隆爲名士藏書萬餘卷與祝京兆文待詔父子
爲文字交父文禎生十男子而君次居九君父性伉
俠有司中蜚語把持其短長甚亟君年十七更名試
童子科學使者手其牘撫几矜賞有司旁睨縮舌曰
顧文禎有此兒耶趣歸寢其獄自是家益洛擕婦何
廢箸僦居蓬蒿虀塩口吟手畫意豁如也爲諸生祭
酒踰二十年執父母之䘮瘠不勝杖遂絶意科舉崇
禎壬午以歲貢入對大廷歸而病卒是歲之九月十
日也年四十有八妻何氏生二子長譁次芳菁皆邑
諸生女五人孫男女二十人曽孫男女七人君爲人
易直方嚴不俠輸訾笑婦徤而賢代君持門戸環堵
之室橫經籍書家人瑣碎之事弗與知也好讀史漢
三蘇子集尤信心窮繙內典兀坐竟日夕當臀處衣
綻席穿輙縫紉以爲恒爲文澄心研慮仰視雲漢奮
筆落𥿄簇簇然如蚕食葉都不起艸才筆之士相顧
愕眙避席而不得一當于鎖闈命矣夫君殁踰年癸
未卜塟于齊女門外形家言水泉不利越二十年歲
在壬寅正月韡始得吉壤于陸墓廿三都北七啚之
寥字圩奉君柩改塟而具狀請銘于余韡自傷爲人
子無狀不克敬愼以安先人之魄致詞哽咽伏地不
能起余曰無以爲也改塟古也儀禮曰改塟緦子思
語司徒文子曰禮父母改塟緦旣塟而除之不忍無
服送至親也古之改塟者有二爲山崩水涌毁其墓
及塟而禮有闕也昔者王季塟于渦山欒水齧其墓
見棺之前和文王曰先君欲一見羣臣百姓也出而
張朝三日而後更塟今子之改塟非爲禮不備也爲
水泉也則文王巳行之矣孔子之于防墓崩也泫然
流涕曰吾聞之古不脩墓今子之自傷也猶是心也
穀梁子曰改塟之禮緦舉下緬也緬猶遠也下服之
最輕者也今子之于緬者下者葢猶有越月踰時朔
囬啁噍之思焉其亦可以風世巳矣君子謂顧君于
是乎有子是宜爲銘銘曰
　臯如嶧如鮮原膴膴捨彼沮洳宅此樂土舊史刻
　銘永詔堂斧夫人兮自有美子蓀何以兮愁苦
　　温如先生陳公墓誌銘
楊子曰一卷之書必立之師古者家有塾黨有庠太
學之禮雖詔于天子無北面師道之尊久矣自柳子
厚謂魏晋以下人不知有師韓子抗顔爲人師受人
譁笑而况于今日乎温如先生陳君居太蒼之蔚村
里其爲學弘深而肅括經傳洽熟頌禮詳明教授生
徒歲嘗五十人里中相語稱先生不𣸪知爲君也中
歲以其業傳子瑚遷蝸廬牛欄俯仰嘯歌以成子之
志瑚謝絕應舉門弟子日益進而君之道大光壬寅
七月初二日考終正寢享壽八十二十二月葬使字
圩新阡兩世執友生徒縗經赴㑹者塡咽阡陌末世
所僅見也自古三公稱公年之長老尊其道而師之
稱公余故授毛公申公語公之例書其墓石曰陳公
而繫其行事曰君少遭閔凶謹謹礲錯不失一訾笑
于人不丐一錢刀于人角巾赤舄危坐如塑像不狎
㳺不慱簺不讀非聖之書不習淫哇之辭議論風發
籠挫古今軼材少年口呿舌遁當筵奮袖矯尾厲角
旣而促席引滿卒爵歡然門弟子居䘮鼓三絃過而
叱之其人終身廢簫𬋩長善救過視人畏傷雖被鐫
譙退無後言宿業憂國籍記天災國故援㨿經義吮
毫啜泣著述數十萬言非通經貰道不費𥿄墨生平
抑塞磊落畧見六十老人自序及和犁眉公襍興詩
不信巫覡不諱死䘮餙巾待盡命大開門闔吾魂氣
當上昇于天瑚之事狀云爾余居江鄕距蔚邨三舎
士友來告曰陳先生日飮酒盡三四石興酣蘸酒汁
冩詩累千百言不休嘗中酒慵起諸子張口坐荻簾
外遣老婢傳誦句讀犁然若自口出余喜而敘其事
余嘗觀宋少藴記少從峽州樂生嘉問學草屋三間
妻子棲一椽而以其二聚徒旦起授群兒經口誦數
百過不倦少間曵屨慢聲吟諷則東漢延篤書也羣
兒或竊玩侮之亦不怒元吾衍子行居武林先光坊
坐臨街小樓群公樂其慱雅屣屨造門㧞梯不令上
弟子以次下樓授書而巳吹簫度曲下書聲琅琅然
無敢譁者君于此兩人風流樂易若累相似豈局促
僮子師哉樂生所誦延篤之書曰吾昧爽􁆽梳坐于
客堂誦羲文之易虞夏之書夕則逍遙内堦詠詩南
軒百家衆氏投閒而作不知老至也則然又曰吾自
束修以來爲臣不䧟不忠爲子不䧟不孝上交不謟
下交不黷下見先君遠祖可不慚報君之強立不返
矯其身而厲其子也亦然斯所謂人之模範以經師
爲人師者歟君諱朝典字徵五娶孫氏子二人長瑚
崇禎壬午科舉人學者稱爲確庵先生姓張氏自代
州遷常熟創隷太倉父允臣有壹行著家訓四卷允
臣父復張以莭俠聞復張父班班父昇昇有氣决里
中兒怒馬躪其門伐棘以隘道叱其奴糞除馬矢乃
聽去珏與中表陳氏兒爭竹馬撲殺之兩家父抱持
痛哭捨班爲陳後遂姓陳氏銘曰
　吾聞諸孔文舉公者仁德之正號不必三事大夫
　褘矣碩儒著書滿家便便經笥爲衆說郛夏肄周
　遺窹嘆瞻烏負薪拾穗父子爲徒嗟彼惛俗擿埴
索塗正服明燭厥德則孤鄭公表郷魯國豈誣論
　世考德配而銘諸
　　顧象垣墓誌銘
長洲顧君諱維鼎字象垣以巳亥歲四月十七日卒
于家長子苓將葬父于支硎山之新阡啓其母陸孺
人之兆而合窆焉卜葬日淂明年正月癸酉于是具
狀數千言稽首求請銘銘曰
　吳四姓亶顧陸水還珠河采玉君曾祖諱存仁官
太僕謇直臣鴻臚祖文學父糞廧屋用儀羽陸家
　風推尙寳世作逑締姻好父好酒荒菑畬遂脫身
　㳺外家謝田宅棲丙舍趣短笇卽長夜君夫婦相
閔勉起孤僮歷凉暖異粻肉奉寡母丼虀䀋共漉
　溲權子母撡嬴奇枚藷蔗笇蹲鴟起高貲名上田
　俯靑郊䟽紅泉文茂苑扇芳塵託親串洽弟昆長
簷車高齒屐燕雞豚錯履舄嗤鄙夫髪種種削兩
肩入錢孔周御史捕飮章遮道路縣鋃璫君奮臂
　扞牧圉藐椓人如腐鼠亡賢妻有收子悲岸谷歎
　濛汜地濁惡天滄浪結凈侣修香光種池蓮采籬
　菊伸譚眉奉笑腹縣鼓觀餙巾逰猗徃生亦避世
　七十六以壽終考終命嫓顯融生三子苓荃莊女
　四人皆巳行支硎阡松檟列生齊牢死同穴舊史
　文􁒭譽墓銘三言凡百句苓嗜學時有聞今東吳
　顧八分自書丹刻玄石埋銘章永無泐
　　雲閒道人生壙志
雲閒道人錫山徐氏子少工筆札妙觧書翰精于牡
丹亭樂府搜逖隱互宿工老師莫能置喙通輕俠重
志氣柳市毬場推爲渠帥破千金之產如揮唾洟萬
曆季年余識之鄒彦吉席間輕衫白袷眉目軒軒然
籠葢坐客亂後見之惠山則頽然老僧竹經香燈坐
對移日相與循鄒園遺址指點昔遊愾歎而别庚子
歲道人年八十客謂曰君幸與虞山公遊人貌榮名
盍少自敘述乞一言以志陵谷道人笑曰我之生平
公知之矣少而孤長而蕩老而窮非儒非僧不市不
隱吾行履如是父命名鳯儀叅宻雲靈岩二和尚更
名載又曰玄熙晩自號雲閒如雲之閒也依雲而居
亦曰雲閒閒亦雲也雲亦閒也吾名字如是畏接貴
客懶交熱客憎見俗客侣禪衲友樵漁嘯歌朋而命
酒徒吾交游不多乎寄高忠憲祠宇乳泉石磵花宮
草庵杖藜所到皆在廡下吾園廬不廣乎中年失壯
子有僮曰子立備歷寒苦扞禦刀刄推燥􁉡把疴癢
復加一衣復損一飯五十年如一日人以爲孝子慈
孫我以爲我身也吾子姓不具乎金剛數卷淸磬一
聲生可盡年死不帶業草亾木卒如是而已吾何述
矣哉客以其言告余且曰唐夏侯孜厄塞名場人惎
其傭李敬當今北面官人所在打風打雨堂頭官人
豐衣足食爾何不從之而事一窮措大有何長進敬
輾然曰我官人及第還擬西川留後官後孜自中書
岀鎭成都用敬知進奏夏侯氏之傭則奇矣徐之義
㒒窮老相依豈𣸪有高車曲葢之夢不尤難乎余曰
道人如孤松老樹礧砢負大節非聊爾人也彦吉貴
倨奴視幸舍客獨嚴重道人彥吉與東林水火語及
忠憲道人輙拱手曰正人君子間過忠憲必曰鄒公
遇我厚兩公交重之忠憲殁周全生死有古人風高
氏子孫祠下必肅揖而後去間關垂死以髠頭易薙
髪未嘗一日忘溝壑也裴晋公隷人王羲捍淮西之
刄晋公自爲文以弔是歲進士撰王義者三之二道
人一老秃翁使人交頌義僕比于晋公之隷人桃李
不言亦有以使然也余舊史官也載筆大書以傳于
後誰曰不然客曰唯唯道人墓在馬塢山去惠山三
里許此邦士大夫議推子立主墓事歲時澆奠虞山
蒙叟錢某書礦石以誌之爲文之日庚子十月初八
日也
牧齋有學集卷三十二終
牧齋有學集卷三十三
　墓誌銘
　　誥封安人熊母皮夫人墓誌銘
夫人姓皮氏諱靜封承德郞熊公之配今少宰雪堂
公之母也夫人少而慧長而順老而共事其舅少檀
翁如父事其姑甘孺人始母異粻宿肉蚤夜毖愼營
兆域庀葬事衰麻哀泣感動行路此夫人之爲婦也
承德公老于塲屋不事生產朝虀暮塩黽勉有無白
首相莊有雞鳴饁耕之德此夫人之爲妻也敎少宰
兄弟援引圖史鏃勵文行少宰令而貧曰吾願爲陶
母少宰仕而直曰吾願爲范母憂具官望倚門匕箸
申儆老而不替此夫人之爲母也戒陜輸以敎莊斥
丹華以敎靜旨畜以敎勤害澣以敎儉峙餱糧以待
舉火度口腹以收道殣閨門覩記里閈歸仁此夫人
之爲大母爲母師也服慈氏之慈具德女之德皈依
三寳禮誦六時卒之日神觀澄寂親見華旛寳葢冉
冉下也余觀于夫人課誦則金剛法華熏脩則稱名
持號以慈心度幽㝠以淨心求正受固無事薙髮條
衣作阿梨之形相亦未嘗揚眉瞬目效婆子之機緣
示現閨範閟脩梵行考終由是往生亦由是用以儀
承德公老于塲屋不事生產朝虀暮塩黽勉有無白
首相莊有雞鳴饁耕之德此夫人之爲妻也敎少宰
兄弟援引圖史鏃勵文行少宰令而貧曰吾願爲陶
母少宰仕而直曰吾願爲范母憂具官望倚門匕箸
申儆老而不替此夫人之爲母也戒陜輸以敎莊斥
丹華以敎靜旨畜以敎勤害澣以敎儉峙餱糧以待
舉火度口腹以收道殣閨門覩記里閈歸仁此夫人
之爲大母爲母師也服慈氏之慈具德女之德皈依
三寳禮誦六時卒之日神觀澄寂親見華旛寳葢冉
冉下也口持佛號吉祥而逝人皆曰夫人不但壽考
令終且而歸樂邦矣余承乏國史詮次內行魚軒象
服雕軒有煒者什之六珩璜琚瑀管彤有聞者什之
四至于歸心佛乘正定往生則所謂優曇鉢花不一
再見者也像末陵遲邪外熾盛盲禪魔民掠機鋒逞
棒喝者侵㝷及于笄幃摩鄧之女說法而登壇賔蓮
之尼拈錐而樹拂憂世者惻䕶㳒者慜未有甚于此
時也以余觀于夫人課誦刖金剛法華熏脩則稱名
持號以慈心度幽冥以淨心求正受固無事薙髮條
衣作阿梨之形相亦未嘗揚眉瞬目效婆子之機緣
示現閨範閟脩梵行考終由是往生亦由是用以儀
表女宗金湯末法顧不韙歟余故志夫人墓表而出
之使笄幃者流慕往生者以夫人爲導師慕夫人之
往生者以其爲妻爲婦爲母爲左劵不壞世間不背
實相季緒四依庶其在是以予言爲指歸可矣夫人
生萬曆丙子九月十六日卒戊子十二月初一日享
年七十有三子三人文登由貢生官敎諭次文舉卽
少宰崇禎辛未進士由合肥令擢吏部司勲郞中今
吏部左侍郞次文升國學生孫女一人適輔國中尉
綂　孫男女若干人葬某地之某阡銘曰
棗脩肅穆闕狄光華現女人身命婦大家白毫注目
靑蓮啓口現善女人身法妻智母箴管內則衿纓閫
儀規重矩疊嫓彼毘尼姱脩外芬淨行內發如吠琉
璃中舍寳月頌圖孔昭援記有徵世出世間請觀斯
銘
　　佟母封孺人贈淑人陳氏墓誌銘
淑人姓陳氏父諱其志母湯氏故山東按察司僉事
登萊監軍佟府君諱卜年之妻今御史中丞國器之
母也先用府君河間令最封孺人今用中丞覃恩贈
淑人佟與陳皆遼陽上族淑人以明惠擇壻府君以
岐嶷求耦圭判璋合二姓克諧生柔笄禮旣饋交賀
淑人承上字下婦德用光親井舂具膏火機絲夙夜
相府君于讀甘虀鹽警鈴索盥潄雞鳴相府君于官
府君擢上第宰京邑冊府錫命天書煌煌閨閫榮焉
天啓初府君受命東略監軍登萊鈎黨牽連蜚語逮
繫淑人奉二尊人曁諸姑子姪扶携顚頓徙家于鄂
乙丑九月府君奉矯詔自裁太公哀慟死客舍淑人
泣血襄事奉太夫人渡漢遷黃陂又三年仍遷江夏
夏奏寇躪楚太夫人殁而渴葬中丞補弟子員奉淑
人卜居金陵祟禎甲申避兵遷甬東中丞受新命以
兵憲治嘉興淑人版輿就飬丙戌九月十九日卒于
官舍年五十有八嗚呼孰不爲婦孰不爲母如淑人
之爲婦母極難耳自丑迄戌天地翻覆以二十年閱
公羊之三世則難自鄂之吳室家播蕩以弱女子定
盤庚之五遷則難雷風交加參彛呼吸上慰掩袂之
尊章下挈琢釘之童稚毁室取子覆巢完卵無天可
呼有地必蹐以隻身獨手枝撑佟氏之一門百口則
難當府君檻車急徵淑人牽衣訣别以忠臣殉國孝
婦殉家相勸勉迄于今家門巋肰窀穸相望𣢾𣢾下
泉執手慰勞淑人之報稱府君亦巳足矣生前之荼
苦甘之若飴身後之血淚藏而猶碧菀枯陵谷世人
所咨嗟歎息者豈足爲淑人道哉淑人旣殁中丞扶
柩歸金陵卜葬于　山之陽子一人卽中丞公國器
女適李寧遠曾孫延祖以死事贈冋卿中丞妻贈淑
人蕭氏繼室封淑人錢氏孫三人世韓世南世傑舊
史氏曰予讀史至王章妻事未嘗不撫卷流涕方其
臥牛衣涕泣謂朝廷尊貴無愈仲卿責其不自激昻
何其壯也及被收繫小女聞呼因聲號哭知我君先
死何其傷也由淑人觀之忠臣妻女遭逢患難其情
事俛仰有足悲者旣而昊天巳威刦運促數章妻得
還合浦夫人重御雕軒平陂往復約略相似觀世者
於是乎有㴱懼焉余旣狥忠臣之請銘府君之墓在
鄂渚淑人未之從法當别有銘銘曰
生遼陽死檇李鄂之越五遷徙金陵山兆靈趾靈之
車反于此魂迢迢渡漢水泣丹書訊靑史夫人兮有
美子讚銘辭詔天咫
　　　故誥封李宜人張氏墓誌銘
宜人姓張氏故通政使司右通政寳應李公諱茂英
之室也李公卽世九年而有甲申之難季子藻先奉
母適吳以其年八月十二日卒于邸舍年　十有
遺命反葬祔通政之兆又十二年乙未余之淮過寳
應藻先拜而請銘李公余同年長兄宜人丘嫂也藻
先父事余二十年益恭知宜人內行者莫余爲詳其
忍不銘銘曰
萬曆庚戌余舉南宮淮海聮蹁聿有李公展允李公
長德端人玉衡懸秋木神發春釐爾女士玉質金相
旣饋交賀徳友相莊岀宰百里入官爽鳩雞鳴戒勤
秉燭泣囚晉秩納言迴翔靈鏁黨論披猖㭬人簸騀
金甌四維㣲風搖搖携手言歸曾不崇朝公賦遂初
如旅得歸陰林席箭散髮振衣宜人刦刦綜理外內
田園區塍囊篋細碎僮奴指使牛蹄角千目覽手畫
部居井肰公曰休哉坦其皤腹我酒爾旨我肉爾宿
是生三子季也收子敎以織績游必就士公旣卽世
家門肅穆蘭錡崔嵬戸屨促數白毛匝地黑眚横天
長淮南北骸山血川申命季子御以如吳陳衣考終
如在室家帷裳而歛以逮反葬牆翣不驚窀穸無恙
陵谷遷貿又一星終風塵傾洞我來自東白楊蕭蕭
短髪薿薿停舟問舊􁂚眙驚喜我造其第堂宇沉沉
几筵肆設簾幙靚㴱季子曰咨闔廬蓬翟夙夜洒掃
惟母之敎我饗其饌茶香酒醑脯醢錯列間以粔籹
季子曰咨粗糲匪恪五飯酒漿猶母餘閭軒車蹐門
靑簡棲帷市勒懸書壁鑱贈詩季子曰咨予庶予跂
引衽攘捲德音在耳獻酬卒爵見其諸孫舒雁行列
玉雪蘭蓀我思古人頌圖雍肅咏歌葛藟逮彼樛木
而况宜人女宗母師珩璜琚瑀我親見之在昔范氏
隆道弘風中興以後形我管彤鴻朗不遐淸喬斯纂
我作斯銘敬告史館甓湖湯湯八寳告祥理詞幽竁
尚有耿光
　　林淑人太君墓誌銘
太君姓陳氏贈䕶軍林君子惠之室也生二子國棟
廷棟一女適錢氏歲壬辰七月考終內寢年六十有
二八月葬武林北關吉祥之阡䕶軍早世太君方盛
年女提子抱朝其家人而申儆之曰爾無死吾先君
無寡寡婦無藐藐諸孤爾饔爾飱爾𧖟爾織爾庀洒
掃出入雜肰應曰敢不如命又合其宗黨而告之曰
有未亡人在有先世敝廬薄田在于我婚于我葬于
我歲時伏臘其何忍死我先君闕遺我諸父昆弟雜
肰應曰諾更十年所女笄而字男丱而學扁鐍蕭肰
鈴索肅肰機絲雒誦聲續續肰行其庭窺其堂不知
䕶軍在否咸曰有婦又更十年所國棟起家韎韋腰
刀袴褶拜跪起居餘皇文駟交織道路雕軒在門翟
茀有煒閭里聚觀咸曰有母太君于是居積不替名
行滋彰僮奴食指日繁宗黨待舉火歲益成輿梁掩
骴骼新支提飯除饉四方之人咸曰是婦是母男子
無如也晩而遭逢世故鄕井繹騷歌哭錯互太君蘭
錡巋肰鼎食如故兒孫繞膝吉祥令終斯世希有也
舊史氏曰余往與陳總戎東溟劇談當世奇偉卓詭
之事盱衡告余公知天下有奇女子若武林林太君
者乎太君一寡婦存亡死生千金一諾南冠越吟之
客翳桑廣柳之徒後車却載幸舍如歸台溫諸郡漕
艘運弁帆檣蔽虧奸黨囊槖太君片言傳敕千里郵
置駢頭捧手莫敢顧唾此豈有徵發期會用兵法部
勒者乎昔太史公傳貨殖列巴寡婦淸而范史傳列
女失東海呂母公裁國史當置何等余異而心識之
比遊武林觀太君之葬䘮亂之後托妻孥保家室者
擁匶巷哭蜾臝之子削杖執䘮虞用粟焉總戎之言
猶信嗟乎古奇女子如譙國洗氏紹定間晏氏比能
絜智何以賢于太君徵諸近事銀夏之登埤誓師榆
關之乘城返斾翠帷砥室呼吸定變嚄唶宿將其顙
有泚惜乎太君之所用者小也于是廷棟來謁銘余
曰諾是應銘法銘曰
碣石鐫靈掌徙天夢夢俗靡靡鬚眉怍巾幗恥匪激
贊訓夫子
　　長沙趙夫人張氏墓碑
長沙趙夫人姓張氏今御史大夫趙公開心之室內
閣中書舍人而汴之母享年六十有九龍集己􁁲正
月■■日考終官舍之內寢而汴扶柩北平返葬南
國毛裏創鉅桮棬痛㴱食頃啁噍踰時蹢䠱袛奉嚴
君之命來請大家之銘余交在紀羣慕㴱鍾郝猥承
載筆敢忘彤管用假嚴牲之石敘而銘焉敘曰夫人
生柔笄禮肅容裕仁媒肰卜祥旣饋交賀董茶攻苦
音蓄御窮饘酏芼羮以佐敬養篝燈宿肉以相誦讀
寒牕佔嗶則織火分光午夜伊吾則機絲雜響宵晨
儆戒有雞鳴風雨之思窮困激昻無牛衣涕泣之狀
斯則歸妹所以幾望鵲巢所以起家者也君爲觀國
之賔妾作當家之婦白髮在堂黃口在抱滑甘梨栗
取辦食指子媳保姆交萃一身家門多釁繼纏哀酷
醫巫藥膳傾倒􁌛囊置翣飾牆罄盡衣珥俾老人卽
安下地庶游子無憾終天俄而兵燹突焚關河阻絶
襆被挈筐負稚携嬰雨血風毛之死自誓戒徒命侶
如堂適庭徤婦良勝于丈夫夜行何畏乎多露斯則
自竇啓夏負屛伯越秉心塞淵無成代終者也惟趙
公標榜惽俗摩厲兩朝木高風搖表長影廣叶玆琴
瑟戒彼韋絃周南之哲婦朂如燬于魴魚陶邑之令
妻喻自處于玄豹佩觽能解發硎善藏臺柏之獨坐
巋肰卿月之迴翔滋久有子式穀作我鳯毛夫人舉
案益莊循牆多畏傳敕邸舍庀治寢門鈴索無間于
晨昏管鑰不離于手掌隔柳家之幔才使聞歌下謝
公之帷僅能見舞行成琚瑀言著縑緗巳乃脫落塵
容津梁白業伽㑲半偈多羅數行現身散華無復女
身之相取泡作髻㴱知泡影之因斯所以收華委蛻
高朗令終者歟嗚呼天地震蕩士女仳離江淹歎紫
臺之稍遠杜陵悲紅袖之登車夫人佽助陳謨勸勉
明哲于是梓材用晉白馬朝周潼酒駝羮每拜上方
之賜鞠衣翟茀彌㴱再命之榮生以名窌疏封殁則
甘泉圖像令妻壽母罕有其比旣而勝鬘末利迴念
多生陽燄乾城追惟昔夢珠服玉饌謝彼繁華寳地
金牀欣玆勝妙視世界如房櫳等兒孫于幻化顯融
壽考人間五福方蔑如也昔者劉子政之述作臚列
仁智房玄齡之序傳標舉淸喬竊比古人詢於舊史
敬爲論次徵諸頌圖乃作銘曰
趙璧連城張星近河珪判璋分鳯舞鸞歌天作嘉耦
宜爾室家茹茶攻蓼亦旣勞止相夫如賔代夫爲子
弓强于韌衣強于裏乃遭鼎革乃服裸將叅語更衣
決策𧖟桑携手刦灰晞髮靑陽父執法兮􁴌中子彯
纓兮日東猗紫書兮有燿儼象服兮被躬歌迴波兮
窈窕御雕軒兮肅雍嗟塵壒兮沈湎閱海水兮淸且
淺著銖兩兮衣輕踏琬璃兮地輭山川兮間之將二
妃兮復來從二妃兮澧浦望蒼梧兮參差宛故國兮
松椒倚門閭兮何求坐祝背行兮我心悠悠沅湘無
波兮江水安流
　　李緝夫室瞿孺人墓誌銘
吾先君宮保公有執友曰李丈伯樗伯樗之子胤熙
字緝夫長千余三年余契家兄也緝夫娶瞿氏宋太
史傳孝子嗣興之後共儉有婦德每生子女湯餅之
㑹必首召余余事孺人猶丘嫂也先君卽世幼弟二
酉不一齡余奉諱歸摳衣肅拜定婚于緝夫之女以
爲李氏兩世素交先君之神所式憑也踰年二酉殤
孺人哭吾壻過時而悲余每爲揮涕久之緝夫困諸
生而余浮沉仕途進寸退尺緝夫與孺人燕語呴濕
濡沫未嘗不相向歎咨也祟禎改元緝夫病不祿子
象璧漸長授經於其婦翁陸兄孟亮崇禎巳卯舉鄕
試孺人年六十賀客驩呼踵門未幾象璧沒䘮亂薦
臻歲祲產削孺人依次子系坤及象璧子錄銘以居
及見其次女甥翁與之郷舉而卒癸卯歲六月十五
日也享年八十有四于是子孫食貧渴葬卜日　先
人之兆而泣血來請銘孺人之歸李也十四而爲婦
三十而爲母六十而爲大母家門儒素裙布操作口
不知肥濃身不識紈綺拮据將荼勞夢徹旦晝八十
年一日也譬之耕肰火種而不收子穫而弗食鹿鳴
燕喜開口一笑日未陰而失之攢眉如能漬淚洗面
八十年一日也上下三世艱危積刦孫枝不替祭祀
孔時厥惟艱哉卒之日訣别子孫曰八十年李氏老
婦可以死葬之日下見所天曰八十年李氏老婦可
以從君于此嗚呼臣子之于君國也猶婦人之于室
家也身世牽率死生偭背讀丘遲之書覽庾信之賦
如孺人靑裙白髮八十年爲李氏老婦豈非天之相
之也哉生宜李氏之室死復李氏之土殁食李氏之
粟自施衿以逮陳衣爪髮依肰話言如昨爲孺人者
良可以無憾而余陳人宿老俛仰今昔能無載筆而
流涕乎銘曰
昔者漢孝元皇后移國旋易身爲新室文母猶自命
漢家老寡婦黑貂奉正臘史家悲其倒置元后之年
亦八十四視孺人白首蓋棺長爲李家婦我知其有
餘媿也嗚呼叔姬歸􁊉春秋所義豈無冠纓羡彼䯸
髲涕盈其銘終古同喟
　　　旌表節婦從祖母徐氏墓誌銘
祟禎六年歲在癸酉詔旌常熟縣故生員錢世顯妻
徐氏表其門曰貞節之母工部尚書栻之從孫女我
從祖祖父副使府君諱順德之介婦從祖父諱世顯
之妻從祖弟論貞之母也年十六歸于我二十四所
天見背矢節四十二年膺旌門之典後十一年爲崇
禎之甲申節婦年七十有二越二年丙戌論貞殁又
三年巳丑七月始考終于內寢壽七十有八次年庚
寅月冢孫孫保卜葬于長興之新阡啓厥祖墅　橋
之竁改而合焉哭而告于謙益俾誌其墓於乎謙益
不忠不孝慙負天地其敢靦肰執筆貽羞简牘若節
婦之爲妻爲婦爲母盡瘁于我錢氏不忍以弗之志
也節婦之寡也論貞僅免襁褓未幾府君卽世幼孺
眇藐委縗就位無儉禮無違言漂搖耆定甹蜂寢息
人言曰能爲妻君舅旣殁三姑皆篤老供養扶持送
往事居啜泣莅事莫有愆素人咸曰能爲婦溓貞起
孤僮長而有見視保吿誡如未免于水火也織紝辟
績朝虀暮塩不以溫厚少自假易也老而哭子支形
立氣持門戸彌自力孫保頭角嶄肰奉侍唯謹陳衣
之夕顧視釋肰肰後爲母之道終焉衰門多釁哀酷
䋌纒節婦哭夫之後哭尊嫜者四哭婦者一哭孫及
孫女者再三死數矣而不死殘年餘息垂死而又哭
二子而猶不死天以節婦卑我錢氏爲徤婦爲勞人
備嘗其閔凶而慗遺其血胤苟不至于終天窮塵畢
命盡氣猶未獲弛擔息勞安寢于巨室也節婦之爲
節也亦苦矣哉萬曆初吾家全盛叔爲秦川貴公子
婦方盛年容華謙益稚齒嬉戲長與案等耳從祖父
縣雉于庭木舍矢命中顧盻自喜節婦鼓琴于房桐
絃鏗肰聲滿忩戸迄于今話言色笑宛宛肰如信宿
也而吾亦七十老矣節婦亡且葬而錢氏之老人于
是盡矣家憂國恤創巨痛㴱囘環循省若轆轤之轉
腸腹雖欲不泫肰也其可得乎嗚呼女婦之殉夫臣
子之殉國其于生死之難也一而巳矣傳不云乎召
忽之死也賢其生也管仲之生也賢其死也靡之不
死相也嬰之不死朔也與夫人之不死何異靡祀夏
嬰立趙死者復生生者不慙而後乃知其賢于死也
節婦之于錢夏之靡趙之嬰也其不死也以有爲也
以有待也其視夫引刀雉經以一死爲能事者孰難
孰易亦顧所自矢者而巳矣雖肰必如節婦而後可
以不死必如節婦之不死而後可以有辭于死者國
家大書㴱刻旌門表閭所以敎世之爲人臣子者至
矣吾于是而知風德之遠也銘曰
節婦之天出後小宗徐母高行棹楔熊熊元兄不弔
自誓有王一門三闕漆書相望于鑠　明祟奬節孝
光天厚地有風有敎舊史裁筆埋辭墓門鴻祝徵此
刻文
　　錢令人趙氏墓誌銘
我曾祖王父歷贈刑部郞中太子太保諱體仁生五
子長爲我王父嘉靖巳未進士歷贈太子太保諱順
時仲爲從祖祖父山東按察司副使諱順德副使仲
子世顯娶旌表節婦徐氏生謙貞貞生孫保孫保娶
趙禮部尚書謚文毅諱用賢之曾孫女敘州太守隆
美之孫女太子中允士春之女也孫保旣葬其王父
母父母於我曾祖長興阡之支隴兩阡間有地婉而
中隆宮之以葬其妻而率其子興祖請爲壙銘銘曰
維我曾祖有四世孫條葉被澤卜妻亭門錦城漢東
仙源天水故國舊家河魴宋子之子于歸王母在堂
鞠衣楚楚烏頭將將網戸砥室板輿輕軒銀燭合歡
金尊祝延般申旣饋異粻事酒相夫爲子代姑爲婦
菽水旦旦膏火昔昔毋傷牛衣而去駒隙內外官閥
委佩乘魚于今爲庶可不免諸機絲研削雞鳴風雨
亦旣抱子誰謂荼苦申酉之交大厦再傾漂搖一室
梁壞榱崩尊章酷纒王母奄及無呼非天有啜必泣
捲衣雜投絞紟頻製工祝背行巫匠更次哀哀百身
惙惙千指佽助棘人克庀大事爵踊觸地殷田壞牆
擊胸傷心命以不長戎馬乍寧室賔帖妥一星未周
逝將去女歲在甲午年三十二陳衣蕭肰顧燭永訣
庚子十月龍尾伏辰白楊悲風埋此勞人長興高墳
三台熊熊支龍蜿蜒防密新宮宗老斲石納銘敦丘
地卜唯食天咫不謬三子四女子亦有子俾爾昌熾
庶蕪在此
　　贈孺人張氏墓誌銘
孺人張氏建寧府君之後爲邑巨室父諸生芳潤母
王氏年十七歸于錢爲今江南道御史延宅之妻卒
于乙酉九月八日年二十有一後七年延宅舉進士
自行人擢臺班再命皆贈孺人癸卯歲請假葬母十
地殿橋新阡營孺人之兆域于其旁于是孺人殁十
九年　時子世嚴才三歲今成立爲諸生矣延宅之
念母也勤悲其妻早世生不得事其母而死得從先
姑于九京也序次酸楚使人讀不忍竟涕泣再拜以
墓石爲請余曰諾乃敘而銘焉銘曰
建寧之後婉婉女工來嬪彭城和鳴肅雍靑　暢轂
門閥邐迤風雨雀鼠中葉如燬我有聞孫茹荼攻苦
靑燈一編白日千古彼美婉嫟夙夜勉黽視無陜輸
笑不見矧士也挾筴摩厲選塲居庀膏火行槖餱糧
資盡裝送脫解簪珥補綻洗拆取辦十指煑字吞𥿄
突烟蕭條舉案進食中園有桃相顧而笑勿歎一飽
無以食李嗤彼剝棗乙酉重圍日蝕麟鬬屋瓦星流
礟車雷吼扶創褁兒挨枕崩奔羸軀弱命爭睹城闉
路饑如鬼胸碓自捧荑手瘒瘃弓足臃尰驚魂乍返
嚴霜載零哀哀父母膏刃血阬陷胸擗地聲殷壞牆
腸腑迸裂浹月而亡餘閣闕奠屋衣誰復哀動鄰叟
假以美木兵塵荒郊日莫鬼語誰與此叟天用錫汝
黑月孤櫬凍雨一丘星紀推移天囘日周法冠霈恩
簜節還郷錦韜象軸再命煌煌吁嗟孺人穠若春華
靑陽失令氷霰交加譬彼役夢昔昔不蘇六載點
啽囈呻呼昔夢未憖俄而長寢布幃瓦燈營魄凄凚
堂堂白日悉照下泉鏡奩重開鞠衣再鮮人生一夢
百年鼎鼎哿以孺人噩夢斯醒挺挺新城萬木如茨
往從先姑爰契我龜生不受祉殁有餘慶閭里歎息
天眼則長宗老髦荒職司譜牒搜次內言敬告奕葉
牧齋有學集卷三十三終
牧齋有學集卷之三十四
　神道碑
　　明故光祿大夫太子太􁀇禮部尚書兼文淵閣
　　　大學士贈少􁀇謚文穆成公神道碑
嗚呼以天爲無意於人國乎雖其陽九百六方蹶降
割之際光岳之氣未嘗不合也山川之雲未嘗不出
也扶危定傾之才未嘗絕跡于世謀王㫁國之人未
嘗不接踵于朝也以天爲有意于人國乎卑之以賢
才而靳之以信用使之臣不遇其君君不遇其臣卽
君與臣兩相遇矣而又不得久于是乎奸邪小人盤
互于內敵國外患交蹠于外而淪胥板蕩忽焉不可
救藥蓋吾觀宋事至靖康諸賢之進退輒爲之塡胸
拊􁊅且憤且悸今老病垂死而書吾友文穆公墓隧
之碑乃在其卽世二十餘年之後此所以忍淚執筆
嘆窮而繼之以泣也公姓成氏諱基命字靖之避廟
諱請以字行大名人也少爲諸生長身玉立與高陽
孫文正公齊名萬曆丁未舉進士選庶吉士踵高陽
列詞館砥行績學竝著公望廻翔詹翰歷官吏部左
侍郎崇禎元年枚卜閣臣廷推居首未果用踰年遵
永陷没畿輔震驚上用廷議十一月七日卽家起高
陽公以樞輔駐通州控御神京次日趣召公升禮部
尚書入閣辦事越五日高陽入朝召見平臺公颺言
于上曰願陛下以戰守事宜一切委承宗俾得盡其
才力必能辦敵仰副聖意上爲之首肯當是時烽火
連接警報錯互舉朝恇駭不知所爲公言出而聖意
定廟算一人有固志上始悔用公晚也高陽旣出鎭
公在政地無一日不以關門爲慮凡所條上覆奏綜
覈舉行於兵部則謂四方召兵抵圻輒烏集獸散當
止七萃乘城之士宵旦不得下當更畨宣雲勁卒入
衞當額招備所當敵于戸部則謂調集費繁額賦當
急行粮當覈新餉當增凍粮當運明年領兌續運之
法當行于工部則謂收法辦造當稽內造外造當促
期戰車當補料價當先期以應又謂六垣註銷不講
六曹奏報省試不聞錯互挨次緣飾故事一一條次
當興幾何當革幾何心計目營手批口荅爬搔拮据
冒勞銜怨皆以內庀軍國外應疆國爲張皇修攘之
計而其最大者則處置關帥一事蓋是時馬帥世龍
出自囹圄受命總理方扼腕奮臂期却敵自效中樞
惡其兀傲不善事巳也使其私人監伺之又嗾他帥
譁而訟之公謂國家所倚賴者關門也關門所倚賴
者高陽也今以私憾齮齕世龍掣高陽之手足而責
其展布關門之事去矣猶不爲國家慮乎于是力排
羣喙取旨申飭命世龍一意進取不得輕議更置又
請遣科臣往薊飭厲羣帥不得擁兵觀望違總理節
制世龍益感奮誓死總五大帥從高陽下灣遷次第
復遵永四日而四城皆下露布上聞獻俘告廟本公
在政地周慮危疆主張國論居中調護之力也公感
上知遇班在二人之下臿齒樹頰無所鯁避及居首
慷慨擔荷益自發抒嘗痛哭爲上言敵警爲二百年
未有幸其蹔退因循苟安萬一控絃復起仍前搶攘
天下事寧堪再誤上感動命擬勅申諭公一夕草四
諭漏下三鼓猶在直上從午門望內閣燈火熒熒然
屏營歎息不能成寢也灤水師期來告天大雨歸歩
中庭竟夕不寐家人環視不敢問質明捷書至乃大
喜語其故公雖在禁近心環竹山灤水間蓋大臣心
事如此公以辦敵無能敵退乞罷疏三上溫旨慰留
敘功加太子太􁀇廕一子中書舍人上深念官嘗國
紀敝窳日甚不太㫁割無以振積玩雪國恥公謂治
道去太甚求治戒太銳天威震叠鐫責切至引理据
法多所寛解上時時曲意報可一二僉壬營進者爭
爲操切可喜􁅢迎上意流言布聞謂公委缷市德上
意雖專注不能無動而郞署之宵人緹騎之惡子乘
間抵隙交章詆公公自是奉身退矣公旣去高陽在
關門益孤分兵易將曲肆撓阻比三年以凌河之役
去高陽去而關門之事不可爲矣自時厥後國勢益
蹙上心益困登拜如踐更罷免如傳置蜩螗沸羮無
復典要譬之駕萬斛之舟衝風逆浪檣傾楫摧長年
三老袖手屏去而開船捩舵之人呌號喧豗促數更
易其不至于覆溺者鮮矣然則國家之不早用公也
公之用未久而去去未久而亡也天而有意于人國
夫寧若是葉落而知秋壺氷而戒寒公之進退關係
于國家綦重而世罕有早知之者也天啓間公與予
竝官右坊逆奄魏忠賢用事南樂諸人附之引繩批
根將興大獄兩人私語咋指嘆詫一日語余昨與南
樂飮酒酣拊余背身後願以易名累公余漫應公尙
計及易名氏耶醉而失言南樂目我矣余笑曰公未
醉時向南樂作語云何次公醒而狂何必酒也余先
罷公以少詹事乞掌南翰入賀畢亦罷巳偕起田間
朝罷過從相與屈指四郊多壘君父旰食網疎事叢
何若而可畫灰借籌每坐談輒移日旣而曰昔人有
言政將及子交相朂也閣訟之興也余旣被放公亦
胥後命過余而嘆曰公又去也其誰出而圖吾君乎
余曰公在吾何憂公曰不然吾兩人車兩輪也吾兩
人用高陽必將出鼎三足也車一輪有不契需者乎
鼎兩足有不覆餗者乎公姑去矣他日當思吾言耳
余歸一年所公與高陽相繼枋用用未竟而皆去余
嘗與高陽促席及之停杯浩嘆以公爲知言也當余
之被放而公亦在北也朝右之倚公者以抱蔓爲憂
及公之登用功見而言立也朝右之惜余者或以得
輿爲喜公旣不久中書余遂長錮黨籍於是海內正
人君子扼腕世道者碩果之望滋窮井渫之心彌惻
矣馴至于今國家之陵谷變遷宵小之骨肉腐朽世有
讀公豐碑考吾兩人之遺跡追歎其邪許推挽嬋媛
呴沬之情事截截之口能無重恨于諞言夢夢之天
抑或纒悲于殄瘁淸濁同流玉石俱燼世運而往矣
天不可問矣斯予所爲忍淚執筆嘆窮而繼之以泣
也公乞歸凡六年以乙酉八月卒于家櫛沐草遺疏
正襟危坐而逝上震悼恩䘏特隆仍予贈謚以某年
某月大葬于某地之阡葬後之某年余與公之子今
翰林學士克鞏相見于長安絮語舊事相對啜泣再
拜稽顙以麗牲之碑爲請余謹撰次公秉政當國二
百七十日間訏謨名畫關于危急存亡之大計者大
書隧道徴信國史其他詞林閱歷之次綸扉奏對之
詳與夫砥行載德劬躬燾後之本末巳見于高陽之
家傳故不具書銘曰幽都祝栗戴斗崆峒光岳氣合
篤生俊雄騰踔藝林洊歷史館玉琢金相漆書銀管
握文椽筆横經細旃淵停山峙風節凜然方囂帝博
未省天醉駕鵞雙飛威鳳隻逝公曰吁哉主憂臣辱
誓捐身圖以謀國蹙馬飮灤河火達甘泉艱危受命
促數登延公入颺言聖明天􁀇請以戎索付彼元老
神京重地重關堵墻如徼周廬如閈扈堂蒐討軍實
擁䕶節鎭身直宻勿心履行陣露布宵馳日畿晝闢
帝曰念哉頭鬚如白蹇蹇勞臣中外鈎鎖關門烽燧
閣門燈火外憂蹔弭內間逓作雄鳴雌和骨銷金鑠
公笑移疾角巾襆被敵入我入敵退我退比及大歸
憂心耿耿管戒用豎沈遺城郢輟哭有數班劒加崇
煌煌錫命賁此幽宮滄海蕩蕩窮塵悠悠玉盌旣出
銀海不流展如公墳堂斧􁊢嵲松楸鬰芊羊馬行列
有美象賢接武奎璧斯石徴文大書深刻公神在天
在帝左右驂乘高陽受命三后雲車霓旌來游來觀
覩此玄石嘻其永嘆
　　都察院左都御史贈特進光祿大夫柱國太􁀇
　　　吏部尚書謚忠文李公神道碑
嗚呼昔神宗顯皇帝丕承謨烈久道化成制科取士
人物滋茂享國三十有二年至萬曆甲辰一舉而得
二人曰樞輔高陽孫公御史大夫吉水李公崇禎巳
巳孫公再出督師收復遵永六城以報天子戊寅冬
高陽陷公闔門死之又六年而有甲申三月十九之
事文臣殉難者十有二人而李公爲首公諱邦華字
孟闇𢡟明其别號也年三十一舉進士授涇縣知縣
庚戌行取授山東道監察御史廵按浙江丁巳坐年
例調外熹宗卽位起兵備副使分守易州明年入爲
光祿寺少卿擢都察院右僉都御史廵撫天津明年
召爲兵部右侍郞移疾去削奪爲民先帝御極起工
部右侍郞改兵部協理京營戎政進本部尚書在事
一年用中旨罷歸公起家爲令精疆堅宻通暁吏事
憤京營積蠧盤互奮欲爬搔鈎剔報稱任使中人勢
要惡其害巳蜚謀鈎謗煽動宮府上心知其公忠而
怵于衆人之欲殺之也謀姑去公以塞衆心而需後
用公急公任事累奉諭旨乃以顧恤廢弛得罷蓋反
詞鐫責以明不欲去公之㣲旨上英明喜㫁疑信叅
互爲羣小所脅持惜未有以孝廟任劉忠宣故事爲
上痛言之者也公旣去營務益不可問經筵顧問李
邦華做許多實事嘆息久之巳卯特簡起南京兵部
尚書叅賛機務踰年丁父憂壬午服除起南京都察
院右都御使未幾拜北掌院左都御史公初奉南院
命以眞衰眞老固辭俄聞北兵躪內地奮袂嘆曰此
豈臣子辭官日也爲文以告大江之神誓墓訣子孫
而出抵湖口得後命便宜發餉遏寧南侯左良玉潰
兵上聞之大喜益專意委信公公朝見論職掌事上
曰久待卿歸來酌議瀆兵事處置得宜東南半壁賴
卿無恙跪奏移時數詔起立溫語如家人父子中官
皆屏息遠伏莫敢陜輸傍睨每召對百官加墻而立
上視歸乎公遣中使視病賜猪羊酒米瓜菜視諸輔
臣有差蓋上之倚公深矣當是時外侮內訌人主孑
立軍國之積弊臣下之錮習如盤根之不可㧞加棼
絲之不可治加壞屋漏舟之不可搘柱狡獪之㭬人
狙伺于內庸惡之閣員猘噬于外勲臣小臣躁妄無
藉者沓口岐舌依草附木簸弄于中外之交公于上
言無不盡然心有餘于言甘苦自茹心盡而言不獲
盡者有之先帝于公言聽無不從然從有餘于聽心
耳交蹠聽從而心不克從者有之君臣之間唇焦口
呿涕淚覆面警急擣胸卒亦無可奈何而以一死爲
結局國蹙君傷神焦鬼爛殆有劫運促數乘除而非
人之所能爲也甲申三月賊破潼關上召見羣臣泣
數行下公退熏浴具疏請下明詔勵臣民死守用成
祖朝仁宗皇帝監國故事急遣皇太子監國南京越
數日又請命定永二王分封江南先帝袖公疏遶殿
廵行且讀且嘆疏藳啣袖袖巳覆出𥿄牘漫爛猶不
去手宻諭閣臣陳演憲臣言是演頗洩其語旣而羣
臣爭疏南遷臺臣爭言詆讕上恚且恨公二疏并閣
不行上與公自此皆只辦一死但不言耳三月十二
日大同昌平繼陷公亟議登埤死守走告内閣閣臣
魏藻德故曵踵徐徐出漫應曰且姑待公唾之而出
明日率諸御史登城城璫拒守者矢石交下慟哭而
返十八日賊破外城移宿吉安館文信公祠下烹賜
豕祀信公徧餉所知詰朝內城陷奔赴大内闕門堅
閉不可撼歸館沐浴整衣冠北面再拜三揖信公曰
邦華郷邦後學合死國難請從先生于九京矣取白
縑書賛繫腰間曰堂堂丈夫聖賢爲徒忠孝大節誓
死靡渝臨危受命庶無愧吾君恩莫報鑒此痴愚縑
尾書人生自古誰無死留取丹心照汗靑之句囑家
人謹䕶總憲印繳還朝廷勿汙賊手勿殮吾屍須待
得主上下落移席正直持束帛繫信公坐楣投繯而
絶三月十九日辰時也正尸于中堂眉目軒舉如生
時賊過咸咋指呼忠臣忠臣越三日乃殮從梓宮遵
遺囑也昔者有唐開元房琯畫詔而分藩有宋靖康
李綱抗議于決戰公忠謨偉畧不下二公救亡圖存
綽有成算先帝識路自迷操刀不割却國醫而待盡
仰毒藥以趣亡遂使次律拱手伯紀結舌死賊舒拊
􁊅之慮　快　之謀廟社淪胥主臣同盡納肝
無救于衞滅藏血何補于周危窮塵終古寧不恫乎
有餘痛哉公當危急存亡之秋建立大計通經權兼
戰守深謀遠慮不敢以九廟大義六飛重寄輕試一
擲宻疏具在可覆案也公疏畧言臣去年入都卽請
勑畿輔郡縣預備城守秦督宜扼關自守固勿輕擲
浪戰宜遣重臣督師防河諸臣泄泄不省以致百二
山河河決魚爛都城堵墻一無可恃恃京營則刓敝
垂盡臣向者勾稽淸覈去任十五六年盡付流水矣
恃授兵則江浙搖動荆襄糜爛鞭長不及馬腹矣恃
積財則天子持鉢健兒脫巾京師無兩月粮矣爲今
之計皇上惟有堅持効死勿去之意爲中國主則當
守中國爲兆民主則當守兆民爲陵廟主則當守陵
廟周平宋高之陋計非所宜聞東南曠遠賊鋒浙蔓
齊魯南北聲息中㫁神京孤注變起不測窃見東宮
皇太子天資英武豫敎端凝正宜歷試艱難躬親戎
器請亟倣仁廟故事撫軍陪京卽日臨遣欽簡親臣
大臣忠誠勇智者專勅輔導便宜行事刻期儧水陸
飛輓集方州義師以鞏燕雲遏寇氛此宗社安危所
係不容頃刻緩者賊兵驕師老急檄關寧吳三桂提
師迎擊可以必勝勅襄城伯李國禎悉簡京營精銳
出爲犄角守城之事臣等力任之皇上下詔罪巳悉
發內帑蓄積以餉戰士勿扄鐍爲盗守逆賊之首未
必不可懸藳街也推公之意以爲主上決計固守六
軍萬騎儼若盤石賊雖狂狡不敢越京城而南皇太
子可以按轡徐行無道路之警緩則收拾東南全局
以強幹枝急則號召燕齊援師以捍頭目此誠所謂
經權戰守萬全之策也假令輕舉妄動倉皇播遷萬
乘六宮一離闕庭賊輕騎躡我重兵躡我逆戰則不
能引退刖無及賊偪于前援絶于後羣臣從騎鳥獸
奔竄人主將安之乎又令主上行幸太子居守長君
共主輕車濳遁而以撫軍監國之虗名委東朝于虎
口雖至愚者不爲而先帝肯出此乎公于此籌之熟
矣請死守所以力杜播遷之謀請監國所以全收固
守之局又曰皇上謂臣南人借此自便臣老身許國
卽以南事委臣臣必不敢任此則灼知定遷無策人
圖自便恐有王欽若請幸江南陳堯叟請幸蜀之疑
而逆折其機牙也陵谷遷移記洼蕪沒郢書燕說附
耳射聲小生諛聞冒昧執簡謂公亦唱議南遷以賊
臣劫制而罷豈不誖哉以先帝之神明不深維唐室
元子北畧諸王分鎭之制詞俾公之老謀石畫與蜩
螗沸羮之徒同類而共置之國家存亡大故實係于
此今也不知國故不察事端附和南遷者徒云援公
爲口實而不悉其所以然痛恨誤國者但執阻公爲
罪狀而未悉其所以不然螽蝗醜奮茅鴟狂呼使元
臣鉅公之心事晦昧千古此可爲痛哭者也公生而
孝友順祥篤誠明允淵停山立不茍訾笑謂儒者當
如范希文做秀才時便以天下爲己任講實學峙實
用辦實心幹實事時俗方標榜門戸徵逐聲利以爲
土龍沐猴非所以自樹立視之蔑如也令涇下車未
幾閭里銖兩之奸皆通知之不事芒刃漸摩敎化簪
筆舞文之俗犂然一變集父老詢問風俗家產貧富
給筆扎籍記戊申歲大䘲勸貸賑濟按籍差次斗石
圭撮若算勾股全活者六萬人立社倉濬水利淸劇
盗戢亡命至今奉爲絜令在西臺風裁凜然所條上
皆軍國大事所排笮皆城社巨奸危詞苦口磨切政
府首輔福淸葉公下朝房秉燭照公面曰不知李𢡟
明眉眼何似敢言乃爾福王之國有日請給養贍田
土務足四萬頃而後行戸部戸科噤不敢言公曰若
是則之國無目矣乃手草疏數千言爭之甚力刑部
郎沈應奎老人負直節持公疏詣福淸西臺有人東
閣可黙黙而巳乎福淸乃上疏極言貴妃兄國泰奏
繼入事得寢福王遂以甲寅三月就國福淸所以能
轉移聖聽奠安儲位者實借助于外庭公當其衝應
奎賛其決也兩淛地繁政劇採訪利病分六曹爲六
書某利當舉某害當革條分件繫每按部舉而措之
有餘地焉謂廵方以察吏爲要察吏以奬廉懲貪爲
要直指供億有贓罰公費二項贓罰坐派郡邑公費
取盈協濟公歎曰繡衣使者表率百城可以身爲谿
壑乎亟下檄蠲除屬吏凛然負霜不待望風解印綬
矣歲當慮囚積案塡委夜䦨炳燭亭疑閱實運筆如
風平反者百餘條老文法吏莫敢出入一字廷讞之
日獄囚盈庭舊使者省覽累日爲手版以記事公獨
不用攜冊坐輿中流觀闇記數百人以次決遣姓名
訟牒不遺毫髪吏民大驚以爲神其鎭天津也兵出
東万節下空虗蒞任方一日妖賊陷景州公飛騎檄
東師返斾蹙賊于前復選步曲千人濳師躡賊後各
戒以道里時日分道趨賊而不使相聞比合戰兩軍
各至信地背賊兵而夾攻之賊惶惑不知所爲遂大
敗俘斬四千有奇一戰克景武再戰克鄒滕蓮妖殱
焉是役也公不用大舉而用鵰勦以爲大舉則徴兵
轉餉情形張皇賊鳥舉獸駭以老弱遺我而走險以
老我賊未可盡也彼瞰我東師巳出我仍以東師䠞
之所以伐其謀而奪其氣也分遣我師各戰其地而
不使相聞使之人自爲戰各出死力于兵法爲與之
絕地也旣而眞督撫攘其功得金吾世職公進俸一
級蓋當時疆事類若此朝鮮援兵潰還索餉呼囂洶
洶公方以恩信結邊士心乃呼其將而數之曰鮮軍
例支餉廣寧廣寧失支餉山海汝縱潰兵棄信地而
索餉于我欲何爲乎念此軍嚴冬渡海裂膚墮指暴
露良苦給汝餉百石再行粮道措處汝率先摩勵出
汛爲汝寛一面之網不然立斬汝矣逃將搏顙流血
八百人感泣歸伍讙聲如雷遣人皆踴躍思効命矣
遼瀋新陷風鶴震驚行間言東征輒譁公下令樹出
關討賊幟願者立幟下否則去令初下蓋僅有存者
久之軍中相語有不立幟下者不爲李公帳下兒卽
不得爲人乃爭立幟下足脛相錯矣議建營壘部署
胥徒走卒躬先畚􁅗介胄之士負土僦功營房千二
百間馬廐五百翼如告成芻糧山積設軍市以資貿
易復質庫以峙食貨軍民襍處技擊走集束伍練胆
之法一用戚將軍新書從事選鋒六千人輕車二千
輛部伍分明駕乘修備高陽公閱邊至津嘆曰嗟乎
令九邊胥若是何憂戎馬哉京營舊例軍操于營糧
支于衞管軍者不覈糧司糧者不點軍蠧弁積棍窟
穴其中因緣爲奸利公定爲經制照現在軍數人給
印票該衞造冊挂號然後赴倉開倉計部按冊騐票
給米票不符冊卽僞票冊浮于票卽僞冊濫支者法
無赦太倉題稱京營歲給米一百六十六萬磨勘兩
月淸出虛冒歲計二十四萬有奇以還度支祖制設
三備兵營招集精鋭補老羸之闕市兒惡子遊閑博
徒依倚中人貴戚乾没𧖟食有糧無人有籍無伍公
疏汰虛覈實增實軍四千餘人飽馬四百疋軍自爲
一隊歸併各營馬兌給選鋒以供騎操歲省縣官糜
費粮米數萬巳巳冬北兵入畿輔衝寒出郊相視營
盤分地樹壘金鼓相望都門恃以無恐遵化告陷羣
臣偷懦憚事爭言列營城外非便公曰臣軄治兵知
有進不知有退攖城避敵損威示弱堂堂天朝不應
出此宜列營城外無動速調勤王兵以張聲勢彼瞰
我有備將懼而引去所謂先聲而後實也上眩于羣
言乃撤營兵偪國門偵探㫁絕始大悔傳旨如公初
議然竟不能排衆咻以留公可嘆也南叅賛機務叢
挫公首定營制併多設之營以省糧裁不急之官以
節費安民詰戎治民論將五約二事次第修舉以其
間廵行江北度浦口絶池知抵和州徑梁山陟采石
旬日走四千里晝覽形勝夜命畫史防禦機宜分五
疏進至繪圖列屏師古人聚米畫地之意使人主周
知祖宗興王舊地山川阨塞其用意遠矣詳察水陸
形勢備遠阨要謂守江東不如守江北請于滁和全
椒墾田數千畝聚衆數千人且屯且練以固門戸守
下流不如守上江請于池陽之間開府采石置哨太
平舟車兼制以固咽㗋又謂徐州居四方邊均水陸
交㑹宜宿重兵設總督一旦有事片檄徵調北遏
西扼宼中奠陵京此天下萬全大局也疏下兵部司
馬舌吐不敢覆公亦用外艱解去公服官中外歷四
十年資望深崇委寄殷重囘翔前却在用與不用之
間晩而秉大憲徼主知不以時危運移少自假易整
臺綱嚴考察雙籐拒門凜然如承平時俄而天崩地
折卒不獲竟其用而逹權應變功見言信指麾談笑
弭東南焚突之禍則莫如湖口之役左兵之潰而東
也艨艟隱天軍聲殷地留都士民一夕數徙文武大
吏相顧無人色公浩歎曰海内僅東南一角耳身爲
大臣忍坐視決裂抽身局外袖手而去乎乃停舟艸
檄正告良玉曰夲部院四朝大臣一生忠孝討逆勤
王義旅雲集仰望貴鎭與我同讎共掃腥穢以成偉
伐頃傳麾下全軍南潰所過殺掠江流中㫁陵京震
驚何輕易舉動若此以列聖英靈皇上神武羣醜游
魂稍稽膏斧不遠貴鎭不以此時枕戈礪劒輿疾討
賊乃甘自菲薄貽誤身名本部院所不解也舊京文
武足高喙長倘不諒貴鎭心跡飛章上告貴鎭其何
辭以對十五國豈無豪傑人各有心各鎭及麾下將
領安􁀇無從中觀變者舉事一不當辱身家而汚靑
史爲千古笑端智者所不岀也貴鎭宜卽日嚴戢兵
丁疏通江路捩舵囘船尅期還鎭缺餉事情候本部
院到皖設法措處勿過安慶一步以實流言本部院
綿力可竭當爲朝廷弭此大事爲貴鎭濟此飢軍其
勉聽鄙言急圖桑榆後效否則義旗廻指將不得與
貴鎭以玉帛相見矣良玉捧檄心折又用其親信李
猶龍胡以寧輩開陳禍福暁暢心事皇上神明聖武
拊髀頗牧當力爲􁀇全功名盡釋中山箱篋之疑得
専元侯弓矢之賜良玉大喜過望飛騎貽皖撫發九
江庫銀十五萬補六月糧軍心遂大定運艘商舶銜
尾安流讙聲喧闐沸江水南都始解嚴越翌日公具
威儀入其營良玉帓首鞾袴握刀挿矢俯立迓鷁首
公禮辭引見用師弟子禮良玉請公坐樓船大閱士
馬公慰勞諸將詢問部曲姓名宣諭軍中矢忠義殺
賊拾取富貴一軍皆骨騰肉飛願爲公死良玉爲公
令于軍斬淫殺者四人以狥釋被擄男婦四千餘人
還漕鹽船五百餘號臨分牽衣號慟誓以餘生效頂
踵公還語人此小事易辦喜爲國家得一名將耳公
以風紀淸嚴之司當過賔傳遽之地官無銅虎之符
使無英簜之節引大夫出疆之羲推臧孫急病之公
忠誠坌涌機權錯出絛鏇在手操縱自如挽山崩峽
倒之勢成瀾囘浪轉之功嚮令先帝當危急時擺落
羣小以國成委公則庶幾病危可救弱症可起奉天
之圍可解靈武之功可奏竊嘗謂公之死國有異于
羣公者爲其以乘輿死以震器死以三百年祖宗鐘
簴死而不但以一身一節死也嗚呼痛哉公父比部
公與母周夫人食貧嫓德公童孩䘮母執䘮有聞萬
曆癸卯與比部同舉于鄕布衣徒步父子自相鏃礪
都人士咸敬之江西有二儒者曰鄒忠介公元標曾
恭端公同亨鄒公識公于諸生朂以萬物一體之學
旣登第謁曾公南太宰署中曽公明燈促席極論古
今典章吏治人才世運曰吾老矣一腔報國㣲忱舉
付吾子公學術原委得之二公爲多爲言官主于分
别邪正破除朋黨極論萬曆執政背公營私衣鉢授
受徐兆魁王紹徽湯賔尹等鑚穴禁近蟊賊國論郭
正域鄒元標顧憲成等骨鯁孤忠削跡朝著淸議日
輕黨禁日密老成日謝天地閉塞非國家之福也言
路初闢章滿公車公所彈劾劈肌分理洞見癥結黨
人尤畏而疾之丁巳之察并及比部公天啓中入爲
少司馬逆奄肆毒大獄煩興高陽公將行邊入覲面
奏夲末奄矯旨拒不令入魏廣㣲唱言朝堂高陽興
晉陽之甲李𢡟明召之來耳公亟移疾請去而削奪
隨之矣前後罷免家居垂二十年比部公老無恙讀
書譚道篝燈布席依然兩書生公是以益邃于學又
以其間網羅典故討論時政以儲匡時經世之學腹
笥心兵横從肆應蓋多自閒居得之遡公之大節終
始有三葦笥錄牒瑞禮刋碑藴義生風白首一節則
以黨論終始開拓心胸補苴倫紀不聚生徒不矜著
作則以學問終始盤錯橫身艱難致命以熱血灑宗
社以丹誠荅知遇則以忠君報國終始以精白一心
不愧屋漏爲立身之根抵以正直忠厚􁀇養元氣爲
用世之禎符雖其寒氷栗玉纖塵不染而友朋之急
難善類之阽危無所不極其救援褰裳濡足有不恤
也雖其精金利劒腐肉必決而殘邊之退卒失路之
旅人無所不用其矜全噢咻濡沫有不啻也晚年家
居修講堂定敎條立宗祠恤繇役秀眉子衿莫不觀
禮誦法團練郷兵􁀇䕶井邑笳鼓讙亮肅加軍中九
連寇發䖍吿騷然風聲雷動匿跡遁去生平誦法孔
子刋落雜學嘗語學者三世諸佛只是血性男子果
能叅透上乘空諸萬有死生不二與周孔何異儒者
一念不謹持卽墮苦海何云天堂地獄哉又曰正氣
者士之輿也來則乘之去不捨焉臨危末命凝晬整
睱易簀結纓正其勘辨學問時耳乘輿來去公旣了
然自知復何憾哉公先世唐西平忠武王晟之後西
平第十子憲觀察江西憲子游爲袁州刺史始居袁
游子丕丕子遵始居吉水遵生華華生唐後唐天成
丁亥徙居谷平迄今四十餘世入明有桂者與梁寅
爲友桂生京京生威威生貴爵貴爵生秀于公爲王
父秀生諫由舉人官南京刑部主事娶于周生公自
貴爵巳下皆累贈吏兵二部尙書妣皆一品夫人公
生萬曆甲戌九月九日年七十有一甲申四月公之
䘮至自北京詔贈少􁀇吏部尚書謚忠文贈葬予祭
六壇廕一子建祠京師賜額精忠十一月二士四日
葬仁壽郷鰲山釣魚臺之諭塋娶一品夫人周氏子
六人長士開次士國士開以殉士國死于水奉旨建
坊旌表副室宋氏生子長世亦以苦節表門次士亨
士齊士京士臺孫男九人長世以嫡長承世廕次長
榮長淸長祚長發長灝長垣長蕙長元長世子䋲武
應世襲錦衣衞千戶公旣葬長世採集行事撰次爲
泣而言曰隧道之碑銘有與吾祖游而載史筆者誰
乎謀于諸父渡江來請者至再謙益辱公末契踰壯
迄老函丈晤對竿牘徃來師友篤論家兒絮語惟是
憐才憂國語不及私癸未北上要語廣陵僧舍艱危
執手澘然流涕囑曰左寧南名將也東南有警兄當
與共事我有成言于彼矣篋中出寧南牘授余曰所
以識也入都復郵書曰天下事不可爲矣東南根本
地兄當努力寜南必不負我勿失此人也偷生假年
移日視息愛我知我辜負良友傷心尅骨有餘痛焉
徬徨執筆老淚漬𥿄而不忍終辭者以爲比及未死
效隻字于靑簡庶可以有辭于枯竹朽骨也洪惟萬
曆以來高陽與公當竝爲宗臣配食淸廟有其舉之
工歌之頌詞曷可以巳是庸假繋牲之石再拜而刻
詩曰維嶽降神光氣熊熊篤生偉人殿我家邦暨我
高陽如龍加虎仗鉞視師兩有文武遵永六城復我
故初崇關擊柝神都屹如公如鳳麟不摶不鷙齋其
躬心以救殄瘁國有大故我肩我搘國有大疑我則
解觿楚師横潰亂流而東公手撫摩如擾兒童偉矣
碩儒褒衣大冠召雲致雨試手沛然堂堂高陽與公
相望大厦兩檀去一則崩三才失位九嬰刺天捐生
殉節與國後先天門詄蕩爰策其馬元氣磅礴來歸
帝所帝錫汝命彤弓素矰刑天相柳莫我敢承星戈
照日雲䍐從風同車報命二祖列宗乃考新宮乃配
淸廟于豆于登工祝致告孝孫在位庸鼓有斁神之
至止入戶歎息舊史明見作爲頌詩後千百年尙右
饗之
牧齋有學集卷三十四終
牧齋有學集卷三十五
　神道碑
　　和州魯氏先塋神道碑銘
余以餘年頺景討論史事蕉園之藏竹簡之籍州次
部居爰有端緒祝融作虐蕩無餘燼仰天而哭之自
此絶意于纂逑矣和陽司馬公以先世事狀策命見
眎乃喟然而嘆曰嗟乎劫灰盡而昆明開川流没而
碣石在於斯時也觀斯編也豈非三百年天球琬琰
猶在人間而宿老遺民所樂爲鋪陳敡厲者與乃按
而敘之曰魯氏濠之鍾離人高皇帝龍興自滁入和
福二兄弟四人從軍功多不受爵散居全椒和陽而
福二居和之雞籠鄉福二生文天順間以篤行徵文
生知知生資資生崑崑生四子其季則教授公也公
諱思問字汝祥少孤爲諸生攝衣冠之學宮緩步閭
巷風謖謖出縫絍間合卺之夕猶張燈夜讀夫婦相
莊師弟子如也壯歲授徒講誦如大師頌禮甚嚴肅
于夏楚八試瑣院歲貢授沛縣訓導七載升儀眞教
諭公教授弟子所得束修羊分給從子及甥不名一
錢爲學官敦名行崇教條䘏孤寒育才俊計口食奉
貧逾于諸生時在沛張給事貞觀以諫國本里居公
敬事之危坐抗論不少引屈曰吾師儒道如是也在
儀眞鹺使􁀇請通族譜公力謝却曰吾豈以侍中貂
易靑靑子衿也久之遷魯府敎授遂致仕歸家居二
十餘年以六德淑郷里以四敎課子孫褒衣大帶渥
顔秀眉兒童婦女咸指目爲人瑞沒而士類師尊之
皆曰鄕先生可祭于社者也公與其元配張內行淳
備齊眉一德享年皆八十餘天啓間先後考終葬于
某地之某阡子二人長一惠字和之授官把總次一
連字逸少例貢任崇仁縣主簿司馬公名可藻則崇
仁之子也蓋教授公没後十有三年而和陽有乙亥
之變先是流賊躪滁焚巢司馬請以族行不可則奉
其父母僦居南都甫告行而城陷把總公角巾布袍
立城東塘水中賊泅而執之脅以刃不屈訶曰好硬
老子取鄜甎擊破頭額推没水而死把總之長子諸
生可爲字堯父守峨眉墩城賊登陴執之不出一語
賊怒刃亂下終不一語而死妻王氏亦死池水中而
崇仁二女長適章携六歲女及一婢投舍旁草屋焚
死次適王貽書數千言訣别父母解襪帶束頸一搤
而死和城之陷也死者二十萬人魯氏爲烈魯氏死
者百餘人敎授公一門爲烈敎授公訓戒子姓每稱
引古語豹死留皮人死留名斯其芳風流塵顧不遠
與崇仁公少頴異博學善名理通老莊家言其爲人
經奇倜葛困資地佐邑非其好也然不以薄宦少自
假易焚枯食淡齋厨蕭然爬搔民瘼戴星出入聞訃
歸不復出申酉之交辟兵淛西山中思家念國怫鬱
盤牙時登崔嵬北望慟哭抵家旬日病猶自力端坐
而逝彌留之際循其髪而語曰此種種者幸留以下
見先人可以瞑矣丙戌歲之五月也享年六十有九
權厝于敎授公墓旁須大葬焉司馬旣對敡休命光
賁壤言告舊史俾書隧道之碑余惟魯氏福二兄弟
當龍興之日攀鱗附爪佽助大業知止善息歸耕終
老有餘不盡五世其昌敎授公劬躬燾後啓佑司馬
爲晉士稚爲宗伯紀箕裘之美侔于帶礪積厚流光
斯巳信矣自竇甫出於綸方胙顧汲汲焉申寵命闡
先德發皇幽濳惟恐不及者凡以述草昧之緒業著
豐芭之盛事於飇廻霧塞之後厪昭融鴻朗之思用
以標表權輿萌逹兆魄其用意良遠非茍然而巳也
余爲粗述梗槩竊比古人先塋昭德之例敘巳執筆
而深思嘸然而不自舍也蓋有徴焉亦有望焉云耳
系之銘曰
眞人龍興定江滸集師和陽耀神武豐沛雲從有四
魯植髮加竿氣成虎定鼎功成解行伍卷甲韜戈投
四弩長楫歸田築場圃周家豐鎬漢鄠杜家世城南
近尺五五世其昌綰綸組文章玉杯器簋簠矩罍規
重式章甫没祀瞽宗列豆俎縕義成風繩爾祖赤眉
黄犢敢余侮烈火淸流利刀斧骨拒骸撐激頑腐崇
仁華顚髮垂縷闔棺全歸豈牖下　柏柏司馬微
管侣邕管崎嶇扈城旋指日拏雲心赤苦手捧天章
下北戸漆書金管炤堂斧重泉長夜皎日午丹誠晃
朗白骨舞還視周原正膴膴金盌珠衣尙塵土拜命
有神心亦憮日車瞳曨若木吐岷江濫觴豈能柱南
山有石比石鼓如椽大筆天可補舊史載筆匪誇詡
篆刻豐碑詔終古
　　新郷張府君合葬神道碑
新郷張府君諱某字含惺先世家廬太山洪洞下永
樂中徙衞輝府新郷縣之送佛村世有隱德七傳而
生江江生行高行高生登登生四子府君其長男也
天啓丁卯以明經貢大庭授太康儒學訓導陞武陟
敎諭崇禎戊寅之歲擢眞定府通判投劾致仕以子
司馬公貴封文林郎兵科都給事中辛巳歲十月十
三日卒于家享年七十有一先娶李贈孺人繼王累
贈太孺人生四子叔卽司馬公縉彦也又繼胡封太
孺人府君卒踰月葬於某地之阡越八年戊子司馬
公奉胡孺人柩偕二母合祔于公排纉事狀俾謙益
書隧道之碑按狀府君身偉幹倜儻負大節爲文章
師法三蘇不以餖飣爲工長垣李司馬化龍督學中
州嘆異之曰此河雒偉人也累躓鎻院爲文學掌故
不以廣文官冷少自假易寇大舉薄太康長吏物故
腰刀袴褶率士民登城礟車如雷目不一瞚㓂被創
引去署邑篆察奸摘伏老吏抱牘請署手目掉眩鄭
庶人尉卒殺武陟民于市有司莫敢問公力諍之上
官矯尾厲角詞辨導涌抵罪論死庶人推胸頓足無
一難也司馬舉進士授澗令鄜還問寇壘千里親朋
掩淚相向府君太呼曰車驅之王事靡盬豈兒女子
執手刺刺時乎司馬以翰林簡討改兵垣府君曰若
𢡟勉之以七尺奉聖主吾戴頭歸矣而爲德于鄕大
飢出囷粟活萬人先帝手詔旌之晚年循墻視影三
命滋益共常大署其室曰心吾因以爲號其學問得
力如此公三娶皆有婦德王孺人裙布織絍相夫課
子時人以母師而亂之方殷也司馬出萬死一生唱
義殺賊壁壘孤縣烽火四接胡孺人携弱婦稚孫間
行萬里間關匍匐孺人之丕報府君可謂復生不悔
矣嗚呼士君子積學厲行輪囷結轖而發聞于其子
者多矣生有綸綍之寵沒有堂斧之封琬琰之錄載
在國史金石之文徴諸家乘此其常也如府君者高
明顯融未竟于生前板蕩流離降割于身後陳根未
宿家室如鴟鴞棲集于墓門訓狐呌號于封樹迨乎
風塵甫息道路載夷司馬乃得以收召魂魄蘇息創
夷妥侑先靈修合兆域於是乎佳城鬱然松楸滋茂
夜臺之伉儷執手慰勞鄕里之婦孺捫淚相告德厚
流光豈可誣哉司馬忠誠純孝蘊義生風爲人臣子
可以無憾其爲合葬事畧痛憤苞塞情事盤五弘演
之剖肝未納胥中之泣血猶漬讀其詞者猶爲之蜇
鼻裂吻不忍終篇而况于親爲之者乎古今忠臣孝
子遘此者與有幾古今豐碑貞珉大書深刻文章之
放是者與有幾謙益固辭不獲請廻翔躑躅輟簡閣
筆者數四謹爲援据事狀揚榷梗槩而系之以銘曰
惟岳降神自中嵩張星自昔居河東文昌一宿應天
中張仲孝友今則公亡書十篋羅心胸墓門老表識
駮雄儒冠連蹇道側豐摳衣升堂爲禮頌甲胄干櫓
枝臨衝長蛇封豕猶蠛蠓鉛刀一割無留蹤束書歸
臥誅蒿蓬收貯元氣還昊穹有子祉美帝簡崇横流
滄海誓奮庸天崩地坼降鞠凶稀山塡海心力窮桒
海貿易梯航通玄堂石闕加新封禮成望拜金粟風
血流漬染啼鵑紅帶劒上壠誰則恫百年臣子罔極
同丹書銀管旌玄宮史失求野慙瞽矇襆學敢誇鞶
帨工誰哉庾辭麥鞠窮南山有石深刻礲𣏌天虞日
鑒厥衷金銷石泐徵無終
　　明故貴州永寧州吏目封行人司行人贈吏部
　　　稽勲淸吏司主事李公墓碑
李公諱尙悳字子昭其先唐西平王晟也西平第七
子憲觀察江西憲子游刺袁州始去長安家江西入
明朝徙居吉水谷村者曰唐自南唐迄今九百餘歲
二十五傳而生公曽祖學錄公衍祖縣令公楷舉鄕
書三爲令有異政從羅文恭講學學者稱株山先生
父都事公時學試策入等選忠義中衞經歷升四川
都司都事公生隆慶戊午卒天啓丁卯六月得年七
十其葬之歲爲戊辰爲崇禎元年以行人司行人封
公以吏部稽勲主事贈公者今兵部侍郞元鼎也公
生而秀羸從卜人言乳于比隣劉姥一夕大雷雨忽
失所在姥驚呼執炬大索得之屋後松山鼾睡自若
人知非凡兒也少讀書作文能兼數人都事公叅戚
少􁀇軍事公單騎覲省薊門上命右司馬大閱邊騎
十六萬雲集厨傳賞賚皆倚都事公公弱冠書生白
褲單裙奮袖指麾咄嗟治辦少􁀇詗得之請與相見
長揖就席雄姿英發少􁀇與語移時嘆曰子他日經
國手也公益自喜周視塞垣慨然有　之志
累試不利筮仕得􁀇定府簡較楚人熊廷弼爲司理
踔悍蠭厲下吏仰視喘汗獨雅重公引與平亭決獄
商人爲奸利把持稅使隂事熊盛怒稅使以屬公公
却商人賄案治其奸狀而白稅使熊喜曰此健吏能
與我抗曲直者署安肅令八月鈞金束矢必歸諸公
爬搔利病不以傳遽爲解衞所末僚或候缺老不能
歸或暴卒一棺萬里側席而坐佽助經紀槖裝枵然
不自惜也歲滿當遷部中大奄使人謂公幸少顧我
當得美除公謝曰一官如芥子許夤緣貂寺何以見
魯衞之士乎未幾左遷貴州永寧州吏目公曰君命
也叱馭以往濯厲如畿輔時假人覲以行遂致仕歸
其宦跡始末如此公少壯負奇氣好讀司馬遷陳壽
諸史刺取鈎貫以儲峙其方畧巳而從曾恭端劉文
節游納履鄒忠介之門本仁祖義澤于道德醇如也
天性孝友都事殁京邸扶襯過彭蠡湖風浪暴作隣
舟覆沒伏棺呌號誓與俱沈俄而獲濟人以爲今之
庾公也敎子以義方不瑣科督課旣得第訓之曰吾
生平斆學得力一不怕窮三字今以貽汝司馬公鏃
厲志操蔚爲名流公之家風也公先後凡五娶生司
馬者彭氏累贈安人前娶彭贈孺人後娶邢封太安
人子三人長卽司馬公元鼎天啓壬戌進士由行人
司擢吏部郎升光祿寺少卿今歷官兵部左侍郞娶
羅封安人繼娶朱瑞昌奉國中尉議汶之女賢而有
文次亨鼎光祿寺大官署丞次貞鼎邑庠生孫男五
人女三人嫁娶皆甲族光祿公葬公之後二十九年
俾舊史錢謙益書其隧道之碑余惟吉州士大夫崇
理學厲風節彬彬鄒魯鄒忠介李忠文其眉目也公
爲忠介高足弟子于忠文父子爲族屬濡染磨礲故
其文行強立有過人者其在吉州或以爲燕函越鎛
夫人能之使其游光揚聲建𥪡當世出其一節亦將
驚怖激絕以爲能事余故考德据實謹而書之用以
著此邦文獻之美且使世之毁儒行斥正學惡砥柱
而鐫之者亦將憮然而一歎也銘曰
使象服車用馬守閭牛鼎烹雞誰之過與介圭不琢
觚稜不圜􁀇我堅白謝彼刻鐫有誇土龍或嗤鼠璞
明珠夜光多則抵鵲不贏其躬歸成後人崑岡燔灼
黄麻不焚鬰鬰松楸國恩斯在舊史刻文敬訊千載
　墓表
　　雲南按察司僉事陳君墓表
君諱本字之深姓陳氏其上世鳳陽人明初徙建昌
之南城生十歲善屬文長爲羅明德弟子萬曆甲午
舉于郷乃賣文以養父母癸丑以親老謁選授湖廣
承天府推宫丁巳除外艱補廣東之高州兩考皆治
行第一天啓壬戌擢南京福建道監察御史乙丑春
例轉雲南按察司僉事視驛傳之官未久聞母訃丙
寅十二月廿八日以不勝䘮卒于苫次享年六十有
二君初入臺班人主幼冲奄寺竊柄國論霧雺隂陽
交爭抗章極論以搘拄世道區别賢奸爲己任諸所
彈劾皆能人要津雄唱雌和倚禁近爲囊槖者諸所
薦引皆老成宿素觸邪指佞爲中外宵人所碪椎者
又多援据古義指斥左右近習斜封墨勅以摩切時
政羣小積不能容遂用例轉逐君當是時詔獄狼籍
忠貞糜爛飮章錄牒摩厲以須君等君亦旦夕懼及
而僅以病死免其可悲也君祖諱經官岳州司庾父
以忠用君南臺得贈母易氏封太孺人娶鄧氏生二
子允衡允乾女七人君殁十七年崇禎壬午葬南昌
之蓮塘又二十餘年允衡撰事狀請追銘于舊史氏
謙益謙益壯歲登朝事友當世之君子三十年來推
鄒忠介李忠文爲眉目二公者芒寒色正如五星之
麗天而英人志士藴義希風垂芒散翼落落然躔次
相望彼固曰我江右士大夫也人之指而目之者亦
曰此江右人物自以爲一輩者也於乎何其盛也丑
寅之間鉤黨獄急忠介殁忠文退而君輩咸相繼譴
死于是乎江右之聲氣取次銷縮甚且倒戈反面而
卒至于屈折腐敗不可復振然則江右之士氣與國
之元氣魄兆盛衰如潮汐之消長如葭灰之輕重識
㣲之君子能不爲深思而永嘆乎允衡之謁詞也誠
蓋有聞于鄕之先正而信爲有徵也余以爲君之章
奏副在史館危言直節流聞丹靑世固多哀其志而
惜其命止于斯者可以無累書也若夫江右之士氣
關乎國運桑滄之餘悠悠陸沉其能知而言之者亦
鮮矣論著君之生平而假兹石以告焉其亦君之志
也夫于是書之以遺允衡使之鑱諸墓上
　　周叅軍墓表
吾友程孟陽詩人也而好談天下事謂海内多故小
夫愞臣憒眊不勝任所見布衣豪傑多有膽智氣力
能爲縣官佐緩急者太倉周婁濵别駕其一人也婁
濵爲新城王司馬記室談薊　情邊畧熟爛如掌
簿余得見其人以孟陽爲知言衰老里居垂四十年
周生雲驤述其父叅軍事狀來請墓道之文余讀之
戚戚然感余心焉叅軍諱敏成字政甫别號存梧婁
濵之族弟也曽祖贈奉政大夫室祖鑣父洢奉政兄
弟取甲科者四人家世大姓爲儒才名籍甚廓落有
大畧與婁濵同志講求兵農經世之學意豁如也萬
曆戊午舉於鄕四上春官不第崇禎辛未罷歸性伉
俠觸忤州里貴人網絡張設跼蹐無所騁東事方殷
短衣匹馬投匭上書求一當　以自試婁濵止之曰
朝右名急才非黄金火齊不足當貴人意高陽公督
師新歸爲國求士可望而走也遂摳衣往謁奮髯抵
掌抗論窮日夜高陽驚喜曰公向者安在不爲我關
門助一臂立移書遼撫辟召賛畫遼東軍事遼撫新
安方一藻也君得少自發舒畫地磨盾諸公皆爲傾
倒居停副將王憲家刺探事發連染下詔獄上遣中
貴人淸獄論出之復職叅軍事如故㑹瞽人周元忠
以講欵說遼撫遼撫持其議君力諍不能得亡何遂
投劾乞歸周元忠者瞽而狡有口以善卜爲名彈琵
琶琥珀詞出入　帳中自詭曽爲王化貞用間請往
探東西諸部情形虗實說二　人來歸而其實則欲
爲彼挾欵以愚我遼撫宻疏上聞武陵在中樞聞而
狂喜以爲天賛我也蠟書抵關門日夕以謀欵爲事
又爲大言罔上援引舜禹文王樂天􁀇天下之語上
下詔切責武陵惶恐孫謝而持之益堅嗟夫以一瞽
人爲司命假西市以緩東征俾數年不來我得一意
辦賊而伺間以圖彼其說如撮空如說夢彼二人者
合喙􁀇任惴極而易心也嫚書流聞武陵恐激上怒
宻囑關門改竄其辭以就欵局上不可命集議職方
郞中趙光抃再疏駁正武陵詞窮無以應第曰臣終
不敢以爲然武陵以督師出陳新甲主其議伏誅而
事始寢由今觀之一時文武大吏有目無覩甘矇師
過朝之恥其不如君者多矣語有之瞽兩目䀹奚爲
弗殺元忠與彼二人兩目䀹也其不䀹者則君與職
方而巳矣高陽之當關也焚　書絶欵議嘗與余談
瞽人事廢箸而嘆以國士遇君推轂如恐不及有由
然也君以巳卯歲歸田六年而國難作堅臥讀書歸
心空門守雲棲淨戒十三年而卒七十有三娶朱氏
繼張氏子四人雲驤雲駿雲騤雲駪其葬也雲驤來
謁辭甚哀余謂君平生之可記者莫如受知于高陽
其從事于遼拄瞽人之議可以愧當世之謀國者於
是特爲論著伐石紀辭以告後世而舉所聞於吾友
者以發其端亦以爲婁濵表焉婁濵諱履時歷任撫
彛通判
　　故明死事孝廉陳君墓表
祟禎十年丁丑臨藍賊陷攸縣孝廉陳君拒戰死之
賊流寇之部落鼠竊豕突非有名王雜種滔天捲地
之衆也攸長沙下邑非如常山睢陽四戰之地守一
隅以捍天下也賊㣲則聲勢不大邑小則警報不廣
而文武將吏失事逃遁者交關而擁蔽之君以一舉
子橫身殉國穴頸洞胸斯可謂與古人爭烈矣朝無
巨室之弔國無納官之䘏英魂強魄悽風泣月旁魄
下土于荒燐宿草之間嗚呼命矣夫君殁之三年子
五簋葬君于祖塋後之子午阡漳浦臨江二閣部許
爲誌傳不果五簋間行西南重趼奔問今年緇衣入
吳請表父墓泣盡繼之以血余憐而許表之曰君諱
來學字開之宋世自金陵宦攸家焉子孫皆不仕元
父禎邑諸生也君少強學厲行以大人長德自命中
天啓丁卯鄕榜四上春官不第詩書經濟撐腸拄腹
將摩厲就選少有以自表𥪡未行而難作嗚呼其可
哀也賊將及郊君告二守弁當濳兵伏石橋劫其營
弗聽既而曰離城三十里結營彼客我主必捷又弗
聽賊旣至陣弁皇遽失伍君以腰帛褁頭大呼督戰
斬賊首三人賊大至蹙君入室橫刀砍賊中五槍一
刃罵不絕口死石榴樹下君之兄黔寧吏目球學弟
諸生瑛學及兵民二百餘人皆力戰以死骸骨枝拒
無却走者君死于丁丑十二月十七日年四十有二
娶江繼娶洪生五子五簋其長也余嘗誦楚人之歌
國殤其詞曰帶長劒兮挾秦弓首雖離兮心弗懲而
其祭祀而歌思之也比于東皇司命無崇庳焉楚人
之重國恥志敵愾蹈揚風厲若此之切也故曰楚雖
三戶亡秦必楚而漢末東諸侯誅董卓長沙兵最先
至今君之死事國殤之遺烈也城下之役與君接踵
而死者猶故長沙之子弟也楚之餘黎傳芭伐鼓歌
九歌而祀君者固將久而不替其有倜儻輕俠酹酒
墓下髮植毛𥪡欷􁓭涕泗而不自禁者君之靈爽乘
風載雲亦將慿之以有爲也余竊有厚望焉狥五簋
之請伐石而表之曰大明死事孝廉陳君之墓而又
爲區明風烈敘次其梗槩用以示今之長沙子弟俾
讀而有感云爾
　　明特贈翰林院待詔私謚孝介先生朱君墓表
嗚呼天下國家之所以治而不亂危而不傾者在士
氣之盛衰而巳矣夫士氣之盛也士大夫鏃礪名行
藴義生風雖其身或不用道有未光其聲氣之所擊
動若栴檀之香逆風而聞海內與被熏染而不自知
及其衰也士大夫嫉名行如砥柱必欲鐫而去之容
頭借面蠅營狗茍于是海內風氣澌然索然如腐骨
之載朽肉如凄風之萎殘葉物恥夷國論熸而淪胥
版蕩馴至于不可爲余往在史局身罹部黨未嘗不
嘆息于二正之季今者不死而表孝介先生之墓爲
之廢卷閣筆俛仰悲慟而不能自巳也孝介先生姓
朱氏名陛宣德升其字也萬曆天啓間吳中名行著
聞者則有若文文肅文起姚文毅孟長周忠介景文
而張孝廉異度曁德升先後抗行張朱取科名躋禁
近不若文姚厲節死忠丹靑一世亦不若周身死之
後吳中士論觀九京嗟百身者咸歸五君無行藏顯
隱異焉德升舉萬曆壬子郷試卒于崇禎癸酉之十
一月踰年廵按御史祁公彪佳疏舉眞孝廉請謚風
厲海内先帝特命所司贈翰林院待詔其孤鎰等卜
葬何山之麓孟長私謚其孝介而異度誌其墓德升
殁後五君獨異度在余間過泌園談德升遺事語異
度曰德升食貧貴不入公府其事親養志滌厠牏視
溲溺爲生孝銜哀毁瘠羸如枯木不勝䘮爲死孝孝
介大節人所知也乙丑春奄禍方作吾黨有削籍出
國門者其門人避匿不出祖德升衆中面數之譙訶
墳赤退而愀然不樂人問之不置荅余謂德升鐫善
責過偘直引義猶可能也愀然閔默退若自失不可
能也由是觀之忠介急徵時素車周旋誓與同日其
中心愀然閔黙者巳深遠矣豈徒以爲能事軒舉自
命邪異度曰然此吾志所未及也子其識之太歲癸
巳十二月十一日鎰用靑烏家言改葬鄧尉山鳯鳴
岡下屬余爲其志嗟夫德升之亡也在國家全盛之
日惜才誄德者胥以有士不遇爲恨豈知夫葉落知
秋壺氷知寒一士之存亡關于士氣之盛衰後之人
咏邦國殄瘁之詩有遐思而慿弔者乎迨于今二十
餘年陵谷更矣頂踵易矣遺民故老皆茫然塵劫矣
德升環堵依然流風未沫平陵八尺猶有停車而愾
嘆者信矣夫士氣之終不銷亡而葭灰黍律不與猋
風炎火偕變熄也異度之志備矣文無累書乃伐石
而表之曰
有吳孝介改葬于玆肅揖再拜庶其企而有夫疾驅
顔厚忸怩含戴齒髮如何弗思嗚呼斯石過者式之
　　芥菴道人塔前石表題辭
芥菴道人者崑山王在公孟夙也道人出宋文正公
旦後曾祖同祖國子司業祖法贈刑部主事父炳璿
德安府知府道人中萬曆甲午鄕舉歷官濟南同知
晚歸浮屠以卒斂以龕葬以石塔書曰芥菴道人紀
其終也道人長余二十年晚托末契記其生平行事
凡三變道人之少也風流倜儻左州右夏牽黄臂蒼
斥千金如涕吐巳而折節爲儒讀書攻苦易衣并食
寒燈環堵人不知爲秦川貴公子也其爲經義也淸
眞簡妙鐫祓煩溢松風徐奏孤桐新引讀其文者咸
驚其文心道氣朗出天外已而試手爲吏今高苑衞
孝婦堤禁隣邑盜決去人水涸大旱露禱畫疆而雨
丞濟南用兵法步勒吏卒迨捕豪右輕俠放響馬剽
劫者竿其首于木內尸虎穴中福籓之國緹騎惡子
皆搖手相戒妥尾而去叢劇病肅操刀能割不知爲
秀人偉生也山東地近三輔政聲傳聞道人一夕戒
舍人子束裝投劾竟去長吏皆驚怪其所爲過呉門
不抵家結茅習靜往來徑山天目石盂間泝大江入
蜀登峩嵋歷匡廬愽山而歸道人以憨山和尙爲夲
師以聞谷諸上善人爲法侶以朱鷺白民爲善友繙
閱大藏修念佛三昧天啓■年丁母憂遷海鹽石佛
寺示脾疾屏醫藥六月八日子夜趺坐而逝蓋其生
平才華忠節與夫文章吏治霜降水涸三變而歸于
寂滅此所以爲道人者也寅卯之交小阿附逆奄駸
駸勸進道人語其徒曰此地近海北信朝以至則朝
于斯夕以至則夕于斯疾革微笑曰可無煩魚腹矣
幸趣埋我嗚呼佛祖之道去忠邪去孝耶慶善不悲
釋種邪鄿春不淚肉身邪荷澤不濟收復蘭布裩不
罵　邪昔者紫柏大師讀李芾傳悲慟怒侍者不
哭欲推墮崖下憨山大師中興曹谿謂當如忠臣報
國百死不悔道人少叅紫柏晚歸海印死不忘君忠
義之氣鬰然此二老人眞骨血道人生一子先卒孫
棨舉于崇禎末年棲遲席㡌甘爲遺民今年過余而
泣曰先祖塔在西山竺塢三十餘年歲時麥飯非首
陽之薇也請得夫子刻辭以代仁者之粟庶或饗焉
余曰諾此吾志也遂書之假兹石以表
　　海陽孫徵士照隣墓碑
古之孝子親殁而不忍死其親也于是乎狠子之闕
京兆之阡窮高極深致力于其所可盡而相誇詡以
爲能事風氣漸開人知文章之爲重移其力于大書
深刻以祈不朽而輓近世乃益靡矣萬曆中汪司馬
以文章主盟谼中徽人之思不朽其親者爭乞其片
言隻字以爲天球琬琰而孫照隣之葬其親也又重
之以方司徒王太原李京山之文碑版流傳照曜四
裔未及百年谼中之文霜降水潦索然無有向之高
文大篇亦皆翳然簡牘于是照隣之子丕璨以照隣
之墓石請于松圓程孟陽孟陽殁又倩乳山道士林
古度孫子之意以爲徵文于名公鉅卿以侈其親不
若逸人遺老之近而有徵也蓋古之孝子所以不死
其親者至于孫子而益窮其所請求亦三變而益切
甚矣其可悲也而孫子之意不但巳也介陳子伯璣
請余爲其傳余不能知照隣而孟陽則所謂昔者吾
友也余盛壯爲文章以孟陽爲鏃礪孟陽之期待余
者不輕而余之自視不敢以不重孟陽旣殁余亦老
且廢矣世人之施易余文日甚而余之爲文不得不
輕今孫子方屬余以不朽其親而値余簡賤其文之
日孫子之屬余也其重不啻萬鈞而以予文爲之引
曽不足當一髮又何怪其迫蹙詘屈而無以承命乎
然孝子之請不可以辭而伯璣助之益力乃按乳山
子之狀而敘之曰孫君諱光宗字照隣唐金吾上將
軍之裔而貞惠公　之子也孝友節俠蘊義生風先
世荆園歸世父而自避地爲奕園與詩人潘景升輩
嘯歌其中洗梧倚竹移日忘世者其生平也負笈吴
越間與王百谷葛震父范東生李長蘅諸人班荆投
分名𥿄刺門無一俗子嗜好在山水詩書游戲篆刻
與吾行相上下其餘事也少師事嘉興項希憲希憲
視學山東念其食貧屢招之不往且死以長箋屬其
子照隣希憲命從子仲展爲之師飮食教誨克有成
立仲展余門人也君子謂孫項之交有終始而仲展
之風義亦可書也嗚呼讀孫氏之家傳俛仰再世人
子之欲不死其親可謂至于斯極者矣惜夫余文日
益輕而無以塞孫子之意也古之人有所表著而懼
其磨滅也上則刻之于山下則沉之于淵居今之世
岸谷爲陵余雖欲大書深刻倣古人之爲也其又何
所措乎雖然斯文之屬于余固吾友孟陽有墜言而
未竟者也去今十九年矣狥伯璣之請爲伐石而表
其墓以終吾孟陽許劒之義則亦庶乎其可哉
　　太學生約之翁君墓表
洞庭之東山山廻水襲風氣堅宻二百年來靈人秀
士含章挺生而王濟之蔡九逵爲最木奴千頭列隊
百重高貲富人公擅山川而翁氏爲最翁氏自建炎
南渡卜居此山嘉靖中少山公籩用計然策起家鉅
萬次子見滄公啓陽權奇倜儻不事纎微居積而家
益大其子弟多讀書好行其德有聞於時而太學約
之君其魁然者也約之名彦博别字靑崖爲見滄公
第四子生而高顙豐頥具大人相規言矩行未嘗有
子弟之過揣摩當世天下事數著可了才鋒四應意
豁如也毁齒哭父以執䘮聞奉母搤臂嚙指沒身如
嬰兒傾槖以扞鶺鴒之難伯兄之殁也撫其子如子
與朋友交以然諾爲生死槥死梁渉餔餒絮凍歲大
祲民無菜色無道殣郷人以爲霖雨焉亂後勅戒閭
里部署賔客子弟束伍完守郷人以爲城池焉舉倍
稱之息以市義緣手散去人或規之君笑曰釋氏以
布施爲藏此戔戔者今入吾藏中矣築室考槃左琴
右書自比逸民遺老而以病卒年五十有五丙申歲
臘月九日也子十人長天游邑諸生次天潮天澍天
溥天浩天波天淳天瀚天濬天泓女六人孫男女十
人墓在金庭玉塢之陽余以乙未秋避地東山徧訪
雅人高士而君巳病不及見間與二三父老論此山
人士風槩以爲約之如介圭蒼璧溫潤縝宻而其精
神乃時時見於山川不可掩也又踰年而約之遂殁
國有俊民家有收子殆亦湖山秀氣鍾英傑岀而奄
然與世運澌盡可哀也巳天游孝而才傷其仰没于
身後也泣而請余表其墓余與劇談舊事相顧愾嘆
者久之書之皇極曰凡厥正人旣富方穀史曰人富
而仁義附此世道之常也逮德下衰九嬰竝作瓊弁
之濟師也寔沈之司祖也鬼神亦有頼焉而况于人
乎古之君子修詞立誠不欺存殁是是非非芒寒而
杓正所謂陳信而無愧詞者也殺枯竹噓朽骨猶可
以告誡末世之鬼神而叅持其聳抑之坊余雖老耄
夫安能而避諸故於天游之請而遂爲詮次其槩以
表之使之鑱諸墓上歲在壬寅十月而文成于九月
十五日石渠舊史虞山東澗遺老錢謙益爲表
　　敎讀謝君墳表
謝君名恒字行甫長洲人夲朱氏從姑姓爲謝讀書
識字謹謹爲童子師敎授我兒孫愛及孫桂哥桂哥
早慧戊戌秋病殤君窮老失所倚哭而神傷踰二十
年遂不起庚子九月十一日也年七十有七君爲人
遲重拙訥不多言笑晩年誦金剛經臨終忽若有悟
屬其壻曰未生前無有我身死後我仍無用釋氏茶
毘法歸潔于無勿葬薶以累我口號一偈云今日今
時聞道辰世緣巳盡佛緣興遺骸不用埋黄土速倩
紅雲送太淸女若壻不忍從用俗禮殯葬而以遺言
付余予爲之表曰韓退之有言今人適數百里岀門
惘惘有離别可憐之色持襆被入直三省顧婢子語
刺刺不能休死生大故少别千年使直使萬里外國
君能脫然如是過退之所云遠矣世人䕃高華席富
厚床蓐淹頓兒孫扶繞風力火箭鬼伯催促求延無
力欲去不忍視吾君免園村夫子單丁㷀獨布被瓦
燈談笑解脫其所得孰多世眼梦梦猶羨彼爲五福
而閔此爲五窮不亦悲乎君以死之日爲聞道之辰
死生幻化何有于身後之名吾以爲如君之警悟可
使世之坦化者聳談空者懼而蠅營𧖟縛汨没五濁
之中者亦或䆿而少悟也故論次其語伐石而表其
墓墓在虞山之陽君無子以女爲子而女又無子旣
葬其女與其夫皆穿穴墓傍他日以次祔焉
　　贈太孺人趙氏墓表
贈太孺人趙氏吏部左侍郞謚文毅諱用賢之孫敘
州府知府趙隆美之子歸於封御史錢裔文湖廣道
監察御史錢岱之孫婦湖廣按察使錢時俊之婦也
孺人歸於錢生二男子二女子延宅生六齡而孺人
殁崇禎戊辰九月一日也年二十有八延宅舉順治
壬辰進士自行人擢江南道御史再命封父如其官
母贈太孺人出視茶馬報浚請假歸葬卜地於殿橋
之新阡請其舅氏宮允士春具狀而謁余表其墓當
孺人來嬪余侍先大夫人傳姆往來稱其肅而溫婉
而字太夫人喜曰九五房世有婦德小四房新壻又
賢宜有令子九五房者吾錢兩大支之别稱如梁世
湖頭六宅之云敘州與余異姓兄弟夫人何長史女
年家老娣也孺人之殁也敘州告我曰吾女之適錢
也老妻曰吾內事無所助今亡矣指二妹而泣曰汝
娣在汝嫁事不累我我有言亦不患無可告語也先
太夫人聞之而嘆遣媼問慰敘州夫人久而不絶宮
諭之述其妹也余以中外之言徵之冂信嗚呼以孺
人之賢無祿卽世以歲之不閒殯於郊外孤襯布帷
􁇀燈晝寒長夜漫漫不見白日三十餘年於此今所
產六歲兒嶄然成立繡衣鐵冠持節還里奉翟茀之
寵命以大葬其母宗黨婦孺聚觀歎息咸曰幸哉有
子孺人不但不殀且不亡矣而延宅曰未也必請於
文章鉅公謀所以示永久而不没者有宗老舊史氏
在盍先諸余於是不忍以耄老辭而爲之表曰孝哉
延宅自羈貫以至入官搤臂嚙指未嘗不念母勤也
乘驄攬轡登車有光營魂寤寐未嘗不在荒郊淺土
間也古人有言凱風寒泉之思實鍾厥心延宅之報
其母者莫此爲大斯所謂永久而不没者也昔者王
介甫銘吾宗公輔之母而申言之曰吾所謂閭巷之
士以爲太夫人榮者明天下有識者之不然也太夫
人之賢能異於閭巷之士而與天下有識同然則余
之所稱宗黨婦孺聚觀歎息者豈非介甫所謂閭巷
之士以爲太夫人榮者與自今以往延宅立名砥節
日進而未已立言之君子歸美於娠賢育德昭母儀
於圖頌固將大書特書不一書而足也余故窃取介
甫之義以爲之表而鑱諸石以竢焉
牧齋有學集卷三十五終
牧齋有學集卷三十六
　塔銘
　　憨山大師曹溪肉身塔院碑
我海印憨山大師以天啓三年癸亥冬十月十二日
坐化于曹溪故宗伯宣化蕭公囑韶州守張翼軫建
塔院造影堂葬有日矣五年乙丑侍者福善介恃衆
緣固請兩粤當道奉迎靈龕窆廬山五乳峯下少年
惑于靑烏家言撤甓出龕如舊浮供南康推官錢啓
忠以私淑弟子謀卜善地以妥師靈弗墨食不克葬
南海弟子劉起相爲瑞州推官瞻禮悲泣復奉靈龕
歸曹溪江神撝訶風日助順道路軒豁干戈遠屏崇
禎十六年癸未之九月也總戎宋紀曁五羊善信議
茶毘建塔啓龕雙趺儼然髪爪俱生容顔光潤膀腹
下垂處皆可捫揣海衆踴躍謂師再生賛嘆號呼不
忍舉火議全身供養如能大師故事竺僧屑海南旃
檀香塗體尊奉于舊塔院卽大師所卜天峙岡地去
南華寶林半里許時則癸未之　月　日距癸亥入
滅二十有一年矣先是五乳塔成謙益狥福善之託
爲銘南海陳相公子壯鑱石于曹溪而甲申供奉之
事未有撰第二碑者歲在庚子謙益旣訪求夢游全
集較讎卒業而畧記最後因緣而論次之日昔者世
尊婆羅樹間灰身滅度分舍利爲八分阿難巳下諸
祖多用火光三昩人滅　師子比丘遭羅王難恐
異端學起故傳袈裟爲信此去六傳至于大鑒衣止
不傳而留肉身于末後此何故哉衣之所傳者信也
衣則器而巳矣有器則有爭爭斯竊竊斯盗斯殺者
皆器之爲也此宗立大通爲六祖又立　寂爲七祖
兩家之爭端巳肇于此矣時代寢久爭竊滋多佛所
訶窮人僭號者必將相挺鋒起天鑒懸絲止衣者所
以止器也器止則爭止一花之葉果自成而五宗之
蘖牙不自我作此置衣不傳之深旨也衣旣止矣無
器則何以表信所謂直指人心見性成佛者將無夸
父䜁詬索之而彌遠乎則莫若示之以肉身肉身不
壞卽金剛身卽那羅延身卽淸淨妙法身天魔無所
得其便外道無所作其孽訞邪惡慧無所熾匿其奸
欺誰得而爭之而竊之而盜之是故佛祖以舍利爲
舍利而大鑒以身爲舍利佛祖以衣爲衣而大鑒以
身爲衣使千百世衆生見之仰之如黑夜之斗極如
復關之符節傳爲信器莫尙于玆不然則此皮囊血
肉煆之灰塲散之尸陀林餵虎豹飼魚雀何所不可
而香泥上之漆葉護之又諄復于楊柳爲官之難何
爲也哉自唐先天二年迄崇禎癸未計一千年我憨
山大師復以肉身住持曹溪踵大鑒之後現不壞身
而爲說法然後知後五百歲法城頺倒禆販之徒螟
蛉之子爲爭爲竊爲盗爲殺者不得以信器爲口實
大鑒留衣之旨益信而大師現身說法堅固光明爲
大鑒證明干千年之後兩鏡交光不謂之傳信不可
也嗚呼法運衰㣲統要譌濫以僭亂爲譜系以欺誣
爲正令受大和鵶臭之㡿翻謂舉揚應布裩吐血之
報轉相誇詡今也戒愳巋然慈嚴交仰不言而辯不
怒而威居今之世碪椎邪僞折伏妖魔孰有先于此
者乎萬曆丁巳　月大師東游涖三峯然燈說戒漢
月師請坐堂上勘辯學人余與漢師左右侍立諸禪
人魚貫而前摳衣胡跪各各呈解大師輭語開示應
病與藥皆俛首點胸禮拜而退厥後爭開堂𥪡拂開
化一方今亦多順世去矣宿因不忘法幢如故曹侯
溪畔長明燈前豈無有乘願隨侍披衣擊扣如平生
者乎此則具天眼者悉知悉見而非人之所能及也
緇白四衆善根淳熟有能謁大師塔院頂禮慈容契
㑹先後兩大師分明救世之深心是眞皈依是眞供
養燕公無礙香不妨隨心到南海矣謙益下劣弟子
慙負記莂不能弘闡吾師㣲言大道謹采剟麄跡推
廣唐人佛衣銘之緒言以詔告末法乃作銘曰
未申劫濁禍亂蠭午大士全身坐鎭南土屈昫磨納
重暉盛唐紅爪丹唇欣欣樂康嗟彼開寶淚涌蘄州
那延在定奚感奚詶至人無心龍天有意二祖一師
示現碩異曹溪之源溯星宿海橫流滔天一滴未改
大鑒云亡莫紀謚號百有六祀爰塔靈照惟忠惟孝
吾師道原身雲心月長護金輪庾詞斵碑鈎引緣起
豐佐吾道以竢柳子
　　天童宻雲禪師悟公塔銘
崇禎十四年辛巳上以天歩未■物多疵厲命國戚
田弘遇捧御香祈福補陀大士還賫紫衣賜天童悟
和尚弘遇齋祓將事請悟和尚陞座說法祝延聖壽
還朝具奏上大嘉悅俞其請詔所司議修成祖文皇
帝所建南京大報恩事命悟爲住持領其事弘遇啣
命敦趣以老病固辭踰年而示寂又二年甲申國有
大故龍馭上賔越十有五年戊戍嗣法弟子道忞具
狀年譜申請謙益俾爲塔土之銘嗚呼明先皇帝現
身輪轉廻心付囑懲黄頭之左道禮白足于耆年智
眼遙矚龍光昭囘法音信衣如授佛記誠末希有盛
事也乾坤焚蕩人天雨泣佛日長新祖燈未艾草士
舊臣劫灰餘燼其忍不刳心雕䁂假詞空門以導揚
仁皇帝之末命謹拜手稽首捫淚而誌之曰師諱圎
悟號宻雲嘉靖戊寅歲生常州宜興蔣氏八歲知念
佛春陽遊嬉輒動世間無常想十五能躬畊以養親
二十六閱檀經歡喜誦習知有向上事負薪入市釋
肩立横街竟日不知有人三十安置妻孥依龍門傳
和尙脱白執㸑賃春負米百里外時以巳事叩傳瞪
目直視雜以詬罵慙悶成病二七日汗下乃蘇服勞
四載始納僧服掩關千日矢明此事傳屢加勘騐終
不許可師亦自諗一似有物昭昭靈靈卒未泯懷如
是六載秋日過銅棺山頂豁然大悟忽覺情與無情
煥然等觀大端說似人不得正大地平沉境界從前
礙膺渙然氷釋與其師往復縱辨箭鋒相觸如紀昌
飛衞之交射幾于輾車直過拽倒繩床矣傳入神京
參侍二載歸而上雙徑禮天台深禹穴海門周公汝
登道東南以宗傳證聖學師與之水乳相契祭酒陶
公望齡司空王公舜鼎交參扣擊師之法道盈于海
東自王公始也傳歸龍池且老撾鼓集衆以衣拂付
師傳入滅心䘮三年始狥衆請升堂說法秀眉稚齒
瞠目側耳一聞提唱肅然改容開剏五年百廢具舉
一日告衆者裏無人證明且向别處㝷討下座卽行
登匡廬過衡岳結夏後應天台通玄寺之請幡然南
歸就樹縛屋誅茅苫床坐夏才三十輩開法者數人
明年移海鹽之金粟師初出龍池旗亭下有大井可
飮千人有偉丈夫指曰是師住處金粟固有千人井
師居六年食堂滿指矣巳復應閩人黄蘗之請有瞽
男子杖而扣師師爲開示霍然識道而去明州司李
黄君端伯餐風味道迎主鄮山阿育寺住三月復遷
天童自是一住十一年師六坐道塲于金粟天童最
久建立恢宏機緣歙集此二地爲最盛始至皆灰塲
草地斷礎敗甓旣而高簷三丈連閣四周金田香界
隨地湧出金粟宗風洋溢海宇輪蹄交蹠竿牘旁午
三韓南詔氊車蕃舫莫不炷香頂禮重譯問訊盛矣
哉近古未有也應緣甫畢息機投老曳杖入通玄萬
衆挽之不可鳥道騰空學人麋至鱗宗翼集蔚爲僧
海而師報齡盡矣居六月示㣲疾晨起按行工築亭
午臥榻少選趺坐頻申而逝崇禎十五年壬午七月
七日也世壽七十七僧夏四十四明年癸未弟子建
塔天童迎全身窆幼智菴之右隴余觀忞公稱師說
法以謂掀翻露布洞示眞源當門踞坐祗以一棒接
人如大火聚觸著便燒如太阿劔血不濡縷辨眞心
行眞行悟眞道說眞實法化眞實衆折旋俯仰咳唾
掉臂乃至挑磚運瓦搬土拽石或笑或罵有烹有鍊
無是無非眞實法門大矣哉一切衆生中之平等寂
滅光明幢也忞公師之嫡子馬駒踏蹴其言可信不
誣而余之心服師者有三霜苞利養傳舍殿堂挂壁
一瓢隨身兩膝仗緣偶住撩衣便行黄龍心丹稜浩
之芳規也全提正令不當人情劈面鉗錘驀頭生按
不惜貴要之顔騂不獲飽參之舌跌眞點胸秀鐵面
之孤風也牢衞法城堅持智刃唱高皇之御製攘斥
㓂氛鐫護法之虗詞鏟除邪種明敎嵩大慧杲之餘
勇也後五百年鬬爭牢固機鋒激射妨難弘多師以
慈心接之以直道御之以正理格之以妙辨摧之消
有無于三旛窮玄要于四戰務使其霜降水涸智訖
情枯而後巳初雖攝折多門終乃鎔融大冶事有激
而相濟埋有倒而相資非鐵石之鑚磨則火光不發
非峽崖之束鬪則水勢不雄天其或者假借碪錐助
揚水乳用縱奪爲正印化同異爲導師于人何有于
師何有佛無定法禪有綱宗無取雷同何妨料棟舜
老訶天衣說葛藤禪翠岩罵舜老說無事禪各具隻
眼都無死句正用以破壞籬壁斫伐稠林何獨以貶
剝諸方爲師訽病乎五燈之譜非我作故是則不看
他面非則誤在前軍未識畵裏之龍徒訟夢中之鹿
爭嫡孽則黄帝之兄冋年考祖禰則玄元之孫後至
斯則可以聽其吹萬付諸兩行者也師鬀度弟子三
百餘人嗣法自大潙如學鄧尉法藏巳下十又二人
親承罏鞲未及付授者又若干人王臣國士參請皈
依者又不勝數偕忞公二通輩結集語錄書問標揭
眼目者江隂黄毓祺介子也師旣殁介子裁書介天
童上座某屬余爲塔銘遭世變不果作而介子殉義
以死又十年矣余爲此文鄭重載筆平心直書誓不
敢黨枯仇朽欺誣法門用以副忞公之請且慰介子
于九原也銘日
有大浮屠住淛河東樹大法幢聲光熊熊晚提法印
坐天童山如玅巖　死關帝居穆淸具天眼通㨂别
斯人以殿正宗唯師之興耕稼陶漁誓鞭識牛以裂
身車銅棺之巓擺脫囚僒大地虗空平沉消殞踞曲
盝床雷轟電激棒如雨點佛祖辟易棒頭有眼光爍
父其鄕書生早死舅奪母志投城東俗僧出家薙染
十年猶爲啞羊僧遊武林聽講于聞谷禪師未竟聽
相宗于靈源論師晝則乞食屠肆夜則投宿木栰孤
篷殘漏風號雪饜束縕篝火一燈如燐指僵手瘃墨
堅筆退燈炧就枕口喃喃如夢囈不休由是貫穿論
疏旁搜外典所至白犍椎打論鼓揚睂𥪡目非復吳
下阿蒙矣還吳參蒼師于中峯一見器異命爲維那
楞嚴席罷留侍巾缻六年蒼法二師約踐更講大疏
寔尸勸請法師至華山命爲監院及其順世講堂建
塔院刻續高僧傳覆視遺囑若撡劵契蓋蒼師之傳
云爾當其忍寒餓擊蒙鈍鑚穴敎網摩厲智刃視古
人連錐誦帚死關活埋亦何以異雖其求名未了繫
牽一旦報熟命臨正因迸現如豆爆灰如金出鑛心
花開敷業種爍盡佛力法力與不可思議熏變之力
積劫現行一往發露臨終正定又何疑焉昔生公自
誓背經與否捨壽之日得報如是厥後升座巳畢衆
見麈尾紛然墜地隱几而化始知昔誓之有證也道
開深心宻誓誠不知其如何顧其捨壽之日示現實
相使學人知金剛入腹少分不消毒藥塗鼓千年必
發斯其枝拄末法揭正智而續慧命者同巳徹㡳拈
出矣不謂之有證焉其可乎道開每出遊余輙痛爲
錐劄今銘其塔猶斤斤不少假者良以邪師魔民窃
禪埽敎旁生倒植正法垂盡舉揚末後一着藥狂薙
穢如用一線引須彌是以心俱直不可得而囘互也
道開名自扄世壽五十二僧臘二十九塔在庵右若
干步其徒文圭拾遺骨藏焉奉師書來請銘銘曰
師初誓願猛刹堅固如沉醉人抖擻得寤隨順應跡
處俗流中無明未吐薄醉朦朧般若因深誦習力大
如醉迷道電光閃破依生死船望湼槃岸匪敎匪乘
曷濟曷亂我銘斯塔普告後賢生公片石說法熾然
　　固如法師塔銘
吳中自蒼汰二師繼殞賢首宗不絕如綫癸卯九月
汰之徒固如法師自寂包山顯慶寺余歎曰又弱一
个矣其徒正詣等建塔山中奉遺言具狀請銘按狀
師諱通明字固如崑山周氏子年二十四歲出家授
具徧叅性相二宗聽華嚴大鈔于華山汰師將傳衣
付囑謝不受晚居講席炷香必歸汰師而師之自敘
則云初宗賢首繼叅天童辛勤無所得庚辰春聽大
鈔忽悟十玄之旨又四年癸未始契三玄三要頓見
古人用處作十二頌又作五十三叅頌以相證明嗚
呼我佛塵沙法門包羅華嚴法界至矣盡矣華嚴法
界外豈別有三玄三要十玄門三法界巳了三玄三
要安有未了循師言而求之豈其叅訪熟爛終結果
于雜華抑亦大事了畢聊披襟爲座主是未可詳也
師言數年來禪講老師物故後生不識古人大全是
矣余謂禪與講猶射之有二的中其一不必又問一
也敎力弱不免折而人于禪禪解淺又不免還而依
于敎此一矢而折兩中也是故知禪而不通講者謂
之辟我則好辟焉知講而个通禪者謂之固我則好
固焉余之論與師願異如此惜未及躬與勘辨而窮
竟其所得也狀又稱公濳心唯識至習天台觀敎居
包山十餘年貝葉棲架凝塵滿床素交禪侶不過三
數人寢疾彌留自製遺令唱還鄕曲泊然而逝蓋其
徒稱師止此而余之銘師者亦止此銘曰
善財南詢烟水茫茫彌勒樓閣彈指發光何敎何禪
畫地自量師之扣擊閲歷諸方十玄三要兩楹彷徨
晩坐包山水月道塲還鄕一曲離人㫁腸塊然石塔
說法琅琅三舟一日卽我銘章
　　華首空隱和尚塔銘
博山無异禪師有法嗣曰華首空隱和尚諱道獨初
名宗寶南海陸氏子也生三歲母抱登樓觀蜘蛛結
網瞪目久之悲喜不勝晩自言四十五年來囘憶不
加亳末其夙根如此六歲失父隨母居近寺晨趨禮
佛瞻視輒移午聞老僧言見性成佛遂發深信如釘
入木得六祖檀經捧持頂戴禮大士求識字疲困倒
地忽覺身騰空中汗透毛孔明燈誦經彷彿認是某
字詢之人果然遂數行俱下年十四辭母入寺習定
樹下胸次忽如劈竹衝口說偈驚動其長老年十六
自磨刀就磐石上禮佛剃落縛茅龍歸山單丁十餘
年母病渴晨擔山泉走二十里抵城闉如辨掌紋年
二十九母殁與其弟靈泌腰包謁博山一見曰宗寳
望汝來久矣拈倒騎牛入佛殿話勘衆下語皆不契
師呈頌曰貪程不覺暁愈求轉愈渺相逢正是渠纔
是猶顚倒蟻子穿大磨石人撫掌笑别是話生機不
落宮商調山㣲笑曰大麁生是夕師登座告衆莫道
博山無人如今也有箇許爲更名登具足戒住九月
而别囑曰汝八月再至不得辜負老僧是年九月博
山示疾始知爲末後付囑也師掩關金輪徙黄巖一
意住山無出世粤中宰官請住羅浮開博山法門幡
然起應慈悲普重機緣冥叶而世變大作矣閩人以
鴈湖延師復請住西禪海波觸搏弓刀擊戞所至有
吉雲擁護甲午歲掃博山塔杖錫還粤豐湖羊城頻
受叅請牀座禮足道路布髪津梁稍疲㣲示瘡疾辛
丑四月由海幢及芥菴自尅去期七月二十六日端
坐而逝世壽六十二坐夏三十有三師有二大弟子
曰天然顯公祖心可公可公以弘法羅難坐脫瀋陽
之千山帥哭之慟曰吾道衰矣踰年師示疾顯公啓
請住世師笑曰汝在吾何死于是顯公奉師全身塔
于羅浮華首臺西谿之南手次行狀遣侍者今睍間
關五千里撰書幣而謁銘于余余惟師上根利智多
生熏習見性成佛四字直是胎藏鉤銷卽心卽佛守
定牢關非心非佛㫁爲増語于是全提正令曲指悟
門遮表正詮則格量永明法界一心則鏡懸棗栢從
此無一言落夾片語過頭如今人執痴符家懷僞契
販如來法訶祖師禪藥病相㳂狂易莫反標此正印
柱彼倒瀾豈非般若之神符金剛之寳劒與師之深
心宻行世所未悉者二昔者大慧言吾雖方外忠君
憂國之心與忠義士大夫等洪覺範鹿門燈公則曰
孝于事師忠于事佛此洞上宗風也師悲智堅宻罏
鞲弘廣植菩提之深根茂忠孝之芽葉節烈文章之
士賴以成就正骨袚濯命根白蜆碧血長留佛種條
衣應器同飯法王此則其內閟外現隂翊法運者也
古人道眼分明師資鄭重榮名利飬畏如霜雹有謂
深心裏钁頭邊撈摸一兩人爲接續者有謂架大屋
養閒漢所居世界莊嚴爲痴漢者師每道博山語我
過後二十年宗風掃地土地廟裏也上堂了不圖親
見此語良爲流涕餐風味道英特如雲親承記莂兩
人而巳人謂師嚴令孤峭不走博山一線豈知其悲
憫末法如救頭然凜自然之周阹立他家之榜様有
不勝涕淚悲泣者歟此則重規叠矩謹護法城者也
往余訪憨山大師遺集致書海幢師歡喜賛嘆披衣
焚香􁇅椎以告衆病中見心經箋大師轉生辨重加
印可顯公以余沾被法乳亦菰蘆中幅巾弟子也故
屬之以銘其何敢辭銘曰
毘嵐風吹壞劫初崑岡火炎扇洪罏有大比丘建法
旟一單坐㫁嶺海隅心月普照心雲舒如摩竭龍雨
焦枯分身蜿蜒鱗鬛俱矯首蟠尾南北殊大雲如空
覆巨廬智電擊爍醫无閭中央不動常安居頷下自
護摩尼珠黄皮褁骨山澤癯緇素旃貉魚貫趨日月
耳環徒縈紆刀輪劒葉嗟騶虞樹下三諍今廻車鶴
林變白只須臾蕭然一榻結雙蚨揮手長揖辭寰區
法幢傾摧法將徂葛藤博飯皆屠沽鳥空䑕印胡爲
乎卽心卽佛心印孤宿將嚴警持兵符佛祖齊証誰
敢誣魔外竄匿同卽且丹靑樓閣煥毘盧法座圍繞
靑蓮敷孤峯獨宿我自如隨身兩膝無剰餘龍象踏
蹴看二駒瓣香廻向忍不辜我作銘章三嘆吁博山
家風斯世無塗靑鉛墨老泉疎逝挽頺波作世模刹
竽倒却須人扶後五百年期不渝
牧齋有學集卷三十七
　傳
　　吳金吾小傳
金吾姓吳氏名國輔期生其字東淛山隂之州山村
其邑里也少􁀇兵部尙書總督薊遼諱兌者其曾大
父也錦衣衞都指揮使掌衞事晉秩一品名孟淵者
其父也崇禎庚午以覃恩授錦衣衛鎭撫事上耕籍
田以正千戶充廵綽官東宮出講以指揮僉事充侍
直厥後所司以賑荒薦由指揮使加三級兵部以浙
直募練荐升南鎭撫司僉事甲戍春用定南撫民監
軍都督同知洊加太子太􁀇左都督其所歷官也入
膠庠能出其輩流游學嶺南試武闈趣舉第一揮使
任俠好士所交結多海內鉅公名士折節追陪盡傾
其父客守環衞能其官緹騎惡子俯首斂跡使歸賑
饑贍災全活數十萬人制詔風厲其素所監立也東
中之未定也將驕卒悍要求百出赤丸白羽盤互繹
騷出死力以捍父捐貲財以全家鳩徒完守以衞鄕
井國人皆曰吳有收子亦日于我有德也司馬公先
大父同年進士揮使余兄弟也期生來告我曰吾父
今年八十國輔六十矣國輔之生平㣲伯父誰知之
者忍使其艸亡木卒及身而巳乎余日諾作吳金吾
小傳據事屬詞不敢以文舊史氏曰天啓元二東事
方殷搢紳韎韋雲集闕下獵纓側弁而談兵事詞垣
則徐子先顧九疇卿寺則董見龍劉夢胥何天玉臺
諫則游省生部郞則王季木曹元甫貴介則顧所建
茅止生劉晉仲翁孝先布衣則孟羽尼張任甫金大
初胡敬仲靡不骨騰肉飛腸肥腦滿購解飛之人募
鑿空之使逝將繩度黑山弓彎綠水期生少年金吾
子飛揚徵逐家世將壇諳曉表餌方畧矢口奮臂獵
獵然風生燄發何其壯哉迄今四十年所星移物改
疇昔高談濶步請纓說劒之流皆巳化爲碧玉漫爲
土堆晉仲不知其存否敬仲巳作盲老公余與揮使
公皤然篤老期生亦髪種種矣奄忽百年丹靑彫換
諸人之姓氏將與雒陽之銅狄燕市之酒壚澌然同
盡長夜窮塵誰聞有訪問嗟咨興悲而憑弔者期生
愾然太息思托余言以有傳也有㫖哉期生後與商
丘段増輝善段生卽俠士也用賢良辟召寇陷商丘
力戰死之段嘗挾期生訪余虞山臨行執余手曰増
輝誓必死國能與增輝同志者期生也蓋期生之生
平能見信于賢豪間如此
　　金文學小傳
文學名元復吳縣下􁀇人也家故右族其父老困諸
生君年十四學賈逐什一息賈不成返閭左爲富人
掌記巳又棄去爲童子師不十年三徙其業爲養父
計也中表有仕楚者邀君與俱君之楚擁臯比抗顏
爲人師漢陽書生鼓篋來游君指目蕭生良有秦生
聚奎是二子皆速飛蕭具六翮矣越數年萬曆庚辰
蕭舉南宮第一楚人嘆君知文弟子日益進所得束
脩羊益豐則遣使迎養其父三年而後歸自吳適楚
泝大江二千里樓船往返若經郵傳人不知爲塾師
父也年三十歸於吳始娶婦婚諸弟吳人慶其父日
幸哉有子又十年始補博士弟子員君面滿于盤身
肥于匏鬚髯㦸張意氣豪甚羣少年目睨之輒㦸手
叱曰小子輩吚吾燈窗爛讀蕭㑹元文字亦知出老
手指授耶羣少年稍稍引去又十年而楚書生中所
謂秦生聚奎者亦舉進士授吳江令遣使來延請君
笑謂家人吾將以老秀才謁縣令耶抑以老塾師謁
門弟子耶謝弗往也君以萬曆戊午年八月卒年六
十有四子瑞華才七歲長負奇儁爲諸生有聲乙酉
歲焚儒衣冠削跡不再出人以爲有父風舊史氏曰
余讀束氏補亡詩以爲與同業疇人肄修鄕飮之禮
所詠之詩或有義無詞于是補著其文以綴舊制有
旨哉其言之也古者鄕飮酒禮先歌南陔白華之詩
南陔孝子相戒以飬也白華孝子之潔白也然後繼
之以華黍由庚崇丘由儀時和歲豐萬物得所小雅
之詩作而中國強盛四境不交侵胥由于此文學之
飬其父夫非南陔白華戒養潔白之孝子與于稽其
世在萬曆中葉孝治昭明之時小雅之作信而有徴
矣語曰三王之民比屋可封以文學之孝不及與烏
頭綽楔六闕表門之典司世敎者以是爲聖朝庶士
之常德不能重舉也余故特著之無使其無傳焉
　　蓮蕊居士傳
蓮蕊居士者太倉黄翼聖子羽也子羽少從其父監
司公宦學長應辟召服官州邑晩而削迹息心築蓮
蕊樓精修香光之業遂自號蓮蕊居士云子羽姢美
靜好眉目如刻畫舉止聲欬秀出人表屬文摛詞散
華落藻娶太原文肅公孫女稱詩說禮和鳴共命咸
指目神仙中人也弱冠遊虞山以陸孟鳬何季穆爲
師友孟鳬温良易直溫然恭人季穆譚兵畧負幹濟
糞溲章句小儒子羽游于其間擩染鏃厲久之遂兼
其所長也巳而從余游熟聞金華震川之緒論從事
于論世經國之學逈异乎世之窃脂剖葦游光揚聲
者也崇禎中年先皇帝行辟召法用奉常師薦授成
都府新都知縣新都屢中宼城惡雉堞半圯門闔如
懸薄賊氣吞焉俄傳賊大至民挈妻子負釜甑走匿
山穴中子羽召父老子弟涕泣告曰若等皆鳥獸竄
去縣令獨無兩脚耶所以効死弗去者爲新都人守
鄕里墳墓􁀇全性命也縣令願爲若死若等安得舍
去皆伏地泣應曰諾又曰賊亦人耳非有八臂九頭
也強者以兵巧者以弓矢推魯者以瓦石渠荅爭先
効命賊如我何庫藏有千錢萬錢不敢愛以待勞者
縣令身編行伍冒鋒鏑縣令妻手自庀酒脯給饘粥
事之不捷積薪拒縣門縣令閤家自焚以謝若輩皆
搏顙痛哭據地距踊曰請爲公決一死庚辰冬十二
月賊繇資簡東下破瀘州狥仁壽十七日焚我近郊
子羽率衆登陴遥見火光中絳衣黄纛瓦礫詬誶譁
笑之聲殷動樓櫓賊不能測繞城馳射將引去城頭
矢石齊發賊洛馬死者六人獲騍馬二十餘匹賊遂
走漢州破德陽殺署篆汪應星而去自賊躪楚蜀名
城大都望風奔潰而新都蕞爾無恙由是川峽郡縣
始知有城可憑有民可使相與繕守却敵而都㑹恃
以無恐事之殷也太原君慷慨誓死爲子羽畫死守
計如唐楊烈婦所以敎李侃守項城者乗城之日親
爲㸑以食數百人蒼頭乳媼周呼勅勵民心是以益
強蜀人劉普嘆曰子羽文弱如婦人好女顧乃矯厲
奮發爲卓犖奇男子又曰子羽固奇男子其妻亦未
可謂婦人也事聞銓部漫弗訾省隨牒升安吉州知
州子羽不顧恤淹久厚自濯勵乙酉之亂桂陽相挾
掖廷南奔屬車從騎所在繹騷子羽集士民正吿曰
邦家不造長秋播越臣子當奔問官守扞禦牧圉唯
是資粮扉屨弗克供給以干譴怒何辭之與有敬與
父老約次舍之不僦餥餱之不時以爲臣子羞罪在
父老省視之不先干掫之不戒以貽父老憂罪在太
守于是協心併力夙夜治辦再宿而六師至帷宮帳
殿所至如歸掾人廬兒飽食甘寢周廬宿衞午夜廵
檄鎗梧矗立炬火炤耀黔兵萬騎竟夕無譁釦聲桂
陽亦嘆賞執手鄭重而去浙西失守與遺民哭别皆
失聲不忍去歸臥沙頭之印溪榰柱所謂蓮蕊棲者
營齋奉佛太原君没于蜀有女若子損衣加食間點
染爲山花艸蟲生色浮動子羽手書欵識以相娛恱
子孫駿發能讀其書子羽益專脩淨土日持名數萬
聲不少間士大夫希風誦慕咸以爲國之遺老邦之
端士世之幸人天之君子也子羽行安節和不徵逐
交遊與人交咸有终始孟鳬沒無子經紀後事有矦
芭負土之風讀書采掇菁英不以祭獺食跖爲能爲
詩如么絃哀士自有天韻從周安期徐元歎游句法
益進渝城度歲詩江明無月夜猿喚不眠人余賞爲
文外獨絶入都應召蜀中宼警諸什愛身名閔䘮亂
思深哉勞人志士之悲歌也子羽蕭閒絕俗所至輒
搜討名勝嘗攜太原君登莫釐峯遊天台度石橋巾
車道裝晤歌山水間吴中流聞以爲勝事性好古銅
磁器及宋雕古書捜訪把玩如美人好友屬有檀度
事輒緣手散去其在蜀觀彌牟鎮八陣遺跡拜杜少
陵艸堂修楊文忠公墓道過郪縣榻王稚子石闕碑
數𥿄歸而摩挲移日曰嘉魚官錦盡在此矣漚和御
物不爲崖岸斬絶逐囂揎嚷油油然與居不厭薰蕕
皂白胸臆井井雖同人善友不苟爲異同也余評詩
論禪多所訶罵子羽好與其徒游每欲爲調人語薄
㗋吻輒止余心知之而弗欲竟也今老耄爲詩文衝
口信筆槎牙漫漶子羽伸𥿄疾讀輒了其意手自繕
冩藏弆篋衍不以示人其愛人以德䕶短匿瑕皆此
類也子羽今年六十有四臥疾浹月書尺蹏訣别屬
其子以生誌爲請嗟夫世人舂粮行百里刺刺與妻
子語不忍發子羽病未沉篤飾巾待期自製终令非
其淸明在躬淨信得力逝將長揖三界而能如是乎
余與子羽師資啐啄垂四十年姑以世諦文字敘次
其生平作蓮蕊居士傳以慰其請焉蒙叟曰余崇禎
丁丑被徵下吏海內孝秀若華州郭宗昌胤伯商城
段增輝含素凡十餘曹從余于請室效古人獄中受
經皆珪璋持達雄駿君子與子羽偕應辟召者也胤
伯守華扞賊含素歸商殉節子羽歷官蜀淛全城其
事皆鑿鑿副名寔竭頂踵報人主辟召何負于國家
哉先皇帝厭薄科目號咷博求誰能秉國成大命以
傾而議者詆讕薦舉以土龍求雨爲譏則巳誖矣人
亦有言舊國舊都望之暢然子羽棲神蓮花國土廵
廻藏識殆未能舍然于此余爲斯傳循念崇禎故事
若夫鳥獸之號鳴燕雀之啁噍而不能自巳也其亦
子羽之志也夫
　　嘉興高氏家傳
弘光元年四月工部虞衡司主事高承埏爲其父原
任工部屯田司郞中道素伏闕訟冤天子愍之詔吏
部覆議准復原職復拜疏爲九世祖故太常寺少卿
高㢲志請得如革除諸臣補祠定謚章下所司未逾
月而國難作而高氏一門死忠勤事昭綸綍而垂史
冊後千斯年固與天壤同敝矣越十有四年戊戌虞
衡子佑釲以余舊待罪太史氏乞爲家傳以徵野史
乃按而次之曰太常諱㢲志字士敏徐州之蕭縣人
元季僑居嘉興從鄭元祐高啓諸人游爲世儒宗年
二十五爲鄮山書院長洪武二年以續修元史徵入
翰林爲編修累遷侍講學士建文朝兼太常少卿庚
戌㑹試副禮部右侍郎董倫主考取胡廣吳溥楊子
榮楊溥胡濚等爲名公卿成祖入靖內難或云遯去
不知所终或云盛庸兵敗自縊死以衣冠歸葬嘉興
常豐里文忠之謚載嘉靖嘉興續志或云建文時特
謚或曰景泰時禮部胡濙請之寔錄無徴野史錯迕
莫可考据其以不屈節而死與諸忠臣接踵爭烈則
無異辭也屯田君者太常八世孫也諱斗光字明水
改名道素字玄期祖交州知州文登父抃舉萬曆巳
未進士天啓元年除工部虞衡司主事調營繕司奉
勅偕內臣黃用督造桂王府第于衡州七年秋兩殿
落成崇禎元年六月還朝序勞遷屯田司郞中二年
三月初三日雷風示變桂府寢殿傾圯先帝敦重親
親逮繫下吏初訊援造作不如法律擬配再訊擬戍
上怒未解屢讞屢駁是年九月畢命東市嗚呼昊天
疾威龍蛇起陸朱邸漂流瓊臺焚蕩此固劫灰龍火
懷襄崩裂之徵兆也蔽罪小臣以塞天譴何庸之與
有以職掌言之君分督正殿以外用分督寢殿以内
正殿建君不度用敘功寢殿圯君代用抵罪李代桃
僵開口捕舌或有鬼神搆鬬其間而非先帝之夲意
也承埏字寓公舉崇禎庚辰進士知遷安寶坻涇三
縣有異政寶坻乘城却敵功尤偉弘光初量移工部
虞衡司主事瀝血上書爲父白見冤狀移病請假國
亡後自屛草野行吟坐泣呼憤祈死越三載以病殁
人謂高有三忠焉太常忠而死者也屯田死而忠者
也虞衡以孝始以忠终者也國家重熈累洽士服舊
德箕裘相望若高氏累世忠孝靑簡輝眏垂三百年
斯則宇宙之間氣琰琬所希有也舊史氏曰弘光皇
帝南渡初謁孝陵告奠甫畢卽顧問懿文太子寢園
享祀云何都人傳其語以相訝及其卽位命脩舉革
除典祀追尊上祀悉予遜國諸臣謚優恤備至北轅
不歸父老言之皆􁈈然出涕或嘆曰孝惠帝再來也
由此觀之太常得援羣忠例議䘏施及雲孫沉寃昭
雪因緣遘㑹豈偶然哉桑海遷移掌故湮没繼述盛
典昭囘日月焉可誣也余作高氏家傳表而著之後
之惇史無以痛恨權奸之故抑沒主德則蒙有厚望
焉
　　沈節婦傳
節婦姓蘇氏華亭蘇侍御一齋之女庠生沈胤嘉之
室也胤嘉少有聖童之目侍御奇而妻之節婦與胤
嘉齊年二十一生子承歆補庠生娶婦始一下樓家
人得見其面承歆殁又撫其諸孫爲庠生者二人孀
居五十五年卒年八十一郡邑皆式閭㙭楔承歆次
子球球子麟讀書隱居咸有卓行人謂節婦有後也
舊史氏曰余考松江府志國朝節婦表厥宅里者十
有四人其節行茂著未及表閭者七十有二人而蘇
氏與焉舉一郡則天下可知也舉平世則䘮亂之際
觸冒白刃墜谷沉淵者又可知也於乎何其盛也春
秋之世婦人之見經傳者衞莊姜宗伯姬之流寥寥
如鳳毛麟角而魯之文哀穆三姜史不絕書左丘明
于周郊之婦如臯之妻皆牽連得書豈其慗遺高行
以周家有道之長卜世三十卜年八百而閨門風烈
未及昭代之百一我二祖列宗之遺澤與𡵨周豐鎬
孰遠孰長後世固可以按籍而考也余遊雲間遇節
婦曾孫麟訪問遺事以次考求節烈姓氏見于志乘
者歷三百年珩璜琚瑀之化邑屋可封故論著之如
此語曰是非瞽史安知天道余之傳節婦也豈徒以
尺一之牘補烏頭雙闕之遺而巳哉
　　石林長老小傳
石林長老名道源婁江許氏九歲禮智林明公爲師
十八薙染二十二受具古心律師二十三聽楞嚴法
華惟識起信于巢松法師四十䘮母始出居吳之北
禪虞之東塔破山今年六十八矣師儀範淸古風骨
稜稜禪誦之隙喜渉外典焚膏宿火食跖祭獺箋注
繕寫盈囊溢篋刳心拂迹棲神敎觀以文字三昧囘
向般若其心地瑩如其神明湛如也度身量腹典衣
减食用以庋經籍庀丹鉛居無常住遊每信宿不慕
貴遊不招徒衆視一切榮名利養如窗塵陽燄一瞚
而巳常箋解李義山詩及類纂所讀書如古人薈蕞
之例垂成輒置之曰此非衲衣下事也盲禪魔民招
搖塞路攅眉畫腹都無酧對人有問之指南堂一爐
香忻然解頣而巳昔法安禪師常訶秀鐵面吾始見
秀有英氣謂可語今而知其癡也比丘法當一鉢行
四方秀不能爾于八達衢頭大屋從人乞飯飬數百
閒漢豈非癡人尙可與語乎余每與師漫語及之輒
相視而笑悠悠未法古德迢然迨亦惟師可與一笑
也矣師居北禪慈月夫人降乩爲師畫像點染才數
筆落落然望而知爲師也喜而爲之賛
賛曰水觀寂寂山骨層層天女點筆素練風稜雲床
雪被切玉琢氷蒙叟作賛眞淸淨僧
　祭文
　　祭蕭伯玉文(有序)
歳在丁酉吾友泰和蕭兄伯玉順世而去者七年干
此矣其猶子孟昉遣力詒書以遺文來請序友人虞
山錢謙益發函哭之過時而悲序旣削草以其間漬
淚執筆爲文攄哀俾孟昉讀而焚之以告諸宿草之
墓其文曰
嗚呼我交伯玉忘分忘年召雲命律非有使然昔在
公車秋牘郵傳我爲題目比諸臨川闕下定交如杵
曰間我膠我漆汝韋汝弦長安如海朝市喧闐惟兄
好我寂寞留連𥿄窻宿火雪屋寒氊寥寥一騎繫汝
門前㧻人窃柄羣飛刺天我如危林一葉未鐫兄與
梅公屏跡周旋噤而告我何以自全君胡不胄國人
望焉陽甲乍坼氷腹彌堅使節兄瓆閣訟我牽促數
呌閽號咷槖饘鉤黨批格飮章蔓延以我標榜累爾
迍邅兄曰無畏公其晏眠勿以縣車忘彼控弦相思
命駕訪我歸田耦耕老友明發新阡梅白巾車桃紅
放船班荆語數作黍就便相望衡宇共此華顚曽不
五稔南北播遷生死訣别沉灰颺烟石濤僧來袖遺
短箋風拍七金火爛初禪惟我佛地不崩不騫云何
末了大事因緣身車織牛靖策後鞭我奉明誨荅曰
唯然河沙海墨誓願勉旃報章在塗奄及下泉夕隂
觀河夜壑逝川天醉未省帝筮有愆榮名安之前塵
各還孤情絶照託寄一編嗚呼哀哉我與伯玉宿世
善友瓦師緣熟空王願久兄于般若植因濃厚漉囊
挂門貝多栖手慧解鈎攝萬行抖擻如染香人香生
其口我迷隔生覽鏡狂走流浪多年腕晩知咎覺友
趣發夢心旋剖加醉薄醒始惡咯嘔伯玉巳矣是誠
在某敢執擔麻自棄誦帚多心妙觀歸宗賢首金剛
誦論見史攝受佛頂昔義多岐雜揉引繩長水薙彼
稂莠性相分河台賢隔牗譬如兩耳區别左右非云
和㑹况乃擊掊皮筆𥿄骨盡此年壽代兄肩荷庶不
相負常寂光中爲點頭否陳根載宿靈心不朽鑒我
誠言聊貰絮酒嗚呼哀哉
　　祭虞來初文
嗚呼丁䘮亂之方膴嗟吾生之不淑兄旣解其簪纓
余亦免于桎梏指蒼鄉之莽蒼喜音問之促數日謦
咳以相聞月素書其一束粤今歲之獻春曁蕭辰之
改燠胡郵筒之杳然閟爾音于金玉將靈脩之有他
豈鴆鳥之不吿俄有夫焉玄巾發金沙兮再宿趣問
兄之起居卒然應以不祿意道路之傳譌抑老耳之
聽繆杵當胸而擊撞車廻腸以轣轆徐掩抑以問故
乃噭然其一哭又踰月而聞訃報窀穸巳穆卜惟虞
主之用栗須吾筆以書木告僕夫以戒行及祖行之
未速駕白馬以素車庀椒漿與明燭歘玄㝠之疾威
驚坤輿之翻覆風拍山其欲碎水滴地而成軸廻孤
舟于毒浪收窮命之一粟列氷車之峩峩抗雪柱之
矗矗聽堯年之鶴語察周郊之牛目悲蟲老而蟄藏
同馬牛之蝟縮將余心之遙遙命下走之鹿鹿抒寸
管以告哀絮一斚以遙祝臨朔風而霑灑徒老淚之
盈掬嗚呼哀哉昔丙午之嘉㑹陟仕途以登頓如汲
井之兩輪紛負塗之鬼豕成金虎于宮隣旣斗南而
箕北亦薺甘而蓼辛智不詡乎集菀愚不惎乎積薪
慶彈冠而相賀閔失路而交呻伊鶴表之歸舊見銅
人之泣薪我疎放以無紀兄拮据而長勤齊婉晩其
一致夐空有而彌親遡生平之游跡每絶倒于時人
雜莊語以嬉笑繼諧謔以怒嗔書發函而噴飯語失
笑而墊巾角短長于匙箸鬬哀哉于眉顰鄙驕人之
好好嗤老成之諄諄吁嗟兄其往矣吾何托乎笑嚬
憶張燈之高㑹在戊子之好春張水嬉而卜夜奮絲
肉以雜陳移璧月以入座浸繁星于水濵然火城而
不夜爛花樹其如銀遲質明而畢宴感榮落于玆晨
執兄手而三嘆信爽鳩之樂頻覩參橫兮月落識廻
向于空門兄知我之托寄頩㣲笑而弗瞋曽百年之
未滿遽告歸于大均兄淵敏以絶世禀夙昔之靈根
口決河其如霤腸熱火而輪囷脫身世以長往閔積
劫之沉淪知空生于一漚蕩諸有于吹塵撫昔夢而
一笑曾何有于云云陳余辭之覼􁸪譬風發于靑蘋
鳴呼哀哉尙饗
　哀詞
　　徐巨源哀詞
昔韓退之哀獨孤申叔曰衆萬之生孰非天耶將下
民之好惡　蒼茫無端而暫寓于其間耶柳
子厚哭張俊餘謂激者日天之殺恒在善人而佑不
肖是二者其論皆不及孟子孟子論天下無道有道
德力相役而蔽之曰是二者天也順天者存逆天者
亡有道無道皆天豈暫寓耶順存而逆亡豈但殺善
耶孟子之論則通矣以吾友巨源徵之則有未盡焉
巨源姓徐氏吾師季良先生第三子也余鄕舉出師
門巨源二兄皆師事余吾師自邑令入西臺受黨人
排笮二子伯學仙仲學劒皆無所成巨源髫年雄駿
吾師自幸有子吾師沒洊經䘮亂文章意氣未嘗少
衰戊戌歲詒書數萬言以斯文見推約扁舟東下請
事函丈未及行而死于盗嗟夫巨源居今之世生今
之時讀書好古嶄然有以自見不可謂之非逆天也
天之全巨源也掠地免圍城免急獄亦免固非有意
殺巨源也然卒不免于盗手者何也豈天之殺善人
固其本意而假手于羣盜歟將亦事天夢夢所謂蒼
茫無端者聽盜之以巨源爲朝脯懵而不能禁歟抑
以今之盜皆天吏􁃂斯世有逆天而未亡者以是暴
天之短而信其屠戮歟巨源訃至余哭之而哀旣而
曰吾敢乎哉是忽忘孟氏之明戒而重天之怒也姑
爲詞以舒余哀書一通以遺其子俾讀而焚諸殯宮
且鑱之墓上巨源諱世溥江西新建人殁時年五十
一其詞曰
大江告其西逝兮燦牛斗之晶光延津兩龍耿其未
沬兮乘帝車而下降散芒翼爲文章兮作人中之于
將嗟龍身之摧殘兮仍獄底之餘殃胡天公之懵懵
兮恣盗賊之昌昌維吾子之駿發兮熊頭角而先登
羅經史之義府兮陷文字之堅城衆皆望塵而却避
兮羌獨告余以未央期褁粮而造余兮請示我以周
行子以吾爲識道之老馬兮敢自愛其瞽聾天之將
䘮斯文兮盗亦恣其斧槍吾方恃子以自厲兮若將
援而䘮厥肱翳撐犂及統格兮蒼蒼不獲􁀇其嘉名
誠知皇天無老眼兮吾又何諈諉夫巫陽惟吾師之
德烈兮孰竹帛其無稱逝將論次以報若子兮指九
天以爲正苟素車之可要兮補三哭于友朋橫江流
而陳詞兮吾得濟其有命

　　嚴宜人文氏哀辭(并序)
宜人姓文氏東閣大學士謚文肅諱震孟之長女兵
部主事嚴栻少􁀇謚文靖諱訥之孫也文肅忠果正
直耿然如秋霜夏日愛其女以爲類巳文肅叅大政
百日而罷歸里踰年而卒宜人從夫官信陽哭其父
過時而毀忽忽如不欲生越九年而卒崇禎甲申之
十一月也年四十有六日月有時卜葬于虞山祖塋
之側哀子熊屬其舅氏秉撰述行狀來請爲誌伏地
哭不能起余爲感而泣下往文肅輟講筵歸改葬陸
夫人以丘嫂之誼謁余爲銘今老居此世忍復執筆
而銘其女乎宮隣金虎感倚伏于前左帶沸唇悼橫
流于後絃么徵急墀歎壑盈俯仰三世于余心有戚
戚焉彈毫綴思百端交集聊爲哀辭一通以寫余懷
曾子固有言墓銘埋之墓中而哀辭刻之塜上以辭
代銘亦可以慰人子之思于沒世其辭日
唯川澤之鍾美兮產珠圎而玉方猗彼美之含章兮
粲宵明與燭光刻名字于苕華兮叶圖頌于珩璜屏
丹華于盥洗兮約顧歩于明璫奉嚴君爲􁀇傳兮肅
鏡鑑于公宮結嘉姻而旣饋兮揚袿徽其滿堂被阿
錫以恤削兮躡鳴玉之鏗鏘判獨介而離立兮御荆
布以自將辨貞素爲鞶帶兮被禮義之繡裳雲衣飄
而欲舉兮香風汎而彌芳敬般中于諸母兮戒陜輸
于七章脫鷄鳴之環珥兮峙燕游之糗粻儲宿肉于
旨畜兮挫糟凍于羽觴呼梟　而移日兮歌慕棗而
隕霜臂奇毛于下韝兮沬絶景于康莊陌上草薰而
花暖兮閨中燭㩉而漏長丈人宣麻而登進兮郞君
射策而肆翔易縞綦爲翟茀兮御雕軒而服箱佽戴
星于鈴索兮晞浴日于垣墻胡昊天之不弔兮奄頺
岳而壞梁慶雲黯其光覆兮擢靈匿而西藏嚴霜零
于朱夏兮凉颷起于洞房泝濤江之沉瓜兮繫犍爲
之珠囊吾將從二女而浮江兮行不濟其有命甘首
疾而如疢兮歌芣苢而悲凉寧溘死以長寢兮逝將
見先君于顥蒼嘆漆室而恤􁁪緯兮嗟執手而涕滂
天門開其跌蕩兮穆將朝兮上皇瞻玉衣于帝后兮
錫石窌而惻愴相斗柄其猶未沫兮故知其含涕而
下帝閶夫人自有美子兮極勞心兮樂康卜佳城于
錦峯兮注玉膏兮銀潢植琬琰于鍾山兮宜鬼神之
服饗覽便房而來御兮撫庭砌之琳琅捐余玦而遺
佩兮反交風于流湘哀孝子之念母兮浪漬血而浪
浪感余懷之悱惻兮泉赴釡而沸湯寫啁噍于斯詞
兮祝背行以彷徨巫咸告余以夕降兮又何用筮予
于巫陽
牧齋有學集卷三十八
　書
　　答杜蒼畧論文書
蒼畧友兄執事僕狂易愚魯少而失學一困于程文
帖括之拘牽一誤于王李俗學之㳂襲㝷行數墨倀
倀加瞽人拍肩年近四十始得從二三遺民老學得
聞先輩之緒論與夫古人詩文之指意學問之原本
乃始豁然悔悟加推瞌睡于夢囈之中不覺流汗浹
背世網羈紲日月逾邁遂无從搏心屏慮遡流窮源
以䆒極古昔孫志時敏之學牽率應酧支綴譔述毎
一舉筆且媿且恧胷中怦怦然加與筆墨舉春相應
和今所傳𥘉學集者皆是物也少讀班馬二史欣然
自喜戊寅歲訟繫西曹取而讀之然後少知二史之
史法與其文章之蹊徑阡陌始自嘆四十六年以前
雖讀史漢猶無與也向後再讀之輒有所得去歲纍
囚白下又繙一過又自媿向者之濶踈也讀古人之
書其難加此而况于自作乎又况于驅駕古人欲凌
而上之乎僕所以重自退損不敢妄挿牙頰僣冒于
著作之林爲此故也然而區區之心或有未能釋然
者則以今之世俗學沉錮古道㓕熄以愚之諛聞寡
學猶得竊聞先輩之緒論古學之原本倘得一二君
子雄駿相與辨問扣擊郵傳其百一譬之横流之一
壺昏夜之一燈安知不可以衍斯文未絶之一綫而
少逭後起之責乎此所以目瞚口張舌癢涎流每欲
傾倒于知友之前而不暇顧流俗之訾笑也今于邂
逅之頃得遇足下聽其言如石之投水又從而導敭
之贊嘆之則僕之瞽說庻几不徒設而任後死斯文
之責或不患乎無人矣語有之敎學相長吾何以長
子哉韓柳之文皆自叙其所讀之書而古人讀書之
法則宋潜溪于曾侍郞墓誌葢詳言之由宋元以上
遡于兩漢有唐其學問之條目一而巳矣唐文之奇
莫奇于樊宗師韓文公論其文曰文從字順乃其職
乃知宗師之文如絳守園池記今人聱牙不能句讀
者乃文公之所謂文從字順者也由是推之則楊子
雲諸賦古文奇字層見叠出亦不過文從字順而巳
矣推極古今之文至于商盤周誥固不出于文從字
順宜乎讀書爲文之易易也而愚之于二史則亦嘗
韋絕撾折白首而茫如由此言之古人之書豈易讀
而其詩文豈易及者哉足下謂吾之評文恐流入可
之魯望表聖之倫而㣲詞相諷諭此則高明之見如
此而僕固不敢有是論也可之之文出于退之再傳
魯望表聖託寄不一要皆六經之苗裔騷雅之耳孫
也其所以䧟于促數噍殺徃而不返者以其生于唐
之季世會逢末刼之運數而發作于詩章故吾于當
世之文欲其進而爲元和不欲其退而爲天復有望
焉有禱焉非其文之謂也如以其文也遂欲高視濶
歩躋足下之文而抑諸公于壇墠之外則僕亦爲妄
人也巳矣足下亦何取而過存之也哉牘末云云此
千古之曠見亦千秋之㝠感汗靑有日敬拜德音然
而鄙人則有以自命矣曰昔年之不死不死而巳矣
今日之瀕死而不得死則猶然不死而巳矣自今以
徃禽息鳥視草亡木卒爲籠檻之殘生爲圈牢之養
物生則空蝗梁黍死則寄羽蜉蝣尙欲刻画殘生塗
抺後世豈不重辱靑編而羞千古之士乎要之死日
是非始定足下具窮塵之觀抱陽秋之簡如遼緩以
待之而巳矣新詩氣韻琅琅詠史十章爲茂之所稱
者使事押韻具有前輩典則實西淮諸公之遺則也
後生可畏來者難誣惟足下努力自愛狂言滿𥿄不
惜爲知巳惟藏諸篋衍勿以示人滋衰遲之詞厲則
幸矣時巳丑王正之五日也
　　再答蒼畧書
蒼畧賢良友兄執事再惠長箋斐亹爛熳讀之未能
卽了再乙其處而後竟其詞也㒒之著作流傳絶少
徃年爲瞿稼軒蕞萃刻成百卷刻甫就而國變作書
版漫漶不復料理且亦不敢復出不知足下所見是
僕何等文字而奬飾之若是曹子桓有言文之佳惡
吾自得之杜陵亦云文章千古事得失寸心知僕之
才與志未必不逮今人而學問則遠不如古人古人
之學自弱冠至于有室六經三史　作
爲文章如大匠之架屋楹桷榱題指揮如意今以空
踈繆悠之胷次加以訓故㳂襲之俗學一旦悔悟改
乘轅而北之而世故羈紲年華耗落又復悠悠視蔭
不能窮老盡力以從事于斯遂欲鹵莽躐等驅駕古
人于楮墨之間此非愚卽妄而巳矣此僕之所以湥
思易氣自知不逮古人正子桓所謂佳惡自知者而
非敢故自貶損以自附于退之小慙大慙之說也足
下他日當自知之亦以吾言存之而巳矣六經史之
宗統也六經之中皆有史不獨春秋三傳也六經降
而爲二史班馬其史中之經乎宋人班馬异同之書
㝷撦字句此兒童學䆒之見耳讀班馬之書辨論其
同异當知其大叚落大關鍵來龍何處結局何處手
中有手眼中有眼一字一句龍脉歷然又當知太史
公所以上下五千年縱横獨絕者在何處班孟堅所
以整齊史記之文而瞠乎其後不可几及者又在何
處尙書左氏國䇿太史公之粉夲舎此而求之見太
史公之面目焉此眞史記也天漢以前之史孟堅之
粉夲也後此而求之見孟堅之面目焉此眞漢書也
由二史而求之千古之史法在焉千古之文法在焉
宋人何足以語此哉以文法言之二史之文亦不過
文從字順而巳矣吾之前言似易于殷盤周誥而難
于二史以此啓高明之疑吾之爲斯言也非有兩端
也昌黎之言曰易奇而法詩正而葩殷盤周誥詰曲
聱牙又曰惟古于文必巳出文從字順乃其職降而
不能乃剽賊故知昌黎之所謂詰曲聱牙者未嘗不
文從字順而古今之文法章脉來龍結局紆廻演迤
正在文從字順之中此吾之于二史所以童而習之
白首茫然不能不望洋而長嘆者也歐陽子有宋之
韓愈也其文章崛起五代之後表章韓子爲斯文之
耳目其功不下于韓五代史記之文直欲祧班而禰
馬唐六臣伶人宦者諸傳淋漓感嘆綽有太史公之
風人謂歐陽子不喜史記此瞽說也歐陽玄金史諸
傳虞集大典諸序論其亦讀歐陽之文而興起者乎
自弘正以後剽賊之學盛行而知此者或罕矣震川
窮老而不遇弇州衰晩而自悔居今之世欲從事于
百餘年之史非有命世之豪傑如歐陽子者其孰能
爲之嗚呼難言之矣今且無論其他卽我聖祖開國
因依龍鳯滁陽之遺跡子長楚漢月表之義誰知之
者韓公之誅夷德慶之賜死金匵石寳之書解黄諸
公執如椽之筆者皆晦昧不能明其事而後世寧有
知之乎世之通人如某某輩皆網羅蒐討勒成一書
儼然自命良史亦間出以相商僕爲之竊咲亦爲之
竊嘆終不敢置一喙也嗟乎西淸東觀巳屬前生官
燭隃麋徒成昔夢老夫耄矣無能爲矣庻几以餘生
莫齒優游載筆詮次舊聞以待後之歐陽子出而或
有采取焉用以當西京之雜記東都之長編猶可以
解黍蝗食蠧之􁋸而慰頭白汗靑之恨此則某之所
竊有志焉而亦湥望于同志之君子啓予助我者也
昔之論學者以爲大扣則大鳴小扣則小鳴足下虛
懷下問可謂善于扣學者矣而僕之謏聞渺見老而
多忘則辟之于布鼓也瓦釜也扣之而不能鳴卽鳴
矣而不足以發皇幽渺導颺底滯亦祗博善撞者之
一喟而巳矣東方朔和栢梁曰偪廹詰屈几窮哉其
㒒今日之謂乎
　　答徐巨源書
謙益再拜巨源世兄畏友足下䘮亂巳後忽復一紀
雖復刀塗血道頻年萬死師恩友誼耿耿余懷自惟
降辱殘軀奄奄餘氣仰慙數仞俛愧七尺郵筒徃來
握筆伸𥿄輒復淚漬于袵汗浹于背聲塵寂蔑與吾
巨源積不相聞職此由也長益偉長湥悉存念文孫
繼至損惠手書嗟乎巨源瞪目相視尙以爲有口有
目可以比數于人巨源蓄我良厚而僕之淚漬汗浹
綆縻涔淫殆有甚焉古之人不死于千金而死于一
言不死于黔奴夾食而死于上尊養牛則僕之所當
草野自屏引决以謝知巳者在此日矣何以恤我我
其收之巨源終何以命我今日文長且置是事姑與
子言文事當今俊民鳴生所在蔚起倚閭舉業枕籍
經史古學之興駸駸乎葭吹琯動矣其中淄渑流變
朱碧錯互惠思之叢馮藉壇坫黎丘之鬼雄長桓文
非有高名宿素老于文學者爲之建旗鼓申誓命别
裁其眞僞格量其是非奔者東走逐者亦東走將使
誰正之哉僕老且耄及矣皈心空門重自蕪廢當今
之世舎我巨源其誰僕嘗觀古之爲文者經不能兼
史史不能兼經左不能兼遷遷不能兼左韓不能兼
柳柳不能兼韓其于詩枚蔡曹劉潘陸陶謝李杜元
白各出杼軸互相陶冶譬諸春秋日月异道並行今
之人則不然家爲總萃人集大成數行之內苞孕古
今隻句之中牢籠風雅今人之視古人亦猶是兩耳
一口也何以天之降才古偏駁今偏純何以人之學
術古偏儉今偏富何以斯世之文章氣運古則餘分
閏氣今則光岳渾圎上下千載吾不知其何故也兼
并古人未巳也巳而復排擊之以自尊稱量古人未
巳也巳而復敎責之以從我㩁史則曄壽廬陵折抑
爲皂隷評詩則李杜長古鞭撻如群兒大言不慙中
風狂走滔滔不返此吾巨源他日之憂也竊嘗謂末
學之失其病有二一則蔽于俗學一則誤于自是九
經六藝炳若丹靑律數小學具有譜牒今不爲爬搔
搜剔遡本窮源經學亂于鼃紫史家雜于秕稗衆表
競指百喙爭鳴蒼耳蒺藜罥之皆能刺足鹿牀烏喙
食之便可腐腸至今爲梗實煩有徒故曰蔽于俗學
以輓近爲準的以譌繆爲種性胷中先有宿物眼下
自生光景于是逞臆無師稽心自用章句聊爾先巳
訂其雌黃旨趣茫然便欲褰其疵纇斯則病在膏肓
魔入肺腑牛羊之眼但向一隅蟪蛄之聲終違九里
孟子曰自以爲是而不可與入堯舜之道良可愍也
故曰誤于自是此二者流俗之人項背相望而世之
君子以斯文爲巳任者殆亦未能免也今誠欲回挽
風氣甄別流品孤撑獨樹定千秋不朽之業則惟有
反經而巳矣何謂反經自反而巳矣吾之于經學果
能窮理折義疏通證明如鄭孔否吾之于史學果能
發凡起例文直事核如遷固否吾之爲文果能文從
字順䂓摹韓柳不偭規矩不流剽賊否吾之爲詩果
能緣情綺靡軒翥風雅不㳂浮聲不墮鬼窟否虛中
以茹之克巳以厲之精心以擇之静氣以養之如所
謂俗學之傳染與自是之癥結如鏡淨而像現如波
澄而水淸于是乎函道德通文章天晶日明地負海
涵彼欲以螢火燒山蜉蝣撼樹其如斯世何其如千
古何管子之伯齊也作內政寄軍令然後能懸車束
馬刜令支斬孤竹此古人內治之道也去年爲周元
亮作賴古堂文選序頗及巨源千子之緒言輙錄一
通奉覧斯文未䘮來者難誣在吾巨源勉之而巳矣
巨源新文高明廣大氣格蒼老所得于憂患者不少
良欲抉擿利病以副來請而非衰耄所能及也江變
紀畧假太子者一妄男子謂是王駙馬亦非也舊輔
腐儒也當少爲讚予以旌愚忠其中書法當隱寄內
外之義以徵信史古人合葬題不書婦今日曁配某
者空門以後不典之辭也佛門文字非貫穿內典不
可聊且命筆南北二宗是宗門事與敎下無預性相
二宗是敎門事與宗下無與惟淸凉五敎用頓敎挕
宗門此别自有說今以性相判南北宗非也凡此皆
無預于文體亦不得不一簡點以爲反經之小助耳
干戈未息關河渺然天涯兄弟聚首何日嬋媛文事
代西窓一夕之談此所謂溺人必笑耳覼縷長言具
在別楮鴻羽不絶願聞德音
　　與嚴開正書
僕家世授春秋兒時習胡傳粗通句讀則巳多所擬
議而未敢明言長而深䆒源委知其爲經筵進講箴
砭國倫之書國初與張洽傳並行巳而獨行胡氏者
則以其尊周攘彛發抒華夏之氣用以幹持世運鋪
張金元巳來驅除掃犁之局而非以爲經義當如是
也竊謂左丘明親授經于仲尼公穀皆子夏之門人
以宗法言之左氏則宗子也公穀則别子之子也漢
世公羊盛行左氏後出立于劉釋于杜至孔氏而始
備迨于有唐之世學者鑿空好新欲舎傳以求經于
是入主出奴三傳皆茫無貭的而春秋之大義益晦
元季有黃澤楚望者獨知宗左氏以通經以其說授
之于東山趙汸東山屬辭諸書殆高出宋元諸儒之
上而惜其所謂集傳者猶爲未成之書擇焉而未詳
也明朝富順熊過有春秋明志錄援据該博而于彭
山李氏杜撰不根之說亦有取焉則亦好新說之過
也私心不自量謂當以聖經爲經左氏爲緯採集服
杜巳後訖于黃趙之疏解疏通畫一訂爲一書而盡
掃施丐盧同高閣三傳之臆說庻几春秋一書不至
爲郢書燕說疑誤千載日月逾邁舊學荒落憒悶遺
忘不復省記葢二十年于此矣荒村臥病冐絮蒙頭
門下忽以春秋大聲擲示患漫開卷頭目岑岑然俄
而目光迸發心華怒生如向所失物取次得之記憶
宛然口不能喻惟有歡喜踴躍而巳書之大指在乎
据傳以通經据經以訂傳其于文定傳義發凡起例
條析理解如秦越人之診病洞見其臟腑癥結攻伐
療治瞭如指掌雖有二䜿子不能逃之于膏之上肓
之下也今畧撮其要義如曰春秋之託始以魯隱之
見弑而始其終以請討陳恒而終又曰文公以前政
在諸矦文公以後政在大夫二百四十二年間但有
大夫弑諸矦不聞諸矦弑天子經爲大夫作不爲諸
矦作也又曰齊桓旣伯諸國無一人敢弑君者齊桓
殺哀姜之威所懾也楚莊旣伯二十餘年之內海內
無弑君之患楚莊殺徵舒之威所懾也大夫之惡莫
大于趙盾聖人所取無急于楚莊此春秋大關目炳
如日星古今未嘗標舉者也謂隱桓二十年間外事
皆以鄭莊爲綱魯隱半生全被鄭莊播弄此老吏斷
獄案問得其主名無可解免者也謂盟會城築無皆
譏之例謂母弟稱弟史家恒詞齊年鄭語初無貶例
此如良吏平反盡洗酷吏故入文致之案湥文者亦
無所置其喙也此書雖專攻胡氏如古人所謂箴膏
肓起廢疾者覈其實則根據左氏貫穿全經胡氏棄
灰之璅法一切平亭而諸儒墨守之疑城一徃摧倒
斯則尼父之功臣非獨康矦之諍友也非門下具千
古心開千秋眼不能信手開闢發此議論然非僕老
眼無花似亦不能作此賞識也所最可惜者本是通
經著述之書却言爲舉業而作先之以標題舉業繼
之以别論經義先號後笑曲終奏雅高明之士一見
講章面目不待终卷巳欠申恐臥矣辟之隋矦之珠
光可照乘而崑山之人用以彈鵲又若珪璋穀璧褁
襲敗絮天吳紫鳯顚倒裋褐物之失所莫甚于此猶
記兒時先宮保授以春秋錄疑訓之日此晉江趙恒
　先生所著也先生著此書顓心屏氣以纊塞其耳
然後執筆書成去其纊兩耳聾矣先輩專勤如此雖
可重亦可哂也今門下所撰述縱横千古可以廢口
游夏轍簡談趙而乃沿襲流俗夾雜講章徒爲趙先
生瑱耳之物而巳豈不可爲嘆息哉倘門下不弃瞽
言慨然改正芟削蕪梗節爲一書僕雖老耄尙當温
繹舊聞悉意而爲之序如其不然畢竟以舉業爲主
經義爲客則僕之斯言或可命侍史繕寫置之末簡
使世之君子有習其讀而不欲竟者或將爲之决眥
拭目蹶然而興起也歲在丙申五月五日某再拜
　　與吳江潘力田書
春時枉顧深慰契濶老人衰病頭腦冬烘不遑攀留
信宿扣撃緒論别後思之重以爲悔伏讀國史考异
援據周詳辨析詳宻不偏主一家不偏執一見三復
深惟知史事之必有成且成而必可信可傳也一官
史局半世編摩頭白汗靑迄無所就不圖老眼見此
盛事天啓乙丑承乏右坊欲鈔昭示奸黨諸錄而削
奪之命驟下踉蹌岀都門屬門下中書代寫郵寄于
時黨禁戒嚴標題有奸黨二字繕寫者援手昨指早
晩出入閣門鈔書夾置袴襠中僅而得免又爲梁國
公胡顯錯誤取證楚昭王行實屬游侍郞肩生從楚
府覓得原本楚藩宻囑勿使人知葢訪求掌故其難
如此癸未歳國初及群雄事畧巳削藁瞿稼軒刻初
學集取其文畧成章叚者爲太祖實錄辨證一編
以卷帙其實則初藁未成之書闕誤弘多次復洊經
䘮亂覊囚南北而編摩之事未嘗寢閣増損刋正遂
與初藁頓异又八年刼火告灾遂成煨燼初後同异
不復記憶今列朝詩集載劉廌劉三吾及朝鮮陪臣
諸事皆出於辨證初藁之後則此藁之不堪援據從
可知矣今得足下考异從頭釐正俾不敢以郢書燕
說遺誤後世則僕之受賜多矣辨証與考异牴牾者
不妨一一駁正惟廖永忠一事凖愚見言之畢竟以
通鑑博論爲是葢此書寧王權奉太祖命編輯編成
有表進御刻在內府最爲鄭重而自始迄终不過㝷
常歷朝故事獨于至正二十六年特記永忠沉韓林
兒于爪步寧非聖祖特標此一叚垂千萬世耶庚申
外史以北人紀南事多所未核所謂風浪覆舟者卽
沉林兒者之託詞所謂君其問之水濵耳庚午詔書
黨比楊憲紀綱獄詞則云僣用龍鳯服伏誅皆又從
而爲之辭非實事也其所以然者則又非臣子所當
盡言可以意得耳國初事惟元宋之際最宜留心僕
于群雄錄中立元宋之際月表序見𥘉學集高明不
廢芻蕘請于年表中倣而爲之此亦東漢張平子不
没更始之遺意非鄙人之創例也老人多忘甚于師
丹又以繙閱内典課誦嚴緊世間大事一切不復料
理足下不忘老馬虚公下問聊布其一二如此墻角
殘書或尙可資長編者當悉索以備蒐采西洋朝貢
典錄乞仍簡還偶欲一考西洋故事耳赤溟同志不
復裁書希道鄙意
　　復方宻之館丈
大法垂秋法竿倒却可道人于爾許時應緣出世如
麞獨跳如麟一角眼光爍破四天下大放獅子吼俾
斯世野干銷聲狐猩屏跡方不辜負轉輪遺囑也茫
茫世界共在墨穴不以此時安立日月布置星辰使
我輩愚鈍衆生昏天黑地從漫漫長夜中過活不亦
傷乎殘生暮齒日逼西垂敎義单疎修待頺墮每念
憨大師摩頂記莂輙復尅骨驚心中夜涕泣誓願以
文字結習因緣㢠向法門銷歸敎海庻几一知半解
少有發明本師智燈心鏡黙傳一綫此卽是船子和
尙翻身入水之日也鈍根肉眼鑽穴文字正如誦帚
比丘誦帚忘埽誦埽忘帚又如佛懴正法㓕後比丘
將此大經鈔前著後鈔後著前前後著中中著前後
只如佛頂一經五畨輟簡茫無頭緒却亦了不自悔
也自知多生習氣一徃粗浮正欲仗此鈍愚刮磨折
伏自今以徃生生世世長鈍長愚無知無解寧可向
三家村中拖䋲拽草作牧牛漢寧可向折脚鐺邊擔
柴送飯作啞羊僧斷斷不肯鋪眉䜿眼掂斤播兩口
頭禪作過頭話與世間髑髏盛糞之流共作法門中
獅子蟲也中歲皈依暮年策勵老老大大摸索得這
几句没志氣話頭正不堪可道人升師子座一棒趕
出耳少年讀易猶不讀也今則不遑讀矣每觀淸凉
永明之書判易有太極一陰一陽爲外道殊未敢信
而其所以不可信者云何則未之知也又觀張無盡
洪覺範巳後知㑹之兩家說良不敢不信而其所以
不可不信者云何則亦未之知也此中齧節關頭尙
自茫如都無把柄豈敢作矮人觀塲隨人說長道短
邪陽符三樞一家秘傳古人所謂心易巳易也學易
者于此求之足矣若夫古今學易者精㣲之旨無過
于王輔嗣韓庸伯之流宋人一徃抺殺則過也纂集
之家遠則李鼎祚近則俞琰熊過近代之談易者自
李卓吾管東翁之外時未免爲時人講章兔園册子
若欲一一取之恐尼父之韋編有不勝而銕撾之有
不勝折也素伯不恥下問趣舉以告想過庭時聞之
當笑狂夫老更狂耳山川阻絶末由執手信筆由寫
聊當一昔面談亂後廢人恩紀曠絶宿草在念徒有
泫然
　　復徐巨源書
頃者不揆狂瞽抵齒文字呌囂隳突都無倫次巨源
不抵之于地披襟采納又從而鄭重奬許開示引誘
通懷若斯感懷何巳巨源之言也當虞山之世未有
以斯文自任者也巨源知虞山之深者也然巨源之
知虞山固不若虞山之自知也僕之馬齒長矣下上
今古劌心鉢腎亦不啻三折肱矣晩而周覧中區旁
皇顧視迢然自引願以此事推巨源者則固有其說
矣竊觀古人之文章銜華佩實畫然不朽或源或委
咸有根㡳韓柳所讀之書其文每臚陳之宋景濂爲
曾侍郞志叙古人讀書爲學之次第此唐宋以來高
曾之規䂓也宋人傳考亭西山讀書分年之法葢自
八歲入小學迨于二十四五經經緯史首尾鈎貫有
失時失序者更展二三年則三十前巳办也自時厥
後儲峙完具逢源肆應富有日新舉而措之而巳耳
眉山兄弟出蜀應舉葢巳在學成之後方希古負笈
潜溪前後六載學始大就皆此法也去古日遠學法
蕪廢自少及壯舉甚聰明猛利朝氣方盈之歲年耗
磨于始科帖括之中年運而徃交臂非故顧欲以餘
景殘晷奄有古人分年程課之功力雖上哲亦有所
不能况如僕者流浪壯齒記濫俗學侵㝷四十賃耳
傭目乃稍知古學之由來而慨然有改轅之志則其
不逮于古人也亦巳明矣夫學不逮古人而不自知
其不逮則愚也明知其不逮古人而不欲自仞其不
逮則妄也語曰文之佳惡吾自得之又曰後生可畏
來者難誣夫其不逮古人旣巳自知而仞之矣又或
捨巳之知而假人之知我以自蒙抑且奪巳之自仞
而俠人之知我以蒙世愚妄並用眉目易位旋而思
之又爽然自失也䘮亂餘生討論舊學蒐集明朝文
史州次部居取次命筆一夕而燬于刼火如天之復
假我以斯文也殘灰餘燼示現宿因水涸山枯囬向
佛法囬觀世間語言文字如空花如嚼蠟如虫蝕木
如印刻泥以躭空扣寂之人守旁行四句之典馬班
二史唐宋八家如夢中物如䆿中語顧欲于此時點
勘韻筆主張藝林鏤緣影爲文章界虛空爲壇墠不
亦誕乎不亦荒乎㒒之自知審矣撫心問影動自忖
度不敢以斯文自任者職此由也嗟乎巨源知我不
可謂不深矣以巨源之如我而不復諦審其所自知
譬如水母以蝦爲目俄而失蝦所在詫曰我在目將
安徃不可爲一笑乎在刼波墨穴中無豪易高耳又
倚恃巨源輦宿名巨手強有力者以號令天下乘間
抵隙餘分閏位江淮之朱弓赤矢南越之黄屋左纛
唐公見推其誰得而禁之㒒固心知其不可臣猶知
之而况于君乎此亦一善喻也巨源諄復示誨期以
弘長風流鼓吹大雅而又汲引同志如濮陽長汀一
二俊人以相傾助則㒒竊有以自處矣其以僕爲斗
杓爲帝車芒寒色正傑然而出世乎則僕固將趨風
望塵曵踵而却避其或以爲謏聞樸學禀承師說粗
知古學之源流文章之體製與夫近代之俗學所以
偭背規矩者使之背行除道稱娖而前驅則固不得
而辭也飬由基之射穿楊葉百歩而射之發無不中
楚人觀之曰可敎射也西國有誚人說法者曰販針
兒過針師門賣針耶以僕之固陋茍不見棄于世之
君子見譽則爲楚人之敎射見笑則爲西人之販針
亦安有以自效而巳此其說在老馬之識道也夫縱
馬而識道老馬之智也懸車䇿馬刜令支斬孤竹則
桓公管仲之爲而非老馬之能也僕今自比于老馬
負轅長鳴以須懸車束馬之役不亦可乎巨源引子
美之詩不薄今人愛古人以爲愛古人易不薄今人
難知㒒斯言引䋲披根厚自破㡿法行自近此則薄
今日之尤者也巨源將母代我張目耶西垂之歲委
心空門刋落浮華銷歸眞實汗顛頭白巳付前生甲
乙丹鉛尙煩後哲若復張皇塗抺久假不歸不惟貪
明多類猶結餘因正恐外論虛詞終邀空果發兹誠
語借以懴心是則繫表之　亦通人所悉也老不暁
事言不由衷非敢矯志鳴謙爲恭簡牘光岳如故丹
靑未沬當仁不讓巨源勉旃若曰先河後海後輝前
光如歐陽之于子瞻所謂付以斯文者僕固不敢以
此薄巨源而亦非巨源之所以自命者也山川間阻
接席末由起度發蒙謹俟後命
　　答王于一秀才論文
謙益白足下學古之道慨然思興復古文以僕禮先
一飯爲識路之老馬再三扣擊俾指利病蘄至于古
之立言者僕且倦歸心空門㗋吻痒痒然牙齒搰搰
然不自禁其葭灰將吹氷魚欲涣也見徐巨源與陳
伯璣書論僕晩年文字顓好罵人傳語相勸戒爲之
咋指吐舌急杵擣心者累日今將黙而習乎則虛足
下避席之誠欲進而言乎又違徐巨源斯言之戒媕
婀瞪夢未知其可昨巨源復書盛推僕主張壇墠鼓
吹大雅不應逃虛談空坐視矇瞽今復語伯璣云云
則是憎鸚鵡之能言而更釐其舌猩猩之善笑而反
醉之酒也其又何從而可退而湥惟生平悻直妨身
呌呶尙口惟以文字罵人自分無有乙未冬爲周元
亮叙賴古堂文選數俗學流派擢搯病根多所破㡿
巨源所指或在于是俗學多種不過一􁃰鄭賈論斷
則􁃰温陵編纂則􁃰毘陵以至禪宗則􁃰五葉西學
則􁃰四韋陀長箋則􁃰三倉邪僞相蒙拍肩接踵一
旦張目奮臂區別稂莠據一閭之地而爲四戰之國
布方寸之鵠而招千人之射實應且憎號咷寡助物
莫之與而傷之者至矣豈不岌岌乎殆哉巨源愛我
者也憂其危閔其獨憚其狂易婉約其詞聊以㣲言
相勸戒其忍具曰予聖以規瑱吾耳者乎日者答巨
源書極言殘年餘晷不當叅預斯文之故成言鑿鑿
具在昔簡俄而二三士友弄引惟論詩家之弊歸獄
于嚴儀劉義會孟曁本朝之高棅矯首厲角又成閧
端譬之穀陽䜿之飮左阿之舞勞歌夢囈浸淫發作
此佛所云習氣種子也今而後綺語惡舌奉持木义
戒請自文字始字有源流文有體要吾所知者不過
膚末老而多忘宛然昔夢足下學殖富筆力強又有
良友平格磨礲講貫又何竢于余言若復傾倒腹笥
放讕狂言于人無捧上之益而在巳有壅河之損足
下幸以老耄舎我無復考音布鼓乞雨土龍也雖然
僕有緒言敢諗足下巨源之先人與吾子之先人吾
之師友也鄒忠介劉文端在師友之間李忠文吾長
兄也墓木巳拱汗靑邈然責在後死故巳心許之矣
是數君子者名在斗杓命在磨蝎其抗三子排擠者
入邑之虎當門之犬也其射聲附鹿者負塗之豕黎
丘之鬼也邪正敵對是非錯迕僕未卽塡溝壑緣隙
奮筆何能籍手如其薰蕕同器涇渭合流忠直奸䛕
胥歸墨穴斯則可謂不罵人矣而腐骨奚恃焉罵則
仇生不罵則欺死良知不死猶有鬼神中立祈免非
所能也徃者關門之役舊經畧議棄門外地八百里
高陽出督闢地百里旣而膏唇拭舌厚誣高陽僕爲
行狀据事直書經畧怒而抵之地亦終無以難也虎
尾不咥鷄肋几何由今觀之非狂則謗年在桑榆惟
有棲心佛法息陰送老何暇弄翰舌爭短長代他人
拭鼻涕耶竹帛未艾衮鉞有人束書閣笔奉巨源之
良規㝠明相負竊有辭于數君子矣惠而好我良有
同心疏通證明實在足下昌黎有言後生可畏焉知
不在足下則願足下勉之
　　與吉水李文孫書
忠文公神道之文去歲尅期下筆偶遊陪京見一二
野乘禆史記載甲申議南遷事不考覈忠文建議固
守分封之始末猥與倉皇避敵委棄廟社者同類而
共列之彼援据者卽一時私家譔錄起居召對之文
陰推陽附巧借山斗鉅公以張皇手目䜿儒小生不
能通曉國家大計與大臣元老建置興復之本謀以
目借目以耳食耳目蕭蘭爲同心混薫蕕于一器譌
繆流傳將使百世而下丹靑無稽涇渭莫别良可嘆
也良可慮也循覧行狀文直事覈大闡定哀之㣲詞
一洗陽秋之典筆幸哉忠文有後吾可藉手以告成
矣然而命筆之期所以遷延改歲者以斯文之作殊
非聊爾用以證明信史刋定國論其考訂不得不詳
而叙述不得不愼也狀所載監撫二疏備矣第未詳
初疏在某月某日次疏在某日詞臣南遷之疏相去
又几日此大事也須用史家以日繫月以事繫日之
例時日分明奏封隔別則同堂共事交口合喙之心
跡可不辨而了然矣龍胡旣逝螭頭不存造膝之談
慿几之語人爲增損家爲粉餙今當就彼記注確爲
箋疏無令暗中摸索移頭改靣卽弘光詔書罪狀光
時亨之語未嘗以南遷一議通指兩家可覆視也時
亨脅上之疏或言傳斥南遷或言并攻監撫當日簡
牘具在不可矯誣此亦時事相關當并爲條析者也
嗟乎一代表儀千秋知巳忠文徃矣寧有斯人七尺
未亡三寸猶在倘其鯁避氣熖囘互忌諱黎丘之鬼
語咲扶同恒思之叢形影假借馴致孔墨齊駈𥅆非
合傳千秋靑史爚亂自我何以逭于昌黎人禍天刑
之責乎古人作史期于直書其文必先年經月緯巧
僞滋多口衆我寡或有掛漏文詔口實是以臨文思
懼泚筆而不敢舎然也伏望爲我再考掌故重覈闕
遺旬月之間詳書見示請以發函之日爲授簡之辰
俾得䇿勵衰遲抖擻翰墨發攄肺腑之菀轖　除史
乘之灾靑庶几金石之託不愧後死抑亦可以有辭
于汗靑也又若皖城之後单騎入左營保全東南半
壁此事尤爲奇偉當時奏報書尺處分條畫之詳更
欲詳悉訪求以供撰述古人如司馬韓歐論次此等
事情必須委曲描寫使百世而下鬚眉咳唾一一如
見不應草草命筆也惟足下重啚之僕今年餘殃未
盡長孫天折一切世事氷銷灰冷獨未能忘情此文
牧齋有學集卷三十九
書
　　與族弟君鴻論求免慶壽詩文書
籛後人謙益白君鴻賢弟秀才足下昨得書撫敎甚
至惠長律六百言期以明年初度長筵促席歌此詩
以侑觴開函狂喜笑維以抃俄而峭然以思又俄而
蹵然以恐葢吾爲此懼久矣犬馬之齒幸而及耄四
方知交不忘陳人長物或有稱詩撰文引例而相存
者良欲致詞祈免而未敢先也今此言自吾子發之
則吾得間矣敢藉子爲鼛鼓以申告于介衆吾子其
敬聽之無忽今夫人之恒情所欣喜相告者誦也祝
也其所掩耳匿避者罵也呪也子之愛我怜我欲引
而致于我者其必爲頌爲祝而不爲罵且呪也審矣
今吾有貭于子夫有頌必有罵有祝必有呪此相待
而成也有因頌而召罵有因祝而招呪此相因而假
也若夫卽頌而爲罵卽祝而爲呪此則非待非因非
降自天無可解免者也今吾撫前鞭後重自循省求
其可頌者而無有也少竊虛譽長塵華貫榮進敗各
艱危苟免無一事可及生人無一言可書册府瀕死
不死偷生得生絳縣之吏不記其年杏壇之杖久懸
其脛此天地間之不祥人雄虺之所慗遺鵂鶹之所
接席者也人亦有言臣猶知之而况于君乎今我之
無可頌也我猶知之而子顧不知我昭而子反聾無
是理也我知之子亦知之而昧目糊心懵而相頌子
之出于筆舌也則易而我之恟駭怛悸然而當之也
則甚難韓退之曰歡華不盈眼咎責塞兩儀今也歡
華則無咎責滋大子雖善頌將若之何子之頌我鋪
陳排比駢花而錯繍吾讀之毛䜿骨驚以爲是客嘲
之庾詞頭責之變文也允矣哉頌之爲罵也夫安得
而不怖哀哉斯民老而不死如秋杌樹春則還生如
冬氷魚煖則旋活昧昧焉屯屯焉聽其以大地爲圈
牢以人世爲巢幕斯亦巳矣頌贊之不巳又從而祝
延之申之以眉夀饗之以鐘鼓當斯時也如睡斯魘
如夢斯噩耳目瞀亂血脉僨張三彭啁哳五神奔竄
雖有善呪者莫毒于此奚必岀子都之三物詛熊相
于實沈而後謂之呪與故曰祝有益也呪亦有損知
呪之有損則祝之無益也可知巳矣吾子其所擇焉
子如不忍于罵我也則如勿頌子如不忍于呪我也
則如勿祝以不罵爲頌頌莫褘焉以無呪爲祝祝莫
長焉吾子而不愛我也則已子誠愛憐我猶以是爲
橘中之遺叟鷄巢之老人矜全之䕶惜之養其不材
而保其天年則盍亦袚除其罵呪使其神安無恐怖
乎誠欲袚除罵呪則請自祈免頌祝始在吾子善擇
之而巳矣且吾子之祝我也必將曰公矦之子孫必
復其始請以吾家彭祖爲徵子知吾祖以雉羔饗帝
啓封彭城不知其遭犬戎之禍流離西戎百有餘年
若此之播越也疏封之後鴻水滔天吾祖憂墊溺焉
十日並岀吾祖憂燒灼焉九嬰封狶窫窳檮杌之徒
磨牙交跖吾祖憂　扈抵突焉自是巳降彛羿斟㝷
之覆㓕南條牧野之改革吾祖之閱世葢多故矣巳
爲守藏吏子官錢府則固未免于失封也旣而避國
王之難遁迹流沙則猶犬戎之餘殃也吾祖自言䘮
四十九妻失五十四子數遭憂患和氣折傷榮衛焦
苦恐不度世傳稱其晩年自悔不壽恨枕高而唾遠
則雖其受壽永多八百年之內享升平歌暇豫軒眉
皤腹開口而咲者固無几也今吾之年吾祖八分之
一耳身遭䘮亂刀途血路一日百死巳不啻吾祖之
八百年嚮令服水桂飡雲母飬氣交接几及吾祖之
老壽芒芒人世無窮之愁苦斯漆園小生所以睥睨
㝠靈咲我祖之以久特聞也而子爲我願之乎吾祖
之役于唐則有少陽李太白論之曰雖無二十五老
者且有一翁錢少陽眉如松雪四皓調笑可以安儲
皇君能禮此最下士九州拭目瞻淸光由今觀之玄
肅之際唐天再闢整頓乾坤巨手相望寥寥焉安取
少陽一翁于其間哉以少陽之賢重以太白之論不
能與天寳諸人分隻字于汗靑吾子顧欲懷油素佩
研削刻畫面目起我于沈灰槁木之餘其志亦巳荒
矣吾竊願子之善息也江天孤逈如在世外祥誦之
餘淸齋遲客盤無黃雞紫蠏之具飯有紅蓮白稻之
炊煑葵翦韮酌醴焚枯農家之常供也擣香篩辣折
花傾酒仙家之風物也弟勸兄酧我歌汝和歡擊瓦
缶醉臥行根誠不知夫東海之揚塵北山之移谷也
子能去子之佔佔者　者刳心易貌而從我游焉
則善矣去人促迫語不能了僅畢其說以報謝足下
并以爲約謙益再拜
　　復李叔則書
竹屋紙窓中寒彊臥繙李小有宋遺民傳目錄得河
濵序文至宋存而中國存宋亡而中國亡撫卷失席
曰此元經陳亡而書五國之旨也其文廽翔萌折纒
綿惻愴吳立夫桑海錄序殆未能及私自嘆向者餐
叔則之名不意其筆力老蒼曲折一至于此每旴衡
以眎學者浹兩月族孫侍御㩦手敎及霧堂全集至
風林雪被扶病開卷感慨則涕泣横流賞心則歡抃
俱㑹幽憂之疾霍然有喜旣而翻覆芳訊㝷味話言
緬懷豫州知我之言深惟敬禮後世之託不辭固陋
作序一篇生平迂愚恥以文字媚人况敢膏唇岐舌
以誑知巳私心結轓偶多棖触序有未盡輙復畧陳
僕年四十始稍知講求古昔撥棄俗學門弟子過聽
誦說流傳遂有虞山之學謏聞空貭重自慚悔老歸
空門都不省記側聞中原士大夫颺何李之遺塵集
矢加遺雖聖秋亦背而咻我而足下以不朽大業鄭
重貭問滄桑竹素取决于老耄之一言此其識見固
巳超軼時俗而追配古人矣夫文章者天地變化之
所爲也天地變化與人心之精華交相擊發而文章
之變不可勝窮文至于昌黎止矣陸希聲言李元賔
于退之所得不同不可以相上下叔則謂唐宋之文
不盡于八家此知其變者也是故論唐文于韓柳之
前未嘗無陳拾遺燕許曲江也未嘗無權禮部李員
外李補闕獨孤常州梁補闕也未嘗無顔魯公元容
州也元和以還與韓柳挾轂而起者指不可勝屈也
宋初盧陵未出未嘗無揚億王禹偁也未嘗無穆脩
柳開也廬陵之時未嘗無石介尹洙石曼卿也眉山
之時未嘗無二劉三孔也眉山之學流入于金源而
有元好問昌黎之學流入于蒙古而有姚燧葢至是
文章之變極矣天地之大也古今之遠也文心如此
其深文海如此其廣也竊竊然戴一二人爲臣子仰
而曰李何俛而曰鍾譚乘車而入䑕穴不亦愚而可
咲乎仲黙之言曰文靡于隋其法亡于韓愈今爲仲
黙守祧者曷不掲仲黙之緒言丹靑而表著之曰文
爲何文法爲何法昌黎之所亡者何等信陽之匡救
者何術病症的確方藥分明吾將掩口俯躬挕齊而
從之不暇矣此之不能而徒禁人之議信陽如軒轅
之臺射者不敢西嚮何爲也哉僕旣巳畏影逃虛舎
然于前塵影事而猶覼縷相告者良慜舉世之人乘
舟不知東西望吾叔則勿與隴人同遊而曉示之以
斗極也來敎諄複以昌黎李翺爲况聞命震掉若墜
淵井循覧大集大率虛懷樂善貶損過當則又伏而
湥思以足下學殖富才力強㝠搜博採出神入天有
能尺尺寸寸從事商討䇿騏驥于九阪之途而閑之
以秋駕至則文苑之郵良矣而世果有其人與有其
人而不知則僕之耄昏也巳甚矣或者聊爾言之不
必有其人與抑或有憑依焉而姑爲之詞與古之人
無是也昌黎曰近李翺從僕學文頗有所得習之曰
我友韓悆非兹世之文古之文也非兹世之人古之
人也古之君子師資相長名實相别悆則悆翺則翺
陵彛谷塹金銷石泐而精神在天地間浮譽虛聲如
腐艸熠燿應時起㓕豈忍以千秋萬年不訾之軀輕
相傳麗又施易以顯目當世哉文章途轍千途萬方
符印古今浩刼不變者惟眞與僞二者而巳僞體兹
多稂莠煩殖有以獵兔園拾鋀飣爲經術者矣有以
開馬肆陳芻狗爲理學者矣有以拾㫁爛黨枯朽爲
史筆者矣有以造木鳶祈土龍爲經濟者矣眞文必
淡而陳羔醨酒酸薄腐敗者亦日淡眞文必貭而盤
木焦桐卷曲枯朽者亦曰貭眞文必簡而㫁絲折線
尺幅窘窄者亦曰簡眞文必平而涔蹄牛踪行潦紆
餘者亦曰平眞文必變而飛頭岐尾乳目臍口者亦
曰變真則朝日夕月偽則朝華夕槿也眞則精金美
玉僞則瓦礫糞土也不待比量而區以别矣陽鱎之
魚不若蓬池之鱠有口者知之而易牙不知瓦釡之
鳴不若洪鐘之响有耳者知之而子野不知豈有是
哉明朝之文祖唐而稱宋鑿鑿乎統系具在圖牒徵
今將詢于介衆謀之道路家自立墠人各賔尸而茫
然未有適從易曰或之者疑之也豈叔則于此猶有
或而疑與抑亦㢲以自下未敢貭言與帝車冥㝠䵷
紫錯互叔則不以此時金㫁觹决示斗極于中流而
又奚待與伏勝篤老帥丹多忘斯文未墜所跂望于
達人良厚唇燥筆乾意重詞滿扶病點筆畧約累𥿄
要以下上今古由導志意非布席函丈明燈永夕固
未能傾倒百一也生平恩門良友多在關中宿草窮
塵西望于邑季心一奇偉男子生困葦笥死阨汗簡
老人不死尙能奮筆令黄壤生白虹也山之間之努
力強飯愛而好我無金玉爾音
　　答山陰徐伯調書
徃年獲示大集茹吐包孕鯨　春麗欣賞之餘繼以
駭悼自分齒衰才竭絲盡灰乾不復能遠騁高厲與
應龍神馬摩九霄而撫四海有仰屋竊嘆而巳手敎
累𥿄稱嘆僕文章㜶美古人致不容口以爲䛕言乎
八十餘老人偷生視息悠悠人世何以當于高賢而
重煩奬拂以爲貭言乎自顧鄙薄聲聞過情蹶氣震
怖如雙杵撞胸撫按不能止旋觀足下論議證嚮今
古一一辨其津渉覧其潭奥誠非傭耳剽目餙梔言
以相誕謾者敢援古人信于知巳之義略陳其生平
所得以告足下僕年十六七時巳好陵獵爲古文空
同弇山二集瀾翻背誦暗中摸索能了知某紙搖筆
自喜欲與驅駕以爲莫巳若也爲舉子偕李長蘅見
其所作輙笑曰子他日當爲李王輩流僕駭曰李王
而外尙有文章乎長蘅爲言唐宋大家與俗學逈别
而略指其所以然僕爲之心動語未竟而散去浮湛
里居又數年與練川諸宿素游得聞歸熈甫之緒言
與近代剽賊顧賃之病臨川湯若士寄語相商曰本
朝勿漫視宋景濂于是始覃精研思刻意學唐宋古
文因以及金元元裕之虞伯生諸家少得知古學所
從來與爲文之阡陌次第今所傳初學集皆三十七
八巳後作也自嘉靖末年王李盛行熈甫遂爲所掩
没萬曆中臨川能訟言之而窮老不能大振僕以孤
生謏聞建立通經汲古之說以排擊俗學海內驚譟
以爲希有而不知其郵傳古昔非敢創獲以譁世也
然僕之文章自斷不如古人者有四古人學問自羈
貫就傳以徃歲有程月有要年未及壯而九經三史
七畧四部之樞要巳總萃于胸中其有著作叩囊發
匱舉而措之而巳耳余以少失學腕晚改歩蹭蹬功
名洊臻䘮亂神志荒耗誦讀遺忘乃欲上下馳騁追
扳古人於行墨之間斯足下所云舉鼎絕臏者乎其
自斷者一也廬陵眉山以間世傑岀之人當聖宋雍
熈之會天下望風戁畏如端人神士朗岀天外一言
一字不輕狥人人亦不敢曲望其狥也今所處之地
辟如人在井中雖大呼哀號猶不能貫行人之耳况
敢仰面而唾人耶文品卑薾誰克湔濯其自斷者二
也徃常語文太靑曰古人之學以古學爲基梯而下
之可以下逮于今公等之學以今學爲基梯而上之
不能進躡于古太靑嘆息以爲知言今以斯言自考
吾所欲决排而去之者今學也所未能沂㳂而從之
者則古學也今學之梯巳去而古學之梯彌遠兩楹
之間了無據依不反爲太靑咲乎其自斷者三也人
生讀書學問與時而衰者才力也歷時而進者意智
也僕初學爲古文好歐陽公五代史記以爲眞得太
史公血脉五十餘繫請室爲稼軒讀史記漢書深悉
其异同曲折前此皆茫如也亂後廢業老歸空門世
間文字杳如積刼兩年來課稚孫讀書偶繙註疏左
國諸書劃然眼開始知七十年來讀書皆沉埋霾霧
中乃今心朗目舒自具手眼如東坡所謂觀書眼如
月者惜乎老將至而耄及也以今日讀書之眼覆視
少作如醒時人憶醉語其自㫁者四也以足下愛我
之深譽我之過僕不能奉承德音鄭重䇿進而厚自
貶抑如前所云云者亦恃足下知我以斯言爲貭而
湥求文章學問之利病庶可以自附師資相長之誼
云耳今更重有屬于足下初學徃刻稼軒及諸門人
取盈卷帙遂至百卷敢假靈如椽之筆重加刪定汰
去其蘩芿䮞駮而訂其可存者或什而取一或什而
取五庻斯文存者得少薙稂莠而向所自㫁者亦藉
手以自解于古人則足下昌歜之嗜庶乎不虛而僕
果可以自附于知巳矣今之好古學者有叔則確菴
孝章玄㳟諸賢其愛我良不减于足下刋定之役互
爲訂之其信于後世必也長夏端居幸爲點筆以代
拭汗新秋得輟簡見示幸甚
　　復吳江潘力田書
手敎盈𥿄詳論實錄辨證此鄙人未成之書亦國史
未了之案考异刋正實獲我心何自有操戈入室之
嫌唱此論者似非通人吹萬自巳不必又費分疏也
德慶一案事理甚明高明旣執據堅確何容固諍聖
祖神武獨㫁􁭭絕終古雖晩年倦勤東朝諸王寧敢
以開國大事自立㫁案大書簡冊此非僕之耑愚所
敢聞命也僕老向空門荒唐放誕舊學無多遺忘殆
盡汗靑頭白邈若多生何况區區璅碎文字杜詩新
解不欲署名曾與長孺再三徃復日來繙閱華嚴漏
刻不遑都無間心理此長語頃承翰敎拳拳付囑似
有意爲疏通證明之者不直則道不見請訟言而無
誅可乎僕之箋杜詩發端于盧德水程孟陽諸老云
何不遂舉其全遂有小箋之後大意耑爲刋削有宋
諸人僞注繆解煩仍憃駮之文兾少存杜陵面目偶
有詮釋但据目前文史提撮綱要寧畧無煩寧踈無
漏深知注杜之難不敢以削藁自任置之篋衍聊代
薈蕞而巳長孺授書江邨知其篤志注杜積有歲年
便元本相付曰幸爲我遂成之畧爲發凡起例擿抉
向來沿襲俗學之誤别去數年來告成事且請爲序
妄意昔年講授大指尙未遼遠欣然命筆極言註詩
之難與所以不敢注杜之本意其㣲指具在也旣而
以成書見示見其引事釋文檀釀難出間資嗢􁨱令
人噴飯聊用小籖標記簡別泰甚長孺大愠疑吹求
貶剝岀及門諸人之手亦不能不心折而去亡何又
以定本來謂已經次第芟改同里諸公商榷詳定醵
金授梓灼然可以懸諸國門矣乘間竊窺其藁向所
指紕繆者約畧抺去其削而未盡者瘡瘢痂葢尙落
落卷帙間竊自念少學荒落老眼迷離諸公皆博雅
名家共訂此書吾所欲刋削者未必諸公之所非而
所指削而未盡者無乃諸公之所是頭目頓改心神
俱惆疑信錯互者久之比得來敎乃啞然而咲曰信
矣吾所欲刋削者果未必非而削而未盡者則誠是
矣心長目短老將至而耄及之其不足以與于斯文
也亦信矣又曷怪乎然而尙有欲更端于左右者竊
謂士君子凡有撰述當爲千秋萬古計不當爲一時
計當爲海內萬口萬目計不當爲一人計注詩細事
耳亦必須胸有萬卷眼無纎塵任天下函矢交攻碪
椎擊搏了無縫隙而後可以成一家之言若猶是掇
拾叢書丐貸雜學㝷條屈歩捉衿見肘比其書之成
也旦而一人焉刺駁則憤而求敵夕而又一人焉刺
駁則趣而竄改刺駁頻煩竄改促數前陳若此後車
謂何杜詩非易注之書注杜非聊爾之事固不妨愼
之又愼精之又精终不應草次裨販兾幸舉世兩目
盡䀹而以爲予雄也今注詩者動以李善爲口實善
注頭陀寺碑穿穴三藏注天台賦消釋三幡至今法
門老宿未窺其奥杜詩西方止觀經之句注者引李
遐叔左溪大師碑而未悉其指云何遐叔文云左溪
所傳止觀爲本祗樹園內曾聞此經用解止觀則可
矣所云曾聞此經聞何經乎一曰西方之止觀經依
主釋也一曰西方止觀之經持業釋也二釋者將安
居乎問者答者兩俱茫然令李善執簡恐不應如是
然此但粗舉一端耳注杜之難正不在此諸公旣共
必將採珠授玉盡美極玄爲少陵重開生面鄙人所
期望者如是足矣又何容支離攘臂于其間乎來敎
謂愚賤姓氏挂名簡端不惟長孺不忘淵源亦諸公
推轂盛意詞壇文府或推或挽鵲巢鳩居實有厚幸
僕所以不願厠名者捫心撫巳引分自安不欲抑没
矜愼注杜之初意非敢倔強執抝甘自外于衆君子
也來敎申言前序九鼎也冠首簡斯文也殆慮僕慗
有後言而執爲要貭者若是老夫亦有詞矣未見成
書先事奬許失人失言自當二罪並案及其見聞違
互編摩龎雜雖復兩耳聳䁺亦自有眼有口安能糊
心敉目䕶前遮過而喑不吐一字耶荒村暇日覆視
舊箋改正錯誤凡數十條推廣畧例臚陳近代注杜
得失又二十條别作一叙發明本末里中已殺靑繕
寫僕以耻于抗行止之今以前序爲息壤而借以監
謗則此序正可作懴悔文又何能終錮之勿出乎僕
生平痴腸熱血勇于爲人于長孺之注杜鄭重披剝
期期不可者良欲以古義相朂勉兾其自致不朽耳
老耄昏忘有言不信不得巳而求免厠名少欲自列
而諸公咸不以爲然居然以岐古相規以口血相責
匹夫不可奪志有閔嘿竊嘆而巳少年時觀劉子駿
與楊子雲書從耿方書入籙貢之縣官而子雲答書
曰君不欲脅之以威凌之以武則縊死以從命私心
竊怪其過當由今言之古人矜重著作不受要迫可
謂子雲老不曉事哉餘生殘刼道心不堅稍有棖触
習氣迸發兄爲我忘年知巳想見老人癡頑茹物欲
吐之狀傳示茂倫兄當閧堂一咲也東事記畧東征
信史也人間無别夲幸愼重之俞本紀錄作絳雲灰
燼諸候陸續寄上不能多奉
　　答徐禎起書
讀所示古文不數篇輙拊掌太息文皆奇麗志節盤
鬱方寸五岳隱然不平而辨博之學雄駿之氣又足
以發之眼中之人無此久矣足下通懷挹損浮視下
問老學昏耄未有以相長也嘗讀李文饒文論舉曹
子建以氣爲主之言而以兩言疏通之曰氣不可以
不貫勢不可以不息此兩言者文章之指歸也今足
下之文雄矣壯矣關合怪駭驅濤湧雲天吳罔象㓕
没行墨氣之不貫而以編珠貫玉爲嫌者則無之矣
若夫言繁理富奔於諧合浮漂不歸之病或時有焉
文饒謂川流迅激必有洄洑逶迤觀之者不厭李謂
文章如千兵萬馬風恬雨霽寂無人聲皆善息之說
也欲有以進于足下其必取諸此矣古人有言辭尙
體要規必圎矩必方此天則也要之必歸于簡貭古
今之文雄渾激射累千百言如一氣廽復者太史公
之後唯蘇子瞻耳子瞻之文固未有偭背規矩流岩
而忘返者也子瞻評李方叔之文㣲傷于冗後當稍
收歛之今未可也方叔之文正如川之方增當極其
所至霜降水落自見涯矣然不可不知也此言當取
以獻足下然所謂如川方增當極其所至者謂其當
爬搔洗濯日磨月礱以馴至于霜降水落物後窮而
天根露焉非謂夫縱放奔軼騁不介之馬于峻岅任
其顚躓而自愉快也陸士衡曰考殿最于錙銖定去
留于毫􁁬又曰苟傷廉而愆義亦雖愛而必捐知乎
此則子瞻之于方叔所謂當極其所至者亦應時發
藥非診治之通方也豊山之鐘知霜則鳴豐城之劍
入水則化足下之文霜水之遇近廹矣亦在乎善候
之而巳若欲僕尺寸􁃴括句櫛而字媷之則無論拙
匠代斵自惜其指亦愳以楮業之工雕　刻混沌而
反爲元氣賊也
　　與方爾止
謙益白爾止世兄足下頃見足下酧遵王詩次章頗
似何將軍園林第十因思此詩云幽意忽不樂歸期
無柰何兩句突兀而起卽兩句截斷云出門流水住
囬首白雲多此一輪勢也次一轉云自笑燈前舞惟
怜醉後歌次又轉云祗應與朋好風雨好來過八句
之内勢變多端尺寸之間移形換步正所謂波瀾獨
老成也此老不容易放筆如此足下湥于杜者聊復
拈此以相嘆賞古人詩暮年必大進詩不大進必日
落雖欲不進不可得也欲求進必自能變始不變則
不能進陸平原曰其爲物也多姿其爲變也屢遷又
曰謝朝華于巳披啓夕秀于未振皆善變之說也近
代思變杜者以单薄膚淺爲中唐五言律中兩聯不
對謂之近古此求變而轉下者也唐人如岑嘉州王
右丞錢考功皆于杜老爭勝毫芒晩唐則陸魯望皮
襲美金源則元裕之風指穠厚皆能横截衆流足下
論詩以杜白爲第宅亦不妨以諸家爲苑囿也每愛
足下詩能于酬應中輸寫性情是以逈絶時流旣于
此中得無膽放手滑馬逸不能止三周華不注其亦
将徃而思返乎金剛筏喻最重棄捨學道之人謂當
于生處熟熟處生故曰百㝷竿上轉身難又曰欲窮
千里目更上一層樓能棄能捨則能變矣足下今以
晩年若能捨詩入道可用此言爲筏喻也送序中旣
以此事推足下見足下論詩眼(明/心)細知不以業成自
滿聊復布此决耳耳聾畫字不便徃復伸𥿄代口勿
以爲咲
　　與王烟客書
荒村􁍥臈風雪拒戸𥿄窓竹屋佛火青熒瑶華遠存
重以餽歲佳肴珍果盈筐溢笥春風滿座椒盤郁然
淵明省扣門乞食之詞少陵無稚子恒飢之感古人
老不得志輙退思東阡西陌雞豚同社之樂殘生頺
景百里相望不意得之于門下不能不慨然太息也
老病日增身世相棄畏近城市自竄于荒江墟落之
間人世聲華取次隔絶荘生所謂恝然仁者去之畫
然智者去之亦庻几空谷逃虛之人矣而仁兄留心
長物耿耿胸臆間長言讕語每相薦樽斷編齧翰手
自披錄昔人破琴輟絃希風千古不揆衰朽坐而得
之舊學荒落老筆䕺殘每思傾囊倒􁌛自獻左右少
慰嗜芰采葑之思周章摒擋慚懼而止每以自愧又
以自傷也衰殘窮蹇歸心法門辟如旅人窮路廹思
郷井衣珠茫然■歸無計來敎以導師見推良爲跼
蹐每思今世不乏聰利上根却有一種影客慧浮動
六根門頭習禪則染禪習靜則染靜習敎則染敎邪
師肓宗又從而影掠鈎牽引狂趨僞染神尅骨如仁
兄皈依大乘心安如海此非獨靈根宿習亦向來善
友薰習扣撃于聞谷諸師巳得眞正種智故也首楞
一鈔稿巳五削般若二本幸而先成以二經敎義最
爲精奥心經則賢首畧疏全通法界金剛則慈氏頌
偈親授僧法近代大老箋註猶多遺落本源少有管
窺每思就正亦以此中牛毛麟角可與㣲言者良鮮
也向者村舟暫出未奉報章寒疾少間專力奉復馳
神函丈不盡翹仰
　　復遵王書
昨得手書循覽再三㴱喜足下好學深思助我良多
而惜余實固不足以承之也僕少壯失學熟爛空同
弇山之書中年奉敎孟陽諸老始知改轅易向孟陽
論詩自初盛唐及錢劉元白諸家無析骨雜刻髓尙
未能及六朝以上晩始放而之劍川遺山余之津渉
實無之相上下久之思沂流而上窮風雅聲律之由
致而世事身事廹脅凌奪晼晩侵㝷有志未逮此自
考之公案也四十年來希風接響之流湯臨川亦從
六朝起手晚而效香山眉山袁氏兄弟則從眉山起
手眼明手快能一洗近代窠臼眉山之學實根本六
經又貫穿兩漢諸史演迤弘奥故能凌獵千古然坡
老論詩亦頗多匠心矯俗不可爲典要之語若少陵
論太白詩比論于庾鮑陰鏗又云何劉沈謝力未工
才兼鮑照愁絕倒稱量古人尺寸銖兩不失針芒此
等細心苦心恐坡老尙有未到處偶讀謝康樂詩云
連巖覺路塞宻竹使逕迷來人志新術去子惑故蹊
子美今體撮爲兩句云過客徑須迷出入居人不自
解東西此詩家採釧縮銀攢簇烹煉之法也今人注
杜輟云某旬岀某書便是印板死水不堪把玩矣袁
小脩嘗論坡詩云他詩來龍甚遠一章一句不是他
來􁁙處余心師其語故于聲句之外頗寓比物託興
之旨庾辭讔語徃徃有之今一一爲足下拈岀便不
値半文錢矣王老師脩行無力被鬼神覷破只得向
土地前也下一分齊此可爲噴飯一咲也居恒妄想
願得一明眼人爲我代下注脚發皇心曲以俟百世
今不意近得之於足下然探符取代登臺觀莒人固
不可與㣲言則亦戞憂乎難之矣少暇當抵掌盡之
近來典故盡于絳雲一炬三案之事詳看三朝要典
得其案則斷易定如知病便可定藥也
　　與遵王書
來敎論吾詩湥相推挹所謂愛而忘其醜也然足下
好學深思虛己求宗必非謟曲以相抵者政恐愛我
之過于生平問學尙未委曲悉本末近有答山陰徐
伯調河濵李叔則二書頗約畧言之足下試覧之而
知吾學之所不至與今之老而不能竟其所至者可
以爲鍳亦可以爲勸也甲申亂後讀書近歸心内典
又不復讀外書昔學舊聞遺失畧盡如何蕃舉幡事
柳文皆云遮道呌閽則此語容有之但不記所自出
耳李叔則謂吾文近來好用佛語叔則不知余學殖
日落間資內典爲談助而以爲好用佛語此所謂何
不食肉糜耳然響言二字出晉天文志叔則謂用法
苑珠林又未克謂金條脫出自莊周也記問之難如
此聊及之以供一哂耳古人論詩研䆒體源鍾記室
謂李陵出于楚辭陳王出于國風劉楨出于古詩王
粲出于李陵莫不應若宫商辨如蒼素獨孤及謂沈
宋旣没崔司勲王右丞崛起開寳之間得其門而入
皇甫補闕數人而巳今之論古詩者曹劉陸謝能一
一知其體源否論盛唐者祖禰李杜二家亦知司勲
撥棄俗學未克窮䆒聲律精研風雅􁆑流而下自韓
劉皮陸以訖于宋之廬陵眉山金之遺山而巳知盡
能索矣更遡而下之渥其流而揚其波殆將徃而不
返非所望于高明也元白二公徃復論詩司空表聖
與李生書皆作者之津渉後人之鍼藥也留心揀擇
但見其上勿汜濫末流爲有識所笑
牧齋有學集卷四十
　書
　　與惟新和尚書
頃者佛日漸㝠㳒幢欲倒魔外放恣敎網凌彜伏聞
大和尚座下如來眞子覺皇㳒將契三藏于一乘半
滿無二會三宗于一鏡性相交融古人所謂四依之
一淨士龍聞者也肰而韜光自晦撝謙不居栖江浦
蕭閒之地處鐘魚寥寂之鄕明月一方演法音于頑
石風旛未動混伴侣于獵徒斯豈法運之弘開有時
抑亦衆生之機緣未到歟竊惟今日妖邪熾盛狂瞽
交馳皆以正法不明之故而三宗之中急宜提唱者
尤莫先于賢首蓋自淸涼方山兩家之疏論巳不免
砧錐相向而圭峰巳後弘演斯宗作人天之眼目者
寥寥乏人台家各仞門庭人以妄判叛竊之談互相
矛盾以故魔民盲子緣間乘隙矯亂披猖如使華嚴
法界豁肰中天高山之旭日常明帝綱之寳珠偏照
善得見而衆疾俱消末厄岀而羣生咸給又何患狂
焰之不除慧燈之不續哉當仁不讓舍我其誰說㳒
爲人忍忘遺嘱蒙雖不敏志切皈依所以願隨大衆
而頂戴敢効諸天之啓請者也蒙焦芽敗種誦帚鈍
根　七殘年矢心迴向少于首楞薄有宿緣管窺影
掠妄製諮決十篇敬因友人張子石奉獻法座伏惟
大德閔其狂愚賜之筆削俾得正其繆誤知所適從
牛羊別方偶之眼蚊䖝飽𬈑渤之流多生積刦何幸
如之是用齋心企踵翹勤待命若夫順風立雪頭面
頂禮咨請叅扣固非可一隅盡也伏乞慈悲幸甚攝
受幸甚不備
　　與素華禪師
塵土餘生㴱荷慈光加被孟夏奉手書感歎無巳年
來禍患如影依形刦火洞肰業風匝地重煩佛力㝠
感人天䕶持瀕死阽危慬而獲免古人有言王老師
修行無力爲鬼神所窺三復斯語良用自愧彌天飛
錫仍歸舊隱恨不能腰包戴笠撒手因依湖水一方
近可聚首挿艸聚沙機緣有待聖可比行私心未愜
頃聞氷山乍判陽焰倐消空花隕滅難邀空果此是
四王韋將弘護大脩行人不願淸淨佛因受此塵染
蒙雖無天眼靜中頗能覷破知其佛眼人能自領受
也去歲接席曾談續燈一事㴱荷許可此非獨紫柏
老人未了願力實末㳒一萬年中慧命所繫頃見濟
雲兩家堅固鬪諍蠻觸交戰首尾互敢狂風邪焰長
此安窮所望大德同體慈悲爍世外金剛之眼奮人
間董狐之筆定此公案勒成一書庶幾正眼重開魔
軍少息昔者韓退之論修國史有天刑人禍之恐識
者鄙之况乎續禪燈開末學恒沙請佛所共瞻仰豈
復爲禍福動搖死生誘昧此書功德比一切注經釋
論功德眞算數譬喻所不能及佛轉㳒輪波旬不喜
知沮壊此事者必多矣願以師子無畏力自㫁無爲
所咻也首楞蒙鈔三易其稿今秋輟筆少有端緒更
加數年研究補闕正訛肰後就正有道爲流通之計
向有緒言未竟者則憨大師性相達大師八識未了
之義及闢交光師邪說本末此三段公案略荷指授
誦帚鈍根未能記憶敢乞信筆疏通伸寫疑義俾學
人得破聾導瞽因指見月幸甚幸甚阿耨達多龍三
宮中生岀四大河水廣利四大海羣生豈惜以筆尖
餘潤作四河水救度此焦芽敗榖耶宗鏡刪訂非鵝
王擇乳不能具此心眼俟讐對畢卽當仍歸湖水因
白法老人便郵附訊法座軍持相望敬候德音
　　復卽中乹老
餐風味道積有㴱懐立雪吹燈未遑依止伏承慈誨
重荷記存同體大悲彌㴱鏤染竊惟斯世正眼希微
㳒幢摧倒今欲折伏魔外必先昌明正㳒孟子曰君
子反經而巳矣經正則庶民興庶民興斯無邪慝矣
辟諸用藥治病先扶元氣辟如發兵討賊先固根本
今之爲法者不先昌明正法徒欲以岐口沓舌搘柱
盲禪代治之不克又讋其氣味惠灼借言和會倒戈
而從之則亦末矣台家一燈實在㳒座慈賢兩宗同
所欽挹今將重理湼槃大經發明頂■二師所未備
此㳒門調元之神丹卽末刦伐邪之上劑也我如來
常寂光中悉知悉見豈不如往昔求使時心在阿難
如初日之照東壁乎願我大德當仁不讓奮筆而成
之時節因緣誠哉不可失也法華一經玄義奧妙苦
于過詳文句點定苦于過略學粗眼■但別方隅不
有指南誰爲凖的要解以後衆說紛如玄義不玄盲
人妄判今當治定盡爲一門務使百川必東四河入
海不獨開權顯實宣敡如來一大事因緣抑亦智者
大師開宗立敎之正旨也以台家一家言之亦有兩
端一者㳒華雜華金口演說分河飮水諍論煩興此
別彼圓或攻或守如䖝二口共嚙一身若鎧菴東湖
之流排擊他宗情隨函矢謂慈恩一宗豈容崛起四
海永淸之後則固而比于妄矣此山家室外之鬭所
當寢息者也慈先傳止觀正脉流法華大旨何以斥
爲山外之祖孤山與四明同學心觀眞妄畢觀三詩
异說何以牴牾之甚霅川以四明弟子操戈入室十
諫雪謗杭抑妙宗何以抵死不相下故當判其阡陌
別其涇渭無俾亡羊長失訟鹿不休此山家室中之
諍所當平亭者也人天眼目法炬在慈光敎扶宗伊
誰之責金剛經言于此經典受持誦讀爲人演說所
云演說者以口說以舌說以講解說以筆墨說以塵
塵刹刹熾肰而說非但踞曲盝牀升論師座吮唇播
舌而後謂之能演說也伏祈具大願雲施大法雨慨
肰命筆以涅槃爲說始而他經傳次第闡發古稱四
明中興敎觀陪位九祖豈异人任在大德荷擔而巳
矣昔者佛轉㳒輪必資啓請如蒙鈍劣不能比迹梵
天亦宜自後干夜义之傳唱乎伏惟採擇㳒門幸甚
衆生幸甚湼槃經疏二函點勘巳畢附歸記室文字
品十四音議仰承下問蒙于音聲文字茫肰無所解
嗣當悉心詳考少有弋獲取次奉復玆固未敢强所
不知艸次抑對也仰恃㳒乳之愛率爾狂易幸惟慈
宥不盡翹企
　　答覺浪和尚
蒙以暮年窮子跂向㳒門自分多生願力現世根器
惟有埽除戲論綺語習氣將世間語言文字宣揚正
㳒庶可俯除宿業上報佛恩讀植聖草中刻經著述
二篇不覺懽喜讚歎踴躍起舞每思紫柏大師謂本
朝單傳一宗幾乎滅熄傳燈未續是出世一大負今
世魔外交作狂瞽橫行宗師如林付拂如葦如公所
云較正五家宗派判定一書作錄以繼傳燈作傳以
續僧寳使綱宗決定眼目分明一切僭竊裨販無所
忌憚之徒如堅氷之入沸湯不日消殞則永明之敎
再見于斯世諸佛正㳒眼藏不憂沈沒無日月墨穴
世界中矣當今之世非公其誰當仁不讓幸爲努力
此中關係直是一藕絲擊須彌山須透出金剛眼睛
猛利用事是非邪正陰陽黒白如定爰書如照業鏡
較景德景祐間其難百倍其功亦百倍若謂魔眷衆
多嬈亂可畏不知諸佛慧命㫁續所關定有密跡力
士執那羅延杵侍衛有欲破壊者自肰頭破八分碎
如微塵古人捨身爲法亦復何憂何疑懼哉微誠積
願棖撥涌現敢以弱毫尺蹄代骨墨皮𥿄仰效梵天
殷勤啓請异日當持鉛提素供執簡之役於左右如
裴公美所云不忘圭峰法乳之恩也本師夢遊全集
空隱師頃從嶺南寄到卽當較刻流通承示大序正
是函蓋相合法門中機應感召良非偶肰也匆冗奉
復語不倫次唯座右諒之
　　又答覺浪和尙
承示續燈錄起凡例精詳楷當確肰爲人天眼目知
妙吉祥乘狻猊巳將自口中岀矣近代紫柏海印之
外有密藏開公具金剛眼睛能爍破四天下聞其殘
編㫁墨詳論禪講二家諸方尚有遺畱者應一訪求
以資擇㳒之眼又本朝宣德間徑山有增補續傳燈
一書詳列大慧以後諸家宗派此亦宗門要典諸方
未有談及者亦應訪求若近日流通諸錄朱紫不別
烏焉二寫不獨嚴綂之爲譌繆和尚秉大法炬然大
法燈首當于此處照破塵沙刦中諸佛諸祖共當灌
頂證明應不惜師子全力也憨大師夢遊集仗靈隱
栖壑二公得窺全寳而書生陳方矦于作字頃感動
出家是因緣尤爲奇特比與廣額屠兒放下屠刀便
云我是賢刼一佛有何异邪因思屠兒多生用屠刀
殺人我輩多生用筆管殺人我輩之筆管卽屠兒之
屠刀也屠兒瞥眼能放下屠刀我輩多生不能放下
筆管視彼嶺表諸生豈不可笑可愧又當知殺活一
機放拈不一拈起時筆管卽是屠刀放下時層刀亦
成筆管今欲流通大師全集廣募衆緣仰求老和尚
拈起筆管卽以屠刀而爲說㳒使現在世間屠兒書
生不改各人面孔人人作賢刦一佛不亦快乎扇頭
佳什次韵奉和落句有■石題評一語亦是老書生
把屠刀也老和尚得無以切泥鈍置之乎揮汗覼縷
放筆一笑
　　寄内衡㳒師書
㳟聞大德繼紹新兩公之後樹法幢于武林慈恩一
宇遂如驪珠獨耀桂輪孤朗益希風望塵爲日巳久
頃過湖上方擬摳衣咨請而侍者已先期渡江遙望
法筵如在天外謹遣一介焚香再拜通姓名于左右
且少有啓請焉益以西垂之歲歸心㳒門旣不能勤
修六度又不能了悟一心多生結習在聲名文句中
只好借此一路囘向眞乘庶幾就路還家不㫁佛種
竊念爾許時世魔强㳒弱宗熾敎微台賢慈恩三家
不絕如綫而時師之明敎者又往往崇今薄古沿流
失源如淸涼所謂勝負氣高是非情厚上古妙義用
而不言先賢小疵廣申破㡿者昧昧思之竊心恫焉
良不自揆思以凡心淺智討論經論之异同和會宗
門之鬪諍庶幾使諸聖玄旨如日中天古師微言不
墜于地而根器闇劣學問單疎屈步失足水母無眼
如然螢火以照須彌如持牛毛以蘸海水心識知其
非任肰終不能以但巳也且如金剛一經慈氏以補
處菩薩著頌無著天親以地上地前菩薩造論圭峰
纂疏科文則依天親釋義兼採無著不獨禀承靑龍
大雲諸古師實佛佛相承之宗旨也今欲一切抹殺
各䜿新義不但無著牽羊且使慈氏退舍可乎不可
乎又如首楞一經長水遠遡玄贊近師宗鏡旁魄蒐
羅實百代心匠之祖令人沈溺晩近互相師習不日
㑹解云何則曰正脉云何談及古人師承宗旨如理
會科斗時事晉之籍談數典忘祖君子譏之而况于
佛典乎䝉于二經疏解僭有鈔略般若則以偈論爲
大宗首楞則以長水爲綱要自玆以往諸宗异說皆
爲薙其䌓芿攝其要領辛勤數年略具艸槀擔囊負
笈願就正于有道而惜其不相値也惟識因以志願
研求如人暗室不見手掌承聞合響之後更有述義
舊疏新章咸歸智鏡請以暇日刳心誦習終當重趼
布髮而請諮決也瑜伽師地論實爲惟識之宗天親
撮其要義造惟識三十頌今驟閱瑜伽文海浩汗不
知天親所撮以造頌者何處標文何處約義又古來
判敎大率以瑜伽属相宗中論属性宗相先性後似
有淺㴱差別今考瑜伽論釋曰龍猛採集大乘無相
空敎造中論等由是衆生復著空見無著菩薩證法
光定事大慈尊請說此論理無不窮事無不盡云云
則又似中論先而瑜伽後相未必淺性未必㴱也此
皆承學所未了更有疑義數則具如別楮望于𥿄尾
一一批示如來說㳒度人不擇聾盲喑啞定不以爲
狂爲瞽而置記不答也湖上尚有旬日淹畱翹勤頂
禮佇俟來敎馮楮可勝瞻仰
牧齋有學集卷四十一
疏
　　大報恩寺修補南藏法寶募緣疏
粤自恒星西鑒圓音雷布於中天慧日東臨遺敎雲
垂於震旦傳譯一千四百餘部因果括囊尊奉一千
二百餘年人天光被運開鴻朗會顯龍華皇覺現身
御金輪而說法蔣山廣薦捨寳筏以渡生欽註楞伽
精研初祖之心法隂翊皇度特標柳子之微言法界
弘開義天宣朗日本命金襴之使則草鬯風從雪山
搜玉庫之經而多羅雲集紫金山卽耆闍崛雲鷲飛
騫秦准水作阿耨池天龍窟宅龍光象馬佛光紹隆
玉鏡珠囊法輪助轉線花貝葉慈光翔涌于朔庭須
曼燕支慾網銷降于忍土五花貢牧宛馬齊來千里
市場陽關不閉昭神武于不殺遐暢皇風攝異類以
逆行㝠資佛力承平暇豫衆生之業果弘多正法凌
彛邪外之侵氛交作原其來漸厥有二端一者靑色
邪師黄頭外道建瞿利爲天主抹殺覺皇誣彌庚爲
大西混淆器界一者五魔末品四衆下流假棒喝爲
排塲聚聾導瞽掃經律爲戲論狂走迷頭怪鬼縱横
魔民鼓煽植邪因于像末譬諸蠧蝕而蟻緣啓殺運
于劫初遂致木穿而屋覆用是三精霧塞九塞飇廻
百丈瓊臺漂零驟雨千㝷華觀掃蕩沉灰悲哉佛日
之中淪洵矣法雲之有待歳丁單閼運屬蕭辰旅洎
長干抱鹿苑垂成之後頂禮大藏佇鷄鳴問夜之期
爰有友蒼庭公應囑累而至止旻昭侍御矢金湯以
護持相與次第經函㨂料藏板逝將整齊漫漶拾補
闕遺結搆藏弆之房分濟流通之法務俾三乗四敎
再燿摩尼五部千函重羅寶網事方經始願屬弘深
授簡虞蒙申言唱導嗚呼昔者雙林示滅三藏未興
諸天唱言共求法寳以謂法船欲破法城欲頺法海
欲竭法幢欲倒法燈欲滅今兹正法凌彛非其時歟
又謂象王旣逝象子亦去行道人漸少惡人力轉盛
今兹邪外交作非其䜟歟以諸天之愁悶啓迦葉禮
足之因以迦葉之犍槌成王舍結集之果思諸天心
沒憂海不减阿難我輩漏染衆生當復如何悲愍念
迦葉淸淨選除維艱建立我等現前承用當復何如
奉持我佛得法僧祗演音妙界大悲愍物方便利凡
若復逆佛本懐不思顯發是爲滅法豈獨辜恩護法
以破邪爲宗破邪以顯正爲本如上所說總屬謬因
一則罪重撥無一則病深狂易從地倒者還從地起
生滅不壊一心用藥毒者還用藥銷對治必資三寳
惟兹法鏡有照卽空斯彼邪壇不摧自倒譬摩祗之
片藥力治蟲豸而饑虵之毒螫頓除若栴檀之一枝
香徧由旬則猗蘭之熏臭都屏注赤帝以點香海思
汚尾閭持螢火以照須彌謀燒頂踵豈徒制其邪繆
還當渡彼痴㝠斯今日標本之要機故當年總持之
宗鏡矣謙益多生敗種宿世鈍根幸逢勝因頓增往
願心力俱直敢力折闡提之幢知見未開誓先遣阿
嘔之種更祈同志竝發深心佛法僧寳寳皈依經律
論燈燈繼續少金剛吞少府藏定透肌膚一滴水入
于天池齊無終始身經塵刹偏爲床座三千心學多
聞誓願總持十二庶可獲衆生之最勝終當請諸佛
之加承謹疏
　　募刻大藏方冊圓滿疏
大藏之改梵夾爲方冊自紫柏尊者上首弟子宻藏
開公始也海内鉅公長者主議倡導者則有若陸莊
簡公光祖陳莊靖公瓉東溟先生管公志道祭酒馮
公夢禎紫栢法眷誓願佽助者嘗熟繆布衣希雍金
壇于比部玉立曁丹陽賀氏吳江周氏沈氏刻塲初
卜淸凉後移雙經旣而恢復化城訂約化城貯板楞
嚴發經者中丞用先也藏師遁跡紫柏示化六十年
來物變錯愕而經藏一燈相傳未熄庚子歲壽光上
人以律行推擇住持寂炤嘉郡諸善信翕然傾化謀
襄盛舉于是四方經版若寒山趙氏平湖馬氏金沙
于氏咸輦輸輻輳歸于化城壽光剖心佛前誓捐軀
盡年爲可開二大士了此弘願海印弟子錢謙益乃
拜手稽首而颺言曰於乎是舉也有四善焉一曰報
佛恩二曰拯末法三曰挽劫運四曰知時節洪惟明
二祖開天四輪御世藉鴻庥于三寳頒龍藏于兩都
結蔓之文重來竺國灌頂之侶叠至月邦海宇乂安
人天祐助時當萬曆運在日中　婦守職貢于燕支
烽銷馬市　長乞靈文于貝葉箭折氊裘自此鷄彛
象尊皆歸佛土遂使金隣玉嶺共暢皇風凡我今日
之臣民誰非神祖之佛子維兹藏莢肇刻萬曆之中
年奉此經函卽同祖宗之慧命文身無量佛日常新
欲報荅慈父之慈宜宣布法王之法所謂報佛恩者
此也昔苦法弱而魔強今苦宗強而敎弱魔強法弱
魔在法外宗強敎弱魔在法中棒喝交加豁達莽蕩
是爲惡醉而洪飮誰能引鏡而識頭誠使性相二宗
燈燈齊焰經律三藏鏡鏡交羅般若影現于河沙金
剛穿透于骨髓則慧炬不揭而自耀邪雲不撥而自
開矣昔者楞伽佛語之宗唯識轉智之㫖闡自風幡
巳後蔚爲義解之師固巳鏡懸方來預鉗狂僞今于
斯世布此遺經􁅤復飢虗飽以梁黍寒風凛冽禦彼
復陶固諸佛所證明亦諸祖所印讃所謂拯末法者
此也吾讀張魏公虎丘經藏記曰兵革鬬亂起于無
明淸淨囘心殺氣自息以現前山河大地本依無明
不覺而生則一切殺劫苦緣皆從煩惱增上而結人
我相重恩仇海深但謂此人殺彼人不知自心殺自
心劫末之後怨對相㝷拈艸樹爲刀兵指骨肉爲仇
敵蟲以二口自囓鳥以兩首相殘我佛同體大悲視
如一子應機說法爲彼衆生今乍免劒林鐵鐝之災
猶未脫血路刀塗之債亟宜猛省囘向佛乗三細六
粗旋滅五陰之重擔六爻十習長超三毒之深坑福
以智名土由心淨化毒霧爲寳雨轉殺氣爲祥雲所
謂挽劫運者此也若乃時節因緣有其多說一者末
流法寶忽玩易生以是故先甲後庚紆歲月以課其
成要一者此土衆生剛強難化以是故先號後笑資
䘮亂以創其囘心又則執悋多端欲貪爲種銅山錢
埒留待模金之中郞白鏹朱提總付借財之車子睹
兹覆轍破我慳囊但捨貧女之一錢卽破微塵之千
卷又則劫運促迫陵谷遷移當藏師壬午發願之年
正賤子庚寅吾降之候歲更八十運已千年龍象銷
沉鳳麟遐舉經厰之琅函重閉長干之蠧簡猶新惟
此一絲獨懸九鼎倘不及時整理抑或任運凋殘惜
矣劫灰哀哉墨穴慢舟先滅良無待于月光般若重
興恐難期于南岳又况經本五千餘卷似闕二百有
零刻資三萬餘金今估二千以上功惟一簣事在合
尖共種善根無忘嘉會藏藏師未了之一願則四願
齊圓轉紫柏無盡之一輪則三輪具足挽法運卽以
挽世運報佛恩亦以報國恩行矣上人朂哉夫子聽
兹苦語勿厭繁文
　　武林湖南淨慈寺募建禪堂齋室延請禪師住
　　　持宗鏡唱導文疏
淨慈無生願公法筵之偉器也悼法祖之凌夷悲山
門之頺圯誓衆告佛以興復爲己任敘述唐宋以來
興替故事與發願經營緣起走其徒數百里告聚沙
居士曰兹山實永明智覺禪師結集宗鏡之地現國
王身爲大䕶法者吳越文穆忠獻二王也居士爲佛
法金湯爲吳越苗裔願於楮墨間放大光明不獨唱
導四衆實天人眼目所馮依也居士炷香佛前合掌
讃歎曰善哉善哉五濁世中三災劫後上人乃思扶
衰起廢樹大法幢豈非甚難希有者耶我聞佛法不
違時節因緣䜟尙父于戍卒爲佛法作主者法濟也
䜟永明於天柱與元帥有緣者韶國師也於時禪學
大興定慧延人王宮受戒義解明律龍象歙集或分
席說法或神通應現漢南小小國土華嚴法界湧現
恒沙蓋其君臣主伴皆乘願輪受佛敎者與今日時
節因緣當復云何石鑑錦樓誰堪囑累赤髭白足誰
司記莂上人之言曰滄桑宻移民不識兵革是壽師
無緣大慈所攝受壽師常寂光中未知作何證明東
山肉身雨涙開寶智覺爾時爲當破顔微笑爲復悲
愍雨涙上人具有天眼更當再一勘辨也宗鏡一席
談何容易漢南奉制稱其居吾國土代佛宣敎心濶
太虗體包羣動人天善友非師而誰洪覺範以謂味
其生平如千江之月研其說法如禹之治水孔子之
聞韶法鏡巋然一燈如綫荷擔何人補處何據年來
魔外交作盲禪熾盛吾嘗作武林報國院記聞谷塔
銘憨大師眞賛不惜張拳努目饒舌發揮憨大師往
蒞三峯勘別學人親侍巾缾備聞箴砭今年七十老
矣雖復齒豁頭童故自眼光如漆豈肯沓口岐舌隨
流唱嘆上堂示衆不異登塲𥪡拂拈錐渾如演戲居
然纂承佛印弘紹祖庭智覺於常寂光中爲破顔爲
雨淚應亦如前所云云也上人勉之哉悲願堅固機
緣勃興飛樓湧閣故當一彈指頃移兜率于人世智
覺諸老亦必乘願再來爲不請友爲大導師有爲因
緣如浮漚起滅何足道哉居士身爲窮子財施法施
一切無有庋冊有蓮池大師彌陀疏鈔一部謹函致
土人作宗鏡開堂資本仍遥寄一語普告四衆蒼天
居士唱導竟護法竟也
　　永定寺興造募緣疏
吴城永定寺者經始于顧太守之捨宅得名于韋刺
史之題詩至正重新永昌傳九臯之法席永樂鼎建
備著衍少師之刻文法無汙隆運有興替胡天水改
作書院豈非闡提江桃源復此招提又遭壊劫乃者
惟宻法師貫花飛錫挿草唱緣畫㲲聚沙假形像而
說法氷床雪被罄衣鉢以命工誅鋤艸茅糞除瓦礫
樹寶殿于棟折榱崩之後似湧靈山煥金谷于風饕
雪虐之餘如來兜率辛勤畚築次第經營行將復五
賢之俎豆炳煥丹靑闡海印之法堂牢籠緇素功有
同于累土事必待于布金淸信士三山鄭君等以是
因緣屬余唱導余惟此郡舊本吳都三都九逵伽藍
櫛比長街夾巷蘭若駢羅道俗接居營建接踵遡其
利益葢可指陳一者通邑大都紅塵四合摩肩擊轂
白汗交流族類煩滋則貪嗔易種風俗侈泰則淫殺
難除斯菴藹之奥區卽業殃之淵藪於是精廬布列
𣑽宇叅差刹竿法幢夾旗亭而拂路咏歌唄讃流闤
闠以飛聲歷落鐘魚煇煌經像庶使鳴鐘鼎食發深
省于朝歌魁劊市屠廻慈心于夜夢邇者滄桑變革
運起市朝兵燹侵凌阨先都會數當陽九劫抵災三
鬼爛神焦出出每鳴于宋室往歌來哭跦跦有騐于
魯巢欲挽劫波須資佛力惟諸佛菩薩湧現之地爲
天龍神鬼擁護之區風旱可以祓禳刀兵易於消弭
今殿宇重新之日値介馬甫息之秋碧血靑燐乍妆
餘燼朱門白屋旋復舊觀金鋪綉柱甲乙更西第之
堂垣木帷　門庚癸聚東方之壁壘茂苑之城如畫
閶門之帆欲流凡兹佛力之普存豈非人天之加被
仗護世四洲光明之福德允叶天休考形家五緯生
尅之機祥亦云无咎願我善友同耕福田發歡喜心
施財施法生不動國供佛供僧花鬘雲徧覆四郊共
依寳地甘露幢高臨三界永謝刀塗福不唐捐語無
虚誑
　　普德寺募修禪堂疏
西蜀朂伊法師問公駐金陵城南普德寺儀範霜肅
辨才雲湧講法華楞嚴楞伽諸經唯識諸論如水瀉
缾如肉貫串黒白四衆圍繞傾聽心開首肯嘆未曾
有將開演華嚴宗旨大轉法輪寺當頺圯後禪堂數
椽上漏旁穿軍持漉囊靡所栖止
心法藏始篤信華嚴一經經中之王賢首一宗敎中
之海南之天台北之慈恩少林之心法南山之律部
　　　　　　　　　　　　　　者昔康藏初宣
無不
白光涌葢淸凉繼演景雲停空圭峯再講　新疏泰
㳟小師斷臂聽法今于後後五百年說此大經交暎
千門融冶萬有豈非乘大願轉作如來使帝心以下
諸祖從毘盧華藏中分身㝠加助佛宣化者與如上
功德海墨難書舉要言之畧有其二一則曰以挽末
法也二則曰以救末劫也云何爲挽末法大法垂秋
狂瞽交熾盲禪魔民彌天障日不待月光出世此世
界幾成墨穴矣演若多晨朝覧鏡迷頭狂走欲令知
本頭不失非仍以明鏡指之不可今于中風狂易之
時演說圖頌法門三法界十玄門大圓鏡智朗然中
天彼迷頭狂走之人終不能出大圓鏡中將爽然自
失矣彼如劒葉林下卽傷人我如舍支鼓慈愍說法
藥王儲上藥以療病海師具慈航以拯溺佛種不㫁
非小因緣故曰挽末法也云何爲救末劫五濁衆生
業用深重墮地獄苦歷刀兵劫馬頭火狗籠身而耕
舌封狐乳虎噉血而膾肝四山來合八苦交煎歷劫
燒然物銷報盡惟此華嚴蠲除宿業一偈能排地獄
之苦而况于人世間杻械枷鎖有不應聲解散者乎
升天能止修羅之障而况于小劫中礟車熱鐵有不
觸手銷滅者乎寧風旱彌兵火廻血塗撈毒海家持
夜摩之偈人唱善財之歌斯世之灰場鬼國胥涌現
爲華嚴樓閣恒沙法施莫大乎是故曰救末劫也當
知此世界無盡衆生無盡法師演華嚴法界自度度
人功德無盡四衆聽者一字染神歷劫不失功德亦
無盡有人能施法財莊嚴法筵供養淸衆是功德與
講者聽者永不唐捐等同無盡居士炷香禮佛說誠
實言人天八部所其證明有如不信當㧞吾舌
　　乾元道人祠屋疏
於乎天傾西北地圻東南捐採芝服术之身抱寢苫
臥薪之痛嗟南風之不競無救陸沉抱明月而長終
居然水解文履善黄冠柴市了宿願于他生陸君實
紫服珠崖現幻身于異代騎鯨一往猶祈帝命于寥
陽跨鶴重來忍睹人間之雜㳫次上公之班列終比
玉晨播十賚之寵章尙紆金薤修三間之老屋懸一
領之道衣採此山薇嫓積金澗之蒼术酌兹春酒侑
華陽洞之白雲望美人兮溯洄思夫君兮太息
　　爲柳敬亭募葬地疏
太史公滑稽傳曰優孟搖頭而歌負薪者以封吾勸
漢人孫叔敖碑文言楚王置酒召客優孟前舉酒爲
壽卽爲孫叔敖衣冠抵掌談笑于其中楚王欲立爲
相歸而謀之其妻爲言廉吏不可爲孫叔敖之子貧
賤負薪爲之歌詞以感動楚王復封其子此蓋優孟
登塲扮演自笑自說如金元院本今人殫詞之類耳
而太史公敘述則如眞有其事不露首尾使後世縱
觀而自得之此亦太史公之滑稽也嗟乎孫叔敖相
楚之烈自若敖蚡冒蓽路藍縷之後于荆無兩一旦
身死其子貧賤負薪楚之列卿大夫無一人爲楚王
言者而寢丘之封乃出于一人之口則卿大夫之不
足恃賴而優孟之不當鄙夷也自古巳然矣雖然孫
叔敖之身後而優孟可以屬其子假令優孟而窮且
無後也楚國之人豈復有一優孟爲之搖頭而歌者
乎士大夫恬不知愧顧用是訾謷優孟以爲莫巳若
也斯可以一喟已矣柳生敬亭今之優孟也長身踈
髯談笑風生臿齒牙樹頥頰奮袂以登王侯卿相之
座往往于刀山血路骨撐肉薄之時一言導窽片語
解頤爲人排難解紛生死肉骨今老且髦矣猶然掉
三寸舌餬口四方負薪之子溘死逆旅旅櫬蕭然不
能返葬傷哉貧也優孟之後更無優孟敬亭之後寧
有敬亭此吾所以深爲天下士大夫愧也三山居士
吳門之异人也獨引爲已責謀卜地以葬其子并爲
敬亭營兆域焉延陵嬴博之義伯鸞高俠之風庶幾
兼之余謂梁氏生賃伯通之廡死傍要離之墓今謀
其死而不謀其生可乎平陵七尺玉川數間故當竝
營不應偏舉敬亭曰此非三山隻手所能辦也士大
夫之賢者吾侍焉游焉章甫韎韋之有聞者吾交焉
友焉閭巷之輕俠裘馬之少年輕死重義骨騰肉飛
者吾兄事焉吾弟畜焉生數椽而死一坏終不令敬
亭烏鵲無依而烏鳶得食也某不願開口向人惟明
公以一言先之余笑曰太史公記孟嘗君客鷄鳴狗
盜信陵君從屠狗賣漿博徒游生之所稱引者冶游
則六博蹴鞠之流豪放則椎埋臂鷹之侶富厚則駔
􁸵洗削之類其人多重然諾好施與豈齷齪闒茸兩
手據一錢惟恐失者要離專諸春秋時吳門市兒也
豈可與裒衣博帶大冠如箕者比長而較短哉子姑
以吾言號于吳市吳市之人有能投袂奮臂感慨而
相命者吾知其人可以愧天下士大夫者也子當次
第記之他日吾將按籍而稽焉
牧齋有學集卷四十二
　賛
　　觀世音菩薩像賛
我聞大士昔因地從聞思修入三昧佛■文殊爲證
明選擇圓通爲第一揀却人天二乘機唯取佛音而
設應音聞敎體在此方以是隨機普攝受衆生往昔
聞妙法今現聲名文句身隨順世間屈曲聲種種音
塵起分別而今妙音了不聞如耳聾人聽伎樂無聞
無慧人中牛誦帚多生鈍根在稽首妙音觀世音早
以聞熏加被我令我通達淸淨敎還于文句而悟入
一音普稱周法界聞修羅琴得解脫二十五輪竝圓
通單複綺互無差別譬藥樹王愈偏病如意珠玉隨
意與瑜珈相應十七地聞思修地具三乘僧伽夜升
覩史天親聞慈氏如是說攝我妙入圓通海了逹殊
勝三摩地毘盧樓閣一時啓稽首觀音觀自在
　　關聖帝君像賛
絶倫逸羣鬚髯奮張虎臣赳赳國士堂堂勒蜀山之
鐵銘兮昭囘漢鼎誓長沙之銅柱兮離立扶桑胡刀
投而江沸嗟璽出兮山芒吁嗟乎威震華夏義薄吳
蒼人心天日遺訓煌煌受佛付囑屹爲金湯肩䕶法
之韋將踵衞世之四王人之欽公者以謂老瞞裭魄
蚩尤遯藏龍華㝠錫爲帝爲王不知夫玉泉老衲片
語擊傷雲中授記刀下承當夫是以斷修羅趣歸選
佛塲千秋萬劫常依如來座下領八部而齊三光
　　紀鄣􁁪婦賛
左傳載莒有􁁪婦莒子殺其夫老託紀鄣紡焉以度
而去之齊師至則投諸外齊人夜縋而登莒共公懼
啓西門而出齊師遂入莒考杜注紡以度城者因紡
纑連所紡以度城而藏之以待外攻也古者謂去爲
藏去卽藏也壯哉斯􁁪以一老婦人敵怨國君紡纑
投繩報讐所天豈非節俠偉丈夫哉莒􁁪去華周𣏌
植妻未遠班固古今人表載二婦而遺莒􁁪劉子政
列女傳下及于弓人之妻周郊之婦而莒婦無聞焉
摩挲頌圖名氏翳然秋牕落葉颯然感懐作紀鄣􁁪
婦賛賛曰
莒􁁪老婦規報國君連紡縋敵莒子夜奔女娃湮海
自悼其溺豈若此􁁪殉夫讎國孟堅失表子政闕記
自非丘明孰炳靑史茫茫宇宙繫此長繩忠臣壯夫
盍縋而登
　　漢新城三老董公賛
孔子成春秋後二百六十四年項羽使九江王布殺
義帝于郴漢王兵至洛陽新城三老董公遮說漢王
王曰善非夫子無所聞於是爲義帝發䘮祖而大哭
哀臨三日發使告諸侯願從諸侯王擊楚之殺義帝
者董公之言出春秋大義昭掲于天下而羽之爲亂
臣賊子定而天下之君臣父子定百千萬世之君臣
父子亦定禮曰臣弑君凡在官者殺無赦子弑父凡
在宫者殺無赦殺其人壊其室洿其宮而豬焉公羊
傳曰春秋君弑賊不討不書葬以爲無臣子也君弑
臣不討賊非臣也子不復讎非子也君弑賊不討不
書葬以爲不繫乎臣子也春秋之大法記于禮傳于
傳沈晦于戰國亡秦而楚漢之際乃擘坼于董公彼
董公者扶天樞立地極整人紀其諸尼丘之耳孫與
其諸左丘明卜子夏之宗子歟漢祖之夫子之宜也
生乎百世之下遘君父之難不討賊不復讎而復不
忍自絕于臣子雖董公若之何盍亦祖而哭諸謹作
賛曰
仁獸西至彗星東布春秋告成亂賊斯懼魯壁自
秦灰方然度周至漢竹帛未宣三分地坼九江天高
羽殺義帝如燎一毛董公昌言名其爲賊重瞳䘮明
暗啞禠魄縞素發䘮天人震驚軋乾撼坤肇造漢京
北軍滅呂漸臺僇莽炎精不沫四七重朗陋哉小儒
矯誣錄圖水精赤帝指應漢符堂堂正正一言興邦
爲漢制法實維董公端門之命豈不在兹尼山縹筆
寶式慿之偉矣斯人儒者之雄繁露後賢敬孫瞽宗
春秋不亡宇宙不圯君君臣臣父父子子
　　報慈圖序賛
壬寅冬余八十餘生中寒病足繙弘明集遠公與桓
靈寶往復書問至沙門晝敬論末簡覆卷嗚咽旣而
思陶淵明不應徵命作天子諸侯卿大夫士庶人五
孝傳實唯其時遠公以忠淵明以孝悠悠千載孰有
知兩人心事比而同之者耶靈嚴退翁和尙旣爲其
父母立傳香晨燈夕有懐不忘小師越祖請畵工爲
輪珠小影曰報慈圖而退翁復爲之序傳稱孝敏先
生竒偉節烈男子每觀楊忠愍傳竒罷酒語子弟以
忠臣孝子相勸勵乙丑八月病臥江村蚤夜呼憤而
卒廬山之嘆贅旒潯陽之悲重萃斯人也殆有曠世
而相感者矣退翁旣而截斷衆流長揖三界而報慈
拳拳奉忠孝爲正令豈非以忠孝種性卽佛種性悲
慜斯世多小忠不孝作最後無佛種人不惜號呼告
報與我聞天帝與修羅戰觀察閻浮提人忠孝臣子
爲益多者卽天侶增威而喜否則天衆减少而懼吾
夫子著孝經成曾子抱河洛書夫子簪縹筆衣絳單
衣罄折向北辰告備於天天帝受佛付囑祐助忠孝
唯吾夫子知之故告備焉告備於天卽告備於佛也
世之儒者徒謂孝經爲開宗明義之書吾夫子告備
之深意懵焉不察崇佛乘者推　公執諍抗禮樹法
門之城塹不復悉其大弘誓願所以扶皇極而整人
紀者余覽報慈圖序奕奕心動推其本而論之大慧
有言吾雖學佛出家忠君憂國鬰然與忠義士大夫
等凡我圓冠方屨之徒可以少知愧矣謹作賛一章
不徒以訊僧史賛曰
流俗靡靡如火消膏忘君背親禆敗相效揭揭斯人
挺挺蓬荻天骨峻擢荷擔忠孝誕生開士出㕓矢報
傳寫其眞圖寫其貌廣塲劇戲杯酒諠閙尙方天高
西市鬼嘯覆杯擊案泣涕如瀑病亟搥床以死自要
豈無孤生亦有九廟肅肅素練整整皂帽如聞話言
如領談笑風生眉間芒吐毛竅靈巖法幢寶網羅幬
千燈交光十日竝照標榜忠孝以願以詔不斷佛種
如來所報洙泗樓頌竺墳魯誥日月耳環嗤彼兀奡
朂哉儒門逖無聲敎參商二星終古長曜
　　遠法師書論序賛
東晉末遠法師在廬山與桓玄書論往復具在弘明
集暇日披尋慨然見遠公心事于千載之上乃撰次
而序之曰嗚呼晉室凌遲兇渠煽虐擁重兵而脅孤
主藐然視天下無人顧獨嚴憚遠公屹如元戎沙汰
僧徒則曰廬山道理所居不在搜簡之例沙門盡敬
詰難入座始而遺書諮決未敢輒行旣而首出僞詔
盡寝前議其爲禮于遠公也至矣公前後抗辭一無
所鯁避訶其罷道則曰迷而不返將非波旬試嬈之
言酧其間抗禮則曰南北不雜恐有異類相涉之象
危言激詞耿耿如秋霜烈日玄終莫敢誰何公羊子
曰孔文正色而立于朝則人莫敢過而致難于其君
者其遠法師之謂乎作沙門不敬王者論五篇序曰
咸康中車騎將軍庾氷詳議沙門盡禮至元興中太
尉桓公亦同此義論末書云晉元興三年歳次閼逢
于時天子蒙塵人百其憂凡吾同志僉懐贅旒之嘆
故因述斯論云元興三年桓玄之永始二年也踰年
之間奄有晉祚㝷陽降處比跡陳留乃大書特書曰
天子蒙塵人百其憂唱義軍之先聲望乗輿之反正
何其義之壯詞之直也書太尉桓公表晉官削僞號
也書晉兀興三年黜永始并黜太亨也此十字書法
也孟子曰孔子成春秋而亂臣賊子懼千秋而下習
樓煩之春秋有不骨寒而魄禠者鮮矣吾惜夫後之
作僧史者徒知執諍抗禮潟撐柱法門盛事而其深
心弘願整皇綱扶人極者未有聞焉斯可謂痛哭者
也論始于明報應終于形滅神不滅者何也古今之
亂臣賊子肆無忌憚者必先有無君父之心而後動
于惡其敢于無君父者何也以其無報應也其所以
無報應者何也以形滅而神滅也神滅則無報應矣
是故神滅之論古今亂臣賊子護身之符印而無父
無君釁鼓之毒藥也玄子問遣　撥應其篡弑之根
芽乎遠公之荅區明罪福其伐炙之株穴乎兇德不
改罪德貫盈于是乎奮筆作論以形滅神不滅者終
篇用以著兇逆之萌條影響之報以正告於萬世嗚
呼公之心亦良苦矣哉今年壬寅余年八十有一實
元興三年甲辰後之千二百五十九年也囘環展讀
涕泗横流謹再拜而作賛詞曰
吾聞遠公講䘮服于雷次宗授詩義于周續之攷斯
論筆削在兹誅僭逆以大義彰報應于微詞葢經來
以後竺墳魯誥典要咸總萃于斯吾將祀諸瞽宗奉
爲儒林之大師不亦宜乎
　　寒松齋詞翰卷賛
寒松齋詞翰一卷嘉靖中薛君采陳魯南蔣子雲諸
公爲顧英玉先生作也先生自河南副使中䜛歸秦
准居舊廬之東偏沿街小樓廣不踰丈坐臥其中訓
蒙童數人以餬口客至從鄰家乞火煑茶有相好者
沽酒對酌缾罄輒罷去嘗絶糧東橋公餽斗粟不肯
受以寒松名其齋乞人爲詩文而自敘之曰寒松齋
者自礪之名也生平鯁介頗能自信年踰四十溝壑
見逼恐不能自堅流爲小人之歸故自礪曰今日寒
矣天地凍塞汝當爲寒松之榮母爲靡草之死晩年
窮益甚好痛飮以病酒死先生殁後百有餘年余過
其曾孫夢游循覽斯卷先軰風流婉約如在旣而讀
自礪之辭爲之目張骨悚蕭然摳衣起立而乃再拜
而爲之賛賛曰
人生百年駒隙迢迢桑榆失得曾不崇朝方其矜飾
媛妹修容春風在面近前發紅及乎潦倒躑躅觸藩
搔頭齲齒垂白倚門所以志士高舉自礪亭亭孤松
落落天際凄神淸骨琢氷積雪鞭我衰晚保此明哲
壯謝鴻逵老師兎園比玉名􁪺知松在寒士各有志
吾自樂此如其苟生寧以醉死撫卷振衣淸塵晻靄
松風謖謖其人斯在
　　王侍御遺詩賛
先儒有言詩人所陳者皆亂狀淫形時政之疾病也
所言者皆忠規切諫救世之針藥也文仲子評六代
之詩立纎夸鄙誕之目爲狂爲狷有君子之心者數
人而已今天下之詩盛矣聯翩麗藻皆歸于駢花鬭
艸留連景光而詩人之針藥無聞焉新城王侍御諱
與胤字百斯故大司馬象乾之從子方伯象晉之次
子也中崇禎元年進士選翰林院庶吉士出爲御史
抗疏忤時相閉門飬父淸齋禮佛禪觀如道人甲申
三月涕泣不食再拜與父訣篝燈拒戸與其妻■孺
人子士和皆自縊死從子士祺刻其遺詩二十餘卷
皆奉使關隴之作其詞約以則其志哀以思悲民窮
悼國蹙愀愀乎如不終日何其憂也巢車躍馬搗闐
顔踏賀蘭又何壯也嗚呼侍御心孝偪塞誓報國恩
不肯借踰河蹈海之名少自解免此鄙夫亂世忘君
背國者之針藥也攅眉搤臂憂天憫人肝鬲輪囷聲
淚咽塞其爲詩則夸人纎兒浮漂嘈噆者之針藥也
忠臣志士聲烈蔽天壤片言隻字流落人間人咸以
爲弘演之肝萇弘之血有不肅然改容泫然零涕者
乎季札見歌鄭曰美哉其細巳甚是其先亡乎解者
曰美者美詩人之情也先亡者見其匡諫意微而知
其國也余讀侍御遺詩感詩人之意惻惻然擣余心
焉遂捧筆爲之賛賛曰
豐山九鐘是知霜鳴匪鐘則鳴惟霜之淸公心憂國
冽如秋霜隴首殷憂先幾告祥銅山旣崩子母徵應
明燈整冠湛然致命遺言危昔孤桐玉律吟龍戞石
梵猿噭月浩歌悲笑雷風交加蟲豸不蟄象華其牙
榛楛塞路何■不作敬採斯文以識針藥
　　小周郞畵像賛
碧綃蒙頭兮白羽挿腰雄姿英發兮指囷論交銅雀
春深兮赤壁烟消誰哉紫髯兮分汝小喬
　　雪夜訪趙普圖賛
六花蔽天六飛擁戶君臣主賔夫婦酒脯杯盤江山
七箸疆宇命將出軍削平下土鼻鼾旋息帝羓巳腐
蠢爾契丹誰予敢侮雪霽日出萬國有主偉矣書生
韓王趙普
　　閣學文文肅公畵像賛
麒麟一角蔚爲嘉祥狀元宰相峨峨鍠鍠德隅義質
冬日春陽正色讜言栗玉嚴霜怪鴟䜛虎畏憚角芒
坐不煖席中書之堂天不慗遺人之云亡星紀洊更
天地滄桑跂潞公惜不逮元祐之休盛比信國幸不
覩德佑之䀌傷公神上昇將仍抱端門之書執簡以
侍帝側抑亦流星旄馺雷車屬招搖勾陳而方攘於
乎願瞻畵像神彩揚揚長身山立修眉劒張手疑動
而拱揖口欲吐其鏗鏘嗟彼世界覿此冠裳霑衣舉
衽不昌知其淚之浪浪也
　　大司成開之馮先生畵像賛
神淨而妙貌古而澤蕭閒自在虗室生白子鎦子所
謂客氣旣盡妙氣來宅者耶尋香欲闌弄筆告寂曵
杖敞神放箸遺跡是芙蓉城是蓮華國公已游戲一
如而我猶比量離卽是以拜瞻遺像徬徨太息典型
依然杖函胡隔如無色界天之淚細如天雨忽不自
知其霑臆也
　　閻寧前畵像賛(許世科淮安人)
幅巾褒衣步雅視祥夷考其垂魚委珮濟濟蹌蹌斯
公之雅頌廟廊厲坊表函文章佩韋絃而修珩璜者
耶披襟奮袂立栗趨翔旋觀其法冠豸服顒顒昻昻
斯公之僇力邊疆敎背嵬環武剛犁肅愼而埽扶桑
者耶全遼金甌渝關金湯誰隳戎索誰壞堵墻急杵
擣胸危柱促膓身巳閒而憂惄口巳含而視長瞻公
遺像整容肅揖不自知其淸淚之漬裳也
　　王烟客奉常像賛
穆穆文肅配食淸廟衮衣介圭卽圖周召英英太史
鰲禁繼出麻𥿄方新巾香猶鬰奉常世美有光厥緒
天球河圖恒在東序惟明有臣惟王有子奉璋峩峩
是茂是似武頌豐芭成誥梓材高曾喬木有人矣哉
銖衣拂石沉灰塡海幅巾道衣一床未改西莊輞川
芍圃蘭亭人之視之右軍右丞秋槐吟孤誓墓心苦
顧瞻周道泣涕如雨澄懷觀水熏心染香不起于座
刀齊尺梁我懐斯人菰烟霞露穆如淸風拂此毫素
　　吴節母王孺人賛
孺人王氏世虞山右族嫁吴文恪公十世孫士傑崇
禎初士傑􁃀漕殁于燕母年二十有三撫三子皆成
立今年六十有六官長咸旌其門少子歷能詩有聞
請余爲賛賛曰
蚩蚩生民裸蟲之豕惟節與義爲綱爲紀五季之亂
有王凝妻能斷一臂以捍四維虞山之王吳寡高行
殉夫截髪育子併命雨血赭地風毛白天海水横飛
氷玉凛然横目咸嗟反臂斯喟拂廬之長望塵膜拜
鳥給戴勝鸞歌女牀扶木之交十日煌煌菜畦晨汲
蘭陔夕采玄芝曄曄朱蕚藹藹綽楔翼如天咫匪遥
舊史作賛敬告淸喬
　　陳昌箕畵像賛
余未識昌箕也而疇昔之夜忽夢見之豐頰渥顔高
顴秀眉席帽欹斜短褐䙰褷相與握手道故酌酒賦
詩云自北而返棹嗟逝者之如斯樊樓之燈火如夢
曲江之蒲柳無遺旣班荆而慷慨復攀樹而迷離俄
而朱旗殷大白羽紛馳慨然投筆揮手告辭㨿馬鞍
而艸檄磨盾鼻以橫飛當斯時也眉目雹閃耳後風
披飛揚蹈厲非復媛姝秀嬴之文儒也夢將覺有人
告曰雞鳴喈喈風雨如晦吁嗟乎昌箕未見君子云
胡弗思越一日昌箕書來以畵像索賛余旣于夢中
識昌箕遂援筆而書之
　　周安期畵像賛
嗚呼此吾友安期之遺照也神情蕭爽筆力兀奡才
兼數器中懐孤調或就肆而閱書或危讀而持釣或
摳衣而徐談或擲帽而大呌伸𥿄奮筆颯颯如春蚕
之食葉得意高吟落落如梵猿之夜啸惜哉斯人終
老蓬藋廻心淨域西向而笑般若因依薰香染妙毒
鼓必發灰豆終燋依紫柏以南詢訪　之東廟斯
人斯願我知其塵塵劫劫不與刦石而俱燒也耶
　　周安石畫像賛
鏤塵吹光說有談空如焰奔馬如槖聚風多聞勤學
精明愽討如足步目如食說飽吳江居士安石永肩
瓣香紫相一燈迢然不以乾慧拂彼義海海寶千般
如意必採我捜法藏以女爲資如採龍宮而得海師
　　毛子晉像賛
菑畬油素枕籍縑緗考六經爲鐘鼓奏四部爲笙簧
蠧飽羽陵獺祭幾將逐康成之車後呼子愼于道旁
重之以貫花妙典寫葉秘章抑揚夏楚讎勘梵唐梨
棗叠架貝多滿堂慜墨穴之昏黒備石室之弆藏斯
人巳矣誓願不亡河沙重重海墨茫茫固將聽犍椎
聲分瓶水于喜海抑亦持丹漆器理科斗于廣桑
　　袁叔言小影賛
袁孔彰字孔昭更字叔言故儀部補之之曾孫也年
十五有塵外之思學沈石翁文待詔畵妙得意象衡
門蔬食以雲山一角自娛素交過從樵採不㸑稱道
　　何總戎畵像賛
予少讀太史公書敘大將軍出塞薄其會有天幸不
至乏絶而深嘆李將軍之自引以爲一軍之士皆爲
流涕毎廢書撫几留連不能已登朝未幾戎馬生郊
韎韋跗注之君子未嘗不傾身結納兾爲國家效橫
草之用今余歸老空門頺然殘僧破衲向日論兵擊
劒骨騰肉飛者亦皆創殘負墻爲東郊之老馬間一
會面迢然有我非昔人之嘆如總戎何君是也君以
良家子約髪從戎諳曉韜畧閱歷南北于行間爲宿
將輕生重氣片言一諾于海内爲國士居恒念掛弓
鳴劒未報國恩歳時野哭典衣烹雌澆麥飯之一盂
指冬靑而望拜于斯世爲遺民義人今年六十命畵
工圖小像自傷髀肉不消裹革無日屬余點筆爲留
生面于油素間余方罨故江邨挑燈丈室禪定乍出
獵心有喜車苑天人未整修羅之陣漆園老叟猶騰
說劒之篇慨然援毫聊爲激賛不但揮戈西日無蹇
淹留抑亦策足東隅共扶晼晩云爾總戎名大　字
愚公淛之寧波人賛曰
赭日暉面曙星閃眸髪植如竿髯奮爲矛吹鼻息可
以結猛虎彈指甲可以奔火牛胡爲乎鳶肩自廢猿
臂不侯矍鑠是翁朂哉老謀帶礪依然丹靑悠悠故
當健飯被甲追廉頗于馬上勿以鼓噪曵足哀馬援
之壺頭
　　姚將軍採藥圖賛
子欲採藥當于石牕之畔華頂之巔褰芝三秀斫籐
萬年胡爲乎角逐于戎㫋幕府望車塵而坐馬韉書
劒落落裘馬翩翩仰視霄漢俛啄腐羶我將拂拭老
眼觀子騰騫如奇鷹之擊地而飛鳶之呌天
　　顧子東畵像賛
碑刻自鐫唐有北海法帖手背宋有南宮其鄭重何
如也而世顧以裝池爲賤工辨書法之肥瘦識色像
之染烘眼有明鏡室無靑銅手能切玉口如提風秦
淮旅居誅茅轉蓬徒執手以三嘆不能縛船載糗而
返子之窮吁嗟乎子東
　　戲作朱逃禪小影賛
器資明秀風神灑落遼遼雲中之鴻昻昂鷄羣之鶴
胡爲乎鋪眉苫眼裝聾做痴朝扶鸞夕降乩煑沙作
飯騰空學飛勸君莫騎張果驢勸君莫誦干吉經請
君踢倒長房壺請君推破冷謙瓶耕心田養神谷黄
犢勸農靑編課讀獨酒數甌淸琴一曲攬明鏡而一
笑者箇是朱五哥本來面目
牧齋有學集卷四十三
　雜文
　　申包胥論
句踐之謀吳也南則楚西則晉北則齊春秋皮幣子
女玉帛以賔服焉而求以報吳吳于楚則仇讎也齊
則勝之艾陵晉則長之黃池彼三國者旦夕剝膚刻
骨惟恐越之不渡吳之不亡也有人于此奮一臂以
號于衆曰莫予敵一壯士徂伏以致死三四壯士袖
老拳以擬其後而彼不知也夫安得而不亡肰吾謂
三國之謀吳也楚爲甚而申包胥其謀主也何以明
之吳語曰夫差還自黃池越大戒師將伐吴楚申包
胥使于越勾箋方戒師伐吳舉國戒嚴而楚使之聘
問刻期而至包胥大國之使也方布幣陳詞執玉將
命而句踐匆遽以伐吳爲問輸國情以固請此其有
成言豫戒聞師期而來聘居可知也葢包胥自復楚
以來無日不以報吳爲事其使于越則行人之職也
申公巫臣之謀楚也使其子狐庸爲吳行人闔廬之
謀楚也使伍員爲行人包胥之使職專以謀吳爲事
又居可知也楚使未行越必先有告師期者矣包胥
至恐其需忍後時也立談而斷决焉猶范蠡之云救
火追亡蹶而趨之者也包胥斷疑以發大計句踐敬
諾乃召五大夫而告焉曰吾問于王孫包胥旣命孤
矣以肄餘之越困報吳一不勝則社稷宗廟殘爲平
原欲身親爲前馬不可得矣而取決于包胥之一言
曰包胥命孤何其倚之重信之勇也謂吳之亡不亡
于包胥也其可乎嗚呼重趼之赴倚牆之哭忠誠慘
烈泣鬼神而動金石越之君臣視其人猶天人也聽
其言猶神告也亡吳伯越轉關棙于唇齒之間固其
所也傳稱楚復之後包胥逃賞逃賞而不辭使者彼
固有所爲也向者與子胥約固曰我必復楚吳亡而
復楚之志始遂安知其他日不如范蠡輕舟五湖仙
去不死而史不及載乎若夫申胥之志信于楚詘于
吳抉目吳門而坐視包胥之沼吳也于是乎憤盈憑
怒自統波濤前胥後種簸蕩楚越歷千載而終不衰
止嗚呼其尤可傷也哉
　　四皓論
錢子曰四皓非隱者也子房之招四皓其跡甚奇其
局甚平甚正讀史者酌時勢通事變肰後可以覈寔
而論也何以明之高祖非晉獻公也戚夫人非驪姬
也高祖灼知呂后橫恣惠帝庸愞身死之後必有稱
制易姓之舉及我在也而決癰潰疽快于一割可以
坐銷炎漢廟社牝鳴雉鴝之禍何憚而不爲肰而事
勢固有必不可者高祖豁達大度控御疎濶今老矣
其精氣巳銷亡于望歸之曲翹袖折腰之舞呂后陰
賊堅悍厚自封殖舞陽辟陽之徒死黨盤互高帝猝
有舉動以瑕攻堅以暮氣乘朝氣其勢將不勝卽佹
勝之而天下未附中外搰肰而起弱后稚主終無磐
石之固劉氏之危無日矣此之事勢較肰明白諸臣
雖引古死爭智不及此子房則知之矣而不敢訟言
岀口良恐事端宣露掁觸高帝之機牙冐昧一發禍
彌速而不可救藥也于是爲呂氏畫計招延四老人
以自助四老人非隱者也殆亦楚漢之交結納亡命
部勒賔客奮欲有爲而后乃逃匿商雒間者居隱畏
約未嘗不痒痒思一自見也旣客建成侯所猶未敢
嘗試稍出一奇令呂侯乘閒請止太子之將兵及帝
破黥布反謂不肖子不足遣累乃公彊載輜車爲妻
子計所欲易太子者益有名事益急子房乃乘危釣
奇趣令四人從太子侍酒引見高帝怪問姓名曰公
何自從吾兒游固巳刺刺心動矣四人曰陛下輕士
善駡臣等義不辱故恐而亡匿何其戅而無禮也又
曰今聞太子仁孝恭敬愛士天下莫不延頸爲太子
死者故臣等來何其諫之强語之刦也當其時高帝
遲暮孤立呂氏盤根强固國勢卼臲慮有微風動搖
四人奮袂抵掌落落數語固有以發其扄鐍控其頤
頰矣高帝安得而不驚安得而不寤又安得而不聽
彼四人者槁項黃馘龍鍾暮齒曾不足當一毛片葉
以滅秦蹙項溺冠謾罵之雄主一旦拱手諈諉曰煩
公幸卒調䕶太子又側目而送之曰我欲易之彼四
人爲之輔高帝卽病困老誖寧渠至是誠有以移其
心奪其命也語戚夫人曰呂氏眞而主矣老謀壯事
黯肰遒盡無可如何矣醉則擁趙瑟而歌倦則枕宦
者而臥百年魂魄徬徨牢落寄末命于安劉必勃之
一語斯亦可哀巳矣太史公曰上不易太子者良本
招此四人之力也子房諫阻廢立之㴱謀不能自遂
而借力于四人之口語高帝不易太子之心事不欲
暴著而詭詞于四人之羽翼太史公妙于敘事平直
鋪列阡陌條肰而不爲擿抉其所以吾固曰四皓非
隱者也讀史者心麄目短不能酌時勢通事變驚怖
其疑神疑鬼而妄爲之詞則世之愚儒也斯人也目
論耳食但暁一孔往往掉書囊搖筆管取次而謀人
之國家嗚呼難矣哉
　　顔延年論
宋沙門慧琳得幸文帝叅預權要每升獨榻顔延年
御前抗言三台之座豈可使刑餘居之慧琳席人主
之寵權傾一時延年片言挫辱帝爲變色而不少動
斯可謂氣蓋當世矣吾謂延年之斥慧琳㴱有所以
慧琳著均堅論貶裁佛敎何承天著達性論黨比激
揚延年檢駁往復辭而闢之文帝絀于正論蹔以延
年爲是而不能不惑于慧琳琳旣得志朝右從風邪
焰益張矣延年不復與諍論唱言刑餘以屈辱之明
挫墨衣之鋒而闇摧白法之幟正言若倒正其彈駁
衡陽之本意耳此一言也于世法末免逆行在佛法
則爲金剛折䟦羅杵慧琳巳頭破八分矣時論謂延
年之放達不與獨榻之榮嫉琳而斥之傳奕則取其
毀辱沙門居高識廢除之列彼兩人者皆不足道也
宣律師則曰顔公遇佛褒讚極多刑餘之言一時之
貶耳不察其詭詞激論護法之㴱心而趣舉其生平
通佛解脫于謗僧毁法之條僅免與慧琳同科議辟
是豈知延年者哉余讀弘明二集推明遠公抗論枝
柱桓京與延年抨擊慧琳二案皆祐宣二公所未發
者古德立論專主于尊三寳扶末㳒若老吏三尺不
容有隻字出入若夫受佛付囑住濟通濟守正示權
攝持互用則儒者方隅之見或于義門敎網之中側
岀而旁通焉安知兩公常寂光中不爲熈恬㣲笑耶
　　釋迦方志辨
元儒有吳萊立夫者援据班氏漢書抉擿宣律師釋
迦方志與前史不合而陰肆其排佛之詞其言可謂
辨矣余撮略其要大端有二一則曰塞王卽釋種也
與烏孫大月氏俱祁連天山間小國匈奴攻大月氏
大月氏西破塞王居其地而塞王南君罽賔釋種分
散故烏孫氏有塞種大月氏種而休循捐篤國絕小
本故塞種捐篤卽身毒天竺之別名也萊之意謂身
毒爲蔥嶺西小國釋種分散遷徙不常不若方誌所
云中土大國也以前史覆考之前書曰塞種分散往
往爲數國自疏勒以西休循捐篤之屬皆塞種也後
書曰從月支高附國以西南至西海東至鞶起國皆
身毒之地別城數百別國數十俱以身毒爲名故知
休循捐篤當身毒者誤也塞王爲大月氏所逐南君
罽賔罽今北印度地杜欽曰縣度之阨非罽賔之所
能越故史又云塞王南越縣度也罽賔大國也而塞
王君之安得與休循捐毒俱爲葱嶺西之小國乎大
月氏據大夏後分五部翎侯旣而五領侯併爲一悉
有罽賔之地復滅天竺則天竺罽賔在縣度之外非
休循捐篤審矣萊之所以沒而不書也二則曰烏孫
所治赤谷本色王故國而身毒塞種之捐毒也捐毒
治衍敦谷西北至大宛西至大夏故大夏賈人云在
其東南可數千里而張騫度去蜀不遠其寔則一國
也萊之意謂身毒在大夏東南賈人虚張里數至于
數千以誇漢使耳不若方誌中所云中天竺至震旦
五萬八千里也若肰則休循治葱嶺西去長安萬二
千二百一十里至都護治所三千一百二十一里捐
篤在疏勒南去長安九千八百六十里去都護治所
二千八百六十一里出玉門過鐡關可以計日而至
何以張騫建議之後間使四道並出指求身毒而終
莫得通乎中印度之境西域記所載凡歷二十九國
萊據張騫傳中語以臆㫁之曰一國而巳彼所歷二
十九國者皆鬼國乎所遇之人國王則戒日大德則
戒賢輩皆鬼人乎所得經論二十疋馬負而至者皆
蟲書鳥言乎漢建元之世成光子從鳥䑕山窮于達
嚫定其道里曰中天竺四至之地各五萬八千里何
承天通暁歷術而沙門惠嚴圭影指天竺爲天地之
中承天卒無以抗此亦萊之所訶僧徒自爲之說者
乎要而言之漢史之所載者張騫甘英兩家之記錄
而巳張騫所至者大宛大月氏大夏康居而身毒之
近蜀以卭竹獨布意之窮河源而惡覩崑崙太史公
巳致譏矣甘英抵條支而歷安息臨西海以望大秦
法頭智猛度梯飛經過卒頭河九譯所記皆曰漢之
張騫甘英所不至也元魏之遣黃琬隋之遣裴矩圖
志存錄往往得之傍國傳聞而史又云事多亡失神
僧開士往返月邦顯法師創闢荒塗焚法師中開正
路國土道路瞭肰指掌王溥之會要劉昫之舊書掌
故具在方誌之作不徵信于兹而誰徵誰信乎以宣
律師之精嚴戒律行道則天人捧足序經則韋天交
報而疑其掇拾綺語鋪張釋門亦淺之乎知律師也
其數稱引塞王破走釋種分散良欲料揀范史玉燭
和氣靈勝降集之文耳育王造塔在周厲王之時冐
頓搆兵在秦二世之後代祀綿遠逈不相及刦運推
遷三災奄及世尊未湼槃時巳有流離滅釋之禍矣
戒曰未立及其旣崩印度荒亂兵戈不息三界無安
匪佛之咎今將指蚩尤以沒羲軒覩羿浞而掩虞夏
亦可謂之愚也巳矣自古魔民惡子謗佛侮㳒莫毒
于梁荀濟侮以三苗之裔斥爲允姓之奸要以釋種
二字爲口寔謂允卽塞塞卽釋其寔一也濟不知往
古諸佛岀與諸族種姓釋姓第一最貴而妄舉爲訾
謷之詞猰犬國狗口不擇言逃梁亂魏自取燒灼不
足道也萊爲宋景濂之師所謂淵頴先生也割剝章
句標榜儒術扳附韓歐之後塵而不自知爲荀濟之
醜類嗚呼其可歎也哉
　　釋迦方誌續辨
余讀釋迦方誌後序憤作者之邪說奮筆而爲之辨
旣而攷班范二書及晉宋以後西域諸傳彼此舛忤
誠有難于通會者如前書所載月氏巳爲匈奴所破
西擊塞王塞王南走遠徙月氏居其地昆莫又西攻
破大月氏大月氏復西走大夏分其國爲五翖侯貴
霜滅四　翖　矦復滅罽賔天竺而盡有其國月氏
自是最爲富盛萊之援据以擿抉方志者以爲塞王
本與烏孫大月氏俱祁連燉煌間小國塞王旣南君
罽賔復爲大月氏所滅漢史記錄信而有徵則方誌
誠誕謾不可知矣審如是也塞王南走之後初徙而
月氏居其地再徙而月氏滅其國身毒罽賔皆無遺
種獨有大月氏耳摩騰法蘭傳敎東來者應從大月
氏來不應又從天竺來也法顯智猛之徒求經西邁
者亦應但往大月氏不應復往天竺也魏史載西域
二十國何以月氏罽賔居肰並列梁史載中天竺佛
道所興國去大月氏西南數千里漢時覊属月支左
右迦維舍衛葉波十六大國咸尊奉之以爲天地之
中者彼又何國土邪蓋嘗上下諸史鈎稽而叅伍之
始知萊之所以誤者以其不推原塞種之從來志在
毀佛喜于得間以騰疑而末晰班書之本末也顔師
古曰釋塞聲相近本一姓也今按釋種者卽刹利帝
王種也釋姓最貴族属繁盛中天竺王奕世君臨居
四天竺之會其散而之四方者王曰塞王民曰塞種
故大月氏徙西夏大臣烏孫昆莫之居烏孫氏遂有
塞種大月氏種而休循捐篤二國在葱嶺西者皆本
故塞種也曰本故塞種則其非故塞國可知也由此
言之則塞王在祁連燉煌之間與烏孫月氏俱爲小
國一再遷徙而爲大月氏所滅者或休循捐篤之塞
種而非中印度之釋王也塞王遠徙越縣度而居罽
賔罽賔者卽度之境也酈氏水經注曰河水西逕休
循國南在葱嶺西又逕雞兜國北北接休循國西南
去罽賔三百四十里壤地相接故塞王得而居之也
魏書西域傳曰大月氏國北與蠕蠕接數爲所侵西
徙都薄羅城其王寄多羅與師越大山南侵北天竺
自乾陀羅以北五國盡役属之曰南侵北天竺卽大
月之所滅者爲北印度明矣漢書但言天竺者其詞
略也魏書又記休密雙靡五侯國俱在莎車西與大
月氏相接近而大月氏王爲匈　所逐令其子守富
樓沙城號小月氏其先君西平張掖之間此皆與班
書符合者也西域記曰流離王誅釋時釋種四大興
兵拒宼被逐遠放北趣雪山一爲烏伏那國王一爲
梵衍那國王一爲呬摩呾羅國王一爲商彌國王奕
世傳業聖胤不絕由此推之釋種之散而爲王者多
矣烏孫月支間之塞王豈非此四王之北乎康居國
舊居祁連北昭武城爲匈奴所破西踰葱嶺枝庶分
王世稱九姓皆氏昭武昭武佛號也以昭武爲姓示
不忘本皆塞種也由此推之烏萇之四王康國之九
姓皆釋國也安得拘局一隅依博望鑿空之談而證
天竺大夏爲一國乎刹利貴種分條布葉降而爲粟
散小王則有之矣今謂身毒本葱嶺間小國後漸大
爲他國所併仍冐舊國之號循枝而忘其本不巳左
乎史稱匈奴破月氏王以其頭爲飮器而月氏固未
嘗滅也罽賔天竺雖爲月氏所併安知其後不他徙
不再振而史失之乎爲萊之說者必有葱嶺以東祁
連張掖間之塞國知有南君罽賔並烏孫遷徙之塞
王而不知有奕世刹利月支所不能侵之塞王此所
謂知二五而不知十也今以元魏以後諸史叅合兩
漢則知塞王南塞徙種分散皆冐頓破月氏後搆怨
遷國之事塞王南君罽賔則兵及北印度矣于餘四
印度無與也兩漢所記本末未嘗與諸史牴牾張騫
創通大宛甘英遠歷條支詳于西域而略于印度理
固肰也元魏之世董琬宋雲皆不至天竺隋裴矩通
西域獨天竺拂菻不至貞觀武德之間裝㳒師杖錫
孤征王玄䇿持節定亂道里核寔掌故司存于是乎
四主區分五天綦布月邦日出如堂適庭今之讀方
誌者掇拾舊聞不加考索而詆諆爲誕爲怪爲僧徒
之駕說豈不誖哉釋種之論創始于荀濟而宋程大
昌陰和之(程大昌擁錄祭天令人考云葱嶺之/西餘國冠昭武爲姓者皆釋種也)萊又
從而證明之佛生西而濟謂舜竄三苗于四裔允姓
之姦居于瓜州者塞種所出也佛言覺者而濟　謂
佛者戾也一名爲勃勃者亂也翻攪華戎混殽漢梵
鐵門破胡釋之限金河倒魔佛之宮毒流蔓衍寔䌓
有徒侮聖非㳒祅邪代作豈但浮屠諱表比丘夷孔
而巳哉(程敏政引曲禮獻鳥者佛其首謂棙轉其首/也學記其求之也佛佛不順也周頌佛時仔)
(肩佛弼通救其失也曲解佛字矯亂唐梵亦何异/于荀濟乎家人謂南無居南方而膜拜亦此類也)尅
論謗佛總以無間結罪荀濟之惡羵牙羝觸破壊儀
軌其播惡麄戻後儒之廋鳥空䑕喞依附文理其種
毒隱苟不力爲之辨將使東震旦地咸化爲彌戾車
而焚燒佛性之闡提充塞于斯世嗚呼豈得巳哉(壬/寅)
(冬/月)
　　憨山大師託生辯
湖南顓愚衡公作曹溪中興憨大師傳盛談靈異宿
生爲陳亞仙殁後應現爲蕭公子諸方頗疑其誕天
童木陳忞公見聞雜記云大師託生桐鄕爲顔司理
俊彦少兒三歲不語一日呼其父名曰汝我前身弟
子也司理登第授官廣州皆先知之病痘不起召魏
學使浣初至榻前執手道故嘱撰銘證明末後事余
讀而心訝之學使余里人也大師東游未嘗摳衣禮
足安得有執手道故之事司理屏居石門馳書往詢
其詳遂以崇禎二年七月南華僧智融本昻申報文
牒及塔記石本寄余僧牒曰二公子示現童眞于菩
薩家能令眷屬割世間恩愛作茶毘佛事火浴後頂
齒不壊舍利無數大者如彈丸小者如菽色如白瑪
瑙扣之鏗肰有聲海衆共觀歎异以是月二日酉時
安厝靈骨建塔于先大師塔院之左至人生出入死
遊戲自在豈先大師遺蛻返匡山現此金鎖還鎭祖
庭抑亦山中耆年宿乘願力來住此道塲耶塔記則
曰顔氏子名祉小字虎子生于天啓六年丙寅二月
寔大師示寂後三年生四歲而殤司理之官日虎子
私語家人吾乘便得往曹溪矣以此言證知大師再
來若忞公所載呼名敘昔云云則未之前聞也司理
父子家業歸心信根牢固生生居士嘗夢䕶法伽藍
神趣迎賔頭盧越翼日大師至止慈容泫相宛如昔
夢司理爲書生大師摩頂記莂比爲廣理申明大師
規約復其侵田虎子以信心入胎自求父母良非偶
肰也童眞示現各有所表呉奧往來表法界一地故
痘疹發香表染淨一如故靈骨不損表霛相具足故
四歲夭折表巳人鳩摩羅地故歸骨塔院表依止大
父故此則積刦熏脩彈指幻化不可以思維測度也
若以是因緣證成爲大師再來則竊謂不肰何也古
來佛祖應化入胎人天轉輪事非聊爾栽松再世遘
浣衣以寄生宣老六年仗白雲而勘辨莫不付囑相
應機感歷肰而今無是也吸引緣熟啐啄時同雙峰
之香烟猶指五乳之眞身有歸吾謂是子也多生此
世必入大師室著大師衣受大師戒遣來作使告報
异生卽事徵理無可疑者嗚呼我大師人天之師未
法中第一龍象也末後轉輪法門一大事因緣也僧
徒無識縈心香火指法城爲首丘認寳坊爲華表章
句小孺眼如針孔影掠李源圓澤身前身後剩語緇
白郵傳寐言夢㫁海形牛跡不巳遼乎俗語不寔流
爲丹靑愳後之脩僧史撰佛錄者採獵異同而訛濫
正信也旣属忞公門人告于其師請爲刋正而又書
其說詒南華僧鑱諸塔院昭示後人俾勿惑
牧齋有學集卷四十四
　雜文
　　首稜二十五圓通揀法解
通曰楞嚴會上文殊親奉佛勑選擇圓通㳒門進退
揀收迄至未有定義良以寔無優劣如來之慈㫖圓
融承佛威神文殊之選擇諦審單言揀卽優劣之相
歷肰單言收則選擇之文何據孤山圓師橫分利鈍
尅定勝劣吳興岳師非之謂諸聖所得圓通本根非
此土當根乃爲所揀山家竹菴觀師扶其義曰寔無
優劣會同諸聖彰通義也誰當其根從土順機彰別
義也旣云入道皆通則根土一切融通復云何別若
云順土各別則人法一向違背復云何通今置通義
且明順土謂觀音獨順此土之根而諸聖咸不順者
此義何居諸聖所居之土在娑婆耶不在娑婆耶如
不順此方之土則此方諸聖有言娑婆世界草木金
石者有言于此界中有佛出世者此委属何方之土
諸聖所順之根在此土耶抑在他土耶如不順此方
之根則他方世界有以佛光明樹作佛事者乃至有
以香飯等作佛事者將別順何方之根此觀自在乃
他方來游之菩薩不應此方諸聖偏違敎體如諸聖
所承事威音王日月燈諸佛是往娑婆之敎主不應
多生脩習重捨宿因是則順土一解牒而責之有無
窮過也誦文之師依語生解顢預籠綂義居兩楹此
揀彼收那有文明卽揀卽收都無誠證斯所謂張網
貯風織空爲縷者矣竊謂選擇正義不出揀收二法
直須對決分明肰後遮表無惑偈文自初心入三昧
乃至云何獲圓通解等此全揀也自我今白世尊巳
下偈文有六句此全收也欲取三摩提實以聞中入
二句此正揀正收也何言乎全揀也歸元性無二方
便有多門故揀初心入三昧遲速不同倫故揀乃至
衆生迷本明循聲故流轉故揀何言乎全收也聖性
無不通順逆皆方便故收卽事捨塵勞非是長生學
淺湥同說㳒故收觀音因獨順此方之根諸聖亦未
嘗不順此方之土以言乎一門圓照卽十八界齊收
以言乎迷本循聲則耳門亦揀今謂此之所揀卽彼
之所收一㳒界中誰揀誰收作此差別也何言乎揀
正收也偈云佛岀娑婆界此方眞敎體淸淨在音聞
一以一娑婆世界是釋迦一佛國土住此說㳒度生
欲以此世界衆生樂小法剛彊難化又耳根偏利佛
用軟善剛强雜說三語以淸淨音聞而調伏故故曰
聲聞獨宣明所謂以音聲語言文字而作佛事也偈
云欲取三摩提實以聞中入此娑婆國土釋迦爲法
王觀音爲淨聖二十四聖爲眷屬同居忍土竝領金
言無一門不宣聲論無一法不歸敎體此二句文勢
緊躡上十八界云何獲圓通而來故曰正揀尅而論
之正在觀音傍叅餘聖凡取三摩提未有不以聞中
入者故曰正收也以從塵入言之陳如千佛音聲悟
明四諦此以音聲爲敎體也從初得解聲徹梵天空
神傳唱此其證也若優波尼沙陀若香嚴童子若藥
王藥上皆言如來敎我亦言如來印我此亦聞中入
也䟦陀羅于威音王佛聞㳒出家摩訶迦葉于日月
燈佛聞法脩學此亦聞中入也以從根入言之阿那
律陀聞訶失明佛示照明三昧得半頭天眼非關眼
觀也周利槃持半偈遺忘誦帚開悟豁肰漏盡非關
鼻觀也憍梵鉢提牛呞异舌如來示一味心地法門
滅心入定非關舌觀也畢陵迦婆蹉純覺遺身因于
數聞如來說苦空法門非但由觀身也須菩提入寳
明空海因于如來發性覺眞空非但由觀意也此六
人者亦皆由聞中入也以從識入言之舍利弗聞迦
葉波宣說因緣悟心無際從佛口生非聞中人而何
普賢菩薩用心聞分别衆生知見我說本因心聞發
明非聞中入而何孫陀羅難陀心常散亂世尊敎我
觀鼻端白非聞中入而何富樓那辯才無碍宣說
空實相以音聲輪助佛轉輪非聞中入而何優波離
聞佛敎戒廣說戒法結習律藏非聞中入而何大目
連亦聞三迦葉宣說因緣心得通達神通第一非聞
中入而何以從大性入言之持地菩薩初毗舍如來
摩頂謂我當平心地今聞諸如來宣妙蓮華我先證
明此于聞中證地性圓通也月光童子聞水天佛敎
脩習水觀得無生忍此于聞中入水觀三昧也火頭
金剛承事空王說多婬猛火敎以徧觀諸佛呼召名
爲火頭此于聞中入火光三昧也瑠璃光菩薩遇無
量聲佛開示本覺妙明大千衆生如一器中貯百蚊
蚋啾啾亂鳴此于聞中證性空眞風也虚空藏菩薩
於定光如來得無邊身純現虚空相以音聲答聞說
法此于聞中證性覺眞空也彌勒菩薩以日月燈明
佛敎脩習唯心識定單傳十方唯識之宗娑婆國之
聲論莫㴱于此大勢至菩薩以無量光佛敎念佛三
昧廣攝此土念佛之人娑婆國之敎體莫弘于此如
上諸聖與觀世音菩薩同發間慧齊證圓通一行三
昧無二無別肰而不能無揀者諸聖自以多根入道
而觀音正以耳根入道諸聖各以多根分證耳門而
觀音獨以一根圓證耳門淺㴱遲速由此旁分偏圓
秘現因而側出所以示有一多各成方便也今此會
上經文殊一畨選擇于觀音則歎大褒圓于諸聖則
開權顯實一色一香總歸三昧塵塵法法圓照一門
以一根接諸根也亦以諸根接一根也以一機抽諸
機也亦以諸機抽一機也以一聖褒諸聖也亦以諸
聖表一聖也十八界各啓一門而觀音爲一總門總
門一開則門門洞達不以一門開多門也十八界各
懸一鏡而觀音爲大圓鏡圓鏡一照則鏡鏡交光不
以一鏡遮多鏡也淨名中諸菩薩廣說不二法門蘇
子瞻頌之曰忽見黙然無語處三十二說皆光燄蒙
所謂全揀全收者亦若是而巳矣昔師以圓通揀㳒
說楞嚴三關若揀根順土之解妨難盤互此関之揵
閉終不可得而破也不有曲說孰資哢引山家諸師
實惟良導後之君子勿以破厥罪焉
　　海印憨山大師科經總義或問
問曰楞嚴經文從初至二卷中無推破五藴之明文
憨山大師通議判七處徵心爲破色受二藴下文以
次破想行識三藴古人未有議及者何也答曰如來
出世俱爲救度繫縛五藴沈溺生死之衆生楞嚴一
經乃對治五藴之方藥也經初佛告阿難一切衆生
從無始來生死相續皆由不知常住眞心性淨明體
用諸妄想此想不眞故有輪轉所謂用諸妄想者卽
五陰堅固虚明融通幽隱顚倒諸妄想也第三卷反
覆推徵五陰六入等皆如來藏妙眞如性第七卷詳
辨陰魔正明五陰五濁超越次第經末結明五陰本
因同是妄想一經始末脩因正果全歸五藴寧有徵
心辨見破妄顯眞重重開示不以推破五藴爲宗致
者邪大師科判乃如來說法切要之關鍵雖古人所
未發實今人所未了無怪乎諸方卷舌而不談也肰
大師議解出之悟後信筆發揮其中分支落節容有
貼釋未盡處今以管闚之見疏通證明期不孤大師
之智燈耳問曰經文辨魔先銷色陰次盡受陰今約
徵心乃云兼破色受二藴者何也答曰起信云推求
五陰色之與心色者五藴之首也心者四藴之總也
如來徴心先徵心目目卽色藴心卽受藴也以八識
其相見二分最初見分搏取四大少分爲我根身迷
此色身取爲内我色受二藴正是執受所依之處今
推窮七處攀緣使心目之妄皆無所依卽破色藴而
受藴兼破此炙穴倒根之法也天親曰色㳒者識之
所依所緣夫言所依所緣非受藴領納而何論又曰
從本始來色心不二傅大士曰未有無心境曾無無
境心迷則兼迷破亦兼破故經云生因識有滅從色
除曰從色除則破色藴時不但破色藴明矣問曰想
行識三藴大師逐節推破科判歷肰其義云何答曰
大師云心卽妄想爲六識想藴見乃八識見分爲七
識行藴八識見精爲根爲識藴故心目二妄談盡五
藴八識以起信綱要印定經文此大科經之關鍵也
今循覽大師科判叅詳經文竊謂應以七徵了畢阿
難白佛世尊放光乃至如是見性是心非眼爲第三
破想藴之文(大師判從上至二卷如來說爲可/憐愍者爲辨妄心破想藴之文)應以
世尊開五輪指海敕阿難乃至心性各有所還云何
爲主爲第四破行藴之文(大師判從二卷阿難承佛/悲救深悔乃至于一毛端)
(徧受一方國土爲辨/妄見破行藴之文)應以阿難言妙明眞心云何無
還乃云開示二種妄見爲第五破識藴之文(大師判/若此見)
(精必我妙性乃至無得疲怠妙/菩提路爲非見精破識藴之文)問曰初破想藴云何
答曰經文先示眞妄二種根本言諸衆生用攀緣心
爲自性者以前七轉識名攀緣心故言識精元明能
生諸緣緣所遺者以第八阿賴耶爲識藏生無明住
地與七識俱故論云名句文身熏習爲緣種種名言
皆由于想故知攀緣能生皆想藴功能也佛咄阿難
此非汝心此是前塵虚妄相想惑汝眞性乃至皆由
執此生死妄想設爲眞實此破想藴之明文也阿難
重請三昧謂由二障所纒以分別俱生二見根識相
依總屬妄想故佛以眼見燈觀種種詰辨以是眼非
燈是心非眼正明見燈見眼皆前塵虚妄相想所謂
想念搖動妄想結成乃想藴行相也上文心目二妄
至是委破色受二藴亦重結于此問曰次破行藴云
何答曰行以遷流爲義念念不停初徵客義住名主
人不住名客不住非行而何次徵塵義塵質搖動虚
空寂肰搖動非行而何佛言以動爲身以動爲境乃
至匿王自傷髪白面皺殆將不久變化密移我誠不
覺寒暑遷移漸至于此後經云化理不住運運密移
甲生髪長氣銷容皺日夜相代曾無覺悟此皆行藴
之明文也色難妄想想相爲身聚搖内播趣外奔逸
乃行藴行相也復次又以寄宿旅亭喻遷流不住以
掌亭不去顯妙明不還是故破行藴之文齊此問曰
次破識藴云何答曰此中見精明元卽二根本中識
精元明八識之精元本自圓明者明暗通塞諸相正
顯此識精能生諸緣緣所遺者如來指定見量指示
見源從日月宮至七金山種種物像皆是八識現量
淸淨見精所曯將阿難于中推擇領取見性于是辨
舒縮定方圖發明二種精見色空見見非見良以見
精乃八識自體亦卽是根本元明此所謂藴識也以
二種分別妄見證之山河國土卽梨耶識能見相分
見病目眚正屬元明能了根本元明見眚無咎則五
藴實㳒不存八識全體洞照因緣自肰和合不和合
了無覺後餘疑而五藴皆爲如來藏矣如是乃爲破
識藴如是而後爲破五藴也問曰大師以五藴八識
爲所破之妄于色受二藴破五識于想藴破六識于
行藴破七識于識藴破第八識今但明五藴不言分
破五識等何也答曰五藴色心開合不同開則色法
惟一心法有四合之則唯一識藴也敎家取五識等
分配四藴亦約略之談耳若指五屬受五由六而方
生生起處同是一識五不定五也若指六属想意識
緣外境時必依末那爲染汙根六不定六也若指七
屬行第七緣六帶八七無本位七不定七也若專指
第八属識藴賴耶識起必二識相應識藴不但第八
也永明言前五識及第八俱緣現量卽現前不生滅
性六七二識落在比非二量卽念念常生滅故曰識
在根籠猶鳥處羅識之與根乍出乍入啄一捨一不
可執常境爲識境識爲境識如來說法當體相應如
何執有一藴能破一識分疆畫界尅定破立之法邪
仁王般若云衆生識初一念識异木石于中生不可
說不可說識成衆生色心根本色名色蓋心名識蓋
想蓋受蓋行蓋蓋者陰覆爲用身名積聚以此文證
舉識藴則該五藴矣除破識藴別無破五藴之法則
此經除破五藴亦別無破八識之文矣大師方便點
示爲行人指迷愚者執爲實法斯認指爲月者也問
曰大師立破識藴滅第八識此義云何答曰論云所
言滅者唯心相滅非心體滅唯識云由斯永失阿賴
耶名說之爲捨非捨一切第八識體頌曰大圓鏡智
同時發其可滅乎大師意在破第八識見精顯如來
藏一眞法界卽起信唯心相滅之滅亦卽唯識永失
名捨之義非可與近德破識用根之曲說同條而共
貫也佛明言五陰六入等本如來藏妙眞如性永明
云首楞嚴以如來藏心爲宗如來藏者卽第八阿賴
耶識依聖言量楞嚴一經終始皆歸五藴也于大師
之判奚疑
　　景敎考
萬曆間長安民鋤地得唐建中二年景敎碑士大夫
習西學者相矜謂有唐之世其敎巳流行中國問何
以爲景敎而不知也按宋敏求長安志義寧坊街東
之北波斯胡寺貞觀十二年太宗爲大秦國胡僧阿
羅斯立又云醴泉坊之東舊波斯寺儀鳳二年波斯
三卑路斯請建波斯寺神龍中宗楚客占爲宅移寺
于布政坊西南隅妖祠之西冊府元龜天寳四載九
月詔曰波斯經敎出自大秦傳習而來久行中國爰
初建寺因以爲名將以示人必循其本其兩京波斯
寺宜改爲大秦寺天下諸州郡亦宜准此大秦寺建
立之緣起也碑云大秦國有上德曰阿羅本貞觀九
祀至于長安十二年秋七月于京師義寧坊建大秦
寺阿羅本卽阿羅斯也寺初名波斯儀鳳中尚仍舊
名天寳四載方改名大秦碑言貞觀中詔賜名大秦
寺彜僧之誇詞也舒元輿重巖寺碑曰鴻臚待西賔
一支特异于三方亦容雜彜而來者有摩尼焉大秦
焉有妖神焉合天下三􁂜寺不足當吾釋寺一小邑
之數也釋寺唯一􁂜寺有三摩尼卽末尼也大秦卽
景敎也祅神卽波斯也今据元輿記而詳考之長安
誌曰布政司西南隅胡祅寺祠武德四年立西域胡
天神也祠有薩寳府官主祠祅神亦以胡祝稱其職
東京記引西彜朝貢圖云康國有神名祅畢國有火
祅祠疑因是建廟王溥唐會要云波斯國西與吐蕃
康居接西北拒佛菻(卽大/秦也)其俗事天地日月水火諸
神西域諸胡事火妖者皆詣波斯受法故曰波斯敎
卽火妖也宋人姚寛曰火祅字從夭胡神也經所謂
摩醯首羅本起大波斯國號蘇魯支有弟子名玄眞
居波斯國大總長如火山後化行于中國肰妖神專
主事火而寛以爲摩醯首羅者以波斯之敎事天地
水火之總故諸胡皆詣受敎不專一法也大秦之敎
本不岀于波斯及阿羅訶者出則自别于諸胡碑言
三百六十五種之中或空有以淪二或禱祀以邀福
彼不欲過而問焉初假波斯之名以入長安後乃改
名以立异地志稱黙德那爲囘囘祖國其敎以事天
爲本經有三十藏凡三十六百餘卷西洋諸國皆宗
之今碑云三百六十五種肩隨結轍豈非囘囘祖國
之三十藏與若末尼則志磐綂紀序之獨詳開元二
十年敕云末尼本是邪見妄稱佛法旣爲西湖師法
其徒自行不須科罰大曆六年囘紇請荆楊等州置
摩尼寺其徒白衣白冠會昌三年秋敕京城女末尼
凡七十二人皆死梁貞明六年陳州末尼反立母乙
爲天子發兵禽斬之其徒不茹葷酒夜聚婬穢畫魔
王踞坐佛爲洗足云佛上大乘我乃上上乘葢末尼
爲白雲白蓮之流于三種中爲最劣矣以元輿三􁂜
寺之例覈而㫁之三􁂜寺皆外道也皆邪敎也所謂
景敎流行者則彜僧之黠者稍通文字膏唇拭舌妄
爲之詞而非果有异于摩尼祅神也作景敎考俾士
大夫之溺于彜學者知其從來如此
　　歎譽贈俞次寅
往余讀明州周茂山詩歎其如獨鳥呼春九鐘鳴霜
近代才子無岀其右巳而羣公歎茂山者皆以余言
爲肰今年偶遊錢城有人告我曰杭越之間羣毁茂
山以爲其人可殺而詩可放也衆怒洶淘將及子子
其戒之或又曰吾子不自重採列朝詩結彈斯世之
所謂宗主者雜肰欲殺而以茂山爲頓刃茂山懼殆
將迸子以自免也錢唐俞次寅者茂山之友也次寅
詩召獨噪于杭越間相與歛于推服無异詞夫次寅
茂山皆余之所歎也今也毁一而歎一譬諸焚芝而
樹蕙鎩鸞而巣鳳斯人之耳目巳貿易不能自主矣
而又何以方人所謂兩口而自囓者也不見次寅久
詩益竒其得意處有抉舌錐沙崩厓倒峽之勢由次
寅觀之茂山所就當益奇此二子皆腰下有骨豈怵
干羣飛刺天迸人以祈自免者耶蘇子瞻有言士如
良金美玉自有定價豈可以愛憎口舌貴賤之余自
放于空門老而無徒肰不能無空谷似人之喜今得
見次寅猶見茂山也于其別也作歎譽一篇以詒之
幷以詒其徒王備五馮道濟者共爲歎息也
　　原諱
韓退之爲李賀作諱辨辨二名嫌名不諱之義詳矣
而未覈諱之所自始曲禮曰卒哭乃諱鄭玄曰敬鬼
神之名也生者不相辟名衛矦名惡大夫有名惡君
臣同名春秋不非檀弓曰卒哭而諱生事畢而鬼事
始也旣卒哭宰夫執木鐸以命于宮曰舍故而諱新
盧植曰喪朝夕奠尚生事之虞而立尸卒哭諱新是
以爲生道事之畢矣復以鬼道始事之也玄曰謂不
復饋食于下室而鬼神之也故謂高祖之父當遷者
也王肅曰故謂五廟諱者左傳曰周人以諱事神名
終將諱之著之于經質之于傳古人之制諱也生事
耶死事耶吉禮耶凶禮耶故曰之死而致生之不智
而不可爲也之生而致死之不仁而不可爲也今之
議辟諱者懵于生事鬼事舍故諱新之典而雜肰曰
辟諱故諱之不知而辟新諱斯不仁不智之尤也孔
子謂爲芻靈者善謂爲俑者不仁不殆于用人乎哉
今人不讀書不考古不悉忌諱典故但以獻䛕敎讇
爲能事之生致死陷于大不敬之律而不自知斯孔
子之所哀殆于用人者也崑山歸子莊字玄恭吳越
間傳知其姓字唐人所謂不以名而知其人也士友
筆札忽改稱爲元恭歸子錯愕不置答謂余習于禮
者而問焉廣昌黎之辯作原諱以告之
　　愚樓對
愚山子治臨江之公廨撤故亭爲愚樓山陰徐伯調
記其事於石余讀而美其文傳示坐客客有啐於旁
者曰子之營綘雲也可謂夸矣烏目再成雀離交加
眞檐翠微鬭杗丹霞叢屋架棟四部五車如鳸竊脂
如雀啄花剖葦負版殫瘁厥家祝融作難焚如突如
綠字焦爛丹書掀除珠塵玉膏狼籍路衢主人耄矣
誅茅燼餘踅鼻枳足驕䖝之廬過者竊笑咸欲削綘
雲之扁而謚之以愚臨江之樓上應星斗疊嶂盤鬰
淸江蚴蟉下容旌旗將吏奔走江山風月臚列尊卣
過而目之爲愚是猶衛矦命子以惡而黄公題女以
醜也崇淵􁃠陵濁渭淸涇甚哉其不相蒙也胡不反
其實而正其名乎言巳夢寐囈語有夫綘衣大冠執
而數之曰余綘雲之守神也用誓告汝昔者金鏡委
光珠囊不收經典漫漶俗學嘲啁主人奮肰鈎河雒
披墳丘穿地藏羅天球整齊經史津渉姒周寳書玉
牒旁摭曲蒐神工百王聖德千秋浴堂沈沈宣室悠
悠挿牙籖其如織執丹書以告修枝柱乎星紀之虚
巋肰此樓也雲漢黯霮墨穴晦㝠有光激射上直帝
廷上帝曰咨宿戒六丁霞車日轂載而上征良常新
宮袛桓舊經靈飛之印編以金繩帝之用火政也蓋
所以擺磨乹坤撈籠汗靑標攝提之二眉持日月于
兩璫旣而帝車廻鐘琯吹勾萌甲坼將重理人文之
事於是臨江之樓架構經始虹蜺迴帶星河奔會憑
闌南望光景愕𣅿重江洑流縈紆紫翠嗚呼噫嘻此
文字之祥而非干將莫鎁之餘氣也東南天柱號曰
宛委金簡玉書華彛所閟虞山閣皂離立斗牛之次
夫固皆赤帝之下都玉笥之別治也帝敦文命永賁
南戒守神司扄敢告職司且夫愚嘉名也操蛇之神
以此相北叟愚谿之神以此居南吏嗟爾諓諓名寔
貿置噱西家以謷愚祈河曲而貰智東澗老人與客
同夢蹶肰而起燈明風肅神告在耳幸斯文之未喪
知皇覽之不可以忽遺也命筆書愚樓對以復于愚
山子
　　重建鄕先賢商相巫公祠堂碑
吾邑鄕賢祠首商相巫公咸及子賢按越絶書虞山
巫咸所出張守節史記正義巫咸及子賢冡皆在蘇
州常熟縣西海虞山上蓋二子本吳人也世傳宋嘉
定間土人掘山西靑龍岡得古碑八分書商相巫咸
冡五字令王爚修墓立廟孫應時爲記應時以慶元
二年作令至端平元年閱十一令始及爚記乃稱前
令王公嘉定中掘地事在十三年後安得懸記其不
足据如此嘉靖戊子巡撫陳公行縣謂巫咸父子瞽
宗之祀不應祔子游廡下議立專祠秋報門外久之
刑官踞爲公署鄕先生故僭擬配祠者遂遷主于私
室侮先哲黷明祀矯侮不經莫此爲甚邑之英俊王
君夢鼎邵君燈考邑乘企風烈喟肰歎曰嗚呼是不
可以不正卜地梁昭明讀書臺之左建祠堂三楹春
秋饗祀得如甲令從事請刻麗生之碑以示永久余
惟三代之君受命中興者三巫公相太戊廟稱中宗
與夏少康周宣王嫓烈於國爲宗功賢繼相祖乙保
乂六臣伊巫居四於家爲世美書稱巫咸乂王家作
咸乂作大戊文章爛肰昭垂訓命後千餘年子游被
其餘澤北學於孔氏於南方文學爲大宗世祀綿邈
流風蔑如祠屋彝於鳩居木主漂爲土梗表章修舉
非後賢之責而誰責與世俗凌夷井邑遷改洞天福
地羅歸池館佛宮神刹斥䕶家祠卜築則白石􁂝悲
設版而靑山雪涕二君之作斯廟也興感寂莫假靈
盻蠁千年之香火一新百世之眉目如在其所以聳
流俗樹風聲者用意良遠蓋不獨觀乎九京聿脩厥
德爲末世之盛事也余少讀周書君奭仰止先烈輒
流連不忍置又觀朱子楚辭注所謂古之神巫者知
爲上古司天屬神之遺法今老矣舊學荒落旣略書
其事復倣楚人之歌作迎享送神詩俾邦人歌以祀
焉而幷刻之其詞曰靈之生兮岳降神左陟右扈兮
又有殷靈之歸兮登九天地絶天通兮日月後先神
巫在天兮塵刦指掌帝筮下土兮顧眎悒怏乹端坤
倪兮禹跡茫茫風毛雨血兮孰辨故鄕撫彗星兮擁
雲旗靈不降兮我心傷悲山城宮兮書臺址丹靑刻
桷兮映望委麗靈慰我兮夕降祥颷晻靄兮天門詄
蕩歷商周其猶漏晷兮靈朝岀游兮暮至止此邦之
人兮靈之孫子吳羮楚瀝兮薦以蘋蘩靈馮我兮汎
蘭峩峩殷哻兮儼其法冠風輿兮雲馬驅厲鬼兮朔
之野桂漿兮椒糈要靈氣兮憺延竚靈少留兮勿遽
歸報事商實兮終古不違
　　吉水李氏旌門頌銘(幷序)
崇禎元年十二月兵部尚書臣邦華言天啓六年五
月臣削奪家居長男士開赴縣課試次男士國負笈
從行泊舟城西士國失足墮水江水暴漲環視莫敢
手援士開哀號整巾自投怒流中日方亭午舟船鱗
集千夫失聲嘲轟萬餘俄見巾浮水上而沒諸生父
老驚慟白狀所司議上請臣忤奄懼禍乞哀得寢恭
遇皇上御極如天如神沈陰積蔀皆見日月臣何忍
塞哀茹痛使臣男孝友奇節反爲臣抑沒不獲表著
聖朝是用敢啣刀負土泣血以請制曰李邦華男士
開救弟投軀事關風紀著建坊旌表下有司表其門
曰孝友諸生復請祀學宮祔隋孝子廟士開死時年
三十有二副室宋氏年二十有二斷髪自誓紡織事
姑育兩歲兒長世覊貫就學垂十年病瘁以死巡按
御史察其狀遇亂不上行在禮部奉旨覆奏制曰李
長世母宋氏准建坊旌表銘曰邦家末造孽牙運枵
國有大命制于寺貂山崩川沸不令不寧陽侯天吳
相其鞠凶英英俊民粲粲門子瑞鳥共命嘉木連理
仲也不弔失足洄淵招手漩澓再沈再褰伯氏奮身
赴江求號奪我弱弟鬪彼怒濤湍流劃開鯨波中分
神魚水犀捧戴角巾方憂腰領敢畫眉目沈沈龍宮
茫茫魚腹帝曰忠父懿厥後昆服爾􁂜訓昭我德門
亦有貞姬尅面𠢐耳百死一生以育孤子黃頭失經
烏頭莫逮孝子重趼奔告行在御書天語先後庚庚
誰云高高而不是聽煌煌忠父在帝左右淸廟庸鼓
以祝以侑景星霱雲萃于一家垂芒千古扶衛帝車
惟忠惟孝邦家之慶舊史頌矣爾受命長
　　就亭銘(并序)
愚山子分司臨江亭于聽事之側以登高騁望名曰
就亭而自爲之記東澗遺老讀而歎曰愚山子名亭
之指我則知之今夫公廨隙地繚步尋丈輦糞焚椔
地少天多閤山屏列瀟江分流自下而上宛在壺中
此亭之就于地也結竹四周柱楣撑桷疎簾𥿄帷不
施丹堊彈琴圍棋鏦琤相應此亭之就於物也人吏
浹和兵氣遠屏瓦骼凹凸蒸爲土膏風恬夜靜微聞
謳歌此亭之就于人也豈惟是哉淸江碧嶂橫𥪡鋪
舒古廟廢峰參差夕照卷簾酧酒如在木杪我就江
山江山亦就我也暖日發春蕭辰報秋好風自來月
駕先駐良辰美景攢簇晷刻我就風月風月亦就我
也散帙命觴明燈染翰長吟而孤桐引浩歌而淸角
發德音愔愔良士瞿瞿我就賔朋賔朋亦就我也嗟
夫人世之不相就者多矣天不下應地不上昇天地
不相就也東海揚塵桑田横流桑海不相就也人生
其間役無涯之智逐有涯之生茫茫刦刦與日競走
將安就乎愚山子澄觀遺照恬智交養就谷以養神
就母以飬氣庶幾古之端虚而寧一者韓子之記燕
喜所謂智謀仁居將去是而羽儀天朝者憑欄一笑
砉肰如孤雲奔星他又何足道哉愚山子曰有是哉
請爲吾銘銘曰臨閣皂之仙山笑班白之俗吏衣裳
劒佩背負雲氣我懐斯人室是遠而神馬尻輿逝將
從君飮就亭之酒而歌就亭之詩就亭之畫雲木縈
紆鹿衣鶡冠貌一老于其中使老鶴典客其尚亦知
爲予乎
牧齋有學集卷四十四終
牧齋有學集卷四十五
　雜文
　　古史談菀摘錄後記
古史談菀十卷我先君宮保公晩年讀史採剟正史
中异聞奇事可以聳見聞資勸戒者有旌行物差神
逵咫聞四部之目吳江周永肩安石摘錄其唱導因
果輔翊敎乘者彚爲一卷厠諸歷代禪徵之集謙益
再拜捧讀泣而言曰嗚呼斯先君之志也夫我先君
七歲而孤奉我王母卞夫人終身純慕士之稱純孝
者歸焉剛腸疾惡如食蠅之必唾世授春秋以直道
是非爲巳任晼晩不遇以授經爲大師摳衣抗手正
告弟子儒者志在春秋行在孝經䛕聞曲學吾弗與
也談菀之成在甲辰奉諱以後以謂倚相之學董狐
之筆不獲自效于槐廳蕉園之間聊假蠧書汗竹以
托寄筆削之綱要若其生平歸心佛乘篤信三寳則
得于母師胎敎熏習訓迪爲多菀談一書激揚忠孝
指陳脩悖主于明扶三綱陰闡六度斯志行之所存
也巳今觀周氏摘錄旌行之部以純孝爲首純孝之
子感格人天佛爲現像顯神以表厥應一書纂集之
眼目如鏡中像交光呈露寧非异世而相感也哉嗚
呼昔者吾夫子授端明之命而作春秋孝經成曾子
抱河洛書夫子簪縹筆綘衣告備北辰俗儒以緯家
爲疑今旌行所錄滕曇恭劉霽諸人載在國史傳諸
丹靑又豈可以爲蠧字鳥言漫而置之乎紫柏大師
稱左傳爲眞因正果之書憨大師乃奮筆發揮撰左
氏心法安石家世禀承二師故能郵傳其緒言以證
明我先君旌行之微指謙益謹洮靧繕寫鏤板流通
庶幾附麗弘明二集少禆法海不徒傳示子孫而巳
　　海印憨山大師遺事記
大師歷年行履具在自製年譜及經解文集中其他
遺事傳聞不一謹洮汰訛濫條次其可紀者如右
紫竹林弟子顓愚觀衡撰曹溪中興憨大師傳云師
年十九在報恩寺廊下遇一异人謂師曰公可惜許
公可惜許師曰何謂客曰公若在吾儒能大扶名敎
堯眉八彩公眉互彩吾海内求人三十餘年獨見公
一人巳爲僧無如之何吾從此不復與人見也別去
不知所往
師預天界法席見厠地光㓗如鏡入夜明燈如晝知
有异人司之一日晩課見一黃腫頭陀執火入厠揩
燈盞添油拉而詢之知爲妙峰禪師代山陰王進香
南海受濕生瘡討單歇息師再拜願結爲法侶峰云
師大智慧能聽經後日代佛揚化我輩是笨工人行
得是笨工事師笑曰我學得師者笨工還要好幾飡
飯喫遂訂爲生死交
師登盤山頂石叢内一隱者灰頭土面師作禮不答
問亦不語師黙坐少頃隱者燒茶取一杯自飮師亦
取一杯自飮飮竟隱者置茶具端坐如故師亦如之
又少選炊飯唯取一碗一筯自食飯罷復坐師一一
如之夜中者出岩外經行師亦隨之第東西各步如
是一七者問仁者何來師曰南方來者曰來此何爲
師曰特訪隱者者曰者面目如此別無竒特師曰進
門早已看破了也者笑曰我住此三十餘年始遇一
个同風一夜師經行頂門一聲轟如乍雷山河大地
身心世界豁肰頓空空境非尋常可喻如此空定五
寸香許漸覺有身心漸覺脚下踏實開眼漸見山河
大地一切境界如故身心輕快舉足如風輕者曰今
夜經行何久耶師告以所得境相者曰此色陰境耳
非是本有我住此三十餘年除陰雨風雪夜夜經行
此境但不著則不被他昧却本有師㴱肯禮謝遂相
從過夏將別者送師至半山淚如噴珠歸與妙師述
如上因緣江司馬曰如是則吾師住山巳竟師曰猶
是塗路邊境界耳
㳒光和尚每以本色鉗鎚代師師曰一一獲益每命
師撮背洗足皆能如其意諸宗候見之皆怒師曰我
等别有眼目非公等可能識
師在報恩有山人製印章相詒文曰淸郞印囑曰善
佩之爲後日證至五臺與妙師卜居北峰之龍門開
基五尺得銅佛高尺許揩洗佛背下有淸郞造三字
師取印章示峰衆皆驚歎師坐龍翻石聽沸泉經年
至泉聲不斷如不聞乃入定峰知師將入定乃別
匡王山黄龍潭徹空禪師訪師于龍門留與同住大
雪經旬各臺頂雪吹聚龍門覆靜室㴱幾十丈寒甚
徹師推簾撥火以手揬之知爲雪擁師命吹火火發
師曰性命可保矣融雪作茶飯畢相對兀坐聞隱隱
有人聲曰此是臺頂上人爲我開雪聲寂曰此或夜
矣雪中不辨晝夜以聞聲爲晝分不聞聲爲夜分耳
久之人聲漸高朗漸近乃北臺白馬寺中臺三處集
三百餘衆執鋤钁筐箒揬竿下臺頂覓龍門路依肰
扢洞用竿前揬隨揬隨挖竿擢著靜室衆人歡呼勇
猛抵門而入掀簾見師抱足慟哭曰經此大難幸而
有火此佛天黙佑也師合掌謝衆曰也要經過始得
粤東獞􁍙數叛戴督撫請師議之師會通六道分布
諸將先察所過地方安官把守樹旗標幟不得侵犯
良民自出師從船而進獞􁍙聞風逃竄盡種族招安
新立官署師還出所著奇門指掌一書行世(嘉興年/譜云是)
(時獞􁍙破欽州事巳潰敗師以重名用幡幢寳蓋入/洞說降之賊旣退安輯欽州百萬生靈制府乃有請)
(王師問罪之疏以揜/前失故僅得論劾罷)
衡戊申冬進曹溪禮祖容明年四月謁師干端州每
坐談見師熈怡而笑衡曰大師笑儼釋迦微笑可悅
可愛師曰公好眼力我少在報恩有梵師言我口如
印月卽佛口也當大轉法輪公亦識之竒哉六月師
歸曹溪一日淸晨知微爲師梳頭衡喜曰日輪初起
映師白髪皆金色光明卽紫金光也師曰我在臺山
大塔院寺見一梵僧偉肰可怖手拉余曰滿頭髪皆
紺色當大作佛事今公亦識之用意亦㣲矣
衡在曹溪夜譚次大師向衡曰我後日無肉身衡曰
何以知之師曰達大師令我摸他全身上下筋骨血
肉長成一塊手臂如鐵棍相似知他身堅固不壊我
身皮肉虚浮一揑空去則知不堅達師多刦呪力薰
習乃爾也師在靈湖託劉居士買壽木隨身向衡曰
老身一生多睡身後與我做一長棺伸脚睡去自在
師向言達大師肉身不壊今爲闍維不與留世自言
無肉身今却全身供奉不知二大師淆訛在甚麽處
嗚呼眞文殊普賢大人境界非凡小可識
嘉興年譜附錄云凡世所傳如陳亞仙毛賴債蕭公
子等事悉從宗鏡侍者訂其訛惟爲靈通侍者戒酒
事聞之特詳侍者占城國王太子父王遣大臣五人
伴太子來曹溪請六祖往彼供養祖不許太子大臣
俱立化于海濵五臣爲神顯靈韶陽南華山門外立
相公祠旁有相公橋太子旣化復現身爲祖侍者獨
不戒酒祖許之得受法去有一鉢留寺寺僧鑄銅像
侍立袒肉身傍像頂布巾㡌鄰寺鄕人日盛一鉢酒
供之供酒後酒化成水其㡌欹側大師入山與寺僧
授戒衆言靈通侍者飮酒我等不合破戒大師作文
啓祖座前爲靈通㫁酒卽碎其鉢侍者從此不受酒
供以酒供之酒不成水㡌不復側矣
大師坐宗鏡堂兩僧夾持一狂僧歷堦而上乞師引
救云此僧持大悲呪五年素無敗行不知何故着魔
顚狂不止大師曰此病可醫徧詢堂中得持習穢跡
金剛神呪者三人大師于坐間自持令習者傳敎之
初傳昏肰不省大師以摺扇於案上震威一擊提授
一句應聲如響習者逐句傳竟狂僧如夢頓覺頂禮
而退又一日一僧來禮拜未起擊扇喝曰殺人賊見
我作麽知事作速退出衆皆愕肰莫惻越一日以盜
被獲
岳司馬石帆在儀部時値大師罹難抗言申救至是
謁見於嘉興金明寺岳問曰中庸素富貴四句大師
作麽解師曰素是張白𥿄畫个紗㡌便做个紗㡌畫
个乞兒便做个乞兒岳以禪理作戲論嘿肰而退
大師在金明寺齋畢列燭茶話有醉皂隷扣門大呼
今日活菩薩下降我求超度何故攔阻大師命之入
合掌禮拜胡跪語云他是錢大復身是仲仁託體求
度弟子生前持長齋脩淨土八載今亡期當五七不
到陰府合生西天望菩薩慈悲指引伏地哭泣不巳
大師呼念佛者舊六人侍立親掇數珠每展一珠念
干聲佛鬼身卽能念念佛竟演蒙山施食文至應觀
法界性一切惟心造舉扇擊案疾呼速得解脫鬼身
應聲曰解脫竟三呼三應起具佛子威儀稱謝往生
淨土東南禮大衆云各各努力龍華會上相見更餘
大師輿還舟鬼身隨輿望大師登舟頂禮謝訖仍還
禪堂口去作謝錢老官賴托身得度撲地而醒仲仁
者居寺之隔河生前脩淨土甚䖍是日亡値五七皂
隷以催糧入靈座前乘醉引魂得度也仲仁子聞韶
天啓辛酉舉于鄕次日許憲副子泰惟延大師至家
對靈說法大師語悉開示平生隂事聞者毛𥪡
桐鄕顔生生居士家于石門嘗夢伽藍神命迎賔頭
盧尊者見有大僧中堂正座旁列侍坐並一時名宿
衆所知識者越日聞大師東來往迎于松陵歷雙徑
雲棲所至隨侍命名福堅大師還過石門居士恭迎
至家設大供家有梨園命演拜月亭記先擇侍從受
具戒者始得與席一時名宿如聞谷輩咸在居士歎
息宛肰夢中迎賔頭盧實境也(居士卽廣州司理俊/彦之父事詳託生辨)
(中)次日弟子譚梁生請問看戲不碍戒律否大師云
大難說他人一日不犯戒一日是不犯戒我日日不
犯戒日日是犯戒
曹溪有室女發願繡千佛衣一襲奉供大師慮口氣
不淨以黃絹裏口衣成而大師遷化入龕衣畱寳林
庫笥及肉身還曹溪出龕時紫縉羅衣見風星碎乃
取室女所製千佛衣衣之衣在笥二十二載光彩如
新以室女願力所持遂得爲最後供云
雲間張翼軫敘大師年譜云余昔守韶州遣衲子本
昻迎師於五乳師掩關八月迎衆至啓關戒行大衆
環聚泣畱師曰曹溪吾志也時節因緣敢不隨順徼
靈六祖得歸骨焉幸矣壬戌臈月至曹溪明年冬余
奉宗伯蕭公命入山候師疾師披余所供禪衣合掌
稱謝曰山僧行矣談笑而別是夕遂化去余復入山
庀後事營葬塔蓋影堂差了皈依一念亦不負蕭公
付嘱也余量移去韶五乳法嗣借大力於當事者遷
全蛻歸匡山而爪髪畱曹溪余所營塔院亦如故諸
㳒空相本無去住師亦何心邪因侍者心啓來請略
述于譜末如此
(計十六條)
　　書史記齊太公世家後
流俗語云太公八十遇文王孔叢子宰子冉有問夫
子曰太公勤身苦志八十而遇文王則俗語固有本
也有言七十者說苑云太公年七十而相周九十而
封齊呂不韋韓嬰皆言七十有二是也有言九十者
宋玉九辨云太公九十乃顯榮兮誠未遇其匹合是
也按楚辭天問云師尚在肆昌何識鼓刀揚聲后何
喜高誘註淮南云太公鼓刀釣魚年七十始學讀書
九十爲文王師佐武王伐紂韓詩外傳云呂望行年
五十賣食棘津七十屠牛朝歌九十爲天子師則遇
文王也說苑又云太公年七十而不自達一合于周
而侯七百歲此皆七十未遇之證也考竹書紀年帝
辛三十一年周文公四十一年西伯治兵于畢得呂
望以爲師卽史記西伯獵渭陽載歸立師之年也太
公七十鼓刀始學讀書則遇文王時爲八十明矣竹
書又十年爲武王元年西伯發受丹書于呂尚則太
公年當九十又十年庚寅周始伐殷明年禽紂牧野
計庚寅年太公正百歳九辯言九十顯榮及諸書言
九十爲天子師蓋撮略九十百歲受丹書誓盟津之
事而通言之非尅定過合之年爲九十也歷武王成
王迨康王之六年竹書齊太公薨則先于太公二十
二年矣太史公世家云蓋太公之卒百有餘年子丁
公呂伋立曰蓋者亦疑詞也文王得太公之年經典
皆無明文司馬遷馳騁古今不能通知尚書疏又謂
成王時齊太公薨周公代爲太保凡此之類闕誤弘
多郭璞謂竹書潛出記載之後以作徵於今日信也
昔者周史卜畋其兆曰將大獲非熊非羆而詩人歌
牧野肆伐則曰維師尚父時維鷹揚鷹揚云者所以
極命百歲老人飛騰鷙擊􁫒身側目之狀非熊非羆
猶爲笨伯云爾廉頗老將被甲上馬亦尚可用馬援
征壺頭病困曵足以觀鼓噪年才六十餘耳獨不畏
此翁笑人耶今秋脚病蹣跚顧影明年八十恥隨世
俗舉觴稱壽聊書此以發一笑而幷以自勵焉
　　書華山募田供僧册子
後五百年佛㳒之行世者少林天台賢首三宗而巳
論者謂台賢二家門庭如綫惟禪宗爲盛而禪宗則
惟臨濟一枝開堂演法刹竿相望五花開後殆莫甚
於今日蒙則以爲不肰以天台言之荆溪四明中興
巳邈㳒華宗旨具在三觀四敎固瑩如帝珠也以賢
首言之圭峰長水繼述罕聞華嚴綸貫具在三法五
敎固渙如寳網也譬如千金之家堂構無恙囊篋依
肰其子姓引繩守株雖無克恢張緒業顚隕蕩折之
禍固可無慮也若今之禪門自命臨濟後人者其一
二巨子未得謂得久假不歸以小辯飾其小智以大
妄成其大愚魁儈㫋陀一登其門莫不盱衡讚歎彈
指徹悟用是以簧鼓羣昏簸揚狂慧盲師作俑則判
能大師爲外道禪師子吠聲則斥龎居士居二乘果
棒喝如劇戲付拂如酒籌以瞽視瞽以聾聽聾敢於
抹摋敎典詆讕尊宿以蓋䕶其膚淺瞀亂之衣鉢此
所謂大妄語成如刻人糞爲旃檀形者也而舉世尋
附聲響激揚尊奉如恐不及嗟乎佛燈中微法運單
弱愚而爲下根枝而爲義學窮露弱喪而爲失乳之
兒爲除糞之子于法門猶無與也彼且爲邪師彼且
爲魔民彼且認面失頭彼且中風狂走佛言末法之
中多此妖邪熾亂世界濳匿奸欺號善知識詃惑衆
生墮無間獄金河誓戒皎如氷霜衆生瑱耳甘從淪
墜人以爲極盛我以爲極衰斯固先佛決定淸淨明
海懸示于今日者也雪浪大和尚賢首之法匠也其
徒曰巢雨蒼汰分路揚鑣各振法席今獨蒼老巋肰
如魯靈光而華山含光渠公則與蒼老代興者也渠
公網羅三藏鈎貫三昧精心慧辯超肰義解之表賢
首耳孫非公而誰公念先支硎和尚有言佛法壽命
其唯常住常住不存我法安寄於是有墓田供衆之
舉佛日未旦昏衢交騖與其聚盲徒飬閒漢歧目沓
舌盲叅瞎證固不如研窮藏海宣明敎網支狂瀾而
漉末刦者之爲得也療尫瘵者必庀上藥拯流溺者
先具慈航爲法之士痛心狂易聞公之爲有不褰裳
而從之者乎蒙以爲扶正法續慧命標凖人天之眼
目於是乎在非常塗福田布施也奮筆書之辭無頗
焉
　　萃止軒說贈張登子
人之生於斯世功名富貴熏染於外聰明才智驅䇿
於内置身於奔車傳遽之中畢丗而爲勞人者多矣
通人志士􁪐知其病而以山林詩書朋友三者爲之
藥肰吾觀淵明停雲之詩以爲罇湛新醪園列初榮
願言不從歎息彌襟其於周續之龎叅軍劉遺民諸
人流連往復南村移居之作三致意焉則淵明之所
以定跡㴱棲望古遙集者其結志尤莫尚於朋友也
山陰張登子以瑚璉接神之器棲遲冗散未老倦遊
將歸隱東中取良朋萃止之義名其軒曰萃止登子
家在千巖萬壑中枕籍詩書詩筆妙天下今盡束其
所好而歸於朋友有淵明停雲之思與能藥其病而
終不爲勞人也審矣淵明歸鳥之什曰翼翼歸鳥晨
去其林遠之八表近憇雲岑此殆爲登子而發榜其
語於斯軒亦可以藥世之勞人勞勞而不知止者也
余爲倦飛之鳥久矣老歸空門倣趙州八十行脚靑
鞵布襪將叩萃止之軒而倚杖焉恐登子以野客拒
我也書是以先之
　　家塾論舉業雜說
余少事科舉之業聊以掉鞅馳騁心頗薄之通籍以
還都不省視今老矣惛惛如隔世事從子孫保讀書
纘言胚胎前光評選皇明制科文字請余爲序茫肰
無以應也老人多忘覽塵偶憶雜書聞見數條幷示
吾兒孫愛俾傳諸塾耳
或問時文可傳乎曰必不傳王介甫始作制義而介
甫之制義今無隻字劉文成覆瓿集所傳春秋義者
前元應舉之作兎園村夫子咸可以奮筆也肰則可
廢乎曰何可廢也三百年之舉子精神心術著見於
是天啓乙丑而後文訞迭興卒有百年之歎于尺幅
中見之識微之君子愼思之可也
横浦心傳曰或問科舉之學壊人心術近來學者唯
讀時文剽竊更不曾理會脩身行巳是何事先生曰
汝所說皆凡子也學者先論說若有識者必知理趣
孰非脩身行巳之事本朝名公多出科舉時文中議
論正當見得到處皆是道理汝但莫作凡子見識足
矣科舉何嘗壊人
王龍溪云舉業不出讀書作文兩事讀書如飮食入
胃必能盈溢輸貫積而不化謂之食痞作文如寫家
書句句道實事自有條理若替人寫書周羅浮泛謂
之沓舌于此知所用心卽舉業便是德業非兩事也
馮祭酒開之好作經義紫柏大師遺書誨之曰時義
不做亦可卽相知求敎者稱心現量打發足矣何必
苦心自作昔李伯時畫馬秀鐵面訶之以必墮馬腹
而入地獄今之留心時義者心術純良一旦岀身做
好官則亦有益如心術不佳藉此出身爲大盜而刦
人則先生之罪較李時尤甚
趙浚谷子有儁才不課舉業其壻李廓菴怪而問之
浚答曰吾見近來舉業日敝一日故不欲兒曹爲之
廓菴曰近來舉業日盛一日乃以爲敝何也浚谷曰
子試舉近代舉業之佳以示余廓菴撿得十先生稿
瞿昆湖子使漆雕開仕一節文字呈上浚谷看訖問
曰此文佳處何在廓菴指其講子說處云卽其不輕
於仕則他日之能事可知即其不安於未信則他日
之能信可知此皆前人所未發浚谷曰吾謂近來舉
業之敝正指此等處也子之悅之只悅其當下一念
豈暇推及他日他日之信不信夫子豈能預保而預
喜之耶荀子非十二子有漆雕氏之儒畢竟斯之終
未能信流爲曲學使夫子預保而預喜之是爲漆雕
氏所賣矣聖人不若是愚也余謂四公之論舉業皆
聊爾及之春蘭秋菊各有其長皆士子所當知也
杜工部云別裁僞體親風雅轉益多師是汝師余謂
時文亦肰有舉子之時文有才子之時文有理學之
時文是三者皆有眞僞能于此知別裁者是也
何謂舉子之時文本經術通訓故析理必程朱遣詞
必歐蘇規矩繩尺不失尺寸開闢起伏渾肰天成自
王守溪以迄於顧東江汪靑湖唐荆川許石城瞿昆
湖如譜宗派如授衣鉢神聖工巧斯爲極則隆萬之
間劉定宇馮開之蕭漢冲李九我袁石浦陶石簣諸
公壇宇相繼謂之元脉江河之流不絕如綫久而漸
失其眞湯霍林開串合之門顧升伯談倒挿之法因
風接響奉爲金科玉條莠苗稗榖似是而非而先民
之矩度與其神理澌滅不可復問矣此舉子之文之
僞體也
何謂才子之時文心地空明才調富有風檣陣馬一
息千里不知其所至而能者顧詘焉錢鶴灘茅鹿門
歸震川胡思泉顧涇陽湯若士之流其最著者虞澹
肰王荊石袁小脩其流亞也莽蕩如郝仲輿雜亂如
王遂東竊啣竊轡泛駕自喜可與龍文虎春並稱天
馬乎此才子之文之僞體也
何謂理學之時文季彭山姚江之别支也楊復所近
谿之嫡孫也趙夢白洛閩之耳孫也李卓吾紫柏之
分身也稱心信理現量發揮可以使人開拓心胸發
明眼目旣而縉紳先生罷問講學點綴呫嗶招搖門
徒以燈忩腐爛之辭爲扣門乞食之計風斯下矣文
亦如之此理學之文之僞體也
茅鹿門云王唐瞿薛正宗之外錢兼山善發揮枯題
能敷演一言爲千百言周用齋善收拾長題能攢簇
千百言爲一言涇陽先生與學者言唐瞿之文中行
也我之文狂也陳筠塘儲樊桐之文狷也今人知陳
儲之氏名者鮮矣
嘉靖以前士習淳厚房稿坊刻絶無僅有許選程墨
行于世者敖淸江項甌東也嘉靖末年毘陵吳昆麓
吳江沈虹逵游于荆川之門學有原委始有正脉玄
覽之刻學者皆宗尚之厥後則有劉景龍之原始范
光父之文記皆以軌範先民本原正始而時賢之忩
稿靑衿之試牘皆不得闌入焉萬曆之中婁江王逸
季始下操月旦之評肰用以别流品峻門戸而已未
及乎植交萬曆之末武林聞子將始建立坫墠之幟
肰用以振朋儕廣聲氣而巳未及乎牟利禎啓之間
風氣益變盟壇社墠奔走號跳苞苴竿牘與行卷交
馳除目底報與文評雜出訞言横議遂與國運相終
始以選文一事徵之亦當代得失之林也
天啓初湯臨川之仲子大耆偕來如容掌科游長安
如容盛談時萟稱臨川文如杜詩無一字無岀處坐
客有面折之者曰左傳陰飴甥曰小人慼謂之不免
君子恕以爲必歸臨川君子實玄黄二句文云周師
人君子怒可也改恕爲怒有何岀處豈時文應使別
字乎仲子曰嘗有人問家先生家先生曰君子如怒
亂庶遄巳吾此文引詩語對左傳也如容鼓掌曰吾
謂無一字無來處豈非誠證乎其人俛首而去如容
語余先輩文不可輕易彈駁如此
萬曆間王麟洲督學閩中擢晉江李衷一于諸生中
時衷一巳爲宿名士矣巳酉科遂中解元余生才四
年耳初學舉業先宮保命讀衷一小題文日課不輟
又得其刋行四書文彀奉爲彀率丁未落第相遇於
虎丘觀其衣冠舉止儼如古人談及文彀衷一蹴肰
拱手曰當時偶標目示二三學徒不意遂傳無從禁
止耳是歲歸閩悉取近科時文選次爲一集題之曰
赴鵠編而敘其緣起曰向之云文彀者志先生之彀
余與受之之所共也今之云赴鵠者赴受之之鵠也
曹子建謂劉季緒才不逮於作者而好詆訶文字掎
摭利病如衷一之虚心善下推挹後輩豈徒賢于世
之君子乎余少壯盛氣頗犯季緒之病老不解事猶
有餘愧詩不云乎其維哲人告之話言其在今日追
維衷一之德音其亦可告巳矣
牧齋有學集卷四十五終
牧齋有學集卷四十六
　題䟦
　　述古堂宋刻書䟦
辛丑暮春過遵王述古堂觀所藏宋刻書縹靑朱介
裝潢精緻殆可當我綘雲樓之什三縱目流覽如見
故物任意漁獵不煩借書一􁣏良可喜也吳兒窮眼
登汲古閣相顧愕貽如入羣玉之府今得覩述古堂
藏書又復如何遵王請予題䟦乃就所見各書數語
歸之
　　䟦玉臺新咏
玉臺新咏宋刻本出自寒山趙氏本孝穆在梁時所
撰卷中簡文尚稱皇太子元帝稱湘東王可以考見
今流俗本爲俗子矯亂又妄增詩二百首賴此本少
存孝穆舊觀良可寳也凡古書一經庸人手紕繆百
岀便應付蠟車覆瓿不獨此集也
　　䟦高誘注戰國策
戰國䇿經鮑彪淆亂非復高誘原本而剡川姚宏較
正本博采春秋後語諸書吳正復較正鮑注最後得
此本歎其絕佳且謂于時蓄之者鮮矣此本仍伯聲
較本又經前輩勘對疑誤採正傳補注標舉行間天
啓中二十千購之梁溪安氏不啻獲一珍珠船也無
何又得善本于梁溪高氏楮墨精好此本遂次而居
乙每一摩挱不免以積薪自哂要之此兩本實爲雙
璧闕一固不可也
　　䟦東都事略
宋史旣成卷帙繁重百年以來有志刪修者三家崑
山歸熙甫臨川湯若士祥符王損仲也熙甫未有成
書別集中有宋史論贊一卷每言人患宋史多我正
患其少耳此其通人之言也若士繙閱宋史朱墨塗
乙如老學究兎園冊子某傳宜刪某傳宜補某人宜
合某傳某某宜附某傳皆注目錄之下州次部居釐
肰可觀若士沒次子敘寧曰此先人未成之書須手
自刋定不肯出識者恨之天啓中損仲起廢籍爲寺
丞過余邨舍移日分夜必商宋史是時李九如少卿
藏宋宰輔編年錄及王秘閣稱東都事略三百卷損
仲慫恿予傳寫并約搆求李燾續通鑑長編以藏此
役余于內閣鈔李燾長編只卷初五大本餘不可得
余旣退廢不敢輕言載筆損仲遂援据事略諸編信
筆成書今聞損仲草稿與臨川宋史舊本並在苕上
潘昭度家而予老倦研削亦遂無意于訪求矣今年
初夏見述古堂東都事略宋刻卽李九如家鈔本之
祖也爲之撫卷愾歎久之當余與損仲商㩁史事横
襟相推唯九如在知狀損仲揚眉抵掌時捫腹自歎
揮斥柯維麒新編陳俗腐讕徒亂人意今吳中䛕聞
小生耳食長編偶見書肆撮略殘本及一二零斷小
說便放筆刪定宋史此不足承損仲餘氣而館閣大
老拱手薦撙爲寳書嗚呼文獻無徵豈獨𣏌宋雖無
老成人尚有典刑斯孔文舉所以泫肰流涕也修史
之難莫先乎徵舉典故網羅放失遵王壯盛有志藏
弆是書當㴱思歸熙甫宋史恨少之語并悼予與損
仲之無成而興起于百年之下也爲書此以勉之
　　䟦春秋繁露
萬曆壬寅余讀春秋繁露苦金陵本譌舛得錫山安
氏活字本校讎增改數百字㴱以爲快今見宋刻本
知爲錫山本之祖也宋本第十三卷陰陽始終篇入
者損一而岀者句下二行闕五字二行闕六字雖𥿄
墨漫漶行間字跡尚可捫揣錫山本葢仍之而近刻
遂相沿以爲闕文其第十三卷四時之數及人副天
數二篇宋刻闕卷首二𥿄亦偶失之耳非闕文也如
更得宋本完好者則尚可爲全書好古者宜廣求之
　　又
繁露㴱察名號篇云性比于禾善比于米米出禾中
而禾未可全爲米也善岀性中而性未可(全/爲)善也又
云民之性如繭如卵卵侍覆而爲雛繭待繰而爲絲
性待敎而爲善余少而服膺謂其析理精妙可以會
通孟荀二家之說非有宋諸儒可幾及也今年八十
再讀此書證之弱冠時所見不大繆余每勸學者通
經先漢而後唐宋識者當不河漢其言
　　䟦吳越春秋
余十五六喜讀吳越春秋流觀伉俠奇詭之言若蒼
鷹之突起于吾前欲奮臂而與共撇擊者刺其語作
伍子胥論長老吐舌擊賞華顚胡老重觀此書燈牕
小生搤腕奮筆之狀宛肰在行墨間老阿婆臨鏡追
理三十少年時事不免掩口失笑
　　䟦方言
余舊藏子雲方言正是此本而𥿄墨尤精好𥿄皆是
南宋樞府諸公交承啓劄翰墨燦肰于今思之更有
東京夢華之感
　　䟦楊子法言
宋御府刻楊子法言卷末署名韓琦曾公亮在中書
歐陽修趙槩在政府以編年考之韓曾並以嘉祐二
年拜昭文集賢相治平元年閏五月韓自門下侍郞
兼兵部尚書同平章事昭文館大學士魏國公加尚
書右僕射曾加中書侍郞歐陽公年譜治平元年二
月自金紫光祿大夫行尚書戸部侍郞參知政事特
授行尚書吏部侍郞趙升授亦同觀四公署銜則知
此書之刻正在治平元二間亦必在元年閏月已後
二年十月已前先此則韓公未加僕射後此則二年
十一月歐公又進加光祿大夫兼上柱國不如此結
銜矣有宋隆平盛際羣賢當國人文化成于此可以
想見靖康板蕩圖籍北遷此本尚留傳人間眞希世
之寳也爲泫肰涕流者久之
　　䟦列女傳
余藏列女傳古本有二一得于吳門老儒錢功甫一
則亂後入燕得于南城廢殿中皆僅免于刦灰此則
内殿本也功甫嘗指示予圖畫雖草略尚顧愷之遺
製蘇子容嘗見舊本于江南人家其爲古佩服而各
題其頌像側今此畫佩服古樸坐皆尚右儒者生百
世之下得見古人形容儀㳒非偶肰者吾子其寳重
之余心識功甫之言不敢忘近又簡吳中舊刻贊後
又贊乃黃魯直以巳作竄入與文錯迕讀者習焉不
察久矣秦漢古書多爲今世妄庸人駁亂其禍有甚
于焚燎不可不辨
　　䟦新序
舊本新序說苑卷首開列陽朔鴻嘉某年某月具官
臣劉向上一行此古人脩書經進之體式今本先將
此行削去古今人識見相越及鑱刻之佳惡一開而
可辨者此也
　　䟦聶從義三禮圖
宋顯德中聶從義新定三禮圖二十卷援据經典考
譯器象繇唐虞訖建隆粲肰可徵肰如尊􁂜圖中犧
象二尊并圖阮氏鄭氏二義而不主王肅之說先是
太和中魯郡地中得齊大夫子尾送女器有犧尊以
犧牛爲尊而聶氏考猶未覈南宋人謂觀其圖度未
必盡如古者有繇肰也此等書經宋人考定其圖象
皆躬命繢素不失毫髮近代雕木傳寫譌謬都不足
觀余舊藏本出史明古家此本有俞貞木圖紀先輩
名儒汲古嗜學其流風可想也
　　題道德經指歸
嘉興刻道德經指歸是吾邑趙玄度本後從錢功甫
得乃叔寳鈔本自七卷迄十三卷前有總序後有人
之饑也至信言不美四章與總序相合其中爲刻本
所闕落者尤多焦弱矦輯老氏翼亦未見此本良可
寳也但未知與道藏本有異同否綘雲餘燼亂帙中
得之属遵王遣人繕寫成本更叅訂之
　　䟦十家道德經註
宋人集註老子自開元政和御註外詳載有宋諸家
而韓非解老喻老嚴君平指歸及有唐陸希聲等註
皆不及焉此書行而古註湮滅多矣道德指歸舊有
錢榖鈔本較金陵檇李刻頗異此書多微文奧義在
郭象張湛之右今舍此而取河上公僞註者何也
　　䟦抱朴子
抱樸子内篇二十卷宋紹興壬申歲刻最爲精緻其
䟦尾云舊日東京大相國寺東榮六郞家見寄居臨
安府中瓦南街東開印輸經史書籍舖今將京師舊
本抱朴子内篇校正刋行此二行五十字是一部東
京夢華錄也老人撫卷爲之流涕
　　䟦本草
金源代以􁂜狄右文隔絕江右其遺書尤可貴重平
水所刻本草題泰和甲子下巳酉歲金章宗太和四
年甲子宋寧宗嘉泰四年也至巳酉歲爲宋理宗淳
化九年距甲子四十五年金源之亡巳十六年矣猶
泰和甲子者蒙古雖滅金未立年號又當女后攝政
國内大亂之時而金人猶不忘故國故以己酉繫太
和甲子之下與作後序渾源劉祈字京叔著歸潛志
事見金史及王秋澗先塋碑亦金源之遺民也
　　䟦王右丞集
王右丞集宋刻僅見此本考英華辨證字句與此互
異彼所云集本者此又不載信知右丞集好本良不
易也
　　䟦文中子中說
文中子中說此爲宋刻善本今世行本安陽崔氏者
經其刋定駁亂失次不可復觀今人好以巳意改竄
古書雖賢者不免可歎也
　　又
文中子序述六經爲洙泗之宗子有宋鉅儒自命得
不傳之學禁遏之如石壓笋使不得出六百餘年矣
斯文未䘮當有如皮襲美司空表聖其人者表章其
遺書以補千古之闕惜我老矣不能任也書此以告
後之君子
　　題李肇國史補
綘雲一炬之後老媪于頽垣之中拾殘書數帖此本
亦其一也
　　䟦禮部韵略
禮部韵略以宋雕本爲凖元板去之遠矣凡字書皆
肰
　　䟦酒經
酒經一冊乃綘雲樓未焚之書五車四部書爲六丁
下取獨留此經天殆縱余終老醉鄕故以此轉授遵
王令勿遠求羅浮鐵橋下耶余已得修羅採花㳒釀
仙家燭夜酒將以法傳之遵王此經又似餘杭老媪
家油囊俗譜矣
　　䟦沈石田手抄吟牕小會前卷
石田先生吟牕小會前卷皆古今人小詩警句心賞
手抄者今焉遵王所抄後卷向在綘雲樓爲六丁取
去久矣少陵云不薄今人愛古人前輩讀書學詩眼
明心細虚懷求益于此卷可以想見今之妄人中風
狂走㡿梅聖俞不知興比薄韓退之南山詩爲不佳
又云張承吉金山詩是學究對聮公肰批判不復知
世上復有兩眼雖其愚而可愍亦良可爲世道懼也
　　䟦營造法式
營造法式三十六卷予得之天水長公初得此書惟
二十餘卷徧訪藏書家罕蓄者後于留院得殘本三
冊又于内閣借得刻本而閣中却闕六七數卷先後
捜訪竭二十餘年之力始爲完書圖樣界畫最爲難
事用五十千購長安良工始能厝手長公嘗爲予言
購書之難如此長公殁此書歸于予趙靈均又爲予
訪求梁谿故家鏤本首尾完好始無遺憾恨長公之
不及見也靈均嘗手鈔一本亦言界畫之難經年始
竣事云
　　䟦眞誥
稽神樞第二淳于斟入吳烏目山中隱居遇仙人慧
車子授以虹景丹經註云吳無烏目山婁及吳興並
有天目山或卽是也此未悉烏目山爲虞山別名耳
　　又
眞誥未見宋本近刻經俞羡長刋定者至改握眞輔
爲掘眞輔舛繆可笑此鈔依金陵焦氏本繕寫與道
藏本及吾家舊刻本略同比羡長刻蓋霄壤矣里中
有二譚生長應明字公亮伉俠傲物扳附海内鉅公
名士好購書多鈔本客至鄭重出眎佔佔自喜次應
徵字公度此本則公度所藏也公度紈袴兒郞尤爲
里中兒賤簡不知其于汗簡墨汁有少因緣如是余
悲兩生身沈家乏有名字翳肰之感故錄而存之
　　䟦高麗板柳文
高麗國刻唐柳先生集繭𥿄堅緻字畫瘦勁在中華
亦爲善本陪臣南秀文䟦尾稱其國主讀書好文慮
詞體之不古命陪臣有文學者會猝韓柳三家註釋
印布國中嘉惠儒士使之研經史以咀其實追韓柳
以摛其華䟦之前後敬書正綂戊午夏正統四年冬
十一月尊正朔大一綂之意肅肰著見于簡牘蓋李
氏雖篡弑得箕子之風敎故在而明皇家文命誕敷
施及蠻貊信非唐宋所可比倫也嗚呼天傾地昃八
表分崩高句麗久不作同文夢矣摩娑此本􁈈肰隕涕
陪臣奉敎編次者集賢殿副提學崔萬里直提學金
􁛧博士李永瑞成均司藝趙須等而南秀文應敎署
銜則云朝散大夫集賢􁴌應敎藝文應敎知制誥經
筵檢討官兼春秋館記註官幷書之以存東國故事
　　䟦皇華集
本朝侍從之臣奉使高麗例有皇華集則嘉靖十八
年巳亥上皇天上帝泰號皇祖皇考聖號錫山華修
撰察頒詔播諭而作也東國文體平衍詞林諸公不
惜貶調就之以寓柔遠之意故絕少瑰麗之詞若陪
臣篇什毎二字含七字意如國内無戈坐一人者乃
彼國所謂東坡體耳諸公勿與酣和可也
　　書舊藏宋雕兩漢書後
趙呉興家藏宋槧兩漢書王弇州先生鬻一庄得之
陸水邨太宰家後歸于新安富人余以千二百金從
黃尚寳購之崇禎癸未損二百金售諸四明謝氏庚
寅之冬吾家藏書盡爲六丁下取此書却仍在人間
肰其流落不偶殊可念也今年遊武林坦公司馬攜
以見示諮訪眞贋予從臾勸亟取之司馬家挿架萬
籖居肰爲壓庫物矣嗚呼甲申之亂古今書史圖籍
一大刦也庚寅之火江左書史圖籍一小刦也今吳
中一二藏書家零星捃拾不足當吾家一毛片羽見
者誇詡比于酉陽羽陵書生餓眼見錢但不在𥿄褁
中可爲捧腹司馬得此十篋乃今時書庫中寳玉大
弓當令吳兒見之頭目眩暈舌吐而不能收不獨此
書得其所歸亦差足爲綘雲老人開顔吐氣也刦灰
之後歸心空門爾時重見此書始知佛言昔年竒物
經歷年歲忽肰覆睹記憶宛肰皆是藏識變現良非
虚語而呂不韋顧以楚弓人得爲孔老之云豈爲知
道者乎司馬㴱知佛理并以斯言諗之
　　唐人新集金剛般若經石刻䟦
唐弘農楊　取金剛經六譯排纂刪綴命曰新集金
剛般若波羅蜜經成于太和元年經文五千一百六
十七字今本僅四千四百五十六字翰林諸學士鄭
覃王源中許康佐宋申錫李鑲夷柳公權爲之贊太
和四年四月奉宣上進新刻碑本署特進行右威衛
上將軍知内侍省事上柱國弘農郡開國公食邑二
千戸臣楊承和狀進其略云披諸異義一貫羣宗爲
麄愚却妄之程豈上達不刋之㳒臣慙爲小善遂刻
私名伏奉思華不敢追改据狀則楊　卽承和之私
名也其年八月敕並示左右衛功德使令編入藏經
目錄其石經在上都興唐寺安立初刻是八分書難
讀右衛倉曹叅軍唐玄度翻集晉右將軍王羲之書
刻石太和六年春畢功趙明誠金石錄標目王右軍
六譯金剛今新安程穆倩所寳藏也有唐君臣于此
碑刻崇重莊嚴如此　之自敘謂金剛前後六譯貝
葉皆自西來而五天音韵非一如小失佛心卽大訛
秘典今爲合諸家之譯擇其言寡而理長語近而意
遠者其狀又曰鳩摩最上美冠後來肰不捨菁華猶
疑珪璧恐絕編隱耀匣智鏡于闕文蠧軸韜明鏁心
燈于墜典蓋唐人宗慈恩之說選擇秦譯有由肰矣
予觀宋有孫知縣及龍舒王日休皆以己意刋定金
剛經文大慧杲禪師及宋學士景濂後先彈駁有招
因帶果毁謗聖敎之呵不謂唐人巳先有此柳誠懸
之贊曰揣摩一經前後六譯今之而七畢竟斯獲殆
明謂六譯不容有也而稍讔其詞耳穆倩少多病骨
立從其父遊天目遇異人于陰林席箭之間顧穆倩
曰兒骨峭而方終朝壽且昌又曰記取一人口千人
六譯七譯三晉王三十餘年穆倩貧病益甚感異人
購得是刻于新安故家病不藥而愈數腴如壯盛時
連舉四丈夫子始悟異人䜟記云云所謂一人口千
人者卽太和年號也此經㝠祥感應聳動幽明以叢
殘石本猶能于千載之下現此靈異安如穆倩非有
唐諸人宿世信持乘彼願輪重來開顯者歟余竊謂
是刻在今已爲絕編蠧軸而師心刪略之文又不可
以行遠穆倩工二王書當鈎榻此碑書法依秦譯經
文摹而刻之不獨右軍之書得仗法寳以柱灰刦而
昔人刋削聖敎之過愆亦隱肰代爲懴除斯或如來
護念付囑之遺意也穆倩當謹思吾言毋忽
　　題懷素草書卷
余所見藏眞眞跡凡數卷大都絹素刓敝字畫淺淡
令人于滅沒無有之間想見驚沙折壁因風變化之
妙耳此卷箋𥿄簇新無直裂紋匀之狀字皆完好無
一筆損缺應知此上人是阿羅漢現身尚在人間故
于此𥿄上揮洒墨汁重作醉僧書遊戲神通也
　　李忠毅公遺筆䟦
江陰之東原里名長涇赤岸相去五六里牛宮豚柵
比屋相望其中有二偉人焉一爲宮諭謚文貞繆公
當時一爲御史謚忠毅李公次見次見則當時夫人
弟之子也余與當時游識次見書生時天啓乙丑逆
奄鉤黨急刺促長安中篝燈夜坐當時絮語及應山
余撫几歎曰應山拚一死糜爛爲左班立長城微應
山黨人駢首參􁂜他日有信眉地乎次見擊節以爲
知言目光炯炯激射寒燈翳肰爲之吐芒相與長歎
而罷明年二公同時被禍奄敗卒與應山偕卹錄蓋
三十餘年矣次見子遜之鈎摹檻車遺書刻之于石
余觀之老淚霑𥿄如綆縻不絕余老而後死洊更桑
海追憶往事又在龍漢刦前不自知涕之無從也次
見之訓子本忠孝敎尊讓當飮章急徵事無湫攸孤
憤之詞葢其天資近道不事鏃礪而又涵養于神廟
中年化成之日爲盛世之人材宜終和且平若此詩
曰先君之思以畜寡人有周中衰婦人女子浸灌先
王之敎訓習溫柔敦厚之風孔子曰豐水有芭百世
之仁也不其肰乎不其肰乎遜之九齡藐孤佩服遺
訓嶄肰無忝所生人謂次見有後矣聿懷多福君子
有榖詒孫子于李氏庻几左騐矣而顧未騐于國家
次見偕當時朝于帝所周視下土其亦有隱恫也矣
　　題董玄宰書山谷題䟦
右董文敏公玄宰書山谷題䟦十則是其中年最合
作之書公嘗過余山樓爲人題松雪字卷竟閣筆謂
余每一搦管秀媚之氣側出于腕間不能驅遣坐此
不及古人耳今所書山谷書有云凡書要拙多于巧
意亦相似肰此書輕濃得中姿態橫陳唐人謂春花
發艷夏柳低枝亦何嘗以秀媚爲病而虎文受此卷
如頭目不忍豪奪遂題歸之
　　䟦紫柏大師手札
右紫柏大師手札十二通故祭酒馮公開之家藏其
孫研祥裝裱爲一冊馮公萬曆中名宰官皈心法門
大師以末法金湯倚重故其手札丁寧付囑如家人
父子而其猛利烹鍊毒手鉗錘迥岀于輭煖交情之
外公爲人眞實無枝葉則以心眞而才智疎終非金
湯料朂之其御物疏通多可則以世故重而道念輕
恐中心柱子不甚牢固砭之官位稍進則以官漸大
疾亦大謂南宮冷靜可以久祿爲自食其言警之公
技癢好作時文則以秀鐵面訶李伯時畫馬應入驢
胎馬腹藥之公以吉凶悔吝商榷行止則以斷髮如
斷頭更有何頭可斷決之橫行直撞熱喝痛棒𠢐破
面皮隳落情網皆所謂自敵巳下不能堪者師旣不
惜饒舌而公則奉爲金口師資吸受如磁引銕近古
所希有也大師去世巳久讀其手札慈容悲誨儼肰
如生一腔心血傾倒爲人角芒槎牙涌現于筆尖幅
上雖欲不頫首下拜熱淚迸流而不可得也大師作
書都不属草緣手散去全集載與祭酒書才二𥿄甬
東陸符搜訪爲別集而未盡也研祥以念祖之故念
㳒念僧鄭重藏弆俾余得繙閱繕寫豈不幸哉研祥
胚胎前光熏染㴱厚正法眼藏如力士寳珠在額上
久當自現余願執簡以須之
　　題書金剛經後
此吳人杜大綬所書金剛經不全之本太倉王異公
補成之以追薦其母夫人者也韓昌黎儒者抗言排
佛其爲絳州馬刺史行狀則曰司徒公之薨也刺臂
岀血書佛經千餘言期以報德肰則書經薦親固亦
大儒闢佛者之所不禁與般若智炬炳乎文字當異
公書經時當有六種金剛涌現筆端不離卷帙巳恍
如見母夫人珠宮貝闕生天之處矣
　　題尹子求臨魏晉名人帖
子求謝黔兵事還蜀不遠東吳萬里弔我于削杖中
期以三年後擕家出蜀相依終老而不得遂卒罵賊
盡節以死此帖則子羽宦蜀時書以相貽者也子求
廉直好古所至焚香拂地晨起手自滌硯楷書百餘
字鈎摹魏晉書㳒捜剔抉擿細入絲髪今觀此帖老
蒼瘦勁光明雄駿之氣鬱盤行墨間良可寳也子求
生平不吐一俗語不作一俗事不侶一俗客處中朝
士大夫中如異雞介鳥顧其晩節卓絕如是昔顔魯
公叱盧𣏌詈希烈握拳透爪死不忘君其在吳興與
杼山畫師陸鴻漸張玄眞之徒理徑藏修韵海坐三
癸亭援雲倚石風流弘長映帶百世以是知古來忠
臣志士捐軀狥國卓犖驚世者皆天下眞風流不俗
人也吾又于子求見之矣
　　書張子石臨蘭亭卷
往吾友程孟陽汲古多癖常寳藏蘭亭一𥿄坐臥必
俱以爲眞定武也等慈長老居拂水亦好觀蘭亭孟
陽端席拂几鄭重出眎等慈指放字一磔以爲稍短
孟陽怫肰不悅曰此放字一磔稍短如蒼鷹指爪一
縮有横擊萬里之勢若少展則無餘力矣師老書家
尚留此俗筆于眼㡳耶辭色俱厲面發赤不止余以
他語間之而罷今年冬日𥿄牕孤坐忽見子石所臨
蘭亭卷追憶四十年前山園蕭寂私括藏門二老幅
巾憑几摩挲古帖面目咳唾宛如昔夢子石斯卷恨
不得見孟陽昻首聳肩撫卷而歎賞也爲泫肰久之
　　題李長蘅畫扇冊
長蘅晩年遊跡多在西湖鄒孟陽聞子將每設長案
列縑素攤卷拭扇以須其至長蘅笑曰此設三覆以
誘我矣揮毫潑墨欣肰樂爲之盡故兩家所得最富
扇紙累百計不止余平生愛惜朋友檀園松圓楮墨
藏弆僅以十數計綘雲之災胥􁋛于火而鄒聞溘逝
後篋衍狼籍僮奴竊取以供博奕不知其爲主人之
頭目腦髓可歎也
　　䟦顧與治藏大痴畫卷
大癡富春山圖已爲焦尾琴燒竹笛矣浮嵐煖翠往
在毘陵唐氏得見之如拱璧今隨落銅山錢埒中明
妃遠嫁呼韓欲省識春風一面安可復得此卷爲與
治家藏淸齋韵士焚香矜賞天寒翠袖日暮脩竹如
此相守亦復何恨一峰老人在車箱谷前亦當披雲
一笑慶兹卷之遭也
　　題鄭千里畫册
丁南羽鄭千里皆與予善而篋中無一縑片素今王
君藏千里小景百幅裝褫標識卷帖精好人之好事
與不好事相去若此肰君旣善收藏又樂與人賞鑒
晴牕棐几焚香展玩百幅中雲房烟海時時與余共
之則余家畫笥故在金陵安知非金厨之寄而徒以
藏弆爲有無也哉君寳愛此册属余題其端余觀古
人書畫不輕加題識題識蕪煩如好肌膚多生疥癘
非書畫之福也桓玄憎客以寒具手執畫好事家以
爲美談余之信手批抹者其點汙卷軸尤甚寒具之
油而人顧以爲好者何也聊書此以發君一笑
　　題聞照法師所藏畫册
古之善畫者以山河城郭宮室人民爲吾畫笥以風
雲雪月烟雨晦明爲吾粉本不知此世界中山河大
地水陸空行一切唯識中之相分也畫家之心玲瓏
穿漏布山水于行間吐雲物于筆㡳一切皆唯識中
之見分從覺海澄圓妙明明妙中流現側岀者也華
嚴五地菩薩登地之後乃能妙解世間畫筆琴書種
種伎藝至于塵裏轉輪豪端見刹而畫家之能事畢
矣王右丞曰宿世謬詞客前身應畫師杜工部一重
一掩吾肺腑山鳥山花吾友于孰謂文人爲不知道
乎聞照法師精通性相開演唯識苦愛無補畫册不
忍去手其高足瓊師丹靑特妙余恐世之觀者以二
師皆有畫癖非衲衣本色也故書示之
　　呉漁山臨宋元人縮本題䟦
董巨以後山水一派流種東南元初趙文敏獨臻其
妙黃子久吳仲圭倪元鎭王叔明諸家相繼而作明
興百餘年而有沈啓南唐子畏文徵仲又將百年而
有董華亭蓋江左開天之地斗牛王氣垂芒散翼煥
爲圖繪非偶肰者其風流文采久而滋長亦熏習之
力使肰也余聞子久居烏目傍小山飮酒所至輒畫
自湖橋抵拂水放舟兩湖畫橫卷長數十丈稿本未
經裝裱民家束入竹筒置複壁中訪求不可得華亭
爲撫掌歎息􁑾舟湖山間坐臥累日語予曰子久數
十丈卷今飽我腹笥異時當爲公倒囊出之華亭仙
去三十餘年山牕水榭未嘗不追憶斯言也冬日屏
居漁山呉子眎予手臨宋元畫卷烘染皵皴窮工盡
意筆毫水墨皆負雲氣向之慨慕子久與華亭所手
摹心追者一往攢聚尺幅如坐鏡中豈不快哉漁山
古淡安雅如古圖畫中人物將子久一派近在虞山
余湥望之此卷眞蹟皆烟客奉常藏弆又親傳華亭
一燈密有指授故漁山妙契若此烟客張尾不欲示
人以斵輪之妙故隱而不書予聊極之以信吾熏習
之說
　　王石谷畫䟦
王子久沒二百餘年沈文一派近在婁江石谷子受
學于玄炤郡守又從奉常烟客遊盡發所藏宋元名
蹟匠意描寫烟雲滿𥿄非畫史分寸渲染者可幾及
也子久居烏目西小山下坐湖橋看山飮酒飮罷輒
投其缾于橋下舟子刺篙得之至今呼王大癡酒缾
晩年遊華山憇車箱谷吹仙人所遺鐵笛白雲滃起
足下擁之而去石谷安貧守素胎性輕安去凡俗腥
穢遠甚巳得子久少分畫品當亦爾爾昔人言子久
畫山頭必似拂水叔明畫山頭必似黃鶴二公胸中
有眞山水以腹笥爲粉本故落筆輒似石谷殆可與
語此肰吾鄕萟苑多人畫家則子久隷篆則繆仲素
詞賦則桑民懌徐昌國今皆寥絶無繼而子久衣鉢
殆將獨歸石谷此可爲三歎也
牧齋有學集卷四十七
　題䟦
　　自䟦留矦論後
余年十五作留侯論盛談其神奇靈怪文詞俶儻頗
爲長老所稱許今乃如其不肰子房當呂政幷吞宗
國淪䘮籍五世之業敵九世之讐破家致命閔閔皇
皇如魚銜鉤如雉帶箭博浪之椎一發不中將百發
而未巳豈自料必有濟哉求士而遇滄海君潛匿而
遇圯上老人窮塗亡命萍梗相値固非有意釣奇也
只道降秦垓下蹙項風雲玄感雪恥除兇自請封畱
平生之願足矣龍凖遲暮雉姁晨鳴金玦菀枯炎祚
杌􁂟報韓之心巳了報劉之緒未憖于是扣囊㡳之
智鈎致四老人以肇安劉之績兩家宿債一往酬還
都無餘剩自是乃可以長謝世間伴黃石而尋赤松
矣由是觀之子房蓋楚漢間一了債人也厓山之忠
臣得請于帝報在百年巳後是固肰矣借力于百年
又將結債于來世以債還債寧有了時豈若子房天
助神祐功成身退五世之讎報于一身多生之債酬
于現世嗚呼如子房者眞千古之幸人也哉
　　題紀伯紫詩
海内才人志士坎壈失職悲刦灰而歎陵谷者往往
有之至若沉雄魁壘感激用壯哀而能思愍而不懟
則未有如伯紫者也涕灑文山悲歌正氣非西臺慟
哭之遺恨乎吟望閱江徘徊玉樹非水雲送別之餘
思乎芒鞵之間奔靈武大冠之驚見漢儀如談因夢
如觀前塵一以爲曼倩之射覆一以爲君山之推緯
愀乎憂乎杜陵之一飯不忘渭南之　殆無
以加于此矣袁中郞評徐文長之詩謂其胸中有一
段不可磨滅之氣英雄失路託足無門之悲故其詩
如嗔如笑如水鳴峽如鐘出土如寡婦之夜哭如覊
人之寒起當其放意平疇千里偶爾幽峭鬼語幽墳
移以評伯紫之詩庶幾似之余方鋃鐺逮繫纍肰楚
囚誦伯紫之詩如孟嘗君聽雍門之琴不覺其欷歔
太息流涕而不能止也雖肰願伯紫少閟之如其流
傳歌咏廣賁焦殺之音感人而動物則將如師曠援
琴而鼓最悲之音風雨至而廊瓦飛平公恐懼伏于
廊屋之間而晉國有大旱赤地之凶可不懼乎可不
懼乎
　　題程穆倩卷
讀穉恭先生贈穆倩序傾倒於穆倩至矣穉恭之文
三歎于漳海淸江頗以其不能薦樽穆倩爲惜余于
二君禮先一飯不以我老髦而舍我淸江自監軍還
訪余山中余贈詩有梅花樹下解征衣之句漳海畢
命日猶語所知虞山不死國史未死也嗟乎吾黨心
期藴藉良有託寄向令得操作權運帝車海内投竿
舍築詎止一穆倩今日者鴐鵝高飛石馬流汗穆倩
旣於旅人栖栖穉恭亦有客信信詩有之誰能秉國
成不自爲正大命以傾豈不痛哉世之有心人讀穉
恭斯文而有感於漳海淸江用舍存亡之故爰止之
悼百身之悲葢將交作互發而穉恭之贈穆倩者爲
不徒矣肰吾聞穉恭秦人也秦士之論皆布候於慶
陽而穉㳟此文抑揚起伏油肰自得有歐陽子之風
此則吾所爲喜而不寐也
　　題燕市酒人篇
甲午春遇孝威于吳門孝威出燕中行卷皆七言今
體詩余賞其骨氣㴱穩情㴱而文明他日當掉鞅詩
苑今年復遇之吳門見燕市酒人篇學益富氣益厚
骨格益老蒼未及三年孝威之詩成矣或曰孝威詩
于古人何如案頭有中州集余曰以是集擬之當在
元𥙿之李長源之間或怫肰而起曰今之論詩者非
盛唐弗述也非李杜弗宗也擬孝威於元季何爲是
諓諓者乎余曰不肰詩言志志足而情生焉情萌而
氣動焉如土膏之發如候蟲之鳴歡欣噍殺紆緩促
數窮于時迫于境旁薄曲折而不知其使肰者古今
之眞詩也吾讀𥙿之長源詩皇極永明之什牛車孝
孫之篇朔風蕭肰寒燈無燄如聞歎噫如洒毛血斯
亦騷雅之末流哀怨之極致也孝威以席㡌書生負
河山陵谷之感金甲御溝銅駝故里與裕之長源共
欷歔涕泣于五百年内盈于志盪于情若聲氣之入
于銅角無往而不生也安得而不同子之云盛唐李
杜者偶人之衣冠也斷菑之文繡也我之云裕之長
源者旅人之越吟也怨女之商歌也安得以子之夢
夢而易我之諓諓者乎孝威自命其詩曰燕市酒人
篇嗟夫白虹貫天蒼鷹擊殿壯士哀歌而變徵美人
傳聲于漏月千古騷人詞客莫不毛𥪡髪立骨驚心
死此天地間之眞詩也子亦將以音律聲病句刌而
字度乎知孝威命篇之指意今之以元季擬孝威也
雖諓諓庸何傷孝威悅是言也以告芝麓先生先生
曰善哉能爲裕之長源者望盛唐李杜猶北塗而適
燕也人言長安樂出門向西笑孝威自此遠矣
　　題遵王秋懷詩
有客渡江嗤點諸名士詩謂將文選唐詩爛熟背誦
撏攓摉略遇題補衲不問神理云何警䇿云何蓋末
流學問之誤如此予謂此非學問之誤乃胎性使肰
也仙家言胎性舍于營衛之中五藏之内雖獲良針
故難愈也今詩人胎性凡濁熏于榮衛五藏之有文
選唐詩以爲針藥適足長其焰烟助其䌓漫耳學問
何過之有余苦愛退之秋懷詩云淸晩卷書坐南山
見高稜高寒悽警與南山相栖泊驚絕于文字之外
能賞此二言味其玄旨斯可與談胎性之說矣遵王
近作秋懷十三首余觀其有志汲古味薄而抱明冋
冋乎南山之遺志也故亟取焉而遵王避席請未巳
若退之夢吞丹篆傍一人撫掌而笑似是孟郊余老
矣無以長子他日丹篆文成余爲夢中傍笑之人不
亦可乎
　　題爲龔孝升書近詩册子
往在白下余淡心采詩及余余告之曰老來作詩約
有二種長言讕語率意于筆不徵典故不論聲病吳
人嗤笑俚詩謂是靜軒先生有詩爲證余詩强半似
之至若取次應酬率率属和撑腸少字撚鬚乏苗不
免差排成聯尋撦作對子路乘肥馬堯舜騎病猪此
十字金針詩格閟爲家寳但是扇頭屏上利市十倍
不敢云舍弟江南家兄塞北也金陵士友爲之閧堂
大笑頃孝老過吳門出素册属寫近詩扁舟細雨聊
爲命筆輟簡觀之大約是二種詩中前一種耳腕晩
失學老歸空門世間文字都如嚼蠟詩選之刻流傳
咸陽聞高句麗使人頗相訪問而大冠如箕有㦸手
罵詈者若今見余舊詩拖沓潦倒向慕者或不免撫
掌三歎而唾詈者庶可以開口一笑也孝老愛我將
以老去詩篇渾漫興解嘲則吾豈敢
　　偶書黎美周遂球詩集序後
西昌徐巨源序番禺黎美周之詩以爲太白以後一
人而自恨其不如余驚怖其言讀美周之詩心眩目
眙惝恍自失者久之廣陵鄭超宗邀諸名士賦黃牡
丹詩糊名易書属余看定如唐人所謂擅場者余取
美周詩壓卷一時呼黃牡丹狀元鏤朱提爲巨杯䥴
余言以識去今二十年嶺郵中得其子所寄蓮鬚閣
集撰文懷人􁈈肰出涕徐而視之卷帙如故向之爛
肰奪目者都不憶記何處豈陵谷貿易詩以時更邪
抑朱碧錯互識以久徙邪不肰則或者老向空門舍
離文字向者之耳目茫肰易向而不能自主也客曰
不肰向之評美周以巨源評美周也今之評美周以
美周評美周也向也實而今也虚向也有待而今也
無待也鳩摩羅什爲兒時隨母至沙勒頂戴佛鉢私
念盋形甚大何其輕邪卽重失聲下之母問其故對
曰我心有分別故鉢有輕重耳徵童壽之盋喻則客
言亦大有理未知巨源今日戴盋輕重視余又何如
也恨越在二千里外無從與巨源劇談噴飯聊書此
以寄之
　　䟦蕭孟昉花燭詞
孟昉自西昌來就婚南都詞人才士有名士悅傾城
之羡並賦花燭詞流艷人口孟昉要余繼聲暑夜酒
闌拍蚊揮汗勉如卷中之數諸公之詩鮮榮妙麗反
商下徵幽蘭白雲之曲而余以兎夫子搖腐毫伸蠧
𥿄頌斯男而祝偕老譬如樂工撒帳歌滿庭芳匠人
抛梁唱兒郞偉雖其俚鄙號嗄不中律呂而燕新婚
者賀大厦者亦必有取焉唐人記嵩岳嫁女田疁鄧
韶兩書生奉引相禮雖爲羣仙所憐傾折花杯賜熏
髓酒肰老措大舉止郞當衣冠潦倒應不免令碧玉
堂上捧玉廂托紅牋人掩口竊笑余之詩忝預羣公
之列得無類是乎孟昉歸属子晉刻其詩趣爲䟦語
甚急余語子晉予當是衛符卿李八百也并書以博
孟昉一笑
　　明媛詩緯題辭
明朝閨秀篇章每多撰集繁芿採擷昔由章句䜿儒
孟浪品題近岀屠沽俗子囘文錦字塗抺兎園紫鳳
天吳顚倒䄈褐侍中口病指點河漢之機絲渾敦形
殘評泊霓裳之歌舞徒使香奩掩鼻美嬪捧心而巳
山陰王大家玉映名刻苕華肉齊環壁松風入硯金
壼之汗不乾雲母養箋𧖟書之體自作游兹䇿府蕩
我文心綠笥丹筒則卷盈方㡳金箱玉版則名溢縹
緗于是命綘人敕毛頴拂毫素戒赫􁊫研匣琉璃映
澈觀書之秋月筆牀翡翠欲飛點筆之風霜出入豈
但于千金褒貶有同于一字命名詩緯嗣音玉臺亦
史亦玄又香又艷斯則聊同棄日孝穆所以無識詒
我彤管蔚宗爲之三歎者也昔者上官昭容席人主
並后之權評昆明應制之什丹鉛甲乙𥿄落如飛遂
使沈宋諸人俛首一時流艷千古玉映以名家之女
擅絕代之姿虀塩自將丹黃不御聊以偏削消此餘
閒走羣娥于筆端籠孌諸于几上玄音高唱若嵩岳
之會衆眞墨兵蕭閒如吳宮之敎女戰呂和叔昭容
書樓歌曰自言文藝是天眞不服丈夫勝婦人悠悠
古今同斯永歎矣道人心如水石敘以夢言匪云作
戲逢塲聊亦助成水觀
　　書瞿有仲詩卷
余常謂論詩者不當趣論其詩之妍媸巧拙而先論
其有詩無詩所謂有詩者惟其志意偪塞才力憤盈
如風之怒于土囊如水之壅于息壤傍魄結轖不能
自喻肰後發作而爲詩凡天地之内恢詭譎怪身世
之間交互緯繣千容萬狀皆用以資爲狀夫肰後謂
之有詩夫肰後可以叶其宮商辨其聲病而指陳其
高下得失如其不肰其中枵肰無所以而極其撏撦
採擷之力以自命爲詩剪採不可以爲花也刻楮不
可以爲葉也其或矯厲矜氣寄托感憤不疾而呻不
哀而悲皆象物也皆餘氣也則終謂之無詩而巳矣
契家瞿生有仲傫肰書生而有囊槖一世牢籠終古
之志其爲詩長篇如訴短詠若泣俄而靁歎頽息搯
膺擗摽俄而牢刺拂戾􁯴䜈踴躍使讀者愴肰累欷
惝恍自失徐而卽之則似攫龍蛇搏兕虎欲與之鬬
而不能也余觀今之稱詩者多矣求諸聲律排比之
外而論其有詩無詩則不能不推有仲有仲通懷敏
志以余禮先一飯僂而問道焉老而失學無以相長
則進而語之曰子之詩富有日新不可以歲月判斷
肰吾觀確菴子之所評定者則子之質的也昔者玉
川子作月蝕詩韓子心服焉而隱括其文曰效玉川
子作韓子之效之也所謂約之以禮也子之才華雄
放奡兀可以進步玉川而確菴子則有志乎韓子之
學者評子之詩引繩切墨蓋亦有約禮之思焉子于
是乎求之有餘師矣陶冶性情杼軸理道詞約義豐
詩之正令也若夫連章累韻悅目偶俗以樗輿爲同
聲以嘈噆爲多助攬採煩則意象雜伸寫易則藴蓄
淺陸士衡所謂寡情鮮愛浮漂不歸者此才多之通
病而長勝之兵所以善敗也古人所以善居其有者
則必有道矣以吾言商諸確菴子以爲何如也
　　書梅花百詠後
今之論詩者以勢尖徑仄捫枯守寂爲宗若詠梅花
詩尤爭爲荒寒瘦餓如烟似夢之句譬如蟪蛄之聲
發于蚯蚓之竅雖復凄神寒骨亦何足聽又况陳根
宿莽滋蔓因仍腐爛滿𥿄正所謂陳言務去者乎新
安程穆倩示余梅花百詠濼水高二亮先生和中峰
本公韵而作者弘放演迤地負海涵芳華妙麗無所
不有其象物也博其取境也全其稱名指事也肆而
隱曲而不晦隋何之珠徑寸照乘而崑山之人則用
以抵鵲富有日新誠哉是言也夫今之咏梅所謂荒
寒瘦餓者亦取其形似而巳矣空山野水梅之玄圃
也亦知夫珠宮玉照之非凡乎疎籬短約梅之逸致
也亦知夫上林兎苑之非俗乎前村一枝梅之遠神
也亦知夫羅浮萬樹之非繁非雜乎古來詠梅之詩
托始于水部少陵譬之光音天人未食地肥于人間
秔稻氣味猶相越也林君復爲淸眞雅正主以暗香
疎影之句標舉梅之眉目高季迪爲廣大敎化主以
雪滿月明之句洗發梅之精神二公自衆香國中來
爲此花持世各三百年修標梅之祀者孤山靑丘壇
墠不改順祀配食則南村在斯以余言躋之其可也
余老矣皈心空門世間文字都如噉蠟讀二亮百詠
此心癢癢食指欲動二亮有事吳門而余方鑿坏踰
垣屏跡貴游不獲一見聊書長語于卷末因穆倩以
寓焉墓田丙舍老梅數十株日夕抱百詠詩賞其下
凌風却月縞袂扣門酒闌夢斷怳忽在卷帙間謂余
不識二亮故未可也
　　嗜奇說書陸秋玉水墨廬詩卷
孫子子長吾黨之知言者也好陸子秋玉詩袖以示
余曰此今之嗜奇人也夫子幸有以張之留之彌月
取次吟賞標新領異良如孫子所云余胸中無奇以
孫子言直歎其奇而巳矣東海中有水母以蝦爲目
而余以孫子爲目甚矣余之可笑也孫子趣欲余張
其詩請爲孫子終嗜奇之說今夫芻豢粱肉天下同
嗜也有人焉厭膏粱而甘藜莧或嗜梨栗或嗜棗芰
則奇又有人焉厭五榖錬服食餐雲母而摩甘露則
益奇雖肰未嘗奇也彭祖之斟雉羹麻姑之擗麟脯
皆其日用飮食也仙家有梨棗之藥諸天有飮食之
樹自肰任運非幻化而得也物亦有之麝之食柏也
虫之食木也蠧之食字也人以爲奇而彼固以爲芻
豢粱肉属厭而後巳也若夫彜由食火蜣蜋食糞蝍
蛆食虵腦竊脂賊苗之類皆將笑而噦之則亦何奇
之有哉昔者昌黎之門文莫奇子樊宗師詩莫奇于
盧仝樊之文昌黎以爲文從字順者也盧之詩曰海
月獲覊魂到曉點孤光夜半睡獨覺爽氣盈心堂吾
以爲非昌黎不能道也孫子旣以嗜奇知陸子括羽
鏃礪請以昌黎之門爲凖若夫馬蘭請客葢玉川子
之俳語而長頸高結鬬險于菌蠢彭亨之辭亦非余
之所謂奇也書之以復于孫子且以爲陸子詩序
　　題徐季白詩卷後
余少不能詩老而不復論詩䘮亂之後蒐來遺忘都
爲一集間有評論舉所聞于先生長者之緒言略爲
標目以就正于君子不自意頗得當于法眼雜肰歎
賞稱爲萟苑之金錍而一二詢厲者又將吹毛刻膚
以爲大謬老歸空門㴱知一切皆幻付之盧和而巳
偶遊雲間徐子季白持行卷來謁再拜而乞言猶以
余爲足與言者也余竊心愧之余之評詩與當世牴
牾者莫甚于二李及弇州二李且置勿論弇州則吾
先世之契家也余髪覆額時讀前後四部稿皆能成
誦闇記其行墨今所謂晩年定論者皆舉揚其集中
追悔少作與其欲改正巵言勿悞後人之語以戒當
世之耳論目食刻舟膠柱者初非敢鑿空杜譔欺誣
先哲也雲間之才子如臥子舒章余故愛其才情美
其聲律惟其淵源流別各有從來余亦嘗面規之而
二子亦不以爲耳瑱采詩之役未及甲申以後豈有
意刋落料揀哉嗟夫天地之降才與吾人之靈心妙
智生生不窮新新相續有三百篇則必有楚騷有漢
魏建安則必有六朝有景隆開元則必有中晩及宋
元而世皆遵守嚴羽卿劉辰翁高廷禮之瞽說限隔
時代支離格律如癡蠅穴􁦷不見世界斯則良可憐
愍者如雲間之詩自國初海叟諸公以迄陳李可謂
極盛矣後來才俊比肩接踵莫不異曲同工光前絶
後季白則其超乘絕出者也生才不盡來者難誣必
欲以一人一家之見評泊古今牛羊之眼但別方隅
豈不可爲一笑哉余絕口論詩久矣以季白虚心請
益偶有棖觸聊發其狂言亦欲因季白以錞于雲間
之後賢也
　　題西湖竹枝詞
毎讀西湖書不耐版蕩黍禾之語楊鈇崖故宫詩甲
絶兜字輒欲舉筆抹之今觀鷓鴣竹枝百首雖復慷
慨歷落别有託寄而所敘列多不可吾意吾祖武肅
王築錢塘詩云傳語神龍并水府錢塘今擬作錢城
去今千餘年英雄之氣尚在毎吟鷓鴣一絕輒曼聲
歌此詩以亂之
　　題李屺瞻谷口山房詩序
故御史大夫謚愍肅涇陽漸菴李公萬曆之偉人也
余兒童時巳知頌公如蘇子之於韓范富歐長而奉
敎于先達知公爲趙浚谷先生之壻微言大義扣擊
于浚谷者爲多余評定明朝奏文以浚谷爲冠首行
求李公之文唯流傳奏疏毎爲嘅歎今年游白門得
見李公之曾孫屺瞻弓冶箕裘羽儀是在不獨蔡中
郞虎賁之思而巳屺瞻以詩草示余属爲是正屺瞻
之詩如陳正字行卷一日而傾雒下何竢余言余觀
秦人詩自李空同以逮文太靑莫不伉厲用壯有車
鄰駟鐵之遺聲屺瞻獨不肰行安節和一唱三歎殆
有蒹葭白露美人一方之旨意未可謂之秦聲也詩
曰自我有先正其言明且淸盛明之世大人君子詒
謀善物皆有溫柔敦厚豈弟易直之流風觀于屺瞻
之詩余之頌慕漸菴爲不徒也巳
牧齋有學集卷四十八
　題䟦
　　題輿地歌
天官家有歩天歌相傳爲李淳風所作三垣二十八
宿各爲一歌千載而下觀象玩占未有能出其範圍
者今婁江之位初博學好修有志經世大業作輿地
歌以追配步天南條北戒山河經緯盡在歌訣中堵
牆甕牖之夫熟記闇誦可以橫覽八區坐撫四海者
也吾嘗謂天官家言至　宋秦之世則　南北
　畢　昴之占窮輿地家言至　宋元之世則甸
侯要荒　之制窮天地翻覆刦灰遷改雖有
重獻司天堅亥歩地其若之何寒燈竹几朔風蕭肰
使童子雒誦此歌不禁喟肰歎息肰維摩居士晏坐
丈室妙音世界以右手斷取如陶家輪則亦何慮於
是哉
　　香觀說書徐元歎詩後
余老嬾不耐看詩尤不耐看今人詩人間詩卷聊一
寓目狂華亂眼蒙蒙肰隱几而臥有隱者告曰吾語
子以觀詩之法用目觀不若用鼻觀余驚問曰何謂
也隱者曰夫詩也者疏瀹神明洮汰穢濁天地間之
香氣也目以色爲食鼻以香爲食今子之觀詩以目
靑黃赤白烟雲塵霧之色雜陳于吾前目之用有時
而窮而其香與否目固不得而齅之也吾廢目而用
鼻不以視而以齅詩之品第略與香等或上妙或下
中或斫鋸而取或煎笮而就或熏染而得以齅映香
觸鼻卽了而聲色香味四者鼻根中可以兼舉此觀
詩方便法也余異其言而謹識之春初游靈嵒於夫
山和尚禪榻得元歎新詩一帙歸舟雒誦撫几而歎
香嚴言燒沉水香香氣寂肰來入鼻中非此觀也耶
元歎擺落塵坌退居落木菴客情旣盡妙氣來宅如
薛瑤几肉皆香其詩安得而不香牛頭栴檀生伊蘭
叢中仲秋成樹發香則伊蘭臭惡之氣斬肰無有取
元歎之詩雜置詩卷中剔几辟惡晉人所謂逆風家
也吾奉隱者之敎養鼻通觀請自元歎始雖肰吾向
者又聞呵香之說昔比丘池邊經行聞蓮花香鼻受
心著池神呵曰汝何以捨林中禪淨而偷我香俄有
人入池取花掘根挽莖狼籍而去池神弗呵也有學
詩者于此駢花鏤葉剟芳拾英犯棗昏馢俗之忌此
掘根挽莖之流也神之所棄而弗呵也杼山論詩科
偷句爲鈍賊是以應以盜香結罪下視世人逐伊蘭
之臭胖脹衝四十由旬諸天惡而掩鼻者其又將若
之何雖犯尸羅戒吾以爲當少假焉少陵之詩曰燈
影炤無睡心淸聞妙香韋左司曰燕寢凝淸香之二
公者于香嚴之觀其幾矣乎雪北香南淸齋晏晦願
與元歎共之用以證成隱者鼻觀之法不亦可乎夫
山和尚妙于詩句能以香作佛事吾恐學人愛染著
知見香未免爲池神所訶也作是言已書於元歎詩
後幷詒和尚觀之以發一笑
　　後香觀說書介立旦公詩卷
余用隱者之敎以鼻觀論詩作香觀說序元歎詩卷
靈嵓退老歎曰此六根互用心手自在法也金陵介
立旦公遣其徒携所著詩属余評定余自巳丑讀江
上詩歎其孤高淸切不失蔬筍氣味庶㡬道人本色
今十餘年矣余昔者論詩以目觀今以鼻觀余之觀
詩者已非昔人矣旦公之詩所謂孤高淸切不失蔬
筍風味者有以異乎曰無以異也古人以苾芻喻僧
苾芻香艸也蔬筍亦香艸之属也爲僧者不具苾芻
之德不可以爲僧僧之爲詩者不諳蔬筍之味不可
以爲詩旦公具苾芻之德而諳蔬筍之味者也其爲
詩也安得而不香吾規規乎目觀以色聲求旦公之
詩偏絃獨張淸唱寡和誠不欲與繁音縟繡爭妍而
赴節若夫色天淸迴花露滴瀝猿梵應呼疎鐘殷牀
于斯時也聞思不及鼻觀先參一韻偶成半偈間作
香嚴之觀所謂淸齋晏晦香氣寂肰來入鼻中者非
旦公孰證之非鼻觀孰叅之吾今取旦公詩盡攝入
香界中用是以證成吾之香觀也不亦可乎或曰子
向者有訶香之說旦公矜愛其詩若是池神則何以
待之曰子不聞靑蓮華長者之鬻香乎池神之䕶香
也長者之鬻香也其囘向之大小區以別矣長者了
知一切如是一切香土所出之處了達諸治病香乃
至一切菩薩地位香知此調和香法以智慧香而白
莊嚴于諸世間皆無染着具足成就長者所鬻之香
卽人間羅刹界諸欲天之香亦卽池神所䕶呵之香
豈有銖兩差別哉此世界熏習穢惡伊蘭胖脹之臭
上達光音天旦公現鬻香長者身以蔬筍禪悅之香
作妙香句而爲說法池神安得而訶之若猶是餘塵
瞥起名呂命律憎伊蘭而愛栴檀則與夫入池取花
掘根挽莖者一間而已矣長者之別香也斷惡生喜
令諸有爲生樂著香生厭離香旦公華嚴法界師也
吾請以鬻香長者之香助旦公之香觀卽用旦公詩
句代旦公說法不亦可乎作香觀後說以訊旦公并
再質之退老以爲何如
　　題桃溪詩稿
近來畫家不復知屋木人物里中漁山吳子摹劉松
年四皓圖輒以贈予蓋其朽約皴染踰兩月而後就
予觀郭恕先畫屋木樓觀多與王士元對手往往假
士元寫人物于其中漁山有志于古命意造景以二
李恕先輩爲師此所以夐絶於今人也漁山不獨善
畫其于詩尤工思淸格老命筆造微蓋亦以其畫爲
之非欲以塗朱抺粉爭妍于時世者昔之論畫者謂
畫之爲竹木猶書之有篆籕二者之法相近故郭恕
先俱爲第一而荆浩肰答僧畫水山圖書五言四十
字平生山水訣盡在其中士固未有不汲古不攻文
而可謂之善畫者也漁山以二李恕先爲師執古人
之六要六長以研味於風雅其俊而挾榖古人也孰
得而禦之吾老矣庶猶得見公望啓南于斯世也
　　題嚴武伯詩卷
武伯遊呉江過周安石齋中大書一絕句于壁余愛
其詞氣樸直有宋名人之風去年冬以詩句投余凡
數百篇披華落實明玕靑瑤落落于行墨之間信武
伯之昌于詩而殖於學也昔者淵明爲責子詩曰雖
有五男兒總不好𥿄筆天運苟如此且進杯中物此
葢達人智士任運玩世擺落嘲弄之辭耳而杜子美
訶之曰陶潛一老翁聞道苦不早有子賢與愚何其
挂懷抱子美之訶淵明則達矣其于宗文宗武則曰
驥子好男兒前年學語旹又曰汝啼吾手戰吾笑汝
身長其懐抱之縈挂與否視淵明何如也當武伯投
詩曰余方有哭孫之慼老淚漬眼爲之破涕一笑客
或從旁惎之嗟夫人當隕霜殺草蘭摧蕙折靡不悽
肰感歎俄而之于五芝之田八桂之林芳菲極目未
有不徬徨忻賞者也如客之云洪覺範所謂癡人前
不可說夢豈不可爲一笑乎武伯子張之才子也子
張有幽憂之疾二童子扶掖就醫余語武伯子勿憂
子于晨昏少間舉其所著歌詩高吟雒誦如彈絲竹
如考琴瑟子之尊人憑几而聽之殆將氣浸淫滿大
宅霍肰體輕而病良巳也書之以詒武伯且以示世
之人知淵明少陵之古方可以起沈憂代藥物也則
自余之療子張始
　　題費所中山中詠古詩
近以學者摛詞掞藻春華滿眼所中獨好談握奇八
陳兵農有用之學山中詠古上下千載得二十四人
可以觀其志矣余少壯亦好論兵抵掌白山黑水間
老歸空門都如幻夢肰毎笑洪覺範論禪輒唱言杜
牧論兵如珠走盤知此老胸中尚有事在所中才志
鬱盤方當不介而馳三周華不注何怪其言之娓娓
也昔人有言治世讀中庸亂世讀陰符又云治世讀
陰符亂世讀中庸此兩言者東西易向願所中爲筮
而決之
　　再與嚴子論詩語
武伯新詩益富風轖陣馬凌獵可畏而其自敘則謂
掉鞅於詩富有戈獲皆自余言發之嚴子以余爲識
道之老馬則巳誤矣今復摳衣再拜挾篋固請余非
洪鐘也而撞擊之不休不巳窘乎頃者脚病伏枕偶
繙郭景純遊他詩其二章曰靑溪千餘仞中有一道
士雲生梁棟間風出忩戸裏借問此何誰云是鬼谷
子吟諷數四㸌肰心開如登日次如出雲外累蘇積
塊窅肰若䘮其所有甚矣古人之詩之不易讀也余
年八十慬而能讀而猶未能闚其所以海㡳之珊瑚
沒人能取之玉河之玉天西之人能採之黃帝之玄
珠雖離朱猶不能索而得也不于此中截㫁衆流斬
關奪命攝古人之精魂而捜討其窟穴雖其雕章㫁
句縟繡滿眼終爲土龍象物而巳矣今之論詩者亦
知評量格律講求聲病搰搰焉以爲能事由古人觀
之所謂口耳之間兼寸耳人以兩輪卷葉爲耳亦知
有大人之耳張兩耳以爲市人以時集會其上乎人
以一尺口齒爲面亦知有無首之民乳爲目臍爲口
操干戚而舞乎今之論詩循聲響尺尺而寸寸者兩
輪之耳一尺之面也古人之詩海涵地負條風凱風
出納于寸管之中大人之耳市刑天之臍口也今人
窮老于詩歐絲泣珠沾沾焉以爲有得而自喜知盡
能索終不岀兩輪尺面之間不巳遼乎得生於喜喜
生於愛是爲愛魔亦爲詩魔此魔入人肺腑能招引
種種庸妄詩魔以爲伴侶魔日强而詩日下唐人之
授劒術也凡刺人必先㫁其所愛肰後決之此言雖
誕可以爲學道學詩之善喻陸士衡曰苟傷廉而愆
義亦雖愛而必捐亦此志也吾子之學詩勤矣入海
而求寳珠其肯顧長年舞篙櫓泝遊於尋常澮瀆之
間乎聞吾之言撫心定氣䘏肰而若失人之望吾子
也自此遠矣語曰知者不言言者不知惟其不知是
以放言而不慙也老學荒落茫無端崖偶有棖觸嬋
媛不休聊書之以塞子之請幷以諗後之下問者
　　題馮子永日艸
馮子无咎吾故人定遠之子也余與定遠爲父行親
見定遠覊角褁頭以迨班白而今復見其子之能詩
甚矣韓子之有感于三世也讀巳听肰有喜而正告
之曰今稱詩之病有二曰好奇曰好艷離岐以爲奇
非奇也丹華以爲艷非艷也十九首五言之祖也亦
奇亦艷驚心動魄自是以降左之咏史阮之咏懷陶
之讀山海奇莫奇于此矣郭弘農之游仙謝康樂之
遊攬江記室之擬古艷莫艷于此矣而人不知也搜
盧仝劉义以爲奇獵玉臺香奩以爲艷問其所以爲
奇爲艷者而懵如也嗜奇之病頃少爲士友發之又
嘗謂李義山之詩其心肝腑臟竅穴筋脉一一皆綺
組縟繡排纂而成泣而成珠吐而成碧此義山之艷
也古之美人肌肉皆香三十三天以及香國毛孔皆
香劉季和有香癖熏身遍體張坦㡿之曰俗今之學
義山者其不爲季和之熏身者尠矣而况不能如季
和者乎馮子之爲詩不肰選詞按部行安節和溫溫
抑抑有君子之志焉于斯世好奇好艷之病超肰未
有所染也孔子適齊郭門外見童子挈壺俱行其視
精其心正其行端語弟子曰趣驅之趣驅之韶樂作
矣定遠告予里閈少年偕其子稱詩者凡十餘輩皆
有文理今觀馮子之詩所謂視精心正行端者有其
兆矣余之所爲听肰而喜者矣
　　題顧伊人詩
杜子美詩云陶潛一老翁聞道苦不早有子賢與愚
何其掛懷抱及其晩年居蜀喜宗文宗武誦詩入學
歡喜吟賞累見于詩有子賢愚何嘗不掛懷抱也東
坡云軾窮困本緣文字在海外見薖文字一篇輒數
日喜今觀織簾父子唱和之詩去之十餘年旁觀者
尤爲動色而况其父子之間乎聊書其後以見古人
之意亦庸以勵兒曹也
　　題塞上吟卷
歲云慕矣白衣補衲坐竹牕木榻上挑燈讀塞上吟
卷雲旗雷車獵獵肰從空而下如嫖姚將軍率輕勇
騎棄大軍趨利轉戰過焉支山又如昆陽城西震呼
動天地屋瓦皆飛虎豹股戰快矣哉已而更閑吟罷
佛火靑熒刁斗無聲水魚徐響肰後知此詩中邊聲
猛氣適足助老夫禪觀也作者婁江王紫涯氏其人
挽十石弓執丈二殳磨鼻盾草檄筆墨橫飛臨陣作
壯士歌功成和競病詩老夫坐長明燈下只用爾時
一味水觀消受耳
　　題觀梅紀遊詩
輕年臥病仰看屋梁慼慼都無好懷武伯示我梅遊
詩一帙觀其典衣命櫂却筍輿穿犢鼻與酒徒衲子
跳踉梅花邨中昔人言尋花乞命庶幾近之朗肰一
過如移臥榻入衆香國補衲絮被皆染香氣豈不快
哉尤憶崇禎初元偕邵子僧彌觀梅西山于時明離
初旦雺霧乍滌山中草木欣欣向榮游人擔夫皆有
彈冠振衣之色今何時哉氷堅地凍萬木皆僵前村
一枝束爲薪楚獨西山老梅居肰無恙殆眞有無量
主林神擢幹舒光而爲護持者耶老人惝怳自失如
誕如夢如趙師雄醉醒羅浮酒肆翠羽啾嘈月落參
横但惆悵而巳覽斯卷者有感余言或爲之輟簡而
慨肰也
牧齋有學集卷四十九
　題䟦
　　題邵得魯迷塗集
邵得魯以不早薙髪械繫僇辱瀕死者數矣其詩淸
和婉麗怨而不怒可以觀可以興矣得魯家世皈依
雲棲精研内典今且以佛法相商優波離爲佛薙髮
作五百童子薙頭師從佛出家得阿羅漢果孫陀羅
難陀不肯薙髮握拳語薙者汝何敢持刀臨閻浮王
頂阿難抱持强爲薙髮亦得阿羅漢果得魯卽不剃
髪未便如阿難陀取次作轉輪聖王何以護惜數莖
髪如此鄭重彼狺狺剃髪刀鋸相加安知非多生善
知識順則爲優波離之于五百釋子逆則如阿難之
于難陀而咨歎慨歎迄于今似未能釋肰者耶我輩
多生流浪如演若達多晨朝引鏡失頭狂走頭之不
知髪于何有畢竟此數莖髪剃與未剃此二相俱不
可得當知演若昔者失頭頭未曾失得魯今日薙髮
髮未曾剃晨朝引鏡時試思吾言當爲啞肰一笑也
　　讀宋玉叔文集題辭
豫章王于一文士之不苟譽人者也來告我曰玉叔
不獨詩擅場也其文章卓肰名家惟夫子有以表之
俾後學有職志焉余聞之喟肰歎息余之從事于斯
文少自省改者有四弱冠時熟爛空同弇州諸集至
能闇數行墨先君子命曰此毘陵唐應德所云三歲
孩作老人形耳長而讀歸熙甫之文謂有一二妄庸
人爲之巨子而練川二三長者流傳熈甫之緒言先
君子之言益信一也少奉弇州藝苑巵言如金科玉
條及觀其晩年論定悔其多誤後人思隨事改正而
其贊熙甫則曰千載有公繼韓歐陽余豈異趨久而
自傷葢弇州之追悔俗學㴱矣二也午未間客從臨
川來湯若士寄聲相勉曰本朝文自空同巳降皆文
之輿臺也古文自有眞且從宋金華著眼自是而指
歸大定三也毘陵初學史漢爲文遇晉江王道思痛
言文章利病始幡肰改轍閩人洪朝選撰晉江行狀
區别其源流甚晰而弘正之後好奇者旁歸于羅景
明吳人蔡羽與王濟之書極論其側出非古由是而
益知古學之流傳確有自來四也余之于此道不敢
自認爲良醫而審方診病可謂之三折肱矣要而言
之昔學之病病于狂今學之病病于瞽獻吉之戒不
讀唐後書也仲黙之謂文法亡于韓愈也于鱗之謂
唐無五言古詩也滅裂經術偭背古學而橫騖其才
力以爲前無古人此如病狂之人强陽僨驕心易而
狂走耳今之人傳染其病而不知病症之所從來如
羣瞽之拍肩而行于塗街衢溝瀆惟人指引不肰則
捫籥以爲日也執箕以爲象也并與其狂病而無之
則謂之瞽人而巳矣玉叔之文骨力秀㧞意匠㴱遠
標草命意迢肰以古人爲師葢其道心文府本之天
授俗學之熏染無自而滓其筆端也吾是以讀之而
喜雖肰羣瞽㝠行無目諍日慮玉叔出而空其羣也
必將羣噪吾言吾是以滋愳其說在吾之雹論也亦
蘄乎玉叔之自信而巳矣樊宗師之爲文艱澀不可
句讀而韓子銘之曰惟古于文必巳出降而不能乃
剽賊尹師魯縱橫論難極談兵事利害而歐陽子稱
其文簡而有體歸熙甫嘗語其門人韓子言惟陳言
之務去何以謂之陳言門人雜肰以對熙甫曰皆非
也惟不切者爲陳言耳玉叔以古人爲師究極文章
之體要雖世所稱高文鉅筆尤將持擇洮汰以爲剽
賊爲陳言况夫目論耳食嚼飯餧人者奚足置齒頰
間乎玉叔擕其文過余摳衣避席引古人後世誰定
吾文之語誘之使言余故敢自仞爲識道之老馬略
舉生平所知者以告之亦于一所更端請益而未能
更僕者也玉叔年力壯盛通懐虚巳富有日新殆不
知其所至幸㴱以吾言自信余雖耄老尚能憑軾以
俟之
　　顧與治遺稿題辭
予初識與治見其威儀庠序筆墨妍雅喜王國之多
士而華玉英玉之有後也莆田宋比玉客死吳門歸
葬于閩家貧無子詩草散佚與治褁糧走三千里漬
酒墓門收拾遺草請予勒石表其墓金陵亂後與治
與剩和尚生死周旋白刃交頸人鬼呼吸無變色無
悔詞予以此心重與治片言定交輕死重氣雖古俠
烈士無以過也晩年屢遭坎陷困于蒺藜卒無子窮
老以死施愚山學憲經紀其䘮又属其友方爾止沈
子遷網羅放失舊稿手自排纂爲集刻而傳之嗟乎
與治以老書生蓋棺瓦燈敗幃委縗無後愚山惠顧
風雅嘘枯而肰死若此其汲汲也愚山之于與治尤
與治之于比玉尹班之永夕范張之下泉氣類相感
可以徵天道焉風塵澒洞士生其時蒙頭過身而巳
孤生黨軍持而抗服匿讀與治詩九原尤有生氣存
與治之詩所以存與治也知愚山存與治之義士之
自立而悲于無徒與夫慕義而懼于湮沒者可以慨
肰而興起矣
　　書趙太史魯游藁後
崇禎戊寅九月余蒙恩湔袚南歸恭詣闕里謁先聖
林廟賦詩一百韻敘次其梗槩越二十有一年巳亥
錫山趙月潭太史渡淮泗抵東兗肅謁林廟禮成而
言歸作記一篇賦詩數十章自謂如太史公適魯登
聖人之堂見俎豆禮器喟肰而歎心嚮往之彽徊畱
之不能去渉未流處亂世居今晞古慨肰慕西京元
封之盛事今太史尤古太史也余讀而心重之當余
謁闕里時天步未􁂜四郊多壘篋中携茶陵李文正
公東祀錄想見弘正間盛世元臣銜命袛事肅雝至
止之􁂜典俛仰江河唏嘘喞慕所著詩蓋三致意焉
今讀太史魯遊錄天地改易衣冠參錯墓門之荆棘
未闢城上之絃誦尢在以石渠載筆之遺臣偕一二
周餘夏肄拱立端拜于榛蕪灌莽之餘視余展謁時
巳邈肰如上古七十二君封云禪亭之時世循覽徹
簡相向飮泣不知淸淚之漬𥿄也太史肅拜壇墀瞻
仰圖像追思先皇帝視學釋奠周行兩廡親諭儒臣
當尊崇有宋周邵程朱張六子表章正學聖謨洋洋
謦咳在耳而孔氏後人不能復問諸掌故爲之霑襟
掩袂巳而訪問闕里諸誌錄殘缺失次以謂當及時
脩葺彰明先聖典錄以立千萬世瞻儀之楷則此則
余之所夙昔寤歎夢寐不忘者也居嘗謂今世憲章
二祖三敎鼎立釋氏琅函珠林憲有三藏道流若漢
天師世家譜牒歷肰可觀獨吾先聖一門紀載闕如
昔人撰錄若祖庭廣記宋家雜記孔子世家譜諸書
今之儒者有曾考覽者乎闕里譜系宋元豐孔子四
十六代孫知洪州軍宗翰所編也孔子續錄元延祐
五十一代孫元祚所編也孔聖圖譜三卷一圖譜二
年譜三編年元大德五十三代孫津所刻也此皆孔
氏遺書藏弆奎閣者今之後人有能舉其名籍者乎
明朝金華宋文憲公著孔子生卒考一篇辨正彼此
疑互吾夫子降精夢奠端門受書之時日儒者巳付
之威音往刦不能委知而况其他乎從祀之典昉于
漢文翁石室圖像唐處州刺史李繁新作孔子廟命
工改爲顔囘至子夏十人像其餘六十二子及後大
儒公羊高左丘明孟軻荀况伏毛韓董高堂楊雄鄭
玄等數十人皆圖之壁韓文公詳記其事歷代崇重
祀典黜陟進退凛于秋霜而余尤有不能無議者有
元之許衡以仕元議輟宜也若江漢之趙復資中之
黃澤臨川之吳澄有功聖門無玷仕籍者不當補祀
乎朱子之學一傳爲何基王柏再傳爲金履祥許謙
又傳爲明朝宋文憲濂王忠文褘文憲又傳爲方正
學孝孺文憲忠文以文學佐高皇帝黼黻開天鴻業
開三百年斯文之脉此可以無祀乎方正學爲朱子
之世適宗子九死殉國開三百年節義之脉此可以
無祀乎以儒林言之新安之趙汸汪克寛一則承資
中之絕學一則闡紫陽之遺文其有功聖門一也以
道學言之三原王端毅恕其學力豈下于薛文淸石
渠意見發揮經學河汾讀書錄之季孟也是三君子
者其可以無祀乎太史晞聖攷文逖稽遐覽志則韙
矣日尤在天文未墜地明君聖王必將有祀太牢坐
講堂如炎漢之高光者執此以往後死者之得與斯
文也其在斯乎其在斯乎杜牧有言自古稱夫子之
德莫如孟子稱夫子之尊莫如韓吏部余㴱望于太
史故謹書其後以竢焉
　　題杜蒼略自評詩文
不見蒼略于今五年遇阨而氣益昌家貧而學益富
才老心易趾高視下宜其所著撰宏肆奡兀富有日
新一至于此也蒼略不以余爲老髦過而問道于瞽
請爲疏瀹其脉理而抉擿其指要則余固不能也豈
惟余哉雖古之人亦有所不能夫詩文之道萌折于
靈心蟄啓于世運而茁長于學問三者相値如燈之
有炷有油有火而燄發焉今將欲剔其炷撥其油吹
其火而推尋其何者爲光豈理也哉方其標舉興會
經營將迎新吾故吾剝換于行間心神識神湧現于
句裏如蛻斯易如蛾斯術心了矣而口或茫肰手了
矣而心尤介爾于此之時而欲鏤塵畫影尋行而數
墨非愚則誣也柳子之讀毛頴傳也曰譬如追龍蛇
搏虎豹欲與之角而力有不暇蒼略之詩文赴壑之
龍蛇也當道之虎豹也顧欲爲之詆訶利病捃摭失
得蹈龍蛇之頭而履虎豹之尾此則柳子之所不暇
而余能暇之乎少陵之詩曰文章千古事得失寸心
知蒼略之于詩文旣巳自爲評定則所謂千古寸心
者蒼略盖自知之矣若其靈心濬發神者告之忽肰
而睡渙肰而興蒼略固不能自知也而余顧能知之
也耶
　　題武林兩關碑記
神廟庚戌之後族子用章水部司榷南關舟船上下
頌聲殷殷肰也越四十有四載用章之孫福先復起
甲第司榷北關計口食俸洗手奉公蠲除瑣科爬搔
敝蠧徵輸鱗次行旅烏集帆檣㕓舍輿誦周浹及瓜
之日薦紳懷鉛素童髦臥轅轍相與咨嗟涕淚伐石
誦美訪求用章遺愛之碑樹北關者磨洗摩榻合爲
一帙自昔甘棠之封殖興思剪伐峴首之沉碑致歎
陵谷未有豐碑齊𥪡綽楔交矗祖武孫謀項背相望
如今日者班固有言士服舊德之名氏工用高曾之
規矩葢百年以來龎豐熙洽羔羊素絲之風操兆于
一門非獨閥閱之美談箕裘之盛事也昔我先王有
國吳越當五代濁亂之季生全十四州之蒼赤仰父
俯子昌大繁庶今用章祖孫司榷臨安實惟我先王
故土遺民是用保乂還鄕之歌曰斗牛無孛人無欺
將無枌榆故國先王之精神盻蠁式憑在兹有徼福
假靈焉者乎用章之尊人侍御公建五王祠廟尊祖
合族大書表忠碑文刻于毬門之上漆書煌煌昭垂
金石作忠敎孝其用意良逺今日之舉先河後海咸
歸美于侍御猗歟休哉昔者觀成蘇文忠公有詩送
守祠之孫曰墮淚行者會祠下姓名終擬碑陰我先
王之遺愛餘休兹久勿替如此今日者南北兩關考
貞珉而鐫樂石金銀之管琬琰之錄炳烺于滄桑變
易刦火洞肰之後德澤之在人心與天壤俱敝可知
巳矣詩不云乎無念爾祖聿脩厥德鄒長倩之勉公
孫次卿以謂鍼紀緵禭積而有成此脩之之道也德
福之基也基厚矣墉則在子福先念之哉余宗老也
不可以不志于是乎書
　　題王文肅公南宮墨卷
故少保太原王文肅公以嘉靖壬戌首舉會試試卷
流布華夏經生學子家戸誦習而南宮故牘鎖院手
書者兵燹隳突尚在人間公之孫奉常時敏購得之
捧持以示謙益謙益竊惟明國家久道化成重熈累
洽莫盛于世宗肅皇帝神廟顯皇帝公登科在嘉靖
入相在萬曆歷事三朝身在台階斗柄之地長養五
十餘年和平盛大之福訏謨典冊炳蔚廊廟人皆能
知之其奮跡塲屋致身館閣實以是卷爲先資當此
之時風簷燒燭筆騰墨飛五星明聚百神下觀不知
光怪驚爆當復何狀迨乎得君當國天人和同人主
㴱拱而薄海向風諷議雍頌而四􁂜解辮蓋其光明
俊偉龎鴻㴱厚之氣象固巳著見于𧖟書蠧𥿄文句
點畫之間考其世知其人有不徬徨嗟咨俛仰流涕
者乎奉常少侍文肅曾覩此卷謂岀嚴文靖家亂後
乃得之不　何人嗚呼異哉有唐之季贊鄭公之遺
笏記衛公之故物承平久長寤歎斯作居今之世獲
見斯筆其隱心動色又如何也周陳大訓魯歸寳玉
天之所與有物來相謙益敢謹書其事以示觀者其
將以爲西淸東觀遺文未墜而慨肰有遐思焉斯亦
文肅之志也
　　題吉州施氏先世遺冊
䘮亂之後國家寳書玉牒與故家縹囊緗帙靡不蕩
爲煨燼踐爲泥塵獨吉州施氏累世圖像遺文散失
十有三載裔孫偉長一旦得之僧舍豈非施氏風流
弘長先人靈爽憑依不與刦灰俱泯抑亦偉長抑塞
磊落龍蛇起陸天實護持以卑之與吾家自漢南納
土彭城尚主得復王封六世後渡江居海虞者彭城
之宗子于禮實爲大宗居于他國越在草莽開天之
日鐵劵進御不獲與守祧之裔共覩天顏宗老言之
皆爲隕涕乙未歲偉長遊臨海謁先廟拜武肅忠懿
文僖畫像獲觀鐵劵及周成王饗彭祖三事鼎鼎足
篆東澗二字以周公卜宅時乃卜澗水東瀍水西故
有此𣢾識也謙益老耄昏庸不克糞除先人之光烈
尚將䇿杖渡江洒掃墓祠拂拭宗器以無忘忠孝刻
文乃字號東澗遺老所以志也偉長曰公方㴱惟周
鼎而吾家復還魯弓公侯之後必復其始其有占兆
邪乃再拜稽首敬書此卷之末
　　題王周臣文稿
周臣示余新文數首筆勢俛仰精强之氣尤在眉睫
間讀不盲道人說爲慨歎久之余往作二盲說贈錫
山華仲通謂春秋之世舉世皆盲人獨師曠與左丘
明兩人四目瞭肰在宇宙間周臣以十年未字之女
抱五世相韓之恥窮愁結轖發病于目余以爲居今
之世盡皆矇瞍拍肩獨周臣一人目光如炬耳韓退
之歎張文昌盲于目不盲于心厥得文昌雙目再明
人謂文人之文能筆補造化如此今周臣坐臥一室
有比丘穿針之歎吾輩袖退之兩手不能伸𥿄援救
居肰爲造化所聊蕭良可自愧也元遺山有句云無
窮白日靑天在定有光生引鏡年請以斯言爲周臣
左劵
　　書吳江周氏家譜後
余少壯取友于吳江得周子安期及從弟季矦皆珪
璋特達君子雄駿人也季矦與余偕舉于鄕巳而取
科第歷雄職臿牙拊頰忤璫考死易名賜祠蔚爲名
臣安期晼晚不能取一第與余交益親因得見其二
弟安石安仁所謂瑤環瑜珥稱其家兒者也余毎過
呉江泊舟垂虹亭下安期墊巾扠衣信步追躡若與
長年要約或舟未􁑾映望亭畔招手叫呼舟人讙笑
知爲安期也安期殁後間復過垂虹追憶安期步屧
登舟足跡猶可指數招邀笑語咳吐宛肰輒􁈈肰泣
下不忍久泊而去衰年念故輒作數日惡以是故于
安石兄弟亦不促數相聞今年徵求内典書尺往復
安石以修葺家譜示余使爲其序余惟周氏南渡世
家恭肅爲盛世名卿遠有代序忠毅趾美相繼廟食
炳著琬琰固無俟于余言恭肅之諸孫有叔宗季華
兩徵君者外服儒風内閟梵行執侍巾瓶于紫柏大
師爲白衣弟子而其母薛太君精修安養端坐往生
于是周氏一門承紫柏之付嘱熏化母之敎觀莫不
持木义奉檀度旁行挿架漉囊倚戸吳中高門甲第
蘭錡相望未有是也季矦解八識規矩潛嘘慈恩之
一燈安期定徑山祖位黙護曹溪之一葉搘拄末㳒
金湯儼肰安石輯古今禪門文字州次部居不下數
百卷珠林寳藏于斯爲盛當世文人詞客著書滿家
相與搜蟲魚矜篆刻者亦未有是也惡濁昏迷殘刦
腥穢閻浮提臭氣上直光音天四十萬里如周民者
斯可謂栴檀之林香積之國也昔者顔侍郞作家訓
建立歸心一篇以告戒其子姓肰則廣之推之意其
不欲以七葉之漢貂六闕之唐尹誇詡周氏之譜牒
也可知巳矣余老歸空門將與安石爲梵侶知其有
異乎世之君子也于是乎書
　　書南城徐府君行實後
昔北齊劉獻子有言百行殊塗准之四科德行爲首
若能入孝出弟忠信仁讓不待出戸天下自知儻不
能雖復博聞强識不過爲土龍乞雨眩惑將來于立
身之道何益乎南城徐銓部仲芳敘次其尊府君行
實少服牛行賈以紓其親長束脩鏃礪以立其身晩
敎忠訓廉以成其子今之士大夫牆高基下蠟言梔
貌爲土龍致雨者視府君何如也府君有勇知兵馬
上舞雙刀如輪昏黑中能挾彈取物其平居俯躬摳
衣齗齗如也
　　　　　　　　　　　　　　　　　　記曰戰
陣無勇非孝也傳曰死而無義不登于明堂府君之
爲勇與義兼之節以一惠宜謚之曰孝子謹書其後
以信獻子之說
　　戲題徐仲光藏山稿後
今世達官貴人例有文集行世諸爲序述者詩漢魏
迄李杜文左馬迄韓柳兼工嫓美窮神極化吾將踵
爲讚頌羅無量百千萬憶口爲吾口歛無量百千萬
億手爲吾手聚無量百千萬億𥿄墨爲吾𥿄墨曾不
足博其一顧曰吾詩筆固如是也少不惬順則愠詈
隨之吾是以聞命飮氷搜腸掐腎驚爆竟日夕嗚呼
何其苦也今吾讀徐仲光之文信手繙閱移日終卷
忽肰而睡煥肰而興欣欣肰氣浸淫滿大宅何仲光
之能移吾心也仲光之文本天咫搜神逵紀物變極
情僞其雅且正者如金石如箴頌其變者如小說傳
奇其喜者如嘲戲其怒者如罵鬼其哀者如泣如訴
其詭譎者如夢如幻筆墨畦逕去時俗遠甚吾將爲
次序讚述如上所云仲光未必喜卽不如上所云仲
光未必恚葢仲光之蘄得余言也不苟而余之爲仲
光言也稱心出之而無所鯁避信仲光之能移吾心
也仲光貽書属余評定其文自比李翺張籍而以昌
黎目吾仲光等􁂜翺籍斯可矣余之視昌黎猶天之
不可階升也仲光于是乎失辭矣李肇言元和巳後
文筆學奇詭于韓愈學苦澀于樊宗師昌黎稱紹述
之文以爲至于斯極昌黎之于樊也耦乎云爾張籍
曰後之學者號爲韓張李翺曰兄爲汴州始得兄交
昌黎之于李張也儕乎云爾吾觀翺與陸倕書謂李
觀雖不永年亦不甚遠于楊雄又曰孟軻旣殁亦不
見有過于愈者習之之有道而文通懷樂善蓋亦百
世之師也今之君子執子瞻汗流走僵之言下視籍
湜殆循箕斗之虚名而未旣其實與侏儒問天于長
人以爲庶其近天也彼長人者自詡爲近天則更爲
侏儒所笑余傾倒于仲光至矣愳二人者之更相笑
也戲書其後以交勉焉
　　讀歸玄恭看花二記
余嘗謂西京雜記載上林令虞淵花木簿排列名目
使人觀烏椑木弱枝棗輟興盧橘蒲桃之感不復點
綴片語若歐陽公牡丹志小小譜錄發揮出如許議
論古人爲文或繁或簡皆非苟肰而作陸士衡曰故
無取乎冗長此所謂伐柯之則也不肰則甲乙帳簿
耳何以文爲玄恭今歲飽看牡丹菊花紀其游最詳
属余評定歲莫偪塞卒卒未遑點筆姑書此以復之
肰玄恭看牡丹詩云亂離時逐繁華事貧賤人看富
貴花此二句可括紀游數十𥿄矣
　　書廣宋遺民錄後
元人吳立夫讀龔聖予撰文履善陸君實二傳輯祥
興以後忠臣志士遺事作桑海餘錄有序而無其書
明朝程學士克勤取立夫之意撰宋遺民錄謝臯羽
巳下凡十有一人余惜其僅止于斯欲增而廣之爲
續桑海餘錄亦有序而無書淮海李小有更陸沉之
禍自以先世相韓輯廣遺民錄以見志取淸江谷音
桐江月泉吟社以益克勤所未備其所采于逸民史
其間錄者殊多謬誤以王原吉爲宋人張孟謙與謝
唐同時令人掩口失笑近世著書多目學耳食之流
䮞駁雜出是其通病惜乎小有輟簡時不獲與余面
訂其闕失也小有殁以其稿属王于一于一轉以属
毛子晉而二子亦奄逝矣余問之子晉諸郞止得目
錄一帙後有君子能補亡刋正釐爲全書則小有猶
不死也撰序者李叔則氏謂宋之存亡爲中國之存
亡㴱得文中子元經陳亡具五國之義余爲之泣下
霑襟其文感慨曲折則立夫桑海錄序及黃晉卿陸
君實傳後序可以方駕千古非時人所能辦也小有
字長科故相國李文定公之孫叔則名楷秦之朝邑
人逝者如斯長夜未旦尙論遺民者殆又將以二君
爲眉目嗚呼尚忍言哉
　　題施秀才卷
嗚呼此吾吳郡二十年中事也有是太守廉辦得民
輯瑞告行黃童白叟如免父母有是諸生舉幡詣闕
爲州人借宼横𬒳䇿蹇不醵邑室一錢有是孝廉跡
不入公府藴義生風臿樹齒牙鏃礪流俗豈非中吳
之盛舉郡志之美談乎城闕天沮宮闕幽絶匹夫庶
士靡因靡資投匭呼天朝上夕可惟先帝綜覈吏治
周悉民隱神心􁓬慮經緯萬方㴱仁厚澤庶可以想
見萬一詩云於戲前王不忘可不念哉
　　題錢礎日哀言
或有問于余曰禮有之至哀無文又曰斬衰之䘮唯
而不對礎日之䘮其親也而爲文以告哀禮歟曰禮
也今夫斬衰之哭若往而不及齊衰之哭若往而反
此哀之發于聲音者也夫鳥獸之䘮其羣也越月踰
時翔囘烏鳴號焉至于燕雀尤有啁噍之頃皆聲音
之屬也創鉅者其日久痛甚者其愈遲哭踊無數惻
怛痛疾志懣氣盛而托之于文以發動其觸地壊牆
痛毒憑塞之極哀稱情而生文先王之所不禁也顔
之推曰孝經曰哭不偯謂哭有輕重質文之聲也禮
以哭有言者爲號則哭亦有辭也江南䘮哭時有哀
訴之言蒼頡篇有倄字訓詁之痛而謼也礎日之告
哀是亦哭辭痛謼之類也禮緣人情何爲而不可或
曰肰則彼都人士相與摛詞點筆以相其哀亦禮歟
曰鄰有䘮不相春古之有䘮者三日不弔則絕之王
修以社日哀母鄰里爲之罷社今爲礎日之友者纒
綿惻愴各相其哀以比于鄰春罷社之義亦尤行古
之道也或者拱而起曰善哉吾未聞此言信子游氏
之儒也以禮許人吾不敢以汰哉目子矣
　　題南谿雜記
袁小修嘗云文人之文高文典則莊重矜嚴不若瑣
言長語取次點墨無意爲文而神情興會多所標舉
若歐公之歸田錄東坡之志林放翁之入蜀記皆天
下之眞文也老懶廢學畏讀冗長文字近游白門見
寒鐵道人南谿雜記益思小修之言爲有味也道人
之詩與記雜出古人之妙理作者之文心尺幅之間
層累映望如諸天宮殿影見于琉璃地上行者殆不
敢舉足久之而後知爲地也詠懷金陵古跡及和臯
羽隆吉詩零星點綴皆有㴱寄苦愛洪覺範陸放翁
目爲南谿二友其言曰石門文中之佛也放翁文中
之仙也余爲通其意曰石門謁梁公魯公廟李愬畫
像諸詩佛子之忠義鬱盤揚眉努目現火頭金剛形
相者也放翁巢車望塵家祭嘱子諸詩仙人之飛揚
䟦扈奮椎飛劒負靑城老將毛羽者也道人灰心入
道古井不波學仙學佛何獨取乎二友記言谿之東
陂鍾山峰影如蓮華倒垂夕陽曉月有氣熊熊肰二
友之文章光怪發作化爲靈風怪雨怳忽遁去子可
不愼備乎道人不答反手長嘯目直上視仰睇雲漢
者久之
　　題華州郭氏五馬榮歸集
孝宗敬皇帝之朝運會雍熈明良喜起宗臣元老錯
列朝著于時一命之士袚濯休明人懷緇衣之好家
厲素絲之節譬諸春陽麗日一艸一木靡不舞和風
而含元氣猗歟盛哉華州郭公由鄕舉三任方州廉
辦著聞引年致仕時人作爲詩文以榮其歸其詞頌
而不謟質而不俚渢渢乎盛世之音也嗟乎君子壯
而出仕仕而得歸歸而老老而死此亦民生之常無
足道者由今觀之則相與驚怪錯愕以爲吉祥善事
甚難希有陸大夫之燕喜疏太傅之祖送西京東都
朝野歡娛豈待于吾身親見之哉郭氏此卷放失巳
久亂後得之敗屋壞垣中裔孫總戎光復属余書其
後總戎今年六十有九據鞍上馬矍鑠哉是翁汾陽
異姓之後郭有人焉天其卑以斯卷爲何比干之賜
䇿乎是可書而劵也
牧齋有學集卷四十九終
牧齋有學集卷五十
　題䟦
　　書大悲心陀羅尼經秘本後
右經爲宋人寫本題云大唐三藏不空譯較今藏函
伽梵達摩譯本唯經前偈稽首觀音大悲王乃至所
願從心悉圓滿十六句與達摩本十四句至異從南
無大悲觀世音乃至說神妙章句陀羅尼後無量衆
生發菩提心則宛是一本也呪中每一句下有白描
小画像夾住諸佛菩薩諸天神鬼名于其下此則達
摩本所無亦今世間人所未曉者余敢以臆通之昔
者金剛薩埵親于毘盧遮那佛前受瑜伽宻部最上
乘義後五百歲傳龍猛菩薩龍猛又數百歲傳于龍
智龍智傳金剛智金剛智傳大廣智不空自毘盧遮
那如來至我不空才六葉耳不空年十五師事金剛
智受金剛界大曼荼羅法又詣龍智揚㩁十八會金
剛灌頂及大悲胎藏建壇之法傳經論至五百餘部
當玄肅之朝建灌頂道塲則文殊現身誦仁王宻語
則天兵助陣非其五部敎門別有宻印觀法行果得
持總中宻中之宻何以有此唐世梵僧寫進陀羅尼
梵本必于細妙㲲上圓畫形質及結壇手印上毎令
宮女繡成或匠人畫出其尤秘宻者藏諸册府不許
流布唐末䘮亂經畫銷毁亦有流入日本者此本必
是不空所翻五百餘部之一其畫像則梵僧細㲲圖
形之遺製䘮亂之後或自册府流落人間也或疑此
本畫像有馬鳴龍樹二菩薩本身佛與觀音大士說
經呪時何以有此余應之曰佛法此經在補陀落迦
山觀世音菩薩宮殿中子亦將疑曰佛說經處所不
在竺國則在天宮何以降跡于南方之補陀耶楞伽
中佛告大慧善逝湼槃後未來世當有持于我法者
南天竺國中大名德比丘厥號爲龍樹則又將疑曰
龍樹生于像法之末何以佛于楞伽會上先爲記莂
耶瑜伽宻敎一祖爲毘盧遮那如來二祖卽龍猛菩
薩聖位玄功難思難議豈止分身百億現影三千而
可以時分數量比擬測度也哉毛子子晉獲此本于
蒼雪法師余見而歎曰靈文秘典僅存于後五百歲
東夏之人有如一行慧朗者傳敎金輪用以顯神功
而求軌迹其必有取于此乎子晉其善護持之余敬
書其後以竢
　　書憨山大師十六觀頌後
楞嚴二十五聖齊說圓通如月光童子自叙水觀自
入室安禪童子誤投瓦礫乃至開門除去巳叙致詳
委歷歷如畫自家屋裏人說家常話故應爾爾憨大
師枯坐東海入海湛空澄觀楞嚴觀境了然心目厥
後作淨土十六觀頌一門超出宜其鑿鑿如懸鏡也
學人影掠光影輙思拈弄偈頌余毎訶之霍光將假
銀城賣與單于誰人作保耶杭城毒熱如焚聖可上
座以大師手跡見示不覺凉風沁骨謹書其後
　　題十八祖道始頌
蕅益法師旭公請鄭千里繪西方此土諸祖凡十八
人作序頌以志皈依旭公殁弟子聖可藏弆供奉請
余題其後旭公于諸祖數止十八毎宗各師一人非
有軒輊本朝則奉雲棲紫栢憨山三老繼諸祖後嗟
夫師子輟響野于雷鳴臨濟一宗儲胥林立而位置
三老于門屏之外旭公于此中鄭重頂禮㨂別僣僞
風雪當門孤危搘拄斯所謂田光貫高之用心與余
頃者刋定憨大師全集撰曹溪肉身記及紫栢宻藏
遺集序不惜以短兵匹馬橫身四戰之地惜乎旭公
久逝不得見其危身竦坐展𥿄疾讀拊几而流涕也
　　書遠公明報應論後
遠公明報應論載在弘明集但書爲遠公之作攷出
三藏記目錄云遠法師答桓玄明報應論論中問曰
者皆玄之文也玄之難問報應可謂精矣初明四大
結結爲神宅滅之無害于神影掠拂經四大分散之
言次明因情致報乘感生應自然之迹順何所寄竊
取老子道法自然之義故遠公評之曰此二條是來
問之關鍵立言之精要晉宋以後何承天范縝之徒
諍論神滅要皆述祖桓玄但得其少分麄義耳遠公
之答伐樹得株炙病得穴自宗少文巳後極論形神
者一一皆遠公註脚故此論卽神不滅之宗本也盧
循瞳子四轉遠公謂之曰君體渉風素而志存不軌
靈寳之㐫慝固巳懸鏡久矣感應之論條分禍褔所
以翦其奸萌折其弑械豈但是求理中之談哉玄倚
恃邪見不信罪福竊位扇惡無復顧忌不知義旗電
發推歩厭勝聞人怨神怒之言拊心自悔尚能執㝠
科幽司都無影响否兇渠卽僇縣首大桁此時地氷
火風結爲神宅亦無受傷之地否循覽遠公之論而
披㝷其扣擊之所以然後知撥無因果乃亂臣賊子
積刼之芽種刳心尅骨以桓玄爲殷鑒㝷影响之報
以釋往復之迹無父無君之流毒庻可以少殺矣乎
孟子曰春秋成而亂臣賊子懼吾以樓煩之著論比
東魯之春秋非虚語也後世儒者詠逆臣于晉季失
席痛恨莫桓玄若也及其標㮄𥪡義排斥三報抺摋
三界胥歸命于神滅其不以玄爲太宗者几希嗚呼
其亦弗思之甚也哉
　　題華嚴法會箋啓
含光法師坐蓮子峰頭宣演淸凉大鈔畢蒼汰二師
未了誓願學徒英敏者翹勤啓請連章累牘爛然可
觀法師劇喜爲法筵盛事馳示聚沙居士居士繙閱
一過熈恬㣲笑贊嘆不巳旣而思之昔者圭峰大師
講懸疏于上都泰恭小師斷臂慶法今日聽徒豈無
觀智增上如斯人者又當知泰㳟聞法時玄妙難思
若何領會遂能慶法斷臂定慧說法時甚湥妙義若
何舉揚至能令人慶法斷臂倘能于毎一會中師資
扣擊諮决印可一一披其關鍵開其鈎鎖于以宗暢
玄宗唱導聾瞶正須閭巷街談家常俗話良不必排
比四六裝潢尺幅也大法將開龍象蹴踏老夫在華
嚴法界中頭面禮足猶恐不及豈徒歡喜讚嘆而巳
耶
　　藏逸經書標目後記
宻藏開法師搜訪敎乗手錄標目一册留平湖陸季
高家余得之吳江周安石氏此册爲藏師甲乙掌簿
草次標識然實有益于禪講兩家吾嘗謂圭峰大師
講淸凉疏鈔于東都泰恭小師至于斷臂慶法今之
講疏鈔者㝷行點句動云一標二釋三結未知古人
講演果如是否師謂經疏鈔不應並講又謂单講會
玄爲大愚以此正告講席斯可謂天鼓發聲矣其抗
辨宗門有云救少林絹帕之譌則披根評唱懲白蓮
郵册之禍則斬蔓蘭風斯二者其病症粗其攻伐顯
若以正法眼藏剔邪別僞由㷀絕法舟而抉摘笑岩
在法門則金剛之眼也在儒門則春秋之筆也葢昔
者紫栢海印二太師謂五燈之傳不正則慧命不續
而獅絃則遂絕于楚石藏書謂入室弟子接鵞王之
油而擇牧女之乳點胸刻骨非師而誰奉二師之正
印全提眞吼勘辨諸方推倒囘頭趯翻不託者非師
而誰法運陵遲魔外恣橫法門中師子蟲不在絹帕
不在部册而熾然于登堂付法僣王竊號之徒金剛
王寳劒沈薶斷落如電光一綫偶爍昏塗其誰信而
從之豈惟不信殆必有血牙炬口鋒起而妨難者矣
師之誓願不惜頭目腦髓囘向法界衆生假令阿僧
祇刼恒河沙數無量無邊衆生各化無量無邊口舌
咀嚼于師各岀無量無邊筆墨描畫于師各殫無量
無邊智辨推剝于師師以一言半句爲弄引與無量
無邊衆生作緣于其婆心熱血庻有少分相應也然
則師于佛法中古人所謂程嬰公孫杵臼田光貫高
之用心固無憾于斯人之徒而余爲奮筆舉敡留眼
目于末後亦何憚矣哉師以萬曆巳丑駐錫虞山東
塔余方童稚從祖祖父存虛府君攜往禮足摽目中
所謂錢文學順化也距今七十年矣師得龍樹尊者
不死之法長髯褐衣時時游行人間偶暏此册必將
曰此吾向日摩頂撫慧八歳小兒也今老大掉弄筆
舌如此能無粲然而顧笑乎

　　題無可道人借廬語
金華宋學士至正末堅辭辟命入仙華山爲道士鎦
靑田賦詩以招之濠泗眞人從非非想天出定雲龍
風虎應期而起握三寸管闡敡佛法龍華法界變現
于龍荒沙漠之餘學士故永明智覺後身乘大願輪
現身說法時節因緣不可思議如此無可道人後三
百年踵金華之後塵其人與其官皆如之遘遇䘮亂
薙髪入廬山披壞色衣作除饉男又何其相類也金
華題廬山十八賢圖以謂君子在山林則天下亂至
于披圖流涕道人借廬之詩茫茫焉落落焉不復知
有情器世界塵刼壞成之事翎　松漠規啼居庸如
風起靑蘋之末迢然過吾耳也自香山居廬山艸堂
煉丹垂成除書至而丹鼎敗龍河之幣聘亦仙華敗
鼎之日也恐道人未免捉鼻耳癸巳元日海印弟子
某題
　　書蕅益道人自傳後
道人辭世之日遺囑諸弟子勿起塔勿刻銘茶毘之
後以骨肉施禽鳥豈復有意于身後名哉此傳是癸
巳歲手書以遺其上足聖可者聖可出以眎余請書
其後嗚呼今世宗師座主踞曲盝牀建大法幢者多
矣孰有千經萬論如水瀉瓶橫心橫口信心信口橫
說𥪡說具大辨才如道人者乎孰有持木叉戒水淸
玉栗雖復白刄穴頭飛銕灼身㫁不肻毁缺針鼻如
道人者乎孰有篤信大乘最上乘法門破㡿第二義
諦不游兎徑不内牛跡不乘羊鹿二車如道人者乎
其立論以爲隨機羯　磨出而律學衰指月錄盛行
而禪敎壞四敎儀流傳而台宗昧舉世若敎若律若
禪無不指爲異物嫉若仇讐道人坦懷當之攅鋒集
矢無可引避昔者宋人論洪覺範曰寧我得罪于先
達獲謗于後來而必欲使汝與聞之于佛法與救鴿
飼虎等于世法程嬰公孫杵臼田光貫高之用心也
吾嘗謂紫栢海印二老後道人殆庻几不媿此語於
乎難哉然道人眼明手快立心公虛余嘗見其四書
解㣲言規切之幡然有省遂秘不復出初未嘗封巳
貢高自以爲是也今其著書行世者諸方耆宿或然
或疑佛無定法敎有多門在作者意廣言高豈能以
一手握定在觀者射聲問影未免以象矢拾决要以
門墻旣別標指各殊未嘗往復酬對諮决于生前而
徒以函矢碪錐抉摘于身後道人爲正法爲末法一
往深心苦心窮塵積刼孰有能明之者此余所爲咨
嗟惋惜願與斯世法將共表明之者也余老皈空門
辱道人有支許之契哲人往矣安仰安放毎讀其書
時有弋獲燈前茶罷不復能執卷請益永言思之澘
然淚下遂書以示聖可并以告諸上首弟子其未知
以余言爲然邪否邪道人名智旭號素華亦云蕅益
傳文不載法得附書
　　題官和尙天外游艸
往年遊南北雨都劔叟和尚摳衣謁余是時爲秦川
貴公子爲山東英妙巳而爲西東京循吏爲西臺遺
老今遂壞衣髹髪修頭陀行拄杖拈錐揚眉瞬目作
堂頭老和尙一生靣目斬眼改換使人有形容變盡
之感而余猶刺促作老秃翁雀入水化爲蛤我獨不
能豈不悲夫劒叟今年晤余武林出天外遊艸示余
劒叟所云天外者欲界天外耶無欲無色四空天外
耶欲界之頂卽色界天色界之頂卽無色界天安得
有天外之天可游四空天依于空空無所依又安得
有空外之天可游我輩波波碌碌多生積刼往來天
上人間安得有一天外之人與劒叟證明此事耶如
來言有一人發眞歸元十方虚空一時消殞虚空旣
言消殞劒叟所遊之天外未知安放何處覺浪老人
近在皐亭此老生身在空刼巳前或能知天外事劒
叟試以吾言問之
　　書惟諤上座傳後
卽中見公贊惟諤上座行履極稱其舎道歸禪得三
聖設敎之意而愚以爲歸禪猶易歸禪之後習禪于
聞谷學敎于新伊晩而諮决于靈峰一時魔禪盛行
開堂付拂紛起如蝟毛而能湛寂自守不墮其雲霧
中此則枝拄末法爲風雪當門之人斯爲難能也溯
其生平乘戒兩急福慧雙脩以六度萬行訓廸子孫
俾其謹守木乂精嚴持誦重規叠矩擊蒙守拙而不
敢掠虛頭標影悟扇狂風而卷惡慧厥孫蒼暉受靈
峰遺囑傑然稱師子兒其家風可知也蒼暉勉之眞
修實悟勿負二老人爲法苦心卽堪從佛轉輪作人
天眼目余將援筆以觀其有成
　　題石天洞書
孔自孔老莊自莊老禪自禪乘流示現面目逈别宋
儒林鬳齋影掠禪宗注莊子河伯海若謂與傳燈錄
忠國師無情說法無心成佛同看却又不敢不依傍
程朱移頭換面三家門庭從此無風起浪葛藤不斷
莊生云鑿混沌之竅七日而混沌死其鬳齋之謂與
石天居士具正法眼具大辨才說莊頌莊橫說𥪡說
非鬳齋一知半解之比方今魔外盛行矯亂論議佛
法世諦如金銀銅銕攪和一器其罪業尤甚于毁佛
謗經請石天特出手眼橫截衆流勿使明眼人謂鬳
齋一往敗蹶延津劒巳去尙有刻舟人也
　　讀武闇齋印心七錄記事
予老歸空門患苦目學妄思設三大火聚以待世間
之書一曰炎祖龍之火以待儒書凡儒林道學剽賊
無根者投卑於是一曰然須彌之火以待釋典凡文
句語錄駢贅無根者投卑於是一曰扇丁甲之火以
待玄文凡經方符籙誕謾無稽者投卑於是葢嘗用
是法以銷歸世間文字雖大地爲𥿄微塵爲墨而吾
以灰心閉目㝠置之而有餘戊戌良月之晦有一偉
丈夫扣我柴門闖然而入拱揖肅拜捧持所著書盈
箱溢帙岀而就正於予其爲書也網羅三敎懸鏡一
心穿天心壓月窟凌四游貫八極驟而卽之如入鮫
人之室明珠夜光撒地而涌岀也如登羣玉之府琬
琰珪璋觸目而森列也徐而探之如渉大海天吳陽
候魚頡鳥䀪砐硪而逆擊也如入深山窮谷豪豬虎
豹迅奮而攫挐急與之角而力不暇也予耳嘈金奏
目眩銀海一不知丈夫之爲何人是書之爲何書也
其以爲儒家也則未知爲河雒之圖與端門之命與
赤虹黃之刻文與其以爲釋家也則未知爲阿難海
之集與遮具盤之藏與曇無竭之寳牀金牒與其以
爲道家也則未知爲靈飛之經與良常之銘與驪山
老母之丹杖與其以爲諸子百家也則未知雕龍炙
踝與白馬非馬與蒯通之雋永鄭䖍之薈蕞與始而
驚巳而喜旣而􁂚眙徊徨不能自持則日有三大火
聚在盍卑諸卑諸儒火則有縹筆絳衣之大儒攝齋
而臨之卑諸佛火則有赤幡白牛之天神執杵而護
之卑諸道火則有星冠霞帔之仙眞佩璽而守之余
爲之手戰頭暈口呿而不合也興金藏之雲不能覆
也鼓毘嵐之風不能吹也張炎官之繖不能焦也所
謂三大火聚者其赫熹可以焚鐵圍亘梵天而此書
無恙也余所設投卑之法窮矣於是乎蕩蕩墨墨隱
几而臥如遊帝所以入墨穴如魘如䆿求寤不得者
久之紹介丈夫來者陳子金如趣呼予曰是夫也非
他人兖之曹縣武闇齋先生名張聯者也是東魯洙
泗之名儒而先皇帝玄纁之遺臣也是曹安邑之入
室弟子張藐山黃石齋之畏友也弱冠壯遊明心訪
道效善財童子南詢徧歷百城頂禮善知識而今首
及于夫子夫子其安意以接之無恐予乃憬然而寤
曰予知是人久矣于安邑爲吾同門於張黃爲吾同
志今南詢百城以及我予醯鷄也其發吾覆也多矣
予其爲彌伽俗士乎故當下座於善財所散花供養
起立稱歎若還昇本座爲善財說法則非所能也予
聞西域善財塔廟於今現在居人多唱善財歌辭虞
山城東亦有福城塔廟予請爲丈夫唱善財歌以代
彌伽散花作禮不亦可乎丈夫聞之輾然而笑踐席
酌酒唱和歌辭再拜別去而予篝燈拂經爲記其事
　　題李小有戒殺文
山家村舎客至無時殺雞烹伏用爲常供不知雞之
被殺者宛轉沈痛受諸苦惱手提䋲縳無復出路卽
鐵籠彌覆地獄砧几割截鸞刀　臠卽刀山劍鐝地
獄撏毛剝翼湯水煎沸卽鑊湯洋銅地獄猛火燒煑
骨髓焦爛卽熱灰爐炭地獄彼雖旁生毛羣羽族神
識受苦與我何異爾時賔主周旋祝延酬勸一談一
笑七箸相向豈知盤中之物受如是無量苦惱耶况
坐中之客豈無受持殺戒權開五淨者彼若不食我
彊之食我旣殺生又破彼戒彼戒旣破我業增重又
復我雖強彼食彼終不食彼不破戒不爲我殺彼戒
無損我自以殺生強人破戒我業增重又若貪夫大
嚼饑口垂涎鑿齒摩牙撑腸拄腹了無悲愍之心但
有饕餮之樂惡業相成招報牽引愚人放箸而一笑
智者染指而痛心是可忍也不亦傷乎廣仁居士慈
悲說法聚沙蒙叟讚嘆助緣願我同人共相戒勉當
知人生食羊羊死爲人人羊相食之果佛語昭然卽
雞蠱相㗖之因交報不爽菜羔蔬食吾儒自有素風
酌醴焚枯古人傳爲佳話守烹雞之一戒廣戒殺之
多門今日之祝雞翁卽他刦之救魚長者諸佛諸天
共相歡喜稱歎豈獨小有斯文能現廣長舌相哉
牧齋有學集卷五十終
