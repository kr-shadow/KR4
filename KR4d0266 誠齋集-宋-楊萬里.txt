#+TITLE: 誠齋集-宋-楊萬里
#+DATE: 2016-06-11 12:24:56
#+SOURCE: github.com/kanripo/KR4d0266 master 1e185d64                
　　　天㠯誠而覆地以誠
　　　而載日月以誠而乆
　　　照江河㠯誠而晝夜
　　　混混不息誠之一字
　　　非聖人疇克盡此文
　　　節楊公㠯誠名齋
　　　要亦自明而誠苟有
　　　為皆　是也人皆知
　　　先生之孤標勁節可
　　　以薄秋霜可以沮金
　　　石而始終不撓不知
　　　始終之所㠯不撓
　　　先生之誠也厶皆知
　　　先生之文如甕繭繰
　　　絲璀璨奪目取而不
　　　竭不知文以氣為主
　　　充浩然之氣見諸文
　　　而老益壯者
　　　先生之誠也負天下
　　　之望如
　　　誠齋真所謂一代不
　　　數人而復有
　　　東山為之子是子是
　　　父前後一轍非家學
　　　㠯誠其能是乎
　　　東山先生曩帥東廣
(煒叔)貳令南海辱寘門
　　　墻益深敬慕廼今假
　　　守通徳之郷
　　　誠齋文集獨闕未傳高
　　　先生之道義㠯倡儒
　　　學表
　　　先生之志節㠯激士
　　　習發
　　　先生之詞藻㠯振文
　　　氣冐兹承乏政孰先生
　　　東山首從所請且獲
　　　手為是正以卷計一
　　　百三十有二㠯字計
　　　八十萬七千一百有八
　　　鋟木於端平初元六
　　　月一日畢工於次年
　　　乙未六月之既望(煒叔)
　　　累𬒳
　　　朝肯捜訪遺書遂獲
　　　羣書之未備者悉
　　　上送官蔵之書府云
　　　端平二年月　日
　　　劉煒叔序
誠齋集巻第一
　　　　　　　廬陵楊　萬里　廷秀
　詩
　　江湖集
　　　壬午初秋贈冩真陳生
居士一丘嶽深衣折角巾誰曽令子見忽漫冩吾
真更不游方外於何頓若人呼児一笑看下筆可
能親
　　　和蕭判官東夫韻寄之
湘江曉月照離裾目送車塵至𣣔晡㱕路新詩合
千首㡬時乘興更三吾眼邊俗物只添睡别後故
人何似臞尚䇿爬沙追歴塊未甘直作水中鳬(溪/浯)
(人謂之三吾/􁮟亭峿臺永)
　　　木犀二絶句
只道秋花艷未强此花儘更有商量東風染得千
紅紫曽有西風半㸃香
輕薄西風未辨霜夜揉黄雪作秋光吹殘六出猶
餘四匹似天花更著香
　　　考試湖南漕司南㱕值雨
我亦知吾生有涯長將病骨抵風沙天寒短日仍
為客酒煖長亭未是家又苦征夫催去去更甘飛
雨故斜斜舊聞行路令人老便恐霜毛一半加
　　　題湘中館
清境故應好新寒殊不勝征衣愁著盡凭檻喜猶
能亂眼舩離岸闗心山見稜箇中有句在下語更
誰曽
江𣣔浮秋去山能渡水來娵隅蠻語雜欸乃楚聲
哀寒早當緣閏詩成未費才愁邊正無奈歡伯一
相開
　　　送施少才赴試南宫(子取魁漕試/名淵然蜀人)
我豈登名晚今仍作吏卑文能追古作子未要人
知取第真成漫　言良獨奇新知誰不樂所要白
頭期
十日九奔命同行半倦游出城愁不早思子悔何
由脚底已衡嶽眼中猶橘洲似嫌踈過子吾過更
誰尤
　　　野菊
未與騷人當糗糧况隨流俗作重陽政緣在野有
幽色肯為無人减妙香已晚相逢半山碧便忙也
折一枝黄花應冷笑東籬族猶向陶翁覓寵光
　　　衡山值雨
稍喜皈塗中半程猶愁泥潦未知晴雨來也不憐
行客風過何須作許聲
　　　至永州城外
戀戀庭闈竟北征槐花喚我試諸生了知㱕近猶
看堠更有愁來即入城愚水端能勤入夢崳峰何
得嬾相迎只應白髮持環乆見我跫然笑未成
　　　寄别何運判徳献移閩憲(州人/名佾處)
再嵗三移節千山一據鞍梅花錦囊古霜月繡衣
寒民𣣔刑㡬措公於此豈難誰令清廟器未著侍
臣冠
薄枝工奚取知音一已多從公日㡬許去我意如
何夢裡閩山月吟邊楚水波門闌萬珠履更試嵗
寒柯
　　　視旱憩鏡田店
走檄堪頻捧嚴程敢少徐雖晴恐非乆猶熱未全
無憩息翻増倦馳驅减壯圖詩成兼利害失悶得
清臞
　　　視旱遇雨
已旱何秋雨無禾始水聲病民豈天意致此定誰
生湯爪寧須翦桒羊可緩烹小儒空自嘆得到鳯
凰城
　　　水西野店皆不著宿夜抵石山虗
不著官人宿無如野店何見容幸有此雖陋更嫌
佗頭蝨妨販夢隣雞伴寤歌此生眠食爾行路緫
蹉跎
　　　明發石山
明發愁仍集寒雲又作屯懸知今定雨正坐夜來
暄便恐禾生耳寕論客断魂山深更須入聞有早
梅村
　　　涉小溪宿淡山
徑仄愁斜步溪深怯正看破舩能不渡晴色敢辞
寒白退山雲細青還玉宇寛險艱明已濟䰟夢未
渠安
　　　題龍㱕寺壁
題字纔前嵗衝寒又此行竹能知雨至牎不隔江
清走檄還曽了禁人未肯晴息肩更須喜問路可
憐生
　　　董主簿正道壁間作水墨老梅一枝宿鵲
　　　縮脰合半眼棲焉
斜枝飽風雪踈花淡氷玉一鵲忍清寒居然伴幽
獨
　　　普明寺見梅
城中忙失探梅期初見僧䆫一兩枝猶喜相看那
恨晚故應更好半開時今冬不雪何闗事作伴孤
芳却欠伊月落山空正幽獨慰存無酒且新詩
　　　寄周子察院二首
郷者豺當路如今虎在山百年諸老盡一叚好風
還誰謂永嘉末人猶慶暦間班心公定可更可押
廷班
跡逺公猶記情親㔟使踈忽思参硯席如許遽龍
豬雲步知無那文盟肯棄予只哦五箇字不愈一
行書
　　　自音聲巖泛小舟下髙溪
晚日黄猶暖寒江白更清逺山衝岸出釣􁪻背人
行舟穏何妨小波恬爾許平大魚不相報撥剌得
吾驚
　　　臘夜普明寺睡覺二首
旅夢忘為客檐聲忽喚愁親庭未差逺佛屋不勝
秋只麽功名是如今悟觧不十年行路飽誰不遣
吾休
作臘聊村酒依人只短檠略無更可數聴到雨無
聲犬吠知何若雞寒肯更鳴生來眠不足老去夢
難成
　　　臘後二首
待臘驚還過留年惜𣣔除雨纔三日有雪更一冬
無遊屐妨緣濘寒威戀為炉末須排旅悶猶足助
詩娛
雲暗虗疑暮江空分外寒如何山雨過便爾岸沙
乾杯此詩愁得懷哉嵗事䦨梅殘吾更忍不折一
枝看
　　　夜坐
𣣔雪天還惜不風寒自生燈揺無定影火作(聲/去)始
然聲又遣庭闈訊懸知骨肉情履端猶㡬日有夢
未㱕程
　　　東寺詩僧照上人訪予於普明寺贈以詩
故人深住白雲隈𣣔到何因只寄梅嵗晚觀山吾
獨立泥中騎馬子能來轉頭不覺三年别病眼相
看一笑開説似少陵真句法未應言下更空囬
　　　題照上人迎翠軒二首
寺外秋山觸眼明寺根秋水洗心清晴嵐暖翠來
未了不用髙人倒屣迎
参寥癩可去無還誰蹈詩僧最上闗𣣔具
江西句中眼猶須作禮問雲山
　　　得親老家問二首
節裡難為客家中數有書慈親問皈否意緒各何
如强酒那能盡添愁不更除舊來貧未仕父子豈
相踈
濟世吾無䇿迎親仕屢驚(王守方撫定/時全州兵執)乾坤裂未
補簪笏達何榮三徑猶祿群飛不復情山林早囬
首詩酒且平生
　　　立春前一夕二首
春忽明朝是冬將半夜非年華只不住客子未能
㱕㣲霰踈還客寒檐滴又稀撚鬚真浪苦呵筆更
成揮
臘盡春還好朝暄暮復寒雨晴終日異衣著一冬
難生菜知無分殘梅不用看本慿書遣睡轉更睡
相干
　　　霰
雪花遣霰作前鋒勢頗張呈𣣔暗空篩瓦巧尋踈
處漏跳堦誤到暖邊融寒聲帶雨山難白冷氣侵
人火失紅方訝一冬暄較甚今宵敢歎卧如弓
　　　立春日有懷二首
飄蓬敢恨一年遲客裡春光也自宜白玉青絲那
得説一盃嚥下少陵詩
玉堂著句轉春風諸老從前亦寓忠誰為君王供
帖子丁寧綺語不須工
　　　立春新晴
宿雲送臘曉仍開日動江光度竹來春到更晴誰
不喜時遷不道老相催山村敢惜身猶逺邊地應
憐戰未囬春鳥豈知人意緒新聲只𣣔勸銜杯
　　　晚立普明寺門時已過立春去除夕三日
　　　爾將㱕有嘆
蕭蕭淅淅荻花風慘慘澹澹雲物容𣣔雪不雪関
得儂得㱕未㱕一筦中年華縱留春已換半生作
客今何恨夜來飛霰打僧牎便恐雪真數尺强催
科不拙亦安出吾民瀝髓不濡骨邊頭犀渠未晏
眠天不雨粟地流錢
　　　除夕前一日㱕舟夜洎曲渦市宿治平寺
江寛風緊折綿寒灘多岸少工水舩市何曽逺舩
不近意已先到燈明邊夜投古寺衝泥入濕薪燒
作蟲聲泣冷牎凍筆更成眠也勝踈篷仰見天市
人歌呼作時節詩人兩滕髙於頰還家児女問何
如明日此懷猶忍説
　　　癸未上元後永州夜飲趙敦禮竹亭聞蛙
　　　醉吟
茅亭夜集俯萬竹初月未光讓髙燭主人酒令來
無窮恍然墮我醉郷中草間蛙聲忽三兩似笑吾
人慳酒量只作蛙聴故自佳何須更作鼓吹想尚
憶同登萬石亭倚欄垂手望寒青只今真到寒青
裡吾人不飲竹不喜
　　　過百家渡四絶句
出得城來事事幽涉湘半濟值漁舟也知漁父趂
魚急翻著春衫不裡頭
園花落盡路花開白白紅紅各自媒莫問早行奇
絶處四方八面野香來
栁子祠前春已殘新晴特地却春寒踈籬不與花
為護只為蛛絲作網竿
一晴一雨路乾濕半淡半濃山疊重逺草平中見
牛背新秧踈處有人蹤
　　　武岡李簿囬寄問蕭判官東夫
客有來從天一隅相逢喜問子何如橘洲各自分
馬首湘水更曽烹鯉魚心近人遐長作悪離多合
少可無書得知安穏猶差慰敢道韋郎跡也踈
　　　迓新守值雨
春雨不大(惰/音)又不晴只與行人禁送迎小溪綠漲
竟何曽官路黄泥滑不滕今年送迎乃爾苦去年
送迎正如許風嚴火滅未五更暗行十里雞三鳴
行路最難仍最悪平生歴盡今更覺前人失脚後
人笑後人失脚那可料
　　　負亟零陵更盡而代者未至家君携老幼
　　　先㱕追送出城正值泥雨萬感驟集
吾父先皈吾未可吾母已行猶顧我児女喜皈未
觧悲我愁安得似児癡墻頭人看不須羨居者那
知行者嘆昨日幸晴今又雨天公管得行人苦吾
母病肺生怯寒晚風鳴屋正無端人家養子要作
官吾親此行誰使然
　　　送别吕令聖與(申公家/名行中)
一門三相千子孫後有公家前諸袁有治國譜無
縣譜種愛在堂銘在門誰能不徼鬻爵恩民乃不
識田畒錢姓名墮在諸公口去去雲霄穏著鞭三
年為寮無間然公行何得攙吾先取别當愁今更
喜定知同醉西湖蓮(郡皆科田畒錢惟零陵獨無/聖與不受鬻爵之賞軍興旁)
(銘聖與刻之種受堂上/聖與之祖文靖公有門)
　　　和司法張仲良醉中論詩(東人/名材山)
醉話醒猶記來詩讀轉新不緣朋好宻其柰客居
貧無乃陽秋誤云何䑕朴珍端令和者寡敢以速
為神
相過寕嫌數未行先畏辞要寛千里别猶費㡬篇
詩意得翻難售聲希只自奇此生詩社裡三折或
知醫
　　　題唐徳明秀才玉立齋(鑑/名人)
坡云無竹令人俗我云俗人正累竹玉立齋前一
萬竿能與主人相對寒看竹哦詩筆生力山童怪
予遽忘食不但不可一日無斯須無此看何如詩
成𣣔冩且復歇恐竹嫌詩未清絶丁寧一竿不可
除竹亦何曽减風月
　　　張仲良乆約出郊以詩督之
百花亭下花如海子厚宅前溪似油幕下風流法
曹掾坐牎猶未作遨頭
只道今春不肯晴已晴誰遣不郊行忍違花底提
壺語不慮屋頭鳩婦鳴
　　　和仲良催看黄才叔秀才南園牡丹
愁雨留花花巳䦨作晴猶喜兩朝寒山城春事無
多子可緩黄園探牡丹
　　　謝唐徳明惠笋
髙人愛笋如愛玉忍口不餐要添竹云何又遣十
軰來昏花兩眼為渠開敗夫束縳向市賣外强中
乾美安在錦紋猶帶落花泥不論燒煑兩皆奇豬
肝累人真可怍以笋累公端不悪
　　　别吳敎授景衡(処州人/名湯輔)
道合從人笑情親覺别難得朋何恨晚到老㡬相
看世路今逾窄吾徒却自寛此心各相勉不伹道
加餐
　　　謁張安國
帝苑花穠記並遊萬人囬首看鼇頭也知旬月應
顓面已逼雲霄又作州别後聞公非故我學林著
脚到前修登門猶説同年話未覺紅鸞映白鷗
　　　龔令國英約小集感冷暴下皈卧感而賦
　　　焉
客裡何煩病春餘不謂寒併來無計柰那得有懷
寛憎藥猶須强躭書更暇看兩親問消息敢道不
平安
吏卒稀仍散僮奴野自親問吾適無恙遽病此何
因初覺身為客還疑老逼人焚香發深省一笑對
殘春
　　　仲良見和再和謝焉
未惜詩脾苦端令鬼膽寒吾才三鼓竭君思九江
寛作者今猶古燈前捲又看不辞鬚撚断只苦句
難安
誰謂陳三逺髯張下筆親夫何此意合恐有宿生
因我豈慵開眼年來寡見人更煩彫好句割取楚
江春(先生也/陳三後山)
徤論開仍闔清規髙更寒抗章胡未報憂世可能
寛收用今寕晚飛鶱尚㑹看自憐千慮短所願一
枝安(言時事不報/仲良抗章極)
豈不為寮乆兹焉獨愈親卜居如不近同志竟何
因山鳥頻招飲江花觧笑人風顛仍雨急枉却一
年春
　　　晚寒
莫道今晨熱東風未得欺晚來作悪甚寒似禁烟
時約雨斜還整吹花合且離不應如許峭故故惱
吾衰
　　　和仲良病中躭睡
居士何曾病群児錯見憐對床正風雨落紙忽雲
烟𣣔夏花全退猶寒柳尚眠如何睡郷裡只是著
詩仙
　　　和仲良春晚即事五首
㡬許春纔好誰令縁遽深風光曽著眼時序只驚
心永日便甘寢覉懐怯苦吟春㱕猶作客晴少更
多隂
春在已愁熱夏來還觧凉一年又如許萬事更須
忙情薄忘花減心危願嵗穰平生只坐嬾何藥療
嵇康
𣣔與東風説休吹墮絮飛吾行正無定魂夢豈忘
㱕花暖能醺眼山濃𣣔染衣只嫌春已老此景也
應稀
貧難聘歡伯病敢跨連錢夢豈花邊到春俄雨裡
遷一犂関五秉百箔候三眠只有書生拙窮年墾
紙田
笋改齋前路蔬眠雨後畦晴江明處動逺樹看來
齋我語真彫朽君詩妙斵泥殷勤報春去恰恰一
鴬啼
　　　題潘彦政叔姪濯纓齊(文/名師)
愚溪之口湘江左茅齋不小亦不大齋前看江江
只流江中望齋齋更幽兩潘讀書韻清壯湘妃出
聴魚吹浪大潘皎如鶴出林小潘不减在沙金向
來姓名到天府市人莫笑渠塵土濯纓當属最閑
人兩潘且彈冠上塵
　　　和仲良分送柚花沉
薰然真臘水沉片烝以洞庭春雪花只得掾曹作
南薰國香未向俗人誇
鋸沉百疊糝瓊英一日三薰更九烝却悔香成太
清絶龍涎生妬木犀憎
鶴骨龍䈥金玉相詩人十襲㡬年蔵已驚好手奪
天巧更遣餘芬惱楚狂
　　　再病書懷呈仲良
病身誰伴亦誰憐贏得昏昏㡬覺眠睡起不知身
是病踞床看盡水沉烟
病中嫌雨又嫌晴自是情懐未若平兩日雨多端
不悪市聲洗盡只檐聲
功名銷盡向來心詩酒從今也不禁夜雨遣人㱕
思動不知湘水㡬篙深
方外詩豪張仲良義風今日更誰雙絶憐病客無
半眼粥飯隨宜到小䆫
　　　贈蜀中相士范思齋徃全州見萬先之教
　　　授
兩脚那解上金鑾兩手只合把釣竿比身管樂児
時態已翻九河洗我肝范生來自浣花里眼中之
人定誰貴百鍊未必賢繞指貴人正要老於事斜
風細雨又春休落花啼鳥緫春愁試問談間立封
侯何如百錢拄杖頭
　　　和唐徳明問病
罷却微官且客居庭闈不近信全踈更無竹下子
唐子誰與過逢説異書
俟命循天更不疑朶頥那可換靈亀逍遥豈在揄
枋外問著扶揺緫不知
　　　又和梅雨
管得天公雨更晴何関客子病心情得皈此意良
不悪且住㣲軀也自輕
　　　又和見喜病間
初病楊花猶乱飛即今梅子巳黄稀卧驚節物遽
如許起得沉緜更觧肥雲寺耶溪招布襪斜風細
雨欠蓑衣半生不結脩門夢只夢家山喚早㱕
　　　罷丞零陵忽病傷寒謁醫兩旬如負擔者
　　　日逺日重改謁唐醫公亮九日而無病矣
　　　謝以長句
料病如料敵用藥如中的淮隂百戰有百勝由基
百發無一失老唐脉法明更髙閱人二竪可得逃
探囊起死無徳色掉臂不為曳裾客伹使郷隣少
臥痾眼底名醫麻竹多嗟予詩瘦仍多病兩旬進
尺退不寸逢君已晚亦未恨埽除何曾費餘刃長
句藉手聊爾耳真成不直一杯水
　　　題黄才叔看山亭
春山華潤秋山瘦兩山㸃黯晴山秀湖湘山色天
下稀零陵仍復白其眉作(作/音)亭不為俗人好箇竹
把茅吾事了朝來看山佳有餘為渠更盡一編書
　　　送張倅
山西勁氣何曽歇秦漢迄今㡬奇傑張公長身鬚
鬢蒼斜飛不入鵷鷺行狂卒呌讙民震擾不労談
笑斯須了呈上方披輿地圖煩公赤手繫單于捕
逐虎豹公則老坐運籌䇿公尚少
　　　題所寓唐徳明書齋
鳬鶩行中脱病身竹林深處得幽人只言官滿渾
無事也被詩愁攪一春
　　　白含笑
薰風曉破碧蓮荅花意猶低白玉顔一粲不曽容
易發清香何自遍人間
　　　題唐徳明建一齋
城南前江後山趾竹齋正對寒江啓不嫌漁火乱書
燈只苦櫓聲驚睡美平生刺頭鑚故紙晚知此道
無多子從渠散漫汗牛書笑倚江楓弄江水
　　　夜離零陵以避同僚追送之労留二絶簡
　　　諸友
已坐詩臞病更羸諸公剛𣣔餞湘湄夜浮一葉逃
盟去已被沙鷗聖得知
思㱕日日只空言一棹今真水月間半夜猶聞郡
樓鼓明朝應失永州山
　　　泊冷水浦
前夕放舩湘口步約到衡州來日午五程一减作
三程謝渠江漲半篙清今日雨來三四五又閉踈
篷聴暮雨長年商量泊舩所雨外青山更青處
　　　憩連嶺店
此館初明眼前山正接眉熱嫌連日甚凉惜兩朝
遲雨竹何其重風鷗不自持庭闈猶百里早已豁
愁思
　　　早行見螢
淺草時雙起深叢忽獨明情知曉月淡意𣣔照人
行扇撲髙無柰風斜半𣣔横書帷吾巳嬾不擬著
囊盛
　　　秋人七夕
愛月斜仍細占星乆未過浪傳商用事正苦汙成
河蛛喜今宵綴蠅憎昨日多吾文那乞巧詩或擬
隂何(蒸况乃秋後轉多蠅/杜詩七月六日苦炎)
　　　送抹利花與慶長
江梅去去木犀晚萱草石榴刺人眼抹利獨立幽
更佳龍涎避香雪避花朝來無熱夜凉甚急遣山
童問花信一枝帶雨折來㱕走送詩人覓好詩
　　　新居翦茅
小築𥘉開一畒基晚風散䇿已相宜山童何急催
㱕去正是凉生月上時
　　　讀罪已詔(離之潰/時有符)
莫讀輪䑓詔令人淚㸃垂天乎容此虜帝者渴非
羆何罪良家子知他大將誰願懲危度口儻復鴈
門踦(武紀二年注/危度口見光)
乱起吾降(烘/音)日吾將强仕年中原仍夢裡南紀且
愁邊陛下非常主群公莫自賢金䑓尚未築乃至
羨强燕
只道六朝窄渠猶數百春國家祖宗澤天地發生
仁厯服端傳逺君王伹側身楚人要能懼周命正
惟新
　　　嘉定元年春三月男長孺　編定
　　　端平元年夏五月門人羅茂良　校正
誠齋集巻第一(終)
誠齋集巻第二
　　　　　　　廬陵楊　萬里　廷秀
　詩
　　江湖集
　　　題代度寺
一别重來十五年殘僧半在寺依然黄楊當日絶
低小過危檐也可憐
　　　又題寺後竹亭
行盡空房忽畫欄竹光和月入亭寒壁間題字知
誰句醉把殘燈子細看
　　　中秋前兩日别劉彦純彭仲莊於白馬山
　　　下
忽忽離合夢非夢續續談諧眠不眠莫道對床容
易著試思分手㡬何年長亭更放金荷淺後夜誰
同璧月圓要得長隨二三友不知由我定由天
　　　早發建安寺過大櫟虗
睡美那能動朝凉强作行吾方犯星起人已趂虗
聲近路還如許長途作麽生兩親今正老三釡又
須営
　　　中秋前一夕翫月
月擬來宵好吾先今夕遭纔升半壁許已復一輪
髙遷坐明相就群飛影得逃望秋惟有此徹夜敢
辞勞
　　　赴調宿白沙渡族叔文逺携酒追送走筆
　　　取别
扁舟斜纜白沙虗𣣔行未發小踟蹰吾家子雲來
得得為携碧酒買白魚誼風多年冷似鉄非公其
誰主風月尊前醉倒定不嗔同來多半箇中人(髙/季)
(同至/仲覚)
　　　醉後題壁
夜寒星斗挂屋椽我軰把酒不問天語聲未怕驚
天上只愁驚起白鷗眠
　　　夜雨泊新塗
乱眼纔迷樹囬頭已濕沙蕭蕭打篷急㸃㸃入舩
斜此夕初為客何時却到家餘樽曾卧否喚取作
生涯
　　　明發新塗晴快風順約泊樟鎮
雨到中宵歇心知逗曉晴排雲數峯出漏日半江
明風借輕㠶便天催嬾客行不應樟鎮酒無意待
人傾
　　　泊樟鎮
北地三接浙重來四肅霜日斜秋樹轉市散暮舩
忙波捲青中白霞翻紫外黄汀沙渾換却不記旧
園芳
　　　午憩堆錢嶺
蚤作難為飯前途又苦飢塵労正未了眠食且隨
宜小憩那思去追程得更遲館人只冷眼還為惜
奔馳
　　　路逢故將軍李顯忠以符離之後私其府
　　　庫士怨而潰謫居長沙
貪將如中使兵書不誤今只悲熊耳甲誰怨裊䟽
金賈傳奚同郡朱游獨折心書生何處説詩罷自
長吟
　　　宿楊塘店
吾生行路何時了舊館重來身漸老路旁松桂只
十年如今㫦㫦舊小小昨宵宿處又雲邊來宵還
似今宵然陳迹更待俛仰間有酒不飲要稱賢
　　　宿長林
霧月撩人白風燈惱客青倦多資美睡酒薄免遲
醒
　　　午憩東塘近白干江西地盡於此
日以秋還短塗緣熱故長也知茅店小柰此竹風
凉更逺終然到而吾有底忙𣣔行猶小駐咫尺便
他郷
　　　初寒
𣣔雨還晴又作隂添衣已减却重尋絶知早晚新
寒到更用先來破客心
　　　沙溪江亭
漁舟竟日不知還水碓無人也不閑砍却江頭一
叢柳當愁無地著江山
　　　宿張家店壁間有趙民則一絶句云舎䇿
　　　投床睡便濃覺來凉葉動西風驚秋念逺
　　　無窮意客裡知誰此夜同因次其韻
督郵不敵客愁濃那更愁宵一笛風公子何曽知
許事曠懷也觧與人同
　　　蔣蓮店有書柳子厚寄吳武陵琴詩三讀
　　　敬哦五言
秋晴得凉行壁閲遇佳讀已咽猶餘滋將燼忽賸
馥語妙古未多聴難今良獨追誦惜去眼信步遑
擬足驚心一鳥鳴隔溪兩峯綠
　　　道逢王元亀閣學
秋日纔昇却霧中先生更去恐群空古雖云逺今
猶古公亦安知世重公軒冕何緣関此老江山所
過緫清風我行安用相逢得不得趨隅又北東
　　　宿楓平
休説江西西路行東來骨瘦却詩清恐緣桂玉踈
雲子敢對溪山喚麴生
　　　發楓平
谷暗迷牎曉山鳴報雨來畦丁絶須喜菜甲正新
栽倦路愁何那衝泥慣豈纔吾詩未大好也辱片
雲催
　　　過下梅
不特山盤水亦囬溪山信美暇徘徊行人自趂斜
陽急関得㱕鴉更苦催
　　　九日落莫憶同施少才集長沙
九月九日今朝是五里十里正未已良辰美景只
自美不如且著黒碁子濁醪不賤有如無黄花新
寄絶交書三年客裡兩重九去年却得登髙友醉
吟嶽麓道林間天風吹帽挂名山倒騎蹇驢下絶
頂眼花㡬落賈誼井如今悔狂亦嬾游不嫌清坐
獨醒休
　　　宿度息
薄雲翳佳月風為作金篦我行以事役雲行亦忙
為如何今夕寒只與客子期忘情豈我軰能禁秋
興悲短檠不觧事喚我哦新詩
　　　曉泊舟廟山
平水長先曉無風也自濤煙昏山易逺岸潤樹難
髙去鴈鳴相報游魚冷緫逃輕寒容可忍清朓得
辞勞
　　　到龍山頭
影静長安道凉風響轡銜海天低到水江日晚明
㠶潮遣先驅壯聲吞絶島巉黄塵征袖滿却愧著
朝衫
　　　見澹菴胡先生舎人
澹翁家近醉翁家二老風流莫等差黄帽朱耶飽
煙雨白頭紫禁判鴬花補天老手何須石行地新
堤早著沙三嵗别公千里見端能觧榻瀹春芽
　　　為王監簿先生求近詩
林下詩中第一仙西風吹到日輪邊杜陵野客還
驚市國子先生小著鞭拈出老謀開宇宙本來清
尚只雲泉新篇未許児童誦伹得真傳敢浪傳
　　　宿徐元達小樓
樓逈眠曽著秋寒夜更加市聲先曉動牎月傍人
斜役役名和利憧憧馬又車如何泉石耳禁得許
諠譁
　　　贈相士蓑衣道人杜需二首
與子生踈有底仇談間容易説封侯病身更遣氷
山倚野鶴孤雲也替愁
坐來小歇過眉拄客裡那能滿眼酤肯脱蓑衣借
儂著鷗邊雨外且江湖
　　　跋馬公弼省幹出示山谷草聖浣花醉圖
　　　歌(西人/名彦輔山)
涪翁浣花醉圖歌歌詞自作復自冩少陵無人張
顛死此翁奄有二子者不論釵股與錐沙更數旱
蛟及驚蛇詩仙不合兼草聖鬼妬天嗔敎薄命人
言愛書緣愛賢紫眉未必勝青編旧時鬼門闗外
客如今一字抵尺壁何須千載空相憶
　　　送王監簿民瞻南㱕(庭珪)
潮頭打雲雲不留月波潑牎牎𣣔流夜寒報晴豈
待曉天公端為盧溪老盧溪在山不知年盧溪出
山即日還黄紙苦催得髙卧青霞成癖誰能那詔
謂先生式國人掉頭已復煙林深路旁莫作兩踈
看老儒不用囊中金
　　　澹菴坐上觀顯上人分茶
分茶何似煎茶好煎茶不似分茶巧蒸水老禪弄
泉手隆興元春新玉爪二者相遭兎甌面怪怪奇
奇真善幻紛如擘絮行太空影落寒江能萬變銀
瓶首下仍尻髙注湯作字勢嫖姚不須更師屋漏
法只問此瓶當響荅紫㣲仙人鳥角巾喚我起看
清風生京塵滿袖思一洗病眼生花得再明漢鼎
難調要公理䇿勲茗椀非公事不如囬施與寒儒
㱕續茶經傳衲子
　　　謝趙茂甫惠淅曹中筆蜀越薄牋二首
(暢/名師)
公子平生無長物几研生涯敵玉氷二妙端能并
送似便呼毛頴試溪藤
百楮先生十免尖心知奇絶敢言貪詩無好語書
仍俗喜氣多抵得慙
　　　和馬公弼夜雨
一雨未辭泥至腰新寒癘氣喜全消都人得此正
希濶逺客憣然成寂寥聲在踈檐與黄葉夢聴禁
漏近丹霄愁心却被詩勾引始覚君家我里遥
　　　再和錯綜其韻
家書希到恐緣遥豈有全無鴈掃霄屈指大刀違
破鏡負渠縮項及長腰何當竹外扁舟去趂取梅
梢未雪消頼有可人同舎客破愁得句似参寥
　　　和趙彦徳旅懐是夕渠誦詩鼓琴(怠/名不)
客間眼暗可逢人公子詩琴却有神頻掉烏紗知
得句快揮綠綺更留塵飄零不問今何夕邂逅相歡
意便親作許生涯渾不悪只愁我軰轉須貧
　　　至日前思親
節近親庭逺天寒日暮時未風䆫已報𣣔雪脚先
知
　　　和湯叔度雪(陽人/名灝池)
道得閑來儘未閑頗緣幽事攪心間(借)卧聴雪作
披衣起不待天明帶月看更覚梅枝殊摘索只驚
蓬鬢却覉單飛花豈觧知人意風裡時時戲作團
　　　和馬公弼雪
灑竹穿梅湖更山客間得此未嫌寒髯踈也被輕
輕㸃齒冷猶禁細細餐晴了還成三日凍銷餘留
得半庭看慿誰説似王郎婦塩絮吟來緫未安
　　　中書胡舎人玉堂夜直用萬里所和湯君
　　　雪韻和寄逆旅再和謝焉
紫禁仙人視草閑宫雲低到綺䟽間(借)玉如為作
囬風舞金炬髙燒帶笑看得句却嫌椽筆小衝泥
遣慰客氊單夜哦妙語鏘鸞鶴不覺梅梢霽日團
　　　和符君俞卜隣(朱崖人/名昌言)
朱崖柳色𣣔春風庾嶺梅花尚雪容念子南㱕騎
瘦馬只今誰觧好真龍吾郷端是山水窟何日來
同丘嶽胸白鷺青原不妨揀誅茅結屋看何從
　　　引見前一夕寓宿徐元達小樓元達招符
　　　君俞胡季永小集走筆和君俞韻
主賔呼酒巻滄溟我亦何人與徳星髙閣連雲壓
潮白前山倒影入杯青細哦秀句清無底匹似踈
梅寒更馨不惜坐間作頽玉只愁宫漏又須聴
　　　同君俞季永步至普濟寺晚泛西湖以㱕
　　　得四絶句
閣日㣲隂不礙晴杖藜小倦且須行湖山有意留
儂欵約束踈鍾未要聲
煙艇横斜柳港灣雲山出沒柳行間登山得似遊
湖好却是湖心看盡山
西湖雖老爲人容不必花時十里紅卷取郭熈真
水墨枯荷折葦小霜風
曲曲都城繚翠㣲鱗鱗湖浪動斜暉天寒日暮游
人少兩岸輕舟星散㱕
　　　同岳大用(甫)撫幹雪後游西湖早飯顯明
　　　寺步至四聖觀訪林和靖故居觀鶴聴琴
　　　得四絶句時去除夕二日
湖暖開氷已借春山晴留雪要娛人昨遊未當清
奇在路凍重來眼却新
紫陌㣲乾未放塵青鞋不惜涴泥痕春風已入寒
蒲節殘雪猶依古柳根
氷壺底裡步金沙真到林逋處士家未辨寒泉薦
秋菊且將瘦句了梅花
道堂髙絶俯空明上下躋攀取意行浄閣虗廊人
寂寂鶴聲断處忽琴聲
　　　甲申上元前聞家君不快西㱕見梅有感
　　　二首
官路桐江西復西野梅千樹壓踈籬昨來都下筠
籃底三百青錢買一枝
千里來為五斗謀老親望望且㱕休春光儘好関
儂事細雨梅花只做愁
　　　晚春行田南原
西疇前日塵作霧南村今日波生路雲子從來踈
廣文衝雨學稼當辞勤農言秧好殊勝麥其如綠
針未堪喫吾生十指不拈泥毛錐便得傲蓑衣只
願邊頭長無事把耒耕雲且吾志不愁官馬送還
官借牛騎㱕不用鞍
　　　聞鴬
過雨溪山浄新晴花柳明來穿雨好樹别作一家
聲故𣣔撩詩興仍添懷友情驚飛苦難見那更綠
隂成
　　　初夏日出且雨
笑憶唐人句無晴還有晴斜陽白鷗影踈兩子規
聲䑓閣非吾事溪山且此生詩成何用好詩好却
難成
　　　和文逺以作醮相踈
涉夏天勤雨今年定有秋試思衝熱出何似帶泥
游軒冕関莊子江湖著魏牟髙人香火裡也到酒
邊不
　　　族叔祖彦通所居宛在水中央名之曰小
　　　蓬萊為作長句
儂愛南溪不减公南溪親公却踈儂為儂只作一
兩曲為公繞盡雲邊屋屋後有竹前有花断橋纔
整巳半斜客來不悪去亦好莫將汙脚涴瑶草俗
子只道無蓬萊請渠且洗睫上埃蓬萊不大亦不
小作詩示公公一笑
　　　彦通以詩送石菖蒲和謝之
笑拂孤芳旋汲泉忽如身墮曉霜天一生寒瘦知
何用只得清名垂萬年
　　　清曉出城别王宣子舎人
月細惟愁落陽昇未要忙出門雞未覚夾路稻初
香涉世寕容嬾侵星幸稍凉病來詩乆廢覓句費
商量
　　　送王吉州宣子舎人知明州二首
滿聴除書好明州勝吉州又爲邦伯去政坐治聲
優過闕端能遇居中定作留新民莫漫喜竹馬不
須休
碧海翻詞筆清霜逼誼風不應盛名下未著玉堂
中剰𣣔公留此其如帝望公從今摩病眼看到火
城紅
　　　題王宣子新作吉州學前詠㱕亭
使君見處我何言且上斯亭一笑還便有醒然新
氣象何曽改却舊江山詠㱕風味誰知㸃克已工
夫未减顔箇裡諸生髙著眼仕和不仕得相関
　　　夜同文逺禱雨老岡祠
秋熱常年無此例今宵有月不能凉槁苗似妬詩
人嬾作意催成禱雨章
　　　霜露
落照紅猶剰初星白未真霜威能奪月寒力故欺
人哀鴈知誰怨吟蛩獨我親老來憂患裡忍淚已
霑巾
　　　理蔬
小摘吾猶惜頻來逕自成青蟲捕仍有蠧葉病還
生貧裡猶存竈霜餘正可羮窺園未妨學抱甕更
須營
　　　送傳山人二絶句
江山有約未應踈浪自忙中白却鬚我昔属官今
属我子能略伴瘦藤無
談天渠外更誰先聊復憐渠與酒錢富貴不愁天
不管不應丘壑也関天
　　　憫農
稻雲不雨不多黄蕎麥空花早著霜已分忍飢度
殘歳更堪歳裡閏添長
　　　絶句
楓老顔方少山晴氣反昏舊貧今更甚已冷幸猶
暄
　　　故少師張魏公挽詞三章
出晝民猶望囬軍敵尚疑時非不吾以天未勝人
為自别知何恙從誰話許悲一生長得忌千載却
空思
手麾日三舎身馭月重輪始是岷峨秀前無社稷
臣向來元破斧何用更洪鈞只使江淮草明年不
作春
讀易堂邊路曽聞赤舄聲心從畫前到身在易中
行憂國何緣夀思親豈𣣔生不應永州月猶傍兩
牎明
　　　和周仲覚三首
書嬾聊遮眼詩窮只掉頭寒醒非不睡薄醉奈何
愁火細霜還重風停葉自投半生災疾裡誰遣未
休休
月淡猶明樹霜嚴不剰雲天寒一鴈呌夜半㡬人
聞詩只令吾瘦清聊與子分頻來仍恨少此去更
離群
春在梅邊動寒從月外來貧於蛍不暖心與燭俱
灰此意悠悠著(斫/音)從誰細細開病來更憂患淚盡
只餘哀
　　　雪用歐陽公白戰律仍禁用映雪訪戴等
　　　故事賦三首示同社
夜映非　曉山明不覚遥儘寒無柰爽且落未須
銷体怪心仍愛顔衰酒强潮毛錐自堪戰寸鉄亦
何消
是雨還堪拾非花却觧飛児童最無頼摶弄肯言
皈向樹翻投竹欺人故㸃衣肩寒未妨聳筆凍可
能揮
細聴無仍有貪看立又行落時晨却暗積處夜還
明幸自漫山好何如到夏清似知吾黨意未遣日
華晴
　　　劉公佐親家奉議挽詞二首
已病身猶徤云瘳訃却聞告存非不夀有子更能
文嗟我何多難䘮親又哭君兩家兩翁好作麽併
丘墳
一命華其老諸昆半作官相髙仍孝悌不伹盛衣
冠近别那云訣臨䘮獨忍看心知公不恨我自淚
難乾
　　　送盧山人二首
行盡千山又萬山山真何好子能然青鳥縱妙儂
曽問著眼煙雲也自賢
有欠牛眠子為尋剰將朽胔換華簪家阡只免牛
羊到此外窮通得上心
　　　徃安福宿代度寺
春前臘後暖還寒陌上泥中濕更乾野寺鳴鍾招
我宿逺峯留雪待誰看
　　　㱕途轎中讀參寥詩
車中無作惟生睡巻裡何佳却勝閑㑹意貪看三
五句囬頭悔失數重山
　　　挽封州太守趙次公二首
國爾懷孤憤麟兮嗣古風謂宜空冀北何意召河
東榕葉烝山祲棃花慘殯宫傳家今有子身後未
應窮
鴈峯三徑古融水貳車新自此相從後還成永别
晨只今耆舊傳誰是老成人剰𣣔書遺徳心悲語
不真
　　　和元舉叔見謝載酒之韻二首
雪乆自消猶半在雨來正密更無休硬黄字裡真
添瘦重碧杯中且避愁
南溪溪北北山邊風月公何得獨專挈榼慙無桒
落酒贈詩如得漢隂鯿
　　　雪後晚晴四山皆青惟東山全白賦最愛
　　　東山晴後雪二絶句
只知逐勝忽忘寒小立春風夕照間最愛東山晴
後雪軟紅光裡湧銀山
群山雪不到新晴多作泥融少作氷最愛東山晴
後雪却愁宜看不宜登
　　　寄題郭漢卿琴堂
著眼飛鴻外欹巾韻磬邊半忘今古操豈校有無
絃自適何須妙能聴也則賢如何劃然裡猶露祖
生鞭
　　　乙酉社日偶題
愁邊節裡兩相関茶罷呼児撿暦看社日雨多晴
較少春風晚暖曉猶寒也思散策郊行去其柰緣
溪路未乾綠暗紅明非我事且尋野蕨作蔬盤
　　　和昌英主簿叔社雨
愁巳春相背詩仍債未還雨聲宜小睡竹户且深
闗夢釣鷗邊雪衰忘鏡裡顔起來聊覓句句在眼
中山
　　　送談星辰吳山人
牙籌入手風前快玉李行天鏡裡看紫闥青規吾
不夢子言𣣔試故應難
　　　寒食上冢
逕直夫何細橋危可免扶逺山楓外淡破屋麥邊
孤宿草春風又新阡去嵗無棃花自寒食時節只
愁予
　　　和昌英主簿叔送花
去嵗㱕時正牡丹親庭上夀撚花看共知春好毋
虗擲更復盃深肯剰殘誰料今兹千萬感强從叔
也兩相寛風顛雨急闗儂事時序撩人只暗嘆
　　　和蕭伯振見贈
愁裡真成日似年嬾邊覓句此何緣雨荒山谷江
西社苔卧曹瞞䑓底甎頓有珠璣開病眼旋生羽
翼𣣔俱仙車斜韻険難為継聊復酬公莫浪傳
　　　春晚徃永和
春事已如許山居殊未知綠光風度麥白碎日翻
池景好懷翻悪人嬉我獨悲郊行聊著眼興到漫
成詩
　　　轎中風翻書巻
捲冊登車强出山展來未讀眼先昏無端又被春
風妬葉葉吹開更揚翻
　　　農家嘆
兩月春霖三日晴冬寒初暖稍秧青春工只要花
遲著愁損農家管得星
　　　三江小渡
溪水將橋不復囬小舟猶倚短篙開交情得似山
溪渡不管風波去又來
　　　嘉定元年春三月男長孺　編定
　　　端平元年夏五月門人羅茂良　校正
誠齋集巻第二(終)
誠齋集卷第三
　　　　　　　廬陵楊　萬里　廷秀
　詩
　　江湖集
　　　薄晚絶句
春氣吹人不作醒病身感物底心情斜陽也不蔵
人老偏照霜髭一兩莖
暫出嫌喧可得除漫游乆廢未全無路逢塩裡知
城近店有雞聲覺日晡
　　　興主簿叔𬞞飲䏈句
蕨含春味紫如椽酒入春風浪似山(廷秀)未信乾
坤非細物小吞螺浦半杯閻(昌英)
　　　永和遇風
未嫌春晚不多花只愛青原緑似爪剰𣣔開懷細
巖嶽可堪病眼着風沙待舩小立看鴎沒倚杖㣲
吟儘㡌斜客裡更無詩遣悶不愁兩鬢不成華
　　　金甖花䏈句
兩日風狂雨更顛取将暖去正衣單(昌英)金甖花
發闗誰事何用夜來如許寒(廷秀)
　　　彦通叔祖約游雲水寺二首
出門天色隂晴半著雨途間進退難知得招提在
何許只慿田父指林間
竹深草長綠冥冥有路如無久断行風亦恐吾愁
寺逺慇懃隔雨送鍾聲
　　　和昌英主簿叔乆雨
積雨今晨也解休慇懃日脚傍花流半明衣桁烘
梅潤全為農家放麥秋更著好風墮清句不知何
地頓閑愁新晴佳處無人㑹隔柳一聲黄栗留
　　　憫旱
鳴鳩喚雨知喚晴水車夜啼聲徹明乖龍嬾睡未
渠醒阿香推熱呼不譍下田半濕髙全圻㓜秧𣣔
焦老差碧書生所向便四壁賣漿逢寒步逢棘還
家浪作飽飯謀買田三歳兩無秋一門手指百二
十萬斛量不盡窮愁小児察我惨不樂旋沽村酒
聊相酌更哦子美醉時歌焉知餓死填溝嶽水車
啞啞止復作
　　　和蕭伯振禱雨
雲氣㣲昇又霍然虗疑數㸃長三川渚東秔稻今
無雨杜曲桒麻莫問天餓死何愁更平糴野夫半
去只荒田來辞託命長鑱柄黄獨那能支一年
　　　旱後郴冦又作
自憐秋蝶生不早只與夜蛩聲共悲眼邊未覚天
地寛身後更用文章為去秋今夏旱相継淮江未
浄郴江沸餓夫相語死不愁今年官免和糴不
　　　旱後喜雨四首
雲頭造次便能開雨脚商量半𣣔來舊日催詩元
要雨如今雨却索詩催
検校西疇首忍囬雨佳小恨較遲來抄雲浙玉何
曽夢只擬禾孫作粥􁂳
竟夏興雲只苦風入秋今雨稍宜農怪來霹靂轟
枯樹知向前山起卧龍
宻洒踈飄儘自由通宵到曉未須休平生愁聴芭
蕉雨何事今來聴不愁
　　　秋日見橘花二首
花淨何須艶林深不隔香初聞無處覓小摘莫令
長春落秋仍發梅兼雪未强縹瓷汲寒甃淺浸一
枝凉
不夜非闗月無風也自香著花能許細落子不多
長玉糝開猶半金鬚撚更强得秋何恨晩映暑却
生凉
　　　題吉水余端䝉明府縣門飛鳬閣
塵外塵中儘靜喧閣前閣後且山川秋生踈雨㣲
雲處月仄青原白鷺邊眼冷庾樓聊復此人如葉
令更差賢從公𣣔徃其如嬾著句無佳莫浪傳
　　　題周鯁臣浩齋
浩翁曲肱一浩齋焉知廊廟與蒿萊此翁定復死
不死舊齋又新有賢子齋前種樹初如椽如今過
雲𣣔造天作人誰無半㸃氣草動風驚便心醉囬
山倒海不関身古人與我各何人杉溪老人是翁
友拈岀問渠領否
　　　送胡季永赴漕試
兔目著花官樣黄氷輪飄子秋風香誰騎瘦馬蹈
詞埸澹翁庭堦玉雪郎天於賢侫真不省不應阿
翁有阿永景升児子漫谷量未識一丁惟啗餅阿
永胸中幾許書石渠奄有仍更餘毛錐半㸃不籧
篨羽鏃一脱無犀渠當家衣鉢更誰付鏁㕔小借
梯雲路澹翁嚴冷縱不嬉㱕來滕上安文度
　　　送瀛洲先生元举叔談命郡城
誰遣談天太逼真取憎造物得辞貧不妨小隠君
平肆戲與人間閲貴人
　　　四十二叔祖母劉氏太孺人挽詞
夫人自七十有母尚期頥不遣千山訃猶應一病
遲孝留天下口身立女中師到得君羮美翻令頴
谷悲(慟而病竟不起/夫人縁得母訃一)
　　　四十九叔母祖朱氏孺人挽詞
憶哭清湘掾諸孤未裡頭盛年能素節凜氣却清
秋眼底生芻奠生前汎柏舟無齡還有徳此母不
應愁
　　　黄太守元授挽詞二首
五馬新通貴千牛舊不全豈渠才作祟從古命懸
天半世風波裡清名玉雪邊諸郎俱偉器樞
我忝通家子公如父行親一書雖不欠半面遂無
因旅櫬千江逺銘旌兩竹新慶門寕有此造物豈
其仁
　　　夢亡友黄世永夢中猶喜談佛既覚感念
　　　不已因和夢李白韻以記焉二首
子在人每憎子亡憎者惻自吾失此友伹覚生意
息猶觧夢裡來豈子餘此憶死生知有無賢聖或
未測渾作白日看不記夜許黒尚憐紫鸞姿未举
先折翼只驚玉雪容冷面帶古色夢淚覚猶濕悲
罷喜有得去年客京都子去我未至得書不得面
安用慇懃意猶矜各未老相見當亦易不知此蹉
跎交道遽云墜一杯胡不仁埋此經世志絃絶諒
何益蕙歎庸不顇吾聞佛者流正以生作累夢中
尚㣲言子豈悲世事
　　　次主簿昌英叔鑷白韻
滴盡思親淚猶殘影弔形眼花渾作黒頷底更能
青少也投三賦今焉忽一星此生成底事有脚不
曽停
　　　次昌英主簿叔晴望韻
秋水冬全落寒梅暖向栄煙林明又滅風鴈仄還
平老豈愁能避貧非嬾不営猶須鏟千嶂剰與放
雙明
　　　次出門韻
有酒何須富無車却好行眼中長得句身外豈関
情逺嶺寒逾瘦乾楓落更聲好懷非自閟且道向
誰傾
　　　次霜月韻
銀浦寒無浪金星澹不芒初看霜是月併愛月和
霜萬里除纎翳雙清作一光詩窮只欠許窮我未
渠央
　　　同主簿叔暮立
旋旋前山沒駸駸半臂寒鷗㱕勢何嬾林近意先
安待月遲云麽煩公小立看未知立玉笋何似立
江于
　　　晚望二首
月是小春春未生節名大雪雪何曽夕陽不管西
山暗只照東山八九稜
萬松不掩一楓丹煙怕山狂約住山却被沙鴎惱
人損作行飛去略無還
　　　次主簿叔晚霞
病眼何愁未苦佳曉看霜了晚看霞只驚天上三
冬月那得西湖十里花景與詩争酣未退興如水
湧去難遮却嫌醉墨欹傾甚整整斜斜半似鴉
　　　次乞米韻
魯公尚有粥為食盧老今無僧作隣文字借令真
可煑吾曹從古不應貧詩腸幸自無煙火句眼何
愁著㸃塵俗子豈知貧亦好未須容易向渠陳
　　　夜雨不寐
雨急㸃不踈瓦乾聲可數滴破江湖夢合眼無復
補更長酒力短睡甜詩思苦已自不成眠如何更
遭許
　　　新寒
寒力欺誰得知儂典却衣暮禽差慰眼不作一行
㱕
　　　和羅巨濟敎雪二首
天慳聊爾落地暖未敎深猶放遥岑碧偏鳴宻竹
林似供愁裡眼小惱客邊心詩巻開還闔清寒溢
素襟
飛來須面旋𣣔墮更横斜不遣詩人嬾惟禁酒力
加鏤氷初試手翦水便成花誰㑹歐蘓律吟邊别
一家
　　　次主簿雪韻
向來一雪亦草草天知詩人眼未飽相傳南風為
雪骨此言未試吾不曉昨日忽驚冬作春暖氣吹
人軟𣣔倒惟餘桃李未著花便恐蟄蟲偷出窖南
風未了却北風一夜吹翻青玉昊今晨冷傍筆管
生似妬吟邊事幽討司寒作意𣣔再雪凍雀求哀
不容禱令人還憶柳栁州觧道千山絶飛鳥誰教
愛雪却嫌寒歡喜十分九煩惱詩人凍死不足憐
凍死猶應談雪好寄聲滕六何似休净盡將雲為
儂掃
　　　次秦少游梅詩
南枝外槁中不槁未葉先花笑人倒已從寒裡著
詩愁可復溪邊被花惱非渠攙出百卉前爾許清
寒誰敢早有花無雪花只俗有雪無梅雪何好冷
蘃不風元自香瘦何冩月真如掃伹令一嶽蒔横
斜便挂竹皮為渠老秦七蘓二氷玉詞絶唱寒盟
㡬秋草梅邊尚有句可搜更撚衰髯仰清昊
　　　次東坡先生蠟梅韻
梅花已自不是花氷魂謫墮玉皇家不餐煙火更
餐蠟化作黄姑瞞造物后山未覚坡先知東坡勾
引后山詩金花勸飲金荷葉兩公醉吟許孤絶人
間姚魏漫如山令人眼暗只𣣔眠此花寒香來又
去惱損詩人難覓句月兼花影恰三人欠箇文同
作墨君吾詩無復古清越萬水千山一瓶鉢
　　　次東坡先生用六一先生雪詩律令亀字
　　　二十韻旧禁玉月棃梅練絮白舞鵝鶴等
　　　字新添訪戴映雪髙卧齧氊之類一切禁
　　　之
病身柴立手亦亀不要人憐天得知一寒度夕抵
度嵗悪風更將乾雨吹作祥只觧誰飢腹催老偏
工欺短髭透屋旋生衾裡鉄隔䆫也送硯中澌攬
衣起看端不悪兩耳巳作凍菌危似明還暗静復
響索我黄絹揮烏絲誤喜家貧屋驟富不道天巧
人能為忽思向來旅京國瘦馬断鞭包袖持紅金
何曽夢得見繭生脚底粟生肌殘杯冷炙自無分
不是不肯叩富児獨立西湖望東海海神駕雪初
來時眼花只怪失天地風横併作翻簾幃飛來峯
在水仙國九里松無塵土姿只欠杖頭聘歡伯安
得醉倒衣淋漓猶遭天子呼野客催班聲裡趨丹
墀如今四壁一破褐雪花宻宻巾披披詩肩渾作
逺嶺瘦詩思浪與春江馳茅柴乞暖却得冷聊復
爾耳三兩巵東坡逸足電雹去天馬肯放氂牛隨
君不見溧陽縣裡一老尉一句曽饒韓退之
　　　丙戌上元後和昌英叔李花
春暖何緣雪壓山香來初認李花繁露酣月蘃蒼
茫外梅與山礬伯仲間剰雨殘風底無頼明朝後
日不堪看泥深小忍春遊脚猶遣青童去一攀
　　　又和春雨
向來一旱鬢成絲敢道新年兩脚垂未必催詩真
强管端令學稼失愁思只今且莫傾三峽此後時
須示一犂未愛少陵紅濕句可人却是道知時
　　　和周仲容春日二絶句
春半花全退詩人尚道遲惟應讀書苦聲調作吾
伊
端憂更貧病不分又花時只説春何好猶堪入小
詩
　　　和周仲容春日二律句
飢民日夜去也有不荒田舊雨仍新雨今年勝去
年未嫌詩得瘦只苦　妨眠花氣薰人醉來從若
箇邊
今晨晴頗嬾昨夜雨猶聲𣣔社鷰先覚半春鴬未
鳴詩非一字苦句豈十分清参透江西社無燈眼
亦明
　　　和王才臣
新詩不伹不饒儂便恐除何立下風每與勝談千
古事不知撥盡一爐紅生児底巧翁何恨得子銷
愁我未窮剰𣣔苛留老三逕念渠何罪亦山中
　　　得省榜見羅仲謀曽無逸䇿名夜㱕喜甚
　　　通夕不寐得二絶句
淡墨髙垂兩客名夜㱕到曉睡難成却緣二喜添
三喜聴得黄鸝第一聲
兩日隂晴較不常嫩寒輕暖雜花香今晨天色休
休問卧看紅光㸃屋梁
　　　和蕭伯和韻
桃李何忙開又零老懷易感掃還生略無花片經
人眼誰道春風不世情睡去恐遭詩作祟愁來當
遣酒行成子能覓句庸非樂未必胸中有不平
　　　又和風雨二首
東風未得顛如許定被春光引得顛晚雨何妨略
彈壓不應猶自借渠權
風風雨雨又春窮白白朱朱已眼空拚却老紅一
萬㸃換將新綠百千重
　　　和文逺叔行春
行脚宜晴翠看雲恐夕黄何村不花柳此社要柴
桒一笑當誰領同來得許忙老懐翻作悪不剰半
分狂
　　　和子上弟春雹
雹子何孤竹屋聲只於花事較無情青春已在殘
紅裡更著渠儂何似生
　　　和蕭伯和春與
只道韶華不到儂不妨較日媚柔風愁心自對春
無味老面可能花似紅逢著詩狂兼酒聖又忘人
辰或天窮聖人枉索方兄價我與賢人也一中
　　　又和聞蛙
春來真底好此軰政縦横身作泥中計聲從雨後
増北人餐未慣南食眼猶生灰洒知虗實於渠似
可行
　　　又和二絶句
一冬寒不到深山豈有春來更㑹寒幸自趂晴行
脚好却嫌沙入破鞋間
翦翦輕風未是輕猶吹花片作紅聲一生情重嫌
春淺老去與春無㸃情
　　　三月三日雨作遣悶十絶句
行春莫放一日一修禊仍逢三月三忍遣晴光作
隂雨更將急濺涴春衫
出門著雨不能皈借得青蓑著片時春染萬花知
了未雲偷千嶂忽何之
㱕得茅齋松竹邊看風看雨亦欣然空檐知與堦
何故須把青苔滴似穿
舊與酴醿頗不踈今春半朶未逢渠千花一雨俱
紅雨問訊孤芳小住無
今年春事底怱怱雨急風顛惱得儂不見一林如
許笋猶嫌三日向來風
荒餘只怪不愁聲好語煩君細細聴秧早不由田
父懶蠶犀端待柘隂成
犀日何緣似箇長睡郷未苦怯茶槍春風觧惱詩
人鼻非葉非花只是香
村落尋花特地無有花亦自只愁予不如卧聴春
山雨一陣繁聲一陣踈
報荅春光酒一巵貧中無酒著春欺作詩細與東
風道未必東風肯要詩
却是春殘景更佳詩人須記許生涯平田漲綠村
村麥嫩水浮紅岸岸花
　　　和羅武岡欽若酴醿長句
花飛十不啻五六青子團枝失紅簇江南桃李緫
成隂不論少城與韋曲酴醿珍重不浪開晚堆綠
雲㸃氷玉體薰山麝非一臍水洗銀河費千斛滴
成小蓓宻於糝乱走長條柔可束醉眸須及月下
來破鼻細從風處觸先生未必被花惱偶與門人
暮春浴為憐壓架十萬枝小立傍邊領新馥剰拚
妙語寵瓊㽔更掇清英釀酃渌先生何得便杜門
霜鬢猶煩玉堂宿
　　　再和
春風一夜吹滕六旋落旋銷不成簇只餘架上萬
天花照影清池三兩曲江東詩仙花下飲小摘繁
枝篸醉玉驚飛雪片萬許㸃乱落酒舩百餘斛旧
枝掠削自縈囬新枝奔迸無拘束詩仙詩滿雲夢
胸那更相逢此花觸只愁毛頴倦驅使一日屢向
陶泓浴兩章洗盡眼底塵箇字亦帶花邊馥慿誰
説與柳柳州休道一聲山水渌願参佳句法如何
夜雨何時對床宿
　　　賀澹菴先生胡侍郎新居落成二首
清廟欹斜一笑扶㱕來四壁亦元無可憐拙計輸
餘子住破僧房始結廬三逕非遥人自逺萬間不
悪我何須冥搜善頌終難好賀厦真成鷰不如
眼髙不肯住清都夢繞江南水竹居却入青原更
青處飽看黄本硬黄書翦裁風月聊堪醉折洗乾
坤正要渠賜宅不應公得免未知北第似林廬
　　　見周子充舎人叙懷
三年再謁一畨逢兩舎相望㡬訊通便有好懐安
得盡不知造物底相窮公今貧賤庸非福我更清
愁悪似公誤辱相期千載事雲泥政自未應同
　　　和易公立投贈之句
目者論文各少年中間嵗月似風旋老來書冊惟
生睡裡許生涯未苦賢好句撩人那得嬾勝流覓
紙便争傳詩壇正欠風騷將君合為真不用權
　　　和昌英主簿叔求潘墨
頗怯冥搜惱蔵神却思瘞硯學元賔墨家何以得
公重詩債又來欺我貧鏡面松身紛楚楚金華笏
様本陳陳嬾邊此寳端無用送似草玄揚子雲
　　　之永和小憩資夀寺
石子宻鋪逕竹莖踈作行不緣憩騶僕㡬失此山
房佛象看都好林花静自香未須清興盡㱕更借
僧床
　　　過神助橋亭
下轎渾將野店看只驚脚底水聲寒不知竹外長
江近忽有髙桅出寸竿
　　　過大皐渡
隔岸横州十里青黄牛無數放春晴舩行非與牛
相背何事黄牛却倒行
　　　至永和
出城即便見青原正在長江出處天却到青原望
城裡樓䑓些子水雲邊
　　　自值夏小溪泛舟出大江
放溜山溪一葉輕山溪盡處大江横舟中寂寂無
人語只有波聲及雨聲
　　　和文明主簿叔見寄之韻二首
古聲彈九寡妙學足三多十載纔重見百年當㡬
何入州非不肯出伏即相過安得看雲路金盆仄
白河
黄九陳三外諸人緫觧詩甘心休作許苦語竟何
為所向公同我何緣様入時從來大小阮一笑更
誰知
　　　和濟翁見寄之韻二首
只有髙為累元無俗可離正緣隔少面添得許多
詩杜老吟邊樹山公醉處池猶須謀一笑天許又
何時
四海皆兄弟何如真弟兄吾今有弟在眼只為渠
横剰𣣔驅濤壯猶應倒峽清青春不可又未𣣔傍
長檠
　　　和王才臣再病二首
鷰外將心逺鴬邊與耳謀如何再卧病對此兩添
愁赤壁還坡老黄樓只子由二蘓三賦在一覽病
應休
詩瘦如春瘦時乖抑命乖病過三日雨門掩半扉
柴不面何曽乆於心便有懷端能暮出否溪水減
南涯
　　　閑居初夏午睡起二絶句
梅子留酸軟齒牙芭蕉分綠與䆫紗日長睡起無
情思閑看児童捉柳花
松隂一架半弓苔偶𣣔看書又嬾開戲掬清泉灑
蕉葉児童誤認雨聲來
　　　携酒夜餞羅季周
夜深未要掩柴門且放清風入綠尊淡月輕雲相
映著淺黄帊子裡金盆
　　　雨後獨登舎北山頂
山下生愁熱不除山頭小立氣全蘓自緣著脚髙
低别萬岳清風豈是無
　　　題羅巨濟敎授蓬山堂
蓬萊蔵室盛東都只著方書并老儒後來許事曉
星踈登車不落問何如廣文先生自有飯諸公衮
衮端無羨著脚金坡不作難問津木天何足辨作
堂聊爾題蓬山此豈有意亦偶然登瀛仙人多姓
許未必先生肯為伍書生饒舌定可憎此話姑置
莫葛藤先生諸孫皆玉氷誦書已作鸞鶴声請來
欹枕細細聴
　　　和昌英叔夏至喜雨
清酣暑雨不緣求猶似梅黄麥𣣔秋去歳如今禾
半死吾曹遍禱汗交流此生未用愠三已一飽便
應哦四休花外綠畦深沒鶴來看莫惜下邳侯
　　　和昌英叔覓松枝作日棚
先人手種一川松為棟為杗似未中只合茅齋聴
駈使為公六月喚秋風
𣣔和新詩且撚髯岸巾百匝繞前檐茅齋或恐清
隂薄更遣蒼官去一添
　　　秋夜不寐
秋氣侵人冷𣣔氷不由老境不愁生雨聲已遣儂
無睡更著寒蛩泣到明
　　　元舉叔蓮花
不著芙蓉近路栽菰蒲深處却花開晩香特地清
人骨多謝西風得得來
　　　昌英叔門外小樹木犀早開
觸鼻無從覓看林小綴黄旋開三兩粟已作十分
香入夜偏相惱攙先有底忙移床月枝下坐對略
傳觴
　　　寄題張商弼葵堂堂下元不種葵花但取
　　　面㔟向陽二首
行盡葵堂西復東葵花元自不曽逢客來問訊名
堂意雪裡芭蕉笑殺儂
主人未肯便山林賞月吟風酒更琴每一登堂一
揩眼誰知半㸃向陽心
　　　南溪暮立
溪影明霞新月底水聲乱石嫰沙間𣣔皈小爲魚
児住更看跳波玉一環
　　　晚望
病身似怪暮來風老眼還驚霽後虹落日偏明松
表裡好山分占水西東

　　　嘉定元年春三月男長孺　編定
　　　端平元年夏五月門人羅茂良　校正
誠齋集巻第三(終)
誠齋集巻第四
　　　　　　　廬陵楊　萬里　廷秀
　詩
　　江湖集
　　　秋夜
挑落寒燈一㸃青方知斜月半䆫明無端一陣秋
聲起喚作銅缾蟹眼鳴
　　　夜聞蕭伯和與子上弟讀書
少日躭書病得臞何曽燈火稍相踈如今老懶那
能許卧聼隣齋夜讀書
　　　中秋雨過月出
𣣔遣清風掃乱雲先將一雨浄游塵今年大作中
秌事月色何孤我軰人照却八方還剰在看來千
古許清新不眠不惜明朝補報荅孤光醉是真
　　　和李天麟二首
學詩須透脱信手自孤髙衣鉢無千古丘山只一
毛句中池有草子外目俱蒿可口端何似霜螯略
帶糟
句法天難秘工夫子伹加参時且栢樹悟罷豈桃
花要共東西玉其如南北涯肯來談箇事分㘴白
鴎沙
　　　寄題劉元明環翠閣二首
閣在青囲翠繞中何時我軰略搘笻亦聞佳處無
多子只有千峯與萬峯
一夜秋聲惱井桐夢囬得句寄西風詩成却問題
詩處正在東山東復東
　　　濠原路中
長亭短亭三復五緫是児時行底路尚憶天寒日
小黄先君前行我後顧如今悲不為塗窮病鴈孤
飛失老鴻三年閉户松風裡行路又還從此始
　　　小雨
雨來細細復踈踈縱不能多不肯無似妬詩人山
入眼千峯故隔一簾珠
　　　連嶺遇雨
肩輿正好看山色雨裡兩窓開不得此外只有書
可觀斜㸃又來濕書冊一日秋晴一日泥南翁此
諺似可疑山寒却要日暴背吾衰不用雨催詩
　　　題赤孤同亭館
數菊能令客眼明三峯端為此堂横僕夫不敢催
儂去只道長沙尚八程
　　　分宜逆旅逢同郡客子
在家児女亦心輕行路逢人捴弟兄未問後來相
憶否其如臨别不勝情
　　　袁州路遇晴
晴意乆不果天容今一新如何半輪日銷却許多
雲積雨還休雨小春真似春客心君莫問山鳥亦
欣欣
　　　將至萍郷𣣔宿為重客拠館乃出西郊
哦詩渾忘路髙低忽恠松梢與路齊凖擬醉眠萍
實驛驛西西去更山西
　　　將至醴陵
行盡崎嶇峽初逢熨帖坡寒從平野有雨傍逺山
多也自長沙近其如此路何披文渾不悪凍手柰
頻呵
　　　見張欽夫二首
克已今顔子承家小吕申只愁無好手不道欠斯
人一别時飛㡬重來事揔新祥琴聲尚苦可更話
酸辛
不見所知乆有懐何許開百書終作悪千里為渠
來鄒魯期程逺風霜鬢髪催不應師友地只麽遣
空囬
　　　見張定叟
蜀士冠朝士最談蘓與張少公今是似相國未應
亡黄閣如寒素青春已老蒼新功知更逺餘事出
文章
　　　宿龍囬
大熟虗成喜㣲生亦可嗟禾頭已生耳兩脚尚如
麻頃者官收米精於玉絶瑕四山雲又合柰爾老
農家
　　　見潭師劉恭父舎人二首
雲霧開衡嶽波濤息洞庭是邦誰岳牧西掖一文
星有眼難人物斯人尚典刑如何閑處著不遣肅
朝廷
道合寕嫌晚心期不用多於公猶未見此恨獨如
何頗辱談間問端須雪裡過門闌當欠士許寄病
身麽
　　　蜀士甘彦和寓張魏公門館用予見張欽
　　　夫詩韻作二詩見贈和以謝之
説著岷江士未逢眉已伸慇懃耒相府邂逅得詩
人不是胸中别何緣句子新談今還悼昔喜罷反
悲辛
夜把新詩讀燈前闔且開一行私獨喜兩脚不虗
來天似嫌梅晚冬初遣雪催與君問花信能繞百
千囬
　　　和侯彦周知縣招飲
乗興山隂更㶚橋人間此事久寥寥客心也𣣔將
㱕去小為故人留一霄
　　　和吳伯承提宫孟冬風雨
舊雨新更寒晝歇夜復隕我行十日泥履跡故未
泯吟聲正酸苦已似琴促軫更遭雪作祟不由絃
不緊與公無詩債何得便見窘半生領盛名一面
辱傾囷眼底過浮雲誰見柳下憫覓句許奇險有
底惱肝腎開懐愛我多落茟爲渠盡獨憐禾頭濕
可歎不可哂
　　　題清江胡民瞻忍堂
俗物茫茫奈我何児女昵昵不用呵先生笑問有
酒麽醉來得句自長哦家風孝友春風軟牀無黄
金且青簡君不見多愁多惱張公藝枉却御前百
餘字
　　　除夕宿臨川戰平
一臘天頻雪千山梅未花終年不為客除夕恰辞
家雨又垂垂落風仍故故斜難開愁裡眼只益鬢
邊華
　　　紀聞
人道真虗席心知必數公賔王欺釣築君實誤児
童天在昇平外春㱕小雪中何曽忘諸老渠自愛
松風
　　　又除夕絶句
紫陌相逢誰不客青燈作伴未為孤何須家裡作
時節只問旗亭有酒無
　　　丁亥正月新晴晚步二首
嫰水春來别様光草芽綠甚却成黄東風似與行
人便吹盡寒雲放夕陽
急下柴車蹈晚晴青鞋步步有沙聲忽逢野沼無
人處兩鴨浮沉最眼明
　　　過安仁岸
野水工穿石踈林不掩巢雨蒲拳病葉風篠秃危
稍短脛知難續長腰強自抄兹游良不悪物色困
詼嘲
　　　早行鳴山二首
淡淡清霜薄薄氷曉寒端為作新晴慇懃喚醒梅
花睡枝上春禽一兩聲
靈山未見見亀山且捲詩書子細看春日幸從年
後暖春風須帶臘前寒
　　　明發弋陽縣
燈市通宵沸朝來觧一空梅邊霜似雪霧外日如
虹句妙元非作人窮未必工忽驚家已逺身在大
江東
　　　霧中見靈山依約不真
東來兩眼不曾寒四顧千峯掠曉鬟天𣣔惱人消
㡬許只教和霧看靈山
　　　題小沙溪鄭氏店江亭
隔水千山又萬山大江仍合小溪湾岸巾獨立東
風裡眼趂鳬雛下急灘
　　　又題鄭店立春後一日
石壁仍叢竹江亭更小樓灘聲清客夢燈影動詩
愁春日已虗過元宵看又休誰令不行樂蹙破兩
眉頭
　　　上元日晩過順溪
恰恰元宵兩脚垂天風為我掃除之恠來平地寒
如許雪滿逺峰人未知
　　　白沙買舡晩至嚴州
重霧凝朝雨斜陽竟晩晴萬山江外盡一塔嶺尖
明舟小寕嫌窄途長已倦行子陵䑓下水未酌竟
先清
　　　題釣䑓二絶句
断崖初未有人蹤只今先生著此中漢室也無一
抔土釣䑓今是㡬春風
同學書生已冕旒未將換與一羊裘子雲到老不
曉事不信人間有許由
　　　和周子中韻
清愁政爾喜逢兄一笑那知客帝城海氣不曾晴
色好棃花半落嫩寒生刑書夜誦端何苦詩句春
來想不平我亦有懷無處説對床只𣣔為渠傾
　　　都下無憂館小樓春盡旅懷二首
病眼逢書不敢開春泥謝客亦無來更無短計銷
長日且遶欄干一百囬
不関老去願春遲只恨春㱕我未㱕最是楊花欺
客子向人一一作西飛
　　　新熱送同邸㱕客有感二首
日日思親未拜親何時乞我自由身同來客子送
㱕盡更送後來無數人
瘦不縁詩不為春只教懸罄未教行清和天理不
㱕去六月長途作麽生
　　　䟦蜀人魏致堯撫幹萬言書
雨裡短檠頭似雪客間長鉄食無魚上書慟哭君
何苦政是時人重子虗
　　　桐廬道中
肩輿㘴睡茶力短野堠無人山路長鴉鵲聲歡人
不㑹枇杷一樹十分黄
　　　金溪道中
野花垂路止人行田水偏尋缺處鳴近浦人家隨
曲折挿秧天氣半隂晴
　　　將至建昌
梅雨芹泥路不佳悶來小歇野人家緑萍池沼垂
楊裡初見芙蕖第一花
　　　見王宣子侍郎二首
不作伾文客投閑可得辞髙名真自累了事竟成
癡到㡳須良匠非渠更阿誰莫嫌風雪悪要試歳
寒枝
老去渾多難愁來敢怨天生遭文字誤更結簿書
縁苦憶懸問榻難囬雪後舩三年纔一見百歳㡬
三年
　　　都下和同舍客李元老承信贈詩之韻
論交何必星霜久白頭得似傾蓋友長安市上李
將軍挽弓旧不論石斗只今有子似渠長清夜讀
書雪邊牗雲端烽煙半㸃無怪來將軍不好武遺
我驪珠三百顆字字鐫鑱未曾苟得得且看錢塘
潮莫莫言攀渭城栁朝家金印斗樣大情知不上
書生肘儒冠多誤儂飽諳毛錐焉用君知否便應
早請終軍纓徑須繫取單于首居延蒲類水如天
吹作春風一杯酒㱕來冠剣上凌煙剰作功名落
人口如何收剣許光芒也趂槐花黄裡走献璞雖
真不救脛絶絃何如只停手人生匹似風中花栄
瘁昇沉豈非偶與君早賦㱕去來名垂万古知何
有不如耳熱歌鳴鳴醉帽欹傾衣不細詩流唱和
秋蟲鳴僧房問荅獅子吼儘令俗客不妨來白眼
相看勿分剖
　　　新塗抛江
煙雨横江水著天不曾复澇似今年綠堤何用千
株栁只與行人礙過舩
　　　還家秋夕飲中喜雨
好風有意入金䑓白酒無聲落玉林秋雨亦嫌秋
热在打荷飄竹為人來
　　　咊李天麟秋懷五絶句
漫浪㱕來歳又秋依然風月替人愁奉酬只麽隨
緣句懶更雕肝與探鈎
雙井無人後山死只今誰子定得燈老夫言語渾
無味不但秋來面可憎
小立南溪暮未還略容老子照衰顔頗驚瞑色來
天外未必秋聲在樹間
綴玉聨珠辱見投要知詞客觧悲秋儂家韋自無
煩惱却被新詩嫁許愁
夜把新詩百遍開句如紅藥與蒼苔如何作許無
端甚押盡車斜始送來
　　　送相士髙元善二首
選官選佛兩悠悠元不関人浪自愁洙泗生涯乆
春草老夫作麽晚囬頭
穉子煩君一一看丁寕莫道好求官老來正要團
欒㘴伴我秋風把釣竿
　　　出城途中小憩
未到江城已日斜山煙白處是人家秋風畢竟無
多巧只把燕支滴蓼花
　　　題周子中司户乗成䑓三首
不煩営築便成䑓自有青松不用栽只道先生忙
更懶也須一日一囬來
只須獨立領秋光何用安排石皷雙平揖青原未
為美更於竹外見長江
先生無劓何須補上到乘成儘放懐松樹尚堪驅
使在為公一一捧詩牌
　　　三辰硯屏歌
　　文發主管叔有一硯屏其石正紫中有日月
　　相並月中有桂其枝葉一一可數月旁有一
　　星文發目為三辰屏予因賦之
天小紫日淡紅月光正與日相通一星雪白大於
黍走近月旁無半武吾聞三辰不並明如何日中
見月星霜後梨花定非端春秋獲麟不應貴君不
見八月十五夜向晨東方亭亭升火輪西有玉李
伴金盆是時三辰正如許君不著眼君莫論吾家
大阮嗜文字看書到曉那能睡三辰并光射䆫儿
影落硯屏不容洗就中月輪景特竒桂樹可數葉
與枝烟如秋水涵荇藻天巧此豈人能為懐璧未
為罪借書未為癡公當十襲古錦帊如何傳翫十
手把不防夜半有力者
　　　題文發叔所蔵潘子真水墨江湖八境小
　　　軸
　　　　洞庭波漲
湖水吞天去湖風送浪還銀山何處是青底是君
山
　　　武昌春色
花外庾樓月鴬邊呉宫栁我𣣔問廢興春風獨無
口
　　　廬山霽色
彭澤收積雨廬山放嫩晴多情是瀑布只作雨中
聲
　　　海門殘照
萬里長江白半䂓斜日黄焦山渾𣣔到宛在水中
央
　　　太湖秋晩
水氣清空外人家秋色中細看千萬落户户水精
宫
　　　浙江觀潮
海湧銀為郭江横玉繫腰呉儂只言黠到老也看
潮
　　　西湖夏日
四月曾湖上荷錢劣可穿㱕來開短紙十里已紅
蓮
　　　靈隱冷泉
小潘詩家子觧作無聲詩八境俱妙絶冷泉天下
竒
　　　和文黼主簿叔惠詩之韻
薄宦江湖苦異途十年骨肉隔音書此行政爾見
公面又廹㱕歟巾我車安得從容林下去相從漫
浪物之初念公不是漁竿客合結絲約立玉除
　　　秋曉出郊二絶句
初日新寒政曉霞殘山賸水稍人家霜紅半臉金
甖子雪白一川蕎麥花
野菊相依露下叢冷香自送水邊風豐年氣象無
多子只在雞鳴犬吠中
　　　送楊山人善談相及地理
相人何似相山難慙媿渠儂眼不寒木末凉風無
半㸃如何又𣣔跨㱕鞍
　　　胡英彦得歐陽公二帖蓋訓其子仲純叔
　　　弼之語其一公自書之其一東坡書之英
　　　彦刻石以遺朋友吾叔父春卿得一本有
　　　詩謝英彦和焉万里用其韻以簡英彦
聖處眇安在談者一何易注瓦矜細巧岑鼎䘮良
貴群児有新舌六學無故意向來孟韓息不有欧
蘓継庸知後死者未渠(声/去)郷原棄同時䲭鵶噪並
起爪觜利兩公察膏肓與世作薑桂挾山初作難
破竹忽乘㔟雙明日配月再立仁與義我有香一
瓣恨不生並世厥今聖域裡澹叟真守器怪來蘭
玉秀渠以清白遺當家有學林(日學林/英彦道号)滿腹惟
典記人間市井言眼底冦讎視獨於兩公帖費此
半生喜麝煤叩山骨卧聴丁丁美令我竹林老亦
復拜嘉惠敢云賡絶唱頗𣣔與兹事朝來䆫儿爽
盡室問何瑞寳帖更新詩小子汝其志
　　　寄題張欽夫春風樓
樂齊先生了張子獨立春風望洙泗四海無人萬
古空詠歌一聲滿天地不應東閣勝東山浮雲於
渠了不関只餘平生醫國手未忍旁觀縮袖間樓
中古書積至斗樓外春江緑如酒權門得似聖門
寒萬波横流獨囬首向來沂上瑟聲希由求相顧
只心知至今留取一轉語不知何詠亦何㱕
　　　四印室長句效劉信夫作呈信夫
廣文眼力自超然作室題詩字字研憤世嫉邪聊
爾耳未必崔君真鶴言涪州别駕亦浪語渠家四
印何曾鑄漫向世人言飬生涪州却向宜州去廣
文平生不觧愁只將詩句敵清秋白浪如山風打
頭江南江北一虗舟㘴上無氈惟有客青燈枉草
强邊䇿万言萬當不如黙誤人又指庭前栢
　　　題劉徳夫真意亭二首
湖上軒窓岸岸開誰家不傍讀書䑓新亭自有人
知處只揀風煙好處來
淵明有意自忘言真處如今底處傳客子若來問
真意鏡中人影水中天
　　　題蕭岳英常州草蟲軸蓋畫師之女朱氏
　　　之筆二首
常州草蟲天下竒女郎新樣不縁師未應好手傳
輪扁便恐前身是郭熈
筆端春草已如生㸃綴蟲沙更未停淺著鵝黄作
胡蝶深將猩血染蜻蜓
　　　過雙陂
霜後寒溪清更清氷如溪水水如氷閑來也有窮
忙事問訊梅花開未曾
　　　夜宿王才臣齊中睡覚聞風雪大作
雨外風非細風中雪更飛夜聲吹不盡寒客卧相
依一醉醒醒了平生事事非終年纔小𣢾明日又
言㱕
　　　和羅巨濟山居十詠
世方争造化渠獨請真祠意在昇沉外官無冷热
冝山如輞川畫地似習家池若道閑居懶如何有
十詩
老子朝慵起春風若喚行晴邊猶著雪寒後未聞
鴬偶見千峯翠偏令兩眼明倦來渾𣣔睡無処避
溪聲
只擁書千巻何須屋萬間新堂傍溪水大字署蓬
山恰有乗風客來分半日閑自煎蝦蠏眼同瀹鷓
鴣斑
漫浪真堪老丁寕勿語人屐痕渾似齒巾角小於
綸從事固不悪賢人也似醇空瓶未應卧只恐惱
比隣
園花皆手植梅蘃獨禁寒色與香無價飛和雪作
團數枝横翠竹一夜遶朱欄不惜吟邊苦收將句
裡看
花栁春全盛池塘燕學飛晩晴還小立暮色不能
㱕草逺天無壁苔深水有衣山居自清絶不必扣
禪扉
酒客來中散詩僧約惠勤共聼茅屋雨添炷博山
雲萬事休多問三杯且一醺君看醉中語不琢自
成文
秀溪何處好臘尾與春初山色梅邊淨人家竹裡
居先生來得得一笑意舒舒㱕路無燈火氷輪掛
嶺隅
且愛燈檠短寕論剣鉄長芝蘭照春紫編簡著人
香賀監聊呉語昌黎豈楚狂豹文元炳蔚未信霧
能蔵
眼底無群子毫端有百川㫦名如掲月餘事亦凌
煙剰𣣔攜藤去相從聼雨眠恐渠即霄漢泉石罷
潺湲
　　　趙通判恭人周氏挽辞(頴人㱕正/趙名永年)
早與梁鴻隠中隨士㑹㱕一門忠義氣千古日星
暉紫告金花詔青燈錦字機西峯今夜月墳是昔
人非
　　　老眼廢書有歎
老矣書無分居然眼有花墨兵非死友陸諝且生
涯雪後霜逾勁吟邊帽只斜小児知我懶夜誦故
諠譁
　　　過蕉坃
楓葉乾餘尚小紅苕花飛盡不留茸經旬𣣔雪還
無雪只作清寒惱殺儂
　　　和九叔知縣昨遊長句
詩窮不伹兩鬢霜白髪緣愁千丈長一年强半走
道路㱕來又見橘柚黄不知南隣更此里醉折梅
花照溪水扶藜時躡大阮蹤覓句深參少陵髓昨
遊過眼不可留今朝𣣔再亦何由新詩已落萬人
口不應更著錦囊收
　　　送王無咎善邵康節皇極數二首
安樂窩中書一編君從何許得真傳我無杜曲桒
麻在也道此生休問天
識盡江淮諸貴人㱕來盧水一畨新問渠福將今
誰子容我昇平作偉民
　　　嘉定元年春三月男長孺　編定
　　　端平元年夏五月門人羅茂良　校正
誠齋集卷第四(終)
誠齋集巻第五
　　　　　　　廬陵楊　萬里　廷秀
　詩
　　江湖集
　　　看雪
揉雲剪水作風毬夜落連明肯便休舊説六花元
未試偶看一片上駝裘
　　　送曽秀才㱕永豐
白白茅柴强作春青青燈火夜相親超然佀子真
翹楚舊矣逢人誦過秦覓舉不應專嗜古能文安
得却嫌貧射科速化誰無術誤向南溪更問津
　　　寄題鄒公橋
吾儕一事辦不曽鄒公一橋了此生省齋先生三
大字此橋便有千載意今年天亦與䕶持桃花春
水不多肥濟川題柱吾無夢夢借新橋作釣磯
　　　贈曽相士二首
富貴真成一聚塵飢寒選得萬年名心知那有揚
州鶴更問儂當作麽生
抛了儒書讀相書却將冷眼看諸儒曽生肯伴誠
齋否共箇漁舟入五湖
　　　題蕭端虚和樂堂
玉笥風回峽山雨兩公對床方軟語少公一生吟
樣臞長公半醉少公扶白頭兄弟不多有面如橘
紅不関酒紫荆花開連理枝孝友未要時人知
　　　昌英知縣叔作嵗坐上賦瓶裡梅花時坐
　　　上九人七首
銷氷作水旋成家猶似江頭竹外斜試問坐中還
幾客九人而已更梅花
膽樣銀瓶玉樣梅此枝折得未全開為憐落莫空
山裡喚入詩人几案來
酒兵半己卧長瓶更看梅兄巧盡情醉揷寒花望
松雪人間曽有箇般清
寒盡春生夜未央酒狂狂似醒時狂吾人何用餐
烟火揉碎梅花和蜜霜(其香味如蜜漬青梅小苦/予取糖霜芼以梅花食之)
(甘/而)
衣染龍涎與麝臍裁雲剪月作氷肌小瓶雪水無
多子只篸横斜一兩枝
雪凍霜封稍𣣔殘慇懃折向坐中看綺疏深閉珠
簾宻不遣花愁半㸃寒
梅香不是不寒清參遍横枝酒未醒夢入西湖疎
影裡覺來失却冷泉亭
　　　戊子正月六日雷雨感歎示夀仁子
今晨忽雷雨天地又發春草木悶紅緑生意察已
欣蟄蟲且徐動餘寒未全仁先生起褁頭三嘆一
再顰春風吹萬物不吹先生貧靖怨一束書只博
兩袴塵自倚文字工意取造物嗔小児在傍笑笑
我浪苦辛去年作客子椒柏羨主人在家不差勝
更用愁此身先生亦一莞我不如児真為我滿眼
酤不問醨與醇杖頭日百錢無錢借諸隣不然衣
可典及此花柳新
　　　人日詰朝從昌英叔出謁
四序各自佳要不如春時何必花與柳始愛春物
熙今晨駕言出從公南山西泥軟屨自愜風嫰面
不知寒草動暖芽晴山餘雨姿水日亦相媚蹙紋
生碎暉鳥聲豈為我我聴偶自怡出門初憚煩載
塗乃忘㱕但令我意適豈挍出處為路人見我揖
屬我有所思我不見其面信口聊應之徐悟恐忤
物欲謝己莫追我率或似傲彼愠獨得辞
　　　暮宿半塗
朝日在我東夕日在我西我行日亦行日㱕我未
㱕勢須就人宿逺近或難期平生太疎放似黠亦
似癡如何今日行不以含枕隨幸逢春小暄倒睡
莫解衣借令今夕寒我醉亦不知
　　　次日醉㱕
日晩頗𣣔㱕主人苦見留我非不能飲老病怪觥
籌人意不可違𣣔去且復休我醉彼自止醉亦何
足愁㱕路意昏昏落日在嶺陬竹裡有人家𣣔憩
聊一投有叟喜我至呼我為君侯告以我非是俛
笑仍掉頭機心久已盡猶有不平鷗田父亦外我
我老誰與遊
　　　上元夜里俗粉米為繭絲書古語置其中
　　　以占一嵗之福禍謂之繭卜因戲作長句
去年上元客三衢衝雨看燈强作娯今年上元家
裡住村落無燈惟有雨隔溪叢祠稍簫皷不知還
有遊人否児女炊玉作繭絲中蔵吉語黙有祈小
児祝身取官早小女只求蠶事好先生平生笑児
癡逢埸亦復作児嬉不願著脚金華殿不願増巢
上林苑只哦少陵七字詩但得長年飽喫飯心知
繭卜未必然醉中得卜喜𣣔癲
　　　送蕭仲和往長沙見張欽夫
蕭家伯氏難為兄蕭家仲氏難為弟御史子孫今
有誰眼中乃見此二士阿兄采蘭夀梅堂阿弟束
書參蜀張聖明九鑰天為守玉匙宻付蜀張手子
到長沙渠門儂為言真成一老翁功名妄念雪銷
了只愛吟詩惱魚鳥子㱕好在中秋前看子新年
勝故年
　　　送鄒元升㱕安福
我昔見子盧溪南烟如玉雪照晴嵐子今訪我南
溪北凜如騄驥成骨骼袖中文字細作行讀來病
眼生寒光尖新句子入時樣故應破陣翰墨埸春
風春雨春山路喜子能來愁子去故人一别二十
年且對青燈夜深語
　　　和昌英叔雪中春酌
南溪春寒强似冬南溪春水走玉虹雷公戲手行
春雪詩人嘲詞便飛屑只嫌春雪趂春雷春容止
要渠栽培凍作玉花銷作雨多般㸃綴春庭户酒
盃如海醉即休醉中看雪忘却愁如何呼酒不痛
飲可令詩肩受凄凜少時狂殺老更狂長恐此意
墮渺茫醉鄉有地分一席且與先生十分梨花注
太白
　　　送劉生談命
學兵先學䇿談命先談格君看前軰富貴人豈與
寒士校日辰星家者流有劉子進人退人若翻水
談何容易驗他年却是直言差可喜
　　　和曽克俊惠詩
眼底春光正入年社前燕子已言旋雨多厭聴鳩
夫婦病起全疎酒聖賢旧喜作詩今已懶君能得
句我先傳畧無好語儻嘉惠只麽從權只麽權
　　　和胡侍郎見簡
花邊雪裡撚霜髭怪底詩來妙一時聊復小吟開
後悟便應大用到前疑先生此曲難先和著句如
碁且著持每望南雲尺有咫其人甚逺只嗟咨
　　　贈彭雲翔長句
讀書臺邊士如雲盧溪門下士如麟定知此地難
為士後來之秀説彭子雪裡能來訪我為當堦下
馬雪滿衣贈我文章無不有出入歐蘇與韓柳如
今場屋號作家相州紅纈洛中花豈如彭子有律
令㑹當一書取張景今年誰子司文柄
　　　和賀升卿雲菴升卿嘗上書北闕既㱕去
　　　嵗寄此詩今乃和以報之
賀子胸中自有山結菴山底更雲間遺才只道今
無許此士如何尚著閑未應萬言直杯水向來九
虎守天関莫嫌久不還詩債詩債從來隔嵗還
　　　送昌英叔知縣之官麻陽
政坐詩無半㸃塵天令著句錦江春逺民䝉惠即
真學漫仕緣親非為身許日相從今恨少先生此
别我誰隣不應更作徒勞嘆廊廟方尋宻縣人
　　　和周子中病中代書之韻兼督胡季文季
　　　永游山之約
吟外今何病愁邊我索居昔無今樣懶新乆故人
書只説遊山去誰令作計疎衡廬負我軰我軰負
衡廬
　　　除夕前一日絶
雪留逺嶺半尖白雲漏斜陽一線黄天肯放晴差
易耳慇懃剰覓幾朝霜
　　　己丑上元後晩望
雪裡晴偏好寒餘暖尚輕山煙春自起野燒暮方
明又是元宵過端令病骨驚遣愁聊覓句得句却
愁生
　　　送文黼叔主簿之官松溪
乃翁只解日爭暉不解塵中脱叔兮楊簿故應過
習簿建溪好處説松溪此行詩句何須覓滿路春
光緫是題飛上金鸞穏安脚竹林分付一鶯啼
　　　送周仲覺訪來又别
酒邊詩裡久塵埃見子令人病眼開無夕不談談
不睡看薪成火火成灰小留差勝怱怱别𣣔去何
如莫莫來渠政功名我巖岳老身誰子共㱕哉
　　　休日晩步二絶句
未須急訪社中狂且到西園探海棠今嵗行春雖
較晩也勝雨裡度春光
晩雲𣣔雨又𣣔晴天借吾人作此行莫道行春無
去處山礬香裡聴溪聲
　　　寒食前三日行脚遇雨
信脚那知逺雖勞亦快哉如何寒食近無數野花
開碧草望中去黒雲頭上來吾行吾自返雨子不
須催
　　　和張器先十絶
舊聞我里子張子七字端能出六奇窮巷有門無
剥啄怪來佳客肯差池
向來一别十番秋消息中間風馬牛只道故人霄
漢去不應林岳小淹留
誰云涸轍困波臣合脱青鞋立縉紳寄與有司髙
著眼後來文格待渠新
我自窮愁坐綴文何堪見子可怜生兩窮政好同
詩社一戰猶須債酒兵
散盡千金買盡書短檠雨夜趂三餘相如自倚多
文富不問家無澹石儲
不隨俗子作蠅營深入書林寄此生已與杜郎爭
筆陣更傳侯喜有詩聲
漏黄官柳已垂墻針水公畦未種秧多謝詩人來
得得蹈開三徑雨中荒
老夫端𣣔買江天抹月批風嚥聖賢他日君來相
問當南溪溪北北山前
學成不必要心齊眼到前脩脚自偕挽住春風還
獨笑更無一物可裝懷
䑓家搜遍北山萊傾國如君不用媒次第幽人出
空谷鶴書即傍日邊來
　　　挽鄭恭老少卿
天不遺耆老人誰尚典刑向來卿月白無復史天
青詩派囬風雪心源貝葉經故應書帶草和露泣
康成
　　　和濟翁惠詩
語妙渾忘夜杯行未厭頻平生憎俗子勝處要吾
人已結詩中社仍居族裡親酒邊不著句何許見
天真
　　　文逺叔挽詞
氣爽塵埃外川行翰墨間忽忽未白首去去忽青
山琴在絃安用人亡鶴不還竹林有前約𣣔語淚
先澘
　　　雨中送客有感
不知春向雨中回只道春光未苦來老子今晨偶
然出李花全落鄭花開
　　　題謝昌國金牛煙雨圖
金牛煙雨最相関老子方將老是間不分艮齊來
貌取更於句裡占江山
　　　春日六絶句
逺日隨天去斜陽著樹明犬知何處吠人在半山
行
春醉非関酒郊行不問塗青天何處了白鳥入空
無
霧氣因山見波痕到岸消詩人元自懶物色故相
撩
江水夜韶樂海棠春貴妃慇懃向春道莫遣一花
飛
日落碧簪外人行紅雨中幽人詩酒裡又是一春
風
春色有情意桃花生暮寒只應催客子不遣立江
干
　　　和濟翁弟惠詩二首
竟嵗不得面移書焉用頻我方得吾弟今豈有斯
人海内友非少談間子獨親醉餘無浪語尤見醉
中真
相思何所似飢者食仁頻此客非常客詩人太逼
人黄初那足過子建巧能親臺閣俱知己誰能薦
子真
　　　夏夜追凉
夜熱依然午热同開門小立月明中竹深樹宻䖝
鳴處時有微凉不是風
　　　暑雨後散䇿
溪南稻紫似溪北雨後山青非雨前芒屨泥深凉
不淺今年六月箇般天
　　　夏月頻雨
一番暑雨一番凉真箇令人愛日長隔水風來知
有意為吹十里稻花香
　　　新秋盛熱
度夏今年未覺難那知秋熱政無端晩林不動蟬
聲苦蟬亦無風可得餐
　　　送慶基叔往上猶二絶
南溪不住住猶溪别駕賢孫法掾児莫以甘棠南
國蔭便忘萱草北堂詩
六十慈親路一千郎君㱕省又何年贈行句子真
聊爾且折垂楊當贈鞭
　　　初秋暮雨
禾穟輕黄尚淺青村㫪已報隔林聲忽驚暮色翻
成曉仰見雙虹雨外明
　　　濟翁弟贈白團扇子一面作百竹圖有詩
　　　和以謝之
月波初上湧寒金桂樹風來細有音特地此君偏
作惱為儂隔却半輪隂
　　　秋日晩望
村落豐登裡人家笑語聲溪霞晩紅温松日暮黄
輕只麽秋殊淺如何氣許清不應久閑散便去羨
功名
　　　秋夜讀書
穉子慵都睡先生喚不譍蟲聲䆫外月書冊夜深
燈半醉聊今古千年幾廢興有懷人未㑹不樂我
何曽
　　　睡起理髮
老態隨年覺新凉與睡謀鵲驚茅屋曉臂冷葛衣
秋逺嶺元無約開門便見投閑中多事在一日一
梳頭
　　　暮㱕
山色偏宜暮桐聲小作秋人行溪側畔天在樹梢
頭學懶真成懶知休却得休遣愁愁不去愁盡自
無愁
　　　曉望
暑退誰當憶秋生喜此逢荒林失輕霧寒日上危
峯忽有吟邊興忘看鏡裡容不須兼鮑謝始得壇
詩宗
　　　午睡起
過雨餘秋暑移床揀午凉小風吹醉面凜氣忽如
霜日脚何曽動桐陰有底忙倦來聊作睡睡起更
蒼茫
　　　和胡季永赴季文游園良集之韻聊以致
　　　私怨於獨往云
有酒招元亮無漿饋子居何曽三不速焉用一行
書乞飲殊無分于時不已疎猶應慰大嚼玉軸到
吾廬
　　　四美堂
義山禾水在處在明月清風無地無光禄子孫寧
底巧不應造物獨私渠君不見謝家名子取四字
叚家作堂兼四美主人自有筆如椽何用慇懃問
楊子
　　　秋晚過泉口
日色全無热秋凉不似初行人驚翡翠掠水度芙
蕖平野一回顧逺山千有餘誰令貪眺望却道廢
看書
　　　豐山小憩
㱕路元無逺行人倦自遲野香寒蝶聚秋色老楓
知得得逢清蔭休休憩片時江山豈無意邀我覓
新詩
　　　過劉村江
波走痕痕日江呈岸岸秋清流堪數石淺涉不須
舟野菊知何喜迎風舞未休㱕塗愁𣣔暮未暮我
何愁
　　　寄蕭仲和
貧裡端何好欣然肯不居詩臞將到骨室陋得関
渠我懶今仍老誰能强著書談間可無子獨判一
秋虚
　　　題劉朝英進齊
燈火三更雨詩書一古琴惟愁脚力軟未必聖門
深莫笑雲端樹初如澗底針不應將一第用破半
生心
　　　題王季安主簿佚老堂二首
造物那能惱我曹軟紅塵裡漫徒勞是中却有商
量處且道青原幾許髙
布韈青鞋已懶行不如宴坐聴啼鶯只言此老渾
無事種竹移花作麽生
　　　和王元駒
向來淮海説三秦脚蹈蘇門最絶塵莫道江山歇
英氣如今文物有斯人黄埃九陌誰知子青竹千
年獨問津未得相看已相識只慚空嘆蜀莊珍
　　　題丘成之司理明逺閣
决曹據按塵似海髙閣退食心如氷夜將官本校
家本萬山圍裡短檠燈能文未得傲能吏好官不
應博丁字何時著脚最髙層目送㱕鴻揮緑綺
　　　和謝昌國送韋俊臣相訪
芒屩為車不必巾天窮未害子能文謝家有句元
無継枉却催詩頭上雲
　　　嵗晩出城
温飽能消底奔忙自作癡平生脚已繭今日鬢將
絲山刻霜餘骨梅臨水底枝只嫌長落莫不道許
幽奇
　　　至鷓鴣洞
岸凍樹逾瘦日髙林始明瑤草密如積玉泉中暗
鳴初至心為動𣣔㱕脚還停江湖千万峯穿儂兩
鞋青如何鷓鴣嶺咫尺來未曽
　　　讀張忠献公諡冊感歎
恩視韓兼趙名均献與忠禮中非不極勲外若為
同三聖無多學千年僅一翁猶憐公議在拚淚乞
秋風
　　　寄張欽夫二首
作郡絻佳政留中即好音還將著書手拈出正君
心嶽麓風霜飽脩門雨露深登庸何恨晚廊廟要
山林
工瑟曽縁利鳴琴豈負子髮於貧裡白詩亦病來
疎知己俱霄漢孤蹤且簿書三年知免矣一飽㑹
㱕歟
　　　和慶長懷麻陽叔二首
舊雪纔追送新梅又作繁欣逢上林鴈聊免管城
冠酒債多多在詩盟久久寒忽思十年事有枕不
能安
自幼仍投老相懽不解愁政縁湖外别負却竹林
秋佳政真餘事聞人説甚休不應野水渡横此濟
川舟
　　　送羅永年㱕永豐
誰道三年聚能勝一别多嵗寒知子可心折奈吾
何所喜如椽筆能揮却日戈老夫留病眼看子中
文科
　　　夜㘴小集
霜餘雪後夜無風人在燈前梅影中玉作寒蔬氷
作酒詩人猶自怨天窮
　　　和謝昌國送管相士韻
半世緣癡自作勞萬人爭處我方逃憐渠識盡公
卿貴一馬㱕來骨轉髙
　　　郭漢卿母挽詩
婦節今安仰斯人古有光雞鳴不知雨薺茂獨凌
霜未拜金花誥空悲玉樹郎藤輿簾蹙繡無復出
萱堂
　　　庚寅正月送羅季周遊學禾川
眼邊相識蠶様密如子嵗寒萬纔一我往西山子
義山老裡一别堪三年外舅陰功不知數諸孫太
半廊廟具學文先要學忍飢明年看子刺天飛
　　　過秀溪長句
去年來此上巳日今年重來未寒食臨溪照影老
自羞慙愧春光尚相識秀溪何許好春容最是溪
深樹宻中海棠開盡却成白桃花𣣔落翻深紅
　　　題薦福寺
千山底裡著樓臺半夜松風萬岳哀曉起巡檐看
題壁雨聲一片隔林來
　　　晩過黄洲鋪二絶
數峯殘日紫將銷一片新秧綠未交道是今年春
水小漲痕也到岸花梢
僕夫已倦路猶賒脚底殊勞眼底佳緑錦堆中半
團雪千楓擁出一桐花
　　　嘉定元年春三月男　長孺　編定
　　端平元年夏五月門人羅茂良　校正
誠齋集巻第五(終)
誠齋集巻第六
　　　　　　　廬陵楊　萬里　廷秀
　詩
　　江湖集
　　　過白沙渡得長句呈澹菴先生
收紅拾紫消幾許也費一春强半雨不辭長江萬
波阻來聴先生夜深語尚憶向來侍樽爼㣲雪斜
飛小梅吐先生半酣染霜兔金章玉句空萬古今
年寒食還相聚明年寒食知何處只道先生押班
去不道門生折腰苦
　　　長句寄周舍人子充
省齊先生太髙寒肯將好官博好山又吿君王覓
閑散要讀短檠三萬卷州家新畫瑞霧圖渠莫錯
認何関渠青原兩公復雙起山川出雲不在此自
憐無地寄病身四海知己非無人老窮只是詩自
悞春色撩人又成句
　　　題峽江譚温父詠齊
漁郎載我下峽水夜尋故人有譚子柴門竹屋断
崖底艮齊手題詠齊字巴丘花草一番新玉笥峰
頭月半輪如今政是暮春者三歎春風舞雩下
　　　淺夏獨行奉新縣圃
我來官下未多時梅已黄深李緑肥只怪南風吹
紫雪不知屋角練花飛
　　　晚登浦心閣望雨
憫雨喜見雲喜雲愁不雨長風將怒㸃慰此樓中
暮喜雨不但人松竹亦皷舞未知今年熟得以去
年否
　　　登清心閣
苦遭好月喚登樓脚力雖慵不自由上得金梯一
囬首氷輪已過樹梢頭
　　　立秋後一日雨天𣣔暮小立問月亭
雨後林中别様凉意行幽徑不知長風蟬幸自無
星事强為閑人報夕陽
　　　七月十二日夜登清心閣醉吟
小樓秋夜月明底仰不見天惟見水岸巾獨立四
無人白月青天伴楊子誰知横玉作秋聲一聲吹
盡九陌塵月輪半仄吾未睡樓角風生凉殺人
　　　月夜散䇿縣圃有飛蝶仍聞笛聲
月明未許人早睡笛聲解與秋爭清夜深不應有
飛蝶渠儂似𣣔伴人行
　　　中秋後一夕登清心閣二首
昨夜雲為祟今宵月始妍如何一日隔便減半分
圓影裡偏宜竹光中不剩天客來休遣去我醉正
無眠
秋夜真成書西山却在東吹髙半輪月正賴一襟
風清景今年過何人此興同青天忽成紙似𣣔借
詩翁
　　　木犀
天將秋氣蒸寒馥月借金波滴小黄不㑹溪堂老
居士更談桂子是天香
　　　送客既㱕晩登清心閣
誰不知儂懶其如送客何葉聲和雨細山色上樓
多出處俱為累昇沉儘聴他踈鐘暮相荅也解説
愁麽
　　　戲嘲金燈花上皂蝶
花鬚為飯露為漿黒霧玄霜剪薄裳飛繞金燈來
又去不知能有幾多香
　　　劉世臣先生挽詩
策第仍為邑於公未足論眼中無佛國戸外即韓
門道大功非細人亡徳則存西風寄雙淚吹到秀
峯原
　　　羅元通挽詩
奏賦曽三比興能竟二南如何雙桂子枉著拜親
衫舊事餘詩酒何人續笑談生前孝友在代石為
公鑱
　　　羅价卿母李氏挽詩
孝豈天無報慈如古所稱百年得偕老二子看同
舛未拜鸞迴紙先虚繡蹙藤他時頴考叔清淚落
君羮
　　　過西山
一年兩蹈西山路西山笑人應解語胸中百斛朱
墨塵雨捲珠簾無半句慇懃買酒謝西山慙愧山
光開我顔鬢絲渾為催科白塵埃滿胸獨遑惜
　　　豫章江皐二絶句
幸自輕隂好片秋如何餘熱未全休大江𣣔近風
光冷平野無邊草亦愁
只今秋稼滿江郊猶記春舡掠屋茅可是北風寒
入骨荻花爭作向南梢
　　　同李簿養直登秋屏
大範今無寺秋屏故有基㸔山非不好吊古却成
悲行役真何苦同來也未遲題詩只悪語差勝不
題詩
　　　送别吳帥
我公四海不數人小煩江西作好春落霞秋水只
似舊如何入筆事事新即今諸公方衮衮一老不
應閑裡頓政縁山水太慇懃日夜呌閽乞此身二
天去人忽覺逺兩地起公端不免蒼生未要怨東
山未必東山當此怨
　　　㱕自豫章復過西山
一眼苕花十里明忽疑九月雪中行我行莫笑無
騶從自有西山管送迎
　　　送何主簿㱕豐城
　　庚寅之旱奉新為甚大帥龔公擇行田之官
　　婺女何季華以府檄來不怵不疑竟以實聞
　　縣令楊(万里)哦五言以餞其㱕
衆裡非無士難中却㡬人如何新帥澤偏作此邦
春未要栖鸞恨方看報主身青燈一樽酒聊復話
酸辛
　　　詔追供職學省曉發鳴山驛
數店踈仍宻千峰整復斜冰痕猶帶浪霜草自成
花錄錄堪朝列星星已鬢華帝城萬事好得似早
還家
　　　望見靈山
旱後催科惱殺儂且隨尺一解而東靈山忽近西
山逺囬首新吳一夢中
　　　登烏石寺
囬頭身忽在樹杪一覽千山萬山小怪崖不落欹
𣣔摧令人仰看怯眼開小亭解事知儂倦翼然飛
出青山半上頭最上却鏡平百畆金碧千衲僧髙
峰髙寺更髙閣進步竿頭若為脚兹遊勝絶庸非
天山下虚行二十年
　　　夜宿楊溪曉起見雪
茅檐無聲風不起誤喜夜來雨應止開門送眼忽
心驚失却前山萬堆翠江南只説浙西山更令著
雪與人看諸峰盡處一峰出凛然玉立最髙寒溪
聲細伴吟聲苦客心冷趂波心去掉頭得句恐天
嗔且喚征夫問前路
　　　辛卯五月送丘宗卿太博出守秀州二首
馮翊端誰可丘遲肯去麽繭絲臣敢後饑饉帝云
何身達當難免能稱未要多但無田里嘆不必袴
襦歌
老矣渠憐我超然我愛渠論詩春雨夜解手藕花
初夢只江湖去情知伎倆踈未應五馬貴不寄一
行書
　　　代錢塘宰莫子章賀　皇太子生辰
寒外乾坤凈霜前殿閣新如何震一索頓有月重
輪甲觀堂初畫青宫牓更銀三天同日曉一氣八
荒春東序繙周學南陽摘漢親承祧英類祖問寢
孝通神帝子臨京邑藩寮著野人天將重九節瑞
應誕彌辰茰菊双為夀山河總效珍前星環紫極
長照漆園椿
　　　題吕子明國諭退菴
筆硯工為祟湖山若約盟坐忘非聖處行樂且吾
生一笑誰當㑹孤斟句恰成何時却乘興雪外叩
柴門
　　　送蜀士張之源二子維燾中童子科西㱕
岷山玉様清岷水眼様明風流文彩故應爾又見
張家雙驥子小児八嵗骨未成誦書新作鸞鶴聲
大児十二氣已老覓句談經人絶倒豫章七年人
得知䭾騠三日世便奇天生異材能幾許更飽風
霜也未遲
　　　壬辰别頭胡元伯丞公折雙梅見贈作一
　　　絶以謝之
一花怪結雙青子獨蔕還蔵兩玉花薄相春工寧
底巧眼明初見枝斜
　　　四月二日進士唱名(万里)以省試官待罪
　　　殿廬遇林謙之説詩夜㱕又見林東因紀
　　　其事
清曉朝帝所就列復少須不逢林夫子於何得故
吾宫雲霽猶未宸風爽亦初説詩憐新體信美古
則無將無古人拙未必今製疎夜㱕辱良訊送似
談笑餘病懐翻不樂此意從誰舒短歌紀幽事老
矣復焉如
　　　送黄仲秉少卿知瀘州二首
灔澦方如象餘皇底似飛相將刺天去收拾大名
㱕西掖桐隂靜瀘南茘子肥未應經世具便𣣔閉
山扉
補外公何幸來㱕我尚留還為萬里别又費半生
愁安得欹黄帽相從却白頭醉中有話在𣣔説忘
來休
　　　晩立西湖惠照寺石橋上
舩於鏡面入煙叢寺在湖心更栁中暮色𣣔來吾
𣣔去其如南北兩髙峰
　　　謁永祐陵㱕途遊龍瑞宫觀禹穴
我昔騎鳯超九疑今復御風登㑹稽禹穴下窺正
深黒地老天荒知是非好峰髙處偏薄霧秋热苦
時恰輕雨囬頭却望昭陵松雲氣成竜或成虎
　　　寄馬㑹叔
影轉郎官宿春隨刺史天相從忽相别同舍况同
年我愛吳児説兄如邵父然賜金真浪費喚取從
甘泉
　　　送傅安道郎中將漕七閩二首
一代風騷將百年忠義家出関稱使者蹈雪度梅
花夢破南宫被春生北斗槎懸知入奏日不待貢
新茶
把酒春如許論詩夜未央相逄便金石何必試氷
霜離合知難免愁思自不忘他年一茅屋公肯訪
荒凉
　　　故恭人劉氏挽詞(仲母/徐通)
雨露低蘋沼芝蘭上桂林魚軒簾蹙繡鸞紙誥塗
金死者夫何恨㱕歟乃宿心不偕君子老愁絶白
頭吟
　　　王龜齡挽詞
佛以偏師勝天能一手囬横空立萬仞不為作三
魁道大身無著(酌/音)人亡世却哀溪梅那解事寂寞
為誰開(溪先生/公號梅)
　　　吴母葉氏大孺人挽詞(吳飛英字徳華/其子太學博士)
髪以留賔短家從教子貧班衣奉當署象服鏡湖
春許穆詩還廢班姑史尚新不堪萱草露也解泣
慈親
　　　答章漢直
詩人今代謝宣城舉手新年章子平雨剩風殘忽
春暮花催草喚又詩成五湖煙水三冬卧萬里雲
霄一日程老裡睡多吟裡少旧來句熟近來生
　　　西湖晩㱕
際晚遊人也合㱕畫舩猶自弄斜暉西湖兩岸千
株栁絮不因風暖自飛
　　　癸巳省宿詠南宫小桃
孤坐南宫悄桃花故故紅晴曛半臉日寒慘數鬚
風昔嵗山村裡春光痛飲中不煩渠伴宿今我已
衰翁
　　　送李童子西㱕
江西李家童子郎腹載五車于王皇選徳殿後春
晝長天子呼來傍御床口角誦書如布穀眼光骨
法俱氷玉紫綃輕衫髪錦束萬人囬頭看不足莫
言幼慧長不奇楊文公與晏臨淄老翁笞児也太
癡𣣔鞭轅下追霜蹄六嵗取官曲肱似春風晝繡
㱕吾里生子當如李童子至如吾児豚犬耳
　　　送林謙之司業出為桂路提刑
雨眠起霄㘴搔首偶不欣孤念元無感懐我同社
人昨日林先生抱經出成均初聞為渠喜忽悟誰
我親緬然記宿昔夜款水際門㣲月耿秋寂幽蛩
慨凉新論詩煮豆粥粥熟天已晨先生補天手萬
象焉能春若非千載仰却要今世珍聖門舊傳業
不在先生身雪前何有松燬中諒非䃉論思尺有
咫決去曽逡廵誰言我無耳老矣未有聞先生又
舍我離别尚足云桂山玉筍立桂水羅帶紋得句
能寄似不須持嶺雲
　　　寄題天台臨海縣白鶴廟西泉
　　為司晨顏魯子作魯子始尹臨海禱晴于祠
　　下見殿之東砌有泉而西獨無因念安得西
　　泉未㡬有泉出焉
東泉千年流不休西泉千年秘不流臨海令君一
念作猿鳥未知泉已覺殿腳西頭蒼石根向來元
無泉眼痕一朝擘崖迸膏乳却與東作賔主令君
已昇金掌中白鶴古祠煙雨濛父老思君難再得
登亭飲泉三歎息祝君公台夀千百
　　　和韓子雲惠詩
幸自同裘好誰令異巷居恭承五箇字不但百車
渠句法端何様先生肯乞(聲/去)餘只容彈劍鋏敢道
出無車
　　　送丁子章將漕湖南三首
嶽麓猿聲裡湘流鴈影邊自天持一節到日是新
年身退名逾重今稀古則然黄花非不好只是挿
離筵
湖外遊曽漫荒餘好在麽山應依様瘦民豈似田
多不是無風物其如費拊摩人言補外樂且道定
如何
半世行天下同心寡友生故人今又去此意向誰
傾白髪三更語青燈一㸃明看渠還玉署老我正
㱕耕
　　　送枽叔羽寺丞持節淮東二首
呼酒東西玉探梅南北枝相逄長不款此别有餘
思古道寒如水吾儕鬢已絲一生商略此更待贈
臨岐
煑海誰為祟沿淮困不勝民思賢使者帝遣大農
丞玉節寒侵斗牙檣凍作氷來㱕聞早著紫禁要
渠登
　　　題張興伯主簿經訓堂
范家尚有釜生魚張家無魚釡也無屠沽児亦莫
笑渠渠有至富汝不如一翁凍吟擁竹爐諸郎映
雪夜讀書山鬼來聴鶴驚起萬岳無人霽月孤不
論取官大門閭始是經訓為菑畬父子毎腹百斛
珠出門掩鼻馬牛裾
　　　馬郎中母蔣夫人挽章
文物餘三逕芝蘭秀五常魚軒來粉省象服去黄
堂此母今誰佀清名死不亡一生令吏部廢却蓼
莪章
　　　送韓子雲検正將漕江東二首
宰士仍名士詩人更徳人還家桐樹古攬轡繡衣
新不以髯邊雪而忘句裡春登庸衣鉢在得戀大
江濵
名下得佳句夢中哦半生未逄心已契相見眼偏
明復此忽忽别蒼然惘惘情非関風外樹儂自作
離聲
　　　送陳行之寺丞守南剣(甲午)
甫爾丞農扈翩然牧劍津諸公誰不相有子㡬何
人氣節霜餘凛辞章玉檨新飛騰可輕料渠亦正
青春
我召公先到公㱕我亦行三年如夢爾一笑可憐
生野店緑山去春風並轡輕先愁饒水上話别若
為情
　　　送鄉僧徳璘二首
衲子向來元士子詩僧遮莫更禪僧不妨参透諸
方得别有宫墻第一層
湖上諸峰紫翠間三年𣣔到㡬曽閑儂今去處渠
知麽不是南山即北山
　　　别蕭挺之泉州二首
郎署春同宿州魔晚卜鄰出山成底事藉手得斯
人名實今無對雲霄早致身舟逄應互笑諸髮不
如銀
八葉今成九一枝誰敢雙野人應補外賢者亦為
邦夾岸梅臨水孤帆雪湧江别愁纔半掬不遣我
心降
　　　甲午出知漳州晚發舩龍山暮宿桐廬二
　　　首
一席清風萬岳雲送將華髪得㱕身海潮也怯桐
江淨不遣濤頭過富春
道塗奔走不曽安却羡山家住得閑記取還山安
住日更忘奔走道塗間
　　　上嚴州烏石灘
人語相聞數尺間其如灘悪費人夢已從灘下過
灘上却立前舩待後舩
　　　雨裡問訊張定叟通判西園杏花二首
白白紅紅一村春晴光炫眼看難真無端昨夜蕭
蕭雨細錦全機卸作茵
梅不嫌疎杏要繁主人何忍折令殘也知雨意將
無悪為勒芳菲故故寒
　　　携家小歇嚴州建徳縣簿㕔曉起
不堪久客只思㱕曉起巡簷强撚髭偶聴梅梢啼
一鳥举頭立看獨多時
　　　題嚴州新堂
　　郡圃舊亭面東了無所見太守曹仲本撤材
　　易地為堂買地以廣之正對南山經始小築
　　覚江山輻湊得長句
新堂略有次第否忙裡從公一來覷是時新晴收
舊雨小風吹花掠巾屨江山只道不解語云何惠
然堂上聚北山故挽南山住東溪不遣西溪去向
來天蔵在何處遭公拈出天不拒旧亭不為山作
主皆山起樓何以故更煩好手鏟東阜放出釣臺
寸來許
　　　和馮倅投贈韻二首(子長/名頎字)
先生彈鋏凍吟時此豈求他一世知只怨送窮窮
不去元來却不怨工詩
繭紙松煤細作行兩詩字字可珍蔵書生伎倆成
何事只博虚名萬古香
　　　積雨小霽暮立捲書亭前二首
報晴底用暮寒為薄薄春衫横見欺似有如無風
細甚栁絲無賴恰先知
淡紫斜陽嫩碧天一春今夕始開顏看山偶忘㱕
來却月到西廊第二間
　　　虞丞相挽詞三首
負荷偏宜重經綸別有源雪山真將相赤壁再乾
坤奄忽人千古凄凉月一痕世無生仲達好手未
須論
保奭方為左希文自請西不勞三尺劍已辦一丸
泥已矣㱕黄壤傷哉夢白雞清風誰作誦何石不
天齊
一老堂堂月諸賢得得來但令元氣壯患不塞塵
開名大天難著人亡首忍回東風好西去吹淚到
泉臺
　　　南溪山居秋日睡起
客至徒嗔不著冠起來信手攬書看小蜂得計欺
儂睡偷飲晴䆫硯滴乾
　　　秋夕書懐
老去還多感㱕來政倦遊數峰愁外月一葉靜邊
秋偶憶平生事直供獨笑休燒花吾㑹得村酒恰
當篘
　　　秋暑二首
一年强半走塵埃觸热還山亦快哉幸自西風㱕
較早却教秋暑伴將來
追凉能到竹溪無隔水斜陽未肯晡剩暑不䝉蕉
扇扇細雲聊債月梳梳
　　　觀稼
三年再旱獨堪聞一熟諸村稍作欣老子朝朝弄
田水眼看翠浪作黄雲
　　　感秋
舊不悲秋只愛秋風中吹笛月中樓如今秋色渾
如舊𣣔不悲秋不自由
　　　送翁志道
平生翁子妙談天誰愛青山不愛官一笑同看岩
下井秋來能更起㣲瀾
　　　表弟周明道工於傳神而山水亦佳久别
　　　來訪贈以絶句二首
筆端人物更江山外弟周郎兩不難可把吳松半
江水博他頭進賢冠
儂家有軸郭熙山墮在氷溪雪嶺間有弟新來眼
如月為儂洗手拾將還
　　　送彭元忠司戸二首
觸热能相訪言㱕有底忙百聞纔半面一别又三
湘詩入江西社心傳肘後方木天須此土丹筆挍
官黄
浯石髙仍瘦愚溪紺且寒憑君聊杖屨道我問平
安句好今逾進書來剰寄看只言官舍小檐下過
湘灘
　　　乙未和楊謹仲教授春興
㱕歟還復換年芳不分官梅惱石腸黄帽政堪供
短棹白頭可更献長楊忽􁅢社裡催搜句安得花
邊對舉觴天上含香有知己彈冠端復為王陽
　　　寄廣東提刑林謙之司業
玉節星槎下九天祝融海若讓雲煙故人一别還
三嵗新句如今更幾篇憶昨待班南内否論詩看
雪未央前夢中若箇韶州路庾嶺梅花正可憐
　　　送子上弟之石井
我生苦終鮮四海皆弟兄四海尚如許而况吾宗
盟君年甫弱冠已有俊異聲作賦擬三都著論追
過秦平生一瓣香何曽舉似人子上與濟翁真若
吾同生我窮無人共二子慰眼明濟翁往荆州君
作石井行一老便落莫有話從誰評懐哉勿重陳
呼酒且細傾
　　　雨中送客
閑人也解有忙時送客誰令作許癡一夜黒風吹
白雪昨朝紫陌緫黄泥
　　　送客夜㱕呈蕭兵英縣丞
並舍頻過亦㡬曽却因送客得同行風舩逆水四
十里雪屋吹燈三二更老去病身禁底苦向來危
官若為情天台香火儂當覓且伴先生學養生
　　　二月望日
海棠著意喚詩愁桃李纔開又落休小雨輕風春
一半去年今日在嚴州
　　　醉筆呈尚長道
晩風一雨生新漲只送仙槎到天上十年相别一
相逢和氣春風談笑中如今耆旧晨星似猶及先
生説遺事舌端往往疏九河只有剩浪無欠波漢
渠周柱㡬青竹却在先生一泓腹諸公道是今乏
才如何此士尚塵埃此行青䂓更黄閣拭目孤鴻
徑寥廓能念南溪病客無風來肯寄半行書
　　　　尚長道十年離索盃酒話舊憮然若隔
　　　　世醉筆無律令亦情之至也淳熙乙未
　　　　四月十四日
　　　初夏三絶句
麥黄秧碧百家衣已熱猶寒四月時雨後覔春無
一寸野薔薇發釅燕脂
手種琅玕劣十年今年新筍不勝繁不知明早添
多少日暮閑來數一番
竹間露重午方乾松裡雲深夏亦寒只道一溪無
十里為誰百屈更千盤
　　　行圃
薤本新痕割復齊豆苗初葉合仍離鶯聲政好還
飛去不為詩人更許時
　　　看筍六言
筍如滕薛爭長竹似夷齊獨清只愛錦綳滿地暗
林忽兩三莖
　　　農家六言
挿秧已蓋田面疎苗猶逗水光白鷗飛處極浦黄
犢㱕時夕陽
　　　山居
鬢秃猶云少書多却道窮柴門踈竹處茅屋萬山
中幽夢時能憶閑題底要工不知蟬報夏為復自
吟風
　　　有嘆
老來無面見毛錐猶把閑愁付小詩若道愁多頭
易白鷺鷥從小鬢成絲
　　　喜定元年春三月男　長孺　編定
　　　端平元年五月門人羅茂良　校正
誠齋集卷第六(終)
誠齋集卷第七
　　　　　　　廬陵楊　萬里　廷秀
　詩
　　江湖集
　　　梅熟小雨
風從獨樹忽然來雨去前山逺却迴留許枝間慰
愁恨児童抵死打黄梅
　　　書王右丞詩後
晩因子厚識淵明早學蘓州得右丞忽夢少陵談
句法勸㕘庾信謁隂鏗
　　　飯罷登山
樹逺通鸎響花晴帶雨痕登山偶回首隔水見前
村澹往孤無伴清㱕笑不言還家更遲著松菊未
應存
　　　待次臨漳諸公薦之易地毗陵自媿無濟
　　　劇才上章丐祠
亦豈真辞祿誰令自不才更須三釡戀未放兩眉
開道我今貧却何朝不飯來商量若為可杜宇一聲
催
　　　梔子花
樹恰人來短花將雪様看孤姿妍外净幽馥暑中
寒有朶篸瓶子無風忽鼻端如何山谷老只為賦
山礬
　　　謝傳宣州安道郎中送宣城筆
忽驚騎吏叩柴荆厚祿移書訪死生今日猶遲傅
岩雨前身端是謝宣城解包兔頴霜盈把試墨山
泉月一泓老裡苦吟翻作拙撚鬚枉断兩三莖
　　　病瘧無聊
病身兀兀意昏昏急掛東䆫避夕曛坐看雲生還
有雨忽然雨止併無雲
　　　秋興
宿有青霞願惟應白鷺知風煙聊晚望山水入秋
宜老裡還多病貧中却剩詩浪愁餘熱在㑹自有
凉時
　　　中秋與諸子果飲
幾年今夕一畨逢千古何人此興同酒入銀河波
底月笛吹玉桂樹梢風莫言秋色無多巧淨洗清
光也費工老子病來渾不飲如何頻報綠尊空
　　　挽鄒彦明
野渡無氷涉荒民不木飢橋横侍郎記墓立舍人
碑自古誰無死何人没後思淙淙富川水便是挽
歌詞
　　　探梅偶李判官餽熊掌
小摘梅花篸玉壺旋糟熊掌削瓊膚燈前雪哀新
醅熟放却先生不醉無
　　　醉後撚梅花近壁以燈照之宛然如墨梅
老子年來畫入神鑿空幻出墨梅春壁為玉板燈
為筆整整斜斜様様新
　　　釣雪舟倦睡
　　予作一小齋狀似舟名以釣雪舟子讀書其
　　間倦睡忽一風入户撩瓶底梅花極香驚覺
　　絶句
小閣明䆫半掩門看書作睡政昏昏無端却被梅
花惱特地吹香破夢魂
　　　晚步南溪弄水
吾廬在南溪溪北北山半山空誰肯隣影靜鶴為
伴萬松當籬落千岩上几案花草豈厭多不多亦
堪翫一丘萬事足半㸃無外羡如何濯雙纓獨欠
泉一眼晩晴漫野步偶到溪側畔頗怪清淺流雪
後劣如線相將二三子一笑出奇觀瓊砂雜瑶礫
掇拾作㣲堰鏘然便淙琤清若奏琴阮當流立孤
石灔澦忽童丱不塞勢何怒惟激聲故逺從今日
日來愁肺要湔浣児童俾勿壊鷗鷺好看管
　　　醉眠夜聞霜風甚緊起坐達旦二首
玉酒醺人底易醒月低梅影恰三更只嫌老眼清
無睡不道松聲聴到明
雪花旋落旋成融横作清霜陣陣風一夜急吹君
㑹否妬他殘葉戀丹楓
　　　霜夜望月
人靜蛩喧天𣣔霜不眠獨自步風廊閑看月走仍
雲走知是雲忙復月忙
　　　瓶中梅花長句
幽人蚤作月滿堦月隨幽人登舫齋推門𣣔開猶
未開猛香排門撲我懐徑從鼻孔上灌頂拂拂吹
盡髪底埃恍然墮我衆香國𣣔問何祥無處覓冥
搜一室一物無瓶裡一枝梅的皪平生為梅判断
腸何曽知渠有許香夜來偶㤀挂南䆫貯此幽馥
萬斛强却憶去年西湖上錦屏下瞰千青嶂谷深
梅盛一萬株十頃雪花浮𣣔漲是時雨後初晴前
日光烘花香作煙政如新火炷博山丞出沉水和
龍涎醉登絶頂撼疎影掇蘃餐花照冰井蜀人老
張同舍郎喚作謫仙儂笑領如今茅屋卧山村更
無載酒來叩門一尊孤斟懶論文猶有梅花是故
人(湖上劉寺滿谷皆梅花一望無際絶頂有亭傍/去年正月予既得麾臨漳朝士餞予髙㑹於西)
(蜀人名珖字君玉笑謂予曰韻勝如許謂非謫仙/曰錦屏予獨倚一株老梅摘花嚼之同舍張監簿)
(乎/可)
　　　夜飲以白糖嚼梅花
剪雪作梅只堪嗅㸃蜜如霜新可口一花自可嚥
一盃嚼盡寒花幾杯酒先生清貧似飢蚊饞涎流
到瘦脛根贑江壓糖白於玉好伴梅花聊當肉
　　　釣雪舟中霜夜望月
溪邊小立苦待月月知人意偏遲出㱕來閉户悶
不看忽然飛上千峰端却登釣雪聊一望冰輪正
挂松梢上詩人愛月愛中秋有人問儂儂掉頭一
年月色只臘裡雪汁揩磨霜水洗八荒萬里一青
天碧潭浮出白玉盤更約梅花作渠伴中秋不是
欠此叚
　　　梅花下小飲
今年春在臘前回怪底空山早見梅數㸃有情吹
面過一花無賴背人開為携竹葉澆瓊樹旋折冰
葩浸玉盃近節雨晴誰料得明朝無興也重來
　　幽居三詠
　　　釣雪舟
青鞋黄帽緑蓑衣釣雪舟中雪政飛㱕自巖州無
一物扁舟載得釣臺㱕
　　　雪卧菴
十年兩袖軟紅塵㱕濯滄浪且幅巾不是白雲留
我住我留雲住卧閉身
　　　誠齋
浯溪見了紫岩回獨笑春風儘放懐謾向世人談
昨夢便來喚我作誠齋
　　　寄題更好軒(二首)
經丘尋岳恰忙時更有工夫到得詩政用此時索
詩債素兄青士若為癡
無梅有竹竹無朋無竹有梅梅獨醒雪裡霜中兩
清絶梅花白白竹青青
　　　郡中送春盤
餅如繭紙不可風菜如縹茸劣可縫韭芽捲黄苣
舒紫蘆菔削冰寒脱齒卧沙壓玉割紅香部署五
珍訪詩腸野人未見新厯日忽得春盤還太息新
年五十柰老何霜鬚看鏡幾許多麴生嗔人不解
事且為春盤作春醉
　　　臘裡立春蜂蝶軰出
嫰日催青出凍荄小風吹白落踈梅殘冬未放春
交割早有黄蜂紫蝶來
　　　梅花落盡有感
五樹梅花一樹遲花遲花早緫離披春風只解吹
梅落不為愁人染鬢絲
　　　丙申嵗朝
椒盤又頌一年初多拜猶欣未要扶山色長供青
蒻笠春光不為白髭鬚仙家風土閑中是嵗後鴬
花較早無人事馳驅不須歎倦來添得睡工夫
　　　與劉景明晩歩
行盡南溪溪北涯李花㸔了㸔桃花㱕來倦卧呼
童子旋煑山泉瀹建茶
　　　贈劉景明來訪
研席相從昔少年白頭誰信兩蒼然來從八桂三
湘外憶折雙松十載前告我明朝還又別對床終
夕不成眠交游存没休休説且為梅花釂玉舡
　　　曉看牡丹呈彭仲莊
牡丹新植舊來無早起看花花更蘓晴翠滿空天
政曉暖紅烝霧汗成珠絶憐嫰日偏催老猶喜輕
春為給扶來嵗一株應百朶只今紫笋繞根鬚
　　　和彭仲莊對牡丹上酒(二首)
病身無伴卧空山石友相從慰眼寒呼酒撚花談
舊事牡丹匹似夢中看
老裡心情客裡懐逢花不飲若為開虚名身後真
何用更判生前酒一杯
　　　暮春小雨
宿酒㣲醒尚小醺似癡如病不多欣深深池沼輕
輕雨獨倚欄干看水紋
　　　夏日絶句
不但春妍夏亦佳隨緣花草是生涯鹿葱解挿纎
長柄金鳯仍開最小花
　　　小池
泉眼無聲惜細流樹隂照水愛晴柔小荷纔露尖
尖角早有蜻蜓立上頭
　　　題左正卿夀慈堂
萬事絲窠黏露珠奉親最樂天下無丘明逺孫千
里駒有母七十髪漆如雪底笋生冰底魚人間無
覓天賜渠三更月落堂西隅母自挑燈児讀書去
年生日不用扶今年生日健過初冰桃碧藕脆如
酥一觴千嵗母子俱
　　　挽謝母安人胡氏
玉樹仍雙桂金花不一書雪封青竹笋霧失白藤
輿天下誰無母江西未有渠西峰半輪月松檟政
踈踈
　　　雨霽幽興寄張欽夫
大官有重荷豐廩無薄憂草茹我豈腴飽亦與彼
侔積雨久自霽曙光清以幽欣然出荆扉不出旬
已周初意𣣔看竹信步偶臨流北驚失故岸東見
生新洲懐哉古與今與此豈不猶㱕來翻不樂隱
几到昔遊平生忘年友草草相應酬暫夢不多欵
喚人苦鳴鳩山林本無事亦復擾擾休
　　　題劉伯山蕃殖圖二首(稷菽麥/畫禾黍)
老子平生只荷鋤誤携破硯到清都㱕來荒盡西
疇却媿見劉家蕃殖圖
黄雲翠莢雜玄珠上熟今年不負渠説似田家早
収拾一番風雨一番跦
　　　極暑題釣雪
暑中北閣望南䆫將謂南䆫分外凉到得南䆫還
更熱芙蕖和蘃落幽香
　　　讀書
讀書不厭勤勤甚倦且昏不如巻書坐人書兩忘
言興來忽開巻徑到百聖源説悟本無悟談玄初
未玄當其㑹心處只有一欣然此樂誰為者非我
亦非天自笑終未是撥書枕頭眠
　　　六月十三日立秋
暑中剩喜立秋初特地西風半㸃無旋汲井花澆
睡眼灑將荷葉看跳珠
　　　聴雨
㱕舟昔嵗宿嚴陵雨打踈篷聴到明昨夜茅檐踈
雨作夢中喚作打篷聲
　　　中秋前二夕釣雪舟中靜坐
月到南䆫小半扉無燈始覺室生輝人間何處氷
壺是身在冰壺却道非
去嵗中秋政病餘愛他月色强支吾今年老矣差
無病後夜中秋有月無
　　　中秋無月既望月甚佳(二首)
中秋無月莫尤天月入秋來夜夜妍且道今宵明
月色何曽减却半分圓
月到中秋故故無今宵月好莫渠孤舊傳月徑圜
千里影落金杯只粒珠
　　　晩興
雙井茶芽醒骨甜蓬萊香燼倦人添蜘蛛政苦空
庭闊風為將絲度别檐
　　　約劉彦純㑹建安寺
觧后何時可平章後月凉前期來一夕古寺作重
陽白酒多多載黄花急急香遣詩愁已遣何况更
連床
　　　送客山行
嶺雲為作小凉天山店重來憶去年獨樹丹楓誰
不是何須更立萬松前
　　　秋月
夜氣凉於水髙齋可當樓古來除却月此外更無
秋寒入蘭心勁光隨菊脚流惟愁清不極清極却
成愁
　　　雨夜
嵗晩能無感詩成只獨哦螢光寒𣣔淡秋雨暮偏
多伴老貧無恙留愁酒肯麽吟蟲將落葉為我拍
還歌
　　　秋雨歎十解
雨入秋宵滴到明不知有意復無情若言不攪愁
人夢為許千千萬萬聲
霖霖滴滴未休休不解教儂不白頭却把窮愁比
秋雨猶應秋雨少於愁
濕侵團扇不能輕冷逼孤燈分外明蕉葉半黄荷
葉碧兩家秋雨一家聲
厭聽㸃滴井邊桐起看空濛一望中横著東山三
十里真珠簾外翠屏風
籬下黄花最恨他金鈿香少淚痕多仙人解補銀
河漏天上無泥柰許何
老子愁來只苦吟一吟一嘆為秋霖居人只道秋
霖苦不道行人泥更深
晝落無聲夜有聲只堪醉聴不堪醒檐牙半㸃能
多少滴入苔堦一寸青
曉起窮忙作麽生雨中安否問秋英枯荷倒盡饒
渠著滴損蘭花太薄情
似霧如塵有却無須㬰宻宻復踈踈忽忘九月清
霜曉喚作濛濛二月初
不是檐聲不放眠只將愁思壓衰年道他滴瀝渾
無頼不到侯門舞袖邊
　　　寄題劉直卿冰壺(二首)
外看積翠玉千峰中有清池月半弓更拓長堤三
十里剩栽楊栁與芙蓉
壺裡清氷氷裡人箇邊無地可留塵何時去弄池
中月照我星星白髪新
　　　寄題王國華環秀樓(二首)
近山逺岫不知重暖翠晴嵐只滿空珍重主人將
好手盡驅秀色入樓中
平地看山山絶低上樓山色逐層奇不知山與樓
爭長為復樓隨山却移
　　　贈尚長道簽判
今代髙人尚子平風流文采舊家聲合於玉笋班
中立却向紅蓮幕裡行天色惱人渾𣣔雪燭花照
別若為情日邊已辨除書著莫戀南樓秋月明
　　　贈尚献之
老鳯蒼然姿雛鳯鏘然鳴一見渠父子令人英氣
生大尚傲一世不肯揖公卿小尚刷羽毛勢𣣔追
風鵬吾州八千士下筆電雹聲小尚灑墨汁一笑
萬人驚姓名登天府紙價髙帝城朂哉更摩厲制
勝在此行相遭又相别勿作児女情舟行得秀句
寄我増雙明
　　　題陳叔虎繡梅花扇
指下生寒影針端即化工氷痕將雪㸃不受燭光
融
　　　和彭仲莊七言
向來年少今老翁隨身不去只有窮請君與我共
看鏡豈復平生氷雪容秋霖暗天瘦日色滿掇黄
花當朝食何人哀飯問子枽窮裡逢君自為客空
山凍吟只自奇故人之外誰相知今年相從豈不
好安得到老長追隨喜君詩思未渠薄秋後花鷹
兔邊落慙我短才澁𣣔無霜餘水澗流還涸君游
宣溪何日來愁城封閉待君開定知此行脱寒谷
領取陽春一併囬
　　　胡季永挽詞(二首)
澹菴潜聖學未許外人傳門裡存衣鉢吟邊可管
弦浣花宗武轡儋耳小坡舡緑鬢成黄壤從今更
問天
一昨官都下同時寄客間相從湖上寺覽遍浙西
山駿足應千里彪文未一班霜風吹病眼老淚為
渠澘
　　　送徐吉水解組造朝
我住南溪溪北涯閉門草長不曾開風䆫只怪燒
花喜雪徑傳呼縣尹來道是朝廷舉亷吏如何江
海尚遺才西樞東觀俱知巳拜了除書却探梅
　　　寄題簫民望扶踈堂(二首)
不栽繁杏試晴紅不種垂楊拂暖茸堂下生涯無
一物月中脩竹雪中松
株松箇竹已竒竒那更扶踈䕃碧漪喚醒淵明千
載夢政緣瀘水一篇詩
　　　送奔醫時亭往攸縣省覲
雪恰來時子恰行白雲飛邊雙眼明阿母幾年不
相見阿兄喚渠來作伴探囊半粒黄金丹湘南小
児開病顔江西兩奔留不住併被湘南奪將去
　　　晚步
半疋輕煙束翠山一梳寒月印青天生憎野燒無
端甚直上髙梀香靄邊
　　　燈下讀山谷詩
天下無雙雙井黄遺編猶作舊時香百年人物今
安在千載功名紙半張使我詩編如許好関人身
事亦何嘗地爐火暖燈花喜且只移家住醉鄉
　　　題劉直卿崇蘭軒
風亦何須過林仍不厭深莫將春色眼來看嵗寒
心政坐香通國端令佩滿襟楚人更饒舌得免世
間尋
　　　寄題朱景元直節軒(二首)
見說幽居似渭川一川脩竹雪霜寒如何剪得蒼
主乞與誠齋作釣竿
月到梢頭十倍明風來葉底百分清儘言直節無
人㑹嵗晩君㸔太瘦生
　　　和同年梁韶州寺丞次張寄詩
故人一别恰三年誰與論詩更説禅忽報一麾官
嶺外寄來七字雪梅前人惟南内班行舊語帶西
湖山水鮮安得對床吟至曉旋烹山茗試溪泉
　　　送永新杜宰解印還朝
去年摘山初弄兵永新縣前戈剣腥杜侯不持一
寸鉄閉閤堅卧民不驚軍前　作山谷聚木牛流
馬安用許但令緑林無㸃塵何須爛額畫麒麟紫
皇急才霄不寐斯人合著班行裡速騎匹馬謁朋
光夜來溪風吹玉霜
　　　探梅
山間幽步不勝竒政是深寒淺暮時一樹梅花開
一朶惱人偏在最髙枝
　　　霜夜
月影全無只有星如何夜色照人清素娥未必饒
青女不道霜明勝月明
　　　月下梅花
天恐梅花不耐寒遣將孤月問平安未須一夜都
開盡留取前前後後看
　　　訪周仲覺夜宿南嶺月色燦然曉起路濕
　　　聞有夜雨
夜晴那得曉來泥絻見金鉦浴紺池一陣五更松
上雨元來睡著不曽知
　　　過西坃
乾風無那濕雲何吹不能開只助他野水落溪生
蟹眼一番過了一番多
　　　觀陂水
波緩漚遲似讓行忽然赴岳怒還生東㱕到底誰
先後何用爭流作許聲
　　　劉村渡(二首)
隔岸輕舟不可呼小橋獨木有如無落松滿地金
釵瘦逺樹黏天菌子孤
曠野風從脚底生逺峯頂與額般平何人知道誠
齋叟獨著駝裘破雨行
　　　晩㱕遇雨
略略煙痕草許低初初雨影􁡣先知溪囬谷轉愁
無路忽有梅花一兩枝
　　　和閩漕傳安道郎中送毛平仲詩韻寄謝
　　　惠書及詩
宣城訊後忽年餘閩水風來又嵗除人品只今推
正始詩聲何止過黄初豈無天上同朝友不寄山
中半紙書珍重故人多問我鬢毛半脱齒全踈
　　　丁酉初春和張欽夫榕溪閣五言
榕影下照水翠蚊舒復樛溪光逆昇檐　夏凍以
幽髙閣昔雨荒竒觀久風休南軒天遣來山谷神
與謀字新址惟舊景逝人為留不意猿飲潭復見
駟駕輈先生何孤往野客欠從游願携龍文璧去
瀹兔褐甌垂手掬寒泚移床聴凉颼閣逈詩更超
古往今亦猶攬渠五字妙覺我百疾瘳出山未遽
誤在山未遽優如何近來夢夜夜在釣舟
　　　曽達臣挽詞(二首)
珠凍蘭溪水氷封玉笥山是翁元不死蛻骨此中
間書畫今存否儀刑香莫攀端令郡博士陟岵淚
班班
議論千千古胸懐一一竒非関時棄我不肯我于
時老鶴雲間意長松雪外姿平生獨知命冷眼看
人癡
　　　題劉景明百牛圖扇面
吉語聞田父新年勝故年借儂百觳觫雨裡破荒
田
　　　題劉景明百馬圖扇面
霧鬛如無筆霜蹄不帶埃直言明眼著若箇是龍
媒
　　　題鄧國材水墨寒林
人間那得箇山川舡上漁郎使是仙逺嶺外頭江
盡處問渠何許洞中天
　　　春寒絶句
幾絲㣲雨噀前山半㸃輕寒徤牡丹只道一春晴
較少到他晴了是春殘
　　　雨中酴醿
翡翠堆頭辭不梳梅花腦子糝肌膚夜來急雨元
無事曉起看花一片無
　　　晩春即事二絶
尺許新條長杏栽文餘班笋出墻隈浪愁草草酴
醿過不道婷婷芍藥來
樹頭吹得葉㝠冥三日顛風不小停只是向來枯
樹子知他那得許多青
　　　寄題鄒虞卿覿仙閣
仙山去天纔一握與山相髙鄒氏閣月波吹面寒
𣣔氷斗柄掛檐危不落葉縣雙鳬那復飛緱山一
鶴何時㱕王仙肯來閣上否共絲麟脯傾天酒
　　　入城
杜鵑有底怨春啼鷰子無端貼水飛不種自紅仍
自白野酴醿壓野薔薇
　　　永和放舡(二首)
永和不到又經秋淡日微風好放舟最是可憐江
上路人來人去幾時休
瀕江樓閣秪遙看却恐登臨不足觀已是老來無
眼力更供兩岸萬峰寒

　　　嘉定元年春三月男長孺　編定
　端平元年夏五月門人羅茂良　校正
誠齋集巻第七(終)
誠齋集巻第八
　　　　　　　廬陵楊　萬里　廷秀
　詩
　　荆溪集
　　　丁酉四月十日之官毗陵舟行阻風宿椆
　　　陂江口
蟲聲兩岸不堪聞把燭銷愁且一尊誰宿此舩愁
似我舩篷猶帶燭煙痕
十里江行一日程出山似被北風嗔東䆫水影西
䆫月併照舩中不睡人
　　　舟次西徑
夜來徐汊伴鴎眠西徑晨炊小泊舩蘆荻漸多人
漸少鄱陽湖尾水如天
　　　餘于泝流至安仁
半篙新漲滿㠶風兩岸千山一抹中慙愧櫂郎能
袖手若非袖手更無功
　　　宿小沙溪
樹捧山煙補缺雲風揉花雨作香塵緑楊儘道無
情著何苦垂條拂路入
諸峯知我厭泥行捲盡癡雲放嫰晴不分竹梢含
宿雨時將殘點滴寒聲
　　　玉山道中
村北村南水響齊巷頭巷尾樹隂低青山自負無
塵色盡日殷勤照碧溪
　　　入常山界
老隨千騎赴毘陵騎吏朝來有喜聲未到常山三
十里此身已在浙中行
昨日愁霖今喜晴好山夾路玉亭亭一峯忽被雲
偷去留得崢嶸半截青
　　　小憇栟楮
笋輿放下倦騰騰睡倚胡床撼不譍攑柳細花吹
面落誤揮團扇撲飛蠅
　　　過招賢渡
　　余昔嵗㱕舟經此水涸舟膠旅情甚悪
㱕舟曽被此灘留説著招賢夢亦愁五月雪飛人
不信一來灘下看濤頭
一江故作兩江分立殺呼舩隔岸人栁上青虫寧
許劣垂絲到地却囬身
倦游客子自無聊不是江山景不饒危岸崩沙新
改路断渠横石自成橋
岸上行人莫嘆労長年三老政呼號也知灘悪舩
難上仰蹈桅竿卧著篙
　　　苕溪登舟
深於池沼淺於河動地風來也不波只道東來行
役苦胡床面面是菱荷
　　　舟過徳清
人家兩岸栁隂邊出得門來便入舩不是全無最
佳處何䆫何戸不清妍
　　　舟泊吳江
獨立吳江第四橋橋南橋北渺銀濤此身真在吳
江裡不用并州快剪刀
江湖便是老生涯佳處何妨且泊家自汲松江橋
下水垂虹亭上試新茶
東是吳江西太湖長橋横截萬尋餘江妃舞倦凌
波韈玉帶圍腰攬鏡初
　　　七月十四日雨後毘陵郡圃荷橋上納凉
荷葉迎風聴荷花過雨看移床橋上坐墮我鏡中
寒
　　　暮立荷橋
𣣔問紅蕖幾莟開忽驚浴罷夕陽催也知今夕來
差晩猶勝窮忙不到來
　　　秋熱追涼池上
圃逈人全寂池清慮自消萍根㣲著水荷葉𣣔穿
橋今嵗知何故秋陽爾許驕追涼猶有處此老未
無聊
　　　秋凉晩步
秋氣堪悲未必然輕寒政是可人天緑池落盡紅
蕖却荷葉猶開最小錢
　　　毘陵郡齋冬至晴寒
竹屋消殘半瓦霜氷河凍裂一漁􁬕不須宫線量
㬢影化日今年特地長
　　　蠟梅
天向梅梢别出奇國香未許世人知慇懃滴蠟緘
封却偷被霜風折一枝
　　　登淨逺亭
池氷受日未全開旋旋波痕百皺来野鴨被人驚
得慣作群飛去却飛囬
　　　戊戌正月二日雪作
雪與新春作伴囬擣霜爲片雹爲埃只愁雪虗梅
無柰不道梅花領雪來
夢囬紙帳怪生寒童子傳呼雪作團已被曉風融
作水頭巾不裡起来看
　　　戲題郡齋水墨坐屏二面
兩客呼舩一急行樹林半落半猶青諸峰最是中
峰好我𣣔峯頭築小亭
荆溪四面四無山不是荒林即野田忽有石崖天
半出飛泉落處稍人煙
　　　郡圃小梅一枝先開
小窠梅樹太尖新先為東風覓得春後日千株空
玉雪如今一朶許精神
　　　戲贈子仁姪
小阮新來覓句忙自携破硯汲寒江天公念子抄
詩苦借與朝陽小半䆫
　　　淨逺亭晚望
鸂鶆嬌紅野鴨青為人浮没為人嗚忽𨳩風起仍
波起乃是飛聲與落聲
　　　郡齋梅花
月朶　痕雪半梢便無雪月更飄蕭不應臘尾春
頭裡兩嵗風光一併饒
　　　雪後尋梅
去年看梅南溪北月作主人梅作客今年看梅荆
溪西玉為風骨雪為衣臘前𣣔雪竟未雪梅花不
慣人間熱横枝憔悴涴晴埃端令羞面不肯開縞
裙夜訴玉皇殿乞得天花來作伴三更滕六駕海
神先遣東風吹玉塵梅仙曉沐銀浦水氷膚別放
瑶林春詩人莫作雪前看雪後精神添一半
　　　雪霽出城
梅於雪後較多花草亦晴初忽幾芽河凍落痕餘
一寸殘氷閣在栁根沙
　　　正月十九日五更詣天慶觀謝雪聞都下
　　　尺雪旬日而毘陵三四㣲雪而已
元宵風物又闌殘閉閣何曽出一看尚覺燭光欺
病眼旋添衣著試春寒中都尺雪逾旬許此地飛
花逐片乾不待珠宫香火了海風吹上紫金盤
　　　雪中看梅
犯雪尋梅雪滿衣池邊梅映竹邊池要尋踈影横
斜底揀盡南枝與北枝
　　　梅花
花早春何力香寒曉儘吹月摇横水影雪帶入瓶
枝
　　　春夢紛紜
燭花半作紫芝開詩興頻遭白雨催只有睡時愁
可遣春愁又向夢中來
　　　二月一日郡圃尋春
中和節裡半春天一拂清寒半㸃暄憔悴不勝梅
𣣔落嬌饒無對杏初繁
花遶朱檐栁遶欄小亭面面錦團欒春風横𣣔欺
詩瘦且下東䆫護嫰寒
　　　梅殘
雪已都消去梅能小住無雀爭飛落片蜂獵未蔫
鬚
　　　寒夜不寐
雪入迎春鬢茶醒學古胸夢囬霜滿屋吟到月斜
鐘
　　　新栁
　　夀仁子與羅永年同試南宫還郡因談西湖
　　栁色已佳而郡圃方芽
輦路金絲半𣣔垂外間玉爪未渠開一林栁色休
多憶更趂春風看一囬
　　　小飲俎豆頗備江西淮浙之品戲題
滿盤山海眩芳珍未借前籌已嚥津鱟醬子魚緫
佳客玉狸黄雀是鄉人
味含霜氣洞庭柑鮓帶桃花楚水􁔆春暖著人君
㑹否不敎淮白過江南
　　　雨霽
雨為梅花遣盡塵栁勾日影自傳神不須苦問春
多少暖幕晴簾緫是春
　　　蜜漬梅花
甕澄雪水釀春寒蜜㸃梅花帶露餐句裡畧無煙
火氣更教誰上少陵壇
　　　感興
看書已怪短檠燈覓句猶鏘澗水聲詩瘦近來惟
有骨可憐辛苦為虗名
　　　春暖郡圃散䇿
已覺朝來退裌衣日光風力軟如癡倩誰留許春
寒著更放梅花住少時
萱草行間過履絇杏花影裡散文書秋風遣我踈
團扇又被春風遣喚渠
春禽處處講新聲細草欣欣賀嫰晴曲折遍穿花
底路莫令一步作虚行
　　　休日登城
愛他休日更新晴忍却春寒上古城廢壘荒蘆無
一好春來㣲徑緫堪行
　　　淨逺亭午望
城外春光染逺山池中嫰水漲㣲瀾囬身小却深
檐裡野鴨雙浮𣣔近欄
竹逕殊踈欠補栽蘭芽𣣔吐未全開初暄乍冷飛
猶倦一蝶新從底處來
　　　池亭雙樹梅花
開盡梅花半𣣔殘兩株晴雪作雙寒團欒遶樹元
無見只合池亭隔水看
　　　多稼亭前小步
櫻桃抛過隔墻莟芍藥叢抽刺土芽最是蜜蜂無
意思忍將塵脚蹈梅花
　　　多稼亭宴客
㱕來不省醉還醒只怪譙門打一更秉燭徑穿梅
下過此身真在雪中行
　　　燒香七言
琢瓷作䁀碧於水削銀為葉輕如紙不文不武火
力勻閉閣下簾風不起詩人自炷古龍涎但令有
香不見煙素馨忽開抹利拆低處龍麝和沉檀平
生飽識山林味不柰此香殊斌媚呼児急取烝木
犀却作書生真富貴
　　　讀嚴子陵傳
客星何補漢中興空有清風冷似氷早遣阿瞞移
漢䁀人間何處有嚴陵
　　　題山莊小集
　　子仁姪初學作詩便有可人語數日得五詩
　　子題之以山莊小集云
莫笑山莊小集休篇篇字字爽於秋向來楓落吳
江冷一句能銷萬古愁
　　　春寒
春寒儘解粟人膚敢傍吾儕酒琖無雨裡杏花如
半醉擡頭不起索人扶
　　　瓶中梅杏二花
梅花耿耿氷玉姿杏花淡淡注燕脂兩花相嬌不
相下各向春風同索價折來雙挿一銅瓶旋汲井
花澆使醒紅紅白白看不足更遣山童燒蠟燭
　　　書齋夜坐
棐凡吹燈丈室虗隔䆫雨㸃響堦除胡床枕手昏
昏着卧聴児童讀漢書
酒力欺人正作眠夢中得句忽醒然寒生更㸃當
當裡雨在梅花蔌蔌邊
　　　瑞香花
織錦天孫矮作機紫茸翻出白花枝更將沉水濃
薰却日淡風微𣣔午時
樹如岩桂不勝低花比素馨幽更奇要作團欒小
窠錦春風不長出叢枝
　　　二月十四日梅花
雨打知無那春暄絶不禁小風千㸃雪落日一鬚
金
樹勁春猶瘦花寒暮更明平生豈無句此外不須
清
　　　晩飲
旋旋哦詩旋旋抄一尊野䔩更山肴春風畧不扶
人醉月到梅花最末梢
　　　二月望日勸農既㱕散策郡圃
荆溪老守勸農㱕吏散還從郡圃嬉拾得落英纔
一掬春風若向掌中吹
今年花事許遲遲九十春光已半㱕風急杏花吹
不脱落梅無數掠人飛
　　　水仙花
江妃虗却蘃珠宮銀漢仙人謫此中偶趂月明波
上戲一身氷雪舞春風
額間拂殺御袍黄衣上偷將月姉香待倩春風作
媒却西湖嫁與水仙王
韻絶香仍絶花清月未清天仙不行地且借水為
名
開處誰為伴蕭然不可親雪宮孤弄影水殿四無
人
　　　夜坐
背壁青燈勸讀書窺䆫素月喚看渠向來諸老端
何似未必千年便不如春後春前雙雪鬢江南江
北一茅廬只愁夜飲無供給小雨新肥半圃蔬
　　　新栁
栁條百尺拂銀塘且莫深青只淺黄未必栁條能
蘸水水中栁影引他長
　　　禱雨報恩到翟園
霧氣初迎日脚開春光偏傍栁邊囬寒暄消息何
人㑹十指今朝出袖來
草路無泥未有塵城南城北緫遊人不緣香火來
山墅孤負今年半叚春
遶亭怪石小山幽夾逕低枝壓客頭幸自一來惟
不早梅花滿地訴春愁
未必錢園似翟園翟園窠木最宜看茂松亭下偏
明眼矮檜平鋪翡翠盤
　　　垂絲海棠
無波可照底須窺與栁爭嬌也學垂破曉驟晴天
有意生紅新曬一絇絲
不関殘醉未醒鬆不為春愁懶散中自是新晴生
睡思起來無力對東風
　　　送羅永年西㱕
梅莟香邊蹈雪來杏花雨裡帶春囬明朝解纜還
千里今日看花更一杯誰遣文章太驚俗何緣埸
屋不遺才南溪鴎鷺如相問為報春吟費麝煤
　　　社雨
時節從來好雨知今朝社日頓霏㣲落花只得春
風舞濕却殘香不得飛
　　　讀唐人及半山詩
不分唐人與半山無端横𣣔割詩壇半山便遣能
参透猶有唐人是一闗
　　　落梅再着晚花
數日春風不柰暄梅花落盡凈無痕却將晩莟重
收拾更放南枝第二番
　　　鑷白
五十如何是後生呼児㧞白未忘情新年只道無
功業也有霜髭六十莖
　　　春興
著盡工夫是化工不関春雨更春風已拚膩粉塗
雙蝶更費雌黄滴一蜂
　　　夜䆫
口角哦詩細有聲不妨半醉不妨行青燈一㸃纔
如黍解作書䆫徹夜明
詩人心緒幾時休逄著三春似九秋數到五更仍
五㸃明朝還更有新愁
　　　春曉
拂花紅露濺春衣栁外春禽睡未知天借晴光與
桃李更將剩彩弄游絲
風光明淑柰渠何非暖非寒直是和春到千花俱
有分海棠獨自得春多
一年生活是三春二月春光儘十分不必開牎索
花笑隔牎花影也欣欣
　　　米囊花
鈆膏細細㸃花稍道是春深雪未銷一斛千囊蒼
玉粟東風吹作米長腰
鳥語蜂喧蝶亦忙爭傳天詔詔花王東皇羽衞無
供給探借春風十日糧
　　　曉寒
黯黯輕寒淡淡隂遊人便覚減行春春風也解嫌
蕭索自送鞦韆不要人
春光喚入百花叢寒力平欺兩鬢蓬吹乱衆紅還
復整海棠却不怕東風
　　　嘉定元年春三月男　長孺　編定
端平元年夏五月門人羅茂良　校正
誠齋集卷第八(終)
誠齋集巻第九
　　　　　　　廬陵楊　萬里　廷秀
　詩
　　荆溪集
　　　上巳
上巳春陰政未開寒牎愁坐冷於灰凍蠅觸紙飛
還落仰面翻身起不來
雨冷風酸數日强老懐不可更禁當春寒幸自㱕
將去喚取重來是海棠
正是春光最盛時桃花枝映李花枝鞦韆日暮人
㱕盡只有春風弄彩旗
　　　寒食雨作
雙燕衝簾報禁煙喚驚晝夢聳詩肩晩寒政與花
爲地曉雨能令水作天桃李海棠聊病眼清明寒
食又來年老來不辨琱新句報荅風光且一篇
　　　垂絲海棠半落
雨後精神退九分病香愁態不勝春落堦一寸輕
紅雪卷地風來政惱人
　　　寒食相將諸子遊翟園得十詩
雨罷饒晴色松陰轉午時堆成李花雪開遍海棠
枝旋酌新篘酒留題細字詩不來真是枉𣣔去更
云遲
鹿葱舊種菊新栽幽徑深行忘却回忽有野香尋
不得蘭於石背一花開
栁條老去尚青鮮下有清渠遶野田波面落花相
趂走避風爭泊岸傍邊
儘忙也到翟園休只見春光不見愁屈折海棠團
更密日光下照繡燈毬
小小茅亭短短牎海棠圍裡栁中央乍晴萱草渾
無力落盡梅花尚有香
児曹徤走儘從渠老脚微酸半要扶未委前頭花
好否且令蜂蝶作前驅
三月風光一嵗無杏花𣣔過李花初栁絲自為春
風舞竹尾如何也學渠
驅使花枝苦未休平章詩句政冝搜無端一竇西
牎日不遣吾人略小留
花木從渠取次栽青山那肯入城隈翟公不有驅
山手城裡松林底處來
荆溪老守底風流哦就千詩一笑休天𣣔做春無
去處只堆濃緑栁梢頭
　　　三月十日
纔看桃李錦成圍忽便園林緑作堆逺草將人雙
眼去飛花引蝶過墻來簿書節裡無多著懐抱朝
來得好開已是七分春去了何須鳥語苦相催
　　　清明雨寒
整冠忽見鏡中霜挽樹渾無蔕上香已貯春愁過
萬斛更令細細著升量
脱却單衣著裌衣禁煙無有不寒時一年好處君
知麽寒食千門挿栁枝
今年寒食與清明各自陰晴作麽生細雨千絲不
成㸃如何也觧滴檐聲
桃李一空春已㱕不須更待絮飛時閉門獨琢春
寒句只有輕風細雨知
苦堦滴雨翠方濃須把寒珠濺鹿葱梅子猶粘雪
前蘂海棠生恨夜來風
莫嫌細雨苦飄蕭政要寒聲伴寂寥杏葉猶疎不
成響且將𥿄瓦當芭蕉
閉户何緣得句來開牎更倩雨相催只言春色都
㱕去小樹桃花政晩開
風欹衆栁自成姘雨泣殘花不忍看急喚麴生嘗
杏子及渠小苦未生酸
　　　題山莊草蟲扇
風生蚱蜢怒鬚頭紈扇團圓璧月流三蝶商量探
花去不知若箇是莊周
　　　清明杲飲(二首)
南溪春酒碧於江北地鵝梨白似霜頽却老人山
作王更加食邑醉為鄉春光如許天何負雨㸃殊
疎鷰不妨絶愛𣏌萠如紫蕨為烹茗椀洗詩膓
深著爐香淺著桮桮行儘緩莫教催可憐花樹渾
無頼下却簾鈎也入來雪藕新將削氷水蔗霜只
好㸃青梅明年寒食還家去却憶荆溪花政開
　　　和張倅子儀送鞓紅魏紫崇寧紅醉西施
　　　四種牡丹
朱墨勾添眼底塵今年春盡不知春鞓紅魏紫能
相訪西子崇寧更可人
洛花移種到松江國也天香内様粧老裡懶邊無
好思為渠覓句却窮忙
　　　次李倅子壽郡集詩韻
蒼壁新煎第二泉博山深炷古龍涎草玄顧我非
揚子能賦如公是仲宣詩社自甘編下户醉鄉何
苦不開邉窮州地主慙司業不解時時與酒錢
　　　薛舍人母方氏太恭人挽章(二首)
熊膽平生苦魚軒脕嵗榮芝蘭今柱史苗裔古玄
英寒食花爭泣元霄燭半明從今好時節萱砌罷
君(生寒食日死/恭人以上元日)
賦感東征句詩愁陟屺篇生前九齡夢眼底五朝
天錦告渾無恙雲車忽香然不堪青竹笋㱕路不
迎舩(年中生/恭人元祐)
　　　櫻桃
櫻桃一雨半彫零更與黄鸝翠羽爭計㑹小風留
紫脆殷勤落日弄紅朋摘來珠顆光如濕走下金
盤不待傾天上薦新舊分賜児童猶解憶寅清(舊/予)
(各分賜四藍奉常有寅清堂/在奉常孟夏太廟薦櫻桃禮官)
　　　雨後行郡圃
雨餘行脚古城隈為愛危亭首屢回無數菊苗齊
老去多時花徑不曾來
　　　多稼亭前雨檻芍藥紅白對開二百朶
紅紅白白定誰先嫋嫋娉娉各自妍最是倚欄嬌
分外却緣經雨意醒然晩春早夏渾無伴暖艷暗
香政可憐好為花王作花相不應只遣侍甘泉(花/論)
(芍藥近侍/者以牡丹玉)
　　　小雨
雨纔放脚又還無葉上蕭蕭半霎餘貯得千珠無
㸃漏絲窠元自不勝疎
　　　六月喜雨
守臣兩月禱山川詔㫖纔頒便沛然不是格天緣
詔肯憂民天子本如天
玄雲直下素光開雨到前山只恐囬霹靂一聲風
一陣為儂催上半天來
今年不是雨來慳不後秧時亦不前自古浙西長
苦澇近來無澇恰三年
　　　和李子夀通判曾慶祖判院投贈喜雨口
　　　號
雷起嘉山半㸃蒼乖龍無地著身蔵莫嫌白雨來
差晩伹遣黄雲作大穰
塵漲衝頭不識泥朝來也解滑霜蹄兩公玉句驚
風雨把翫都忘日脚西
雨早些時打麥殘雨遲許日即秧乾阿誰㑹得天
公意只道今年乞雨難
夢中檐溜作灘聲㓜竹新荷緫解鳴曉色滿城渾
是喜更無一寸旱時情
蘇湖元以水為鄉春早偏欺潤與常一雨忽來三
晝夜兩公巻入八詩章
守臣閔雨㡬曽欣兩月天高呌不聞黄紙帯將今
雨至分明端為聖明君
謫仙下筆不曽休句似金盤柘彈流我𣣔將渠卜
隣著對披蓑笠刺漁舟
南豐每見每津津繭紙松煤幻好春幸與李侯成
二妙更添楊子作三人
　　　曉登多稼亭
過雨梅無半箇黄冬青枝上雪花香不須更要風
吹面看著青林意自凉
雨前田畒不勝荒雨後農家特地忙一眼平疇三
十里際天白水立青秧
尚無池水泛荷香幸有園英照竹䆫雪白葵花持
玉節柿紅萱草立金幢
　　　六月六日小集
青李來禽已眼明新瓜入夏見何曾酒邊忘却人
間暑消盡金盆一文氷
新蟬聲澁亦無多强與嬌鴬和好歌盡日舞風渾
不倦無人奈得栁條何
　　　雨足曉立郡圃荷橋
郡池六月水方生便有新荷貼水輕雨後獨來無
箇事閑聴啼鳥話昇平
　　　登多稼亭曉望
風不能銷曉霧痕天猶未放宿雲根城腰摺處纔
三徑山觜前頭别一村
　　　午熱登多稼亭
矮屋炎天不可居髙亭爽氣亦元無小風不被蟬
餐却合有些凉到老夫
芒鞋葵扇頗蕭然倦倚胡床不是眠避暑無蔵身
去處追凉行盡竹旁邊
不是城中是甑中雨餘日色更明紅若為飛上金
山頂獨立長江萬里風
栁外花邊忽颯然好風一㸃破愁顔岸巾獨倚千
尋樹閑看南雲度北山
御風不必問雌雄只有炎風最不中却是竹君殊
解事炎風篩過作清風
　　　張尉惠詩和韻謝之
下筆生波便百川字間句裡緫超然讀來清氣凉
人骨六月真成九月天
軟紅塵裡眼曾開苦被新詩猛喚回借問錦心能
底巧更從月脇摘將來
老去才情半掬慳不愁不退豈愁前清風明月無
拘管與子分張更一年
　　　卧治齋晩坐
閉户坐不得開牎竚微凉樹林蔭白日儿研生碧
光信手取詩卷細哦三數章初披頗欣愜再攬忽
感傷廢巻不能讀起行繞胡床古人恨如山吾心
澹於江本不與彼謀云何断我腸感罷翻自笑一
蟬催夕陽
　　　憇懷古堂
新葺懐古堂舊臨郭璞池去嵗夏徂秋無日不此
嬉茨菰無暑性芙蕖有凉姿今年池水乾老子來
遂稀豈惟來不留亦復去靡思朝來偶一到又覺
景特竒水含霽後光荷於風處欹便有白鷗下驚
起翠羽飛方池灧牎東長池横檐西紅緑向背看
觴詠朝夕宜此堂初無情此池諒何知如何涉斯
世乖逢亦有時
　　　望雨
雲興惠山頂雨放太湖脚初愁望中逺忽在頭上
落白羽障烏巾衣袖已沾渥㱕來看檐溜如㵼萬
仞岳霆裂大瑶甕電縈濕銀索須臾水平堦花塢
失半角定知秧疇滿想見田父樂向來春夏交旱
氣亦太虐山川已徧走雲物竟索寞雙鬢愁得白
兩膝拜將剥早知有今雨老懐枉作悪
　　　聞一二故人相繼而逝感嘆書懐
故人昔同朝與游每甚歡豈緣勢利合相得文字
間有頃各補外不見今六年我來荆溪上敲榜索
租錢故人復雙入飛上青雲端我雖世味澹羡心
能恝然忽傳故人去得書墨未乾又傳故人亡驚
悼摧肺肝鼎貴良獨佳安貧未遽賢向以我易彼
安知不作難今以彼易我試問誰當慳如何捐此
軀必要博好官顧謂妻與子官滿當㱕田我賤汝
勿羞我貧汝勿嘆從汝丐我身百年庶團欒妻子
笑荅我脩短未易言富貴必速殞郭令當夭殘貧
賤杲永筭顔子壽必延我復荅渠道薄命我自怜
我福肯如郭我徳敢望顔造物本嗇與我乃多取
㫋借令彼不怒退省我獨安汝言自有理我意不
可還
　　　晩步追凉
老眼偏明逺岫孤夕陽故遣樹陰疎蟬鳴葉底無
尋處隨意閑行偶見渠
風不須多只是凉穿花度栁到人傍細吹病耳颼
颼響徐弄輕衫拂拂長
　　　荷橋暮坐
橋剪荷花兩叚開荷花留我不容囬不勝好處荷
橋坐政是凉時蚊子來
池似平鋪緑錦横荷花為緯藻為經無端織出詩
人像獨立飛橋摘斗星
水到荷花蔕風生菰葉梢鷗鳬晩聲散天水夕光
交
　　　休日晴曉讀書多稼亭
携家守荆溪忽忽已一暮官舍非不佳懐抱長鮮怡
若非僮僕病定復児女啼昔貧嘆不飽今愁豈縁
飢晨起袖書冊急登亭上嬉露痕尚星月風氣無
牎扉頓覺老病身不禁絺綌衣昨暑何可度朝凉
乃爾竒白鳥逺如蝶玄蟬哦似詩松色雪我神荷
香氷我脾憂樂忽安在形骸亦俱遺穉子不解事
朝餐呼我㱕
　　　多稼亭上望三山中峯獨秀而低
三山道是逺連天亭上看來只近檐可惜當初低
少許三山幸有一峯尖
　　　雨後晩步郡圃
畫舫鳴鉦野寺鐘暮聲驚破翠煙重好風不解蔵
天巧彫碎孤雲作數峯
風勒㱕雲帯雨囬不容老子小徘徊撥忙也到池
亭上昨日巻荷今盡開
　　　曉坐荷橋
雨後晨前絶爽時胡床四面是荷池荷珠細走惟
愁落為報薫風莫急吹
四葉青蘋㸃緑池千重翠蓋䕶紅衣蜻蜓空裡元
無見只見波間仰面飛
碧玉山邊白鳥鳴緑楊風裡翠荷聲草花踏碎教
人惜為勒芒鞋欵欵行
簾影窺池到藕根水光為我弄朝暾魚兒解作晴
天雨波面吹成落㸃痕
　　　池亭
小沼纔堦下孤亭恰水邊揩磨一玉鏡上下兩青
天可惜無多水誰堪著釣舩今年非不暑每到每
醒然
　　　卧治齋盆池
舊來菰葉已全衰旋買新荷帯藕栽看得荷花作
蓮子可怜時節被花催
　　　凝露堂前紫薇花兩株每自五月盛開九
　　　月乃衰
晴霞艷艷覆檐牙絳雪霏霏㸃砌沙莫管身非香
案吏也移床對紫薇花
似癡如醉弱還佳露壓風欺分外斜誰道花無紅
十日紫薇長放半年花
　　　暮坐中庭
蚊子因凉減蟬聲入暮多有愁無處著不飲𣣔如
何
　　　食蓮子
蜂不禁人採蜜忙荷花蘂裡作蜂房不如玉蛹甜
於蜜又被詩人嚼作霜
　　　食雞頭
龍宫失曉惱江妃也養鳴雞報早暉要啄稻粱無
半粒只教滿頷飽珠璣
　　　暮雨既霽將児軰登多稼亭
一霎滂池一霎晴檐間㸃滴尚殘聲水將樹影乱
揉碎月與日光相對明試數六宵還五兩坐令夏
熱作秋清児曹小住休㱕去更聴風蟬子細鳴
　　　苦熱登多稼亭
日脚斜紅𣣔暮天倚欄垂手弄雲煙兩行相對樹
如許一葉不揺風寂然剰𣣔啜茶還罷去却愁通
夕不成眠黑絲半把垂天外白雨初生逺嶺邊
吏散庭空便悄然不須休日始偷閑鴎邊野水水
邊屋城外平林林外山偶見行人囬首却亦看老
子立亭間暮蟬何苦催㱕急只待凉生月半環
　　　暮熱游荷池上
玉礫金沙一逕長暑中無處可追凉獨行行到荷
池上荷不生風水不香
寒甃千尋汲井花病身一浴不勝佳追凉不得渾
閑事燒眼生憎半幅霞
細草揺頭忽報儂披襟攔得一西風荷花入暮猶
愁熱低面深蔵碧傘中
也不多時便立秋寄聲殘暑速拘收瘦蟬有得許
多氣吟落斜陽未肯休
空中斗起朶雲頭旋旋開來旋旋收初作䰒鬆松
樹子忽成髣髴栁花毬
　　　月下杲飲
恰則天方暮如何月正中一年無此熱今夕絶無
風早藕凝鬆雪新菱剥釅紅醉鄒堪避暑只合著
衰翁
酒邉無物伴長瓶一顆新蓮一叚氷月下不風終
是爽燭光何罪也堪憎
一年遇暑一畨愁六月梢時七月頭今夕追凉還
得熱何時遇夏却逢秋
月初生處薄雲生到得雲銷月政明兩處打更如
一處二更還作四更聲
坐久輕雲次第開月光飛入酒杯來今霄只有半
邊月一半桂枝何處栽
斜斜花影𣣔愁予唧唧蟲聲亦愛渠月與詩人元
不薄儂於歡伯未應疎
人静更深丈室虗𣣔眠聊復小踟蹰竹床最冷也
成熱羽扇不凉差勝無

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第九(終)
誠齋集巻第十
　　　　　　　廬陵楊　萬里　廷秀
　詩
　　荆溪集
　　　曉坐多稼亭
日光烘碎一天雲散作濛濛霧滿村我亦知渠别
無事不教逺岫翠當門
　　　梳頭有感
身在荷香水影中曉凉不與夜來同且抛書冊梳
蓬鬢移轉胡床受小風
同郡同年緫八人七人零落一人存如何獨立薰
風裡猶怨霜花㸃鬢根
　　　晩凉散䇿
飯餘浴罷趂凉行偶憇池頭最小亭醉倚胡床便
成睡夢聞荷氣忽然醒
半㸃輕風泛栁絲忽吹荷葉一時欹芙蕖好處無
人㑹最是將開半落時
　　　閏六月立秋後暮熱追凉郡圃
上得城來眼頓明暮山争献數尖青垂楊舞罷西
風葉一葉多時獨未停
夏𣣔盡頭秋𣣔初小凉未苦爽肌膚夕陽幸自西
山外一抹斜紅不肯無
　　　静坐池亭
胡床倦坐起凭欄人正忙時我正閑却是閑中有
忙處看書纔了又看山
荷邊弄水一身香行裡招風滿扇凉道是秋來還
日短秋來閑裡日偏長
　　　秋暑
不教老子略眉開夏熱未除秋熱來一夜凉風吹
𣣔盡半輪曉日喚將回
汗如雨㸃湧人膚一一鬚根一一珠不道去年秋
不熱今年秋熱去年無
半栁斜陽半栁陰一蟬飛去一蟬吟岸巾亭子釣
欄角送眼江村松樹林
　　　戲題
蜂居筆管沒人知誰遣啾啾不住時最是蝸牛太
多事長將宅子自相隨
　　　曉登水亭
露氣仍荷氣秋風更曉風身兼水亭子雙墮玉壺
中
　　　讀元白長慶二集詩
讀遍元詩與白詩一生少傅重微之再三不曉渠
何意半是交情半是私
　　　白蓮
花頭素片剪成氷葉背青瓊刻作稜珍重児童輕
手折緑針刺手却渠憎
　　　瓶中紅白二蓮
紅白蓮花共玉瓶紅蓮韻絶白蓮清空齋不是無
秋暑暑被花銷断不生
揀得新開便折將忽然到晩㰸花房只愁花㰸香
還減來早重開别是香
晩花特地㰸新粧莫道無情緫不妨中有黄金蓮
子盞被人瞥見即深蔵
白蓮半莟未開時看作紅蓮更不疑到得𣣔開渾
别了玉膚洗退淡臙脂
折得荷花伴我幽更搴荷葉伴花愁孤芳𣣔落偏
多思一片先垂半不收
　　　早起
不分老鈴下苦來驚我眠要知甘寢處最是𣣔明
天未了公家事難銷月俸錢坐曹臨訟罷殘燭正
熒然
　　　曉登懐古堂
度暑過於嵗初凉别是天獨穿秋露草來看曉風
蓮病骨殊輕甚幽襟一灑然不妨聊吏隐何必更
林泉
　　　荷橋
橋壓荷梢過花圍橋外饒荆溪無勝處勝處是荷
橋
　　　感秋
今嵗五十二豈為年少人荷凉欣暑退蟬苦怨秋
新澹慮翻成感彫詩不著塵小児知得句頻掉小
烏巾
南國初凉日東呉𣣔盡頭露荷幽馥曉雲日澹光
秋也愛西風爽其如半老休蟬聲與蛩響計㑹兩
催愁
　　　雨後清曉梳頭讀書懐古堂
宿雨猶凉在晨陰𣣔霽初移床近秋水正面對芙
蕖團扇凄無彩生衣凛覺疎𣣔㱕仍小住更讀數
行書
蟲響餘霄寂荷粧赴曉鮮梳頭花霧裡照水栁風
前舊雨仍今雨新年勝故年登城有佳眺秋稼正
連天
　　　午坐卧治齋
雨後朝陰到午晴空齋孤坐納秋清一蟬也解憐
幽寂栁外飛來葉底鳴
　　　謝丁端叔直閣惠永嘉髹研句容香鬲
元珍先生茁雲孫雪竹有節豹有文染雲作句本
天巧鏤氷生花無手痕鵷鷺行邊舊聨翼天禄閣
中今獨直半竿淮水將渠㱕一笑荆溪豈人力贈
我阿泓非姓陶木家居士漆園曹急呼陳玄導黑
水花暈千層吹海濤句容銅山擣金屑幻出羽淵
三足鼈兩耳踰肩一腹皤解吐黄雲香刮骨双珍
投贈感故人秃翁有筆今無神盃水博詩元不直
醬瓿覆却那作嗔阿泓處分蛛絲裡延置銅君上
㘴煑茶剥芡對爐薰遮莫白駒隙中過
　　　檜逕曉步
老檜陰陰夾古城露叢迎貫日華明曉凉無箇人
分却一逕深長獨自行
雨歇林間凉自生風穿逕裡曉逾清意行偶到無
人處驚起山禽我亦驚
　　　謝尤延之提舉郎中自山間恵訪長句
淮南使者郎官星瑞光夜燭荆溪清平生龎公不
入城令我折却屐歯迎交遊雲散别如雨同舍諸
郎半為土二老還將兩鬢霜三更重對孤燈語向
來南宫綾錦堆南䆫北䆫桃李開先生誦詩舌起
雷一字不似人間來剡藤染出梅花賦句似梅花
花似句㡬年金鑰秘銀鉤玉􁭦不施恐飛去秋風
呼酒荷邊亭主人自醉客自醒儂能痛飲渠不飲
飲與不飲俱忘形鬢今如霜心如水功名一念扶
不起儂㱕螺山渠惠山來嵗相思二千里
　　　小集食藕極嫰
比雪猶鬆在無絲可得飄輕拈愁𣣔碎未嚼已先
銷
　　　秋懐
隨分哦詩足散愁老懐何用更宜搜聿來胥宇蟻
移穴無以為家燕入秋盖世功名吹剣首平生憂
患浙矛頭從今㱕去便㱕去未到無顔見白鷗
　　　七月既望晩觀菱壕
官壕水落兩三痕正是秋初雨後天菱荇中間開
一路曉來誰過採菱舩
　　　新凉感興
初退生衣進熟衣新凉只與睡相宜草争人迹微
疎處荷怯秋風𣣔動時又是一年將過眼如何兩
鬢不成絲中元節後新來懶草冊纔抄第二詩
　　　七月二十五日曉登多稼亭
風將煙雨入亭寒城引山林拓眼寛六月登臨渾
覺熱朝來不敢傍危欄
　　　凝露堂木犀
雪花四出剪鵝黄金屑千麩糝露嚢看去看來能
㡬大如何著得許多香
夢騎白鳯上青空徑度銀河入月宫身在廣寒香
世界覺來簾外木犀風
　　　中秋前一夕携酒與子仁姪登多稼亭
月忽飛來墮我傍我還飛入月中央如何桂樹許
多影不隔氷輪些子光自古中秋多苦事非風即
雨断人腸醉來不信寒欺酒露濕盃盤凍作霜
　　　觀蟻
偶爾相逢細問途不知何事數遷居微軀所饌能
多少一獵㱕來滿後車
一騎初來隻又雙全軍突出陣成行䇿勲急報千
丈長渡水還争一葦杭
　　　中秋無月至十七日曉晴
劣到中秋雲便興中秋過了却成晴霧横平野村
村白日上疎林葉葉明嵗事不應如許早朝來已
覺嫰寒生春吟不似秋吟好覓句新來分外清
　　　重九前五日再游翟園
翟園不到纔㡬日寒梢冷葉秋蕭瑟只有黄花數
㸃明上照青松下蒼石記得春頭來此嬉梅花太
瘦杏花肥巷南巷北皆春色恰似吾人年少時忽
怪翟園如許老園應笑我衰容早來嵗春光更一
來我衰依舊園還少
　　　送子仁姪南㱕
酒為吾人緑花知九日黄風燈秋熖冷霜鴈夜聲
忙愛子文無對嗟予老更狂相分即相見不待半
年強
再嵗來相欵三盃忽語離忍將垂老淚滴作送行
詩子去儂猶住身留夢亦随南溪舊風月千萬寄
相思
　　　食老菱有感
幸自江湖可避人懐珠韞玉冷無塵何須抵死露
頭角荇葉荷花老此身
　　　醉吟
古人亡古人在古人不在天應改不留三句五句
詩安得千人萬人愛今人只笑古人癡古人笑君
君不知朝來暮去能㡬許葉落花開無盡時人生
須要印如斗不道金槌控渠口身前只解皺兩眉
身後還能更盃酒李太白阮嗣宗當年誰不笑兩
翁萬古賢愚俱白骨兩翁天地一清風
　　　和丁端叔菊花
忽忽還重九匆匆又嵗華不妨將白髮剰與挿黄
花
　　　懐山莊子仁姪
危亭獨上忽徬徨欠箇山莊墮我傍却是向來相
聚日老懐未解憶山莊
吾家小阮未西㱕日日相從郡圃嬉黄菊拒霜今
笑我先生也有獨來時
　　　張子儀太社折送秋日海棠
新様西風較劣􁪱重陽還放海棠花春紅更把秋
霜洗且道精神佳不佳
木蕖籬菊緫無光秋色今年付海棠為底夜深花
不睡翠紗袖上月和霜
　　　晩登浄逺亭
重陽纔過便新寒去嵗如今暑尚殘雲外鴈來元
不覺一聲喚我舉頭看
簿書纔了晩衙催且上高亭眼暫開野鴨成羣忽
驚起定知城背有舩來
　　　黄菊
鸎様衣裳錢様裁冷霜凉露濺秋埃比他紅紫開
差晩時節來時畢竟開
　　　曉登子城
鞋響新霜後襟暄野日初寒溪半灣落逺樹一行
疎老矣端何苦㱕哉不願餘終更猶半嵗作麽度
居諸
　　　多稼亭前黄菊
危亭俯凉囿落葉日夜深佳菊獨何為開花得我
心韻孤自無伴香浄暗滿襟根器受正色非緣學
黄金獨違春光早而俟秋寒侵豈不愛周年坐令
淹寸陰奈此清苦操媿入妍華林向來朱碧叢亦
復悴斯今清霜慘萬象幽芳耿森森持以壽君子
聊爾慰孤斟
　　　促織
一聲能遣一人愁終夕聲聲曉未休不解繅絲替
人織强來出口促衣裘
　　　迓使客夜㱕
去時岸樹日猶明㱕到州橋月已曻水與天爭一
輪玉市聲人語兩街燈迎來送往鬚成雪索筆題
詩硯𣣔氷浄洗紅塵煩碧酒倦來不覺睡騰騰
病後霜威不見饒吟邊月色苦相捺重簾垂地寒
猶入畫燭無風影自揺誰遣塵埃空老去何曾鷗
鷺不吾招坐來已是愁無奈草露虫聲政寂寥
起視青天分外青滿天一㸃更無星忽驚平地化
成水乃是月華光滿庭筆下何知有前輩醉中未
肯赦空瓶児曹夜誦何書冊也遣先生細細聴
病身已怯九秋凉也復移樽下砌傍只愛盃中都
是月不知身上寸深霜清愁舊覺天來逺寒夜新
添嵗様長不是傍人俱𣣔睡老人無睡亦何妨
　　　城頭秋望
秋光好處頓胡床旋喚茶甌淺著湯隔樹漏天青
破碎驚風度竹碧匆忙
未得霜晴未是晴霜晴無復㸃雲生鷺鶿不遣魚
驚散移脚惟愁水作聲
　　　生酒歌
生酒清於雪煑酒赤如血煑酒不如生酒烈煑酒
只帶煙火氣生酒不離泉石味石根泉眼新汲將
麵米釀出春風香坐上豬紅間熊白甕頭鴨緑變
鵝黄先生一醉萬事已那知身在塵埃裏
　　　夜雨
幽人睡正熟不知江雨來驚風颯然起聲若山岳
摧起坐不復寐萬感集老懐憶年十四五讀書松
下齋寒夜耿難曉孤吟悄無儕虫語一燈寂鬼啼
萬山哀雨聲正如此壯心滴不灰即今踰知命已
先十年衰不知後此者壯心肯更囬舊學日𬞞蕪
書冊久塵埃聖處與天似而我老相催坐念慨未
已東䆫晨光開
　　　芭蕉雨
芭蕉得雨便欣然終夜作聲清更妍細聲巧學蠅
觸紙大聲鏘若山落泉三㸃五㸃俱可聴萬籟不
生秋夕静芭蕉自喜人自愁不如西風收却雨即
休
　　　雨中懶困
城頭𣣔上苦新泥暖風薰人軟𣣔癡睡又不成行
不是强來看打洛神碑
　　　胡逹孝水墨妙絶一世為余作枯松孫枝
　　　石間老栢謝以長句
東齋㱕自涴花里訪我弄泉恵山趾隨身萬里只
孤舟一簮不曾著行李忽拈逺物出袖中乃是孔
明廟前古栢閬州松徑從平地便起立上穿屋瓦
到青穹老蛟脱鱗乾見骨厥孫碧絲作鬚髮石間
霜皮二千尺石似孤根根似石硬根瘦幹未要論
葉間猶帶漢唐春嵗久亦無苔蘚痕只有雪山之
雪玉壘雲却收松栢半天裡儿上捲來一張紙
　　　苦吟
蟻無秋衣鴈有裘霜天謀食各自愁鴈聲寒死呌
不歇蟻膝凍僵行復休先生苦吟日色晩老鈴來
催喫朝飯小児誦書呼不來案頭冷却黄虀麵
　　　晩衙野望
上却城來忘却㱕迎他來鴈送他飛可憐烏臼能
緇素却被清霜染作緋
　　　毘陵郡齋追憶卿味
坐無黄雀牛尾狸荆溪日日思江西若無鵝梨與
海錯江西却恐思荆溪舊居江西不自惜到得荆
溪却追憶明年官滿㱕江西却憶荆溪難再得江
珍海錯各自竒冬裘何曾羡夏絺鵝梨黄雀無不
可荆溪江西不闗我
　　　和張漢直
宛水吹波解舫齋南徐吊古上髙臺岸巾過我燈
前語贈句清於月底梅對著酒舩手持蟹管渠秋
井骨生苔壁間挂舌那能許一斗百篇真快哉
　　　曉坐卧治齋
夜風甚細不勝酸霜落無聲只是寒日上東䆫無
箇事送將梅影索人看
　　　行圃
飯罷來窺園晴路忽流水石子浄無塵一一濕如
洗夜來元無雨霜消痕尚爾穉子有素約杖屨從
我戲老夫偶獨先穉子久不至初心一何樂中路
慘不喜悵望行復歇回顧亦三四行逢木蕖開攀
翻嗅霜蘂
　　　壕上
壕上朝來眼頓明小風淺水冩秋清新露殺盡萍
萍草放出靴紋水面生
　　　白髪嘆
素絲久即黒黒鬢久即絲絲黒有涴法鬢絲無染
期日月有底忙晝夜馳向西江漢與之友却向東
方馳江漢西流日東落鬢絲漆黒還如胙夜長何
不秉燭游自是人生不行樂
　　　紅葉
詩人滿腹著清愁吐作千詩未肯休冩徧壁間無
去處却將紅葉强題秋
　　　送葵定夫提舉正字使廣東
國朝以來妙人物近世獨數乾道年后皇乃武再
開闢𣣔傾東海洗乾坤九淵探珠岩採璞天地為
網罝羣賢玉堂金鉉貯稷契蓬山璧水俱崔班追
還慶厯元祐初突過正觀開元前麟臺正字蔡夫
子乃祖元是四諫官風流文采已碧梧忠義慷慨
仍青氊折檻旧痕故無恙后皇是日動龍顔嚴霜
烈日照鵷鷺一身似葉飄淮堧柴門僵卧三臘雪
魚釡僅續一線煙后皇九重念五嶺生愁雨露南
方乾詔謂正字當居中肯為朕行綏百蠻梅花迎
笑錦囊古南斗退避文星寒動揺山岳細事耳約
束海若收波瀾坐令百姓萬里外墮在二陜三輔
間檳榔紅時芝泥紫㱕來徑著侍臣冠我家江西
更西處白鷺洲對青原山公㱕肯訪老翁否酤酒
滿眼未必然青芻白飯聊随緣
　　　齋房戲題
長瓶舉我充自代短檠留人為莫逆醉鄉無日不
瓜時書囿何朝無菜色𣣔從舉者便彈冠囬顧石
交難割席子墨客卿善運籌更問渠儂决去留墨
卿轉問子虗子𣣔説還忘一笑休
　　　太平寺水(清濟貫河/郡人徐友畫)
太平古寺劫灰餘夕陽惟照一塔孤得得來看還
不樂竹莖荒處破殿虗偶逢老僧聴僧話道是壁
間留古畫徐生絶筆今百年祖師相傳妙天下壁
如雪色一丈許徐生畫水纔盈堵横看側看只麽
是分明是畫不是水中有清濟一線波横貫萬里
濁浪之黄河雷奔電巻儘渠猛獨清元自不随他
波痕盡處忽掀怒攪動一河秋色暮分明是水不
是畫老眼向來元自誤佛廬化作金拖樓銀山雪
堆風打頭是身飄然在中流奪得太一蓮葉舟僧
言此畫難再覓官㱕江西却相憶并州剪刀剪不
得鵝溪疋絹官莫惜貎取秋濤懸坐側
　　　水紋
池面尖風起煙痕一拂微無形還有影掠水去如
飛
初作眉頭皺還成簟面班小風來不住織遍一池
間
　　　一鷺先立池中有雙鷺自外來先立者逐
　　　之雙鷺亟去莫敢敵者
鷺鶿各自有食邑長恐諸侯客子來一鷺忽追双
鷺去窮追盡處始飛回
　　　晩風寒林
已是霜林葉爛紅那禁動地晩來風寒鴉可是矜
渠點蹈折枯梢不墮空
樹無一葉萬梢枯活底秋江水墨圖幸自寒林俱
淡筆却將濃墨㸃栖烏
　　　霜夜無睡聞畫角孤鴈
畫角聲從枕底鳴愁霜怨月不堪聴擁紬起坐何
人伴只有殘燈半暈青
梅邊玉琯月邊横吹落銀河與曉星城裡萬家都
睡著孤鴻呌我起來聴
　　　飯罷登浄逺亭
今嵗寒應少冬深氣轉和都緣徑差曲添得歩行
多栁色猶青在霜威奈爾可忽然雙野鴨飛下一
池波
　　　晴望
愁於望處一時銷山亦霜前分外高枸𣏌一叢渾
落盡只殘紅乳似櫻桃
　　　豫章王集大成恵我思古人實獲我心八
　　　詩謝以五字
孤嗜難衆悦今聴非昔絃美人西山秀蔵茹飲澗
泉雪蓑韞明月氷棹刺野舩寳祲耿不掩球聲忽
復珊聞者已瞠若鬻之諒悠然良瓌彼何憎擊缶
俗所便老我詎能聰妙音誤至前古人子所思而
我豈古賢借不滿子賞能不聊子歎故家富彦士
梧竹映芝蘭紫餘乃祖槖朱遍羣從轓迅趾豈地
行逸翎當雲鶱勗哉塼羊角何必懐西山
　　　不寐聴雨
雨到中霄寂不鳴只聞風拂樹梢輕瓦溝收拾殘
零水併作檐間一滴聲
　　　送張元直尉塩官(二首)
璧水寒薺客春闈擢桂郎折腰端小耐整翮未須
忙徳進官無小詩癯誉更香㑹看兩鸂鶆飛下蓼
灘傍
溧水孟東野南昌梅子真平生一少府千載兩高
人白馬松梢寺朱旗雪外春村行知得句寄我大
江濵
　　　和胡運幹投贈
詩似離騷與國風一襟塵土為君空來從月脇天
心外堕在冰甌雪椀中判却青燈窮活計早㱕紫
禁䇿元功麵生未怕愁城峻聊遣渠儂為九攻
　　　夜雨獨覺
枕上還鄉枕上回更更㸃㸃把人催雨將苔砌滴
到曉風揀荻簾疎處來每到凋年每多感不教睡
眼不曾開來霄我識華胥路莫近茶甌近酒盃
　　　夜聞風聲
作寒作暑無處避開花落花儘他意只有夜聲殊
可憎偏攪愁人五更睡幸自無形那有聲無端樹
子替渠鳴斫盡老槐與枯栁更看渠儂作麽生
　　　詠韲
庾郎晩菘翡翠茸金城土酥玉雪容如何俱墮瑶
甕中却與醯雞同悶宫金井銀床水清泚雪山氷
谷塩輕脆秋風一月釀得成字曰受辛非麴生太
學儒生朝復暮茹冷啜寒那可度十年雪汁凍蔬
膓一夜飢雷聴更鼓不如甕頭吏部甕頭醒一逢
受辛還一醒畢卓與爾同死生
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第十(終)
誠齋集巻第十一
　　　　　　　廬陵楊　万里　廷秀
　詩
　　荆溪集
　　　鱟醬
忽有瓶罌至捲將江海來玄霜凍龜殻紅霧染珠
胎魚鮓兼蝦鮓奴才更婢才平堪一飯㫁送更三
盃
　　　池氷
池底枯荷瘦不勝池氷新琢玉壺凝如何留到炎
蒸日上有荷花下有氷
怕寒不敢上髙臺上得髙臺急急回日欲消氷風
不允天猶未夕月先來
　　　節日新晴歸自天慶
初日明鴈腹酸風迎馬頭如何一雨過添却滿城
秋樓觀色俱喜槐榆影獨愁節中公事少吏㪚得
吾休
　　　城上野步用轆轤體
寒勁無遺暖晴行失老懐葉飛楓骨立萍盡沼奩
開路好仍回首泥殘敢放鞋登臨不湏盡留眼要
重來
　　　時眺
野意隨宜有山光入望無寒㬢不自暖落木㡬曽
枯不分霜前樹長啼月下烏苦吟徐便悔可惜數
莖鬚
　　　霜曉
霜重曉未覺日髙融始寒空墻半根濕落葉片聲
乾
　　　晩興
老來懐抱向誰開嵗晩無花薦一盃處分新霜且
留菊辟差寒日早開梅只教詩句清如雪看得榮
名細似埃管葛諸人端解事也曾遭我笑渠來
　　　暮寒
過鴈雙仍急寒鴉隻已多絶憐晴色好無􁯧暮寒
何眼病書休讀心勞句尚哦老生窮事業此外豈
無他
　　　酒蛤蜊
飲者憐渠有典刑見渠借箸眼偏青平生開口不
論事晩嵗搜腸求獨醒
　　　蒲桃乾
凉州博酒不勝癡銀漢乗槎領得歸玉骨瘦來無
一把向來馬乳太輕肥
　　　棃
掛冠大谷肯于時飣坐風流特地竒骨裏馨香衣
不隔胷中氷雪齒偏知賣漿碎搗瓊為汁解甲方
憐玉作肌老子醉來渾謝客見渠倒屣只嫌遲
　　　蠟燭
未夜身先卧不春花已開泣殘雙淚雨愁得寸心
灰
　　　小立浄逺亭
清景無終極頻來未屬厭逺山秋後出茅屋近來
添
　　　新晴曉步
冬來暮暮雨絲絲竹徑梅坡跡頓稀作意新晴聊
一出行逢濕路却成歸
　　　探梅
春傍梅梢瘦處回小花未忍折將來却緣久住成
幽事剰看南枝一度開
　　　和王司法雨中恵詩(二首)
絶憐法曹三尺喙不辨太倉五升米胡奴走送今
寂然公路如何令至此春花秋月千首詩一字不
曽堪療飢黄獨已空鑱底用玉徽凍脱琴為炊窮
鬼偏隨天下士再結栁車君伹試不應滿腹貯六
竒豈有逐貧無一計詩中哀怨海様深青燈搔首
夜沉沉一尊往慰風雨晩莫管帶圍寛一眼無那
詩愁著莫人風顛雨急更昏昏登臨無地可散策
剥啄阿誰來叩門安得與渠呼玉酒醉餘同看落
金盆齋厨索寞如懸罄慙媿酸寒遣一尊
　　　恵泉酒熟
敲氷汲山泉炊玉釀霜醅忽然油成泓失却瓊作
堆抱甕輸竹渠瓶注銀盃銀盃不解飲傾㵼入我
懐酒聖丸五傳道統到吾儕誰云孟氏醇軻死不
傳來醉鄉天張幕糟丘麴為臺吾欲往相宅今夕
未擬回
　　　晝倦
愛日曛人欲睡昏自匀嫰火炷爐薰蜘蛛已去惟
存網猶罥窻間一隻蚊
　　　戲題水墨山水屏
櫂郎大似半邊蠅摘蕙為船折草撐今夜不知何
處泊浪頭正與嶺頭平
　　　以糟蟹洞庭甘送丁端叔端叔
　　　有詩因和其韻
斗州只解寄鵝毛鼎肉何曾饋百牢驅使木奴供
露顆催科郭索獻霜螯鄉封萬户只名醉天作一
丘都是糟却被新詩太清絶喚將雪虐更風饕
　　　曉坐
拂曉文書已罷休却披詩巻散閑愁只驚兩眼生
光彩日到東䆫半角頭
　　　凍蠅
隔䆫偶見負暄蠅雙脚挼挲弄曉晴日影欲移先
㑹得忽然飛落别䆫聲
　　　壕上書事
十里長壕展碧漪波痕只厺不曾歸鷺鷥已飽渾
無幹獨立朝陽理雪衣
　　　霜
天欲吹霜不作難連宵也費許多寒新裝瓊甲為
蔬甲仍化朱欄作玉欄
　　　冬至前三日
故山千里㡬時回又是初陽動琯灰酒不逢人還
易醉詩如得句偶然來
　　　鴉
穉子相看只笑渠老夫亦復小盧胡一鴉飛立鈎
欄角子細看來還有鬚
　　　朝飯罷登浄逺亭
近水孤亭迥縈城一徑斜霜林烏鵲國氷岸鷺鷥
家殊覺冬㬢暖還拈小扇遮傳呼恵山水來瀹建
溪茶
　　　近節
節裏非無事忙中自有閑因風煩白鳥折簡喚青
山詩巻一兩冊齋房三四間興來長得句却道在
塵寰
　　　冬日歸自天慶觀
逗曉清寒未苦嚴輕霜隨分㸃茅簷霧中失却溪
邊寺不見浮屠只見尖
節裏人家笑語饒日髙猶是燭光交霜林遮眼八
九葉露竹出墻三四梢
　　　蠟梅
栗玉圓彫蕾金鍾細著行來從真蠟國自號小黄
香夕吹撩寒馥晨㬢透暖光南枝本同姓喚我作
它揚
　　　蠟梅
蜜蜂底物是生涯花作餱粮蠟作家嵗晩畧無花
可採却將香蠟吐成花
眉間蜜酒發輕黄對著詩人不惜沓金作仙衣元
自冷月中仍帶一身霜
莟頭元不是花房融蠟熬酥戲滴將忽見微舒金
爪甲不知中有紫香囊
江梅珍重雪衣裳薄相紅梅學杏裝渠獨小㕘黄
面老額間艷艷發金光
　　　霜寒轆轤體
滴地酒成凍喧天鴉訴寒窻風經怒響簾日漏温
痕偶爾尋梅去其如駐屐難沙鷗脚不韈故踏氷
翻
今曉難離火平生不擁爐只緣青女降便與管城
疎淡日明還暗微暄有似無誰能忍寒得苦死去
看書
　　　苦寒
畏暑長思雪繞身苦寒却顧栁回春晩來斜日無
多暖映著西窻亦可人
添盡紅爐著盡衣一盃方覺暖如癡人言霜後寒
無奈春在甕中渠不知
氷和菜把菜和氷心喜冬葅齒却憎且忍牙車寒
一㸃教他胷次雪千層
　　　晩晴獨酌
冷落盃盤下箸稀今年淮白較來遲異鄉黄雀真
無價稍暖瓊酥不得時
霜熟寒輕際晩時簾間過影一鴉歸夕陽端與誰
為地只照游塵絮様飛
　　　城頭曉步
古城秋後不勝荒人跡新行一逕長竹影已揺將
午日草根猶有夜來霜
城東行遍却城西欲問梅花乞一枝雪糝久團霜
後朶嗔人頻看故開遲
　　　送丁牧仲新除奉常寺簿入朝
帝念潜龍震邸臣寵光玉樹照青春家藏履舃星
辰舊天借旂常日月新從此雲霄君稳步向來鵷
鷺我曾鄰曲臺簿正多廊廟西府璇樞是一人(樞/今)
(為奉常簿/密錢公嘗)
　　　贈節推學士
癸篇驚倒漢廷臣一眼元無四海人天下無雙聊
小却洛陽年少是前身雲鵬飛上偏嫌早霧豹深
藏更㡬春寛作十年相見著剰將風雪試松筠
　　　懷古堂前小梅漸開
梅邊春意未全冋淡日微風暗裏催近水數株殊
小在一梢雙朶忽齊開生愁落厺輕輕折不怕清
寒得得來腸斷故園千樹雪大江西處亂雲堆
隨意行穿翠篠林暗香撩我獨關心遥看小朶不
勝好走近寒梢無處尋未吐誰知膚底雪半開猶
䕶蘂頭金老來嬾厺渾無緒奈此南枝索苦吟
絶艷元非著粉團真香亦不在鬚端何曾天上氷
玉質却怕人間霜雪寒枝似厺年仍轉瘦花於來
嵗定誰看老夫官滿梅應熟齒軟猶禁半㸃酸
揀得踈花折得回銀瓶氷水養教開忽然燈下數
枝影喚作窻間一樹梅嵗律又殘還見此我頭自
白不須催相看姑置人間事嚼玉餐香嚥一盃
　　　雪中登淨逺亭
犯雪來登淨逺亭飛花著水旋成氷瓊田萬頃珠
千樹真在瑶臺十二層
數片初飛㸃砌苔須臾不覺玉千堆去年無雪非
無雪留作今年一併來
壕水深清一鏡如天傾瑶屑打成酥瑠璃缸面熬
瓊粥釀出珠宫白玉腴
忍却清寒得得來不堪騎吏苦相催鴈穿銀色界
中厺人到水晶宫裏回
　　　和趙鼎輔府判投贈賀雪之句
登城放目雪光中萬水千山一色同逗曉月華猶
在地未春栁絮已隨風忽傳别駕贈佳句道是頻
年當屢豐撚㫁氷鬚愁寡和玉花飛繞正濛濛
　　　觀雪
銀屋瑶堦頃刻成緩飄急灑緫無聲屑雲作粉如
何濕琱玉為花乃爾輕空裏仰看元不見日光未
透不妨晴滿庭更遣遲銷著剰借書牎㡬夜明
坐看深來尺許强偏於薄暮發寒光半空舞倦居
然嬾一㸃風來特地忙落盡璚花天不惜封它梅
蘂玉無香倩誰細橪成湯餅換却人間煙火腸
　　　和呉寺丞喜雪
珠唾䬶鈎贈一通炯如密雪隨寒空飛來數片不
霑袖剪出六花全是風骨冷魂清殘醉裏日光玉
潔晩晴中先生秀句今無敵誰誦相如奏舜瞳
　　　雪晴
銀色三千界瑶林一萬重新晴天嫰緑落照雪輕
紅兒劣敲氷柱身清墮蘂宫何須師鮑謝詩在玉
虚中
　　　晴後雪凍
負暄尚覺日無功炙手仍愁火失紅本是雪前風
作雪却緣雪後雪生風四郊凍合如相約七日晴
來不肯融舊説醉鄉堪避暑避寒也合此鄉中
　　　和丁端叔喜雪
天將一雪淨乾坤便恐湯泉亦不温瑶草忽生無
種子梅花寒損要温存清游未到先回棹高卧何
如且閉門珍重故人貽妙語追還正始最初元
　　　雪凍未解散䇿郡圃
積雪偏工霽後凝不妨冷極不妨清静聞簷滴元
無雨倒挂氷牙未怕晴獨往獨來銀粟地一行一
步玉沙聲圃中散䇿饒君强敢犯霜風上古城
　　　雪後十日日暖雪猶未融
地凍雪起立簷生氷倒垂日穿銀笋透風琢玉山
欹今曉還差暖清寒退尚遲生愁便銷厺將底伴
吟髭
　　　殘雪
殘雪堆成山數重懸崖幽竇玉玲瓏如何借得仙
人掌擎取瓊瑶三四峯
　　　多稼亭日色甚暖忽有雪數片自
　　　晴空而下已而復無
霽日何曾惹寸雲忽飛些子雪如塵不知底處天
花落風裏吹來數㸃春
　　　兒啼索飯
飽暖君恩豈不知小兒窮慣只長飢朝朝聴得兒
啼處正是炊粱欲熟時
　　　寒雀
百千寒雀下空庭小集梅梢話晩晴特地作團喧
殺我忽然驚散寂無聲
　　　晩眺
晩暖好登臨吾衰也不禁雪殘千嶂玉日落萬梢
金
　　　雪夜候迎使客
六花不放一塵生晴後猶餘十日凝新月未光輸
與雪夜風儘冷只留氷候迎銀漢槎頭客挑盡玉
蟲䆫下燈紙帳蒲團地爐煖自憐不及草庵僧
　　　燭下梅花
燭下一枝梅欲開猶未開渾如玉冠子戴月上瓊
臺
䆫外雪猶凍瓶中梅不開燭花將暖氣催得早春
回
　　　燭下瓶中江蠟二梅
江梅蠟梅同日折白晝看來雨清絶如何對立燭
光中只見江梅白於雪
　　　使客不至夜歸獨酌
使客夜不至還舍欣小歇盃盤只草草足可相煖
熱庭前雪夜明道是簾外月及見盤中酥喚作庭
前雪
　　　謝趙行之恵霜柿
紅葉曽題字烏椑昔擅埸凍乾千顆蜜尚帶一林
霜核有都無底吾衰喜細嘗慙無瓊玖句報恵不
相當
　　　謝葉叔羽總領恵雙淮白
寳奩寡貢笑權臣筠掩分甘荷故人天下衆鱗誰
出右淮南雙玉忽嘗新未知丙穴果何似只恐子
魚無此珍敢遣腹腴勸年少一盃端合壽吾親
情知此味飲中瓌暖律何緣到死灰去嵗海紅猶
間識今年淮白不曾來一寒尚有綈袍贈雙鯉仍
隨尺素回厚禄故人書盡絶只餘計相解相哀
　　　詠酥
似膩還成爽纔凝又欲飄玉來盤底碎雪到口邊
銷
　　　送客歸登淨逺亭
犯寒送客只勞神上到危亭眼頓新雪汁滈人清
入髓莫將衫袖障頭巾
池氷動處水生瀾未覺今朝抵死寒便恐雪銷難
再得不辭鞋濕數來看
　　　和范至能參政寄二絶句
生憎鴈鶩只盈前忽覽新詩意豁然錦字展來看
未足玉蟲挑盡不成眠
夢中相見慰相思玉立長身漆㸃髭不遣紫宸朝
𥙷衮却教雪屋夜哦詩
　　　卧治齋夜坐
今年一雪徧江淮半月晴光凍不開孤坐郡齋人
寂寂一枝紅燭兩瓶梅
　　　十一月二十八日雪至十二月十
　　　一日日色方暖積雪始融
日華今日始微暄次第梅花暖更妍只有樹陰偏
得意占它殘雪不還天
　　　穉子弄氷
穉子金盆脱曉氷彩絲穿取當䬶鉦敲成玉磬穿
林響忽作玻璃碎地聲
　　　寄題石湖先生范至能參政石湖精舍
萬頃平湖石琢成尚存越壘對呉城如何豪傑于
戈地却入先生杖屨聲古往今來真一夢湖光月
色自雙清東風不解談興廢只有年年春草生
不闗白眼視青雲四海如今㡬若人渭水傳巖看
後代東坡太白即前身整齊宇宙徐揮手㸃綴湖
山别是春解遣雙魚傳七字遥知掉脱小烏巾
　　　和丁端叔嵗晩書懐
嗟予不能知止如邴曼容又不能畢昏如尚子平
軟紅塵裏白雙鬢坐見嵗律空峥嶸催科撫字兩
何有伎倆已窮慙九九㧞薤一本水一杅多謝同
朝金石友雪欺老病忽抵巇西山凍裂不留薇詩
壇老將更黷武我已三北猶窮追老懐不中數怊
悵急漉鵝黄翻甕盎苛留殘雪更些時為我裝嚴
麗譙上
　　　郡圃殘雪
半依蘺脚半依城多傍梅邊少際亭最是晩晴斜
照裏黄金日射萬銀星
南風融雪北風凝晩日城頭已可登莫道雪融便
無跡雪融成水水成氷
城外城中雪半開逺峯依舊玉崔嵬池氷綻處纔
如線便有鴛鴦浮過來
　　　月夜觀雪
仙人愛雪不嫌寒挈月來看夜不眠游遍瓊樓霜
欲曉却將玉鏡掛青天
月光雪色兩清寒見月初疑是雪團看得雪光還
似月元來雪月一般般
月色還將雪色同雪光却與月光通都將大地作
月窟仍牓碧天名雪宫
　　　雪晴窻開展唐詩得一片桃花
　　　悵然賦之
偶開詩巻雪窻晨中有桃花片尚新却憶携詩花
底看回頭又是一年春
　　　梅露堂燕客夜歸
藥玉船中酒似空水沉煙上雪都融梅堂客散人
初静椽燭燒殘一尺紅
　　　城壕氷泮
雪力平欺半月晴東風今日始開氷長壕徹底都
銷盡只有樓陰玉一稜
　　　櫻桃煎
含桃丹更圜輕質觸必碎外看千粒珠中蔵半泓
水何人弄好手萬顆搗虚脆印成花鈿薄染作氷
澌紫北果非不多此味良獨美

　　　嘉定元年春三月男　長孺
　　　端平元年夏五月門人羅　茂良
誠齋集巻第十一終
誠齋集卷第十二
　　　　　　廬陵楊　万里　廷秀
　詩
　　荆溪集
　　　郡圃雪霽便有春意
臘傍梅梢盡春從水底歸草拳擎雪健桃糝隔年
肥夜夜還鄉夢心心逐鴈飛誰言五斗米便勝北
山薇
　　　郡圃雪銷已盡惟餘城陰一街雪
陽林日暖雪全銷陰逕瓊瑶尚寸髙半疋斜鋪白
花錦倩誰裁作水霜袍
　　　晩望
天隨楸枰作稻畦啼烏振鷺當枯棊不論勝負端
何似黑子終多白子稀
　　　送客歸至郡圃殘雪銷盡
三日東風入萬家草間殘雪不留些兒童道是雪
猶在笑指梅花作雪花
　　　陳能之少卿殿撰挽詩
玉立頌臺上風生憲府中雪霜欺兩鬢日月照孤
忠苛槖相將紫銘旌作麽紅北堂萱草露應灑碧
梧桐
　　　梅花數枝篸兩小瓷瓶雪寒一夜
　　　二瓶凍裂剥出二水精瓶梅花在
　　　焉蓋氷結而為此也
何人雙贈水精瓶梅花數枝瓶底生瘦枝尚帶折
痕在隔瓶照見透骨明大枝開盡花如雪小枝未
開更清絶争從瓶口迸出來其奈堪看不堪掇人
言水精初出萬壑時欲凝未凝如凍脂上有江海
花正盛吹折數枝墮寒鏡玉工割取到人間琢出
瓶子和梅看至今猶有未凝處瓶裏水珠走來厺
只愁窻外春日紅瓶子化作亡是公
　　　遣人探梅翟園云尚未開
傳語翟園千樹梅不應􁱢苴索詩催今年雪後悄
無信厺嵗臘前强半開我欲明朝携酒厺花須連
夜喚春回東風肯報南枝否待釂東風三百盃
　　　十二月二十一日迎春
星淡孤螢月一梳迎春早起正愁予土牛只解催
人老春氣自來何事渠官栁野梅殘雪後金幡玉
勝曉光初却思歸跨春山犢繭栗仍將掛漢書
　　　己亥正月二日送李伯和提幹歸豫章
伯和來自西山西西山爽氣在睫眉胷中八索貯
竒古筆下九河走風雨君不見李家人物它家無
老蚌一産俱明珠郎罷致身已碧落衆雛争先見
頭角伯珍魁名北斗傍仲簡挿脚鴛鷺行如何伯
也袖兩手却厺外臺作賔友荆溪病守鬢星星一
見鄉人雙眼明白雲飛處忽心動不堪折栁還相
送我自為客仍送君梅邊雪裏正新春還家燈火
更青簡給札蘭臺未渠晩
　　　正月三日驟暖多稼亭前梅花
　　　盛開
春被梅花抵死催今年春回厺年回春回十日梅
初覺一夜商量一併開
絶愛西湖疎影詩要知猶是未開時如今開盡渾
無縫只見花頭不見枝
初開猶見蔕和心今日來看花滿林日照一團都
是雪更無紅蠟與黄金
却縁臘雪勒孤芳等待晴光曬麝嚢小立樹西人
不㑹東風供我打頭香
　　　春興
窻底梅花瓶底老瓶邊破硯梅邊好詩人忽然詩
興來如何見硯不見梅急磨玄圭染霜紙撼落花
鬚浮硯水詩成字字梅様香却把春風寄誰子
　　　嵗之二日欲游翟園以寒風而止
嵗前問記翟園梅不知作麽不肯開嵗後遣人訪
消息春風一夜花都拆老夫聞此喜欲癲小兒終
夕不成眠南烹北果手自飣漆櫑銀瓶色相映千
騎朝來塤㦸門雙旌已復指梅園東風無端動地
起横作清寒止游子老夫孤悶搔白頭小兒勸翁
翁勿愁人言好事莫作意雨妬風憎鬼神忌欲游
不必言阻游不必計從今只揀天色佳走就梅花
求一醉
　　　謝陳希顔惠兔羓
東郭阿㕙駞褐裳清腹不著煙火香姮娥喚入廣
寒殿詔許搗藥不許嘗金丹煉成紫皇喜玉臼自
携銀漢洗偷將缺吻吸瓊漿蜕盡骨毛作仙子鬢
絲吹落桂枝風人間封作管城公先生何許得尸
解貎如枯蟾帶玄疥麒麟脯未必如耶律曬羓差
不大先生錦心氷雪腸䬶鈎珠唾千萬章管城奔
命困書囿阿㕙漆身嬉醉鄉老夫厺年左車脱匙
抄爛飯猶戞戞太息再拜謝阿㕙尚堪挂壁縈蛛
塵一飯瞻仰齒生津
　　　初三日游翟園
羽衣曉謁玄元殿霜封萬屋明飛霰扶桑跳出丹
砂丸光射半天縈紫電歸塗微暖春衫知小風不
動旗脚垂老夫掉頭心獨喜翟園梅花招我嬉呼
兒媻姍且勃窣纔出譙門寒刮骨東風十里卷黄
塵眼花頭眩吹倒人劣到翟園風便止猿鶴前導
花迎門玉林亭子絶幽絶江梅千樹吹香雪茂松
軒裏清更清松風一鼎煎茶聲春光催栁未肯青
池水借日無留氷殷勤犯寒我不枉外付勝遊天
豈輕主人看客眼不白鸚鵡傳呼餉肴核桃花碎
片㸃鱸鮓紫茸堆盤孹鶉腊霜餘橘顆金彈香雪
底笋芽玉版色老夫欲醉金巨羅樨子先唱驪駒
歌不羞冷面對風物奈爾玉笋金柑何
　　　多稼亭前兩株梅盛開
翟園看梅不滿眼載酒何曾傾一琖空有千株半
未開欲剪一枝無可揀歸來却登多稼亭王妃驟
降千娉婷素羅衣裳濯瑶水珠宫樓閣開銀屏國
香萬解量不盡雲嶺諸峯互相映身騎白鳯繞瓊
林肝膽透寒骨毛冷看來只是兩株梅如何遣儂
心眼開花頭密密紛無數蕚蕚枝枝砌成樹夕陽
斜照光燭天微風欲度遮無路君不見侯門女兒
真箇癡獺膸熬酥滴北枝又不見畫工兎頴矜好
手氷水和鈆描玉肌先生不能奄有二子者報荅
風光只有詩今夕不醉仍無歸
　　　戲題所見
田家不遣兒牧豬老烏替作牧豬奴不羞卑冗頰
得志草根更與豬為戲一烏驅豬作觳觫一烏騎
豬作騏驥騎之不穏驅不前坐看頑鈍手無鞭人
與馬牛雖各様一生同住烏衣巷叱声啞啞喙欲
乾豬竟不曉烏之言騎者不從驅者鬬爭牛訟馬
傍無􁀐豬亦自食仍自行一任兩烏雙鬪爭不縁
一童逐烏起兩烏頃刻鬪至死
　　　梅花下遇小雨
偶來花下聊散䇿落英滿地珠為席繞花百匝不
忍歸生怕幽芳怨孤寂仰頭欲折一枝斜自挿白
鬢明烏紗傍人勸我不用許道我滿頭都是花初
來也覺香破鼻頃之無香亦無味虚疑黄昏花欲
睡不知被花薰得醉忽然細雨濕我頭雨落未落
花先愁三㸃兩㸃也不惡未要打空花片休
　　　落梅有歎
纔看臘後得春饒愁見風前作雪飄脱蘂收將熬
粥喫落英仍好當香燒
　　　郡治燕堂庭中梅花
林中梅花如隐士只多野氣無塵氣中梅花如貴
人也無野氣也無塵不踈不密隨宜了旋落旋開
無不好珠簾遣風細為吹畫簷䕶霜寒更微詩翁
繞堦未得句先送詩材與翁語有酒如澠誰伴翁
玉雪對飲惟渠儂翁欲還家即明發更為梅兄留
一月
　　　細雨
孤悶無言獨倚門梅花細雨欲黄昏可憐簷滴不
脱灑㸃㸃何曾離舊痕
　　　水精膾
上饒靈山無它靈空山滿腹著水精炯然非石亦
非玉乃是陰崖絶壑千秋萬嵗之堅氷只知靈山
有爽氣誰知水精有竒味詩人新試餐玉方解遣
堅凝作鬆脆銀刀細下雪縷飛金盤飣出瓊瑶推
齒牙著處霜霰響殽鯖厭後胷襟開尊前歡伯來
督戰坐上嘉賓欲驚散胷中自有水精官不怕醉
鄉無畔岸
　　　雨後曉起問訊梅花
前日看梅風吹倒昨日看梅雨霑帽近梅一日或
再來逺梅隔年纔一到夜來為梅愁雨聲桃燈起
坐至天明不知消息平安否早來問訊還疾走横
枝雨後轉清妍玉容洗粧晨更鮮絶似孤山半峯
雪不羡玉井十丈蓮十事八九不如意人生巧墯
天公計簿書海底白人頭孤負江南風月秋憶昔
少年命同社月裏傳觴梅影下一片花飛落酒中
十分便罰瑠璃鍾如今老病不飲酒梅花也合憐
衰翁
　　　壕上感春
長壕無事不耐静若非織綃便磨鏡竹君不作五
斗謀風前折腰也如磬先生節裏城上嬉朝游暮
游不肯歸晴空大聲斗作惡萬鴉退飛一鴉落乃
是黑風江北來更將黒雲頭上堆翻手為晴覆手
雨自晴自雨何湏怒先生不妨且覔句挽之不來
推不去坐看梅花一萬枝化成粉蝶作團飛紛紛
掠面收不得稍稍積砌次還稀落盡梅花天不管
晩來許寒朝許暖一年待春春不回一年探梅梅
不開春回今纔㡬許日梅開如何頓蕭瑟少壯㡬
時奈老何落花未抵春愁多
　　　觀小兒戲打春牛
小兒著鞭鞭土牛學翁打春先打頭黄牛黄蹄白
雙角牧童緑蓑笠青篛今年土脉應雨膏厺年不
似今年樂兒聞年登喜不飢牛聞年登愁不肥麥
穂即看雲作帚稻米亦復珠盈斗大田耕盡却耕
山黄牛從此何時閑
　　　謝親戚寄黄雀
萬金家書寄中庭牘背仍題雙掩并不知千里寄
底物白泥紅印三十瓶甆瓶淺染茱萸紫心知親
賔寄鄉味印泥未開出饞水印泥一開香撲鼻江
西山間黄羽衣純綿被體白如脂偶然一念墮世
網身䅤兩翼那能飛誤䝉諸公相爼豆月裏花邊
一盃酒先生與渠元不疎兩年眼底不見渠端能
訪我荆溪曲願借前籌酌酃渌
　　　牛尾狸
狐公韻勝冰玉肌字則未聞名季貍誤隨齊相燧
牛尾䇿勲封作糟丘子子孫世世襲膏梁黄雀子
魚鴻鴈行先生試與季貍語有味其須聴取
　　　得小兒壽俊家書
父子初别雙淚垂别我既久忘却思忽得一書喜
且悲恰似回來初别時汝翁在官緣索米吾兒在
家勉經史舉頭二千四百里亘山啼鳥偏入耳詩
成自哦只自知便風不敢寄吾兒汝望白雲穿却
眼若得此詩恐腸斷徑須父子早歸田麄茶淡飯
終殘年
　　　書莫讀
書莫讀詩莫吟讀書兩眼枯見骨吟詩箇字嘔出
心人言讀書樂人言吟詩好口吻長作秋蟲聲只
令君瘦令君老君瘦君老且勿論傍人聴之亦煩
惱何如閉目坐齋房下簾掃地自焚香聴風聴雨
都有味健來即行倦來睡
　　　春草
天欲遊人不踏塵一年一換翠茸茵東風猶自嫌
蕭索更遣飛花繡好春
年年春色屬垂楊金撚千絲翠萬行今嵗草芽先
得計攙它濃翠奪它黄
　　　春陰
春晴幸好却春陰雲意涔涔半欲霖日色忽開雲
梅兄衝雪來相見雪片滿鬚仍滿面一生梅瘦今
却肥是雪是梅渾不辨喚來燈下細看渠不知真
箇有雪無只見玉顔流汗珠汗珠滿面滴到鬚
　　　鳩衘枝營巢樹間經月不成而去
鳩婦那知自不􁂳樹陰疎處起樓臺可憐積木如
山様一桷何曾桇得來
　　　鵲營巢既成為鳩所據
乾鵲平生浪苦辛一年卜築一畨新如何月下空
三匝宅子還將住别人
　　　上元前大雪即晴
臘前三日已竒絶年後六花仍作團纔定忽斜偏
有思欲消還凍不勝寒且留大地萬銀屋要伴青
天孤玉盤今嵗上元君記取紅燈白月雪中看
　　　郡中上元燈減舊例三之二而
　　　又迎送使客
紅錦芙蓉碧牡丹今畨燈火減前畨雪泥沒膝霜
風緊也有遊人看上元
比使纔歸南使來前船未送後舡催元宵行樂年
年事兒女嗔人夜不囬
憶昔三衢看上元玉虹横貫水精簾窮州今夕酸
寒殺老眼看來自不忺
兒時行樂㡬時愁老去情懐懶出遊市上人家重
時節典釵賣釧買燈毬
不是東風巧剪裁如何春夜碧蓮開江城寂寞無
歌舞喚得梅花勸一盃
雪後樓臺欲暮時遊人只道上燈遲月輪貼在梅
花背錯認梅枝作桂枝
村裏風囬市裏聲月中人看雪中燈滿城只道歡
猶少不道譙門冷似氷
　　　郡圃杏花
小樹嫣然一両枝晴醇雨醉緫相宜絶憐欲白仍
紅處政是微開半吐時得幸東風無與對主張春
色更還誰海棠穠麗梅花淡匹似渠儂别樣竒
迴出千花合受降不然受拜亦何妨行穿小樹尋
晴朶自挽芳條嗅暖香却恨來時差已晩不如清
曉看新粧朗吟清露温風句惱殺詩翁只斷腸
　　　華鏜秀才著六經解以長句
　　　書後
河圖三畫已剰却堯典萬言猶欠著向來潜聖天
何言六經非渠一手作杏花壇下撥不開天公更
遣麒麟催乾坤造化登青竹洙泗光芒付緑苔堂
上書生真苦相蠧簡嚼穿渾不放屋上架屋更屋
上後千萬年作何樣華元夜登子反床華鏜晨趨
孔子堂當時浪説析骸骨今日覃思彫肺腸華君
將身博凍餒毛頴可憐彼何罪君不見老農驅牛
耕壠頭稻雲割盡牛亦休毛頴爲君秃盡髪問君
何時放渠歇短檠青燈明復滅
　　　上元後猶寒
雪後不妨寒較差莫教一併放千花舊來池上金
絲栁新學江西鷹爪茶
道是春工做物華春工元自不由它杏花只作厺
年面萱草别抽今嵗芽
　　　夜觀庭中梅花
霧質雲為屋瓊層玉作裳花明不是月夜静偶聞
香
　　　春夜孤坐
兒女齁齁鼻息聲虚堂誰伴一先生春寒夜静燈
花落數盡殘更睡不成
梅花雪後杏花風老面逢春只强紅詩句行來行
厺裏情懐不醉不醒中
老來覔句苦難成細把風斤鏤薄氷行到長廊人
寂寂隔䆫一㸃讀書燈
　　　休日城上
到得荆溪鬢盡斑二年心力不曾閑如今歸厺無
餘戀只有梅花慘别顔
休日呼兒上古城胡床何處不隨行莫嫌一陣東
風惡分外教他數日晴
望中逺樹各依行春後新晴未斷霜池面得風呈
縐碧梅鬚經雨褪危黄
　　　多稼亭看梅
先生次第即還家更上城頭一望賖行盡荒寒無
意思不如來此看梅花
梅花不合太争春政盛開時却惱人試折一枝輕
著手驚飛萬㸃撲衣巾
　　　鑷白
莫把菱花鑷白髭勸君留取伴吟詩錦囊若要添
新句繡口如何減素絲
　　　東䆫梅影上有寒雀往來
梅花寒雀不須摹日影描䆫作畫圖寒雀解飛花
解舞君看此畫古今無
　　　瑞香
買斷春光與曉晴幽香逸豔獨婷婷齊開忽作欒
枝錦未拆猶疑紫素馨絶愛小花和月露折將一
朶篸銀瓶今年偶憶年時句倦倚彫欄酒半醒
　　　燒香
小閤疎櫺春晝長沉煙半穂弄輕黄老鈴略不知
人意故故搴簾放出香
　　　看畫常州圖迎新太守
畫工吮筆畫常州老子來看却自羞若遣此圖還
解語道儂調戲㡬君侯
　　　風急落梅
梅花已是不勝癯無頼東風特地麄狼籍玉英渾
不惜强留嫣蔕與枯鬚
　　　探春
五日纔能一日來眼生方覺有春回向來日日頻
來探只道園花不肯開
　　　晩晴
風吹㸃滴曉簷聲雲放朦朧晩日明楊栁染絲纔
喜雨梅花泣玉却祈晴
先生老態似枯禪解后東風也欲顛纔雨便晴寒
便暖四時佳處是春天
　　　理髪
髪脱心知不再生新年底急頓星星城邊老栁也
欺我春裏滿頭依舊青
　　　晚照
閑對斜陽數隙塵何曾萬事一闗身湯瓶得火自
相語酒琖為人先作春
　　　新除廣東常平之節感恩書懐
已愧雙旌古晉陵更堪一節古羊城偶逄舊治年
頻熟忽署新銜手尚生山與君恩誰是重身如秋
葉不勝輕向來百鍊今繞指一寸丹心白日明
　　　芥韲
茈薑馨辣最佳蔬孫芥芳辛不讓渠蟹眼嫩湯微
熟了鵝兒新酒未醒初棖香醋釅作三友露葉霜
芽知㡬鋤自笑枯腸成破甕一生只解貯寒葅
　　　正月將晦繁星滿天
兎冷蟾寒不出時羣仙無睡尚遊嬉可憐深夜無
燈火碧玉枰前暗著棊
　　　辤滿代者未至
一麾來此恰三年到得終更分外難老眼看燈渾
作暈愁心得酒不成歡
　　　試毗陵周壽墨池檨筆
舊來雞距説宣城近來墨池説毗陵不知阿誰喜
柔懦毛頴只今泥樣軟筆頭政要挽千釣渠自無
力隨人轉兎尖如針利如錐方能㓜出抉石猊少
年免冠已秃鬢老厺種種將奚為就中周壽差可
意鋭頭將軍殊解事銛鋒不用洮州礪剛腸頗學
汲都尉先生焚香坐明􁶟中書奮髯蝟毛張願翻
墨汁詩戰塲先生一揮十萬行梅花微笑看在旁
吾詩雖非雲錦章中有梅花玉雪香
　　　春寒初晴
峭寒穿屋透衣裘欺得詩人兩鬢秋從此莫教三
日暖花開花落却成愁
　　　栁色
春到四經旬元來未見春栁條將軟碧争獻上畨
新
　　　行圃
摘𣏌搜枯梗攀花脱脆包蝶呈新様粉栁送隔城
梢
澹天薄日倦春逰蒼檜叢篁引徑幽忽有小風人
未覺薺花無數緫揺頭
　　　春半聞歸鴈
春光深淺沒人知我正南歸鴈北歸頭上一聲如
話别一生長是背人飛
　　　毗陵辭滿出舍添倅㕔
小住氶㕔更一旬客魂先入故鄉春未離鼔角聲
中夢已是譙門外面人
　　　寓倅㕔寒夜不寐
不堪斜雨打虚􁶟只願晴陽送曉光自是老人眠
不着近來春夜幾曾長樓頭吹動梅花曲夢裏猶
疑燕寢香道是官居如客舍等閑一宿兩年强
　　　春望
春光放盡百花房開到林擒與海棠青却子城干
樹栁高枝猶有一梢黄
掠削嬌雲放嫰晴三朝五日即清明垂楊幸自風
流殺莫著啼烏只著鸎
　　　送醫家孟宗良漢卿
醫家者流多盧人亦如許清浪得名有眼何曾識
内經有手何曾赦方兄一丸足可殺一命却道良
醫逢死病荆溪此輩端不稀向來吾兒命如絲孟
君談笑能起死吾兒更生一彈指我今挂帆上江
西君來送我别荆溪贈别只有七字詩千萬珍重
慰相思它年荆溪説神醫非吾孟君更阿誰倉公
華佗何必竒
　　　遊翟園
花枝劣相絓人衣蜂子顛狂觸面皮一巷海棠千
架錦兩堤楊栁萬窩絲
柔風軟日漸新晴釅白嬌紅鼎盛春借問主人何
處厺春光分付守園人
翟園從此即相辭園裏春歸我亦歸蜂踏殘花容
易落蝶隨數片往來飛
　　　上印有日代者未至
不是新人不肯來天教老子小徘徊坐看桃李繽
紛落等得酴醿爛熳開
　　　嘉定元年春三月男　長孺　編定
　　　端平元年夏五月門人羅　荗良　校正
誠齋集卷弟十二(終)
誠齋集巻第十三
　　　　　　　廬陵楊　万里　廷秀
　詩
　　西歸集
　　　初離常州夜宿小井清曉放船
攔街父老不教行出得東門已一更一事新來偏
可意夢中聞打放船鉦
晨炊只煑野蔬湯更揀鮮魚買一雙病眼未能禁
曉日西䆫莫閉閉東䆫
春早愁人是厺年如今説着尚心酸篙師莫遣船
遲着見説蘇州好牡丹
　　　雨中逺望恵山
準擬歸時到未遲歸時不到悔來時恵山不識空
歸厺枉與常州作住持
詩人也是可憐生不及穿雲渡水僧不是恵山看
不見只教遥見不教登
　　　酌恵山泉瀹茶
錫作諸峯玉一涓麯生堪釀茗堪煎詩人浪語元
無據却道人間第二泉
　　　舟中雨望二首
雨裏船中只好眠不堪景物妬人閑岸如玉案平
鋪却飣餖真山作假山
船䆫深閑懶看書獨倚船門撚白鬚雨共長河織
青錦金錢暈上滴真珠
　　　曉經潘葑
油牎着雨光不濕東風忽轉西風急篷聲蕭蕭河
水澁牽船不行人却立雨中篙師風墮笠潘葑未
到眼先入岸栁垂頭向人揖一時喚入誠齋集
　　　恵山雲開復合
二年常州不識山恵山一見開心顔只嫌雨裏不
子細髣髴隔簾青玉鬟天風忽吹白雲坼翡翠屏
開倚南極政緣一雨染山色未必雨前如此碧看
山未了雲復還雲與詩人偏作難我船自向蘇州
去白雲稳向山頭住
　　　泊舟無錫雨止遂游恵山
天教老子不空回船泊山根雨頓開歸厺江西人
問我也曾一到恵山來
　　　出恵山遥望横山
三日横山反覆看慇懃送我恵山前常州更在横
山外只望横山已杳然
　　　舟過望亭
常州盡處是望亭已離常州第四程栁線絆船知
不住却教飛絮送儂行
雨罷風回花栁晴忽然數㸃打䆫聲遊蜂誤入船
䆫裏飛厺飛來揔是情
此去蘇州半日期歸心長是覺船遲一村樹暗知
何處兩岸草青無了時
　　　將近許市望見虎丘
許市人家逺樹前虎丘山色夕陽邊石橋分水入
别港茅屋垂楊仍釣船
　　　舟中晩酌
竹陵春酒絶清嚴解割詩腸快似鎌雪藕逄暄偏
覺爽鵝梨欲爛不勝甜
一日寒暄自不同繡簾下却䕶輕風楊花可是多
情思飛入船中落酒中
　　　泊船百花洲登姑蘇臺
二月盡頭三月初繫船楊栁拂菰蒲姑蘇臺上斜
陽裏眼度靈巖到太湖
客裏逢春了不知牡丹剩買十來枝東風動地從
渠悪吹盡楊花無可吹
　　　舟中小雨
漠漠輕寒粟曉層酴醿半落牡丹初顛風無頼難
拘管小雨多情為破除半世光陰行路裏一年春
事客愁餘淅西尚逺江西在何日章江買白魚
　　　從范至能參政游石湖精舍坐間
　　　走筆
孤塔鷗邊逈千巖鏡裏看折花倩人挿摘葉䕶䆫
寒不是無相識相從却是難歸舟望精舍已在白
雲端
震澤分波入垂虹隔水看何湏小風起生怕牡丹
寒政坐諸峯好端令落筆難催人理歸棹落日許
無端
　　　夜飲周同年權府家
老趂漁船泊館娃月明夜飲故人家春風吹酒不
肯醒嚼盡酴醿一架花
　　　再登垂虹亭
紅塵不解送詩來身在煙波句自佳銀漢光中有
詩客玉虹背上曳芒鞋
宿酲作惱未惺鬆一對湖光酒病空身到吳中無
好處三年兩度上垂虹
長年三老不湏催且據胡牀未擬回白晝驚人星
滿地日光碎處萬波來
　　　已過呉江阻風上湖口
五日姑蘇一醉中看盡牡丹紅阻風只怕松江渡
過了松江却阻風
南風捲水入湖厺落盡波痕不復回更被網船礙
歸舫一船一過盡船來
　　　夜泊平望終夕不寐
船中新熱睡難成聴盡漁舟掠水聲不分兩窻窻
外月如何不為别人明
櫻桃湖裏月如霜偏照征人寸斷腸醉裏不知家
尚逺夢回忽覺路初長
一生行路便多愁落得星星兩鬢秋數盡歸程到
家了此身猶未出蘇州
　　　小泊梅堰登明孝寺
泊舟梅堰日微昇一逕深深喚我登隨分垂楊兼
老檜備員野寺更殘僧
　　　湖州三里橋取道徳清
浙西只欠到湖州三里橋頭轉却舟不到湖州妨
底事不如元不到橋頭
　　　宿湖甫山
夜泊湖甫山緑楊䕶危堤迅雷將殘雨似猛竟復
微曉月解風纜熟睡初不知起來問宿處千山翠
相圍霽峯有剰謁旭溪無停輝逺樹蘆外出若與
船争馳多情東林塔寸步不相離後送欣已逺前
迎復在兹不知塔意厚為復船行遲誰能仆此塔
庶不淹吾歸猶感夜來雨政作朝凉資
　　　過霅川大溪
菰蒲際天青無邊只堪蓮蕩不堪田中有一溪元
不逺摺作三百六十灣政如緑錦也衣上玉龍盤
屈於其間前船未轉後船隔前灣望得到不得及
至前灣到得時只與後灣纔咫尺朝來已度數百
縈問知徳清猶半程老夫乍喜櫂夫悶管有到時
君莫問
　　　霅溪
道場山背是呉興只不教人到徳清霅水相留别
無計却將溪曲暗添程
　　　春盡舍舟餘杭雨後山行
前夕船中索簟眠今朝山下覺衣單春歸便肯平
平過湏做桐花一信寒
樹樹低桑不要梯溪溪新漲緫平堤杜鵑知我歸
心急林外飛來頭上啼
　　　新竹
東風弄巧補殘山一夜吹添玉數竿半脱錦衣猶
半着籜龍未信沒春寒
　　　轎中絶句
雪洗林花頰金挼隴麥髯捲簾雙眼逺隔樹一峯
尖
　　　晨炊白昇山(白日昇天故名/俗傳葛仙翁於此)
千峯為我旋生妍我為千峯一灑然雲掠石崖啼
鳥樹雨添山澗落花泉心知僮僕多飢色目斷茅
簷半穂煙只道晨炊食無肉竹根斤荀兩三錢
　　　晩憩富陽
苕溪到得富春灘度緑穿青半日間未出浙西心
已喜眼中初見浙東山
春餘客裏政無聊忽報潮頭雪樣髙急喚清空竹
陵酒旋嘗梅子與櫻桃
　　　冨陽登舟待潮回文
山接江清江接天老人漁釣下前灘寒潮晩到風
無定船泊小灣春日殘
　　　小舟晩興
蒻篷舊屋雨聲乾蘆􁞤新簷暖日眠枕底席邊俱
緑水脚根頭上両青天
人在非晴非雨天船行不浪不風間坐來堪喜還
堪恨看得南山失北山
潮痕初落水猶肥雨㸃纔來已復微半濕岸沙危
欲落牽船稚子去如飛
一船在後忽攙前前後篙師各粲然山入春來肥
更秀向人依舊聳寒肩
　　　明發窄溪晩次嚴州
夕照落帆烏石灘朝來解纜窄溪邊篙師好語君
知否一日風行兩日船
　　　過横山塔下
六年三度過蘭溪緫是殘春首夏時最感横山山
上塔迎人東厺送人西
　　　過金臺天氣頓熱
江雲山翠借朝凉晩日晴波挾暑光舊説長江無
六月暮春已自不禁當
日曬船篷四面炊㡬時却得出船時江西未到何
湏恨且到三衢也自竒
入到船中氣欝蒸出來船外日侵陵緑波欲沸清
何在青蓋張來似不曾(葢亦不凉云/是曰舟中張青)
　　　宿潭石步
三更無月天正黑電光一掣隨霹靂雨穿天心落
篷脊急風横吹斜更直疎篷穿漏濕床席波聲打
枕一紙隔夢中驚起眠不得攬衣危坐三嘆息行
路艱難非不厯平生不曾似今夕天公嚇客惡作
劇不相闗白出不測收風拾雨猝無䇿如何乞得
東方白垂頭縮脚正偪仄忽然頭上復一滴
　　　過安仁市得風挂㠶
明發山溪一雨餘昨來暑氣半分無何人道是三
衢逺桂起東風十幅蒲
西望柯山正蔚藍衢州只在此山南却愁路盡風
猶剰回納清風與破㠶
　　　舟中戲題
花處青山栁處溪新來宿處舊曾炊到家失却行
程曆只撿西歸小集詩
　　　上章戴灘
脱巾枕手仰哦詩醉上諸灘緫不知回看他船上
灘苦方知它看我船時
　　　三月二十七日送春絶句
只餘三日便清和儘放春歸莫恨他落盡千花飛
盡絮留春肯住欲如何
　　　春盡感興
春事怱怱掠眼過落花寂寂奈愁何故人南北音
書少野渡東西芳草多筍借一風争作竹鷰分數
子别成窠青燈白酒長亭夜不勝孤舟兀緑波
　　　四月一日三衢阻雨
無朝無夕雨飜盆村北村南水接天斷却市橋君
莫笑前頭野渡更無船
小詩苦雨當雲牋寄似南風一問天漏得銀河乾
見底却將什麽作豐年
　　　明發三衢
㧞盡新秧挿盡田出城一眼翠無邊不闗雨水愁
行客政是年年雨水天
衝風破雨正愁人愁得心情沒半分何處吹來好
消息諸峯放散夜來雲
雲欲開時又不開問天覔陣好風催雨無多落泥
偏滑溪不勝深岸故頽
　　　揷秧歌
田夫抛秧田婦接小兒㧞秧大兒揷笠是兜鍪蓑
是甲雨從頭上濕到胛喚渠朝餐歇半霎低頭折
腰只不答秧根未牢蒔未匝照管鵝兒與雛鴨
　　　明發平坦市
花霏滋曉寒葉哢新野聴萬象宿雨餘潔齋無欠
净霽㬢耿欲吐逺峯忽復暝林廬居者誰户與碧
山映薔薇上木末不架得初性彼卧晏未興我征
漂靡定悁然懐吾廬花竹幽更盛茲焉獨足羡自
梘不差勝顧江之西心速路逾夐似聞前溪水盡
還舊沙徑
　　　　晨炊江山縣驛
聞道常山水壯哉問途何惜小紆回平生不到江
山縣臨老湏教作一來
　　　　過景星山山頂一石立又名突星山
山頭孤立玉竛􁷐天上何年墮景星四面萬峯非
不峻如何只是一峯青
　　　　江山道中蚕麥大熟
衢信中央兩盡頭蠶麰今嵗十分收穂初黄後枝
無緑不但麥秋桑亦秋
黄雲割露㡬肩歸紫玉炊香一飯肥却破麥田秧
晩稻未教水牯卧斜暉
新晴戸户有歡顔曬繭攤絲立地乾却遣繰車聲
獨怨今年不及去年閑
　　　　午憩
嫰緑桐陰夾道遮爛紅野果壓枝斜日烘細草香
無價况有三枝兩朶花
晴邊雨後麥秋時風色輕輕日色微已隔深溪仍
蘸水却教人折野薔薇
　　　　過髦塘渡
雪浪無堅岸金沙有退痕斷橋猶半板潄樹欲枯
根為問新來漲今年茅㡬畨昨來愁此渡已濟不
堪論
　　　江郎峯三石山在江山縣南三十五里
　　　禮賢鎮望之極正里人又呼為郎峯
走徧名山脚不停見渠令我眼偏明郎峯好處端
何似荀剥三竿紫水精
　　　轎中望泛仙山
上却籃輿卷却簾曉寒旋索熟衣添孤松已自三
千丈更在仙山第一尖
　　　度小橋
危橋度中半深溪動人心欲返業至此將進眩卞
臨已涉尚回顧溪水知㡬深誰能大此橋以安往
來人
　　　小憇二龍争珠蓋兩長嶺夾一圜峯
　　　故名自此出官路入山路云
田路直復縈肩輿斜還正如何晴三日猶自滑一
徑缺岸有危踐方軫無稳興不跌先獨驚稍坦深
自慶肯信坐者安不及行者病昨來九軌塗可思
不可更忽逢兩蒼虬争此一照乗頗欲問故老雙
争誰孤勝水聲亂人語一辭無真聴輕風泛秧疇
衆緑久未定﨑嶇從此始辛苦何時竟
　　　早炊楊家塘
枯樹藤為葉遥峯石作鬟如何毎行客不勸自加
餐浙界殘零處江東咫尺間炊煙戀茅店飛出却
飛還
　　　四月四日午初出浙東界入信州
　　　永豐界
外面千峯合中間一逕通日光自揺水天静本無
風村酒渟春緑林花倦午紅莫欺山堠子知我入
江東
　　　過蘇巖
仰望蒼巖高更深巖中佳處著禪林瓊泉萬仞峯
頭落一滴泉聲一醒心
　　　松隂小憩
不但先生倦不蘇僕夫也自要人扶青松數了還
重數只是從前八九株
　　　宿靈鷲禪寺
暑中帶汗入山中霜滿風篁雪滿松只是山寒清
到骨也無霜雪也無風
初疑夜雨忽朝晴乃是山泉終夜鳴流到前溪無
半語在山做得許多聲
　　　初五日晩寒浙人謂之蚕寒蓋麥
　　　秋寒也
嵗嵗春寒欲厺時麥牽蠶惹不教歸早知今曉猶
差冷未肯踈它舊裌衣
　　　道傍小憩觀物化
蝴蝶新生未解飛鬚拳粉濕睡花枝後來借得風
光力不記如癡似醉時
　　　山行
山行兩日厭荒凉田少山多多更長一望不曾虧
碧草半分何似借青秧
　　　晨炊玉田聞鸎觀鷺
曉寒顧影惜金衣著意聴時不肯啼飛入栁陰多
去處數聲只許落花知
清溪欲下影先翻隻鷺還將雙鷺看緑玉脛長聊
試淺素瓊裳冷不禁寒
　　　過石磨嶺嶺皆創為田直至其頂
翠帶千鐶束翠巒青梯萬級搭青天長淮見説田
生棘此地都將嶺作田
　　　將至永豐縣
清和天氣半陰晴下轎攜笻取次行不奈永豐山
色好雲窺霧看未分明
　　　永豐驛逢故人趙伯庭過叔
同官贑水緫青春消息中間兩不聞道我未衰君
莫戲不湏看我只看君
　　　出永豐縣西石橋上聞子規
花愁月恨只長啼雨夕風晨不住飛自出錦江歸
未得至今猶勸别人歸
怨笛哀筝揔不如一聲聲徹九天虚若逄雨夜如
何聴幸得花時莫管渠
　　　入上饒界道中野酴醿盛開
千朶齊開雪面皮一苐初長紫蘭枝一芽來嵗還
千朶誰見開花似雪時
走上松梢繞却它為他滿挿一頭花未論似得酴
醿否且是幽香野得些
　　　憩冷水村道傍榴花初開
蒨羅縐薄翦薫風已自花明蒂亦同不肯染時輕
著色却將宻縁䕶深紅
　　　晩雲釀雨
昨來一雨斷人行恰到晴時雲又生梅月如何休
得雨麥秋却是要它晴
只消舊雨已驚心莫遣新晴更作陰路轉緑荷依
翠栁眼隨白鳥度青林
　　　嘉定元年春三月男　長孺　編定
端平元年夏五月門人羅　茂良　校正
誠齋集巻第十三終
誠齋集巻第十四
　　　　　　　廬陵楊　万里　廷秀
　詩
　　西歸集
　　　詩情
只要琱詩不要名老來也復減詩情虚名滿世真
何用更把虚名賺後生
　　　四月十三日度鄱陽湖(山其狀如蛭浮水/湖心一山曰康郎)
(上)
泊舟番君湖風雨至夜半求濟敢自必苟安固所
願孤愁知無益暫忍復永歎夜久忽自睡倦極不
知且舟人呼我起順風不容緩半篙已湖心一葉
恰鏡面仰見雲衣開側視帆腹滿天如瑠璃鍾下
覆水晶椀波光金汁㵼日影銀柱貫康山杯中蛭
廬阜帆前幔豁然地無蒂渺若海不岸是身若虚
空御氣遊汗漫初憂觸危濤不意拾竒觀近嵗六
暄凉此水三往返未涉每不寧既濟輒復玩㳺倦
當自歸非為猿鶴怨
　　　已至湖尾望見西山
好風稳送五湖船萬頃銀濤半霎間已入江西猶
未覺忽然對面是西山
蘆荻中間一港深蔞蒿如柱不成簮正愁半日無
村落逺有人家在樹林
千里都無半㸃山如何敢望有人煙不教逺樹遮
欄却蘆荻生來直到天
　　　送鄉人余文明勸之以歸
一别髙人又十年霜筋雪骨健依然席門未害車
多轍斗酒尚能詩百篇蒼狗白衣俱昨夢長庚孤
月自青天故山松菊平安在何日歸歟解釣船
　　　送王季山王簿省覲樞府
六館名流王季山十年風雨短檠寒不曾文字饒
羣子勉為庭闈就一官伯也騰身紫極上叔兮着
眼白雲端㑹當再奏河東賦姓字從頭掲牓看
　　　豫章光華館苦雨
阻水水不退苦雨雨不收天不遣人行我豈願此
留客間亦何娯勝踐或銷憂西山天下竒東湖塵
外幽駕言欲一往雨濕且復休懐哉滕王閣咫尺
城南陬舉武便可至登臨亦無由平陸幻成海髙
屋瞬失樓南浦水正長何時放歸舟
　　　葉教授鎬乃翁致政一百三嵗屢加封
　　仍錫朱銀取告命之詞名其堂曰介壽
蘭玉初攀桂朱銀降自天堂中有一老物外百三
年紫誥行充棟霜毛儘滿顛仁人元自壽端不羡
臞仙
　　　秋蟲
蟬哀落日恰纔收蛩怨黄昏正未休催得世人頭
揔白不知替得二蟲愁
　　　病中感秋時初䘮壽佺子
臨曉睡偏重不知䆫已明髙梧下清露宿鳥有寒
聲愁豈闗鬚事秋來添雪莖病身仍哭子併作老
來情
　　　秋熱
多難幽懐慘不舒秋風殘暑掃難除一生最怕西
䆫日長是酴醿架子踈
年年極暑與秋期日日秋陽在暮時我自愁吟無
意思蟬聲移近入簷枝
　　　夜坐
夜永留清坐詩臞稱病容溪鳴風處竹月濕露中
松喜事何曾夢燈花誑殺儂欲歸歸已得歸得却
無悰
　　　中秋病中不飲二首後一首用轆
　　　轤體
厺年兩淅淅西州今夕南溪溪上頭滿著玻瓈一
盆水洗開玉鏡十分秋病來不飲非無酒老厺追
驩揔是愁自笑獨醒仍苦詠枯腸雷轉不禁搜
無風無雨併無雲今嵗中秋儘十分畢竟氷輪誰
為轉碾穿玉宇不生痕坐看兒軰紛然飲也遣先
生半欲醺自是清樽負明月不闗明月負清樽
　　　中秋月長句
西山走下丹砂九東山飛上黄金盤徑從碧海昇
青天半濕尚帶波濤痕初輝淡淡寒不動月華猶
輕桂華重黄羅團扇暗花紋蹙金突起雙龍鳯湏
臾正面天中央銀鉦退盡向來黄乾坤鎔入冰壺
裏萬象都無只有光平生愛月愛今夕古人與我
同此癖厺年中秋天漆黒今年中秋月雪白先生
舊不論升斗近來畏病不飲酒月下醒眼搔白首
明年月似今宵否
　　　秋雨初霽
松竹陰寒分外蒼芭蕉花濕夢中香抽身朱墨塵
埃裏入眼山林氣味長今日更無秋熱厺曉晴猶
帶雨餘凉却將白髪三千丈繰作霜絲補錦囊
　　　子上弟折贈木犀數枝走筆謝之
我家殊未有秋色君家先得秋消息西風夜入小
池塘木犀漏洩月中香一粒粟中香萬斛君看一
梢㡬金粟門前雙桂更作門路人知是幽人屋數
枝寄我開愁眉欲狀黄香無好詩君到廣寒折一
枝香無兩舨君自知
　　　西齋舊無竹予歸自毗陵齋前忽有
　　　竹滿庭蓋墻外之竹迸逸而生此也
　　　喜而賦之
平生取友孤竹君館之山崦與卜鄰風衿月珮霜
雪身只談風節不論文我開西齋對清潤每嫌隔
䆫不相近别來桃李一再花我長在外君在家歸
來西齋掛䆫處此君忽在䆫前住繞墻撿校無來
路此君來路從何許向來先生初出厺遣猿看墻
鶴看户如何鶴睡眼未開此君一夜過墻來明朝
穉子滿庭砌豹丈玉骨龍苗裔春風吹墮錦衣裳
仰看青士冠劒長先生豈惜䆫前地與君同醒復
同醉
　　　病後覺衰
病着初無惱安來始覺衰人誰長健底老有頓來
時山意淒寒日秋光染瘦詩小松能許劣學我弄
吟髭
　　　昨日訪子上不遇裴囘庭砌觀木犀
　　　而歸再以七言乞數枝
昨攜兒軰扣雲闗繞遍巖花恣意看苔砌落深金
布地水沉烝透栗堆盤寄詩北阮賖秋色供我西
牎當晩餐小朶出叢須折却莫教折破碧團欒
　　　芭蕉
骨相玲瓏透入牎花頭倒挂紫荷香繞身無數青
羅扇風不來時也不凉
蕭蕭洒洒復婷婷一半風流一半清不為暑牎添
午蔭却來愁枕作秋聲
簷牙牎額兩三株只欠王維畫雪圖開卷不題元
字脚碧牎團蠟有如無
　　　拒霜花
木蕖何似水芙蕖同箇聲名各自都風露商量借
膏沐燕脂深淺入肌膚喚回春色秋光裏饒得紅
糚翠蓋無字曰拒霜渾不惡却愁霜重要人扶
　　　不寐
老來只願酒難醒酒力纔醒夢便驚露滴新寒欺
病骨䆠游如夢記平生深山五皷雞吹角落月一
牎鵝打更等待曉光琱好句曉光未白句先成
非闗枕上愛哦詩聊復銷愁片子時老眼强眠終
不夢空腸暗響訢長飢飜來覆厺體都痛乍暗忽
明燈為誰只道晝長無那着夜長難柰不曾知
暗蟲夜啼不肯停直從黄昏啼到明不知計論底
事着為復怨嗟誰子生至竟通宵千萬語真實只
是兩三聲唧唧唧唧復唧唧此外何言君試聴
初聞一犬兩犬聲次第逺近雞都鳴今夕明朝何
日了南村北巷㡬人行忽思春雨宿茅店最苦僕
夫催厺程是時懶起惜殘睡如今不眠愁獨醒
寄
　　　寄題保諍庵(中語名其庵謝昌國記之治/劉賢礪取司馬温公無為賛)
(温公語也/心正保躬以静)
洙泗九淵閟厺珠沒人下取龍怒鬚迂叟勃興章
甫徒刺手一探珠烱如正心保躬四顆餘一顆光
照千乘車艮齋竪起塵拂子保静居士一笑喜試
着此珠狂波底波自拍天珠在水江南江北起秋
風庵前庵後吹霜松居士焚香於其中手揮五絃
送歸鴻
　　　戲題常州草蟲枕屏
黄蜂作歌紫蝶舞蜻蜓蚱蜢如風雨先生畫眠紙
帳温無那此軰喧夢䰟眼中了了華胥國蜂催蝶
喚到不得覺來忽見四摺屏野花紅白野草青勾
引飛蟲作許聲何縁先生睡不驚
　　　子上持豫章畫扇其上牡丹三株黄白
　　　相間盛開一貓將二子戲其旁
暄風暖景政春遲開盡好花人未知輪與狸奴得
春色牡丹香裏弄雙兒
　　　和李與賢投贈之韻
雲海不教鵬怒飛玉堦也合鳯來儀如何天下李
元禮未遇人間鍾子期夜誦子虚無路逹夢生春
草只心知願君更奏三千牘金牓青衫染栁絲
　　　李與賢來訪自言所居幽勝甚似剡
　　　溪因以似剡名其庵出閑居五詠因
　　　次其韻
玉壺氷叚露金莖未抵閑居五詠清休道曹詩成
七步不須三步已詩成
山似剡溪溪似油人如詩句句如秋無邊春裏花
饒笑有底忙時草喚愁
溪上新橋是鳯林殘風剰雨做秋陰先生小試南
風手冩得一川山水音
見説幽居繞萬松栽梅能白杏能紅人行剡曲溪
山裏家住輞川圖畫中
漫浪江湖天一方故人不見兩三霜對床説盡平
生話黄葉聲中秋夜長
　　　寄題李與賢似剡庵
四明狂客一茅屋勑賜剡川纔一曲安福詩人李
與賢大書似剡山扉前我曾著脚勾踐國奉詔昭
陵省松栢是時八月欲半頭鏡湖不足人間秋稽
山影落水精闕荷花露滴波中月季真茅屋荒蒼
苔古木哀猿啼禹穴今君結屋阿那邊疋似剡川
若箇言我到剡川君未到似和不似然不然君不
見興公舊草天台賦元不曾識天台路一俛仰間
已再升何用瘦藤與芒屨
　　　試蜀中梁杲桐煙墨書玉板紙
木犀煑泉漱寒齒殘滴更將添硯水子規鄉裏桐
花煙浣花溪頭瓊葉紙先生厺怯苦吟琢無肝肺
嘔無心芙蓉在左木犀右漫與七言真藉手秋光
一㸃入骨清有筆如椽描不就先生不瘦教難瘦
　　　蕙花初開五言
幽人非愛山出山將何之山居種蘭蕙嵗寒久當
知初蓺止百畒餘地惜奚為先生無廣居千巖一
茅茨四面秖蓺蕙中間纔置錐鋭緑紛宿叢脩紫
擢幼枝孤榦八九花一花破初蕤西風澹無味微
度成香吹燈夢得幽馥月冩傳静姿我欲掇芳英
和露充晨炊眷然惻不忍環翫自忘飢豈無衆花
草不願秋不遲種時亂不擇嵗晩悔可追
　　　木犀落盡有感
一嵗秋香又一空落英顦顇怨西風開時占斷西
風曉豈念荷花脱病紅
姮娥收去廣寒秋太息花中無此流花品已高香
更絶却縁韻勝得清愁
　　　秋蠅
秋蠅知我政哦詩得得緣眉復入髭欲打羣飛還
歇厺風光乞與㡬多時(乞厺聲)
　　　白魚羮戲題
秋水寒魚白錦鱗薑花棖實獻芳辛東坡玉糝真
窮相得似先生此味珍
　　　松聲
哦詩口角恰微鳴喚得風從月脇生端為先生醒
醉耳繞山搜出萬松聲
　　　寄題邵武張漢傑運幹萬巻樓
書生都將命乞(厺聲)書願身化作蠧書魚蠧魚生
得針來大(切/徒筒)曰啖銀鈎三萬箇書生一腹無十
圍經炊史酌不曾飢君家一編本黄石積書至今
與山齊玉川搜腸纔一半鄴俟揷架端無羡如何
萬巻樓上人却去黄鶴樓前作賔賛
　　　戲筆
野菊荒苔各鑄錢金黄銅緑兩争妍天公支與窮
詩客只買清愁不買田
哦詩只道更無題物物秋來揔是詩着意染鬚玄
尚白梳頭得蝨素成緇
　　　飯罷散䇿遇細雨
秋暄團扇尚堪攜病脚朝來健似飛偶到溪頭晴
喚出未窮山頂雨催歸
極知秋旱已難醫所喜陰雲忽四垂畢竟不成簷
半滴辛勤枉費雨千絲
　　　重九日雨仍菊花未開用轆轤體
良辰巧與賞心違四者能并自古稀恰則今年重
九日也無黄菊兩三枝閉門幸免吹鳥帽有酒何
湏望白衣政坐滿城風雨句平生不喜老潘詩
　　　西齋睡起
小睡西齋聴雨凉竹雞聲裏夢難長開門山色都
争入只放青蒼一冊方
　　　讀陳蕃傳
仲舉髙談亦壯哉白頭狼狽只堪哀枉教一室塵
如積天下何曾掃得來
　　　銅雀硯
摸索陶泓不忍研阿瞞故物尚依然浪傳銅雀簷
間瓦恐是金鳬海底甎
　　　黄雀食新
鵝黄染線織秋衣楊栁吹綿細細披詩債被渠渾
索盡醉鄉邀我不容歸
侯門信口緫稱珍只見陳人不見新三日荔投香
味變况開醬瓿拂蛛塵
　　　夜寒獨覺
兒啼驚覺夢中身恰則華胥政問津脚到五更偏
作冷老來萬事不如人若無牎月誰相伴聴盡雞
聲不肯晨尚有布衾寒似鐵無衾似鐵始言貧
　　　雨晴得毗陵故舊書
雀聲只喜曉晴新不管畦蔬雨未匀日與山光弄
秋色風將竹影掃䆫塵多時浙右無消息忽有書
來問老人知我近來頭白盡寒暄語外更情親
　　　憂患感歎
醉裏還多感醒來却更愁醉醒都不是愁感㡬時
休
老去情懷已不勝愁邊灾患更相仍胷中莫着傷
心事東處銷時西處生
　　　霜曉
荒荒瘦日作秋暉稍稍微暄破曉霏只有江楓偏
得意夜挼霜水染紅衣
　　　寄題蕭邦懷步芳園
羣鸎亂飛春晝長極目千里春草香幽人自煑蟹
眼湯茶甌影裏見山光欣然藥囿聊步屧戲隨蜜
蜂與蝴蝶楊花糝逕白於雪桃花夾逕紅於擷
　　　慶長叔招飲一桮未釂雪聲璀然
　　　即席走筆賦十詩
晩飲西隣大阮家天風吹雪入簷牙呼僮净掃青
苔地莫遣纎塵涴玉花
長廊盡處繞梅行過盡風聲得雪聲醉裏不愁飄
濕面自舒翠袖㸃瓊英
老子那知鬢脚凋忍寒拚命看珠跳却嫌地暖無
氷凍恰則飛來恰則銷
梅花得雪更清妍折入燈前細撚看下却珠簾教
到地横枝太瘦不禁寒
雪政飛時梅政開倩人和雪折庭梅莫教顫脱梢
頭雪千萬輕輕折取來
急雪穿簾繞蠟燈梅花微笑古銅瓶朔風惡劇驚
人殺吹倒琉璃六曲屏
南烹北果聚君家象箸氷槃物物佳只有蔗霜分
不得老夫自要嚼梅花
不是今宵雪不清只愁清殺老書生不知落得㡬
多雪做盡北風無限聲
酒香端的似梅無小摘梅花浸酒壺莫遣南枝獨
醒著一桮聊勸雪肌膚
燕寧軒裏集羣仙薄宦歸來又兩年梅影舞風風
舞雪勸人何苦怯金船
　　　糟蟹六言
霜前不落第二糟餘也復無雙一腹金相玉質兩
螯明月秋江
别業抛離水國失身墮在糟丘莫笑草泥郭索䇿
勲作醉鄉侯
　　　充信弟坐上賦梅花二首
對酒初驚髪半華折梅還覺興殊佳如何屋角西
南月只照梢頭一兩花自是向來香寂寞不湏更
道影横斜北枝别有春無價和靖何曾覔得些
月波成露露成霜借與南枝作淡粧寒入玉衣燈
下薄春撩雪骨酒邊香却於老樹半枯處忽走一
梢如許長道是踈花不解語伴人醒醉人狂
　　　徳逺叔坐上賦肴核
　　　糟蟹
横行湖海浪生花糟粕招邀到酒家酥片滿螯凝
作玉金穰鎔腹未成沙
　　　牛尾狸
瓊瑶風骨褐衣裘野果初紅玉露秋僧孺喚渠登
牓尾季貍只合隐山頭
　　　蔊菜
韲臼文辭粲受辛子牙爲祖芥為孫勸君莫謁獨
醒客只謁髙陽社裏人
　　　蜜金橘
風餐露飲橘洲仙胷次清於月樣圜俠客偶遺金
彈子蜂王撚作菊花鈿
　　　藕
荷衣芰製雪為容家住雲煙太華峰外面看來真
璞玉胷中琱出許玲瓏
　　　人面子
喜時能笑醉能歌眉映青山眼映波舊日美如潘
騎省只今瘦似病維摩
　　　糖霜
亦非崖蜜亦非餳青女吹霜凍作冰透骨清寒輕
著齒嚼成人迹板橋聲
　　　銀杏
深灰淺火畧相遭小苦微甘韻最高未必雞頭如
鴨脚不妨銀杏伴金桃
　　　送談命曾南翔
官職牽人也可憐老來那更問行年渠儂解事無
它語道我慈親壽八千
今年見説也無錐政坐談天泄密機舉世近來憎
直語貴人剰許未爲癡
　　　題孫舜俞府判瑞石圖
　　廬陵治中孫昌言字舜俞居越之諸暨縣作
　　祭享之亭於龜浦雞冠山先龍圖之塋得石
　　剖之中有文如松桂枝葉可數圖之以示士
　　大夫賦詩者甚衆來求予詩因爲賦之
雞冠山青龜浦碧松桂梢雲三萬尺何年星霣化
爲石風吹木凝冰玉色仙人擘開光燭天山下人
家夜不眠松花桂子落如雪飛入石中堅似鐵石
中種樹人不知石中生樹人始竒君不見只今瑞
圖滿四海騷人詩巻牛腰大
　　　過周波江
溪暖無冰可得銷清波白石小魚跳忽逢寸碧翩
然起翡翠驚飛上栁條
　　　送談星辰許季升
許子儒冠怨誤身如今投筆説星辰未湏道我何
時貴且道何時子脱貧
連珠合璧轉璇霄也被星家不見饒災曜元來怯
禱祝福星不是背簞瓢
　　　紀羅楊二子游南嶺石人峯
　　　吾弟廷弼與羅恵卿游石人峯㡬
　　　為虎所得嘗為予道其事因作長
　　　句紀之
二子同游石人峯深行翠篠黄茅中初嫌微徑無
人蹤行到半嶺徑亦窮來時猶自聞雞犬且行且
行且語不覺逺上頭無梯下無岸前頭難攀後難
返黄茅翠篠深復深忽有笛聲出暗林草根一把
牛骨骼血㸃濺地驚人心二子相看面無色疾趨
山後空王宅野僧聞此呌絶天拊破禪床推倒壁
荒山豈有吹笛聲乃是卧虎鼻息鳴二子歸來向
儂説猶道兹游最清絶兹游清絶豈不佳二子性
命如泥沙
　　　題黄辰吉愚齋
聖門如天不可梯諸子欲以智取之杏壇獨立無
箇事只有回愚也大竒吾黨少年子黄子問津陋
巷參顔氏只今此事冷如漿來年八月槐花黄
　　　寄題萬安縣劉元襲横秀閣
玉簮成陣雪成堆秀氣横空撥不開楚岫蒼寒五
雲外贑江白冩九天來煙銷日出皆詩句月色波
聲喚夢回早晩攜家過髙閣寄詩聊當一枝梅
　　　廷弼弟座上絶句
黄雀初肥入口銷玉醅新熟得春饒主人更恐香
無味沉水龍涎作伴燒
　　　十二月二十七日大雪中過吉水
　　　小盤渡西歸
風巻寒江浪濕天斜吹辭雪忽平船碧琉璃上瓊
花裏獨載詩人孟浩然
臘殘滕六不歸家白晝乘風撒玉沙旋種瓊田茁
瑶草更栽琪樹着銀花
雪吹醉面不知寒信脚千山與萬山天甃瓊街三
十里更飛栁絮與君看
　　　山居雪後
春近能餘㡬許寒雪花纔落便銷殘青松梢上蘭
根下猶得三朝兩日看一㸃紅塵未敢生松間雪
後政堪行日光半破風微度時作髙林落果聲
　　　嘉定元年春三月男　長孺　編定
　端平元年夏五月門人羅　茂良　校正
誠齋集巻第十四(終)
誠齋集巻第十五
　　　　　　　　　廬陵楊　萬里　廷秀
　詩
　　南海集
　　　庚子正月五日曉過大臯渡
霧外江山看不真只憑雞犬認前村渡舩滿板霜
如雪印我青鞋第一痕
危沙崩岸𣣔侵墻直下青江百尺强過了筍輿元
未覺忽然囬首冷思量
　　　曉霧
不知香霧濕人鬚日照鬚端細有珠政是春山眉
樣翠被渠淡粉作糊塗
　　　送胡端明赴召
紫泥夜下日星暉赤舄朝看衮繡㱕中國如今相
司馬四夷見説問非衣金魚玉帶明霜鬢斗極台
符拱太微衛武年齡子儀考一身雙美古來稀
　　　晚出郡城往值夏謁胡端明泛舟夜㱕
郡城至值夏兩日非寛程奔走豈五願詔書促南
征出郭星未已㱕棹月已生問人水深淺舟子喧
未譍水石代之對淙然落難聲危峰起夕蒼暗潭
生夜清江轉風颯至病肩難隐稜添衣初嬾尋忍
寒良不能近城一二里逺岸三四燈望関恐早閉
驅舟秪遲行多情半環月久矣將西傾𣣔落且小
留知我要入城月細光未多大星助之明至舍心
未稳麗譙才一更
　　　之官五羊過太和縣登快閣觀山谷石刻
　　　賦兩絶句呈知縣李紳公垂主簿趙蕃昌
　　　父
閣中陳迹故依然𣣔問風流已百年南岸一峯東
一塔自言曾試老詩仙
廬陵山水説西昌天遣金華印此邦詩本道他將
取去如何遺下一澄江
　　　題龍舜臣遜志齋
龍子辛勤蒔紙田少年筆㔟已翩翩𣣔知聖處真
消息不是原夫一兩聨
　　　二月一日曉渡太和江
緑楊接葉杏交花嫩水新生尚露沙過了春江偶
囬首隔江一片好人家
曉翠妨人看逺山小風偏入客衣單桃花愛做春
寒信只恐桃花也自寒
二月初頭春向中花梢薄日栁梢風折花客子渾
無頼狼籍須教滿路紅
　　　晨炊黄宙鋪飯後山行
山行行得軟如綿急上籃輿睡霎間夢裡只聞人
喝道不知過盡數重山
　　　宿灘頭海智寺
平生行路敢求安便要求安也大難古寺無門更
無壁若教半夜作春寒
　　　明發海智寺遇雨
枉教一月費春風不及朝來細雨功草色染來藍
樣翠桃花洗得内般紅
可惜新年雨未多不妨剰與次天河農人皺得眉
頭破無水種秧君奈何
　　　題太和主簿趙昌父思隠堂
西昌主簿如禪僧日餐秋菊嚼春氷西昌官曾支
竹陰過午未晨炊大児呌怒小児啼乃翁對竹方
哦詩詩人與竹一樣瘦詩句與竹一樣秀故山蒼
玉揺緑雲月梢風葉最関身勸渠未要思旧隠且
與西昌作好春
　　　萬安道中書事
玉峰雲剥逗斜明花徑泥乾得晩行細細一風寒
裡暖時時數㸃雨中晴
携家滿路蹈春華児女欣欣不憶家騎吏也忘行
役苦一人人挿一枝花
桃花薄相㸃燕脂輸與梨花雪作肌只有垂楊不
脂粉縷金鋪翠襯腰支
　　　萬安出郭早行
玉花小朶是山礬香殺行人只𣣔顛風掠水衣無
處去栁塘著在角頭邊
　　　皇恐灘
兩山夾岸走蒼龍未放中間過玉虹只愛當頭一
峯好一峰外面更三峰
只愁江水去無還石打銀濤倒上灘道是此灘天
下悪古今放過㡬檣竿
小煩溪友語陽侯好遣漂沙蓋石頭能費奔流多
少力前頭幸有一沙洲
　　　過皂口
贑石三百里春流十八灘路從青壁絶舩到半江
寒不是春光好誰供客子看猶須一尊渌併遣百
憂寛
　　　宿皂口驛
倦投破驛歇征驂喜見山光政蔚藍不奈東風無
検束亂吹花片㸃春衫
　　　曉過皂口嶺
夜渡驚灘有底忙曉攀絶磴更禁當周遭碧嶂無
人跡圍入青天小冊方半世功名一雞肋平生道
路九羊腸何時上到梅花嶺北望螺峰半㸃蒼
　　　道傍小桃
吹盡殘桃無可殘也無地上落花痕獨行尋到青
苔處拾得嫣紅一片看
　　　晨炊皂徑
問路無多子驅車半日間行穿崖石古蹈破蘚花
斑緑語鸎邊栁青眠水底山人家豈無地争住小
溪灣
　　　歩過分水嶺
路險勞人殺儂須下轎行石從何代落蕨傍旧根
生古樹無今態幽泉有暗聲只言章貢近猶自兩
三程
　　　憩分水嶺望鄉
嶺頭泉眼一涓流南入䖍州北吉州只隔中間些
子地水聲滴作兩鄉愁
嶺北泉流分外忙一聲一滴断人腸浪愁出却廬
陵界未入梅山緫故鄉
　　　桂源鋪
萬山不許一溪奔欄得溪聲日夜喧到得前頭山
脚盡堂溪水
　　　社日南康道中
東風試暖却成寒春恰平分又欲殘淡著煙雲輕
著雨近遮草樹逺遮山人行栁色花光裡天接江
西嶺北間管領社公㑯竹葉在家在外匹如閑
　　　小溪至新田
人煙懡㦬不成村溪水微茫劣半分流到前灘忙
似箭不容雨㸃稍成紋
只愛孤峯惹寸雲忽驚頭上雨翻盆北來南去緣
何事路上君看屐子痕
脕雲解事忽離披放出千峰特地竒欲揀一峯誰
子是緫如筆未退尖時
懊惱春光欲断腸來時長緩去時忙落紅滿路無
人惜蹈作花泥透脚香
　　　二月十九日度大庾嶺題雲封寺
梅山未到未教休到得梅山始欲愁知道望鄉看
不見也須一步一囬頭
小立峰頭望故鄉故鄉不見只蒼蒼客心恨殺雲
遮却不道無雲即断腸
梅葉成陰梅子肥梅花應恨我來遲明年若寄江
西信莫折南枝折北枝
行者南來今㡬春一囬舉似一囬新鉢盂奪得知
何用不怕梅花解笑人
　　　題南雄驛外計堂
携家度嶺夜乗槎小泊淩江水北涯二月山城無
苿把一年春事又楊花舉頭海國星辰近囬顧梅
山草樹遮客子相逢聞好語看山只欠到南華
　　　二月二十三日南雄解舟
昨夜新雷九地鳴今朝春漲一篙清順流更借江
風便此去韶州只兩程
水沒蒲芽尚有梢風吹屋角半無茅急灘未到先
聞浪枯樹遥看只見巢
　　　舟過黄田謁龍母䕶應廟
逺山相别忽相尋水到黄田漸欲深見説前頭山
更好且留好句未湏吟
南康名酒有殘樽急喚荷杯作好春紫幕能排北
風冷夕陽偏惜半舩温
　　　舟過謝潭
風頭纔北忽成南轉眼黄田到謝潭髣髴一峯舩
外影褰帷急看紫巉巖
夾江百里沒人家最苦江流曲更斜嶺草已青今
嵗葉岸蘆猶白去年花
碧酒時傾一兩盃舩門纔閉又還開好山萬皺無
人見都被斜陽拈出來
　　　明發階口岸下
破曉篙師報放舩今朝不似昨朝寒夢中草草披
衣起愛看輕舟下急灘
　　　過鄭步
漸有人家松桂叢韶州山水勝南雄未湏青惜峯
巒過過了諸峯得好峯
　　　過皷鳴林小雨
淅淅舩篷雨㸃聲踈踈江面縠紋生石峯斗起三
千丈身在假山園裡行
下瀧小舫戴尖篷未論千峯與萬峯只是舟人頭
上笠也堪收入畫圖中
　　　明發韶州過赤水渇尾灘(秀而一峯最髙/石山七峯皆尖)
舩下驚灘浪政喧花汀水退走沙痕一峯忽自雲
端出只見孤尖不見根
　　　三月一日過摩舍那灘阻雨洎清溪鎮
一聲霹靂霽光收急泊荒茅野渡頭摩舍那灘衝
石過曼陀羅影漾江流山纔入眼雲遮断舩欲追
程雨見留夜宿清溪望清逺舉頭不見隔英州
過盡危灘百不堪忽驚絶壁翠巉巉倒垂不死千
年樹下拂奔流萬丈潭隔岸數峯如筆格倚天一
色染春藍真陽此去無多子到日應逄三月三
　　　小泊英州
人人藤葉嚼檳榔户户茅檐覆土床只有春風不
寒乞隔溪吹度柚花香
數家草草劣無多跕水飛鳶也不過道是荒城斗
來大向來此地著東坡
　　　過真陽峽
玉削雙崖一水通　重一掩更重重平生山水看
多少最愛真陽第二峯(第二峯絶竒/石山四峯北來)
莫道無人逕亦窮尚餘碧篠伴青楓白雲不是從
天降坐看生從翠崦中
仰見青天尺許青無波江水不勝平只驚白畫山
竹裂杜宇初聞第一聲
堪笑跳波數百灘如何入峽頓無喧人言此峽如
巴峽只欠三聲墮淚猿
榕樹陰中一葦横鷓鴣聲裡數峯青南人到此亦
腸断不是南人作麽生
百灘千港㡬濤波聚入真陽也未多若遣峽山生
塞了不知江水倒流麽
　　　晨炊光口砦
泊舩光口薦晨炊野飯匆匆不整齊新摘柚花熏
熟水旋撈萵苣浥生虀儘教坡老食無肉未害山
公醉似泥過了真陽到清逺好山自足樂人飢
　　　出峽
朝來入峽悶舩遲也有欣然出峽時山色亦如人
送客行倦了自應㱕
舩行儘緩底湏忙詩巻聊堪度日長瓶裡抽花偷
觸鼻忽然將謂是燒香
　　　過沙頭
非煙非雨淡濛濛深閉牎扉䕶晩風舩外山光簾
裡翠岸頭花影鏡中紅
過了沙頭漸有村地平江闊氣清温暗潮巴到無
人㑹只有篙師識水痕
昨來飛㯭下危瀧不敢窺䆫只閉䆫莫歎江平舩
不進只將行役當逰江
　　　題清逺峽峽山寺
只道真陽天下稀不知清逺亦幽竒攀崖下照龍
湫水細詠東坡老子詩
見説岩中雪色猿嘯聲時出翠微間不看新月初
三夜却覓當時舊玉環
　　　舩中蔬飯
食蕨食臂莫食拳食笋食梢莫食根何曾萬錢方
下筯先生把菜亦飽去嶺南風物似江南笋如束
薪蕨作籃先生食籍知㡬巻千岩萬岳皆厨傳
　　　過胥口鎮
桄榔葉垂翠羽鮮木綿花暖紫霞翻疾雷急雨忽
開霽淡白雲拂濃清山
　　　清明日欲宿石門未到而風雨大作泊靈
　　　星小海
風雨來從海外天靈星海裡泊樓舩坐吟苦句斟
愁酒也是清明過一年
峽山前夕石間行泊得舩時破膽驚驚到今宵已
無膽聴風聴浪到天明
石門欲到更無疑隔海風濤未可期到得石門非
不好只愁未到石門時
一生行路竟如何樂事還稀苦事多知是風波欺
客子不知客子犯風波
波濤端不為君休風雨何曽管客愁自古詩人磨
不倒一樽大笑謝陽侯
石門未到未為遲小泊靈星也自竒此去五羊三
十里明朝還有到城時
　　　五羊官舍春盡晩步西園荷橋
波底金鴉奪眼明脚根螮蝀界天横瘦藤欲度還
休去試數荷錢㡬箇生
　　　讀天寳事
日晩無煙起御厨野人豆飯未嫌麄問知雲子炊
香日政是棃花帶雨初
　　　西園晩步
龍眼初如菉豆肥荔枝已似佛螺児南荒北客難
將息最是殘春首夏時
為愛荷池日日來一來一度眼雙開盡舩不曉風
相戲猛觸花堤得倒囬
　　　三月晦日游越王臺
榕樹梢頭訪古臺下看碧海一瓊杯越王歌舞春
風處今日春風獨自來
越王臺上落花春一掬山光兩袖塵隨分杯盤隨
處醉自憐不及蹈青人
　　　四月八日嘗新荔子
一㸃臙脂染蔕旁忽然紅遍緑衣裳紫瓊骨骼丁
香瘦白雪肌膚午暑涼掌上氷丸那忍觸樽前風
味獨難忘老饕要啖三百顆却怕甘寒凍断腸
　　　夏日書事
一字看成兩霜鬚摘轉多既無書冊分奈此日長
何荔子紅初皺春醅碧欲波醉來愁自去不去亦
從他
　　　四月中休日聞蟬
荔枝葉底暑陰清已有新蟬一兩聲荷露栁風餐
未飽怪來學語不分明
　　　觀書
客從逺方至遺我書一編覽舊眼全痛誦新神頓
還初披愁欲盡久翫翳不妍情知無住處閔免復
竟篇庶㡬槁滓中或瀝腴一涓終然寂無獲所獲
倦且昏倦甚得佳睡猶勝不得眠
　　　得壽仁壽俊二子中塗家書
二子別我㱕兼旬無消息客有饋荔枝盈籃風露
色絳羅蹙寳髻氷彈濺柘液老夫非不饞忍饞不
忍喫急呼兩健步為我致渠側黙數川陸程㡬日
當返役惟愁香味壞色變那敢惜十日兩騎還千
里一紙墨把書五行下廢書雙淚滴不如未到時
當喜翻不懌
子壯秪覺幼子學秪覺遲二子忽頎然語離又作
悲今年來官下二子暫我隨懸知住不久且復相
從嬉鶴書自天䧏槐花呼汝㱕伯也恐我愁願留
不忍辞仲也慘不釋飛鳴思及時豈有鳯將雛雛
長禁其飛决焉遣還家一笑更不疑傍人怪無淚
淚入肝與脾
我昔如汝長壯志在四方集賢給筆札秉燭促夜
裝平明出門去振衣不傍徨先君泫然泣感我令我
傷先君顧我語汝行勿断腸他日汝養子此悲㑹
身當老懷追陳迹心折涕泗滂
　　　繙破篋得張欽夫唱和詩
只今新暑已歊然作麽禁當六月天飛上風前最
涼處年年輸與栁梢蟬
　　　夏至後初暑登連天觀
登臺長早下臺遲移遍胡牀無處移不是清涼罷
揮扇自縁手倦歇些時
　　　六月九日曉登連天觀
小立層臺岸幅巾除鸎作伴更無人曉風草草君
知麽不為髙荷惜水銀
　　　七夕新涼
商量秋思是寒螿將息荷花得早涼五嶺從來説
炎熱朝來已怯葛衣裳
　　　嘉定元年春三月男　長孺　編正
　端平元年夏五月門人羅　茂良　校正
誠齋集卷第十五(終)
誠齋集巻第十六
　　　　　　　　廬陵楊　萬里　廷秀
　詩
　　南海集
　　　雨霽登連天觀
髙臺十日不曾登雨後榰藤拄晩晴城外諸峯迎
落照松根細草緫斜明眼穿嶺北書不到秋入海
南愁頓生只有荷花舊相識風前翠蓋為人傾
　　　秋夕雨餘
虚堂無人獨自行畫檐雨歇殘㸃聲朝來餘暑忽
然過昨來初暑誰能那一生畏暑如於菟老年畏
暑菟不如人言嶺南分外熱匹似江南猶可説今
年六月雨如秋只今七月當更愁短檠幸未卧墻
角喚取渠來相博約老眼那能舒簡編只要玉蟲
伴杯酌
　　　游蒲澗呈周師蔡漕張舶
勝日從公蒲澗游萬岳聲滿千崖秋一逕如虵三
百曲繞盡山腹到山頭穹岩千仞欹欲裂仰看飛
泉瀉雲窟鏘成環佩奏成琴濺作珠璣霏作雪步
穿危磴攀蒼藤忽上穹岩頂上行人在半天泉在
井不敢下瞰惟聞聲只恠前驅深不見須臾却向
前山轉海風吹袖萬丈長海水去人一弓逺老僧
雲卧晏未興先遣長松夾道迎小參古殿黄面老
不見舊日安期生景泰上方半堵壁城中望文雪
山白却從景泰望城中曉日樓臺煥金碧君不見
中流千金博一壺不如游山飢時粥一盂金印繫
肘大如斗不如游山倦時一杯酒安期飛昇今㡬
年祖龍不是不求仙至今年年七月二十五傾城
游人來訪古
　　　得壽仁壽後二子書皆以病不及就試且
　　　報來期
二子何時到三秋𣣔盡頭收渠半張紙洗我一年
愁不得毛錐力元非子墨羞海山寒更碧整駕待
同游
滿望鵬飛上誰令馬不前草玄真浪苦曳白亦無
緣兄弟年二十塵埃路四千速來飲官酒不用一
銅錢
　　　送蔡定夫赴湖南提刑
菊後霜前換繡衣湖南嶺北看梅枝還將方策汗
青語拈出圜扉草緑時四海㡬人憐我老三年兩
作送君詩借令貴殺衡陽紙半幅無妨慰夢思
方丈蓬萊第一人星軺玉節正青春只今囬鴈峯
頭客曾觸神龍領下䚬未遣五紋朝補衮便應三
字夜司綸湘江緑浄不可唾却要珠璣欬唾新
　　　和石湖居士范至能與周子充夜游石湖
　　　松江詩韻
石湖醉眼小太空烏紗白紵雙鬢蓬翰林來從昭
囬上滿袖天香山水中青山半邊日𣣔沒珠宫湧
出初圜月兩仙一棹軟琉璃碎撼廣寒桂花雪中
流浪作凛不囬兩手播灑千銀堆不知浩浩洪流
後曾有兹游竒特來古人今人煙一抹誰煎麟角
續弦絶一生句裡萬斛愁只白秋來千丈髪
　　　遣騎問訊范明州參政報章寄二絶句和
　　　韻謝之
南海人從東海㱕新詩到日恰梅時撚梅細比新
詩看未必梅花瘦似詩
一别姑蘓江上臺緑波碧草恨悠哉忽然兩袖珠
璣滿割取三吳風月來
　　　至日薄寒
舊傳冬不到南中今嵗南中稍稍冬曦幕暖吹紅
皺起霜橋冷步縞聲鬆裁縫苦思詩千首排遣清
愁酒一鍾不是梅花開獨早似憐北客老相逄
　　　晩登連天觀望越臺山
暮山如淡復如濃煙拂山前一兩重山背更將霞
萬疋生紅錦障褁青峯
　　　近臘暄甚
霜日知春有信㱕臘前偷暖漏春暉北風也翦寒
梢葉吹作鵝黄亂蝶飛
　　　西園早梅
已刻酥花趂臘前更團蠟糝等春妍不知天巧能
多少一朶梅花占兩年
小朶生來便瘦斜蘃宫桂殿即渠家只言瘴雨無
南雪為底横横枝雪
　　　病中夜坐
月流銀漢小徘徊似戀空庭獨樹梅玉漏聴來更
二㸃燭花翦了暈重開病身不飲看人醉乾雪無
端上鬢來後日老衰知健否只今六九已槯隤
　　　辛丑正月二十五日游蒲澗晩㱕
桃李深酣日池塘淺試春霽暉揺逺水新暖軟游
人生酒清無色青梅脆有仁煙鍾能底急催我入
城閩
　　　二月一日雨寒
南方氣候北方殊春裡清寒臘裡無雨入竹林渾
不見只來葉尾作真珠
補盡䆫櫺閉盡門茶甌火閤對鑪熏中庭淺水休
教掃政要留看雨㸃紋
梳頭正美睡相催理盡霜絲夢恰囬䆫隙小風能
㡬許也吹蛛網去還來
姚黄魏紫向誰賒郁李櫻桃也没些却是南中春
色别滿城都是木綿花
只見春晴道是晴不知半夜嫰寒生疾風吹落林
間雨細雨還成大雨聲
　　　謝福建茶使呉徳華送東坡新集
黄金白璧明月珠清歌妙舞傾城姝他家都有儂
家無却有四壁環相如此外更有一床書不堪自
飽蠹魚故人逺送東坡集旧書避席皆讓渠児時作
劇百不嬾説著讀書偏起晩乃翁作悪嗔児癡强
遣飢腸饞蠧簡老來萬事落人後浪取故書遮病
眼病眼逢書輒著花筆下蠅頭成老鴉病眼將奈
故書何故書一開一長嗟東坡文集儂亦有未及
終篇已停手印墨糢糊紙不佳亦非魚網非科斗
富沙棗木新彫文傳刻踈瘦不失真紙如雪繭出
玉盆字如霜鴈㸃秋雲老來兩眼如隔霧逄栁逄
花不曾覷只逄書冊佳且新把翫崇朝那肯去東
坡癡絶過於儂不將一褐易三公只將筆頭拄月
脇萬古凡馬不足空故憐我老愈拙不寄金丹扶
病骨却寄此書來惱人挑落書燈搔白髪
　　　新晴西園散步
乆雨令人不出門新晴喚我到西園要知春事深
和淺試看青梅大㡬分(大音惰)
池水初生蓋玉沙雨餘碧草卧堤斜日揺波影纒
橋柱繡出欒枝遍地花
紅雨斑竹外蹊蹊黄金嫋嫋水邊絲舉頭揀遍低
陰處帶葉青梅摘一枝
厭見山居要出來出來厭了却思囬人生畢竟如
何是且看桃花晩　開
　　　連天觀望春憶毘陵翟園
中和節後社前時春到園林最晩枝弄水不氷擕
扇手登臺猶粟向風肌鳥烏聲裡山光濕花栁陰
中日脚遲北望翟園春正閙海棠錦繞雪荼䕷
　　　二月將半寒暄不常
南中冷暖直難齊一日之間具四時脱了又添添
又脱寒衣暑服鎮相隨
　　　二月十三日謁西廟早起
起來洗面更焚香粥罷東䆫未肯光古語舊傳春
夜短漏聲新覺五更長近來事事都無味老去波
波有底忙還憶山居桃李晩酴醿為枕睡為鄉
　　　寄題蕭國賢佚我堂
軟紅塵裡㡬時休重碧杯中且拍浮坐看癡児夸
絶足可憐到老不囬頭幅巾藜杖聊三徑明月清
風自一丘我亦年來厭奔走夢騎野鶴訪沙鷗
　　　題榔樹
化工到得巧窮時東補西移也大竒君看桄榔一
窠子竹身杏葉海棕枝
　　　春晴懷故園海棠
故園今日海棠開夢入江西錦繡堆萬物皆春人
獨老一年過社燕方囬似青如白天濃淡𣣔墮還
飛絮往來無那風光餐不得遣詩招入翠瓊杯
竹邊臺榭水邊亭不要人隨只獨行乍暖栁條無
氣力淡晴花影不分明一畨過雨來幽徑無數新
禽有喜聲只欠翠紗紅映肉兩年寒食負先生(去/予)
(兩年不見海棠矣/年正月離家之官葢)
　　　初食笋蕨
庖鳯烹龍世浪傳猩脣熊掌我無縁只逢笋蕨盃
盤日便是山林富貴天穉子玉膚新脱錦小児紫
臂未開拳只嫌嶺外無珍饌一味春蔬未直錢
　　　上已前一日欲雨復晴
去年上已政南來明日初三忽又催雨壓雲頭渾
𣣔落風翻日脚急吹開莫因嶺外無花卉便對春
光廢酒盃只揀茂林脩竹處蘭亭禊事足追囬
　　　寒食對酒
荔支園園花寒食日日雨先生老多病頗已踈緑
醑児童喜時節笑語治樽俎南烹俱前陳北杲亦
草具蝤蛑方絶甘笋蕨未作苦先生𣣔獨醒児意
難多拒初心且一杯三杯亦漫許醒時本强飲醉
後忽快舉一杯至三杯一二三四五偶然問児軰
卒爵是何處児言翁但醉已忘酒巡數
　　　三月晦日閑步西園
嶺南春去儘從伊元自無花可得飛只有草花偏
稱意强留蝴蝶不教㱕
　　　閏三月二日發舩廣州來㱕亭下之官憲
　　　臺
諸人政坐愛閑游天遣南游天盡頭到得廣州天
盡處方教囬首向韶州
　　　曉過石門囬望浄慧塔
昨晩匆匆解畫舩石門未到已黄昏殷勤浄慧煙
中塔送我今朝過石門
　　　舟行得風晚至靈洲
春盡儂隨去江行興未窮時煩數㸃雨輕洒一孤
篷岸樹蒼茫外人家㸃綴中海神能餞我借與半
㠶風
　　　明發青塘蘆包
青塘無店亦無人只有青蛙紫蚓聲蘆荻葉深蒲
葉淺荔支花暗練花明舩行兩岸山都動水入諸
村海旋成囬望越䑓煙雨外萬峯盡處五羊城
　　　過胥口江水大漲舟楫不進
北江西水兩相逄胥口波濤特地雄萬事向儂氷
與炭一生行役雨和風急流欲上人聲閙近岸還
移牽(聲/去)路窮河伯喜歡儂苦惱併將恩怨惱天公
　　　岸沙
水嫌岸窄要衝開細蕩沙痕似翦裁蕩去蕩來元
不覺忽然一片岸沙摧
　　　遣悶
江樹深春色村雞薄晩聲雨添青笠重人減畫舩
輕遣悶惟須睡哦詩只强成獨判連日雨却惜半
朝晴
　　　曉發黄巢磯芭蕉林中
清逺山前煙雨濛黄巢磯畔水連空旋芟蘆荻炊
朝飯更斫芭蕉補漏蓬
　　　水落
桑椹垂紅似荔支荻芽如臂與人齊夜來水落知
深淺看取芭蕉五尺泥
輕寒瑟瑟入舩中閉却舩門下却篷要得新晴江
水落不應更恨打頭風
　　　蜑户
天公分付水生涯從小教他蹈浪花煑蟹當粮那
識米緝蕉為布不須紗夜來春漲吞沙觜急遣児
童斸荻芽自笑平生老行路銀山堆裡正浮冢
　　　囬望黄巢磯之險心悸乆之
夜雲到曉不教收初日微明又却休雨　為岸花
洗面水撩江草只揺頭千篙百棹力都竭十里九
磯舩正愁若到峽中應更險却思峽外是安流
　　　入峽歌
峽山未到日日愁峽山已到愁却休不是朝來愁
便散愁殺人來山不管昨宵逺望最髙尖今朝近
看雲隔簾樓舩衝雨過山下兩扇屏風生色畫江
神不遣客心驚雲去雲來遮巖扃忽然褰雲露山
脚仰見千丈翠玉削篙師相賀漲痕落今夕可到
鴉磯泊
　　　峽山寺竹枝詞
峽裡撑舩更不行櫂郎相語改行程却從西岸抛
東岸依舊舩頭不
一水雙崖千萬縈有天無地只心驚無人打殺杜
鵑子雨外飛來頭上聲
龜魚到此緫囬頭不但龜魚蟹亦愁底事詩人輕
老命犯灘衝石去韶州
一灘過了一灘奔一石横來一石蹲若怨古來天
設險峽山不到也由君
天齊浪自説浯溪峽與天齊真箇齊未必峽山髙
爾許看來只恐是天低
　　　峽中得風掛㠶
樓舩上水不寸步兩山慘慘愁將暮一聲霹靂天
𣣔雨隔江草樹忽起舞風從海南天外來怒吹峽
山山倒開百夫絶呌椎大鼓一夫飛上千尺桅布
㠶掛了却袖手坐看水上鵝毛走
　　　夜泊鴉磯
峽中盡日沒人煙舩泊鴉磯也有村已被子規酸
骨死今宵第一莫鳴猿
　　　過顯濟廟前石磯竹枝詞
石磯作意惱舟人束起波濤遣怒奔撐折萬篙渾
不枉石磯贏得萬餘痕
大磯愁似小磯愁篙稍寛時舩即流橕得篙頭都
是血一磯又復在前頭
　　　泊光口
風平浪静不生紋水面渾如鏡面新忽有暗流江
底出衮翻水面作車輪
　　　過虎頭磯
虎卧中流扼兩涯目光鬚怒首仍囬真陽峽袖君
須記箇是瞿塘灧澦堆
　　　真陽峽
清逺雖佳未足觀真陽佳絶冠南蠻一泉嶺背懸
崖出亂灑江邊怪石間夾岸對排雙玉筍此峯外
面萬青山險艱去處多竒觀自古何人愛險艱
　　　夜泊英州
旅病情先悪愁眠夢更驚犬須終夕吠月到五更
明未解波頭意偏來枕底聲平生厭行路投老正
追程
　　　阻風鍾家村觀岸傍物花
水蟲絻出緑波來細看爬沙上石崖化作蜻蜓忽
飛去幾時飛去却飛囬
殻如蟬蜕濕仍新那復浮嬉浪底春却把今身飛
照水不知石上是前身
　　　題鍾家村石崖
莫愛懸崖萬丈髙只工險峭作風濤看來一一生
窠眼解與行人著過篙
水與髙崖有底寃相逢不得鎮相喧若教漁父頭
無笠只著蓑衣便是猿
　　　阻風泊鍾家村離英州已三日絻行二十
　　　里
南游端為看山來過眼勿勿首屢囬不是阻風舩
不進何縁看盡萬崔嵬
滿舩児女厭江行我愛江行怕入城慙愧風師教
𣢾曲為分一舍作三程
峭壁呀呀虎擘口悪灘洶洶雷出吼泝流更著打
頭風如撐鉄舩上牛斗風伯勸爾一盃酒何須悪
劇驚詩叟端能為我霽威否岸栁掉頭荻揺手
　　　嶺雲
好山幸自緑嶄嶄須把輕雲䕶淺嵐天女似憐山
骨瘦為縫霧縠作春衫
　　　病中止酒
葛衣著了却生寒風㔟顛時正上灘客裡無聊已
無奈更教止酒過春殘
江草江花怨阿誰山風山雨緫成悲春愁萬斛無
安頓旋旋分張乞小詩
　　　明發陳公徑過摩舍那灘石峯下
遥松煙未銷近竹露猶滴石峯矜孤鋭喜以江自
隔清潭涵曦紫碧岫過雲白囬瞻宿處堤路轉不
可覔
地逈人絶影山僻虎留跡下有無底潭上有欲落
石是間一逕横來以萬松直樹從何時有陳公所
手植陳公今焉在逕松自寒碧
昨宵望石峯相去無一尺今日行終朝秪遶石峯
側石峯何曾逺江路自不直仰瞻碧孱顔清峻如
立壁反覆得細看何必更登陟
後顧江已逺前睨山若塞棹進岸自囬天水未有
極簾欣入絶巘舟愕觸潜石東暾澹未熹北吹寒
更寂岸草不知愁向人弄晴碧
澄潭湧晴暈不風自成花囬流如倦客出門復還
家江晴已數日新漲沒舊沙知是前溪雨濕雲尚
横斜
山轉江亦轉江行山亦行風鬟照玉鏡素練縈青
屏我本山水客澹無軒冕情塵中悔一來事外懷
孤征忽乘滄浪舟仰髙俯深清餐翠腹可飽飲渌
身頓輕鷓鴣不相識還作故園聲
危峯瑩無土平地岌孤石如何半巖間亦有小樹
碧走空根苦辛倚險榦寒瘠芳蘭間叢生紫㽔濯
幽色近香許世聞逺秀絶人摘而我雲外身方茲
喟行役
城中安得山無山安得詩我入五羊城遂與山水
辭有鏡不敢覽塵面我自知解維來㱕亭山水奔
相隨水光動我巾山色染我衣舟行將一月恨速
不恨遲山雲來未已江月皎無滓(聲/平)開懷放之入
出語頗似之
我從靈洲來惟見芳草渡蒹葭隨水逺曠野無立
樹掛席上真陽好山忽無數好山如隠士避世不
自露不應官道傍乃有見山處借識衛叔玠未覩
樂彦輔石峯難再得舟過更囬顧
南中山絶佳所恨人煙稀畧無好事人結茅臨深
溪峯頂可月亭岸石即釣磯空令煙中猿掛崖弄
漣漪山多人自少人逺山益竒我舟行不留過眼
山如馳過眼意已足久留亦何為
　　　逺峯
孤巘秀何似碧蓮含未開誰將脩月斧劚取一大
來
　　　江上松徑
一日江行百折中囬頭猶見夜來峯好山十里都
如畫更與横排一徑松
　　　上濛􁫳灘
清江斜抱嶺根來暗石衝波却倒囬幸自瑠璃青
一片落灘碎作雪花堆
　　　囬望摩舍那灘石峯
好山近看未為竒逺看全勝近看時囬望七峯雲
外筍兩峯髙絶五峯低
　　　明發白沙灘聞布榖有感
提壺勸我飲杜鵑勸我㱕不如布榖子勸我勤耘
耔我少貧且賤不但無置錐筆耒墾紙田黒水導
墨池借令字堪煑識字亦㡬希啼飢如不聞飢慣
自不啼駿奔三十年辛勤竟何為髪從道塗白面
為風雪黧夜來白沙灘老命輕如絲洪濤舞一葉
呼天呌神祇生全乃偶然人力初何施曉聞布榖
聲如在故山時坐令萬感集初悟半世非一險靡
不悔數悔庸何追有田不㱕耕布榖真吾師
　　　寄賀建康留守范參政端明
衮衣不是未教㱕不合威名滿四夷天與中興開
日月帝分萬乗半旌旗春生錦繡山河早秋到江
淮草木遲卧䕶北門㫷月爾却專堂印鳯凰池
一生狂殺老猶狂只炷先生一瓣香不爲渠儂在
廊廟無端將相更文章江南海北三千里玉唾銀
鈎十萬行早整乾坤早巖壑石湖風月剰分張
　　　荔枝堂晝憩
荔子陰中風絶涼菖蒲節後日偏長落殘數柄荷
花蘃浸得一瓶泉水香多病早衰非破硯欲行復
倦且胡床曲江近北差遲暑不道江山勝五羊
　　　風雨
殘風剰雨故欺人垂箔關牎䕶病身自拾荷花楷
面汙新將筍籜製頭巾梅天筆墨都生醭棐几文
書嬾拂塵帽子一峯青可掇隔墻不敢畧開門
　　　謝從善挽詞
一腹儲三篋雙鈎挽萬牛行身平中準閲世澹於
秋紫誥猶新墨霜髯忽古丘清風未作記挂剣淚
川流
　　　送彭元忠縣丞北㱕
君從循州來却向饒州去拍天海浪拂日峯瓊尺
裁成錦機句學詩初學陳後山霜皮脱盡山骨寒
近來别具一隻明要蹈唐人最上関三春弱栁三
秋月半溪清氷半峯雪只今六月無此物君能喚
渠來入筆恰則新鶯百囀聲忽有寒蛩終夜鳴瀟
湘故人江漢客為君一夜頭盡白我欠天公詩債
多霜髭撚盡未償他君懐玉槃金叵羅合騎天駟
超天河如何也鑄一大錯自古詩人多命薄黄茅
起煙如黄沙瘴母照永曼陀花廣東之游樂復樂
勸君不如早還家
　　　行部决獄宿新隆寺觀鄒至完題壁
道鄉千古一清風雪壁銀鈎墨尚濃若愛殿前蒼
玉佩斷無身後碧紗籠
　　　題望韶亭
新隆寺後看韶石三三兩兩畧依稀金坈違頭看
韶石十十五五不整齊一來望韶亭上看九韶八
音堆一案金鍾大鏞浮水涯王瑟瑶琴倚天半堯
時文物也麄踈禮樂猶帶鴻荒餘茅茨殿上槌土
鼓葦籥聲外無笙竽黄能郎君走川嶽領取后䕫
搜禮樂嶧山桐樹半夜鳴泗水石頭清畫躍山祗
川后争献珍姚家制作初一新帝思南嶽來時巡
宫琛廟寳皆駿奔曲江清澈碧瓊軟海山孤尖翠
屏展天顔有喜后䕫知一奏雲韶供亞飯帝登九
疑忘却㱕不知斑盡湘笛枝后䕫一脛跛莫隨坐
委衆樂江之湄儀鳯舞獸掃無跡獨留一狻守其
側至今喚作獅子石雨淋日炙爛不得洞庭張樂
已莓苔犍為獲磬亦塵埃不如九韶故無恙戛擊
尚可冬起雷何時九秋霜月裡來聴湘妃瑟聲美
曲終道是不見人江上數峯是誰子
　　　憩楹塘驛
夾路黄茅與樹齊人行茅裡似山雞長松不與遮
西日却送清陰過隔溪
松鳴竹嘯響千崖為底炎蒸吹不開自是笋輿趍
北去薰風不是不南來
　　　官
翠旌緑纛夾車輪龍作長身鉄作鱗莫笑道傍數
松樹古來老却㡬官人

　　　嘉定元年春三月男　長孺　編定
　　端平元年夏五月門人茂良　校正
誠齋集巻第十六(終)
誠齋集巻第十七
　　　　　　㢚陵楊　萬里　秀廷
　詩
　　南海集
　　　南雄驛前雙栁
外計堂前栁絶竒南中無此雨渦絲午風不動休
嫌暑要看枝枝自在垂
　　　南雄解舟
一昨春江上水船即非上水是登天如今下瀬江
無水始信登天却易然
　　　過建封寺下連魚灘
江收衆水赴單槽石壁當流鬬雪濤將取危舟飛
過去黄頭郎只兩三篙
夢裡篙師忽呌灘老夫驚殺起來看前船過盡知
無慮末後孤舟膽自寒
　　　六月十八日立秋送客夜歸雨作
青天赤日更黄埃迎送紛紛正徃來一夜炎蒸無
計奈三更風雨領秋回人生作麽禁寒暑世事何
如付酒盃遮莫髯間㸃霜雪何曾筆下減瓊瑰
　　　送廣帥秩滿之官丹陽
北門卧䕶要耆英小試胸中十萬兵天借金山吟
落月身兼鉄甕作長城何如嶺上因㱕路摘取梅
酸去作羹已有紫泥教詣闕便應留住付鈞衡
南海元戎禁從臣却昇北斗捧星辰囬頭五嶺忽
千里屈指十賢添一人笑别廣平堂下月㱕看太
極殿前春一尊話别端何有緑水青山更白雲
　　　晩步
晩暑無涼可得尋小風一㸃慰人心斜陽碎入髙
榕葉翻作青瑶覆作金
　　　寄題臨武知縣李子西公廨君子亭
王家喚竹作此君周家喚蓮作君子泥中懐玉避
俗塵水上開花超大地紅裳翠葢映眼中欲徃從
之隔秋水牡丹貴人非吾徒籬菊隠士堪隣居李
侯岸巾對芺蕖不寄新詩來起予
　　　謝木韞之舍人分送講筵賜茶
吳綾縫囊染菊水蠻砂塗印題進字淳熈錫貢新
水芽天珍誤落黄茅地故人彎渚紫微郎金蕐講
徹花草香宣賜龍焙第一綱殿上走趨明月璫御
前啜罷三危露滿袖香煙懐璧去㱕來拈出兩蜿
蜒雷電晦㝠驚破柱北苑龍芽内樣新銅圍銀範
鑄瓊塵九天寳月霏五雲玉龍雙舞黄金鱗老夫
平生愛煑茗十年燒穽折脚鼎下山汲井得甘冷
上山摘芽得苦梗何曾夢到龍逰窠何曾夢喫龍
芽茶故人分送玉川子春風來自玉皇家鍛圭椎
璧調氷水烹龍炰鳯搜肝髓石花紫芛可衙官赤
印白泥牛走爾故人氣味茶樣清故人風骨茶樣
明開緘不但似見面叩之咳唾金石聲麴生勸人
墮巾幘睡魔遣我抛書冊老夫七椀病未能一啜
猶堪坐秋夕
　　　荔枝堂夕眺
夕峯褪日半鉦多秋漢吹雲一絮過寂寂庭松今
兩月鶴雛去盡只留窠
病骨秋臞怪暮清涼風偷帶北風輕迎寒䆫隔重
糊徧只放書邊數眼明
閏年秋浅似秋深蟋蟀將愁傍砌吟今日初三元
未覺西樓西角一鈎金
　　　羅仲憲送蔊菜謝以長句
學琴自有譜相鶴自有經蔬經我繙盡不見蔊菜
名金華詩裡初相識玉友尊前每相憶㘴令芹孫
薑子芽一見風流俱避席取士取名多失真向來
許靖亦誤人君不見鄭花不得半山句却參魯直
稱門生
　　　曲江重陽
煙描水寫老秋容嶺外秋容也自濃如見大賓新
露菊若歌商頌曉風松挿花醉照濓溪井吹髪慵
登帽子峯莫問明年衰與健茱萸何處不相逢
　　　九日郡中送白菊
未應白菊減於黄金作鈿心玉作裳一夜西風開
瘦蕾兩年南海伴重陽若言佳節如常日為底寒
花分外香挼蘂浮杯莫多着一枝留挿鬢邊霜
　　　擬題綿州推官㕔六一堂
　　唐子西集載謝固為綿州推官推官之廨歐
　　陽公生焉謝作六一堂求子西賦詩云即彼
　　生處所館之與周旋予謂此非子西得意句
　　也輒擬而賦之
一代今文伯三巴昔産賢白珩光宇宙藍水暗風
煙有客曾髙枕升堂見老仙夢中五色筆猶為寫
鳴蟬
　　　擬進士金波麗鳷鵲詩
曳練為銀漢鎔金作月波桂華斜麗處鳷鵲得光
多雲葉三秋浄菱花一鏡磨宫簷暉水竹觀影淡
星河霧濕殘宵柝霜明𣣔曉珂螭頭餘映在剣佩
已相摩
　　　督諸軍求盜梅州宿曹谿呈葉景伯陳守
　　　正溥禪師
南斗東偏第一山白頭初得扣禪闗祖衣半似雲
來薄金鑰纔開霧作團一鉢可能盈尺許千年有
底萬人看今宵雪乳分龍焙明日黄泥又馬鞍
　　　曉炊黄竹莊
染練江山宿雨餘枝枝葉葉潤如酥絲窠瓔珞消
多少破費天公百斛珠
琯灰簌簌欲飛聲日到牽牛第㡬星地底陽生人
不覺燒痕未冷已青青
城中殊未有梅看莫是冬暄欠淺寒行到深山最
寒處兩株香雪照氷灘
　　　上岑水嶺
危峯上面更危峯特地無梯上碧空遥望白雲生
絶頂如今身在白雲中
天上雲泉脚下鳴玉虹倒掛客心驚試教轉落峯
頭石衮到深溪作麽聲
　　　過岑水
石瘦銅苗緑溪腥膽水黄是間無馬跡何處更羊
腸悪路今方始平生夢未嘗如何寒刮骨行得汗
如漿
　　　野炊白沙沙上
半日山行底路途𣣔炊無店糴無珠旋將白石支
燃鼎却展青油當野廬一望平田皆沃壤只生枯
葦與寒蘆風餐露宿何虧我玉饌瓊樓合屬渠
　　　至節宿翁源縣與葉景小酌
此縣誰言是强名古來十室亦琴鳴只嫌六七茅
竹舍也有兩三雞犬聲村酒分冬勝虚度霜風一
夜辦新晴半生客路逢佳節佳節何曾負半生
　　　至月宿藍坑小民居竹柱荻壁壁皆不土
一路都岑寂藍坑分外荒屋疎茅送月壁密荻分
霜病趾催趺㘴殘更妬曉光暖寒無上䇿來早借
朝陽
　　　曉晴過猿藤逕
厭雨欣初霽貪程敢宴眠排天雙壁起受日一峯
先入逕惟逢樹無人况有煙藤深猿不見聲到客
愁邊
　　　古路
我生倦行路此行欣不辭我豈與人異厭閑樂驅
馳王事當有行忘身那自知閩盗入吾部梅川作
潢池白羽飛赤囊碧油走紅旗履霜戎不早蔓草
要勿滋士皆衝冠怒人挾報國私我行梅始花我
歸栁應絲㑹當揮蝥弧一笑封鯨鯢休愁犖确路
即賦競病詩
　　　野炊猿藤逕樹下
逕仄旁無地林䦕忽有天丹楓明逺樹黄葉暗鳴
泉苔錦銀搶竈蘆茸玉帳氊從軍古云樂乞與箇
山川
　　　泉聲
初聞蟹眼雪花聲忽有仙人玉珮鳴時作微吟清
入骨又成幽咽怨多情問知古澗飛泉落起看寒
泓遶石行欲解塵纓聊一濯無塵可濯濯誰纓
　　　羽檄召諸郡兵
閩盜宵窺粤南兵曉盡東軍聲動岩谷旗影喜霜
風貔虎諸方集攙搶一笑空區區䑕子輩不足奏
膚公
　　　明發瀧頭
黒甜偏至五更濃强起侵星敢小慵輸與山雲能
樣嬾日髙猶宿夜來峯
　　　過烏沙望大唐石峯
城中長恨不見山出城見山如等閑曹溪過了過
岑嶺不惟山麤石仍獷山如可師癩滿頂石如陳
三癭聨頸一路令人眼不開開眼令人悶不醒烏
沙未到一溪横水清見底心已清大塘六峯争出
迎水精筆架琉璃屏兩峯玉筍初出土三峯氷盤
飣角黍新峯新琢金慱山霧作沉煙雲作縷忽然
前岡平截斷萬丈青尖餘寸許山神解憐客子愁
平地跳出蒼琳璆更借天公脩月斧神工一夜忙
琱鎪近看定何者逺看真可畫山神自賀應自詫
古來此地無車馬
　　　竹魚
　　晨炊烏沙有賣竹魚者身首如鯿而厚鱗如
　　鯉而正緑如竹色云
銀魚色如銀竹魚色如竹渭川千畝秀可掬都將
染成一身緑魚生竹溪中家在竹根菱荇叢畫餐
竹葉與竹米夜飲竹露吹竹風前身王子猷今身
赤鯶公只知愛竹判却命化作此君蒼雪容漁翁
夜傍竹溪宿魚驚釣絲水底縮朝來釣得水蒼玉
先生笑捫藜莧腹
空山一雨山溜急漂流桂子松花汁土膏鬆暖都
滲入蒸出蕈花團戢戢戴穿落葉忽起立撥開落
葉百數十蠟面黄紫光𣣔濕酥莖嬌脆手輕拾響
如鵝掌味如蜜滑如蓴絲無㸃澁傘不如笠釘勝
笠香留齒牙麝莫及菘羔楮雞避席揖餐玉茹芝
當却粒作羮不可疎一日作腊仍堪貯盈笈
　　　食鷓鴣
江南厭聴鷓鴣曲嶺南初嘗鷓鴣肉年年細雨落
花春鈎輈格磔惱殺人竹雞泥滑報行客鷓鴣更
道行不得方兄百軰買一隻可惜羽衣錦狼藉
　　　宿小粉村
暮宿溪邊小粉村一峯如筆正當門看來山色元
無粉拂殺濃藍淺黛痕
　　　塘閘
山逢塘閘冠南中小大髙低十九峯東畔連尖尤
秀絶一雙銅緑翠鋪茸
　　　入陂子逕
下一嶺上一嶺上如登天下如井人言箇是陂子
逕猿藤逕裡無居民陂子逕裡無行人冷風蕭蕭
日杲杲露濕半青半黄草前日猿藤猶有猿今此
一鳥亦不喧樹無紅果草無蘂縱有猿鳥將何餐
兩山如壁岸如削一逕緣空劣容脚溪聲千仞撼
林岳崖石欲崩人𣣔落來日長峯逕更長陂子逕
荒未是荒蔣家三逕未入手嶺南三逕先断腸
　　　過陂子逕五十餘里喬木蔽天遣悶七絶
　　　句
林中亭午始微明楓倒杉傾滿路横黄葉青苔深
一丈先生却愛此中行
草光葉潤亦清佳翠裡生香不是花一事説來人
不信蕨長如樹蚓如蛇
蘆深石路旋芟開藤絓肩輿却倒回蘭蕙連山為
誰好芭蕉滿谷不緣栽
為憐上轎齧人肩下轎行來脚底穿客子心心愁
𣣔暮碧雲偏作半陰天
晩風寂寂樹陰陰松不悲鳴竹不吟只有清泉逢
白石向人刺口説山林
澗泉勸我出山遲曲曲遮留步步随泉自多情儂
自悶今宵㑹有出時
山窮喜見一平川不似林中不識天只此出山災
便散何須更問小行年
　　　過長峯逕遇雨遣悶十絶句
　　南人謂深山長谷寂無人煙中通一路者謂
　　之逕自翁源至河源其逕有三猿藤陂子各
　　五十里惟長峯餘百里過者徃徃露宿鑚火
　　以炊予以半夜一晝疾行出逕宿秀溪云
説着長峯十日愁夜來發處四更頭莫令炬火風
吹黑未説紅紗絳蠟休
百里如何一日行暗天猶自急追程山雲管得儂
愁雨强做催詩數㸃聲
野炊未到也飢嗔到得炊邊却可人傘作旅亭泥
處㘴水漂地竈雨中薪
石上菖蒲鉄作鬚寸根九節許清臞安期自是参
渠底却重安期不重渠(九節菖蒲而仙云/世傳安期生食蒲澗)
一眼空山空復空欹蘆倒荻雨和風却緣小隊旌
旗過教得青楓學着紅
何須人跡到來曾㸃汙松風澗水聲不是先生愛
山水是間却遣阿誰行
猿藤陂子枉驚吁未抵長峯小半塗今夕前頭何
許宿不知出得逕來無
下到危坡斗處泥旁臨崩岸仄邊溪不須杜句能
驅瘧只誦長峯遣悶詩
出得山來未見村已知村近稍多田坐看雲脚都
垂地囬望峯頭已入天
鰌是鰕兄非善地橘知辨種帶穰災烏椑不熟還
無事小艇難乗莫載來
　　　明發曲坑
雲横平野近人低似縠如紗只隔溪行到溪東元
不見囬頭却復在溪西
露草欣逢曉日新各將珠琲鬪呈珍紅光影裡如
何揀顆圜明顆顆匀
　　　明發龍川
山有濃嵐水有氛非煙非霧亦非雲北人不識南
中瘴只到龍川指似君
優入蠻溪受瘴煙一生誰料到龍川早書實厯還
山考便是中書九閏年
　　　發通衢驛見梅有感
忙中掠眼雪枝斜落片紛紛㸃玉沙虚過一冬妨
底事不曾欵曲是梅花
　　　過五里逕
瘦日當中暖稍回冷山未許瘴全䦕溪光逺隔深
深竹特地穿簾入轎來
野水奔流不小停知渠何事太忙生也無一箇人
催促自愛争先落澗聲
入山無路出無門鳥語猿聲更断魂當處迷塗何
處問一溪引我到前村
　　　晨炊浦村
水出何村尾橋横亂篠叢隔溪三四屋對面一雙
峯過午非常暖疑他不是冬疎梅照清淺作意為
誰容
　　　宿長樂縣驛驛皆用葵葉葢屋狀如椶葉
　　　云
都將葵葉葢亭中樹似桄榔葉似椶𣣔問天公覔
微雪裝成急響打舩篷
　　　題興寧縣東文嶺瀑泉在夜明場驛之東
􁠲輿路轉崕欹傾只聞滿山泉水鳴卷書忽看巳
半失眼不停注耳細聴石如鉄色黑壁立鏡面平
水從鏡面一飛下蘄笛織簟風漪生石知水力倦
半壁鍾作天一泓水行到此𣣔小憩後水忽至前
水驚分清裂白兩派出跳珠躍雪雙龍争不知落
處深㡬許千丈井底碎玉聲安得好事者泉上作
小亭釀泉為酒不用麴春風吹作蒲萄緑醉寫泉
聲入枯木何處更尋響泉曲
　　　入程鄉縣界
長樂昏嵐着地凝程鄉毒霧噀人腥吾詩不是南
征集只合摽題作瘴經
　　　明發梅州
市小山城寂舩稀野渡忙金暄梅蘃日玉冷草根
霜
　　　霜草
霜前亂碧未全枯霜後紛黄却更蘇偷喫瑶䑓青
女粉都生瓊髪與銀鬚
　　　夜宿房溪飲野人張珦家桂葉鹿蹄酒其
　　　法以桂葉為餅以鹿蹄煑酒釀以八月過
　　　是則味減云
桂葉揉青作麴投鹿蹄煑醁趂涼篘落杯瑩滑永
中水過口森嚴菊底秋玉友黄封猶退舍韲湯蜜
汁更輸籌野人未許傳醅法剰買雙缾過别州
　　　明發房溪
山路婷婷小樹梅為誰零落為誰䦕多情也恨無
人賞故遣低枝拂面來
青天白日十分晴轎上蕭蕭忽雨聲却是松梢霜
水落雨聲那得此聲清
　　　瘴霧
午時猶未識金烏對面看人一似無臘月黄茅猶
爾許不知八月却何如(瘴盛之時/南中八月黄茅)
　　　過水車舖
盡日塗中断客行兩邊山色到雲青溪光揺碎黄
金日波面跳成白玉星
轎裡看書得晝眠夢中驚浪撼漁舩覺來書卷風
吹亂忘却前篇與後篇
　　　宿萬安舖
來朝還入鰐魚鄉未到潮陽到掲陽休説春風㱕
路逺只今去路不勝長
　　　過單竹洋逕
兩山何許來此焉忽相尋摩肩不少讓争道各載
駸喬木與脩竹相招為茂林無風生翠寒未夕起
素陰天垂木末近日到谷底深空山時自響已動
客子心行至幽絶處更聞啼怪禽
　　　自彭田舖至湯田道旁梅花十餘里
一行(聲/去)誰栽十里梅下臨溪水恰齊開此行便是
無官事只為梅花也合來
　　　觀湯田鋪溪邊湯泉
下泓堪浴上堪煎陰火熬成未必然海底日昇波
自沸偶分一眼作湯泉
　　　湯田早行見李花甚盛(二首)
此地先春信年年只是梅南中春更早臘日李花
開
似妬梅花早同時鬪雪膚新年三二月還解再䦕
無
　　　雨中道旁叢竹
竹色豈不好道旁端可嗔只教寒雨裡將冷洒行
人
　　　雨中梅花
霜晴三日不勝佳忽作陰霖送嵗華客裡清愁自
無奈却教和雨看梅花
　　　過瘦牛嶺
行盡天涯未遣休梅州到了又潮州平生豈願乘
肥馬臨老須教過瘦牛夢裡長驚炊剣首春前應
許賦刀頭夜來尚有餘樽在急喚渠儂破客愁
　　　題瘦牛嶺
牛頭定何向牛尾定何指我不炙汝心我不穿汝
鼻如何不許見全牛霧隠雲藏若相避行行上牛
背上下三十里一雨生新泥寸步不自致胡不去
作牽牛星渇飲銀河天上水胡不去作帝籍牛天
田春風牽黛耜却來蠻村天盡頭塞路長遣行人
愁夕陽芳草只依舊瘦牛何苦年年瘦
　　　道傍草木
山無人跡草長青異彩竒香不識名只是苔花兼
蘚葉也無半㸃俗塵生
古樹何年澗底生只今已與嶺般平千梢萬葉無
重數一一分明報雨聲
　　　葵葉
蒻笠端能直㡬錢騎奴不擬雨連天葢頭旋折山
葵葉擘破青青傘半邊(如此/葉之狀)
　　　過金沙洋望小海
海霧初開明海日近樹逺山青厯厯忽然咫尺黑
如漆白晝如何成暝色不知一風何許來霧開還
合合還𨳩晦明百變一彈指特地遣人驚復喜海
神無處逞神通放出一斑夸客子須臾滿眼賈胡
舩萬頃一碧波黏天恰似錢塘江上望只無兩㸃
海門山我行但作游山看減却客愁九分半
　　　掲陽道中
猒穿山徑石嶔崎喜見山原路坦夷更着兩行圍
樹子引人行逺不教知
地平如掌樹成行野有郵亭浦有梁舊日潮州底
處所如今風物冠南方
　　　宿潮州海陽館獨夜不寐
醉來還睡睡還醒長是三更夢便驚細數更聲有
何益不然作麽到天明
臘前蚊子巳能歌揮去還來奈爾何一隻攪人終
夕睡此聲元自不須多
　　　謁昌黎伯廟
南海行㡬徧東湖欠一來若無韓子廟只有越王
䑓文字天垂日興亡草上埃聊吹鰐溪水灑越六
丁雷
　　　題韓亭韓木
老大(惰/音)韓家十八郎猶將雲錦製衣裳至今南斗
無精彩只放文星一㸃光
笑為先生一問天身前身後兩般看亭前樹木関
何事也得天公賜姓韓
　　嘉定元年春三月男　長孺　編定
　　端平元年夏五月門人羅茂良　校正
誠齋集巻第十七(終)
誠齋集巻第十八
　　　　　　廬陵楊　万里　廷秀
　詩
　　南海集
　　　登南州竒觀前臨大江浮橋江心起三石
　　　䑓皆有亭子
海邊樓閣海邊山銀竹初收霽日寒㸔着南州竒
觀了人間山水不須㸔
玉壺氷底卧青龍海外三山堕眼中竒觀掲名渾
未在只消題作小垂虹
　　　平賊班師明發潮州
不是潢池赤白囊何縁杖屨到潮陽官軍已掃狐
兎窟㱕路莫孤山水鄉便去羅浮參玉局更登浴
日折扶枽還家兒女搜行李滿袖雲煙雪月香
　　　潮陽海岸望海
動地驚風起海陬為人吹散兩眉愁身行島北新
春後眼到天南最盡頭衆水更来何處着千峰赴
此却囬休客間供給能消底萬頃煙波一白鷗
　　　除夜宿石塔寺
醉後先眠客莫嗔誰能守嵗費精神幸無爆竹驚
寒夢休羡椒花頌好春今嵗明年纔隔夕人情物
態頓趨新遙憐児女團欒處政欠屠酥第十人(飲/毎)
(居第十/屠酥予)
　　　壬寅嵗朝發石塔寺
曉鍾夢裏苦相呼强裹烏紗照白鬚只有銅爐燒
栢子更無玉盞㵼屠酥佛枽解吐四時艶鐵樹還
如九節蒲省得一朝疲造請却教終日走長塗(法/寺)
(名鐵樹葉似蒻而紫幹似宻節菖蒲/堂前有紅佛枽四時有花又有小木)
　　　晨炊黄岡望海
望中雪嶺界天横雪外青瑤甃地平白底是沙青
是海捲簾看了却心驚
　　　海岸沙行
海濵半程沙上路海風吹起成煙霧行人合眼不
敢覷一行一步愁一步步步沙痕沒芒屨不是不
行行不去若為行到無沙處寜逢石頭齧足拇寜
蹈黄泥濺袍袴海濵沙路莫再度
　　　榕樹
直不為楹圜不輪斧斤亦復赦渠薪數株連碧真
成菌一脛空肥總是筋
　　　食車螯
珠宫新沐浄瓊沙石鼎初燃瀹井花紫殻旋開㣲
滴酒玉膚莫熟要鳴牙棖拖金線成雙美薑擘糟
丘併一家老子宿酲無解處半杯羮後半甌茶
　　　食蠣房
蓬山側畔屹蠔山懐玉深藏萬岳間也被酒徒勾
引着薦他尊俎解他顔
　　　食蛤蜊米脯羮
傾来百顆恰盈奩剥作杯羮未屬厭莫遣下塩傷
正味不曾着蜜若為甜雪揩玉質全身瑩金縁氷
鈿半縷纎更淅香秔輕糝却發揮風韻十分添
　　　銀魚乾
初疑柘繭雪争鮮又恐楊花糝作氊却是剪銀成
此葉如何入口軟於綿
　　　烏賊魚
秦帝東廵渡浙江中流風緊墜書嚢至今收得磨
殘墨猶帶宫車載鮑香
　　　泊流潢驛潮風大作
忽看草樹總離披記得沙行昨日時除却潮来無
別事海風動地亦何為
潮来潮去有何功費盡辛勤辦一風若使無風潮
自至信他海伯有神通
　　　正月三日宿范氏莊四首
開嵗又涉三我征良未休沙行地一平百里縱遐
眸景穆物自欣磧逈情反愁中田緬雲莊聊復税
我輈追程有底急行急能至不三峯從何来駿奔
若鳴騶當户不忍去裴囬為人留對之成四友呼
酒與献醻我醉山自醒相忘却相求
野踐得幽詠不吐聊自味健步忽傳呼云有逺書
至開緘秪暄凉此外無一事竒懐㘴消冺追省寜
復記方驩遽成悶俗物真敗意山鵲下虚庭對語
含喜氣一笑起振衣吾心本無滯
酒名忘憂物未盡酒所長醉後忘我身安得憂可
忘我飲初不多不可無一觴平生難為酒甘醴断
不嘗要與水争色仍復菊敵香氣盎春午花味凜
秋旭霜三杯合自然一滴詣醉鄉竭来困行役名
酒安可常甘淡俱不擇芳冽那得將酒味何必佳
一醉徑投床但令有可飲不醉亦何妨
山歴愁寡天沙征恨多地兩日行海濵雖近彌不
至遐瞻道旁堠我進渠秪退大風来無隔午燠皎
安避今夕范氏莊初覿三峯翠愈逺故絶瑕不多
始足貴巉然半几出蹙若一拳細輕霏澹脱秀隤
照燁春媚翫久有餘佳繪苦未必似今夕勿掩扉
月中對山睡
　　　初四日晨炊横翠亭
近看三峯失一峯其餘都與昨来同多情横翠亭
前玉伴我同行兩日中
　　　人日宿味田驛
破驛荒凉晩解鞍急呼童碧敵輕寒南中氣候從
頭錯人日青梅巳釅酸
　　　登大鞋嶺望大海
杖履千崖表波濤萬頃前瓊天吹不定銀地濕無
邊一石當流出孤尖卓筆然更將垂老眼何許看
風煙
　　　晨炊叱馭驛觀海邊野燒
南海驚濤巻玉缸北山野燒展紅憧山神海伯争
新巧併慰詩人眼一雙
　　　海岸七里沙
大風吹起翠瑤山近岸還成白雪團一浪挽先千
浪怒打崖裂石與君看
行人莫近岸邊行便恐波頭打倒人若道岸髙波
不到玉沙猶濕萬痕新
　　　鮮魚渾登舟
舩閣寒沙待晩潮行人舟子各相招銀山一朶三
千丈隔海飛来對面銷
　　　宿南嶺驛
蕨手猶拳已箸長菊苖初甲可羮嘗山村富貴無
享一路春風野菜香
茅花似雪復如茸一望平原淺草中盡日向人揮
玉麈知將何事語春風
　　　初十日早炊蕉步得家書並家釀
潢池東定得西還病後途中竟鮮懽為許朝来有
新喜庭闈一騎報平安
年年自漉雪前醅今嵗無縁得一杯政是荒村愁
絶處家中送得六尊来
　　　惠州豊湖亦名西湖
左瞰豊湖右瞰江五峯出沒水中央峯頭寺寺樓
樓月清殺東坡錦繡腸
三處西湖一色秋錢塘頴水更羅淨東坡元是􁋠
湖長不到羅浮便得休
　　　正月十二日游東坡白鶴峯故居其北思
　　　無邪齋真蹟猶存
詩人自古例遷謫蘇李夜郎並惠州人言造物困
嘲㺯故遣各捉一處囚不知天公愛佳句曲與詩
人為地頭詩人眼底高四海萬象不足供詩愁常
將湖海賜湯沐堇堇可以當冥搜却令玉堂揮翰
手為提椽筆判羅浮羅浮山色濃潑黛豊湖水光
先得秋東坡日與羣仙游朝發崑閬夕不周雲冠
霞佩照宇宙金章玉句鳴天球但登詩壇將騷雅
底用蟻穴封王侯元符諸賢下石者秪與千載掩
鼻羞我来剥啄王粲宅鶴峯無恙江空流安知先
生百嵗後不来㺯月白蘋洲無人挽住乞一句猶
道雪乳氷湍不當年醉裏題壁處六丁已遣雷電
收獨遺無邪四箇字鸞飄鳯泊蟠銀鈎如今亦無
合江樓嘉祐破寺風颼颼
　　　解舟惠州東橋
南䆠寜差北西歸敢再東猿聲雲樹月客枕露舩
風緑髮春全白蒼顔酒不紅莫憎愁與病留取伴
衰翁
　　　放舩
岸岸人家住門門靣水開老翁扶杖立穉子看舩
来一夜鳴春雨諸灘漲緑醅順流行自快更着北
風催
　　　感興
行役忘衰暮逄春感物華一来梅嶺外三見木綿
花山鹿寕游市江鷗本卧沙紅塵無了日白髮未
還家
　　　夜泊曲灣
順流一日快舟行薄暮風濤特地生不是江神驚
客子勸人早泊莫追程
　　　曲灣放舩
梅子成隂夾道周木綿吐㷔滿江頭春来不是無
桃李臘月開花巳落休
　　　石灣雨作得鞏帥采若書約觀燈
昨暮顛風浪打頭那知今日得安流元宵不為游
人好細雨先供客子愁病骨支離妨酒琖詩仙招
唤試燈毬書生薄命多磨折樂事良辰判却休
　　　舟中望羅浮山
羅浮元不是羅浮自是道家古蓬丘弱水只知断
舟楫葛仙夜偷来惠州羅浮山髙七萬丈下視日
月地上流黄金為橋接銀漢翠琳作闕横瓊樓不
知何人汙脚迹觸忤清虚涴寒碧天遣山鬼絶凡
客化金為鐵瓊為石至今石樓人莫登鐵橋不見
空有名玉匙金籥牢鏁扄但見山髙水泠泠我欲
騎麟翳鸞鳯月為環珮星為從前驅子晋後安
期飛上峯頭斸丹汞
　　　南海東廟浴日亭
南海端為四海魁扶疍絶境信竒哉月從若木梢
頭轉潮到占城國裏囬最愛五更紅浪沸忽吹萬
里紫霞開天公管領詩人眼銀漢星槎借一来
　　　題南海東廟
羅浮山如萬石鐘一股南走如渇龍雷奔電爲遮
不住直抵海濵無去處低頭飲海吐絳霞舉頭戴
着祝融家珠宫玉室水精殿萬水一日朝再衙青
山四圍作城郭海濤半浸青山脚客来莫上浴日
亭亭上見海君始驚青山缺處如玉玦潮頭飛来
打雙闕晴天無雲濺碎雪天下都無此竒絶大海
更在小海東西廟不如東廟雄南来若不到東廟
西京未睹建章宫海神喜我着綺語為我改容收
霧雨乾坤軒豁未能許小試日光穿漏句
　　　鑷白
止酒愁無那哦詩意已闌鑷髭非急務也遣半時
閑
　　　和鞏采若逰蒲澗
南中道是島夷居也有安期宅一區屐齒苔痕猶
故跡霓旌鸞佩己清都元戎解領三千騎勝日来
尋九節蒲萬岳松風和澗水鳴琴漱玉自相娱
　　　舩過靈洲
却縁野闊覺天低政值潮平苦奬遲洲觜兩舩㱕
别港岸頭數屋出踈籬江山慘淡真如畫煙雨空
濛自一竒病酒春眠不知曉開門拾得一篇詩
　　　近岸
十日都無一日晴牽舩客子總斜行一川黄犢朝
朝飽岸草何曾减寸青
　　　泊鴨步
江流自在水風輕雲去天来半欲晴兩岸東西三
十里李花獨樹隔江明
　　　明發鴨步
兩嵗春舩各一時今年舩快去年遲青山靣目何
曾改清曉看来别様竒
　　　過黄巢磯
黄巢磯與白沙灘只是聞名已膽寒自笑南来三
换嵗一年一度犯驚湍
　　　望清逺峽
刺舩又入峽山間江水初平失悪灘道是峽山天
下險老夫只作坥塗看
　　　舟人吹笛
長江無風水平緑也無鞾文也無縠東西一望光
浮空瑩然千頃無瑕玉舩上兒郎不耐閑醉拈横
笛吹雲煙一聲清長響徹天山猿啼月澗落泉更
打羊皮小腰皷頭如青峯手如雨中流忽有一大
魚跳破琉璃丈来許
　　　近峽
望峽初愁逺當前忽不知如何舩進處却在棹停
時
　　　清逺峽(四首)
峽水都是泉非雨元自足不知幾滴珠成此一川
玉旁將山染翠仰為天冩綠何當雪月夜孤艇葦
間宿
清晨霧雨重不敢開舩門小䆫試㣲啟逗入一舩
雲何曾燒龍麝香霏遶吾身身在雲水上何許覔
㸃塵
清逺望峽山山脚無半里小舟行其間五日翠未
已並馳兩蒼龍中夾一玉水送我到英州渠當自
囬轡
誰開峽山寺政要避世喧深潭無来路断崖有青
天療飢摘山果撃磬煩嶺猿人跡今擾擾秪縁一
漁舩
　　　光口夜雨
峽山清空峽雨急寒聲夜半蕭蕭發玻瓈盆靣跳
萬珠一顆一聲清入骨夢中搔首起来聴聴来聴
去到天明一生聴雨今頭白不識春江夜雨聲
　　　出真陽峽
過盡危磯出小潭囬頭失却石峯巉春寒料峭元
無事知我猶蔵一布衫
細雨初来刺水紋三針兩線未教繁不知忽有何
忙處急洒千千萬萬痕
峽嶺分明是假山亂堆恠石入雲間上頭更種青
瓊樹下照春江玉鏡寒
峽中出了又逢灘破浪牽舩分外難只是峽中臨
欲别此灘留我再看山
江楓新染緑衣衫知費春風幾把藍道是春光在
桃李試除桃李儘教參
入峽長思出峽行出来却憶峽中清一江碧水供
詩硯兩岸青山作硯屏
只言英石冠南中未識真陽一兩峯遮莫坡陁將
不去將詩描取小玲瓏
今嵗春流漲又銷水痕猶印石間茅浮槎却被春
流誤長掛江邊小樹梢
春光濃裏更江行畫舫分明是水亭出了真陽恰
惆悵數峯如笋雨中青(落洞數石峯/出峽即見碧)
未必陽山天下窮英州窮到骨中空郡官只怨無
供給支與真陽數石峯
　　　山雲
春從底處嶺雲来日日山頭絮作堆戀着好峯那
肯去欲開猶遶兩三囬
　　　碧落洞前灘水
水知山近巳先狂箭徃星奔趂下瀧灘下洄流能
耐事漩漚百轉看它忙
石峯背後即英州只不教人到岸頭羅帶春風吹
不直故將數摺惱行舟
碧落峯前上一灘篙師呌得口都乾開門將謂舡
行逺只在峯頭蘆荻灣
　　　北風
山雨無休歇江雲政欎葱如何急灘水更着打頭
風草作傷心碧花能可意紅一年春好處却在道
塗中
　　　正月二十八日峽外見鷰子
社日今年定幾時元宵過了鷰先㱕一雙貼水嬌
無奈不肯平飛故仄飛
不宿青楓學子規不穿緑栁伴鸎啼雙飛只愛清
江水自喜身輕照舞衣
　　　囬望峽山(二首)
英州挽不来峽山推不去行了一日舩依舊朝来
處
浪喜出峽来峽亦何曾出兩岸只無山依舊江刻
屈
　　　碧落洞
碧落諸峯是碧簮忽於平地挿瑶岑洞中定有神
仙宅玉室金堂不可尋
夢中曾泊洞前舩落絮飛花是去年今日來尋泊
舩處一江風雨草連天
洞裏仙人枉費功鑿山屈曲做神通千榮萬繞留
江住畢竟奔流入峽中
際㑹諸灘吼怒雷遭逢江勢更縈囬今宵不到英
州定何用山雲送雨来
　　　郎石峯
四旁不與衆山連特地孤尖立半天碧落諸峯非
不好讓他郎石一峯先
　　　正月晦日自英州舎舟出陸北風大作
北風吹得山石裂北風凍得人骨折南来何曾識
此寒便恐明朝丈深雪今朝幸不就舩行白浪打
舩君更驚只是山行也不好笋輿寸步風吹倒
　　　英石鋪道中
一路石山春更綠見骨也無斤許肉一峯過了一
峯来病眼將迎看不足先生盡日行石間恰如蟻
子縁假山穿雲渡水千萬曲此身元不離岩巒莫
嫌宿處破茅屋四方八靣森氷玉孤峯髙絶連峯
低岡者如廩尖如錐蒼然秀色借不得春風領入
玉東西英州那得許多石誤入天公假山國
　　　神堂鋪前桃花
北江二月政春寒初見桃花喜未殘臘月潮州見
桃李元来不作好春看
　　　過陳公逕
去歳陳公逕裏松舩中仰看愛松風只今身在松
風裏下看江舩西復東
江行十日厭舩遲却換籃輿蹈路泥江水别来纔
兩日陳公逕下再相隨
　　　鵝鼻鋪前桃花
㱕来長恐己春遲恰是東風二月時路上桃花亦
懽喜為人濃抹濕燕攴
　　　南華道中
清曉新晴物物熈小風淡日暖歸旗不堪回首南
華路去嵗梅花細雨時
騎吏歡呼不要嗔二千里外北㱕人慇懃自掬曹
溪水浄洗先生靣上塵
　　　荔枝歌
粤犬吠雪非差事粤人語氷夏蟲似北人氷雪作
生涯氷雪一窖活一家帝城六月日卓午市人如
炊汗如雨賣氷一聲隔水来行人未喫心眼開甘
霜甜雪如壓蔗年年窨子南山下去年蔵氷減工
夫山鬼失守嬉西湖北風一夜動地悪盡吹北氷
作南雹飛来䕘外荔枝梢絳衣朱裳紅錦包三危
露珠凍寒泚火傘燒林不成水北人蔵永天奪之
却與南人銷暑氣
　　　甞瓜
病骨那禁暑衰年更作愁有風依舊熱初伏幾時
秋瓜果誰新餉饞涎小忍休金盆井花水且看玉
雙浮
風露盈籃至甘香隔壁聞緑摶甖一搦白裂玉平
分蘚甃開氷叚梅山失火雲老夫供晩酌不用辨
羶葷
　　　讀武惠妃傳
桂折秋風露折蘭千花無朶可天顔夀王不忍金
宫冷獨献君王一玉環
　　　聖筆石湖大字歌(有序)
　　淳熈聖人賜宴臨遣端明殿學士參政臣范
　　成大居守金陵觴次肆筆作石湖二大字賜
　　之以寵其行臣成大刻石以碑本分似小臣
　　楊万里敢拜手稽首賦長句
石湖仙人補天手整頓乾坤屈伸肘爾来化作懶
卧龍簸㺯珠璣漱瓊玫五雲萬里天九重玉皇深
拱蓬莱宫豈無九虎守閶闔北門半扉當朔風夜
令雲師勑風伯鞭起卧龍湖底月湖水巻上天中
央却煩北門䕶風雪仙人馭風乗緑雲玉宸殿上
朝帝真帝將北斗酌天酒氷桃碧藕脯麒麟傳呼
玉蜍吸銀浦黟霜調氷澆月兎灑成羲畫河洛書
白璧一雙浮雨露石湖二字天上㱕奎星壁宿落
山扉昭囬下飾吴花草姑蘇䑓前近太微詩人不
直一杯水自是渠儂命如紙教人妬殺石湖仙手
攬星辰懐袖底

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第十八終
誠齋集巻第十九
　　　　　　廬陵楊　万里　廷秀
　詩
　　朝天集
　　　淳熈甲辰十月一日擬省試萬民觀治象
　　　詩
魏闕春風裏王城曉日端三朝垂治象萬姓得榮
觀老穉看如堵章程炳若丹九天新雨露一札妙
龍鸞逺覧周官舊重瞻漢詔寛歡聲將喜氣銷盡
桞邊寒
　　　仲冬
　　　詔追造朝供尚書郎職舟行阻風青泥
東闕催人赴赤墀北風欄我泊青泥㑹當老子有
行日未信北風無住時
破籬外靣即江流枯樹梢頭總客愁隔水逺山濃
復淡殷勤㸃綴一川秋
江神風伯戰方酣北浪吹翻總向南未放人扶下
江柁却教眼看上江帆
　　　明發青泥衝雪刺舩
氷棹風舩雪滿篷詩人醉卧水晶宫追程未到君
休問且啓瓊䆫看玉峯
碧玉波頭緑錦絪玉妃蹈舞襪生塵先生竒觀誰
分却不分孤舟獨釣人
紅玉麒麟未作灰自温瓊液寫銀杯雪花萬片江
千頃更欠人間底物来
　　　過招賢渡
㱕舩舊掠招賢渡悪灘横将舩閣住風吹日炙衣
滿沙嫗牽兒啼投店家一生憎殺招賢栁一生愛
殺招賢酒桞曾為我礙㱕舟酒曾為我消詩愁
　　　三衢登舟午睡
午思昏昏不肯醒倦投竹枕睡難成曉然有夢疑
非夢聴得人聲及水聲
　　　望横山塔
水靣生風分外嚴竹根剰雪更新添六年不見横
山塔茅屋東邊忽半尖
　　　曉泊蘭溪
金華山髙九天半夜雪装成珠玉案蘭溪水清千
頃强朔風凍作瑠璃釭日光雪光兩相射病眼看
来忘南北恨身不如波上鷗(指/脚)為楫身為舟恨身
不如沙上鴈蘆花作家梅作伴折綿氷酒未是寒
曉寒真欲氷我肝急閉篛篷擁爐去竹葉梨花十
分注
　　　蘭溪解舟
兩岸千千萬萬峯看来冷白復寒紅人言雪嶺非
銀嶺三日晴光曬不融
日開五色暖征裘雪滿羣山爽病眸道是詩人窮
到骨暖邊爽裏放蘭舟
只愁灘淺閣行舟到得江深又不流水鳥避人飛
不徹看他沒去看他浮
際晩江風刮靣来曉寒已去却重囬也知青女嫁
滕六巽二何須强作媒
　　　梳頭看可正平詩有寄養直時未祝髮等
　　　篇戯題七字
却因理髮得披文看盡廬山筆底春寄語可師休
祝髮癩邊猶有去年痕
老子平生湯餅腸客間湯餅亦何嘗怪来今晩加
餐飯一味廬山笋蕨香
　　　暮泊䑕山聞明朝有石塘之險
下水舩逢上水舩夕陽仍更澁沙灘鴈来野鴨却
驚起我與舟人俱仰看囬望雲邊山已逺如何篷
底暮猶寒今霄莫説明朝路萬石堆心一急湍
　　　夜泊釣䑓小酌
牛狸送我止嚴陵黄雀随人或帝城海錯未来鄉
味盡一杯今夕笑先生
　　　追和尤延之檢詳
　　　紫宸殿賀雪
錫山詩老立層霄黄竹賡歌宴在瑤有客夢中聞
雪作曲肱篷底信舩搖(觧舟三衢/雪時余方)遥知瑞葉飄香
袖笑向梅花趂早朝未嘆山人負猿鶴負渠縮項
與長腰
　　　和陳蹇叔郎中乙巳上元晴和
御桞梢頭晩不風官梅靣上雪都融如何閶闔新
春夜頓有芙蕖滿眼紅十里沙河人最閙三千世
界月方中買燈莫費東坡紙今嵗鰲山不入
宫(旨徹禁中山棚/十四日晩有)
　　　二月望日遞宿南宫和尤延之右司郎署
　　　踈竹之韻
此君見我眼猶青笑我吟髭雪㸃成憶昔與君同
舎日聴渠將雨作秋聲夜来遞宿三更悄葉底春
寒一倍生夢入故園數新笋穿籬破蘚幾莖莖
　　　春寒早朝
十載江湖今又㱕朝雞不許夙興遲每聞撲鹿初
鳴處正是䰒鬆好睡時病眼生憎紅蠟燭曉光未
到碧桃枝誰能馬上追前夢坐待金門放玉􁭦
　　　二月二十四日寺丞田文清叔及學中舊
　　　同舎諸丈拉予同屈祭酒顔丈幾聖學官
　　　禇丈集於西湖雨中泛舟坐上二十人用
　　　遲日江山麗四句分韻賦詩余得融字呈
　　　同社
正月一度㳺玉壺二月一度㳺真珠是時新霽
曉光初西湖献狀無遺餘
君王予吿作寒食来看孤山海棠色海棠落盡孤
山空湖上摹糊眼中黒夜来三更湖月明羣仙下
堕嬉珠庭東坡和靖相先後李成郭熈在左右崇
捧硯大如箕大年落筆疾於飛磨墨為雲灑為雨
湖波掀舞山傾欹盡作西湖煙雨障今晨掛在孤
山上同来諸彦文章公不數錢起兼吴融何如玉
舩一舉百分滿一笑千峰煙雨散
　　　類試所戯集杜句䟦杜詩呈監試謝昌國
　　　察院
有客有客字子美日糴太倉五升米錦官城西生
事微盡醉江頭夜不㱕青山落日江湖白嗜酒酣
歌拓金㦸語不驚人死不休萬草千花動凝碧穉
子敲針作釣釣老夫乗興欲東流巡簷索共梅花
笑還如何遜在楊州老去詩篇渾漫與蛺蝶飛来
黄鸝徃時文采動人主来如雷霆收震怒一夜水
高數尺強濯足洞庭望八荒閶闔晴開映蕩安得
仙人九節杖君不見西漢杜陵老脱身事幽討下
筆如有神汝與山東李白好儒術於我何有哉願
吹野水添金杯焉知餓死填溝岳如何不飲令心
哀名垂萬古知何用萬牛囬首丘山重
　　　予因集杜句跋杜詩呈監試謝昌國察院
　　　謝丈復集杜句見贈予以百家衣報之
棘闈深鏁武成宫華裾織翠青如葱謝公文章如
虎豹林間一嘯四山風天下幾人學杜甫千江隔
号萬山阻畫地為餅未必似更覺良工心獨苦誰
登李杜壇浩如海波翻奄有二子成三人古風蕭
蕭筆追還我詩如曹鄶拆東補西裳作帶令人還
憶謝玄暉崑崙虞泉入馬蹄我願四方上下逐東
野只有相逢無別離
　　　楊花
只道垂楊管別離楊花一去不思㱕浮蹤浪跡無
拘束飛到蛛絲也不飛
　　　擬花蘂亜披紅詩
花宻非無蘂繽紛亂眼中千枝相亜閙一色總成
紅赴曉桃如積争晴杏欲烘金鬚迷不見玉頰醉
来同頓覺江山麗都將錦繡籠春光誰畫得分付
少陵翁
　　　四月五日
　　　車駕朝献
　　　景靈宫省前迎
　　　駕起居口號
鳳輦雲行露未銷鸞旗風動栁梋高晴雷出地傳
清蹕霽日吹紅染
御𫀆喜見
天顔浮玉藻㱕從
原廟薦櫻桃小臣再得瞻黄繖兩鬢星星不滿搔
　　　沉虞卿秘監招游西湖
蘇公堤逺栁生煙和靖園深竹映闗舩入芰荷香
處去人従雲水國中還似寒如暖清和在欲雨翻
晴頃刻間能為蓬莱老僊伯一杯痛快吸湖山
　　　陳蹇叔郎中出閩漕別送新茶李聖俞郎
　　　中出手分似
頭綱别様建溪春小璧蒼龍浪得名細㵼谷簾珠
顆露打成寒食杏花餳鷓班椀靣雲縈字兎褐甌
心雪作泓不待清風生兩腋清風先向舌端生
　　　送鄉僧徳璘監寺縁化結夏㱕天童山
一别璘公十二年故當刮目為相看問儂收得曹
溪水雩下春風吹已乾
七百支郎夜忍飢木魚閉口等君㱕還山大衆空
觀喜只有誠齋兩首詩
　　　荅提㸃綱馬驛程劉脩武(翰)
公幹當年子建親景文今代大蘓賔絶知將種仍
詩種不教騷人與外人
解道征鴻數字秋清於雪椀映氷甌老来筆底心
無毒交割風光與子休
　　　吳春卿郎中餉臘豬肉戯作古句
老夫畏熱飯不能先生饋肉香傾城霜刀削下黄
水精月斧斫出紅松明君家豬紅臘前作是時雪
沒吳山脚公子彭生初解縛糟丘挽上凌煙閣却
將一臠配兩螯世間真有揚州鶴
　　　戯作司花謠呈詹進卿大監郎中
靈君觴客滕王家鼇頭仙人作司花仙人一笑春
風起開盡仙源萬桃李李花冶白桃倡紅坐客桃
霞李雪中仙人半酣舞造化風吹雨打千花空嫣
香菸色付一掃病莟殘英又嫌老落花巳對春風
羞新花也對春風愁姚黄魏紫世無種且㨿眼前
桃李休
　　　直宿南宫
獨直南宫午獨吟祥雲淡淡竹隂隂小風慢落鵝
黄雪看到槐花一寸深
今年秋暑更禁他無計商量奈熱何一霎飄蕭凉
一日雨来銷得㡬多多
秋熱連宵睡不成移床换枕到天明今宵不熱還
無睡却為宫簷㵼聲
　　　大司成顔㡬聖率同舎招㳺裴園泛舟繞
　　　孤山賞荷花晩泊玉壺得十絶句
鳯城魚鑰曉開銀國子先生領搢紳山水光中金
鑿落芙蕖香裏葛頭巾
小步深登野寺幽古松將影入茶甌鈴聲忽起九
天半有塔危峯最上頭
岸岸園亭傍水濱裴園飛入水心横旁人草問㳺
何許只揀荷花閙處行
舩開便與世塵踈飄若乗風度太虚坐上偶然遺
餅餌波間無數出龜魚
西湖舊屬野人家今屬天家不屬他水月亭前且
楊桞集芳園下儘荷花
小泛西湖六月舩舩中人即水中仙外鋪雲錦千
弓地中度瑠璃百摺天
城中擔上買蓮房未抵西湖泛野航旋折荷花剥
蓮子露為風味月為香
故人京尹劇風流走送厨珍佐勝逰青李来禽沉
(聲/去)氷雪黄金白璧斫蝤蛑
人間暑氣正如炊上了湖舩便不知湖上四時無
不好就中最説藕花時
㳺盡西湖賞盡蓮玉壺落日泊樓舩莫嫌當處荷
花少剰展湖光㡬鏡天
　　　謝胡子遠郎中惠蒲大韶墨報以龍涎心
　　　字香
墨家者流老蒲仙碧梧採花和麝煙華陽黒水煎
膠漆太隂玄霜作肌骨龍尾磨肌飲䑕鬚落㸃髹
几几不如夷甫清瞳光歒日一見墨卿驚自失後
来䕫州有梁果爾来黟州有吳老亦追時好得時
名竟為蒲生竪降旗吳滋徃徃玄尚白梁墨濕濕
黐黏壁南宫先生来自西惠然贈我四玄圭我無
鵲返鸞廻字我無金章玉句子得君此贈端何似
兀者得鞾僧髢安得玉案雙鳴璫金刀繡段底物
償送以龍涎心字香為君興雲繞明䆫
　　　新凉五言呈尤延之
暑極無可增夏餘亦復㡬幽人渇欲暍日日望秋
至秋至凉不隨夏去熟未已一夕睡美餘秋從簟
波起新凉来何方灑若清到髄夕前輕雨作雨後
㣲風駃凉偶與之偕未必凉因此向来亦風雨既
止暑更倍但令暑為凉老病有生意何必問所來
亦莫悲徂嵗
　　　小齋晩興
不㑹隣家養鴿児清晨齋放晩齋㱕網絲到處縈
人鬢欲打蜘蛛揀最肥
　　　尤延之和予新凉五言末章有早歸山林
　　　之句復和謝焉
投分詎云稀㑹心諒亡㡬從君澹何竒與我凛獨
至相逢情若志每别懐不巳偶因新凉篇令予懦
全起藉草分澗芳陟巘共石髄松隂俯逝波不徐
亦不駃平生還山約終食能忘此可憐各異縣千
里復三倍它日寄相思百書那冩意從今可相踈
却嘆日為嵗
　　　省宿題天官㕔後竹林
秋聲偷入翠琅玕葉葉竿竿玉韻寒聲在樹間元
未是秋聲只在竹林間
　　　賀
　　　皇太子九月四日生辰
地出雷初震天昇日更重髙飛千里鵠潜躍九淵
龍隆準如髙帝虬鬚似太宗八荒隂賜裏户户是
華封
代邸躬仁儉湯孫世聖賢誰云無二日今恰見三
天甲觀初寒夕神光似畫然前星那解老何但八
千年
重九吹花節千齡夢日時東朝分菊水南内賜萸
枝禹酒無多酌堯樽更一巵三宫千萬夀剰費若
干詩
繼照姿天縱分陰學日勤橘中招綺夏瓜處屏伾
文老别魚竿日来依鶴禁雲還將古為鑑聊當野
人芹
　　　和同年李子西通判
走馬看花拂緑楊曲江同賞牡丹香向来年少今
俱老君拜監州我作郎北闕小遲蒼玉佩南征聊
製芰荷裳病身只作家山夢徑菊詩葩兩就荒
　　　九日都下黄雀食新
九日新霜薄羣飛一網遮裘披楊桞絮色染木犀
花下箸欣鄉味知儂憶故家金杯浮菊蘂相映兩
光華
　　　九日即事呈尤延之
昨日茱茰未若香今朝籬菊頓然黄浮英泛蘂多
多着舊酒新醅細細嘗節裏且追千載事鬢邊管
得㡬莖霜正冠落帽都兒態自笑狂夫老不狂
　　　和周元吉左司東省培竹
雞省有貞植鶩行銷晝煩憎桞媚緑暗伴梅耿黄
昏何須雪貿貿始愛渠軒軒堅守孤竹國肯折先
軫元如何桃李時筍短不出垣周郎夜入直挾䇿
攜酒尊為渠問玄夫乃遇震為坤喜渠必蕃昌吟
到落金盆曉喚郭橐駝提耳細細言汲水龍井泓
輦土天竺原妙偷造化窟仁及氷霜根為賦淇奥
詩絶去筆墨痕何時淮隂市能報漂母恩周郎顧
之笑吾自哀龍孫
　　　和周元吉左司夢㱕之韻
半似清狂半白癡不須人笑我心知煙霞平日真
成癖山水中年却語離錯計浪隨雲出岫感君能
遣雨催詩居然喚起還家夢橘刺藤梢隔槿籬
　　　給事葛楚輔侍郎余處恭二詹事招
　　　儲禁同寮沉虞卿秘監諭徳尤延之右司
　　　侍講何自然少監羅春伯大著二宫教及
　　　予泛舟西湖步登孤山五言
曉雨擣珠屑吹作空中塵拂水無落暈映巒有遮
痕承華兩端尹嘉招出城闉一尊澆雲師借風開
晝昏諸鬟忽脱帽孤鏡亦捲裀西湖翳復皎南山
洗如新舍舟歩柳堤曵杖啄松門乃是小上林亦
有虎守閽桂落賸金粟蓉粧濃繡屏高堂竹梢上
幽榭荷葉濵羣仙此小憇呼酒領一欣秋花隔水
笑笑我墮紗中更醻不知籌互嘲還作春行樂戒
多取況復仄羲輪歸􁍅兀頹玉那知醉與醒
　　　賀
　　　皇孫平陽郡王十月十九日生辰
玉曆當千運天潢第一源本支堯百世有道宋曾
孫接武前星曜依光太極尊年年㑹慶節更慶茁
蘭蓀
　　　送王成之中書舍人使虜
帝遣唐朝第一人玉門闗外賜金銀使星芒動梅
花早漢月光垂塞草春故國山河迎
詔㫖中原父老識詞臣十分宣慰華戎了㱕為君
王轉大鈞
　　　李聖俞郎中求吾家江西黄雀醝法戱作
　　　醝經遺之
江夏無雙小道士一丘一岳長避世裁雲縫霧作
羽衣蘆花栁緜當裘袂身騎鴻鵠太液池脚蹈金
蟇攀桂枝渇飲南陽菊潭水飢啄藍田粟玉芝今
年天田秋大熟紫皇遣刈神倉穀一雙鳬舄墮雲
羅夜隨弋人卧茅屋賣身不直程將軍却與彭越
俱策勲解衣戯入玉壺底壺中別是一乾坤水精
塩山兩𡵨麥身在椒蘭衆香國玉條脱下澡凝脂
金叵羅中酌瓊液平生學仙不學禪刳心洗髓糟
床邊諸公爼豆驚四筵猶得留侯借箸前昔為飛
仙今酒仙更入太史滑稽篇
　　　食蒸餅作
何家籠餅須十字蕭家炊餅須四破老夫饑来不
可那只要鶻崙呑一箇詩人一腹大於蟬饑飽翻
手覆手間須臾放筯付一莞急唤龍團分蠏眼
　　　早朝
　　　紫宸殿賀雪呈尤延之二首
雪花將瑞献
君王晴早銷遲戀建章不肯獨清須帶月猶嫌
未冷更吹霜
雪妃月姊宴羣仙珠閣銀樓集玉鸞老子来看收
不徹梅梢拾得水精盤
　　　擬乙巳南郊慶成二首
已醊方諸月底泉更昇爟火桂梢煙熉黄幄㘴明
金炬太紫虚皇下碧天玉路旋常龍十二繡文鹵
簿虎三千萬人隨
駕還閶闔看奪金雞雪桞邊
上瑞今年特地竒大田多稼與雲齊星沈析木天
街北波静崐崘渤澥西帝在紫壇神在坎穹如蒼
蓋月如珪
一人執玉千官肅萬馬和霜不敢嘶
　　　代賀郊祀慶成二首
聖主勤民嵗自豐徳威懐逺塞塵空欎金祼鬯周
茅屋瑄玉親郊漢竹宫已刺六經新作制却追三
代與同風雞竿更霈如天澤殿柳宸梅雪正融
天為
君王幸泰禋飛雵踈雨浄香塵金波玉李浮蒼璧
風馬雲車降紫旻萬寶豐年真上瑞八方和氣藹
成春受釐未肯専宣室鴻號還將夀
兩親
　　　和周元吉左司郊祀慶成韻
八觚泰畤六郊天一柱明堂再饗先日月旂常寒
映雪冕旒珠玉暖生煙風囬韶濩龍鱗外花覆貔
貅鳯闕前喜溢
天顔應未了又迎慶夀入新年
　　　送章徳茂少卿使虜
雪後聞君策馬蹄長纓自請繫撐犂光華劔佩伊
吾北彈壓風濤瀚海西漢苑秦闗愁外眼邊花塞
月醉中題㱕来聴履星辰上誰道淮隂假鎮齊(尚/借)
(書)
　　　送詹進卿大監出宣城
今代稽山賀季真前身江左謝宣城向来詔策無
雙手已逼雲霄尺五程銀杏木瓜分我否鴛鴦野
鴨莫渠驚玉皇香案方虚佇看即徴黄侍紫清
　　　和章徳茂少卿拉館學之士四人訪王徳
　　　脩提幹
西玉南金價則同帝城相對落花風人如天上珠
星聚談到尊中竹葉空白紵烏紗青寳玦紫鸞黄
鵠碧梧桐千齡此遇還孤徃恨殺燈前欠老翁
　　　送何一之右司出守平江
十年一别再從㳺又見魚書拜徹侯人物只今何
水部風流不減柳蘇州白蘋洲上春傳語烏鵲橋
邊草喚悲報政不應遲五月鸎花紫禁竚㱕舟
　　　送羅春伯大著提舉浙西
晁董聲名彼一時夫君下筆與渠齊承明厭直辞
金馬英蕩非闗訪碧雞山嶽動搖增氣色詔書宣
布舞羣黎歸期只在千秋節留賦蒼苔鳯掖西
　　　徳夀宫慶夀口號
　　淳熈丙午元日
　　聖上詣
　　東朝慶夀八秩積隂頓晴飛雪㺯日聖孝昭
　　格萬姓呼舞擬作口號十解
長樂宫前望翠華
玉皇来賀
太皇家青天白日仍飛雪錯認東風轉桞花
清曉鞭聲出禁中驚開剰雨及殘風金鴉銜取紅
鸞扇飛上玻瓈碧海東
春色何須羯鼔催
君王元日領春囬牡丹芍藥薔薇朶都向千官帽
上開
雙金獅子四金龍噴出香雲繞殿中
太上垂衣
今上拜百王曾有箇家風
帝捧瑤觴玉座前􁆗衣三世祝
堯年
天皇八十一萬嵗休說莊椿兩八千
天父晨興未出房
君王忍冷立風廊忽然鳴蹕珠簾捲萬嵗聲傳震
八荒
花外班行霧外天何縁子細望
龍顔小窺玉色真難老底用􁁺仙九轉丹甘露祥
風天上来今囬恩數賽前囬都將四海勸聲裏釀
作
慈皇萬夀杯
堯舜同時巳甚都祖孫四世古今無誰將冩日摹
天手畫作　皇王盛事圖
甲戌王春試集英小臣曾是老門生蒼顔華髪鵷
行裏也聴鈞天九奏聲
　　　題曹仲本出示譙國公迎請
　　　太后圖自肅天仗以下皆紀畫也
徳夀宫前春晝長宫内花開宫外香
太皇頥神玉霄上都人久不瞻清光今晨忽見肅
天仗翠華黄屋從天䧏一聲清蹕萬人看天街氷
銷樓雪殘北來又有一紅繖八鸞三騑金轂端輦
中似是瑤池母鳯舄霞裳剪雲霧
太皇望見天開顔萬國春風百花舞乃是慈寜太
母囬鸞圖母子如初千古無朔雲邊雪旗脚濕御
栁官梅寒影踈向来慈寜隔沙漠倩鴈傳書鴈難
託迎還騩馭彼何人魏武子孫曹將軍將軍元是
一縫掖忽攘兩臂挽五石長揖單于如小兒奉歸
慈輦如折枝功葢天下只戯劇笑隨赤松蠟雙屐
飄然南山之南北山北君不見岳飛功成不抽身
却道秦家丞相嗔
　　　正月二十四夜朱師古少卿招飲小樓看
　　　燈
光射瑠璃貫水精玉虹垂地照天明風流誰似朱
夫子解放元宵過後燈
南北髙峯醒醉眸市喧都寂似巖幽君言去嵗西
湖雨城外荷聲到此樓
　　　送劉孔章縣尉得官西歸
早宴黄花詣粉闈晚挼春草染朝衣却提猛士弓
彎月去掃封狐雪打圍緑鬢朱顔君勝我青春白
日我思㱕何時共瀹青原茗下看江鷗来去飛
　　　和陸務觀惠五言
官縛春無分髯踈雪更欺雲間墮詞客事外得心
期我老詩全退君才句總宜一生非浪苦醤瓿㑹
相知
　　　雲龍歌調陸務觀
墨池楊子雲雲間陸士龍天憎二子巧言語只遣
相别無相逢長安市上忽再值向来一别三千嵗
王母桃花落㡬畨北斗柄爛銀河乾雙鬢成絲絲
似雪兩翁對面面如丹借問别来各何向渭水東
流我西上金即斗大直㡬錢錦囊山齊今㡬篇詩
家不愁吟不徹只愁天地無風月君不見漢家平
津侯東閣冠葢如雲浮又不見當時大將軍公卿
雅拜如星奔秪今雲散星亦散也無鹿登䑓榭羊
登墳何時與君上廬阜都將硯水供瀑布磨鎌更
斫扶枽樹擣皮作紙裁煙霧雲錦天機識詩句孤
山海裳今巳開上已未有㳺人来與君火急到一
囬一杯一杯復一杯管他玉山頽不頽詩名於我
何有哉
　　　再和雲龍歌留陸務觀西湖小集且督戰
　　　云
我願身為雲東野化為龍龍㑹入淵雲入岫韓子
却要長相逢作意相尋偏不值不知今年是何嵗
剡藤玉极贈一畨廷珪烏丸灑未乾乃是故人陸
浚儀詩骨㸃化黄金丹謂宜天禄貯劉向不然亦
合雲䑓上却令去索催租錢枉却清風明月三千
篇夜装明發走不徹半篙刺碎嚴灘月老夫不願
萬户侯但願與君酒舩萬斛同拍浮老夫不怯故
將軍但怯與君筆陣千里相追奔少陵浣花舊時
屋太白青山何處墳二仙死可埋丘阜二仙生可
着韋布名挂廣寒宫裏樹非煙非雲亦非霧長使
玉皇掉頭誦渠句詩府誰得玉􁭦開詩壇誰授黄
鉞来留君不住君急回不道西出陽闗無此杯西
山金盆儘渠頽斯㳺明日方懷哉
　　　上巳日予與沈虞卿尤延之莫仲謙招陸
　　　務觀沉子夀小集張氏北園賞海棠務觀
　　　持酒酹花予走筆賦長句
東風吹我入錦幄海棠㸃注燕攴薄不論宜雨更
冝晴莫愁傾國與傾城半濃半淡晩明滅欲開未
開最竒絶只銷一線日脚紅頃刻千株開絳雪偉
哉詩人桑苧翁持杯酌酒澆艶叢㘴看玉頰添醉
暈為渠醉何須問
　　　再和
太空無壁不可幄顛風莫動花肌薄一春纔有一
日晴帝里㳺人争出城青天如水緑煙㓕晴與海
棠成兩絶㘴中賓主詩中仙開口揮毫俱玉雪清
泉白石欠此翁若為挿脚鵷鷺叢老眼作花花作
暈多慙猿鶴頻相問
　　　醉卧海棠圖歌贈陸務觀
帝城二三月海棠一萬株向来青女拉滕六戯與
一撼即日枯東皇夜遣司花女手按紅藍滴清露
染成片片浄練酥乳㸃梢梢酣日樹蓬莱仙人約
老翁寄牋招喚陸亀䝉為花一醉也不惜就中一
事最竒特海棠兩岸繡帷裳是間横着雙胡床亀
䝉踞床忽倒卧烏紗自落非風墮落花滿面雪霏
霏起来索筆手如飛卧来起来都是韻是醉是醒
君莫問好箇海棠花下醉卧圖如今畫手誰姓吳

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第十九終
誠齋集巻第二十
　　　　　　廬陵楊　万里　廷秀
　詩
　　朝天集
　　　寒食雨中同舎約㳺天竺得十六絶句呈
　　　陸務觀
㳺山不合作前期便被山靈聖得知只等五更傾
一雨三更猶是月明時
筍輿衝雨復衝泥一徑深深只覺遲孤塔忽從雲
外出寺門漸近報儂知
住山何敢望他僧只是㳺山也不曾可惜一條杉
檜路都將濕了不教行
破雨㳺山也莫嫌却縁山色雨中添人家屋裏生
松樹穿出茅簷却覆簷
小溪曲曲乱山中嫰水濺濺一線通兩岸桃花總
無力斜紅相倚卧春風
老檜如憧翠接連山茶作塔緑縈纒山僧相識渾
相忘不到山中十五年
三峯小石一方池下有機泉仰面飛㘴看跳珠復
抛玉忽然一噴與簷齊
清逺溪中小閘頭遮攔溪水不教流山僧為我放
一板濺雪奔雷怒未休
城裏哦詩枉㫁髭山中物物是詩題欲將數句了
天竺天竺前頭更有詩
忽見金絲嫋綺䟽又驚寒食到来初不知折盡西
湖桞挿遍長安萬户無
禪房寂寂水潺潺澗草巖花㸃綴間忽有仙禽發
竒響頻伽来自補陀山
雨裏匆匆怨出郊晴時不出却誰教西湖北畔名
園裏無數桃花只見梢
户戸㳺春不放春只愁春去不愁貧今朝道是㳺
人少處處園亭處處人
若道尋春被雨催如何隨處兩三杯晚晴曉雨如
翻手有底虧儂不好来
萬頃湖光一片春何須割破損天真却將葑草分
疆界葑外垂楊屬别人
轎頂花枝儘閙装㳺人未暮已心忙無端更被千
株柳展取蘇堤分外長
　　　和
　　　皇太子雨中賞梅偶成
日到青宫分外長梅兼白雪一時芳
儲皇更著瓊瑤句句裏天葩别様香
玉淵堂下一梢長倚頼春風壓衆芳妙句忽從天
上落千花從此總無香
　　　謝
　　　皇太子三月十九日召宴榮觀堂頒賜金
　　　杯襭羅
春草池塘太液旁水精宫殿牡丹香慙非綺里攀
鴻翼也侍承華宴鳯莊玉唾銀鈎看落筆繡袍金
椀拜盈箱迎門兒女牽衣袖搜得隨侯與夜光
　　　餞趙子直制置閣學侍郎出帥益州分未
　　　到五更猶是春二十八字為韻得猶字
錦水花潭照碧油西清學士舊鼇頭隨身琴鶴如
清献治蜀功名更武侯無晚十行看暮召不應三
峽隔辰猶垂楊管得人離别舞破春風勸玉舟
　　　鏁宿省中心氣大作通昔不寐得兩絶句
酒病春愁恰併来更衝花信宿鸞䑓睡鄉堠子無
三里玉漏聲聲只喚回
絶恨詩人浪許癡四更無睡只哦詩老鈴枕手眠
䆫底急雨顛風總不知
　　　送王恭父監丞倅潼川
淡墨掄魁政少年蓬山璧水得詩仙集賢學士看
文筆國子先生費酒錢濯錦江頭頻入夢桃花水
面送㱕舩平分風月真聊爾不日来朝尺五天
　　　題徐戴叔雙桂樓
遙憐天上桂華孤月中何不種兩株唐人此句真
絶唱後来詩人半語無向来何夕秋風起吹脱廣
寒雙桂子落向君家樓閣前種玉開花今㡬年清
宵雙影冩忩户却兼月裏成三樹年年八月九月
時黄金粟綴青瑤枝秋風吹香入月去風回却帶
天香㱕容齋仙人為作碑誠齋老人為作詩金蟇
玉兎巳傳誦莫問姮娥知不知
　　　招陳益之李兼濟二主管小酌益之指蠶
　　　豆云未有賦者戯作七言葢豌豆也呉人
　　　謂之蠶豆
翠莢中排淺碧珠甘欺崖蜜軟欺酥沙瓶新熟西
湖水漆櫑分甞曉露腴味與櫻梅三益友名因蠶
蠒一絲約老夫稼圃方雙學譜入詩中當稼書
　　　初夏清曉赴
　　　東宫講堂行經
　　　和寜門外賣花市
剰雨殘風一向顛花枝酒琖兩無縁忽逢野老從
湖上擔取名園到内前芍藥截留春去路鹿葱禮
上夏初天衆紅半霎聊經眼不枉皇州第二年
　　　積雨新晴
　　　駕幸聚景園擬口號
帝心憂麥復憂枽一念通天轉雨腸五色日華銷
積靄三春花草殿餘芳黄雲暖照天顔喜紅藥濃
熏禁籞香見説都人争出郭觀聲舞倦萬垂楊
　　　䟦陸務觀劔南詩藁二首
今代詩人後陸雲天將詩本借詩人重尋子美行
程舊盡拾靈均怨句新鬼嘯狨啼巴峽雨花紅玉
白劔南春錦囊繙罷清風起吹仄西牎月半輪
劔外歸乗使者車淛東新得左魚符可怜霜鬢何
人問焉用詩名絶世無彫得心肝百雜碎依前塗
轍九盤紆少陵生在窮如蝨千載詩人拜蹇驢
　　　新晴讀樊川詩
江妃瑟裏芰荷風浄掃癡雲展碧穹嫰熱便嗔踈
小扇斜陽酷愛㺯飛蟲九千刻裏春長雨萬㸃紅
邊花又空不是樊川珠玉句日長淡殺箇衰翁
　　　駕幸聚景晩㱕有
　　　㫖次日歇泊
身在長安夢故山故山未去且長安落紅滿地莫
教掃新緑隔墻聊借看竹葉勸人行樂事榴花為
我遣春寒賜休又得明朝睡不問三竿與兩竿
　　　都下食筍自十一月至四月戯題
竹祖龍孫渭上居供儂樽爼半年餘班衣戯綵春
無價玉版談禪佛不如若怨平生食無肉何如陋
巷飯斯蔬不須庾韭元脩菜喫到憎時始憶渠
　　　酴醿
以酒為名却謗他氷為肌骨月為家借令落盡仍
香雪且道開時是底花白玉梢頭千㸃韻緑雲堆
裏一枝斜休休莫斸西莊桞放上松梢分外佳
　　　早謁
　　　景靈宫聞子規
帝里都無箇裏寛苑深地禁到應難蔚然緑樹去
天近上有子規啼月殘便覺恍如還故里不知聞
處是長安埜薔薇發桐花落孤負南溪老釣竿
　　　南海陶令(曾)送水沉報以雙井茶二首
嶺外書来謝故人梅花不寄寄爐熏辨香急試慱
山火兩袖急生南海雲惹䰅眉清入骨縈盈牎几
巧成文瓊琚作報那能辦雙井春風輟一斤
沉水占城第一良占城上岸更差强黑蔵骨節龍
筋瘠班出文章鷓翼張滚盡殘膏添猛火熬成熟
水趂新湯素馨熏染真何益畢竟輸他本分香
　　　以六一泉煮雙井茶
鷹瓜新茶蟹眼湯松風鳴雪兎毫霜細參六一泉
中味故有涪翁句子香日鑄建溪當退舎落霞秋
水夢還鄉何時㱕上滕王閣自看風鑪自煮甞
　　　謝人送常州草蟲扇
生怕炎天老又逢草蟲扇子献竒功還將多稼亭
前月巻盡西湖桞上風蚱蜢翅輕塗翡翠蜻蜓腰
細滴猩紅舊時緑鬢常州守今作霜髯一秃翁
　　　謝福建提舉應仲實送新茶
詞林膺瑒繡衣新天上茶仙月外身解贈萬釘蒼
玉胯分甞一㸃建溪春三杯大道醺然後七椀清
風爽入神聞道閩山官况好何時乞得兩朱輪
　　　甞枸杞
芥花菘莟餞春忙夜吠仙苖喜晚甞味抱土膏甘
復脆氣含風露嚥猶香作韲淡着微施酪芼茗臨
時莫過湯却憶荆淡古城上翠條紅乳摘盈箱
　　　幼圃
　　蒲橋寓居庭有刳方石而實以土者小孫子
　　藝花窠菜本其中戱名幼圃
寓舎中庭劣半弓鷰泥為圃石為墉瑞香萱草一
兩本葱葉􁬝苖三四叢穉子落成小金谷蝸牛卜
築别珠宫也思日渉隨児戯一逕惟看蟻得通
　　　同三館餞王恭父監丞分韻予得何字
去嵗從游泛緑波西湖今日又新荷生来長是歡
悰少老去更堪離别多客裏送君留不住尊前為
我飲無何休休萬事付一醉為報驪駒未要歌
　　　送伍耀卿監廟西㱕
敬軒居士子胥孫河出昆侖學有源秋鶚屢看書
禰表春風兩度對堯軒釣竿已拂珊瑚樹拄笏新
霑雨露恩暫作祝融香火吏裹輪早晩到柴門
　　　謝岳大用提舉郎中寄茶果藥物三首
瓷瓶蠟紙印丹砂日鑄春風出使家白錦秋鷹㣲
露爪青瑤曉樹未成芽松梢鼓吹湯翻鼎甌面雲
煙乳作花喚醒老夫江海夢呼児索鏡整烏紗
　　　右日鑄茶
新羅上黨各宗枝有兩曾參果是非入手截来花
暈紫聞香巳覺玉池肥舊傳飲子安心妙新擣珠
塵看雪飛珍重故人相問意為言老矣只思㱕
　　　右紫團参
三韓萬里半天松方丈蓬莱東復東珠玉鍊成千
嵗實氷霜吹落九秋風酒邊腷膞牙車響座上須
臾漆櫑空新果新甞正新暑繡衣使者念山翁
　　　右新松實
　　西府直舎盆池種蓮
飛空天鏡墮莓苔玉井移蓮旋旋栽坐看一花隨
手長挨開半葉出頭来稍添菱荇相縈帶便有龜
魚數徃囬剰欲遶池三兩匝數聲排馬苦相催
西府寒泉汲十尋深澆淺灑碧森森髙花已照紅
粧鏡小莟新抽紫玉簮鈿破尚餘新雨恨繖踈纔
作半池陰西湖瘦得盆来大(惰/音)更伴詩人恐不禁
　　　東宫講退觸熱入省倦甚小睡
承華下直直幾廷新暑醺人睡不成到得曲肱貪
夢好無端急雨打荷聲起看翠葢如相戱乱走明
珠却細傾㱕路開心最凉處水風四靣一橋横
　　　和周元吉省中新竹
青士何年下大荒羽儀禁省立如墻錦綳半脱娟娟
玉粉節新塗拂拂霜帶雨小酣三日後出林忽喜
一梢長今年秋閏防多暑剰供先生格外凉
　　　題尤延之右司遂初堂
漫仕風中絮㱕心水上鷗把茅新結屋藜杖舊經
丘花底春勾引燈前夜校讎何如添我住二老更
風流
詩瘦山如瘦人遐室更遐荒林庾信宅古木謝敷
家醫國君臣藥逃名子母瓜只愁㱕未得緑却白
鷗沙
　　　七字謝紹興帥丘宗卿惠楊梅
梅出稽山世少雙情知風味勝他楊玉肌半醉紅
生粟墨暈㣲深染紫裳火齊堆盤珠徑寸醴泉繞
歯柘為漿故人解寄吾家果未變蓬莱閣下香
越絶諸楊盛一時與儂瓜葛不曾知老夫自笑吾
衰矣此客何從夢見之也解過江尋徳祖政縁作
尹是丘遲渠伊不是南村派未分先驅事荔攴
　　　小桃
小桃着子可憐渠踈處全踈無處無併綴一梢三
十顆縋枝欲折沒人扶
　　　送周元吉顯謨左司將漕湖北
君詩日日說㱕休忽解西風一葉舟黄鶴樓前作
重九水精宫裏過中秋職親六閣仍金馬喜入千
屯㸔木牛繡斧光華誰不羡一賢去國欠人留
又見周郎擕小喬武昌赤壁醉嬌嬈蜀江雪水来
三峽呉苑風煙訪六朝秋月春花出肝肺新詞麗
曲入笙簫㱕来却侍金鑾殿好看霜毛映玵貂
彼此江湖漫浪翁相逢遞宿省西東兩窮握手論
詩後一笑投膠入漆中臨水登山公别我青鞋布
襪我從公貂裘巳愽江西艇只待黄花半席風
　　　簡陸務觀史君編修
聞道雲間陸士龍釣䑓絶頂嘯清風却將半掬催
詩雨灑入山村作嵗豊
員外治中髙帝孫幕中何幸有詩人主人不減西
湖長青眼無妨顧徳麟(託翁㱕故云/故人趙彦先願)
　　　送王季徳提刑寳文少卿
寳儲依舊接英㳺璗節何曾逺藻旒卿月使星銀
漢曉繡衣綵服太湖秋豺當道上狐何問鷹撃霜
前兎巳愁火急平反供一笑紫荷玉笋待君侯
　　　贈都下冩真葉徳明
我昔山林人不識或疑謫仙或狂客仰看青天不
看人醉裏那知眼青白一攜破硯入長安素衣成
緇緑鬢班上林麒麟着野馬滄洲鷗鷺綴孔鸞漢
官威儀既不入貴人様㶚橋風雪又不見詩人相
不須覽鏡照清溪我亦自憎塵俗狀葉君著眼秋
月明葉君下筆秋風生市人請畫即唾罵只冩龍
章鳯姿公與卿肻来為予冩衰貌擲筆掉頭欣入
妙相逢可惜遲十年不見詩翁昔年少
　　　初秋玩月
月華只是尋常月如何入秋頓清絶潑在中庭滿
地水飛上寒䆫一堂雪今宵無雨風亦無凉氣却
如風雨餘九州四海㡬人看作意獨来尋老夫仙
人餐霞燕朝日老夫不顧受此術不如掇月入杯
中酒浪月波供一吸老夫病肺怯清秋對酒不飲
月莫愁老夫未眠月未落相伴且到三更頭
　　　送孫撿正徳操龍圖出知鎮江
潤州太守去明州誰寄長江萬里流雞省却煩三
語椽龍章卧䕶兩淮秋古来北府多名酒今復南
徐説勝㳺聊奉雙親小行樂即持荷槖侍宸旒
看花走馬紹興間彼此春風各少年黄甲諸儒今
㡬許白頭同舎省東偏昨宵㱕萝月(里/千)餘債欠君
詩兩篇已乞閩山一窠闕老身只要早㱕田
　　　食雞頭子二首
江妃有訣煮真珠菰飯牛酥軟不如手擘雞顋金
五色盤傾驪領琲千餘夜光明月供朝嚼水府龍
宫恐夕虚好與藍田餐玉法編㱕辟糓赤松書
三危瑞露凍成珠九轉丹砂錬久如鼻觀温芳炊
桂歇歯根熟軟剥胎餘半甌鷹爪中秋近一炷龍
涎丈室虚却憶吾廬野塘味滿山柿葉正堪書
　　　䟦尤延之左司所蔵
　　　光堯御書歌
　　光堯太上皇帝御書西漢書列傳目下有璽
　　文曰帝録臣豪得之以示臣万里謹拜手稽
　　首作歌敬書于後
鸞䑓長史老野僧月前病鶴霜後蠅文書海裏衮
不了黑花乱發雙眼睛故人同舎尤太史敲門未
揖心先喜袖中傾下十觧珠五色光芒射牎几自
言天風来　帝旁拾得　復古殿中雲一張向来
太上坐朝罷勝日光風花桞暇浣花仄理氷雪容
宣城雞距針芒鋒　天顔有喜聊小試西京書目
供㳺戯韓彭衛霍欣掛名舒向卿雲感書字漢廷
多少失意人九京寸恨不作塵一朝翻入
聖筆底昭囬之光喚渠起小臣濫巾縫掖行手抄
孝經不徹章何曾下筆冩史漢再拜恭覧汗透裳
太史結廬伴鷗鷺錫山山下荆溪渡紅光紫氣上
燭天箇是深蔵寳書處
　　　賀
　　　皇太子九月四日生辰
　　万兹恭遇
　　皇太子殿下誕彌令辰謹齋沐吟成龍樓曲
　　十解仰祝眉夀恭惟
　　令慈俯賜
　　采覽万里下情無任頌禱之至
日日龍樓問寢時雞人未動漏花遲前星一㸃朝
天帝只有清䑓太史知
清賞堂中無管弦鳯山樓上有雲煙
儲皇側畔何人侍黄巻團欒是聖賢
子晉吹笙未是仙阿丕横槊少全篇小吟春着梅
梢句一日東風四海傳
二聖多能似仲尼　儲皇家學自庭闈銀鉤已有
淳熈脚玉句仍傳　徳夀衣
明河查上有仙翁犯月撞星到碧穹金闕東邊銀
牓處大書天地長男宫
大安宫裏漆園椿子幹孫枝葉葉新今日四株高
下碧相承一様八千春
菊花潭上菊花開不是花潭是夀杯天賜生朝千
斛水一年一斛送將来
禹子湯孫兼聖賢一身雙美古無前願陳萬國元
良句不用金梧玉粹篇
少陽拜賜太陽旁黄菊紅茰滿夀觴陽徳重重在
初四不須九日是重陽
光堯初御六龍天上直維參大火躔天意分明昌
宋徳誕辰三世緫丁年
　　　尤延之檢正直廬牎前紅木犀一小株盛
　　　開戱呈延之
水沉國裏御風㱕粟玉肌虜不肯肥元是金華學
仙子新將柿葉染秋衣不應装束追時好無乃清
癯悔昨非為妬尤郎得尤物故將七字惱芳菲
　　　送張定叟
直上雲霄未遣休分符京兆帝王州赤丸窟裏無
白額碧落班中政黑頭兩地好官纔半武扁舟㱕
興恰中秋只應銀信從天降莫戀融峯與橘洲
紫巖衣鉢付南軒介弟曾同半夜傳師友别来真
夢耳江湖相對各澘然但令門户無遺恨何必功
名在早年君向瀟湘我閩粤寄書只在寄茶前(予/時)
(乞閩漕/方上章)
　　　新寒戯簡尤延之檢正
逗曉添衣併數重隔晡剰熱尚斜紅秋生露竹風
荷外寒到雲牎霧閣中半㸃暄凉能㡬許古来豪
傑總成空木犀香殺張園子雪嗅金挼欠兩翁
　　　䟦姜春坊梅山詩集
松風澗水打牎聲玉珮瓊琚觸眼明當晝如何挂
秋月未春特地轉新鸎只消一巻梅山集幻出多
般景物情老子平生有詩癖為君焚却老陶泓
承華寮寀集鴛鸞不減應徐讌魏園中有釣璜清
渭叟向来授鉞少陵壇錦心繡口搴花草雪椀氷
甌㵼肺肝身到梅山得梅魄老夫更借一枝看
　　　早朝
　　　垂拱殿脕出東省
請外天難達留中日不遑烏啼金殿月鷺集玉堦
霜出晩緣堂白㱕時報録黄来年六十一六十鬢
蒼蒼
　　　䟦京仲逺所藏楊補之紅綾上所作着色
　　　掀篷梅
朔雲暗天垂到地朔風裂山吹脱耳長江萬頃一
艇子一夜雪寒不成睡詩翁曉起鬢鬔鬆縮頸微
掀黄篾篷夜来急雪巳晴了東方一抹輕霞紅江
梅的皪開獨樹(間/篷)截入梅尺許老幹新枝紫復青
花琱白玉鬚黄金滿身滿靣都是雪梅雪却與霞
争明不知詩翁何處得霜鋸和雪和梅斸將去恐
是并州快剪刀不然吳剛修月斧下無根幹上無
梢一眼横陳梅半腰東省拈出寒蕭蕭至今花頭
雪未銷
　　　秋山
梧葉新黄柿葉紅更兼烏臼與丹楓只言山色秋
蕭索繡出西湖三四峯
　　　秋雨蚤作有歎
細雨澹無質安得更有聲如何却作泥亦能妨晨
征宿昔忽過暄心知非堅晴何須暄晴極然後寒
雨生寒暄使人覺妙物亦何曾翦翦自神妙無乃
與物矜造物本非作觀者或强名老夫近稍聾此
事無暇聴平生感秋至此意今已平獨念老病身
頗不耐夙興何時㱕故園宴眠閉柴荆鳴鷄亦不
留好夢無吾驚他年憶此詩惘如宿酒醒思㱕已
可喜而况真㱕耕
　　　寄題王棶徳㫦知縣成都新居
子美百花潭北莊君今召作詠㱕堂山分劍閣雲
根瘦江送蓬婆雪汁香漱石枕流紅錦浪浮家泛
宅白鷗行何人夜誦相如賦給札蘭䑓看堵墻
　　　左藏南庫西廡下紙閤負暄戯題
　　左帑火禁清寒非人間有也而庫官孔仲石
　　叚季承史伯載心匠天巧創一火閤不薪不
　　炭暖亦非人間有予以小暘谷名之且賦絶
　　句
水衡仙客住氷天雪囓風餐更禁煙不是移来小
暘谷老夫凍折兩詩肩
　　　賀
　　　皇孫平陽郡王十月十九日生辰
　　万里恭遇
　　皇孫節使郡王誕彌令辰謹齊沐吟成七言
　　律詩一首仰祝眉夀恭惟
　　鈞慈俯賜
　　采覧万里下情無任祝頌之至
前星炳煥領孫星環拱中天日兩輪四葉重光同
聖世千秋佳節近生辰本攴秀茂且復且典學熈
明新又新喜入威顔天一笑夀觴分賜一枝椿
　　　白紵歌舞四時詞
　　　　春
人生春睡要足時海波可乾山可移珠宫宴罷曉
星出不是天上無鳴雞昨来坐朝到日落君王何
曾一日樂上林平樂半蒼苔桃花又去楊花来
　　　夏
四月以後五月前麥風槐雨黄梅天君王若道嫌
五月六月炎蒸又何説水精宫殿氷雪山芙蕖衣
裳芡盤老農背脊曬欲裂君王猶道深宫熱
　　　秋
星芒欲滅天風急月輪猶帯銀河濕青女椎氷作
冷霜吹到璇閨飛不入苧羅山下浣紗人萬妃無
色祗一身嬌餘貴極醉玉較强為君王蹈錦絪
　　　冬
秪愁窮臘雪作悪不道雪天好行樂玻瓈琖底囬
青春蒲萄錦外舞玉塵陽春一曲小垂手勸君一
盃千萬壽今年斛糓才八錢明年切莫羡今年
　　　行路難
君不見河陽花今如泥土昔如霞君不見武昌桞
春作金絲秋作帚人生馬耳射東風桞色桃花却
長久秦時東陵萬戸侯華蟲被體腰蒼璆漢初沛
邑刀筆吏折腰如磬頭槍地蕭相厥初謁邵平中
廷百拜百不譍邵平後来謁蕭相故侯一拜一惆
悵萬事反覆何所無二子豈是大丈夫窮通流坎
皆偶爾摶扶未必賢槍榆華胥別是一天地醉鄉
何曾有生死儂欲與君㱕去來千愁萬恨付一盃
　　　又
老夫少時不信老長笑老人恃年少如今老矣不
笑人却被少年開口笑少年何苦笑老人老人舊
日顔如春興来百琖山隤玉醉後千篇筆有神自
古聖賢皆白骨誰道今人不見古時月孔子盗跖
俱塵埃杜陵老人今亦安在哉
黄金築䑓賜白璧車前八騶門列㦸徹侯萬户秩
萬石珠戸玉房貯傾國傳呼一聲萬人開將軍相
國天上来不知道旁雍門子已歎麋鹿登髙䑓雍
門解遣孟嘗泣孟嘗不泣渠何急只知富貴如雲
浮不知貧賤飢死寒死愁不愁
長門陳阿嬌却要一生金屋貯嬌嬈長信班媫妤
却要一生紈扇從玉車妾心秪作專房地别人亦
有承恩意妾心不肯着别人君心還肯如妾心春
風秋月渾不管花落花開空自怨千秋萬歲一笑
休月明空照古今愁
造化小児不耐閑阿兄阿姊一似顛兩手雙㺯赤
白丸来来去去繞青天赤丸才向西山沒白丸又
向東山出只銷三萬六千囬雪色少年成皺鐵鐵
色頭鬚却成雪雙丸繞從地下復上天少年一入
地下更不還日日喜歡能㡬許况有煩惱無喜歡
莫言酒不到劉伶墳上土劉伶在時一醉曾三年
明珠一百斛更添百斛也只心不足侯印十九枚
更添一倍也只眉不開先生笑渠不行樂莫教人
笑先生錯
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集第二十終
誠齋集巻第二十一
　　　　　　廬陵楊　万里　廷秀
　詩
　　朝天集
　　　寄題喻叔竒國博郎中園亭二十六詠
金谷惟堪貯俗塵輞川今復得詩人先生道是貧
到骨猶有山園斗大春
　　　　右亦好園
洞庭張樂起天風玉磬吹來隨圃中却被仙人鎔
作水為君到底冩秋空
　　　　右磬湖
烏龍灘下白雲堆上有狂奴舊釣䑓一夕被君偷
取去至今猶帶漢莓苔
　　　　右釣磯
春有児孫夏有朋月中寒影雨中聲臘晴銷盡一
園雪爲底林間雪不晴
　　　　右蘆葦林
亦好園中亦好亭兩重好處兩重貧客來莫道無
供給抹月批風當八珍
　　　　右亦好亭
氷為仙骨水為肌意淡香幽秪自知青女素娥非
耐冷一生耐冷是横枝
　　　　右横枝
横枝直下是清池花映清池水映枝知是君描和
靖句不知和靖寄君詩
　　　　右清淺池
舊繞新縈緑萬蟠架餘籬剰復垂欄先生醉帽堆
香雪知自荼䕷洞裏還
　　　　右荼䕷洞
湧岫跳峯尺許寛坐看雲霧起岩間九疑荒逺巫
陽険未必真山勝假山
　　　　小山
錦障豪華笑騃童松圖冷淡惱山翁玉山頽處誰
扶著花作屏風倚暖紅
　　　　右花屏
青士從來一徑幽碧衫翠袖佩蒼璆何年筆戰明
光殿奪得詩仙紫綺裘
　　　　右紫君林
水精方局石橋仙知是柯山㡬代孫月借繁星作
碁子夜寒睹得一金盆　右方池
亦好亭兼㺯月亭磬湖不許兩通行誰抛螮蝀湖
光尾便有先生拄杖聲
　　　　右野橋
身在京師夢在鄉黄花又是一畨黄平生不觧淵
明語菊却猶存徑却荒
　　　　右菊徑
雨餘想見藥苗肥薯蕷堪羮𣏌可韲老賊何須投
益智先生只要買當㱕
　　　　右藥畦
碧天如水水如天月入湖中璧様圓却被先生來
弄碎一團成百百成千
　　　　右弄月亭
桃李無言照水光玻瓈盆底洗新粧不須水上紅
雲句水上紅雲不觧香
　　　　右花嶼
桞下湖光浄一天湖邊垂桞起三眠小蠻自倚腰
支裊照鏡梳頭曉月前
　　　　右栁隄
名園曲水費工夫　甃瓊磨滳水無誰把流觴借
詩老天生九曲一氷渠
　　　　右曲水
秧疇水落荇渠尖玉石當中碧一奩石面平鋪波
面皺千花織出水精簾
　　　　右水簾
渠水來從林外泓水知湖近各爭鳴何人月下攜
枯木冩取穿雲落澗聲
　　　　右水樂
石友拳然萬仭姿竹君嘯處一川漪更無二客隨
巾屨誰見先生覔句時
　　　　右竹巖
鴈下菰蒲報夕寒鷺將荇藻作朝餐野塘只許野
人到不要金張許史看
　　　　右野塘
詩人性癖愛看山曉坐堂中夕嬾還只對月山無
限好月山外面八雙鬟(六峯/正對十)
　　　　右愛山堂
細雨初憐濕翠裳新晴特地試紅粧無人㑹得東
風意春色都將付海棠
　　　　右海棠塢
昔人只解笑移山未信移山不作難一昨月山三
里外先生掇取近欄干
　　　　右月山
　　　題永新吳景蘓主簿梯雲樓
誰道青雲不可梯君家樓閣與雲齊諍臣内相名
垂日諫草詞頭字印泥我昔曾為禾水客夢中猶
憶義山西仇香自有家聲在豈使鸞皇棘上栖
　　　題安城趙寛之慈順堂
天潢龍種與人殊五鳯仍傳萬巻書象服在堂萱
草暖綵衣上夀棣蕐初雪中宻竹能抽筍氷底寒
江更躍魚趙氏弟兄俱玉樹艮齊文字即瓊琚
　　　寄題曾子與競秀亭
老夫上下蓼花灘每過君家輙繫舩尊酒燈前山
入座孤鴻月底水連天暄凉書問二千里埸屋聲
名三十年競秀主人文似豹不應霧隐萬峯邊
　　　送朝士使虜
又見皇華賦北征謫仙俊氣似秋鷹詩成紫寒三
更月馬渡黄河十丈氷趙北燕南有人否禽胡㱕
漢竟誰曾　天家社稷英靈在佳氣時時起五陵
　　　冬至稱賀
　　　紫宸殿及
　　　徳夀宫
宫燭奔忙下玉除晨曦拂掠麗儲胥東西班動雲
開合警蹕聲來電巻舒隆準衣裳紅一㸃御香煙
霧碧千廬　勛華二聖天齊夀亜嵗年年賀
帝居
　　　冬至後賀
　　　皇太子及
　　　平陽郡王
長樂鍾聲攪夢驚建章星影照人行千官燈語聴
殘㸃一夜霜寒在五更金鑰王􁭦開北闕銀鞍系
控謁東明青宫朱邸環天極五色祥雲覆帝城
　　　䟦張㓛父通判直閣所惠約齋詩乙藁
句裏勤分似燈前得細甞孤芳後山種一瓣放翁
香苦處霜争澀臞來鶴校强不應窮活計公子也
忙忙
　　　張㓛父舊字時可慕郭㓛父故易之求予
　　　書其意再贈五字
氷雪相投處風期一笑間只今張桂隐絶慕郭青
山㓛父雙何逺相如了不闗鳥飛暮天碧此句急
追還
　　　走筆和張功父玉照堂十絶句
健青新走一梢長外日東風引得狂定自今畨春
色裏新枝別様占年光
年年春信遣人疑賺出詩人枉覔詩着意探梅偏
不發月斜偶見一横枝
騃女癡児揔愛梅道人衲子亦争栽何如雪後瓊
瑶跡印記詩人獨自來
梅詩脱草已流傳要趂梅前更雪前喚醒誠齋山
裏夢落英如雪枕甎眠
紅紅紫紫儘紜紜韻處終輸庾嶺君未説王花氷
雪骨新隂先緑半春雲
常年十月未花開雪片今年九月囬便有早梅隨
早雪一枝笑看萬花摧
今嵗畧無霜報寒忽然一夜雪漫漫雪花要作梅
花地十月早梅和雪看
老見千花眼便昏憶梅長為賦招䰟只今身住西
湖上不羡淮南嶺上村
玉照堂中瀹早茶下臨溪水織紋紗十詩小試春
風手催發溪梅兩岸花
老嬾狂吟不要工愛君七字晋唐風更煩傳語梅
花道火急齊開小至中
　　　曉經八盤嶺赴
　　　東宫講堂
至前至後恰多晴山北山南間一登瘦石經霜乾
脱蘚細泉滳澗旋成氷海波貫日紅千丈江霧縈
樓玉萬層資善堂前得春早宫梅一朶掠觚稜
　　　出北闗門送季舎使虜
同寮緩轡出承華又送雙星水北涯霜外汀洲蘆
葉曉雪餘園圃竹梢斜只驚睡起猶殘月不覺皈
時巳落霞白首鴛行徒索米故山今日政梅花
　　　赴
　　　文徳殿聴麻仍拜表
蒼龍觀闕啟槐宸白玉堦除振鷺群仗外諸峯献
松雪霜前一鴈度宫雲舎人就日宣麻制丞相瞻
天進表文夙退自欣還自笑素餐便當策殊勲
　　　䟦尤延之山水兩軸
水際蘆青荷葉黄霜前木落蓼花香漁舟去盡天
將夕雪色飛來鷺一行
水漱瓊沙氷已凘野鳬半起半猶遲千竿脩竹一
江碧只欠梅花三兩枝
　　　紫宸殿拜表賀雪
怪來臘日起春風一夜瓊花發禁中大地山河銀
色界九重樓觀水精宫紫宸廊逈寒無價文石庭
乾掃不融又喜來年書大有誰知
聖主是天公
稍緩鳴靴不住催一聲再拜忽如雷封章進了儀
曹退文武班齊上相來白髮兩年陪賀雪紫衣數
軰小傳桮賜休退食端何恨未到西湖探早梅
　　　衝雪送陸子静
猛落還中歇踈飛忽驟繁平欺蘆屋脊偏䕶竹篱
根對面看童子低頭印手痕銷魂送行客行客更
銷魂
　　　雪中送客過清水閘
雪中出去雪中囬深閉牎櫺偶一開墻裏人家掃
檐瓦玉塵打入轎牎來
肩輿九步十傾欹下有氷可不敢窺氷上水禽行
似箭忽逢缺處得魚児
　　　和
　　　皇太子梅詩
清賞堂前隔俗塵南枝得雪曉爭新獨將却月凌
風影攙献　儲皇第一春
梅仙蹈雪步生塵　儲后梅詩雪共新玉句金章
雲錦字問天覔得隔年春
　　　和吳監丞(景)雪中湖上訪梅
朔風敢傍貴人嚴約束天花莫入檐藥玉舩寛初
㶑銷金帳暖政厭厭
七字全勝五字城清於庾信及鍾嶸君詩妙絶端
何似不似梅花似麽生
雪與梅花兩逼真不知誰好復誰新無端更入吳
融手剪取西湖半叚春
聞君蹈雪訪梅花不怕蘓堤十里賖老子怯寒那
敢出地爐榾柮是生涯
　　　早謁
　　　景靈宫
夜雪猶飄天目峯曉晴先暖太清宫雲翻孔雀金
花碧日射鴛鴦玉瓦紅百辟焚香官桞影一鴉飛
立殿檐東仰瞻　九聖䏈龍衮萬嵗千秋對昊穹
　　　送吳監丞季行知簡州(名景)
勲烈涪陽異姓王手扶西極漢天長有孫文武千
人傑透紙風騷萬字香小涉移中公事筆又懐剣
外史君章同朝多日相從少不唱陽闗也断腸
　　　送陸子静刪定宫使
朝路江西不十人又看一箇奉仙真可憐議論長
傾坐不管聲名觧誤身苦憶去年郊祀日與渠並
轡笑談奉何時相趂滄洲去雪笠風蓑釣白蘋
　　　雪晴
仙人翦水作花飛忽化瓊瑤已大竒復把瓊瑤化
成水滳來平地緫琉璃
晴光雪色忽相逢雨滳空堦日影中珍重北檐殊
韻勝苛留殘玉不教融
　　　和
　　　皇太子瑞雪
白玉花開碧玉天縈樓繞殿舞翩然　儲皇善頌
天皇徳瑞應金穰萬年
揉雲按霧碎成塵落不曾休酉達辰鶴禁鏤氷成
七字野人拜賜敢辞頻
　　　雪後曉過八盤嶺詣
　　　東宫謝受左司告
扶桒梢上上朝暾起早行遲却載奔玉作宫城三
萬雉呼僮換馬入金門
玉京世界大千中銀屋樓䑓一萬重好上寳蓮山
上望南髙峯照北高峯
　　　晴後再雪
幸自晴光雪半開誰將泥脚涴瓊瑰水仙上訴姮
娥泣再遣天花散一囬
滕家仙子六瓊娘煑露為酥不剰漿滴作玉虫千
萬隻一時飛滿白雲鄉
天上瓊樓萬玉妃月宫學舞試雲衣霓裳未徹天
風起腦子鈿星散飛
八盤嶺上雪偏清萬斛瓊塵作一傾空裏仰看都
不見碧山映得却分明
　　　讀子房傳
笑賭乾坤看兩龍淮隂目動即雌雄興王大計無
尋處却在先生一躡中
　　　雪中講堂賜酒
玉果金柈碼碯觴春坊傳令賜雲漿雪中上馬渾
如夢一片飛來醉面凉
袖手垂鞭出帝闉萬花欄馬舞新春是時也有青
油繖天上㱕來雪滿身
　　　立春後一日和張㓛父園梅未花之韻
前夕三更月落時東風巳動萬花知江梅端合先
交割春色如何未探支只欠梁溪氷柱句追還和
靖暗香詩家剰有葱根指不把瓊酥滳一枝
　　　白頭吟
文君自製白頭吟怨思來時海未深怨殺相如償
底事初頭苦信一張琴
除却共姜是女師柏舟便到白頭辞勸渠莫怨終
難勸不道前夫怨阿誰
　　　丁未元日
　　　大慶殿拜表賀正
献嵗朝未央新霽快明發晨曦耿五色宿靄歘四
徹洗清萬溝瓦銷盡一月雪素光從何來晶熒落
寒笏囬膽背陰處猶蔵半檐白夜來有微霜雪上
辨不得時於翠幕頂掃掠見瓊屑還將黄金日正
射白銀闕忽然捲班出紅緑亂眼襭㱕來飲屠酥
笑向兒女説
　　　元日癸夘占云大熟
造物今年印司花昨夜交雪留蘆荻脚日到瑞香
梢白叟占嘉應青精看滿抄游絲也驩喜不住舞
蠨蛸
　　　送趙民則少監提舉
漢庭近日少宗盟博選宗英副匠卿髙帝子孫誰
宿徳翰林風月得先生又持一節湖南去政是三
湘鴈北征但使逺民䝉福了早㱕詞禁賦新鸎
座主門生四十年江湖契闊㡬風煙同朝再接鴛
行裏握手相看鶴髮前誤喜論詩追舊事不知呼
酒是離筵老懷只作還山夢輸與先生早著鞭
　　　雙峰定水璘老送木犀香
春得鄞江信香從定水來今年有竒事正月木犀
開
萬杵黄金屑九蒸碧梧骨詩老坐雪䆫天香來月
窟
山童不解事著火太酷烈要輸不盡香急喚薄銀
葉
傳語雙峯老汝師是如來如何一瓣香却為楊誠
齋
誰言定水禪入定似枯木飛入廣寒宫収得香萬
觧
　　　人日出游湖上
放閘冷泉亭抽動一天碧平地跳雪山晴空下霹
靂
去時數㸃雨㱕時數片雪雨雪兩不多山路雙清
絶
舊臘縁多雪新年未有梅慇懃下天竺隔水兩株
開
肩輿豈不稳萬象非我有呼童換馬來湖山落吾
手
樹隐重重竹溪穿曲曲峰林深那有寺煙逺忽聞
鍾
城中雪一尺山中雪一丈地上都巳消却在松梢
上
去嵗游春屐苔痕故可尋人家隨岸逺塔影落湖
深
客愛清殊絶僧愁凍不勝可憐兠率寺齊供一湖
氷
上竺雪來時四山都作凍團團玉屏風圍繞渾無
縫
此行殊怱怱天色不肯借更待海棠晴滿意孤山
下

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第二十一終
誠齋集巻第二十二
　　　　　　廬陵楊　万里　廷秀
　詩
　　朝天集
　　　瑞香花新開
外著明霞綺中裁淡玉紗森森千萬筍旋施兩三
花小霽迎風喜䡖寒索幕遮香中真上瑞蘭麝敢
名家
老子觀書倦昏然睡思來夢中誰喚醒牎外瑞香
開只道花頭細能追國艶囬慇懃伴幽獨渠與一
瓶梅
短短熏籠小團團錦帊圍浮陽烘酒思沉水著人
衣抹利通家逺楠花具體微春愁渾瘦盡别有瘦
中肥
雪裏移蒼斛梢頭㸃翠芒只銷三日暖便圻數花
房紫䄂染難透瓊膚曬轉香小留供鼻觀開去未
須忙
馨徳潜丘岳春風是徃還新從衆香國移種洞庭
山孤韻真無對千花夐莫攀騷經吾欲續譜入芷
蘅間
　　　謝李元徳郎中餉家釀
長史銜杯太白醺詼詞笑殺古來人至今太白一
舩酒不飲還將飲子雲
惠山山下玉泉香釀作鵝兒一拂黄吏部只知防
姓畢不知吏部有他楊
　　　初出貢院買山寒毬花數枝
寒毬著意殿餘芳小底來禽大海棠初喜艶紅明
莟子忽看淡白散花房風光不到棘圍裏春也也尋
茅舎旁便有蜜蜂三兩軰喙長三尺繞枝忙
　　　紫牡丹
萬花不分不春妍至竟專春是牡丹紫錦香囊金
屑暖翠羅舞袖掌文寒恨無國色天香句借與風
條日蕚看家有洛陽一千朶三年㱕夢繞欄干
嵗嵗東風二月時司花辛苦染晴枝夜輸百斛薔
薇水曉洗千層玉雪肌寒食清明空過了姚黄魏
紫不曾知春愁蹙得眉頭破何處如今更有詩
　　　上巳同沉虞卿尤延之王順伯林景思游
　　　湖上得十絶句呈同社
鵠𫀆林裏過芳辰聞道春來不識春及至識春春
巳老於中更老是詩人
緫宜亭子小如拳著得西湖不見痕湖上軒牎無
不好何須抵死㨂名園
孤山山後北山前十里長堤隔兩邊一行垂楊緑
無縫石橋通處過春舩
天色䰒鬆未肯收吾儕自樂不曾愁隨冝旋旋商
量著晴即閑行雨即休
籃輿休上馬休騎濕却青鞋也不辞㨂取雨絲疎
處去攜笻且謁水仙祠
雨催杖屨却湏囬捲上踈簾眼頓開十里湖光平
似鏡桞梢梢外一舩來
湖上春游只愛晴何朝何夕不晴明絶憐疎雨微
雲裏㸃綴湖山分外清
凭久欄干可一桮湖山飛入水中來多情燕子能
相勸舞破春風去却囬
今年山路少人來酒肆蕭然綺席埃政爾坐愁春
寂寞畫舩簫鼓忽如雷
岸上湖中各自竒山觴水酌兩皆冝只言游舫渾
如畫身在畫中元不知
　　　䟦淳溪汪立義大學致知圖
杏壇何物是家風只在當人阿堵中誰作新圖漏
消息淳溪溪上釣魚翁
此事元無淺與深着衣喫飯送光陰却縁説似癡
人夢便向汪家圖裏尋
　　　景靈宫聞子規
今年未有子規聲忽向宫中樹上鳴告訴落花春
不管裴囬曉月恨難平斜風細雨又三月桞絮浮
雲空一生豈不懐㱕㱕未得倩渠傳語故園鸎
　　　寄題劉成功錦里
嘉林市中塵一丈嘉林寺後竹千竿先君授徒竹
䆫底我初識君俱少年同師同舎同筆硯火冷燈
青飛雪片春風一夜吹林花南北飄零各星散我
今頭白苦思㱕羡君山園芋栗肥為君題作小錦
里君應一笑巾墮几
　　　讀淵明詩
少年喜讀書晩悔昔草草迨今得書味又恨身巳
老淵明非生面穉嵗識巳早極知人更賢未契詩
獨好塵中談久􁏌腵處目偶到故交了無改乃似
未見寶貌同覺神異舊翫出新妙琱空那有痕滅
跡不湏祲腹腴八珍初天巧萬象表向來心獨苦
膚見欲幽討寄謝潁濵翁何謂淡且槁
　　　送謝子肅提舉寺丞
天台山秀古多賢晚向池塘識惠連十載江湖州
縣底一言金石冕旒前方陪廷尉甘棠舎又賦皇
華小雅篇拾得澄江春草句端能染寄仄釐牋
誰遣孤舟蓑笠翁强隨桃李競春風交情頃刻雲
翻手古意淒涼月印空可笑能詩今謝朓也能載
酒過楊雄待渠㱕直金鑾日我巳煙沙放釣筒
　　　送錢寺正出守廣徳軍二首
四十專城古巳稀君侯五七更英竒九重臨遣廷
尉正千里驩迎循吏師鴻鴈同科金玉律鵷雛先
集鳯凰枝少年勇退無人㑹孤竹初心遜伯夷(正/寺)
(外將還朝寺正力請外以遜其進取/與兄同大法之科寺正先召用今其兄)
辛卯中書落筆年曾陪學士堵墻間看渠手把州
麾去故里春迎晝繡還我似青蒿君玉樹君方緑
鬢我蒼顔一尊話别休辤醉報政㱕來紫禁班
　　　郷士李英才得老潘墨法善作墨梅復喜
　　　作詩艮齋目以三竒贈之七字復同賦云
吾卿李君磊嵬胸夜持雲梯倚秋空月中奪得修
月斧斫倒南山千嵗松束㱕丹竈和玉桂燧出緑
霧霏鸞龍擣成玄圭與蒼璧灑作横枝嵗寒色庾
嶺霜林和靖園掇入生綃供戱劇幻松作璧璧作
梅豪氣勃欝尚不開瓊艘滿釂梅雪下吐出西湖
有聲畫
　　　送姜䕫堯章謁石湖先生
釣璜英氣横白蜺欬唾珠玉皆新詩江山愁訴鴬
為泣鬼神露索天洩機彭蠡波心弄明月詩星入
腸肺肝裂吐作春風百種花吹散瀕湖數峯雪青
鞋布韈軟紅塵千詩只博一字貧吾友夷陵蕭太
守逢人説君不離口䄂詩東來謁老夫慙無髙價
當璠璵翻然却買松江艇徑去蘓州参石湖
　　　三月二十六殿試進士得罪集英殿門
金戺瑤階日月邊曉風花桞帶非煙千官剣佩鳴
雙闕萬國英豪到九天玉座忽臨黄繖正　御題
初出紫衣傳小臣何幸陪諸老待罪重來十六年
(省試主司待罪/余壬辰春亦以)
九虎遮蔵造化機　御題過午始聞知乾坤闔闢
兼文武雲漢昭囬具訓詞武帝上嘉真戯耳放勲
清問政如斯諸儒莫作公孫子千載何曾遇
聖時
　　　趙達明大社四月一日招游西湖
今日清和和又清王孫領客出都城好天勝日能
多少三到西湖始一晴
畫舫侵晨繋桞枝主人生怕客來遲嬌雲嫰日無
風色幸是湖舩好放時
舩從詠澤過孤山徑度琉璃一簟間隔岸多情楊
桞樹向人招喚俯煙鬟
御池水滿苑門開泥帶飛花路帶苔到得孤山翻
作悪海棠閙日不曾來
萍生兒子㸃疎星荷捲文書立萬丁囬首南髙峯
上塔手中攀得玉竛竮
橘花如雪細吹香杏子團枝未可甞行到陳朝枯
柏處孤山山背水中央
和靖先生墳已荒空餘松竹故蒼蒼王孫自洗鸕
鷀杓滿酌真珠酹一觴
行盡孤山碧四圍却尋初路得來時好風借與㱕
舩便吹近瓊林却不吹(前小泊/聚景園)
風撩太液小荷欹日麗長楊花影低闌入苑中啼
不歇恨身不及一黄鸝
葱蘢晩色正佳哉苦被㱕鞍緊緊催舩壓浮荷沉
水底湏臾舩過却浮來
　　　紅玫瑰
非闗月季姓名同不與薔薇譜諜通接葉連枝千
萬緑一花兩色淺深紅風流各自燕支格雨露何
私造化㓛别有國香収不得詩人熏入水沉中
　　　省中直舎因敲新懷周元吉
老眼逢書怯細看抄書一事更應難昨攜如意敲
新籜右臂朝來作許酸
尚有周郎手種痕懷人將竹當人看寄言黄鶴樓
前客今嵗新添十五竿
老竹堅剛㓜竹柔此君年少也風流錦衣脱體未
全瘦雪粉圍腰猶半愁
　　　含笑
大笑何如小笑香紫花不似白花粧不知自笑還
相笑笑殺人來断殺腸
　　　枇杷
大葉聳長耳一梢堪滿盤荔支分與核金橘却無
酸雨壓低枝重漿流氷(聲/去)齒寒長卿今尚在莫遣
作園官
　　　走筆送濟翁弟過浙東謁丘宗卿
出省還家思巳昏荅書見客腹仍煩政愁獨酌無
佳客家裏詩人忽扣門
若見丘遲問老夫為言臞似向來臞更將雙眼寄
吾弟帶去稽山看鑑湖
　　　題西湖僧房
竹林深處著禪房下却疎簾自炷香書畫隨冝遮
四壁閑欹瓦枕小藤床
　　　省中見樹上啄木鳥戯題
一啄髙髙一啄低一聲聲急一聲遲可憐去蠧勞
心口蟻入枯棃自不知
　　　山丹花
春去無芳可得尋山丹最晩出雲林柿紅一色明
羅䄂金粉群蟲集寳簮花似鹿葱還耐久葉如芍
藥不多深青泥瓦斛移山蘤聊著書牎伴小吟
　　　四月十七日侍立
　　　集英殿觀進士唱名
殿上臚傳第一聲殿前拭目萬人驚名登龍虎黄
金牓人在煙霄白玉京香滿乾坤書一巻風吹鬢
髮雪千莖舊時脱却銀𫀆處還望　清光侍集
英
　　　無題
坐看胡孫上樹頭旁人只恐墮深溝渠儂狡獪何
湏教說與旁人莫浪愁
　　　張㓛父索余近詩余以南海朝天二集示
　　　之䝉題七字
作者于今星様稀凄其望古駟難追空桒孤竹陶
元亮玉佩瓊琚杜拾遺自笑唫秋如嬾婦(見古今/蟋蟋也)
(注)可能撃鼓和馮夷報章不作南金直慙愧君家
丙藁詩
　　　蒲萄架
纔喜盤藤捲葉生又驚壓架暗陰成夏褰凉潤青
油幕秋􁆾甘寒黒水精近竹猶争一尺許抛鬚先
罥兩三莖今年乞種西江去長是茅齋怯晩晴
　　　送沉虞卿秘監脩撰將漕江東
蓬萊仙伯沉東陽領䄂諸儒太極旁東壁二星雲
漢近西崑群玉簡編香雞翹豹尾無多子錦䌫牙
檣有底忙建業江山入詩集却㱕　天上侍
虚皇
再入脩門訪舊游故人相見喜還愁茂林脩竹君
髯碧折葦枯荷我鬢秋莫把昇沉著懷抱古來覧
聖㡬公侯一尊追送江東棹夢逐清波㺯白鷗
　　　臨賀别駕李子西同年寄五字詩以杜句
　　　君隨丞相後為韻和以　謝焉
我本南溪老手弄溪中雲誦詩愛招隐讀騷續湘
君忽捧公府檄遂逺先人墳春暮㱕未得落花政
紛紛
老拙誰肯伴束書自相隨此外無長物猶有一䲭
夷小醉即孤詠自遣不要竒西湖妙天下未羡習
家池
謪仙㡬代孫今日臨賀丞風月三千首吾子豈未
能長把脩月斧細彫玉壷氷天池羽翼就即看垂
天鵬
曲江與臨武彼此昔相望一嶺大如礪誰云隔尋
丈離合非人力此事要天相昇沉亦偶然豈問優
與髒
買山蓻花竹長恐落人後不見竹林人山王非爼
豆市門能㡬許掉臂日奔湊遲子來朝天商略陳
薄陋
　　　游水月寺
菸日蔫雲乍暑天倦投山寺借床眠清凉世界誰
曾到却在紅塵紫陌邊
　　　題水月寺寒秀軒
小寺深門一逕斜繞身縈面緫煙霞低低檐入低
低樹小小盆盛小小花經蔵中間看佛畫竹林外
面是人家山僧笑道知儂渇其實迎賔例瀹茶
　　　㱕塗觀劉寺新疊石山
風月肝脾氷雪胸道人妙手鑿虚空斸翻諸嶺雲
煙骨幻出山巖紫翠峯細看分明非飣餖如何彫
得許玲瓏為誰苦死忙㱕去知是斜陽是晚鍾
　　　題劉寺僧房
曾醉山間金叵羅山應識我我懷他頓添花竹明
松檜依舊菰蒲暗芰荷試問錦屏無恙否向來梅
樹已無多未須看遍新亭榭勝日重來一一過
　　　和嚴州添倅趙彦先寄四絶句
不見王孫今九春新詞麗曲爽心神只言風月平
分破却是江湖一散人
自摶蒼壁自抄書雪乳一甌香一爐有得俸錢無
吏青如公官况世間無
昌歜佳辰風自南黄梅釀出雨鬖鬖綺琴繡叚能
分似報不如儀獨不慙
雛鳯今年又一鳴芝蘭秀發不曾停州前争探黄
金牓却報城隅最冷廰
　　　戯題檐間蜘蛛
屋角籬尖竹樹隂可憐用盡許機心凝身不動如
無物頓網輕揺試有禽絲貫日華明五色戯隨風
舞忽千㝷看渠經緯來還去忘却摧隤立不禁
　　　䟦忠敏任公遣帖(謂二蔡也/諱伯雨卞京)
巿中貨鴆作参苓遮莫秦和苦口爭殺盡蒼生消
底物卞京兩把老蔓菁(為参故首句云/公帖中謂曽布)
　　　同尤延之京仲逺玉壷餞客
南漪亭上據胡床不負西湖五月凉十里水風已
無價水風底裏更荷香
金桮玉酒沉(聲/去)寒氷青李來禽尚帶生不是此間
無暑氣湖風吹取過臨平
　　　玉壷餞客獨趙達明末至云迓族長於龍
　　　山且談道中事戯為紀之
南山行盡到西湖却上扁舟赴玉壷十里便成三
十里暑中何處不長塗
公子從來火傘中解衣未定語怱怱山行觸熱端
何事夾路楊梅樹樹紅
　　　食蓮子
緑玉蜂房白玉峯折來帶露復含風玻瓈盆面氷
漿底醉嚼新蓮一百蓬
　　　白蓮
井花新挿白芙蕖坐看紛紛脱雪膚自拾落英浮
水面玉舟撩乱滿江湖
　　　酷暑觀小僮汲水澆石假山
堂後檐前小石山一峯瘦削四峯攅忽騰絶壁三
千丈飛下清泉六月寒乃是家僮聊戯事倒傾古
井作驚湍老夫畏熱年來甚更借跳珠裂玉看
　　　清曉湖上
山腰輕束一綃雲湖面初顰半蹙痕未説湖山佳
處在清晨小出湧金門
菰月蘋風逗葛裳出城趂得上畨凉荷花笑沐燕
支露將謂無人見曉粧
六月西湖錦繡鄉千層翠葢萬紅粧都將月露清
凉氣併作侵晨一噴香
　　　大兒長孺同羅時清尋凉監橋
燈火希疎夜向中追凉只與熱相逢意行行到新
橋上兩岸無人四面風
　　　曉出兜率寺送許耀卿
天竺興雲線許長須臾遮盡衆蒼蒼何如灑作千
峯雨乞與都城六月涼
兜率山深露氣清桞隂暗處藕花明無端拾得閑
煩惱背却西湖又入城
　　　蒲橋寓舎劇暑
三嵗都城寓逺坊今年一熱古無雙夜來何處山
村雨涼到蒲橋橋北䆫
　　　林景思寄贈五言以長句謝之
華亭沉虞卿惠山尤延之每見無雜語只説林景
思試問景思有何好佳句驚人人絶倒句句飛從
月外來可羞王公薦穹昊若人乗雲駕天風秋衣
剪菊裁芙蓉暮宿銀漢朝蓬宫我欲從之東海東
西湖桞色二三月相逢一笑冠纓絶醉招和靖呌
東坡一吸西湖湖欲竭我醉自眠君自顛路人徃
徃指作仙此軰何曾識此樂識與不識俱可憐别
時花開今已落思君令人瘦如鶴夢裏隨君攜酒
瓢同登天台度石橋瀑泉界天㵼雲窟長松㧞地
攙煙霄與君䏈句章未了帝城鍾動西峯曉海風
吹􁫆珊瑚枝乃是先生寄我詩火雲燒江江水沸
君詩清涼過於水定知來自雪巢底恍然坐我天
台寺
　　　李仁甫侍講閣學挽詩
紫橐猶黄帽青燈到白頭芝庭過晁董金鐀續春
秋曉月承明寂東風玉壘愁慇懃倩潮水將淚去
西州
髙議春江壯長身野鶴孤生涯一杯酒行李五車
書凡例今迂叟聲名後老蘓岷峨氣悽愴不為玉
將珠
　　　故王氏令人挽(舎人妻/陳安行)
貝葉参秪樹蓍簮當副笄來嬪舎人様如古大夫
妻鸞誥金花濕芝庭玉樹齊藥成奔月去寂寞海
山西
西掖梧方茂南瀕藻已蕪謝庭風絮逺潘室月䆫
孤有訓才吾子無人乳阿姑弔賔成白鶴卜地得
青烏
　　　錢仲耕殿撰侍郎挽詩
易髓三爻表恩波九里強貫珠程氏傳炊玉范家
莊荷橐中年紫芸籖到老香不應踰耳順便返白
雲郷
使節三持玉州轓兩畫熊雪山郇寳白氷漕太倉
紅理世非䡖士才難㑹憶公石峯當西子作殉送
青楓
　　　周子及監簿挽詩
科目連雙中聲名莫二渠手曾攀折檻客有泪辭
車速化非吾事偷閑只古書黒頭黄壤去有昊定
何如
投老欣相得論心恨較遲披文流涕䟽分韻泛湖
詩天奪過逢樂人興殄瘁悲何湏金馬客觧製玉
樓辭
　　　洪丞相挽辭
乾道扶初旭中台煥五雲纔登右丞相已拜大觀
文胡不遲朞月看渠集茂勲一朝驚玉折千載歎
芝焚
家譜忠仍孝詞林博更宏牧羝無是子雛風有難
兄誰謂身非逹其如道不行青蠅滿天地白日轉
清明
　　　太令人田氏挽辭(仲之母/王侍郎謙)
天竺瓊為岫西湖錦作春䡖軒過微雨小宰太夫
人游覧年年好恩封日日新如何君氏賵忽費水
衡銀
家食初偕隐君羮晚得甞金花千軸吿玉樹五枝
香咫尺相山室葱朧瓦廟岡真令淮水絶依舊慶
源長
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第二十二終
誠齋集巻第二十三
　　　　　　廬陵楊　万里　廷秀
　詩
　　朝天集
　　　寄題劉疑之墳山壯節亭用轆轤體
見了廬山想此賢此賢見了失廬山胸中書巻雲
凌亂身外㓛名夢等閑一㸃目光牛背上五絃心
在鴈行間欲吟壯節題崖石筆挾風霜齒頰寒
　　　寄題周元吉湖北漕司志㓛堂
周郎昨賛元戎幕夜眺秦川登剣閣函闗不用一
丸泥談笑生風掃河洛君王尺一喚渠囬貯之鳯
閣與鸞䑓不賛元戎賛丞相筆𥙷造化禆塩梅龍
媒志在横八極天閑玉韉覊不得又揮白羽岸綸
巾却去武昌尋赤壁一覧亭前山月明志㓛堂下
大江横前稱公瑾後元吉君家世有千人英公瑾
小喬在何許元吉小蠻花觧語看君一箭落胡星
如皐一笑傾人城金印如斗帶萬釘何人為作燕
然銘
　　　曉出浄慈送林子方
出得西湖月尚殘荷花蕩裏栁行間紅香世界清
凉國行了南山却北山
畢竟西湖六月中風光不與四時同接天蓮葉無
窮碧映月荷花别様紅
　　　題北山教埸亭子
掌様毬埸五百弓帝城何地似亭中北山南畔南
山北獨受西湖萬頃風
　　　送林子方直閣秘書将漕閩部
纔趂鋒車入帝闗又持使節過家山作仙茶囿芝
田裏寓直蓬萊蔵室間握手清談紗帽㸃羡君白
日繡衣還來年貢了雲龍璧便綴金鑾玉笋班
梅花國裏荔枝村頗記張燈作上元一别頻䝉訪
生死七年再見劣寒温屬當閔雨祈群望不得臨
風共一尊誰為君王留國士吾衰猶擬呌天閽
亦聞小泊賛公房清曉扶藜叩上方君與一僧游
別嶂我行百匝遶長廊風巾霧屨來雲外雪檜霜
松滿袖香政是炎官張火傘不應多取海山涼
　　　送李伯珍主管西㱕
淡墨題名冠子衿一星州縣歎游沉向來寄我南
樓賦不減古人東武吟几閣文書聊韞玉蘭䑓筆
札即紬金李家兄弟鵷鸞侣一日雙飛入上林
　　　聖上閔雨徧禱未應下詔避殿減膳感歎
　　　賦之
夏旱焚如復入秋聖皇避殿減瓊羞數峯北峙雲
垂合一陣西風雨又休逐日望霓穿却眼何時倒
海作奔流諸賢䄂有爲霖手不㵼天瓢洗　主憂
　　　七月二十三日題李亭之墨梅
夏熱秋逾甚寒梅暑亦開無塵管城子幻出雪枝
來
　　　牽牛花
素羅笠頂碧羅檐晩缷藍裳著茜衫望見竹篱心
獨喜翩然飛上翠瓊篸
莫笑渠儂不服箱天孫為織碧雲裳浪言偷得星
橋巧只觧氷盤染茈薑
曉思歡欣晩思愁繞籬縈架太嬌柔木犀未發芙
蓉落買断西風恣意秋
　　　江下送客
却因送客動㱕心過市逢喧悶不禁偶見人家好
池館柳行盡處一亭深
　　　和姜邦傑春坊續麗人行
　　即東坡集中周昉畫背面欠伸内人東坡賦
　　之韓子蒼又賦之今姜君又賦之予因和姜
　　韻
玉人自惜如花面不許黄鸝鸚鵡見若令畫史識
傾城寫徧人間屏與扇春光嬾困扶不起吹殘玉
玉笙也慵理是誰瞥見一梳雲微月影中掃穠李
阿昉姓周不姓顧筆端那得蓮生步無妨正面與
渠看看了丹青無畫處古來妍醜知幾何嫫母背
面謾人多君不見漢宫六六多少人畫圖枉却王
昭君是時當面看冩真却遣琵琶彈塞塵不如九
京喚起文與可麝煤醉與竹　傳神
　　　和姜邦傑春坊再贈七字
可笑詩人死愛名吻間長作候蟲聲鍊成九轉丹
砂著贏得千莖白雪生政使古今傳不朽不知身
世竟何成老夫老去真休去一聴梅山主夏盟(有/姜)
(集/梅山)
　　　木犀初發呈張㓛父
塵世何曾識桂林花仙夜入廣寒深移將天上衆
香國寄在梢頭一粟金露下風髙月當户夢囬酒
醒客聞砧詩情惱得渾無那不為龍涎與水沉
　　　又和
詩人家在木犀林萬頃湖光一徑深夾路兩行森
翠蓋西風半夜散麩金邀賔把酒香浮玉擘水庖
霜膾落砧掇取仙山入京洛不妨冷眼看昇沉
分得吴剛斫處林鵝兒酒色不須深系從犀首名
干木派別黄香字子金衣濺薔薇兼水麝韻如月
杵應霜砧餘芬薫入㫋檀骨從此人間有桂沉
端能小脱簿書林招喚詩流卜夜深老我愁隤半
山玉憑君淺酌一荷金水邊賞桂秋圍坐雨後􁆾
蔬香滿砧乘醉却來湖上戯手翻波月看浮沉
約齋詩客坐詩林派入江西徹底深縫霧裁雲梭
織錦眀堂清廟玉摐金已呼毛穎哦韲臼更約姮
娥聘槀砧細詠新來木犀句一燈明滅夜沉沉
老子江西有故林萬松圍裏桂花深憶曾風露飄
寒粟自領兒童拾落金割蜜旋將揉作餅擣香須
記不經砧一枝未覺秋光减燈影相看萬籟沉
帝城底裏有山林桂樹團團煙霧深玉臂折來數
枝月銀髯羞挿滿頭金談間千首有此客空外一
聲何處砧酒亦銷愁亦生病不須不醉不須沉
　　　題徐衡仲西牎詩編
江東詩老有徐郎語帶江西句子香秋月春花入
牙頰松風澗水出肝腸居仁衣鉢新分似吉甫波
瀾併取将嶺表舊游君記否荔支林裏折桄榔
　　　題吴夢與古樂府
金麥褰惟銀蒜鈎水光殿後月華樓鸎歌花笑柳
起舞何處人間更有愁吴郎那得吴宫語夢裏苧
羅人道許低紅揜翠曲未終小兒索飯啼門東
　　　賀　皇太子九月四日生辰
金莖分露與黄花銀漢非煙作瑞霞萬國元良當
誕節重輪日月正光華祖堯父舜真千載禹子湯
孫更一家清曉夀觴天上至蟠桃如甕棗如瓜
典學光隂璧不如簡編燈火巻還舒極知儲后勤
稽古却是儒生嬾讀書心到帝王圖籍外手追雅
頌國風初人間未見瑶山集十倍曹丕尚有餘
　　　題薫陾中興慶夀頌
炎暉十華生太皇即宋光武趙少康皇穹柱折地
無軸再闢三極紀八荒與天同仁自同夀八十萬
嵗登九九淳熙天子駕蒼龍春王三朝領群后是
時雪花曉尚飄日華飛來雪即銷玉巵灔海泛椒
栢寳冊錯錦凋瓊瑶虞典漢儀照億世可無鴻筆
描天地下惟窺園幾代孫濃墨大書三萬字㸃竄
封禪典引辭塗改皇武貞符詩珠璣金玉槌作屑
鑄出夏鼎仍商彛岐陽石鼔魚貫桞浯溪石崖非
好手誰將臣陾中興慶夀篇刻之玉版蔵名山何
千萬年千萬年
　　　石榴
深著紅藍染暑裳琢成紋玳敵秋霜半含笑裏清
氷齒忽綻吟邊古錦囊霧縠作房珠作骨水精為
醴玉為漿劉郎不為文園渇何苦星槎逺取將
　　　九月十日同尤延之觀浄慈新殿
昨雨敗重九謂併敗此行雲師出小譎垂曉偷放
晴初愁落君後我反先出城竚立已小倦喜聞馬
來聲南山有新觀大殿初落成入門山脊動仰目
天心横柱起龍活立檐飛鵬怒昇影入西湖中失
盡千峯稜天竺拉靈隠駿奔緫來庭老禪定何巧
幻此壯玉京書生茅三間饑眠方曲肱
　　　看劉寺芙蓉
初約山寺游端為怪竒石那知雲水鄉化作錦繡
國入門逕深深過眼秋寂寂隔竹小亭明禂紅漏
踈碧山僧引幽踐絶巘恣佳陟三步綺為障十步
霞作壁爛如屏四圍搭以帔五色滿山盡芙蓉山
僧所手植秋英例臞淡此花獨腴澤却憶𥙷外時
朝士作祖席是間萬株梅冷射千崖白舊游不可
尋雪枝半榛棘
　　　劉寺展繡亭上與尤延之乆待京仲逺不
　　　至再相待於靈芝寺
南山十日菊秋酌有前諾東省三同舎山行何用
約也復相丁寕彼此撥忙著清晨到劉寺寸歩輒
倚薄望君久未來細意揀巖岳上到展繡亭聊復
休倦脚囬覽西湖天向我懷中落山幽人轉孤境
勝情反悪昔賢願獨徃對影誰與樂或者欣群游
避喧那可却我隨梁溪叟觴次饒驩謔坐無山浦
翁談間頓蕭索斜陽更待渠小向靈芝泊
　　　買菊
老夫山居花繞屋南齊杏花北齊菊青春二月杏
花開抱瓶醉卧錦繡堆凉秋九月菊花發自折寒
枝挿華髪湘纍落英曽幾何陶令東籬未見多吾
家滿山種秋色黄金為國就中更有一丈黄霜葩
月蘂耿出墻飲徒亡酒尋不得一身花露香如今
小寓咸陽市有口何曾問花事百錢檐上買一株
聊伴詩人發幽意
　　　朱新仲舎人灊山詩集其子軧叔止見惠
　　　且有詩和以謝之
灊山詩伯錦裁篇王樹郎君手為編美似洛花争
曉靚清如江月赴秋圎力追杜老今誰擬親得陵
陽夜半傳再拜一吟三太息青燈細雨伴凄然
　　　再和謝朱叔止機冝投贈奬及南海集之
　　　句
重陽風雨不全篇春草池塘豈滿編好句誰言較
多少古人信手斸方圓自慙下下中中語只合休
休莫莫傳珍重銀鈎揮玉唾竟無瑤報只空然(詩/來)
(句故首章及之/有奬二千篇之)
　　　經和寕門外賣花市見菊
病眼仇冤一束書客舍葭莩菊一株看來看去兩
相厭花意索寞恰似無清曉肩輿過花市陶家全
圃移在此千株萬株都不看一枝兩枝誰復貴平
地㧞起金浮屠瑞光千尺照碧虛乃是結成菊花
塔蜜蜂作僧僧作蝶菊花障子更玲瓏生採翡翠
鋪屏風金錢裝面蜜如積金鈿滿地無人拾先生
一見雙眼開故山三徑何獨懐君不見内前四時
有花賣和寕門外花如海
　　　九月十五夜月細看桂枝北茂南缺未經
　　　古人拈出紀以二絶句
桂樹氷輪兩不齊桂圓不似月圓時吳剛玉斧何
曽巧斫盡南枝放北枝
青天如水月如空月色天容一皎中若遣桂華生
塞了姮娥無殿兎無宫
　　　和張功父病中遣懐
人自窮通詩自詩管渠人事與天時鶴長未便賢
鳬短梅早那湏笑杏遲公子近來忺説病老夫秋
至不曾悲人生隨分堪行樂何必蘭亭與習池
　　　早入東省殘月初上
秉燭趨省署兩街猶閉門素娥獨早作碧沼澣黝
盆寳釦剥見漆半稜光剰銀忽作青白眼圜視向
我嗔黒氣貫瞳子側睨不敢真皎然一玉李前行
導征輪熒然數金粟後扈從車塵朝雞傳三令都
騎争載奔星芒銷欲無月影澹失痕金鴉飛上天
吐出紅龍鱗
　　　緩轡入東宫門望見漁浦山
漁浦孤峰入九城承華門裏最分明馬頭看得山
低去夾道芙蓉紅露聲
　　　和徐衡仲惠詩
風騷壇上徑雄趨不作俳辭笑矣乎紙落雲煙看
醉旭氣含蔬笋薄僧殊夜來霜月千家滿雨後風
埃半㸃無安得與君幽討去一觴一詠惱西湖
　　　和張㓛父夢㱕南湖
一生兩事苦相闗從仕居貧併作難顧我雪穿行
脚韈羡君身作在家官曉分京兆月半璧夕問南
湖水幾竿桃李能言春滿坐向人猶自訴霜寒
　　　張㓛父請祠甚力得之簡以長句
老夫不及朱師古納却太常少卿得潼府老夫不
及張約齋乞得華州仙觀名雲䑓金印如斗床滿
笏冨貴何曾膏白骨一世窮忙為阿誰終日逢人
皺兩眉賣身長鬚仍赤脚忍面墦間乞東郭添丁
徳曜喜欲顛孤竹一簟真箇錯張君有他復有田
朱君㱕去無一錢老夫老矣不㱕去五栁先生應
笑汝
　　　三老董公
一色三軍雪染衣拔山氣力陡然衰三王事業無
多子却是良平不得知
　　　利州路提刑秘書張季長送洮研發視乃
　　　一段柏木也作詩謝之
繡衣使者禀霜威方丈仙人舊羽儀別去十年真
一夢書來萬里寄相思如何緑石涵風面化作青
銅溜雨枝却送新詩報嘉惠偷兒當不要新詩
　　　送徳輪行者
瀝血抄經奈若何十年依舊一頭陀袈裟未著愁
多事著了袈裟事更多
　　　擬上舍寒江動碧虚詩
江逺澄無底秋深分外寒太虛元碧浄倒影動清
湍浪雪翻空碎天藍落鏡看光揺蘆葉冷聲戰蓼
花乾畫手琱心苦詩脾覔句難人間那有許我欲
把漁竿
　　　送朱師古龍圖少卿師潼川
璧水蓬山徧羽儀頌䑓公府更光輝紫荷到眼垂
持橐黄菊闗心便拂衣鬻子運籌年尚少買臣衣
繡日思㱕小煩諭蜀須還報却䄂香煙侍太㣲
甲戌花時䇿集英相看鬚鬢各青青曲江初别春
三月北闕重來再一星百石去官君似邴千年㱕
鶴我輸丁因書若寄楊員外莫道山寒少茯荅
　　　高宗聖神武文憲孝皇帝挽詩
芒動長星帚親揮却日戈再令天有柱一定海無
波黄屋非堯樂薫琴付舜歌秪書魏蕩字誄語不
須多
更造今光武中興昔武丁雲昭河洛畫天作典謨
經立極餘三紀頤神再一星堯山鄰禹穴松雪蔚
争青
　　　記夢
　　夢游一山寺山水清美花草芳鮮
　　未見寺而聞鍾夢中作三絶覺而
　　記之
雲袖危相複霜鍾韻政遲忽然數聲急却是住撞
時
水動花梢動花揺水影揺不知各無意為復兩相
招
霧外知何寺鍾聲只隔山望來無里許還在九霄
間
　　　題眉山程侅所蔵山谷冩杜詩帖
杜家碧山銀魚詩黄家虎卧龍跳字六丁難取真
寄愁程家十襲今三世程家蘓家元舅甥子瞻正
輔外弟兄正輔有孫文百錬筆倒三江胸萬巻公
車献策五十篇玉札國體䑢化源逺謀小扣囊底
智環詞未出海内傳三年抱璞咸陽市子虚無因
達天帝如今却買巴峽舩峩眉山月秋正圓丈夫
身徤恐不免即召枚臯未渠晩
　　　題臨川李子經文槀
聖經賢傳緊闗津騷客詩家妙斧斤揔被先生漏
消息不令後軰隔知聞都城一日紙増價天下幾
人貧似君不要綈𫀆却㱕去平生笑殺送窮文
　　　送喻叔竒工部知處州
厭直含香與握蘭一麾江海泝氷灘括蒼山水名
天下工部風煙入筆端新國小遲懐印綬故園暫
許理漁竿即看治行聞天聴紫詔徴還集孔鸞
　　　送劉童子
天上麒麟地上行掌中珠玉月中生瀾翻六籍吞
諸子聲動三公及九卿別有詩書真事業不應童
子是勲名長成來奏三千牘桃李春風冠集英
　　　題劉道原墓次剛直亭
山南山北蔚松楸四海千年仰二劉迂叟餽縑寕
凍死伯夷種粟幾時秋平生鉄作三尺喙土苴人
間萬戸俟廬阜作江江作阜始應父子不傳休
　　　除夜張㓛父惠詩索荆溪集次韻送􁘥
早􁘥荆溪集應無挂隐詩梅邊五字律管底一班
窺新嵗來朝是流年去浪移誰能守除夕妨我夢
㱕時
　　　題畢少董繙經圖
　　畢敷文少董名良史紹興初䧟虜境居汴閉
　　户著春秋正辭論語探古書有宋哲夫李願
　　良軰執經師之好事者冩為繙經圖宋執一
　　巻書背立日讀且指李執一卷書向其師若
　　有問者而少董坐一榻上後有二女奴各有
　　所執而阿冬者坐其間少董之季子也女奴
　　之髽者曰孫壽冠者曰馬惠真哲夫名城願
　　良名師魏云
宋生把巻讀且指李生把巻問竒字榻上坐著一
老子右手秉筆祖左臂春秋論語訓傳成未成胸
中有話頗欲告兩生欲呼小白拉重耳同討犬戎
尊帝京蠶妾不觧事兩生未可語冬郎政兒癡誰
能復憐許繙經未了報㱕期攜書㱕來献玉墀胡
沙滿面無人識囬首兩生斗南北
　　　戊申元日立春題道山堂前梅花
今年元日不孤來帶領新春一併囬夜雨初添石
渠水東風先入道山梅不妨數朶且微破未要十
分都盡開江路野香元自好阿誰移取種蓬萊
　　　龍山送客
念念還郷未得還偶因送客到龍山分明認得西
㱕路只是囬車却入闗
無奈郷愁只强忘龍山喚起再思郷故郷依舊千
山外却被龍山断殺腸
　　　問春
今嵗春㱕不小心合將消息報園林蘇公堤上千
株桞二月猶慳半縷金
元日春囬不道遲忽忽未遣萬花知道山堂下紅
梅樹速借晴光染一枝
　　　曉入秘書省過三橋
舩底吴儂尚宴眠一舩炊飯數舩煙行人各自東
西岸抵死囬頭看兩邊
　　　謝譚徳稱國正惠詩
今年日瘦天不喜玉皇顔惨方諸淚草木無光紅
紫遲春半何曾有春意誰將好手挽春囬割取錦
江春色來七星橋邊楊栁動百花潭上桃李開乃
是國子先生贈詩卷筆下東風随手轉君不見李
家謪仙吟掉頭觧道峨眉山月半輪秋又不見蘓
家老仙氷啄句更説只恐夜深花睡去先生辨著
錦繡腸朅來西湖山水郷乞君湖山入詩囊法嗣
兩仙一瓣香
　　　連日二相過史局不到省中後園杏花開
　　　盡
史館頻催史筆遲道山還觧有忙時後園兩日不
曾到開盡杏花人不知
　　　省中新柳
元日新春己早㱕却縁春雪勒春遲一年栁色今
何似政是猶黄未緑時
　　　讀梁武帝事
眼見䑓城作却灰一聲荷荷可憐哉梵王豈是無
甘露不為君王致蜜來
　　　　䟦悟空道人墨蹟
　　　臨川蔡教授詵之母徐氏諱藴行自號悟
　　　空道人學虞書得楷法手抄佛書䟦以五
　　　言
葱嶺書如積銀鈎墨尚新前身虞學士今代衛夫
人曲水脩蘭禊明珠採洛神更令添此帖急就不
須珍
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第二十三終
誠齋集巻第二十四
　　　　　　廬陵楊　万里　廷秀
　詩
　　朝天集
　　　偶送西㱕朝天二集與尤延之䝉惠七言
　　　和韻以謝之
西㱕累嵗却朝天添得囊中六百篇垂棘連城三
倍價夜光明月十分圓競誇鳯沼詩仙様當有雞
林賈客傳我似岑参與髙適姓名得入少陵編
　　　右延之詩
梁溪㱕自鏡湖天筆棬湖光入大篇傾出錦囊和
雨濕炯如柘彈走盤圎許分句法何曾付自笑蕪
辭敢浪傳兩集不須求序引秖將妙語冠陳編(文/尤)
(㱕自朝陵所/號梁溪居士新)
　　　右和
　　䟦王順伯所蔵歐公集古録序真蹟
遂初欣遇兩詩伯臨川先生一禪客三人情好元
不踈秪是相逢逢不得渠有正觀碑儂有永和詞
真贗爭到底未說妍與蚩珊瑚撃得如粉碎趙璧
博城翻手悔不似三家鬬断碑夜半戰酣莫先退
皇朝愛碑首歐陽集古萬巻六一堂玄珪漆玉堆
墨寳黟霜黒水塗緇裳臨川無端汲古手席巻歐
家都奄有􁆩山科斗不要論嶧山野火不經焚尤
家沉家喙如鉄未放臨川第一勲不知臨川何許
得尤物集古序篇出真筆遂初心妬口不言君看
䟦語猶悵然(公與順伯皆喜収碑刻各自誇尚/遂初欣遇尤延之沉虞卿自號也二)
　　　和趙稷臣惠詩軸
今代宗英政駿賢同居江介更同年别來十載長
相憶新聼千詩喜欲顛爽似月華秋豔豔韻如荷
葉夏田田吹燈把翫舒還巻老眼惺鬆夜不眠
　　　和叚季承左蔵惠四絶句
箇箇詩家各築壇一家横割一江山秪知輕薄唐
将晩更觧攀翻晉以還
遮莫蟠胸書似山更饒落筆語如泉隂何絶倒無
人怨却怨渠儂秘不傳
道是詩壇萬丈髙端能辨却一生勞阿誰不識珠
将玉若箇闗渠風更騷
四詩贈我儘新竒萬象從君聽指麾流水落花春
寂寞小風淡日燕差池
　　　和張功父梅詩十絶句
今嵗柴車揔未巾孤山龍井不曾行老無半㸃看
花意遮莫明朝雨及晴
道山堂後數株梅為底偏於雨裏開到得晴來無
一朶亂飛白雪㸃蒼苔
不是春光不早囬却縁春雪勒踈梅詩人縱有催
花手有雪堪推花只推
淡淡梅花不要裝真珠樓閣水精郷騷人詞客猶
愁冷紫蝶黄蜂更敢忙
東皇嵗嵗駕蒼龍只許仙妃萬玉從天上冰霜清
入骨人間桃李若為容
約齋句子己清圓更賦梅花分外妍不飲銷金傳
玉手却來囓雪聳詩肩
道是梅兄不觧琴南枝風雪自成音玉縄低後金
盆落獨與此君談此心
横斜影裏惜花殘忘却人間一䑕肝莫怨梅殘看
不足請君明嵗早來看
要與梅花巧闘新恨無詩句敵黄陳約齋詩好人
仍好不怕梅花賽却人
老子年來不願餘秪慙霜鬢入金鋪故山自有梅
千樹夢繞横枝撚断鬚
　　　去瑞香病葉
紫㽔落盡長青枝政是添新換舊時辛苦為渠耘
病葉慇懃挽住是游絲
　　　和袁起巖郎中投贈七字二首
故人一别兩相思不伹平生痛飲師胸次五三真
事業筆端四六更歌詩閉門覔句今無己刻意傷
春古牧之卧雪髙人家譜在春風政著紫蘭枝
道塲山下弄山泉餐菊紉蘭萬物先送眼飛鴻髙
四海補天徤筆震三川池塘碧草囬春夢衣鉢黄
梅肯夜傳兩不饒人有新句怨渠未許見全篇
　　　跋袁起巖所蔵後湖帖并遺像一軸詩中
　　　語皆􁃴括帖中語也
先生向來落異縣故人十載不相聞㱕來不伹荒
三逕㸃検松菊無一存褁輪加璧豈不好朝廷禮
數優遺老紅旗黄紙乆罷休青山白雲苦死留咫
尺西岡㱕未得只待桃花水生半篙碧便拏短艇
㱕結茅共尋赤松與黄石風煙之表非人間别有
天地寛且閑周山賣却不要錢袁家送酒一破顔
猶嫌孤斟太落莫更覔髙人共杯杓銀鈎四紙墨
尚鮮妙處難與俗人言忽逢先生自天降手扶太
一青藜枝仙容可望不可親飄然飛去青霞上白
蘋滿棹何時㱕秋著蘆花知不知
　　　謝邵徳稱示淳熈聖孝詩
古人浪語筆如椽何人觧把筆題天崑崙為筆㸃
海水青天借作一張紙作商猗那周皇矣廷尉簿
正邵夫子淳熈聖孝貫三光題大如天誰敢當夫
子一洒金玉章銀河吹笙間琳琅吉甫奚斯鴻鴈
行彼何人哉唐漫郎夜來玉蟲雜金粟老夫春寒
眠不足起來拾得聖孝詩燈花阿那聖得知
　　　題曾無己所藏髙麗疋紙蔡君謨歐公筆
　　　蹟
三韓玉葉展明蠲諸老銀鈎巻碧鮮幸自不逄文
與可一竿秋竹掃風煙
　　　夢種菜
　　予三月一日之夜夢游故園課僕夫種菜若
　　秋冬之交者尚有菊也夢中得菜子菊花一
　　聨覺而足之
背秋新理小園荒過雨畦丁破塊忙菜子己抽蝴
蝶翅菊花猶著欎金裳從教蘆菔專車大(隋/音)早覺
蔓菁撲鼻香宿酒未銷羮糁熟析酲不用柘為漿
　　　謝曹宗臣惠雙溪集
君不見東陽沈隱侯君不見宣城謝玄暉兩處雙
溪清徹底二子詩句清於溪千載却有曹夫子天
借古人作詩地家在東陽寳婺邊官在宣城蓮幕
裏溪光滴作兩眼眀溪秀吐作五字清開巻看來
掩巻坐詞波跳作雙溪聲無人冩作雙溪操収拾
新篇句中妙莫将沈謝鴻鴈行便與猗那薦清廟
　　　過霸東石橋桐花盡落
老去能逢幾箇春今年春事不關人紅千紫百何
曾夢壓尾桐花也作塵
　　　春雨呈袁起巖
昨日晴暄儘十分無端寒濕復今晨蒼顔華髪差
挑老急雨顛風屏當春只有觀書堪遣日從來病
眼不如人詩名滿世真何用更賺先生願卜鄰
　　　再和
三月隂晴頃刻分晚來非午午非晨閉門細草新
蒲雨過眼飛花落絮春顧我江湖釣竿客識君䑓
閣步雲人柯山不患無人作(佐/音)便合留中作近鄰
　　　擬玉水記方流詩
觀水那無術曾於徃記求是間還韞玉其外必方
流縝栗淵潜乆英華氣上浮清波皆中矩寳祲直
横秋金海芒相貫璿源折以幽端如君子徳不病
暗中投
　　　擬㱕院桞邉迷詩
玉殿朝初退金門馬不嘶院深㱕有處桞暗迹都
迷紫陌春無際青絲舞正齊風煙志近逺樓閣問
髙低殘雪鸎聲外斜陽鳯掖西少陵花底路物物
献詩題
　　　擬汲古得脩綆詩
學子研終古難将短淺求汲深欣得得操綆要脩
脩逺酌源千載長繅思萬周初如泉眼隔忽若井
花浮意到言前逹詞於筆下流昌黎感秋句聖處
極冥搜
　　　謝張㓛父送牡丹
病眼看書痛不勝落花千朶喚雙明淺紅釅紫各
新様雪白鵝黄非舊名擡舉精神微雨過留連消
息嫰寒生蠟封水養松䆫底未似琱欄倚半醒
　　　張㓛父送牡丹續送酴醿且示酴醿長編
　　　和以謝之
溪桃紅霞作紅雨海棠飄盡春無處約齋錦幄一
夜空行李移㱕雪宫住只道青蛟弱無力飛上朱
簷還有翼貧看翡翠積成堆忽吐瓊瑤真作劇素
影與月相将迎緑雲和露相扶擎南枝暗香乆寂
寞此花與梅同一清老夫最愛嚼香雪不伹觧酲
仍滌熱牡丹未要煎牛酥酴醿相領入氷壷約齋
知我春愁重併遣二友來相娯惜無老盆一快舉
淡日㣲風花自舞約齋詩瘦浪作癡君不見酒不
到劉伶墳上土
　　　和張㓛父送黄薔薇并酒之韻
海外薔薇水中州未得方旋偷金掌露淺染玉羅
裳已換桃花骨何須賈氏香更煩麴生軰同訪墨
池楊(借葉更與菊為裳/㓛父詩云已從槐)
　　　和張㓛父聞子規
乆雨今朝忽作晴老人懐抱不勝清仲宣乆作登
樓賦望帝更吟當殿聲春去春來渾是夢花開花
落若為情㱕心不用渠催喚自有江鷗與狎盟
　　　跋范文公與尹師魯帖
　　帖云承　朝車憩歇南亭未敢拜謁且請與
　　通判喫食所事不須與衆云云也當是尹責
　　均州監酒自均來訪范於南陽時也
佳客千山得得來主人雙眼為渠開逄人莫說當
時事且泊南亭把一杯
　　　跋韓魏公與尹師魯帖
　　帖中語蓋韓公經略西事時以書與尹徃還
　　多謀畫軍事
侍中尺箠撻羗酋更得河南共運籌到得降書來
北闕河南騎馬去均州
　　　跋陳簡齋奏草
詩宗已上少陵壇筆法仍抽逸少關真蹟緫㱕天
上去獨留奏草在人間
　　　又跋簡齋與夫人帖
　　帖云平江尚留兩日書中說錢盡再遣四尊
家在錢塘身在蘇扊扅消息近來踈極知薪水無
錢買且遣長鬚送乗壷
　　　丘母太碩人臧氏輓詩(之母/丘宗卿)
行樂潘慈母榮封衛碩人金花五色誥雨葉六畨
春白露凋萱惨青山拱木新九齡真上夀一子更
名臣
共伯松楸後宗文玉雪初吹燈躬夜績聴子讀殘
書帥閫方蘭膳王畿又版輿藥成人不見月裏蹈
蟾蜍
　　　劉平甫挽詩
忠孝元家法經綸豈嬾心日邉遲信息霞外且山
林風月詩天巧乾坤酒陸沉一生欠半面五字寄
哀音
忠顯肩雙廟屏山籙二程嶺寒松節苦壇暖杏花
明君也孤傳業天乎獨短生子孫無一物故紙付
渠耕
　　　江西道院集
　　戊申四月九日得請𥙷外初出國門宿釋迦
　　寺
出却金宫入梵宫翠微緑霧染衣濃三年不識西
湖月一夜初聞南澗鍾蔵室蓬山真昨戯園翁溪
友得今從若非朝士相追送何處冥鴻更有蹤
　　　題南屏山興教寺清曠樓贈擇訥律師
清曠樓中夕眺間落暉殘雨兩生寒樓中占盡南
山了更占西湖與北山
　　　明發南屏
新晴在在野花香過雨迢迢沙路長兩度六朝今
結局一生行客老還鄉猶嫌數騎傳書札剰喜千
山入肺腸到得前頭上舩處莫將白髪照滄浪
　　　過南蕩
秧纔束髪㓜相依麥己掀髯喜可知笑殺槿籬能
耐事東扶西倒野酴醿
近岫遥峰翠作圍平田小港碧行遲垂楊一徑深
深去阿郍人家住得竒
政好行時莫嬾行猶寒未熱雨初晴江西休問何
時到已離南屏第一程
　　　過楊村
石橋兩畔好人煙匹似諸村别一川楊桞隂中新
酒店蒲萄架底小漁舩紅紅白白花臨水碧碧黄
黄麥際天政爾清和還在道為誰辛苦不㱕田
　　　側溪觧䌫
夢裏喧聲定不凡順風觧䌫破晴嵐起來職事惟
洗面此外㓛名是掛帆莫笑一蔬兼半菽飽餐万
岳與千巖蓬萊雲氣君休望且向嚴灘濯布衫
　　　洗面絶句
浙山兩岸送㱕艎新擣春藍淺染蒼自汲江波供
盥漱清晨滿面落花香
　　　舟過桐廬
瀟洒桐廬縣寒江繚一灣朱樓隔緑桞白塔映青
山稚子桃䆫出舟人買菜還峯頭好亭子不得一
躋攀
近縣人人喜來舩岸岸移偶因小泊處恰是早餐
時喚僕荅相亂㸔山寒不知横洲猶半在今嵗水
生遲
後面山無數南頭桞更多人家逼江岸屋柱入滄
波老去頻經此重來更幾何牛山動悲感曾侍板
輿過
　　　溜港灘
此去嚴州只半程一江分作兩江横忽驚洲背青
山下却有帆檣地上行
　　　午睡聞子規
睡眼䰒鬆未爽時一聲杜宇頓開眉不須報道思
㱕樂今我真㱕不用思
　　　己過胥口将近釣䑓
睡起衣襟乱頭巾百摺痕帆端風色緊舩底水聲
喧胥口冤餘浪嚴灘釣處村因行還訪古故老莫
能言
　　　釣䑓
釣石　三千丈將何作釣絲肯離山水窟去作帝王
師小范真同味玄英也並祠老夫㱕已晩莫遣客
星知
　　　蘭溪女兒浦曉寒
前年寒早熱亦早去年寒遲熱亦遲何曽寒暑有
遲速通融三年郍兊攴人生何必早得意芍藥榮
時牡丹瘁榮枯遲速一笑休順風今日好行舟
　　　横山塔
相識横山塔于今十五年孤標立絶頂秃影照清
川寂寞無香火将迎㡬舫舩吾衰豈重過珍重塔
中仙
　　　舟過蘭溪
駕雨顛風過即虚殺風急雨有還無雲山奔走無
停住岸樹欹斜不要扶舩底石聲知淺水沙頭笠
影倦牽夫金䑓秪在横山背便到金䑓也日晡
　　　嘲穉子
雨裏舩中不自由無愁穉子亦成愁看渠坐睡何
曾醒及至教眠却掉頭
　　　雨中遣悶
舩蓬深閉膝難安四面千峯不得看莫厭霏微悶
人雨挿秧怕熱愛䡖寒
　　　横山江岸
近舩古岸不勝髙浪劃濤剜似削刀層石層砂層
膩土僧厨蒸出栗黄糕
　　　舟中午睡
一葉搖無定昏然妙思通化為漆園蝶飛入大槐
宫有酒相勾引無茶作冦戎平生眠不足還債艣
聲中
　　　炙蒸餅
圎瑩僧何矮清鬆絮爾䡖削成瓊葉片嚼作雪花
聲炙手三家市焦頭五鼎烹老夫饑欲死汝軰且
同行
　　　睡起觀山
過雨前汀未可登搴篷小㪚睡瞢騰舩頭政好看
山色一㸃江風冷似氷
　　　柴步灘
江濶水不聚分爲三五灘遂令客子舟上灘一一
難小沙已成洲大洲已成山山有樹百尺樹圍屋
數間水底復生洲沙濕猶未乾從此洲愈多安得
水更寛憶從嚴陵㱕水落不能湍拖以數童僕折
却十竹竿今兹過吾舟念昔猶膽寒
　　　東磧灘
江舩初上灘灘水政勃怒舩工與水闘水力攔舩
住琉璃忽破碎氷雪迸吞吐竟令水柔伏低頭舩
底去朝來發盈川已過灘十許伹聞浪喧闐未覩
水態度却縁看後舩偶爾見竒處從此至三衢猶
有灘四五
　　　將至地黄灘
未到地黄灘十里先聞聲檣竿已震掉未敢與渠
争舟人各整篙有如大敵臨搴篷試一望濺雪紛
淙琤乃是水磑港為灘作先鳴真灘定若何老夫
虚作驚
　　　蘇木灘
灘雪清濺眸灘雷怒醒耳落洪翠壁立跳波碧山
起舩進若戰勝舩退亦遊戯若非篙師苦進退皆
可喜忽逢下灘舟掀舞快雲駃何曾費一棹纔瞬
已數里㑹有上灘時得意君勿恃
　　　遼車灘
東岸上不得西岸上更難五舩徃復來經緯灘兩
間一舩初徑進當流為衆先濤頭打澎湃退縮不
敢干一舩作後殿忽焉突而前瞬息越湍険囬顧
有矜顔老夫與寓目亦為一餐然
　　　舟中新暑止酒
新暑酒不宜作熱妨夜睡不如看人飲亦自有醉
意彼飲吾為嚥所羙過於味同舟笑吾癡吾不羡
渠醉安知醉與醒誰似誰不似
　　　過查瀬
眼底常山一武中上灘更得半㠶風青天以水為
銅鏡白鷺前身是釣翁舊日岸頭渾改盡數尖山
觜忽攙空老夫只費五六日行盡浙山西復東
　　　舟過大水旁羅灘渴甚小飲
熟水無多喫烹茶未要來從教十分渴連掃兩三
盃岸樹背舩走江波閃日開靈山定能飲分酧碧
蓮醅(碧蓮堂/信州酒名)
　　　過鈆山江口
下却諸灘水漸平舟行已逺上饒城酒家便有江
郷景緑桞梢頭樹玉瓶
　　　過戈陽觀競渡
急鼓繁鉦動地呼碧瑠璃上兩龍趨一聲翻倒馮
夷國千載凄凉楚大夫銀椀錦標夸勝捷盡橈繡
臂照江湖三年端午真虚過竒觀初逢慰道塗
　　　靈山
饒水囬囬轉靈山面面逢展成青步障㰸作碧芙
蓉變態百千様尖新三兩峯逺看方更好還隔翠
雲重
　　　亀峯
明發大琛山亀峯引頸來對面亭午過戈陽亀峰
縮頭不相見緑毛䝉茸淨如染紫殻輪囷有班㸃
不知七十二鑚神不神桃花市裏看最真
　　　五月一日過貴溪舟中苦熱
半月隂凉天氣佳今朝新暑不饒些一生怕熱長
逄熱千里還家未到家入却舩來郍得出恰方日
午㡬時斜勸君莫愛髙官職行路難時却怨嗟
　　　初二日苦熱
人言長江無六月我言六月無長江只今五月已
如許六月更來何可當舩倉周圍各五尺且道此
中底寛窄上下東西與南北一面是水五面日日
光煑水復成湯此外何處能清凉掀蓬更無風半
㸃揮扇只有汗如漿吾曹避暑自無處飛蝿投吾
求避暑吾不觧飛且此住飛蠅觧飛不飛去
　　　端午前一日阻風鄱陽湖觀競渡
悪風夜半阻㱕舩端欲留人作勝縁千里攜家觀
競渡五湖新漲政黏天棹翻波浪山如雪醉殺兒
郎喜欲顛得去更佳留亦好吾曹何處不欣然
　　　初六日過鄱陽湖入相見灣
阻風兩日卸髙桅笑傲江妃縱酒杯及至絶湖纔
一瞬翻令病眼不雙開蘆洲荻港何時了南浦西
山不肯來相見灣中悶人死一灣九歩十縈廻
　　　過趙家莊
老子方孤悶西山忽在旁囬頭鄔子砦眀眼趙家
莊試飲章江味中涵吉水香望郷儂己喜而况到
吾鄉
　　　十五日明發石口遇順風
泝流淺木剌樓舩百棹千篙秪不前一夜波聲喧
到曉北風氣力欲翻天掛㠶未了青泥過轉眼相
將玉笥邉無數小舟俱在後追儂不及指為仙
　　　山居午睡起弄花
五年出仕喜還家雙桂成隂不闕些午睡起來無
理㑹銀盆清水弄荷花
數片荷花漾水盆忽然相聚忽然分從教壓捺沉
盆底依舊浮來無水痕
浸得荷花水一盆將來洗面漱牙根凉生鬚鬢香
生頰沉麝龍涎却是村
　　　賀必逺叔四月八日洗兒
年年四月初八日水沉湯浴黄金佛今年大阬當
此時真珠水洗白玉兒吾家英傑相間起胄出關
西老夫子公家宣和中大夫大江之西推名儒六
十年來誰継渠願兒長成讀祖書再起門户光郷
閭
　　　七月二十三日南極老人星歌上叔父十
　　　三致政一杯千歳之夀
淡溪居士登九齡朱顔青鬢如後生横拖仙人緑
玉杖倒誦上帝黄庭經璇霄仙籍書姓名丹霞染
誥金花綾近來更覺雙眼明夜抄蝿頭䆫下燈登
山臨水兩脚䡖御風騎氣不用行何人有筆筆無
塵鵝溪一幅為冩真烏紗白苧坐鼔琴上有千歳
長松青令威旁舞玄夫聴箇是活底南極老人星
　　　秋暑
夏暑減未曾秋暑増愈劇老翁避無處茅齋聊憩
息銀盆滿注水銀水同一色中涵雙桂影倒卧一
天碧清光湛不動欲弄還復惜偶然一播灑樹影
碎相激洗面凉己滋漱齒痛仍逼平生畏秋暑老
去畏彌極
　　　讀漢書二首
猿臂生何晩彫蟲死較遲晚生好底事遲死獨堪
悲
乃祖寛仍豁曾孫察作明不將囊底智分减及元
成

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第二十四終
誠齋集巻第二十五
　　　　　　廬陵楊　万里　廷秀
　詩
　　江西道院集
　　　送吉州太守朱子淵造朝
廬陵難做定何如請㸔黟州朱大夫秋月滿懐春
滿面視民如子吏如奴萬艘白粲何曾欠百雉金
城舊更無㱕侍玉皇香案下甘棠便是瑞蓮圗(中/郡)
(頭蓮子淵畫為圖/三瑞堂前生數枝雙)
公在鄉邦我在京百書終不慰生平西㱕一見還
傾蓋夜坐相㸔話短檠老去可堪頻送客古來作
悪是離情雲泥隔㫁從今始肯倩征鴻訪死生
　　　感秋五首
昨扇猶午攜今裳覺晨單起來且復卧未敢窺柴
關不知病至此爲復老使然平生性剛燥畏熱長
喜寒念昔忝鄉賦踐雪詣春官布褐背不纊芒鞋
繭且穿長亭夜濯足吹燈呻故編買酒破孤悶浩
歌殷屋椽何曾悲廪秋山稜聳臞肩秋風吹我髄
秋露滴我肝我欲與秋敵秋先令我酸歎息復歎
息誰是長少年
盥漱己云畢危坐正冠衣攬鏡忽見我不識我為
誰自倚身尚强不悟年已衰舉頭視嘉木向人慘
無姿我欲訴渠老渠乃懐秋悲木不解飲瑟瑟聲
怨咨我且呼麴生細細斟酌之我醉不知我更知
春秋為
隤照趣夕黯孤燈啟宵明老夫倦欲睡似醉復如
醒寸心無寸恨坦如江海清秋蛩何為者四面作
怨聲凄惻竟未已抑揚殊不平切切百千語遞遞
三四更遶砌尋不得静坐復争鳴有口汝自苦我
醉不汝聴
秋曉寒可忍秋夕永難度青燈照書册兩眼如隔
霧掩巻却孤坐塊然與誰語倒卧卧不得起行行
無處屋角忽生明山月到庭戸似憐幽獨人深夜
約清晤我吟月解聴月轉我亦步何必更讀書且
與月聨句
平生畏長夏一念願清秋如何遇秋至不喜却成
愁書冊秋可讀詩句秋可搜永夜宜痛飲曠野宜
逺游江南萬山川一夕入寸眸請辨雙行纒何處
無一丘
　　　寄題蕭民望齊雲棲
下泳山尖碧雲起添得竒峰三四觜老人登樓來
㸔雲下瞰雲端在平地急呼雲師令執鞭我欲乗
此追羣仙蓬萊閬風徧遊覧㱕來落月滿晴川
　　　寄題李俊臣南樓
庾家南樓天下無李家南樓何似渠玉蔘碧山羅
帯水眼界風煙且千里何湏横陳鸚鵡洲月挂欄
干西角頭謫仙子孫五鳳手安得長江化作一杯
酒
　　　送劉子思往衡湘
浩齋先生第一孫秀峰後進第一人向来著論三
分國喚起阿繭戮姦魄有司手持金粟尺越羅蜀
錦遺道側洞庭昨夜起霜風翩然欲登石廩與祝
融㱕來定有驚人句肯寄江西道院翁
　　　夢作碾試館中所送建茶絶句
天上蓬山新水芽羣仙逺寄野人家坐㸔寳帯黄
金銙吹作春風白雪花
　　　寄題安福彭文昌春風樓
沂水何人解問津樓中蠧簡拂蛛塵杏花壇下朱
絃瑟十指風生别是春
不到安成二十年故人相憶兩依然彭家樓上春
風裏夢倚危欄俯百川
　　　将赴高安出吉水報謁縣官㱕塗宿五峰
　　　寺
風暄雨暖日和柔道是穠春不道秋楚椘江楓新
結束柿紅衫子錦纒頭
野寺重來記昨游一彈指頃幾經秋五峰絶頂雙
松樹相識児時到白頭
　　　明發五峰寺
㱕時路何近去時路何逺山路無短長人心有徃
返每因赴官期一出謁鄉縣若非人事牽無奈老
身嬾初心作此行夜雨醒醉眼孤愁念羣騶尺泥
滑雙趼首塗天全濕回轍雲半捲投寺借松牀呼
僧同野飯䫋然佳眠足得此行役倦暫勞新不堪
遐征舊所歎松菊豈不懐樊籠何時免瘦藤要覓
閑到了古道院
　　　初入筠州界高岡鋪
千尺霜松夾道周國初凉繖至今留筠州舊是朝
天路六十年來行信州(松為凉繖樹/路人號夾道)
　　　贈别羅時清
四嵗相從亦快哉東游興盡却西回詩中風月無
疆界聖處宫庭元洞開握手論文兩凄㫁登山臨
水重徘徊亦山亭下梅花徑明日先生獨自來
　　　己酉上元後贈劉子才
書䑓城西幽絶處古木排霄草荒路空齋深夜四
無人維予二人聴春雨我如病鶴子茁蘭長幼不
同同少年聞子誦書金應玉㸔子落筆山飛泉别
來幾何如昨日我老過前子非昔来年裹硯試集
英側耳臚傳第一聲
　　　二月十一日夜夢作東都蚤春
　　　絶句
道是春來早如何未見春小桃三四㸃偏報有情
人
　　　和尤延之見戯觸藩之韻以寄之
儂愛山行君水游尊前風味獨宜秋文戈却日玉
無價器寶羅胸金欲流欬唾清圎談者詘詩章精
悍古人羞子房莫笑身三尺㑹㸔功成自擇留
　　　郡圃上已
旋收雨夕放晴晨禊日風光正可人間白參紅方
是錦踈桃散李不成春(上聲/散音)
尋春不見只思還却在來僊小崦間映出一川桃
李好只消外面矮青山
　　　㸔小舟除萍
花伴吟哦桞伴行生憎庭外晩衙聲獨攜便面廵
荷沼自課蘭舟掠水萍
嵗嵗荷花苦未多緑萍蓋水礙新荷請君六月重
來㸔雲錦千機不犯梭
　　　讀退之李花詩
　　桃李嵗嵗同時並開而退之有花不見桃惟
　　見李之句殊不可解因晩登碧落堂望隔江
　　桃李桃皆暗而李獨明乃悟其妙蓋炫畫縞
　　夜云
近紅暮㸔失燕支逺白宵明雪色竒花不見桃惟
見李一生不曉退之詩
　　　郡圃曉步因登披僊閣
昨來風日較暄些破曉來游特地佳也自低頭花
下過依前撞落一頭花
李花半落雪成堆末後桃花録續開白錦地衣紅
錦障侵晨供張等儂来
百五佳時更絶晨園丁猶未放游人瘦藤柱上披
僊閣四靣花光照殺春
只道春來不見晨風邀雨勒未收人暄雲淑日消
多少花桞怱怱了却春
　　　嘲報春花
嫩黄老碧已多時騃紫癡紅畧萬枝始(声/去)有報春
三兩朶春深猶自不曾知
　　　垂絲海棠盛開
垂絲别得一風光誰道全輸蜀海棠風攪玉皇紅
世界日烘青帝紫衣裳嬾無氣力仍春醉睡起精
神欲曉粧舉似老夫新句子㸔渠桃杏敢承當
　　　酴醿初發
一春長是怨春遲過却春光揔不知己負海棠桃
李了再三莫負酴醿
　　　荷亭倚欄
魚跳亀戯不曾閑萍盡荷生尚未繁水面圓紋乱
相入玻瓈盆旋玉連環
　　　披僊閣上酴醿
仰架遙㸔時見些登樓下瞰脫然佳酴醿蝴蝶渾
無辨飛去方知不是花
酴醿約我早來㸔及至來㸔花已殘動地寒風君
莫怯亂吹香雪灑欄干
　　　亦山亭前梅子
道傍小樹復低枝摘盡青梅肯更遺偶尔葉間留
一箇且㸔漏眼幾多時
　　　塹荷池水
雨中來㸔塹池塘自與畦丁細校量更放水痕高
幾許浮荷猶剰若干長
　　　初夏玉井亭晩立
冶蘂倡花一雨空鮮晴新漲未虧儂竹兼樹影眠
天底人凭欄干立鏡中看盡水衣投北岸方知今
日是南風黄鸝對語無尋處忽見雙飛入别叢
　　　送曾無逸入為掌故
吉文江水走玉虹我家水西君水東有時相思即
命駕連牀夜雨聴松風中間薄䆠各分散南飛駕
鵝北飛鴈朝來驛騎打譙門有客有客來相見聞
君攜家入帝京椎鼔發舩天上行也能枉轍九十
里來訪江西道院僧詩家兩僊宿䑓省紅藥蒼苔
紫薇影若問山僧作麽生日晏鸎啼眠不醒
　　　觀荷上雨
細雨霑荷散玊塵聚成顆顆小珠新跳來跳去還
收去秪有瓊柈弄水銀
　　　筠菴
故老談李僊晋日上寥廓随身無長物止跨一隻
鶴鶴本非胎生古卯尚遺殻千年石似堅覆在鳯
山脚寒宵晦風雨神光照岩岳犬嘷雞夜鳴龍泣
人寢愕秖今筠菴是因物非繩削當時菢破處作
門不闗鑰蓋以一把茅聊以護霜雹遐瞻如釣翁
蓑衣逐層著我來験幽討意尚疑諺謔霧中披羽
衣砌下脱芒屫入户環仰觀中空生響諾不見朱
頂雛猶存雪色膜松梢雙老鶴戞然下檐角老夫
忽心驚不敢小盤礴
　　　晩歩
清水芙蓉未肯開暑天花草底差排鹿葱金鳯何
為者也得園亭護兩堦
　　　翠樾亭前鸎巢
仰聴金衣語偶窺鸎婦巢深穿喬木裏危挂弱枝
稍啄菢雙雙子經營寸寸茅何時雛脱殻新哢響
交交
　　　新暑追凉
去嵗衝炎横大江今年度暑卧筠陽滿園無數好
亭子一夏不知何許凉待等老夫親勘當更招幽
鳥細商量朝慵午倦誰相伴貓枕桃笙苦竹床
　　　書孫公談圃談圃載子由為黄白術将舉
　　　火一猫據爐而溺須臾不見
少許丹砂和水銀鍊成紫磨賺癡人潁濱莫笑貍
奴著却恐貍奴笑潁濱
　　　無訟堂觀檐間蛛絲
蜘蛛作網秪愁踈宻了還遭小雨餘漏却飛蟲渾
細事無妨網得萬真珠
　　　黄世成挽辭
文行高無對功名莫動渠寕登逸民傳不著茂陵
書誰謂風流盡猶疑信息踈九京何所憾玉樹滿
庭除
　　　筠菴午憩
筠菴稍不至一至一回好風從林梢落吹亂竹根
草巾屨上下凉鶯鵲左右噪市聲元不近静聴逺
亦到石磴坐來温蘚徑浄如掃書空作愁字已忘
偏旁了猶自忘了愁而况記得老客來談世事欲
笑還嬾笑
　　　玉井亭觀荷花
蕖僊初出波照月穉猶怯宻排碧羅蓋低護紅玉
頰館之水精宫環以瑠璃堞珠明浮盤戯酒漾流
杯曄青筆尖欲試緑牋皺還摺老亀大於錢辛勤
上團葉忽聞人履聲入水一何棲
　　　碧落堂暮景轆轤體
碧落堂中夕眺餘一聲哀角裂晴虚滿城煙靄忽
然合隔水人家恰似無坐㸔荷山沉半脊急㱕道
院了殘書意行花底尋燈處失脚偏嗔小吏扶
　　　金鳯花
細㸔金鳯小花樷費盡司花染作工雪色白邉袍
色紫更饒深淺四般紅
　　　雨後郡圃行散
剣池一日百週遭雨後閑来照鬢毛主管園林鴬
稱意廵行荷芰鷺宣勞不須見我還飛去便與移
文告汝曹一事惱人無問處南山高是北山高
　　　閏五月十四日因哭小孫子蓬孫㱕志浩
　　　然
憲孫哭了哭蓬孫老眼元枯也濕巾名䆠何須深
挿脚山林從此早抽身禍無避處唯辭福命不如
渠强學人吟了此詩還毁了莫令一讀一傷神(蓬/憲)
(小字/二孫)
　　　感興
去國還家一嵗隂鳯山錦水更登臨别来蠻觸幾
百戰險盡山川多少心何似閑人無藉在不妨冷
眼㸔昇沉荷花正閙蓮蓬嫩月下松醪且滿斟
　　　後圃散策
花徑雨後凉樹聲風外戰杖屨頓輕鬆児女同行
㪚少者前已失老者後仍倦隔林吹笑語相聞如
對面明明去人近眇眇彌歩逺松杉滿地影一瞬
忽不見仰觀紫日輪偶度白雲片佳處留再來前
山未須徧
　　　筠菴晩睡
碧玉新篁翳洞天紺珉方斛貯山泉脱巾赤脚長
松下何處人間更有僊
一戸元無白板遮兩牎新染藕絲紗竹床品字排
三隻睡殺山風醉殺霞
享了荷花上畨(声/去)香却穿竹徑百弓長滿園亭榭
都参遍秖有筠菴第一凉
　　　觀迎神小児社
花帽銖來重綃裳水様秋强行終較嬾妍唱却成
羞鸚鵡棲葱指芙蕖載錦舟休㸔小児社只益老
人愁
　　　寄奉新鍾宰
傳語清心閣欣逢詩主人鸎花無恙否風月一畨
新舊日行吟處今來跡已陳應憐楊縣尹鬚鬢兩
如銀
　　　雨後曉登碧落堂
清晨上碧落親手啟後戸斜東見西山粹碧無纎
霧湏臾半崦間冉冉動微絮吹作千峯雲立變萬
姿度正北尋米山遥隔一片雨亭亭如仙子曉起
澣月露天衣異人世一色製輕素兩山誰不竒裴
囘未能去
　　　玉井亭觀白蓮
紅芙蕖雜白芙蕖紅底終稠白底踈速折當頭一
蓮葉莫令遮却雪肌膚
白蓮出水是青蓮昨日微舒帯酒顔蹈月來㸔開
盡了露華新洗玉杯寒
　　　新秋晩酌
胡床東郷坐秋風忽凄其老夫衰病骨急令閉東
扉西扉亦半掩壓風作東吹何必風及我風入凉
自馳晩蟬見誰說我飲渠便知飛從何方來徑集
庭樹枝三歎復九詠話盡新秋悲我老悲已忘汝
語復為誰老烏啼一聲不知蟬所之
　　　碧落堂曉望荷山
荷山非不高城裏自不見一登碧落堂山色正對
面如人卧平地躍起立天半指揮出伏兵萬騎横
隔岸後乗來未已前驅瞻己逺晨光到巖岳人物
俱蒨絢緑屏紛開闔翠旗閃舒巻安得垂天虹橋
虚度雲巘老鈴偶報事郡庭集賓賛怱怱換山巾
黙黙下林坂
　　　午憩筠菴
筠菴偶坐處適當樹闕間逺山不見我而我見逺
山清風隔江來宛轉入松闗翠蕉自搖扇白羽得
暫閑可憐三竹床睡徧復循環秋暑自秋暑山寒
自山寒小吟聊適意美悪不必删
　　　題無訟堂屏上袁安卧雪圖
雲牎避三伏竹床横一丈退食急祖跣病身聊偃
仰有夢元無夢似想亦非想滿堂變冥晦寒隂起
森爽門外日如焚屏間雪如掌蕭然聳毛髪皎若
照襟愰㧞地排瑤松倚天立銀嶂遥見幽人廬茅
棟壓欲響有客叩柴門高軒隘村巷剥啄乆不聞
徙倚覺深悵幽人寐政熟何知有令長誰作卧雪
圖我得洗炎瘴
　　　七月十日大雨曉霽登碧落堂
青天送㱕雲整如勞還師顔行有喜色厮役争奔
随晨􁏆映踈雨寳燈貫銀絲落面何曾濕灑空不
勝微老夫銳登山半嶺驚欲㱕仰視得竒觀徙倚
為乆之誰言李成巧此畫大下稀却登碧落堂四
面天風吹葛製忍秋寒前夕酷暑時
　　　微雨玉井亭觀荷
猛雨打萬荷怒聲戰秋鼙水銀忽成泓一冩無復
遺不如微雨來翠盤萬珠璣荷翻珠不落細響宻
更稀清如雪觸䆫三更夢聞時語君君不信對境
當自知
　　　碧落堂晩望
暮笳聲裏暮雲生白白非煙覆一城秪有青林遮
不得兠羅綿上緑琴横
　　　觀書
書册不可逢逢得放不得㸔得眼昏花放了還太
息掩巻味方深豈問忘與憶是身何曾動忽然超
八極秖言半䆫間不是華胥國
　　　中元日曉登碧落堂望南北山二首
節裏少公事底忙起侵晨望秋怯殘暑及此東未
暾登山俯平野萬岳皆白雲身在白雲上不知雲
繞身
米山不知重近見三兩疊逺者淡不真眇與天相
接晨光染紅雲正向山外貼映出青萬層還與雲
俱滅
　　　荅陸務觀佛祖道院之戯
老禪分得破叢林薄供微齋也不曾道院勑差權
院事筠菴身是住菴僧人間赤日方如火松下清
風獨似氷别有暮春沂水在為君一滴灑千燈
　　　寄中洲茶與尤延之延之有詩再寄黄檗
　　　茶仍和其韻
詩人可笑信虚名擊節茶芽意不輕爾許中洲真
後軰與君顧渚敢連衡山中寄去無多子天上㱕
來太瘦生更送玉塵澆錫水為搜孔思攪周情
　　　延之寄詩覔道院集遣騎送呈和韻謝之
與君鬢髪揔星星詩句輸君老更成别去多時頻
夢見夜來一雨又秋生故人金石情猶在贈我瓊
琚雪似清誰把尤揚語同日不教李杜獨齊名
　　　秪　召還京題江西道院
病身秪要早投閑乞得高安政小安山水秋來渾
是畫樓䑓高處自生寒登臨未足還辭去老大重
來畢竟難碧落翠微好将息清風明月夢中㸔(圃/郡)
(落堂翠微亭/鳯山佳處有碧)
　　　問塗有日戯題郡圃
今年郡圃放游人懊惱遊人作撻春到得老夫來
散策亂吹花片揔成塵商量嵗後牢闗鏁拘管風
光屬病身造物嗔儂先遣去遣儂儂去不須嗔
　　　辭棲真室蓋晉僊人李八百故居之址中
　　　有遺像云
李真宅子故依然道院西偏古洞前一日身游八
百里三畨花落九千年劍池丹井俱蒼蘚絳節霓
旌已碧天借問飛僊郍用歩歩行猶是地行僊
　　　留題筠菴以茅蓋層出如蓑衣然
茂林脩竹翠光中郍得披蓑一老翁白石砌成珠
子徑黄茅裹却水晶宫夏凉冬暖非人境雪打霜
封即釣篷老子明朝便東去更攜瓦枕享松風
　　　留題碧落堂
僊人白日上青冥千載如聞月下笙南北萬山俱
在下中間一水獨穿城江西箇是絶竒處天下幾
多虚得名滕閣孤䑓非不好秪縁猶帯市朝聲
　　　明發生米市西林寺進退格
貪睡能無起挑燈强未殘舂聲忙野店月色澹柴
門又蹈黄塵路前追紅葉村秋衣郍敢薄病骨自
難温
　　　自生米小路出舞陽渡
獨徑千盤繞水田初逄官路一欣然舞陽渡口新
河水白髪重來二十年
　　　羲娥謡
　　中秋夜宿辟邪市誥朝早起曉星已上日欲
　　出而月未落光景萬變蓋天下竒觀也作羲
　　娥謡以紀之
羲和夢破欲啓行紫金畢逋啼一聲聲從天上落
人世千村萬落雞争鳴素娥西征未㱕去簸㺯銀
盤浣風露一丸玉彈東飛來打落桂林雪毛兎誰
将紅錦幕半天赤光絳氣貫山川須㬰却駕丹砂
轂推上寒空碾蒼玉詩翁己行十里强羲和早起
道無雙
　　　小憩土坊鎮新店進退格
下轎逄新店排門得小軒中間一棐儿相對兩蒲
團椽竹青留節檐茅白帯根明䆫有遺恨接處紙
痕班
　　　過羅溪南望撫州泉嶺
泉嶺諸峯太劣生與儂争走學儂行蒼官緫上山
頭去一色前驅娖翠旌
　　　羅溪望夫嶺
　　小憩村店問嶺名云望夫七娘嵗旱禱雨必
　　應
藁砧不寄大刀頭化作峰頭石也愁豈有心情管
風雨向人彈淚繞天流
　　　題羅溪李店
棟宇整齊䆫戸明一峯對面一江横下程長是無
佳店佳店偏當未下程
　　　羅溪道中
每嵗秋猶熱今年閏故凉松稀青有數山逺碧無
常陣陣金風細家家玉粒香秪言官路短堠子暗
添長

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第二十五終
誠齋集巻第二十六
　　　　　　廬陵楊　万里　廷秀
　詩
　　江西道院集
　　　戲贈江干蘆花
避世水雲國卜鄰鷗鷺家風前揮玉塵霜後幻楊
花骨相縁詩瘦秋聲訴月華欲招盧處士㱕共老
生涯
　　　詠十里塘姜店水亭前竹林
一見此君面荒村不是村斜陽與可筆棲雀子猷
魂客思方無郍詩愁得共論問渠能飲否把酒酹
霜根
　　　題姜店水亭子
簾拂雲間竹牎搖水下天欄干斜倚處風物正凄
然送眼看羣叟收罾得小鮮可憐碧玉沼不種一
枝蓮
　　　待家釀未至且買姜店村酒
奔走人都倦檐檠酒未來郍能待竹葉隨喜喚茅
柴蘆菔仍多煮菴摩帶淺煨深村市無肉草草兩
三盃
　　　十里塘觀魚
　　予晚宿十里塘姜店見漁者紛集勞而無獲
　　蓋塘主已盡其利因不禁漁者故也嘲以絶
　　句
銀塘打盡萬銀梭岸上笭箵來正多舩載月明猶
有月無舩無月欲如何
　　　再觀十里塘捕魚有歎
漁者都星散那知不是真忽然重舉網何許有逃
鱗暗漉泥中玉光跳日下銀江湖無避處而況野
塘濵
　　　題十里塘夜景
物色當秋半登臨更夜闌山光倒眠水水影上搖
山宿鷺都飛去漁人獨未還老夫與明月分割一
清灣
　　　南望閤皂山
　　予去嵗㱕舟至豫章即望見閤皂山今月
　　十四日曉過生米渡復見此山自此日見
　　之愈逺愈見十七日未至進賢縣五里所
　　乃不見
慙愧多情閤皂山去年迎我上西舩今來送我還
東去四日相隨到進賢
　　　晨炊熊家莊
朝饑一眼望炊煙繞盡長溪過盡山承露絲囊世
無樣蜘蛛偷得掛籬間
　　　道傍小松
小松如小児能坐未能立亂髮覆地皮勁氣排雪
汁誰將救暍手種此青戢戢秋陽暴行人清蔭何
時及
　　　行役有歎
去年丏西㱕謂可休餘生今年復東下駕言入神
京卧治方小安趨召豈不榮何如還家樂醉吟聴
溪聲百年幾暄涼再嵗三征行却羨路旁叟白首
不到城人生如風花去來能與爭且隨風吹起㑹
當風自停
　　　山店松聲
㫦塗殘暑僕夫勞午憩茅檐尺許高忽有涼風䬃
然起小松呼舞大松號
松本無聲風亦無適然相值兩相呼非金非石非
絲竹萬頃雲濤殷五湖
　　　池陂鄧店松林
破店誰相伴踈松對作行捲鱗乾不脱落子折猶
香聲攪三更夢陰和片月涼吾廬萬株碧回首暮
蒼蒼
　　　嘗諸店酒醉吟二首
飲酒定不醉嘗酒方有味清濁與醇醨雜酌注愁
肺偶爾遇真趣頽然得佳寐醒人作醉語語好終
不是
我飲無定數一盃復一盃醉來我自止不湏問樽
罍白眼望青天青天為我開青天不開時我醉眠
蒼苔
　　　煙林曉望
一疊青松一疊煙横鋪平野有無間真成萬丈鵝
溪絹畫出江西秋曉山
也没炊煙也没雲日光烘起楚山氣却將重碧施
輕素不見天工一筆痕
　　　過土筧岡
木落初宜菜亭荒不復茅牛分叉路口鸛立秃松
梢秋熱方昇日朝涼更逈郊衰年走塵鞅何計返
雲巢
　　　曉風
賸暑遲旋斾新風急觧紛白翻蕎處雪黄擺稻中
雲動地休多怒披襟且一欣長松十里徑樹樹供
清聞
　　　晨炊旱塘
一嵗官拘守一州天將行役賜清游青山緑水留
連客碧樹丹楓㸃綴秋夜夢晝思都是景左來右
去不勝酬我無韋偃丹青手只向囊中句裏收
　　　進賢初食白菜因名之以水精
　　　菜云
新㫪雲子滑流匙更嚼冰蔬與雪虀靈隱山前水
精菜近來種子到江西
江西菜甲帶霜栽逗到炎天總不佳浪説水菘水
蘆菔硬根瘦葉似生柴
　　　田家樂
稻穂堆埸糓滿車家家雞犬更桒麻漫栽木槿成
籬落巳得清陰又得花
　　　道傍怪松
夾道長松去去幽一松竒怪獨凌秋兩枝垂地却
翻上活走雙龍戲翠毬
　　　過潤陂橋
潤陂初上板橋時欲入江東尚未知忽見橋心界
牌子脚根一半出江西
却憶庚寅侍板輿過橋橋断費人扶重來一見新
橋了淚濕秋風眼欲枯
歴覽溪中有底鳴蕭然蘆葉蓼花汀元來橋頂鳴
鳴響將謂風聲是鴈聲
　　　小憩掲家岡諦觀桐陰
仰看陽光只見空不如影裏看梧桐莫言日脚無
行跡偷轉零分破寸中
　　　宿化斜橋見雞冠花
出牆那得又高雞只露紅冠隔錦衣却是呉児工
料事㑹嵇真箇不能啼
陳倉金碧夜雙斜一隻今棲紀消家别有飛來矮
人國化成玉樹後庭花
　　　小箬嶺望見靈山
青鞋紫陌倦黄埃送眼靈山一快哉碧玉熏爐天
半立青蓮花蕚霧中開宿雲凖擬偷將去曉日殷
勤喚出來欲琢新詩鑱絶壁梯空上去御風回
　　　入玉山七里頭
諸村不雨數旬餘此地瀕江萬寶蘇晩紫豆花初
總角早黄稻穂巳長鬚回頭金步野徑逺當面玉
山秋塔孤偶見年時解舩處客愁依舊掛菰蒲(洪/筠)
小路至餘干金
步市初出官路
　　　過玉山東三塘
筍輿拾得小涼天旋與開䆫急捲簾十里輕雲閣
秋日日光移在逺峰尖
逺峰隔水醒人心一半斜陽一半陰僊子更衣晚
粧束紫茸領子翠毛衿
赤日中塗緑樹陰肯將碧繖借行人片雲忽在樹
頭上失却勲勞庇得身
身行衢信兩中間夾路尖峯面面寒只道秋山似
春笋不知春笋似秋山
繰車香裏過征衫白繭黄絲兩兩三不是秋風上
饒路一生不信有冰蠶
　　　金雞石在玉山東
相傳石裏兩金雞不記胡商鑿取時一隻遭檎一
飛去至今月落不曽啼
頭高尾下翠毶毶却恐相傳是妄談十七里頭徐
老店檐東道北北橋南
　　　秋山
休道秋山索莫人四時各自一畨新西風儘有東
風手柿葉楓林别樣春
烏臼平生老染工錯將鉄皂作猩紅小楓一夜偷
天酒却倩孤松掩醉容
　　　宿杳瀨
寒流一帶檻前横落日諸峯霞外明水断新洲添
五里客尋舊路却重行江車自轉非人蹈沙碓長
㫪徹夜鳴疇昔穉桒今秃樹如何白髮不教生
　　　栟楮江濵芙蓉一株發紅白二色
芙蓉照水弄嬌斜白白紅紅各一家近日司花出
新巧一枝能著兩般花
司花手法我能知説破當知未大竒亂剪素羅裝
一樹畧將數朶蘸燕支
　　　過上湖嶺望招賢江南北山
逺山高絶近山低未必低山肯下伊定是逺山矜
狡獪跳青湧碧角幽竒
嶺下看山似伏濤見人上嶺旋爭豪一登一陟一
回顧我脚高時他更高
一水横拖兩岸峰千痕萬摺碧重重誰言老子經
行處身在江山障子中
曉日秋山破格竒青紅明滅舞清漪畫工著色饒
渠巧便有此容無此姿
　　　觀田中鸜鵒啄粟因悟象耕鳥耘之説戲
　　　題
烏衣緇布外無華白錦中單分外嘉只麽跳行人
不覺忽然飛起自成花
粟黄蕎白未全秋誰報烏衣早作偷只在林梢築
倉廩便知去處若為搜
　　　衢州近城果園
未到衢州五里時果林一望蔽江湄黄柑緑橘深
紅柿樹樹無風縋脱枝
　　　過三衢徐載叔採菊載酒夜酌走筆
征塗半月客塵黄今夕初逢一雨涼冷笑菊花堪
計㑹為君八月作重陽
疾風動地雨傾荷一事商量君信麽試問糟床與
檐溜雨聲何似酒聲多
　　　浮石清曉放舩遇雨
破曉開舩舩正行忽然頭上片雲生秋江得雨茶
鼎沸怒㸃打蓬荷葉鳴逺聴灘喧心欲碎近看浪
戰眼初明夜來暗長前村水絶喜舟人好語聲
　　　舩過硯石步
雨中初厭蒻篷遮撑起篷來景更佳岸上長松立
如筆波中寒影走成蛇忽看雲外吐銀鏡一㸃晨
光射玉沙却出舩頭聊放目逺峯無數碧横斜
　　　下雞鳴山諸灘望柯山不見
地近蓮花江漸深一灘一過快人心貪看下水舩
如箭失却柯山無處尋
莫怪諸灘水怒號下灘不似上灘勞長年三老無
多巧稳送驚湍只一篙
却憶㱕舟是去年上灘渾似上青天諸灘知我懐
餘怨急送秋風下水舩
　　　過章戴岸
山水教無暑牛羊報有村近沙經雨淨逺樹入煙
昏奔走何時了升沉未要論江鷗大自在雪影正
孤翻
港汊村村出江流節節添可憐千嶂好輸與一峯
尖過雨日初軟順風波更恬旋寒篷作屋更掛簟
為簾
　　　江水
水色本正白積深自成緑江妃將底藥軟此千里
玉詩人酒未醒快吸一川渌無物燕清甘和露嚼
野菊
　　　晨炊泊楊村
沙步未多逺里名還異原對江穿野店各路入深
村秋水乗新汲春芽煮不渾舟中爭上岸竹裏有
清樽
　　　觀水歎二首
我方卧舟中仰讀淵明詩忽聞灘聲急起視惟恐
遲八月濺飛雪清覽良獨竒好風從天來翛然吹
我衣涼生固足樂氣變亦可悲眷然慨此水念我
年少時迄今四十年往來九東西此日順流下何
日泝流㱕出處未可必一笑姑置之
亂石厄江水要使水無路不知石愈宻激得水彌
怒回鋒打别港勇往遮不住我舟歴諸灘閲盡水
態度一聞一喜觀屢過屢驚顧不是見不多觀覽
不足故舟人笑我癡癡黠未易語
　　　九月一日夜宿盈川市
下灘一日抵三程到得盈川也發更兩岸漁樵稍
燈火滿江風露更波聲病身只合山間老半世長
懐客裏情西畔大星如玉李伴人不睡向人明
　　　舟過柴步寺
野寺隔踈樾逺舟見深殿獨徑通絶崖長縈度微
線曩游攜重弱攀岸巳震眩前瞻足未到下窺意
先轉朝來經雲根塵思起清羨野夫三二輩走過
疾於箭俛仰二十年今老懐昔健
　　　舟過青半望横山塔
莫問蘭溪雙隻牌青半已見玉崔嵬去年辭了横
山塔不謂今年却再來
孤塔分明是故人一回一見一情親朝來走上山
頭望報道蘭溪酒恰新
　　　過金臺望横山塔
昨夜愁勤雨今朝喜嬾風金臺斜岸北玉塔正舩
東灘改呈新磧山回隱暗峯蘭溪水亭子作意定
留儂
　　　下横山灘頭望金華山
篙師只管信舩流不作前灘水石謀却被驚湍漩
三轉倒將舩尾作舩頭
山思江情不負伊雨姿晴態總成竒閉門覔句非
詩法只是征行自有詩
道是蘭溪水較寛蘭溪欲到怪生難後舩只羨前
舩快不覺前舩閣在灘
玉立金華霄漢間帝封天女錫仙山被他走下嚴
灘去一水窮追竟不還
　　　過横山塔下
隔岸山迎我㳂江栁拜人日搖秋水面波閃白龍
鱗不遣舩迷路俱從塔問津一生將玉鏡千古照
金身
　　　出横山江口
白壁當江岸青旗定酒家断崖侵屋窄細路入門
斜縣近瞻雙塔洲横隔一沙何湏後來客始信此
詩嘉
　　　蘭溪雙塔
高塔無尖低塔尖一披錦衲一銀衫問渠何故終
不語却倩灘聲替佛談
　　　宿蘭溪水驛前三首
繫䌫蘭溪岸開襟栁驛䆫人爭趨夜市月自浴秋
江燈火踈還密帆檣隻更雙平生經此縣今夕駐
孤幢
合眼波吹枕開篷月入舩竒哉一江水冩此二更
天剰欲酣清賞翻愁敗醉眠今宵懐昨夕兩卧萬
峰前
水色秋逾白山光夜不青一眉畫天月萬粟種江
星小酌居然醉當風不覺醒誰家教児子清誦隔
踈櫺
　　　過石塘
萬石中通一線流千盤百折過孤舟灘頭未下人
猶笑下了灘頭始覺愁
　　　烏祈酒
入到嚴州不識田一江兩岸萬青山烏祈酒味君
休問費盡江波賣盡錢
毛永烏祈山兩崖家家酒肆向江開也知第一蒲
萄色只問米從何處來(皆地名/毛永烏祈)
　　　過白沙竹枝歌
穹崖絶嶂入雲天烏鵲纔飛半壁間逺渚長汀草
如積牛羊湏上最高山
田畒渾無寸尺强真成水國更山響夾江黄去堤
粟粟一望青來谷谷桒
絶憐山崦兩三家不種香秔只種麻耕徧㳂堤鋤
徧嶺都來能得幾生涯
東㳂西泝浙江津去去來來暮復晨上岸牽檣推
穉子隔舩招手認鄉人
昨日下灘風打頭羨他上水似輕鷗朝來上水帆
都卸真箇輕鷗也自愁
絶壁臨江千尺餘上頭一徑過肩輿舟人仰看瞻
俱破為問行人知得無
　　　過烏石大小二浪灘俗呼浪為郎因戲作
　　　竹枝歌二首
灘聲十里響千鼙躍雪跳霜入眼竒記得年時上
灘苦如今也有下灘時
小郎灘下大郎灘伯仲分司水府闗誰為行媒教
作贅大姑山與小姑山
　　　過嚴州章村放歌
石崖削得瘦到筋半㸃也無塵土痕正如狻猊走
得渇下赴江水一口吞嚴灘過却烏龍觜兩岸秋
山夾秋水舟中小酌亦不遑眼底生愁失蒼翠尖
峯巳自刺大虚峯頭更立玉浮屠好山千隻復万
隻家裏門前一隻無
　　　晚過側溪山下
看山妙處幾曽知落照斜明始覺竒皺盡衣裳紋
欲裂争先頭角逺相追松梢别放六峯出江底倒
將千嶂垂一路詩篇渾漫與側溪端的不相虧
　　　自嘲白鬚
强惜數莖鬚惟愁白却渠朝來都白盡愁惜兩何
如
客傳涅鬚法老子付一笑借令白再玄能令年再
少
湼髭只誑客那可誑妻児誑得妻児著還能誑面
皮
　　　夜宿東渚放歌三首
前山欺我舩兀兀結約江妃行小譎乗我舩搖忽
逺逃見我舩定還孤出老夫敢與山爭强受侮不
可更禁當醉立舩頭看到夕不知山於何許藏
看山須看山表裏不然看山還誤事平時只愛萬
峯青落日惟存數尖紫浙江舩上多少人往來看
山誰識真丁寧舟人莫浪語却恐児軰不肯去
天公要飽詩人眼生愁秋山太枯淡旋裁蜀錦展
呉霞低低抹在秋山半須臾紅錦作翠紗機頭織出
暮㱕鴉暮鴉翠紗忽不見只見澄江淨如練
　　　舟中夜坐
與月隔一簟去天爭半篷若無篷與簟身在大虚
中
　　　富陽曉望
江氛海霧暗前村四望秋空一白雲忽有數峯雲
上出好山何故揔無根
　　　楊村園戸裁芙蓉爲塹一路凢數萬枝
楊村江上繞江園十里霜紅爛欲燃都種芙蓉作
籬落真將綿繡裹山川晚粧照水密如積春色入
秋寒更鮮客舎瓶中兩三朶可憐向客强嬋娟
　　　贈法才師
　　　　平江淨慧法才長老求予書壺天㱕雲
　　　　四大字因作四十字以問之
才公南華别不見八年許瓣香宗混融隻眼半唐
舉聊將笋蕨觜戲作冠劍語天還在壺中雲却㱕
何處
　　　為崇辨法澐師作林野二大字
天下何人不愛官棄官出世古今難向來一覺鈞
天夢便作林居野處看
　　　跋徐恭仲省幹近詩
仰枕糟丘俯墨池左提大劍右毛錐朝蘭夕菊都
餐却更斫生柴爛煮詩
君家詩伯老師川觧道蘆花落釣舩莫笑東湖秋
水冷近來新吐一枝蓮
傳派傳宗我替羞作家各自一風流黄陳籬下休
安脚陶謝行前更出頭
　　　送顔幾聖龍學尚書出守泉州
聴履星辰北斗寒三能只隔寸雲間周家冢宰均
四海漢制尚書本百官鵷鷺班齊瞻進步鳯凰池
近却飛還河圖冠出西清上莫作尋常五馬看
　　　　右一(用進退格)
我昔綾衾下直時公為壁水大宗師清風明月行
樂耳布襪青鞋隨所之顛倒壺觴留落日翻騰山
水入新詩我來公去如相避送眼行塵不得追
　　　　右一(用近體)
　　　寓仙林寺待班戲題
聴書鍾魚半月聲浪傳移住竟何曽莫教少欠叢
林債更作今宵且過僧
　　　送殘秋
　　余七月間在高安郡治一夕夢至脩門外宿
　　留旅邸問逆旅主人地名謂何答云送殘秋
　　莫曉其意八月十二日拜
　　召命是日啟行九月十二日入脩門寓仙林
　　寺至十月三日
　　奏事
　　選徳殿竟送殘秋云
夢游帝里送殘秋重九真為帝里游十月初頭方
賜對癡児枉却一生愁
　　　自跋江西道院集戲答客問
問我來朝南内南便從花底赴朝參新詩猶作江
西集為帶筠州刺史衘(州守臣奏事/時召命以筠)

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第二十六終
誠齋集巻第二十七
　　　　　　廬陵楊　万里　廷秀
　詩
　　朝天續集
　　　和陸務觀見賀㱕館之韻
君詩如精金入手知價重鑄作鼎及鼒所向一一
中我如駑並驥夷塗不應共難追紫䖳電徒掣青
絲鞚折膠偶投漆異榻豈同夢不知清廟茅可望
明堂棟平生憐坡老高眼薄蕭統渠若有猗那心
肯師晉宋破琴聊再行新笛正三弄因君發狂言
湖山春已動
　　　衘命郊勞使客舩過崇徳縣
北闗落日送舩行欲到嘉興天已明睡起一河氷
片滿搥瓊摐玉夢中聲
水面光浮赤玉盤也應知我牽(声/去)尖寒滿河圭璧
無人要吹入詩翁凍筆端
岸樹低欹一雪餘枝頭半葉已全無油䆫過盡千
梢影濃處還濃枯處枯
　　　讀笠澤叢書
笠澤詩名千載香一回一讀断人腸晩唐異味同
誰賞近日詩人輕晚唐
松江縣尹送圖經中有唐詩喜不勝看到燈青仍
火冷雙眸如割脚如冰
拈著唐詩廢晚餐傍人笑我病詩癲世間尤物言
西子西子何曽直一錢
　　　舩過蘇州
垂近姑蘇特轉灣盤門只隔栁行間望來望去何
時到且倚舩䆫看逺山
暮風似箭復如刀落照那能暖客袍天逺地平城
更闊千尋玉塔尺來高
　　　五更過無錫縣寄懐范参政尤侍郎
蘇州欲見石湖老到得蘇州發更了錫山欲見尤
梁溪過却錫山元不知起來靈巖在何許回首恵
山亦無處又生萬事不可期快然却向常州去
　　　午過横林回望恵山
道是冰銷快水程不知青女解蔵氷蘆花多處竹
陰底砌作瑤堤不計層
雪餘官路已生塵猶喜長河水稍深恨殺恵山尋
不見忽然追我到横林
　　　晚過常州
常州曽作兩年住一别重來十年許岸頭楊栁記
得無總是行春繫舩處自笑恍如丁令威老懐成
喜亦成悲人民城郭依然是只有向來鬚鬢非
　　　望多稼亭
遙望城頭多嫁亭亭邊霜檜老更青當年老守攜
穉子芒鞋葵扇繞城行臘前移梅春挿栁蹋雪衝
泥不停手栁未成陰梅未花著帽又迎新太守後
來新守復迎新到今新舊知幾人向來手植今在
否寄與此詩聊問春
　　　晩日
日影穿波跳碎銀波光弄日走寒星一時飛入舩
䆫裏萬草千花變未停
貪看波日弄舩䆫竒觀人間不作雙忽被竹陰偷
捲去只餘一面撥醅釭
　　　舟中追和張功父賀赴召之句
兩嵗千愁寡一欣故人多問謝張君又瞻東闕闕
前月只負南溪溪上雲賔日扶桒遭聖旦客星釣
瀨愧天文人生離合風前葉聚首亡何復離羣(所/余)
(南溪/居里名)
　　　又追和功父病起寄謝之韻
霜何曽傍繡簾寒酒不能令客臉丹勤向竹爐温
手脚嬾尋銅鏡正衣冠無人孤坐月將落擁鼻清
吟夜向闌忽憶約齋詩債在自吹燈火起來看
　　　曉過丹陽縣
朝來稍敢出舩門霜熟依然冷逼人刮地風來何
處避可憐岸篠猛回身
風從舩裏出舩前漲起簾幃紫拂天㸃檢風來無
處覔破䆫一隙小於錢
朱簷碧瓦照青瀾潔館佳亭使往還舩上高橋三
十尺市人倚折石欄干
雞犬漁翁共一舩生涯都在篛篷間小児不耐初
長日自織筠籃勝打閑
水從常潤路都迷曲曲長河曲曲堤不是雨牎供
日脚更無南北與東西
　　　練湖放閘
滿耳雷聲動地來窺䆫銀浪打舩開練湖纔放一
寸水跳作冰河萬雪堆
水簟南舒去轉虚天簷北卸望來無相傳一萬四
千頃老眼初驚見練湖
　　　過張王廟
地逈人煙寂山盤水勢回怪松欹岸出古廟背河
開晚色催征棹斜陽戀去桅丹徒誰道逺一眺正
悠哉
　　　舟中晚望
河岸前頭松樹林樹林盡處見行人行人又被山
遮断風颭酒家青布巾
晩浪翻風玉作鱗夕陽捲玉藥成金忽然濯出西
川錦製就霞衣不用針
　　　晚風
晚日暄温稍霽威晚風豪横大相欺做寒做冷何
湏怒來早一霜誰不知
晚風不許鑑清漪却許重簾到地垂平野無山遮
落日西䆫紅到月來時
　　　未到丹從二十里間見石翁石婆
詔許詩人江海游丹徒初到晉徐州爐邊腸谷日
長晝琖底醉鄉天不秋六代興云何處問一生奔
走幾時休石翁石媪霜前笑管得南朝陵墓愁
　　　暮經新豐市望逺山
小市寒仍靜斜陽澹欲晡偶看平野去不是逺山
無處處遮舩住家家有酒酤朱樓臨碧水曽駐玉
鑾輿(樓至今扃鑰土人云/高宗親征嘗小憩於此)
　　　小泊新豐市
也知小倦泊樓舩何苦爭先栁岸邊湏把碧篙搖
緑淨舟人不惜水中天
　　　曉泊丹陽舘
夕凍朝還積寒曦暖未多霜輕猶著草冰重亦浮
河山盡酣餘勢潮㱕殿去波六朝遺迹在故老尚
傳麽
　　　題連滄觀呈太守張幾仲
開䆫納盡大江秋天半飛樓不是樓獨立南徐鼇
絶項下臨北固虎回頭蒜山旧址空黄鶴瓜步新
城照白鷗好事主人酌詩客風烟一眼到揚州
　　　丹陽舎舟登車渡江
小泊樓舩鉄甕城勿勿又作絶江行看他蠟燭幾
回剪聴盡雞聲不肯明水底霜寒還十倍夜來月
上恰三更篙師好語君知否江面侵晨鏡樣平
　　　過楊子江
秪有清霜凍太空更無半㸃荻花風天開雲霧東
南碧日射波濤上下紅千載英雄鴻去外六朝形
勝雪晴中攜瓶自汲江心水要試煎茶第一功
天將天塹䕶呉天不數殽函百二闗萬里銀河瀉
瓊海一雙玉塔表金山旌旗隔岸淮南近鼓角吹
霜塞北閑多謝江神風色好滄波千頃片時間
　　　過瓜洲鎮
夜愁風浪不成眠曉渡清平却宴然數棒金鉦到
江步一檣霜日上淮舩佛狸馬死無遺骨阿亮臺
傾只野田南北休兵三十載桒疇麥壠正連天(顔/元)
(受誅其上土人云/亮辛巳南築臺望江)
　　　皂角林
水漾霜風冷客襟苔封戰骨動人心河邊獨樹知
何木今古相傳皂角林
　　　舟過楊子橋逺望
此日淮堧號北邊旧時南服紀淮堧平蕪盡處渾
無壁逺樹梢頭便是天今古戰場誰勝負華夷險
要豈山川六朝未可輕嘲謗王謝諸賢不偶然
　　　晚泊楊州
楊子橋西轉綵航粉城如練是維楊百年旧觀兵
戈後近嵗新開草木荒傑閣高臺雲上出野梅官
栁雪中香史君領客週遭看走馬㱕舩欲夕陽
　　　過高郵
解䌫維楊欲夕陽過舟覄盎已晨光夾河漁屋都
編荻背日舩篷尚滿霜城外城中四通水堤南堤
北萬垂楊一州斗大君休笑國士秦即此故鄉
　　　過甓社諸湖進退格東西長七十里南北
　　　闊五十里
為愛淮中掌似平忽逢巨浸却心驚怪來万頃不
生浪凍合五湖都是􁉚碧玉湖寛容我到白銀地
滑没人行兹游只道清無價清殺詩翁老不勝(郵/高)
(又有姜里石田鵞児白凡十一湖相連内有一灣/西北有新開甓社塘下五湖平阿七里張良味湖)
(見圗經/名子父灣)
　　　湖天暮景
湖面黏天不見堤湖心茭葑水周圍暮鴻成陣鴉
成隊已落還飛久未棲
坐看西日落湖濵不是山衘不是雲寸寸低來忽
全没分明入水只無痕
抵暮漁郎初上舩一竿搖入水精天忍寒不睡妨
底事來早賣魚充酒錢
琱碎肝脾只坐詩鬚髯成雪鬢成絲暮雲薄倖斜
陽劣合(閤/音)造清愁付阿誰
斷腸浪説賀方回未抵秦郎翦水才欲向湖邊問
遺唱鴛鴦鸚鵡兩相推
　　　曉霜過寶應縣
江南霜重莫嫌渠草上還多樹上無淮甸曉來霜
似雪瓊田千里玉平鋪
看來不信是霜華白日青天散曉霞只怪野田生
玉樹更於臘月發瓊花
落木枯林一夜蘇枝枝節節糝瓊酥看來忘却臘
前景一色李花三月初
　　　登楚州城
望中白處日爭明箇是淮河凍作冰此去中原三
里許一條玉帶界天横
　　　初食淮白
淮白湏將淮水煑江南水煑正相違霜吹栁葉落
都盡魚喫雪花方解肥醉卧糟丘名不悪下來塩
豉味全非饔人且莫供羊酪更買銀刀三尺圍(人/淮)
(雪乃肥/云白魚食)
　　　清曉洪澤放閘四絶句
起來霜重滿淮舩更覺今朝分外寒放閘老兵殊
耐冷一絲不挂下氷灘
滿閘浮河是断氷等人放閘要前行劣能開得兩
三板爭作摧瓊裂玉聲
遮蔵水面被殘冰流盡殘氷水正明幸自奔流總
驩喜落洪湏做不平聲
沿河過閘夢中聞竒觀何曽似此晨雪濺雷奔乍
眀眼天跳地趠也驚人
　　　初入淮河四絶句
舩離洪澤岸頭沙入到淮河意不住何必桒乾方
是逺中流以北即天涯
劉岳張韓宣國威趙張二相築皇基長淮咫尺分
南北淚濕秋風欲怨誰
兩岸舟舩各背馳波浪交涉亦難為只餘鷗鷺無
拘管北去南來自在飛
中原父老莫空談逢著王人訴不堪却是㱕鴻不
能語一年一度到江南
　　　題盱眙軍東南第一山
第一山頭第一亭聞名未到負平生不因王事畧
小出那得高人同此行万里中原青未了半篙淮
水碧無情登臨不覺風煙暮腸断漁燈隔岸明
建隆家業大於天慶暦春風一万年廊廟謀謨出
童蔡笑談京洛博幽燕白溝旧在鴻溝外易水今
移淮水前川后年來世情了一波分䕶兩涯舩
　　　題盱眙軍玻瓈泉
清如淮水未為佳泉迸淮山好煮茶鎔出玻瓈開
海眼更和月露瀹春芽仰看絶壁一千丈削下青
瓊無㸃瑕從事不澆愁肺渇臨泓帶雪吸冰花
　　　盱眙軍東山飛步亭和大守霍和卿韻
杏花巖左斸東巖驅使淮山指顧間招信上流總
奔赴僧伽孤塔政彎環今來古往空陳跡逺草斜
陽秪慘顔走馬看山真懡㦬忙中拾得片時間
　　　初食大原生蒲萄時十二月二日
淮南蒲萄八月酸只可生喫不可乾淮北蒲萄十
月熟縱可作羓也無肉老夫臘裏來都梁飣坐那
得馬乳香分明猶帶龍鬚在徑寸玄珠肥十倍太
原青霜熬絳餳甘露凍作紫水精隆冬壓架無人
摘雪打水封不曽拆風吹日炙不曽腊玉盤一朶直
万錢與渠傾蓋真忘年君不見道逢麴車口流
涎
　　　櫽栝東坡鉼笙詩序
餞飲東坡月三更中觴忽聞笙簫聲杳杳若在雲
霄間抑揚往返中八音徐而察之出双鉼水火相
得自歗吟食頃乃已不可尋坐客驚歎得未曾八
月四七嵗庚辰
　　　與長孺共讀東坡詩前用唐律後用進退
　　　格
急性平生不少徐讀書不喜喜觀書十行俱下未
心醒兩目頓昏還月餘偶與児曹繙故紙共看詩
句煮春蔬問來却是東坡集久别相逢味勝初
枉看平生多少書分明便是蠧書魚萬籤過眼還
休去一字經心恰似無急讀何如徐讀妙共看更
勝獨看渠麴生冷笑仍相勸惜取殘零覓句鬚
　　　嘲淮風進退格
絮帽貂裘莫出舩北䆫最緊且深闗顚風無賴知
何故做雪不成空自寒不去掃清天北霧只來捲
起浪頭山便能吹倒僧伽塔未直先生一笑看
　　　嘲淮浪
碧瑠璃地展青羅横作一波仍萬波突起銀山倚
空立碎成雪陣掠人過争先打岸終誰勝淘盡浮
沙奈汝何借與樓舩泄餘怒搖來兀去儘從他
　　　舟中不寐
醉去昏然卧緑䆫醒來一枕好凄涼意中為許無
佳况夢裏分明到故鄉准水打舩千浪雪燕鴻呌
月滿天霜山城更㸃元無凖偏到雞鳴分外長
　　　櫽栝東坡觀棊詩引并四言詩
坡老獨往到廬山白鶴觀中俱晝眠只有棊聲人
不見寂然流水古松間
五老峯前松蔭庭風光清美日華明獨游略不逢
一士時有紋枰落子聲
　　　雨作抵暮復晴
棲鵲無陰庇濕衣行人仄傘避斜絲舩兵㱕後轎
兵去獨立淮河暮雨時
細雨如塵復似煙兩淮渡口各收舩南商北賈俱
星散古廟無人燒紙錢
雨痕拂水有如無雨㸃飛空密復踈白鷺窺魚渾
欲下被風吹起不由渠
清平如席是淮流風起雷奔怒不休一浪飛來驚
落膽早知秪要打舩頭
風伯顚狂太劣生雨師嬾困灑來輕若言不被雲
君誤誰放斜陽作晚晴
　　　盱眙軍無梅郡圃止有臘梅兩株
只道横枝春未回又疑不肯犯寒開逢人問訊花
消息不識江梅只蠟梅
臘裏花開已是遲西湖十月見瓊肌嶺頭猶説南
枝暖却向淮南覔北枝
　　　前苦寒歌
四大海湖打清淮三万里風平地來龜山横身攔
不住潮波怒飛風倒回欲晴不晴雪不雪併作苦
寒凍人絶古寺大鍾十字裂東山石崖一峯蹷勸
君莫出君須出冰脱君髯折君骨
　　　淮河舟中曉起看雪
三日顛風刮地來不成一雪肯空回何曽半㸃漏
春信只怪千花連夜開頃刻裝嚴銀世界中間徧
滿玉樓臺瓊舩撑入玻瓈國琪樹瑤林不用栽(舩/泊)
(瓈泉下/正在玻)
梅成腦子撒成雲明月珠胎屑作塵愛水舞來飛
就影怯風斜去却回身真成一臘逢三白併把三
冬博一春開放舩䆫儘渠入天差滕六訪詩人(西/江)
(冬不博一春/田家諺云三)
　　　舟中雪作和沈虞卿寄雪詩韻
霜風吹舩著淮陰淮山高高淮水深津亭飲散浪
如屋篷牎曉起雪滿林兩袖拂空捎舞片數㸃落
几撩孤吟卷舒東陽琢冰句不羨銷金歌淺斟
　　　煖熱兩生行
秃頴凍得鬚作冰老泓飲湯成水精先生定交兩
書生兩生號寒語不能先生自作饑蟲鳴夜檄祝
融戰玄㝠更遣紅玉十麒麟相與部領有脚春煖
熱兩生出精神兩生炙手淚縱横疆和先生仄仄
平
　　　淮河再雪
風打波頭波打舩併來枕底攪清眠先生夜起篷
牎看月滿長淮雪滿天
昨晡月脚盪波紅今早天花舞鏡中雪了又晴晴
又雪海神渾不惜神通
　　　淮河中流肅使客
淮水中流各一波南舩小住北舩過生憎兩岸旌
旗脚引得霜風分外多
　　　㱕舟大雪中入運河過万家湖
雪漫水面淡糢糊釀出羔児酒一壺已被羶腴翳
􁳨醁更添牛乳㸃春酥銷金帳下有此否藥玉舩
中不用酤忽見瓊缸清徹底蒲萄一色萬家湖
　　　過淮陰縣題韓信廟前用唐律後用進退
　　　格
來時月黒過淮陰㱕路天花舞故城一劍光寒千
古淚三家市出萬人英少年跨下安無忤老父北
邊愕不平人物若非觀嵗暮淮陰何必減宣成
鴻溝秪道万夫雄雲夢何銷武士功九死不分天
下鼎一生還負室前鍾古來犬斃愁無蓋此後禽
空悔作弓兵火荒餘非旧廟三間破屋兩株松
　　　後苦寒歌
白鷗立雪脛透冷鸕鷀避風飛不正一双野鴨欺
晚寒出没冰河底心性絶憐紅舩黄帽郎緑蓑青
篛牽牙檣生愁墮指脫兩耳蘆花亦無何許藏遣
騎前頭買乾荻速烘燄火與一炙三足老鴉寒不
出看雲訴天天不泣
　　　晚寒熾炭
老子平生不附炎雪間爐炭晚間添紅光亂拆銀
花碎翠燄双抽栁葉尖愛惜麒麟牢禁手驅除塩
絮密垂簾急分一炬牽舩底岸上霜風正似鎌
　　　雪小霽順風過謝陽湖
都梁三日雪没屋小舩行水如行陸山陽一朝帆
遇風大舩行水如行空昨來牽夫凍得泣買蘆燎
衣蘆自濕朝來牽夫皆上舩收纜脱巾篷底眠樓
舩忽然生兩翼横飛直過陽侯國千村一抹片子
時四岸人家眼中失似聞咫尺是楊州更數寶應
兼高郵青天萬里當徑度不堪囬首都梁路
　　　夜過高郵
水鳥舟人兩不棲波聲風響總堪悲覺來枕上三
更後夢到江南一霎時邵伯問來還漸近高郵過
了不曽知滿天星月銀河濕明早新晴也太竒

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第二十七終
誠齋集巻第二十八
　　　　　　廬陵楊　万里　廷秀
　詩
　　朝天續集
　　　雪曉舟中生火
烏銀見火生緑霧便當水沉一濃炷却因断續更
氤氲散作霏微煖袍袴湏臾霧霽吐紅光烟如雲
表昇扶桒陽春和日曛滿室蒼顔渥丹疑醉鄉忽
然火冷霧亦滅只見紅爐堆白雪䆫外雪深三尺
强牎裏雪深一寸香
烏銀玉質金石聲見火忽學爆竹鳴腷腷膊膊久
不停白日坐上飛繁星不知何怒泄不平不知何
喜唧唧吟待渠自靜勿與爭切莫借箸怒復生到
渠緘口兩耳熱銅缾在旁却饒舌
　　　雪晴
天公有詔放朝晴排遣雲師嬾未行頭上忽張青
玉傘海東湧出紫金鉦雪山冰谷居然暖銀屋瑤
臺分外明二十四舩人笑語寒聲一變作春聲
　　　晚晴
日光射雪雪透紅雪光射日日吐虹何人鑄銀作
大地萬象都銀光中詩翁兩眼老病裏愛看晚晴
聊仰視眼睛空花忽乱起紫暈一輪三萬里
　　　甘露子一名地蠶
甘露子甘露子喚作地蠶亦良似不食柘桒不食
絲何湏走入地底藏不能作繭不上簇如何也蒙
賜湯沐呼我果謂之果呼我蔌謂之䔩唐林晁錯
莫逢他高陽酒徒咀爾不搖牙
　　　夜過楊州
秪今何許問迷樓更有垂楊記御溝除却瓊花與
紅藥楊州不是古楊州
新晴殘凍未全銷月戀冰河雪戀橋兩岸紅燈成
白晝楊州臘月看元宵
　　　雪霽曉登金山
焦山東金山西金山排霄南斗齊天將三江五湖
水併作一江字楊子來從九天上瀉入九地底遇
嶽嶽立摧逢石石立碎乾坤氣力聚此江一波打
來誰敢當金山一何强上流獨立江中央一塵不
隨海風舞一礫不隨海潮去四旁無蔕下無根浮
空躍出江心住金宫銀闕起峯頭槌鼓撞鍾聞九
州詩人踏雪來清游天風吹儂上瓊樓不為浮玉
飲玉舟大江端的替人羞金山端的替人愁
　　　題金山妙高堂
金山未到時羨渠奄有萬里之長江金山既到子
長江不見只見千步廊老夫平生不奈事㸃檢風
光難可意老僧覺我見睫眉引入妙高臺上嬉不
知老僧有妙手巻舒江山在懐袖挂上西牎方丈
間長江浮在爐煙端長江南邊千萬山一時飛入
兩眼寒最愛簷前絶竒處江心巉然景純墓僧言
道許乃浪傳龍宫特書珠貝編初云謝靈運愛山
如愛命掇取天台鴈蕩怪石頭疊作假山立中流
又云王逸少草聖入神妙天賜瑠璃筆格玉硯屏
仍將大江作陶泓老夫聞二説沉吟未能決長年
抵死催上舩徘徊欲去空茫然
　　　竹枝歌(有序)
　　晚發丹陽館下五更至丹陽縣舟人及牽夫
　　終夕有聲蓋謳吟歗謔以相其勞者其辞亦
　　畧可辨有云張歌歌李歌歌大家著力齊一
　　拖又云一休休二休休月子彎彎照幾州其
　　聲凄婉一唱衆和因櫽括之為竹枝歌云
呉儂一隊好児郎只要舩行不要忙著力大家齊
一拽前頭管取到丹陽
莫笑樓舩不解行識儂號令聴儂聲一人唱了千
人和又得蹉前五里程
舩頭更鼔恰三槌底事荒雞早􁷑啼戲學當年度
闗客且圖一笑過前溪
積雪初融做晚晴黄昏恬靜到三更小風不動還
知麽且只牽舩免打冰
岸旁燎火莫闌殘湏念児郎手脚寒更把緑荷包
熱飯前頭不怕上高灘
月子彎彎照幾州幾家驩樂幾家愁愁殺人來闗
月事得休休處且休休
幸自通宵暖更晴何勞細雨送殘更知儂笠漏芒
鞋破湏遣拖泥帶水行
　　　過京口以南見竹林
行從江北别梅兄㱕到江南見竹君却憶西湖湖
上寺梅花如雪竹如雲
　　　過吕城閘
閘頭洲子許團欒古廟蕭條暮雨寒榆柳千株無
半葉各青一樹碧琅玕
泊舩到得暮鍾時等待諸舩不肯齊等得舩齊方
過閘又湏五鼓到荆溪
昨宵聴盡掉謳聲愁裏無眠達五更今夕雨寒泥
又滑作何計㑹速天明
等到舩齊閘欲開舩舩捩拖整㠶㧪一舩最後知
何故日許時間獨不來
纔聞開閘總驩欣第一牽夫有喜聲只得片時天
未黒後來天黒也甘行
道是行舩也未行老夫誤喜可憐生要知開閘真
消息記取金鉦第二聲
　　　再過常州
淮浦回春舫荆溪又早炊向來迎客處還似迓儂
時父老今餘幾山川别後竒旧游休再至再至只
成悲
　　　晝睡聞鴈
夢裏霜鴻呌絶天䰒鬆睡眼起來看慇懃甓社湖
中客送我南皈到恵山
　　　横林望見恵山寄懷尤延之
恵山一别十年强雪後精神老更蒼白玉屏風三
萬丈半天遮断大湖光
恵山孤絶未為孤下有詩仙伴却渠占断恵山妨
底事無端更占洞庭湖
平生玉樹伴蒹葭晩嵗春蘭隔菊花咫尺遂初堂
下水寄詩猶自怨人遐
　　　遣騎迎家久稽來訊
還家家尚緬迎家家未來去住兩不知安否更相
猜偶思十年事誰謂今嵗乖始我離高安述職朝
天街中外理難必骨肉心與偕同室忽分塗老情
非不懐入京就一列汲汲營尺攘墻屋亟求完婦
子豈我催前知來期杳更用辛苦為屬以王事出
寒舲如江淮風霜厲宵泳山水薦曉環六朝幾宿
草事往空餘哀夢收児女書喜極睫為開一欣雖
非實差慰腸九回皈帆払恵山良訊傳荆涯啟緘
復非真旅思弥不佳舩門且看雪呼僮滌荷杯
　　　舟中奉懐三館同舎
岸樹枝枝瘦汀蕪節節節枯雲留雪且風與屋相
呼一老凍欲死羣仙知也無更縁詩作祟病骨轉
清臞
　　　過望亭
望亭昔嵗過皈舩柳為蹁蹮杏為妍今日溪山渾
似旧雪蘆風荻兩蕭然
牎間雨打淚新斑破處風來呌得酸若是詩人都
富貴遣誰忍餓遣誰寒
暮鴻作陣猛相追風有何忙也急吹惱殺詩人真
枉却雲牎霧閤不曽知
兩岸山林總解行一層送了一層迎天公收却春
風面拈出酸寒水墨屏
朝朝暮暮見長河見了長河只厭他却愛畫師能
畫水不看死浪與生波
晴河不似雨中看晴裏波紋只簟班却是雨河新
樣巧簟間織出小金鐶
　　　跋黄文若詩巻
五字長城璧不如䑕肝蟲臂得関渠竹坡集裏曽
相識驚見蘭亭繭紙書
　　　垂虹亭觀打魚斫鱠
橋柱踈踈四寂然亭前突出八魚舩一聲磔磔鳴
榔起驚出銀刀躍玉泉
六隻輕舠攪四旁兩舩不動水中央網絲一撒還
空舉笑得倚欄人断腸
漁郎妙手絶多機一網收魚未足竒剛向人前撰
勲績不教速得只教遲
鱸魚小底最為佳一白双腮是當家旋看冰盤堆
白雪急風吹去片銀花(魲魚四腮通白色肉細味/呉人號鱸鱠曰玉鱠太湖)
(肉麄味淡而腥見圖經/美不腥松江鱸三腮黒脊)
　　　過太湖石塘三首
纔轉舩頭特地寒初無風色自生湍堤横湖面平
分白水拓天圍分外寛一鏡銀濤三万頃獨龍玉
脊百千蟠若為結屋蘆花裏月笠雲蓑把釣竿(湖/太)
(頃見圖經/三萬六千)
每過松江得偉觀玻瓈盆底飣乾坤天邊島嶼空
無際烟外人家澹有痕笠澤古今多浪士包山近
逺在何村季鷹魯望何曽死雪是衣裳月是魂
兀坐舩中只欲眠不如舩外看山川松江是物皆
詩料蘭槳穿湖即水仙將取垂虹亭上景都皈却
月觀中篇正縁王事游方外鑿齒弥天未當賢
　　　過八尺遇雨
垂虹亭登劣㱕舩又復毛空暗水天節裏無多好
天色闌風長雨餞殘年(声/長去)
去年今日鳯山頭児女團欒争勸酬不及松江煙
雨裏獨搔華髮一扁舟
細雨無聲忽有聲乱珠跳作万銀釘呼僮速買庉
村酒更煮鱸魚蓴菜羮(名其酒清洲/庉音遁呉江地)
　　　過上湖
上湖名是實全非只合松江鴈鶩池若與五湖通
譜系澹臺湖弟太湖児(有澹臺滅明墓/澹臺湖属呉縣)
　　　過平望
豈伹湖天好諸村總可人麥苗染不就茅屋畫來
眞行止隨縁著江山到處新十年三過此贏得鬢
如銀
行得三吳徧清竒最是蘇樹圍平野合水隔别村
孤震澤非塵世松陵是畫圖更添一詩老載雪過
重湖
小麥田田種垂楊岸岸栽風從平望住雨傍下塘
來乱港交穿市高橋過得桅誰言破書篋檐取太
湖回
　　　葉叔羽集同年九人於櫻桃園錢襲明何
　　　同叔即席賦詩追和其韻
八座能分一日光題名猶記牓間黄看渠超出金
閨彦顧我曽為同舎郎高㑹九人尋水石縱談一
笑間宫商越王孫子瓊瑤句細把重吟恐脱忘
　　　右和錢襲明韻
天門金牓出槐宸四海同年骨肉親走馬看花纔
幾日曉星殘月半無人談間平叔元如玉句裏司
勲别有春欲把清新比梅雪却愁梅雪未清新
　　　右和何同叔韻
　　　秀州嘉興館拜賜春幡勝
中使傳宣下紫宸鏃頭濃染御香雲綵幡耐夏宜
春字寶勝連環曲水紋癡似土牛鞭不動老登金
馬媿無聞强簪華髪知難稱只有新詩頌万分(勝/幡)
(紙貼/用鏃頭)
　　　立春日舟前細雨
急風陣陣吹白塵著人怪底濕衣巾隔溪平林横
素練起從山脚縈山面近山如霧復如煙逺山失
却只餘天今朝春日得春雨潤物無聲非浪語
　　　漁舟
絶小漁舟葉似輕荻篷宻蓋不聞聲無人無釣無
蓑笠風自吹舩舩自行
　　　入長安閘
舩入長安恰五更㱕人都喜近臨平陰晴天色知
何似篷上惟聞掃雪聲
　　　記夢中紅碧一聮
喜教児聫句那知是夢中天窺波底碧日抹樹梢
紅覺後念何説意間難强通元來一夜雪明曉散
晴空
　　　過臨平
臨平放目渺無涯蓮蕩蘋汀不釘牌雪後輕舩四
撈漉断蘆殘荻緫成柴
人家㸃綴荻花林水繞堦除雪濕衿最是踈篱與
㫦竹脚根半入小河深
　　　庚戌正月三約同舎游西湖
不到西湖又兩年西湖風物故依然道旁松檜俱
無恙笑我重來雪滿顚
春光欲動意猶遲未許游人浪見伊只有梅花藏
不得隔籬穿竹出横枝
黄金牓掲集芳園只隔墻頭便是天西母雲車寒
未降鸎花作意辨新年
南北高峯巧避人旋生雲霧半腰横縱然遮得青
蒼面玉塔双尖分外明
下笁泉從上笁來前波後浪緊相催泉聲似説西
湖好流到西湖不要回
補種杉松逕巳成泥乾塵淨正堪行草芽併作傷
心碧只欠先生屐子聲
上竺諸峯深復深一重一掩翠雲衿只言人跡無
來路動地鍾聲與梵音
家家砌下過清泉寺寺雲邊占碧山走馬來看已
心醒更教選勝佳中間
樹生石上土全無只見青葱不見枯好在冷泉亭
下水為渠憑檻數游魚
閘住清泉似鏡平閘開奔浪作潮聲放開一板還
收去依旧穿沙繞石行
　　　　題浩然李致政義㮣堂
非俠非狂非逸民讀書謀國不謀身一封北闕三
千牘再活西州六万人雨露晚從天上落芝蘭親
見掌中新仁心義槩絲綸語長掛巴山月半輪
　　　謝李君亮贈陳中正墨
麝煙薫透大夫松膠國吹成赤鯶公龍尾研磨碎
蒼壁䑕鬚飛動出晴虹誰言陳子草玄手突過蒲
家讀墨功老我久無椽樣筆爲君小楷注魚蟲
　　　贈倪正甫令子阿麟
精神玉雪眼㸃漆總角兩髦錦纒碧郎君未出客
已驚隔牎讀書鸞鶴聲松煙兔頴小三昧蠆尾銀
鈎略無對鍾王筆法老始成阿麟今纔十二齡七
十列傳十二紀白頭書生不能記乱抽架上聊試
渠横誦倒誦如流水二雅三頌已作箋要與毛鄭
争先鞭吟詩作賦更餘事不論五言兼七字奉常
先生有陰功翰苑仙人有家風高科好官手可唾
更看聲名寒天破老夫還曽浪語麽老夫還曽浪
語麽
　　　記張定叟煮笋經
江西貓笋未出尖雪中土膏養新甜先生别得煑
簀法丁寧勿用醯與塩巖下清泉須旋汲熬出霜
根生蜜汁寒芽嚼作冰片聲餘瀝仍和月光吸菘
羔楮雞浪得名不如來参玉板僧醉裏何湏酒湏
觧醒此羮一椀爽然醒大都煮菜皆如此淡處當
知有真味先生此法未要傳為公作經藏名止
　　　和丘宗卿贈長句之韻
君入㫦門纔一見我出㫦門風刮面皈來急問有
新詩勺勺舉似君不疑殿門握手冠纓絶烟如雲
破瞻秋月老懐勃欎久不開為君傾豁情既竭君
詩元自過黄初古雅可敬麗可娯詩壇端是一敵
國乃不自惜下取予向來交游半生死悼往喜喜
同彼此老夫懶性不便書毛頴為君浴清泚聖賢
何時同一中縱談社鷰與秋鴻芒鞋藤杖尋春風
天竺靈隱九里松古來樂事天慳與怪珍未必逢
良賈即今又欲駕官舩淮水中流送㱕虜金山獨
上妙高臺再與海若相詼諧㱕時藉手無一字教
君笑殺老誠齋
　　　大児長孺赴零陵簿示以雜言(名夀仁/長孺旧)
好官易得忙不得好人難做湏著力汝要作好官
令公書考不可鑽借令巧鑽得遺臭千載心為寒汝
要作好人東家也是横目民選官無選處却與天
地長青春老夫今年六十四大児壯嵗初筮仕先
人門户冷如冰豈不願汝取高位高位莫愛渠愛
了高位失丈夫老夫老則老官職不要討白頭官
裏捉出來生愁無面見草萊老夫不足學聖賢有
前作譬如著碁著到國手時國手頭上猶更儘有
著
　　　正月五日以送伴借官侍宴集英殿十口
　　　號
殿下鞭聲再掣雷玉皇徐下九天來陰晴不定朝
來定五色祥雲霍地開
一㸃胡行朝漢天英符來自玉門闗旧時千嵗琵
琶語新學三聲萬嵗山
金鬛狻猊立玉臺双瞻御坐首都回水沉山麝薔
薇露潄作香雲噴出來
千官拜舞仰虚皇奉上瑤池万夀觴殿上双傳送
御酒檻前一曲繞虹梁
太極重開万物新　紹熙天子宴羣臣梨園好語
君湏聴玉暦初攽第一春(號云玉暦初湏第一春/詞臣倪正甫撰致語口)
已賜儀鸞錦坐蒲起來再立聴傳臚君王欲勸羣
臣酒宣示天杯一滴無
猛士縁竿亦壯哉蹈空舞闊四裴回一聲白雨催
花鼓十二竿頭總下來
賜花新剪茜香羅篸徧烏紗未覺多花重紗輕人
更老擡頭不起奈春何
廣埸妙戲鬭程材未得天顔一笑開角觝罷時還
宴罷巻班出殿戴花回
賀老如何尾從班真官也作借官看君恩至重無
真假賜酒何曽味兩般
　　　三花斛
　　省前見賣花檐上有瑞香水仙蘭花同一瓦
　　斛者買置舟中各賦七字
侵雪開花雪不侵開時色淺未開深碧團欒裏笋
成束紫蓓蕾中香滿襟别派近傳廬阜頂孤芳元
自洞庭心詩人自有薰籠錦不用衣篝炷水沉
　　　　右瑞香
生來体弱不禁風匹似蘋花較小豐腦子醲薰衆
香國江妃寒損水精宫銀臺金琖談何俗礬弟梅
兄品未公寄語金華老仙伯凌波仙子更凌空
　　　　右水仙
雪徑偷開淺碧花冰根乱吐小紅芽生無桃李春
風面名在山林處士家政坐國香到朝市不容霜
節老雲霞江蘺圃蕙非吾耦付與騷人定等差
　　　　右蘭花
　　　再併賦瑞香水仙蘭三花
水仙頭重力纖弱碧栁腰支黄玉蕚娉娉嫋嫋誰
爲扶瑞香在旁扶著渠春蘭初芽嫩仍短嬌如穉
子無人管瑞香縁蔭濃如雲風日不到况路塵生
時各在一山許畦丁作媒得相聚三花異種復異
粧三花同韻更同香詩人喜渠伴幽獨不道被渠
教断腸
　　　寄題朱元晦武夷精舍十二詠
　　　　精舎
憶我南溪北千巖萬岳亭妬渠紫陽叟詑殺一峯
青
　　　　仁智堂
學子可憐生逺來參老子仁智若為談指似秋山
水
　　　　隱永堂
夢裏長逢孟羮中亦見顔癡児入吾室真作采薇
看
　　　　止宿寮
一老説談話諸君未要眠開牎放山月把酒奏溪
泉
　　　　石門塢
乱石堆成玉双峯便是門莫將塵底脚蹈涴塢中
雲
　　　　觀善齋
觀棊不作秋觀劉不作石要知麗澤功秪箇是消
息
　　　　寒栖館
鍊王雲粘杵朝真露濕衣一聲半夜鶴月裏羽人
㱕
　　　　晚對亭
大隱翠屏孤何許最正面日落未落時亭上來相
見
　　　　鉄笛亭
誰將㸃漆金鑄作孤竹笛林外吹一聲震落千峰
石
　　　　釣磯
月夜乗醉來垂竿曲溪曲水清無寸鱗釣得半輪
王
　　　　茶竈
茶竈本笠澤飛來摘茶國墮在武夷山溪心化為
石
　　　　漁艇
精金何曽逺秪在九曲北漁艇若不來弱水萬里
隔
　　　和劉徳脩用黄文叔韻贈行
碧玉長篙黄篾篷兩淮煙月五湖風金梭織錦煩
詩匠瓊尺裁雲補化工去路江山隨意縁皈時桃
杏断腸紅岷峨二妙貽双璧萬丈光芒照病翁
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第二十八終
誠齋集巻第二十九
　　　　　　廬陵楊　万里　廷秀
　詩
　　朝天續集
　　　泊舟臨平
前牎向市下却簾後牎臨水開却門岸頭楊栁報
春動溪底雲天隨浪翻隔溪數間黄草屋繞屋千
竿翠瓊竹三老鳴鉦檥柂樓今宵又向臨平宿
拂溪十㸃五㸃雨縠紋織出團花縷花頭細大雖
不勺一花銷時一花吐北風卷雲如卷簾忽然收
盡玉廉纖天光却在水光下天水鎔作鏡一奩好
山隔市望不見秪有清溪照人面
　　　謝王恭父贈梁杲墨
君不見蜀人文字天下工前有相如後楊雄君不
見蜀人烏丸天下妙前有蒲韶後梁杲初得梁墨
黐摹糊老夫道渠不及蒲蓬山藏室王校書笑我
未識真玄莬兩圭水蒼笏双團㸃漆璧一併贈老
夫此意已金石洮州緑玉試松花星潭黒雲走風
沙龍蛇起陸鷹入骨却愁雷電奪神物
　　　蜂児
蜜蜂不食人間倉玉露為酒花為糧作蜜不忙採
花忙蜜成猶帶百花香蜜成萬蜂不敢嘗要輸蜜
國供蜂王蜂王未及享人已割蜜房老蜜已成蠟
嫩蜜方成蜜蜜房蠟片割無餘老饕更來搜我室
老蜂無味秪有滓(声/平)幼蜂初化未成児老饕火攻
不知止既毁我室取我子
　　　千葉水仙花
　　世以水仙為金琖銀臺蓋單葉者其中真有
　　一酒琖深黄而金色至千葉水仙其中花片
　　捲皺密蹙一片之中下輕黄而上淡白如染
　　一截者與酒盃之狀殊不相似安得以舊日
　　俗名辱之要之單葉者當命以舊名而千葉
　　者乃眞水仙云
薤葉葱根兩不差重蕤風味獨清嘉薄揉肪玉圍
金鈿淺染鵝黄剰素紗臺琖元非千葉種丰容要
是小蓮花向來山谷相看日知是他家是當家
　　　臨平解舟
竹籬短短門小小少年獨立春風曉栁芽縮瓜尚
怯寒金粟班班滿枝了過舩橋下橋絶高波清深見
一截篙市人夾水爭出看無數漁舟避東岸
　　　過臨平蓮蕩
蓮蕩層層鏡樣方春來嫩玉斬新光角頭一一張
蘆箔不遣魚鰕過别塘
蓮蕩中央劣露沙上頭便著野人家籬邊隨處挿
垂栁簷下小舩縈釣車
朝來採藕夕來漁水種菱荷岸種蘆寒浪落時分
作蕩新流漲後合成湖
人家星散水中央十里芹羮菰飯香想得薰風端
午後荷花世界栁絲鄉
　　　藏舩屋
　　呉中河畔多鑿小沼與河相通架屋其上蔵
　　舩其中
望見官旗衘舳艫漁舩爭入沼中蘆蔵舩蘆底猶
有雨屋底蔵舩雨也無
非港非溝别一涯茅簷元不是人家不居黔首居
青雀動地風濤不到他
　　　岸樹
岸頭樹子直如筠誰遣相招住水濵不合鏡中貪
照影照來照去總斜身
岸樹枝枝秃影中雪風一半半春風楝梢落盡黄
金彈猶有紛紛綴彈茸
　　　麥田
無邊緑錦織雲機全幅青羅作地衣个是農家真
富貴雪花銷盡麥苗肥
　　　桒疇
夾岸瀕河種穉桒春風吹出萬條長舩行老眼渾
多忘喚作西湖挿拒霜
　　　竹林
珍重人家愛竹林織籬辛苦護寒青那知竹性元
薄相須要穿來籬外生
　　　賦金盤露椒花雨
　　吾家酒名敷腴者曰金盤露芳烈者曰椒花
　　雨
金盤夜貯雲表露椒花曉滴山間雨一涓不用鴨
緑波双清釀出鵝黄乳老妻知我憎官壺還家小
槽壓真珠江西檐取來西湖遣我醉倒不要扶更
携數尊往淮上要夸親舊嘗家釀秪堪獨酌不堪
分老夫猶要入㫦門
　　　崇徳道中望福嚴寺
一徑青松露三門白水煙殿横林外脊塔漏隙中
天地曠迎先見村移眺更妍追程坐行役不得泊
春舩
　　　岸栁
栁梢拂入溪雲陰栁根挿入溪水深秪今立岸一
弊帚㱕時弄日千黄金人生榮謝亦如此謝何足
怨榮何喜秋霜春雨自四時老夫問栁栁不知
　　　春菜
雪白蘆菔非蘆菔喫來自是辣底玉花葉蔓菁非
蔓菁喫來自是甜底冰三館宰夫傳食籍野人蔬
譜渠不識用醯不用酸用塩不用鹹塩醯之外别
有味薑牙棖子仍相參不甑亦不釡非烝亦非煮
壊盡蔬中腴乃以煙火故霜根雪葉細縷來甆瓶
夕羃朝即開貴人我知不官樣肉食我知無骨相
秪合南溪嚼菜根一尊徑醉溪中雲此詩莫讀恐
嚥殺要讀此詩先捉舌
　　　過平望
望中不著一山遮四顧平田接水涯栁樹行中分
港汊竹林多處聚人家風將春色㱕沙草天放晴
光入浪花午睡起來情緒悪急呼蟹眼瀹龍牙
　　　合路馬坊年年四月殿前諸軍牧馬於此
　　　十月復㱕都下
地逈湖寛春草酥年年此地牧天馰玉花驄裏龍
㱕去金粟堆前鳥自呼苑廐尚虛三萬柱栁林集
得許多烏即今未有王良眼山子飛黄豈是無
　　　過鸎闘湖
畫舫如山水上奔小舩似鴨避河濵紅旗青蓋鳴
鉦處都是迎來送往人
忽聞江上四驩呼知近吳江鸎闘湖火炬燈籠不
須辨使家行住按程塗
春來已自兩旬餘欲借春看未見渠煙樹隔湖三
十里寒梢依舊向人踈
　　　晚寒題水仙花并湖山
水仙怯暖愛清寒兩日微暄嬾欲眠料峭晚風人
不㑹留花且住伴詩仙
水面無風也自寒舩門已幕更深闗莫將若下三
杯酒博與湖邊幾㸃山
鍊句爐槌豈可無句成未必盡縁渠老夫不是尋
詩句詩句自來尋老夫
　　　月夜阻風泊舟太湖石塘南頭
到得松江每不欣何曽晴快遇清真此行作意追
勝境入夜阻風還悶人萬里青天一輪月三更雪
浪太湖春若教白日來經此不見新鎔万頃銀
動地顚風政打頭吳江未到且維舟五湖波起衆
山動一片月明千里愁且更放遲些子睡看他盛
怒幾時休陽侯要與詩人敵未必詩人輸一籌
過湖未得匹如閑何幸湖心泊畫舩宇宙中間都
是月波濤外面更無天誰知造物將竒觀不與傖
人付謫仙管領渠儂無一物鏤冰剪雪作新篇
新年乗興看春風來過垂虹東復東誰有工夫寒
夜底獨尋水月五湖中今宵頓覺乾坤大下筆惟
愁造化窮太白青山謝公海可憐一笑偶然同
　　　題吳江三高堂
　　　　范蠡
霸越亡吳未害仁不妨報國併酧身風雲長頸無
遺恨雪月扁舟更絶塵還了君王採香徑湏饒老
子苧羅人鴟夷若是真高士張陸何堪作近鄰
　　　　張季鷹
京洛緇塵㸃素衣秋風日夕喚人皈鱸魚不解踈
張翰羊酪偏能留陸機二晉興亡幾春草三吳人
物尚漁磯空令千古華亭鶴猶為諸賢説是非
　　　　陸魯望
讀盡詩書不要官饑寒欲死豈無田生憎俗子慵
開眼逢著詩人便絶絃笠澤弁山三益友筆床茶
竈一魚舩羨渠赤脚弄明月蹈破五湖光底天
　　　松江曉晴
昨夜何縁不峭寒今農端要放晴天䆫間波日如
樓上簾外霜風似臘前近水人家隨處好上春物
色不勝妍皈時二月三吳路桃杏香中慢過舩
　　　松江鱸魚
鱸出鱸卿蘆葉前垂虹亭上不論錢買來玉尺如
何短鑄出銀梭直是圓白質黒章三四㸃細鱗巨
口一双鮮秋風想見真風味秪是春風已逈然(魚/鱸)
(寸為佳/以七八)
　　　松江蓴菜
鮫人直下白龍潭割得龍公滑碧髯曉起相傳蘂
珠闕夜來失却水精簾一杯淡煮宜醒酒千里何
須更下塩可是士衡殺風景却將羶膩比清纖(虞/沉)
(横水上不知丈數/卿云太湖有白龍嘗)
　　　泊平江百花洲
吳中好處是蘇州却為王程得勝游半世三江五
湖棹十年四泊百花洲岸傍楊栁都相識眼底雲
山苦見留莫怨孤舟無定處此身自是一孤舟
　　　姑蘇館夜雪
昨朝晴色動春熙入夜星河弄碧漪誰信雪花能
様巧等他人睡不教知起來紅日恍開霽照得王
花光陸離㱕去中都説竒事姑蘇館裏上元晴
　　　姑蘇館上元前一夕觀燈
茂苑元宵亦盛哉千紅百紫雪中開牡丹自是吳
門有蓮莟移從都下來光射瑠璃最精彩吐成蝃
蝀貫昭回㱕舩尚有殘燈在更與児曹飲一杯
　　　走筆和袁起巖元夕前一夜雪作
天公極意辨元宵頃刻挼雲作雪飄茂苑長洲花
剪玉蘇䑓香徑砌成瑤千燈剰喜開紅藥兩鬢還
驚挿素標客子孤舟寒折骨無端詩伯苦相撩
　　　再和袁起巖韻
一嵗驩聲沸此宵游人麗服正飄飄病夫未暇磚
引玉悪語翻成李報瑤天遣素娥提雪月江涵公
子更風標君家道是闗門卧却有新詩來見撩
　　　雪中登姑蘇臺
我亦閑來散病身游人不用避車塵挿天四塔雲
中出隔水諸峯雪後新道是逺瞻三百里如何不
見六千人吳亡越覇今安在臺下年年花草春(經/圖)
(見三百里外/云姑蘇臺高可)
　　　姑蘇館上元前一夕陪使客觀燈之集
節物催人又一年銀花蓮炬照金尊麝䭔官樣陪
公讌粉繭卿風憶故園何似児孫談草草不妨燈
火半昏昏人生行止誰能料今夕蘇州看上元(陸/廬)
(吉語剥之以占一嵗蚕事/之俗元夕粉米為繭中藏)
　　　雪後陪使客游恵山寄懐尤延之
已到蘇州未到常恵山孤秀蔚蒼蒼一峯飛下如
奔馬萬木深圍古道埸錫骨中空都是乳玉泉致
逺久偏香眠雲跂石梁溪叟恨殺風煙隔草堂(泉/恵)
(數月不腐/行千里經)
　　　恵泉分茶示正孚長老
寒泓不到十餘年老眼重看意惘然潄裂蒼崖王
龍口墮成清鏡雪花天湏煩佛界三昧手拈出茶
經第二泉珍重賛公驚久别且談詩句未談禪
　　　回望恵山
　　潘葑回望恵山真如龍形其鼻為寺寺前起
　　一小峯極圓如珠山尾繳回豐本鋭末極有
　　力云
恵山分明龍樣活玉脊瓊腰百千折錫泉泉上吐
一珠簸弄太湖波底月蒼石為角松為鬚鬚裡黄
金古佛廬請君更向潘葑看龍尾繳到珠南畔
　　　題陸子泉上祠堂
先生喫茶不喫肉先生飲泉不飲酒饑寒秪忍七
十年万嵗千秋名不朽恵泉遂名陸子泉泉與陸
子名俱傳一辨佛香炷遺像幾多衲子拜茶仙麒
麟圖畫冷似鉄淩煙冠劍消如雪恵山成塵恵泉
竭陸子祠堂始應歇山上泉中一輪月
　　　過洛社望南湖暮景
南湖隔水見漁燈鴈落蘆汀八字横對面双峯煙
雨裏雙峯外面是宜興
暮煙如雨雨如煙一把珠簾隔逺山簾影漸濃山
漸淡恍然移入畫屏間
一陣南風似箭來蒲帆飛上最高桅兩邊岸栁都
奔走不及追舩各自回
　　　舟中元夕雨作
道是今宵好上元新晴白晝雨黄昏紅燈皎月儂
無用闗上舩門倒一尊
佳辰三五是今宵恰到今宵細雨飄天念孤舟人
寂寞不教月色故相撩
此生萬事有期程多取抛饒竟不曽誰遣夜來南
館裏千花預借上元燈(南館北使泊北館/姑蘇館中送伴使泊)
　　　夜過五牧
舩頭更鼓打兩聲如何未到常州城道旁火炬如
晝明道上牽夫如蟻行今宵到得荆溪館我欲眠
時夜還短明朝擁被窺舡䆫百尺栁條垂兩岸
　　　明發荆溪館下
常州太守曽獨弄回首向來真一夢五月炎天十
月寒東亭迎客西亭送自從别却翟家園豈謂三
經金斗門莫教物色有欠處剰與新詩三五句猶
有㱕塗更一來是時百花開未開
　　　戲題岸栁
斫盡江邊楊栁梢要教新嵗換新條老夫也鑷霜
鬚鬢鑷却霜根出雪苗
　　　舟中即事
阿翁阿囝自相隨賞徧江淮春盛時熊白同嘗臘
前酒雌黄自改曉間詩醉來忽笑天地窄老去那
能児女悲身後昇沉各何有到頭誰黠復誰癡
　　　雨中過沙灘
常州草蟲天下無可憐枉却許工夫濛濛拂拂沙
灘艇别是荆溪煙雨圖
煙雨新圖學不成煙能明晦雨能聲莫教一㸃春
風起巻盡空濛寫晩晴
　　　小舟
竪起青篙便是桅片帆掛了即帆間漁郎袖手舩
頭坐一葉如飛不用催
　　　微雨
要知微雨密還踈空裏看來直是無不被波間三
兩㸃阿誰見破妙工夫
　　　過犇牛閘
春雨未多河未漲閘官惜水如金樣聚舩久住下
河灣等待舩齊不教放忽然三板兩板開驚雷一
聲飛雪堆衆舩遏水水不去舩底怒濤跳出來下
河半篙水欲滿上河兩平勢差緩一行二十四樓
舩相隨過閘如魚貫
　　　蘭花五言
䕶雨重重膜凌霜早早春三菲碧彈指一笑紫翻
脣野竹元同操官梅晚卜鄰花中不児女格外更
幽芬
　　　次韻寄題馬少張致政亦樂園
亦樂園將獨樂園兩園誰窄復誰寛似聞閭里溪
深處下有蛟龍水底蟠黄帽巳捐蒼玉佩朱顔不
借紫金丹刺桐花發梅花落安得乗風去一觀
　　　高郵野望
望中四野掌舩平逺樹成行一帶横樹外天容仍
淡白不愁樹影不分明
江南十里九青山江北無山只野田更遣野田無
逺樹郭熙儘巧若為傳
　　　過新開湖
竒哉萬頃水精盆一線青羅縁却脣只有向南接
天去更和一線也無痕
漁郎艇子入重湖老眼慇懃看著渠看去看來成
怪事化為獨鴈立横蘆
白葦黄蘆尚帶秋長風逺水幾時休愁人對著君
休問不是愁人也作愁
一鷗得得隔湖來瞥見魚児眼頓開只為水深難
立脚翩然飛下却飛回
逺逺人煙㸃樹梢舩門一望一魂消幾行野鴨數
聲鴈來為湖天破寂寥
　　　瓦店雨作
斜風吹雨打舩䆫一陣踈來一陣忙聴作山齋聲
㸃滴不知作客在山陽
天嫌平野樹分明便恐丹青畫得成收入晚風煙
雨裏自將水墨替丹青
詩人長怨没詩材天遣斜風細雨來領了詩材還
又怨問天風雨幾時開
近岸人家欲閉門逺林煙樹半昏昏鸕鷀白鷺㱕
何晚今夜定投何處村
　　　曉出洪澤霜晴風順
又從洪澤泝清淮積雨連宵曉頓開霜凍水涯如
雪厚波搖日影入舩來辛勤送客了未了珍重順
風催復催明早都梁各分手順風便借一帆回
　　　題亀山塔前一首唐律後一首進退格
亀山獨出壓淮流寶塔仍居最上頭銀筆書空天
作紙玉龍拔地海成湫向來一厄遭羣犬挽以六
丁兼萬牛逆血腥羶化為碧空餘風雨鬼啾啾(亮/逆)
(隔淮河拽之不動裂而復合/南㓂嘗以絹為繩令數万人)
舊嵗新年來往頻孤標數面便多情獨將白髪三
千丈上到瑤臺十二層萬里海風吹不動半輪淮
月為誰朋東坡舊跡無尋處試問龕中錦帽僧(十/塔)
(層/二)
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第二十九終
誠齋集卷第三十
　　　　　　廬陵楊　万里　廷秀
　詩
　　朝天續集
　　　薌林五十詠
　　　　薌林
一代薌林老吾生不並時來尋白玉柄秪見紫蘭
枝
　　　　虎川
居士歌黄帽曽來照晚晴至今流㶁㶁猶學詠詩
聲
　　　　皈來橋
已賡彭澤辭更擬輞川詩未老還山了猶嫌皈較
遲
　　　　泛宅
猶道山中淺仍移水上居俗人又剥啄掉入白芙
蕖
　　　　北垞
住處何曽逺林間别是凉清風酣一枕底許覔羲
皇
　　　　退齋
爭進千𡵨捷辞榮一著難生亀教脱殻試作个般
看
　　　　寓齋
宇宙一行店誰為店主人主人亦觧去而况爨餘
薪
　　　　叢桂
不是人間種移從月脇來廣寒香一点吹得滿山
開
　　　　山齋
老子齋中宿同來無一人若非朋月客誰伴白雲
身
　　　　醉石
晩酌居然醉昏昏不自持竒哉蒼玉枕眠到月來
時
　　　　蘭畹
健碧􁇇􁇇葉斑紅淺淺芳幽香空自秘風肯秘幽
香
　　　　駕月橋
紫霓(聲/入)横天度銀盤湧水來先生騎霓脊盤上捲
金盃
　　　　黒拗
拗中一池墨腕中百斛力洒作五十詩千年照泉
石
　　　　竹齋
凛凛氷霜節㫦㫦玉雪身便無攵與可不有月傳
神
　　　　三老亭
雙樹有古色一几非今樣秪言此老亡月夜聞屐
響
　　　　通幽徑
㸃撿苔花暈㣲茫拄杖痕酴醿㡬開落山雨濕黄
昏
　　　　讀書堂
老以書為命眼將書作讎薌林與誠叟同販短檠
愁
　　　　碧蘆潨
春筝肥堪菜秋花暖可氊何須雙野鴨屏上五湖
天
　　　　無熱軒
南北與東西溪光仍樹色人間無熱軒物外清凉
國(山自是清凉國/陸亀䝉詩云溪)
　　　　柔桒陌
繭館三眠老桒村獨樹春坐看黄更隕應有一寒
人
　　　　柑子園
秋顆酣天酒春花噀國香薌林親手種中有洞庭
霜
　　　　放魚磯
為惜丹砂尾親投碧草潭前頭有香餌千万不須
貪
　　　　白鶴亭
可憐林下鶴獨肯伴先生猶有沖天志君聴呌月
聲
　　　　羃翠庭
軟甃瑠璃地生揉翡翠幃莫教星月入玉鏡㸃金
徽
　　　　鵝篆灘
不傳右軍字且留房相池新雛黄似酒把酒看群
嬉
　　　　南埭(堨水曰埭/音逮以土)
髙謝三公府來耕五畒園園中有何好老子笑無
言
　　　　過花橋
北垞通南埭前花映後花雨多橋板断折碎兩涯
霞
　　　　桃李蹊
白雪堆穠李紅藍染靚桃晨粧須蚤看莫待日華
髙
　　　　企踈堂
堂上清如水薌林對兩踈只今詩社裏畫作企踈
圖(酒名/薌林)
　　　　梅坡
自昔花如雪而今葉入雲先生巳仙去誰與共天
醇
　　　　梨花原
禁火曉未暖蹈青昏恰皈何堪一原雪將冷入春
衣
　　　　海棠洞
艷翠春銷骨妖紅醉入肌花仙别無訣一味服燕
攴
　　　　歳寒亭
冷笑元無味孤髙别有心誰將桃李眼雪裡觧相
㝷
　　　　菊坡
西風破幽馥東篱散清好淵朋不可作觧后薌林
老
　　　　文杏塢
道白非真白言紅不苦紅請君紅白外别眼看天
工
　　　　藥欄
日出花藥亷風生芝术香枕中兼肘後别有不傳
方
　　　　玉井
誰言玉井春不作双井味㑹有眠雲客領略兩相
似
　　　　芙蓉沜(也破也/沜音泮散)
岸植木菡萏池栽水拒霜那知一家種同艷不同
香
　　　　槐隂墿(陌道也/音亦墿街)
隂作官街緑花催舉子黄公家有三樹猶帶鳯池
香
　　　　東皐
避世無㓛酒臨流元亮詩鶴鳴入天聴葉下報秋
悲
　　　　聴水亭
泠泠無絃箏洶洶自鳴鼔最是醉夢中喚作松風
雨
　　　　雪䑓
玉樹参差出天花頃刻開先生倚欄處指點是瑶
䑓
　　　　西崦
坡壟端何似波濤起復低醉眠桂花雪不覺月華
西
　　　　碧梧垷(塗也/青蹇)
徃徃游西崦時時憩午隂鳯來人不見飛入碧枝
深
　　　　百花洲
茂苑猶香名南陽巳荒草更兼薌林中三洲是三
島
　　　　有山堂
閤皁風烟外江西小有天兹山本無主掇入筆牀
前
　　　　松湖
巳訝松生市更將湖入城如何造物者百巧供先
生
　　　　折𬞞亭
蘆菔䑕尾大(惰/音)蔓菁兎耳長先生不忍摘野客却
同嘗
　　　　瓜田
獨酌聖賢酒新嘗子母爪丁寕林下友莫道故侯
家
　　　　連輝觀
極目斜陽樹乗風落月梁更和山與水併作一秋
光
　　　瀆頭阻風
天寒春淺蟄未開舩頭一聲出地雷老夫驚倒卷
簾看白浪飛從東海來東海復東㡬万里扶桒頃
刻到長淮琉璃地上玉山起玉山自走非人推似
聞海若怒川后雨師風伯同抽差夜提横水明光
甲大呼一戰亀山頽老夫送客理皈棹適逢竒觀
亦壯哉豈不懐皈舩不進繫纜古栁依雲堆須臾
驚定却成喜分付客愁金縷杯
　　　至洪澤
今宵合過山陽驛泊舩問來是洪澤都梁到此只
一程却費一霄兼兩日政縁夜來到瀆頭打頭風
起浪不休舟人相賀已入港不怕淮河更風浪老
夫揺手且低聲驚心猶恐淮神聼(聲/平)急呼津吏催
開閘津吏叉手不敢答早潮巳落水入淮晚潮未
來閘不開紬問晚潮何時來更待玉蟲綴金釵
　　　過淮隂縣
索寞淮隂縣人家草草中荻篱緯春勝茅屋學舩
篷今日非昨日南風轉北風霍然香霧散放出一
輪紅
　　　過磨盤得風掛㠶
兩岸黄籏小隊兵新晴皈路馬蹄䡖全畨長笛横
腰鼔一曲春風出塞聲鵲噪鴉啼俱喜色舩䡖風
順更兼程却思兩日淮河浪心悸魂驚尚未平
　　　望楚州新城
巳近山陽望漸寛湖光百里見千村人家四面皆
臨水栁樹双垂便是門全盛向來元孔道雜耕今
是一雄藩金湯再葺真長䇿此外猶須子細論
　　　阻風泊黄浦
囬顧山陽北前瞻寳應東又逢翻手雨更着打頭
風不了行程債從來賦命䆒客愁無訴處揺指畫
舩篷
　　　過寳應縣新開湖
寒裏舩門不可開試開一望興悠哉空濛烟雨㣲
茫樹都向湖光外面來
細雨初如弄隙塵須臾化作舞空蚊作團面旋還
分散只見䡖烟與薄雲
雨絲拂水不曽沉一一如珠一一明乱走不停跳
不住忽然跳入水精瓶
漁家可是壓塵囂結屋圓沙最盡梢外面更栽楊
栁樹上頭無數鷺鶿巢
湖堤挿栁早(声/去)青䓤猶帶隋家旧土風莫笑千株
尺來許看渠攬盡夕陽紅
雨裏樓舩即釣磯碧雲便是緑蓑衣滄波萬頃平
如鏡一隻鸕鷀貼水飛
半濃黛汁點遥林㣲淡鈆膏抹暮雲似白如青都
不是淮南弄色五湖春
天上雲烟壓水來湖中波浪打雲囬中間不是平
林樹水色天容拆不開
兩雙釣舩相對行釣車自轉不須縈車停不轉舩
停處特地縈車手不停
五湖佳處是荒寒却為無山水更寛皈去江南無
此景未須喫飯且來看
　　　過九里亭
水渚纔容足漁家便架椽屋根些子地簷外不勝
岸岸皆垂栁門門一釣舩五湖好風月乞(聲/去)與不
　　　過揚子橋
浪說春皈巳四旬淮南元自不知春明朝却是中
和節野火誰憐寂寞人
客愁滿目政無聊忽報舩經楊子橋未到江南心
巳喜隔江山色碧相招
　　　瓜州遇風
金鉦三聲舩欲發天地蒼茫忽開闔悪風吹倒多
景樓怒濤打碎金山塔濤頭抛舩入半空舩從空
中落水中勢如崩山冋日二十九聲如推墮万石
之􁏐千石鍾岸人驚呼舩欲沒舟人絶呌舩復出
平生所聞楊子江無風已自波相撞莫教風動一
波起三日奔騰收不止君不見逆酋投鞭欲断流
藁街自送月氏頭
　　　再賦石翁石婆
石翁誰怒猶睥目石婆多愁鬢先秃荒山野水四
無人二老對立今㡬春珠𥜗玉匣化為土金鴈銀
鳬亦飛去知是六朝何帝陵摩挲碧蘚俱無語
　　　觀張㓛父南湖海棠杖藜走筆
看盡都城種海棠只將一徑引教長約齋妙出春
風手人在中央花四傍
百株都好却嫌渠揀中東邊第一株開與未開相
間着濃紅宻宻淡踈踈
天工信手洒明霞若遣停勻未必佳却得數株多
葉底慇懃襯出宻邊花
　　　送薛子約下第皈永嘉
河東鸑鷟志青天冀北麒麟受玉鞭二十年前元
脫頴五千人裏又遺賢請君更草凌雲賦老我重
㸔斫桂仙趂取春風双鬢緑收科誰後復誰先
　　　和張㓛父榿木巴㰖花韵
南湖窠木巳交加種㰖栽榿更北涯生眼錯呼為
夜合新鸎知不是桃花緑隂四合蔵雲屋翠浪全
機織素紗桂隱主人臞見骨不餐酥酪却餐茶(木/榿)
(㰖花似桃花/花似夜合巴)
　　　走筆謝張㓛父送似酴醿
西湖野僧夸蔵氷半年化作真水精南湖詩人咲
渠拙不如儂家觧乾雪蔵氷窨子山之幽鑱透九
地山鬼愁儂家蔵雪有妙手分明曬在翡翠樓向
來巽二拉滕六玉妃夜投玉川屋剪水作花吹朔
風揉雲為粉散寒空醉揮兩䄂拂銀漢梢頭万斛
冷不融瓊田挈月拾翠羽砌成重樓天半許盤作
青蚊吐緑霧乱飄六出薫沉炷人間雪脆那可蔵
天上雪落何曽香三月盡頭四月首南湖香雪今
誰有分似誠齋老詩叟碎挼玉花泛春酒一飲一
石更五斗
　　　和祝汝玉作舉子語之句
玉奴何必减花奴省識春風作畫圖臨水隔花㸔
走馬翻身射鴈落彫弧詞場君擅傾城色詩社儂
凋覔句鬚摩囗致師仰餘勇政慚連叔荅肩吾
　　　和徐盈贈詩
不謁長安衆冨児不隨舉子脱麻衣片雲出岫元
無事催我詩成翻手皈
無鬼玄談彫苦空端能問字過楊雄韓琮不生王
駕死乞(氣/音)君明月與清風
　　　送劉徳㫦殿院直閣將漕潼川
烏府何縁着佞臣紫皇親擢得斯人金丹半粒囬
元氣玉宇崇朝作好春不惜孤身䡖一葉坐令九
鼎重千鈞万生囬首求梁棟未要沱江理釣緡
半世西風吹盛名晩同朝路慰平生一言半語到
金石四海九州成弟兄雪嶺錦城君理棹青鞋黄
帽我皈耕長江万里通吳蜀逢著双魚各寄聲
　　　送馬莊父游金陵
東華蹈徧軟紅塵却去秦淮釣月輪朱雀烏衣王
謝宅黄旗紫蓋晋梁春江山拾得風光好杖屨皈
來句子新秪恐参卿署軍事醲薫薦墨到槐宸
　　　跋吳箕秀才
君家子華翰林老觧吟芳草夕陽愁開紅落翠天
為泣覆手作春翻手秋晚唐異味今誰嗜耳孫下
筆参差是一徑芙蓉十万枝喚作春風二月時旁
人咲渠眼花恐落井渠方掉頭得句呼不醒老夫
向來守荆溪郡有詩人元不知贈我連城雜照乗
一夜空齋横白蜺(唐吳融字子華云不勞芳草色/芙蓉春風之句乃吳之警句也)
(陽愁/更惹夕)
　　　記丘宗卿語紹興府學前景
鏡湖泮宫轉街曲纔隔清溪便無俗竹橋斜度透
竹門墻根一竿半竿竹恰思是間宣㸔梅忽然一
枝横出來霜餘皴裂臂來大只著寒花三兩箇
　　　和　御製瓊林宴賜進士余復等詩
聖主臨軒士褎然曲江花底宴群賢九天日月開
清照四海豪英看廣延秪合致君上尭舜不應侔
徳止宗宣草萊憂國從今始記取雲章第一篇
　　　送徐宋臣監丞𥙷外
出處何心一似雲世間萬事不闗身𥙷天鍊石無
虚日憂國如家有㡬人千載芬香只忠孝百年冨
貴竟埃塵㸔君兩鬢青青在不晚皈來侍玉宸
　　　題瀏陽縣栁仲明致政雲居山書院
雲居山髙三万尺下挿瀏江上撞日栁下和風百
世師有孫避地來築室奕葉隐居三百年栽桃種
杏今滿川當家相傳一破硯此外文字九千卷旄
頭畢方書散亡維仲明父再耿光木葉衣裳野蕨
腸牙籖玉軸還堆床更於山下起髙閣竹戸松牎
照林岳閣上諸郎夜誦聲太一真人降雲鶴向來
有子中攵科泮宫彈琴詠菁莪(荆南教授/子世南為)柝氏門
閭人刮目仲明依旧一漁蓑
　　　小樓晚眺雲日
小樓掛上緑窓􁂻落日孤雲万態生碧玉峯巒白
銀緑峰巒暗處緑偏明
　　　記丘宗卿嚥氷語
醉嚥氷丸不作難不須碎嚼不須餐聴渠歴歴胸中
過一寸詩腸一寸寒
　　　送李制幹季允擢第皈蜀
　　名􁅱仁甫之季子也其兄通判璧同登庚戌
　　第璧除將作監簿􁅱赴蜀任兄弟五人今存
　　者三人其長即賢良公垕
玉立長身太史公諸郎个个有家風髙攵大冊傳
書種怨句愁吟惱化工鴻鴈双衘月宫桂鵷雛獨
戀蜀山桐何如天網籠雲表三鳯都皈上苑中
　　　林宏才秉義挽辞(元今為閤門舎人/其仲子慓武舉狀)
行盡江南北於何隱去休福清好雲谷老子得莵
裘風采今千古英霊閟一丘庭堦俱玉樹仲氏立
鼇頭
　　　題沈子夀旁觀録
逢着詩人沈竹齋丁寕有口不須開𬒳渠譜入旁
觀録四馬如何挽得囬
　　　送吳敏叔待制侍郎
脚蹈雞翹豹尾間心飛碧岫白雲端人㸔踈傅如
圖畫帝念嚴光返釣灘玉殿松班唐次對竹宫茅
立漢祠官自憐病鶴樊籠底万羡冥鴻片影寒
　　　寄吳冝之
罨畫溪頭老詩伯夜榜仙槎欝林石要令南斗避
文星却皈北辰捧天極頃逢桂江双鯉魚慇懃兩
寄尺素書山長水逺到不到未必韋郎跡也踈書
中只有想思字更及融州一寒士泮水曽参冷似
氷等待春風放桃李
　　　和沈子夀還朝天集之韻
愁戈不着狂詩客徑超天外華胥國苦海惟愁熱
惱人别有月中水精域浣花一老巳九京何人再
築五言城竹齋衣鉢傳錦里咄咄雲烟飛落𥿄胸
中磊隗有餘地語下飄蕭無俗氣詩壇筆陣制中
權㔟如常山看率然觀者堵墻顔色沮驚聞柘彈
金盤句老夫性癖耽此趣被渠夜半赤手取重陽
過了元不知猶有黄花三兩枝
　　　雨中出湖上送客
細雨䡖烟着地昏湖波真个觧生塵淨慈霊隐君
休覔失却諸峯不惱人
　　　入北昭慶寺
兩岸芙蓉雨洗粧愁將紅淚照銀塘擡頭不起珠
璣重栁外西風特地狂
　　　張㡬仲侍郎挽詞
半世金閨彦中年碧落班一般俱紫橐千古忽青
山秋入篇章裡春生岳牧間汾陽旧部曲白髪万
人澘
烈考同心徳中興異姓王勲勞貫三極攵献在諸
郎公也山林味天乎日月忙一生非不逹晩逹却
堪傷
京口連滄觀洪都孺子亭飛觴囬落月洒筆濕寒
星别去長離索皈來遽杳冥知公喜儂句五字酹
英霊
　　　徐氏太淑人挽辞(季徳母/大理卿王)
三子官期至同時各致勤爭迎阿潘母獨就大馮
君喜入烏巢舎驚傳鶴弔墳傷心是廷尉目断太
行雲
赤矢生名族烏衣嫓徳門萱堂登九秩蘭砌頷重
孫樂飲占虵日翻隨藥兎䰟一生参具葉夢幻了
無痕
　　　跋眉山程仁万言書草
峩眉山下三蘇郷至今草木文章香近時英妙有
程郎數寸管底翻錦江向來曽草三千牘流涕大
息仍痛哭九虎當關北斗深十年買桂炊白玉荆
溪溪上相識初君猶少年我壯夫帝城再見各白鬚
袖中一紙梁溪書剡藤方䇿一万字猶帶權書衡
論味君不見古來冨貴掃無痕只有文章照天
地
　　　題鞏仲至㫦辞齋
人道莊周夢蝴蝶我言蝴蝶夢莊周莊周觧飛蝶
觧語說向蝴蝶應點頭㫦辞齋中子鞏子年少詩
狂狂到底蹇驢破㡌衡逹官白眼清談對餘子東
萊一翁印斯人世人皆憎翁不嗔為渠落筆三大
字政自不妨詩入神
　　　秋夕不寐
每到炎天只願秋如何秋到却成愁官居也有寒
蛩語不似山間聴得幽
夏熱通宵睡不成秋凉老眼又偏醒牎虚月白清
無夢却為西風數漏聲
　　　跋符發所録上蔡語
洙洄淵源一線寒再從伊洛起濤瀾偶㸔上蔡先
生語滿目淙淙八節灘
符君天秀擢炎方繭足擔簦學北方不是澹菴謫
南海姓名那得許芬香
　　　贈墨工張公明
廬陵旧墨說潘衡廬陵新墨說張生潘家衣鉢嗣
蘇子張家苗裔出易水易水松花烟一螺漲起倒
流三峽波人言天下無白墨那知真有玄尚白磨
光漆几奪眼睛試點一點傾人城
　　　跋丘宗卿侍郎見贈使北詩一軸
太行界天二千里清晨跳入寒牎底黄河動地万
岳雷却與太行相趂來青崖顛狂白波怒老夫驚
倒立不住乃是丘遲出塞皈贈我大軸出塞詩手
持漢節娖秋月弓挂天山鳴積雪過故東京到北
京淚滴禾黍枯不生誓取胡頭為飲器盡與遺民
觧魋髻詩中哀怨訴阿誰河水鳴咽山風悲中原
万象聴驅使総随詩句皈行李君不見晋人王右
軍龍跳虎卧筆有神何曽我得一句子自哦自冩
傳世八君不見唐人杜子羙万草千花句何綺秪
以詩傳字不傳却羡别人雲落紙莫道丘遲一軸
詩此詩此字絶世竒再三莫遣鬼神知鬼神知了
偷却伊
　　　謝湖州太守王成之給事送百花春糟蟹
烏衣巷裡批勑手整頓乾坤渠儘有天風吹入水
精宫一夜陽和徧花栁愛殺苕溪波底雲揉雲釀
出蒲萄春更挼百花作香塵小槽濺破真珠痕一
杯吸盡太湖月郡齋忽念山中客逺澆白首草玄
人伯雅仲雅俱清絶一不不肯遣長鬚却遣郭索
持尺書二執戈者爭走趍登彼糟丘勸腹腴可憐
郭索與陸諝不傍貴人熱門户却訪誠齋老病翁
多謝苕溪賢地主
　　　贈冩真水鑑處士王温叔
我不如森森千丈松我不如濯濯春月栁髯踈鬢
秃巳雪霜皮皺肉皴真老醜葉生畫時顔尚朱王
生畫時骨更臞一生愛山吟不就兩肩化作秋山
瘦君不見褒公鄂公圖凌烟腰間羽箭大如椽君
不見涴花醉圖粉墨落日斜泥滑驢失脚貴人寒
士兩相嗤畫圖猶在人巳非王生王生且停手不
如生前一杯酒
　　　題汪季路太丞魏野草堂圖
汾隂西祀告昇平四海無波鏡樣清乞(聲/去)與幽人
好風月万山裏許聼泉聲
奉常夫子半銭無不問田園况室廬聞道買來新
宅子借看却是草堂圖
　　　題汪季路所蔵李伯時飛騎斫鬃射楊枝
　　　及繡毬圖
虎失馳射殿西偏一箭穿毬不再彎飛騎新圖天
上本龍眠偷得到人間
君王將幸寳津園刷洗天駒尚未乾禁地何縁有
闌入考官應奉得來㸔
　　　暁登小樓霧失南髙峯塔
日日南髙峯知我登小樓咲囬紫翠面擎献新鮮
秋獨將詩魂去恣繞月脇游得句寄與渠月姊不
敢搜絶頂珥瓊筆仰空書銀鈎今晨招不來開牎
得孤愁折簡呼屏翳能為追亡不
　　　跋羅春伯所蔵髙氏樂毅論
右軍樂毅論大令洛神賦王家小楷天取將秪餘
驚鸞尚双翥昭陵銀海閟銀鈎秦王卧看偷兒偷
秣陵井苔剥山骨祝融復遣山鬼搜裂瓊劃玉各
分散遺下寳圭三五叚墨卿收拾􁏿頷珠堇堇一
百八十餘江西今代韓吏部古心古道生好古雷
電勃興急捉取阿那精霊㑹飛去(得此石秣陵井/國初髙紳學士)
(火石碎尚有五六叚有字一百八十九/中後其子孫以石質銭於銭氏銭氏家)
　　　贈周敬伯
　　郷里親黨周敬伯𥙷入太學散遣僮僕歳晚
　　不皈嘉其有志贈以長句
万方英傑集橋門作麽吾州不數人之子獨攜一
方䇿短檠以外四無鄰歳云暮矣猶為客皈去來
兮未立身待上六鼇頭上立還家藉手拜双親
　　　贈翦字吳道人
　　翦李義山經年别逺公詩用青紙翦字作米
　　元章字体逼真
寳晋雲烟雜海濤玉谿花月冩風騷一生不倩毛
錐子只倩并州快翦刀
　　　題汪聖錫墳菴真如軒在玉山常山之間
東吳南垂楚北際中央不合大如礪百灘千嶂自
一川清空不是人間世玉山先生携老禪把茅結
菴開小軒身前身後來醉眠一醉不醒三千年先
生杖屨半宇宙每到此軒去還又為憐雪立孤竹
君月骨風筯如許瘦向來種筝今排天先生手痕
故依然騎龍帝旁為飛仙玉棺寂寞空寒烟
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第三十終
誠齋集卷第三十一
　　　　　　廬陵楊　万里　廷秀
　詩
　　江東集
　　　和陸務觀用張季長吏部韵寄季長兼簡
　　　老夫𥙷外之行
今代老亀䝉無書遺子公也能將好句特地寄西
風遲暮甘三巳飄零笑兩究絶憐張與陸百戰角
新㓛
别去公懐我詩來我夢公半輪笠澤月一信鏡湖
風豈有詩名世而無鬼作究管城言暁事猶欲䇿
元㓛
　　　之官江左舟中梳頭
耐痒呼僮理乱絲一梳一快勝千篦是中妙處無
人㑹合眼垂頭到睡時
　　　題張以道上舎寒緑軒
菊芽伏士糝青粟𣏌笋傍根埋紫玉雷聲一夜雨
一朝森然迸出如蕨苗先生飢腸詩作梗小摘珍
芳汲氷井風爐蟹眼候松聲罛䍦親撈㣲帶生爛
炊凋胡淅青精芼以天隨寒緑萠飢時作齏仍作
羹飽後龍鳯同庖烹太官蒸羔壓花片宰夫胹蹯
削瓊軟豹胎熬出禍胎來貴人有眼何曽見天隨
尚有愁作魔愁𣏌作棘菊作莎君不見黄金銭照
紅玉豆秋髙更覺風味多先生釀金鍊紅玉自莎
自棘如予何金空玉盡苗復出喫苗喫花并喫實
天隨白眼屠沽児不道有人頭上立
　　　宿長安閘
野次何銷追水程昏時即住暁時行驚眠幸自無
更點猶有舩頭擊柝聲
　　　讀詩
舩中活計只詩編讀了唐詩讀半山不是老夫朝
不食半山絶句當朝餐
　　　夜泊平望
夜來㣲雪暁還晴平望維舟嫩月生道是燭花総
無恨為誰須暗為誰明
一色河邊賣酒家於中酒客一家多青帘不飲能
樣醉弄殺霜風舞殺他
　　　平望夜景
二鼕鼕三當當夜泊平望更點長新月無光湖有
光昨宵一雪今宵霜犬吠兩岸皈人壮夜深人靜
無一事畫燭泣殘人欲睡忽有漁舡外水來一棹
波聲風雨至半生隨在紅塵中浮家東呉東復東
樓舡夜宿瑠璃國誰言别有水精宫
　　　逺樹
行行逺樹惨無聊脫盡清隂只有梢霜幹瘦來無
可庇更能庇得鷺鶿巢
　　　望姑蘇
曠野平中天四垂凍雲罅裏日平西水村人逺看
來短茅屋簷長反作低最愛河堤能底巧截他山
脚不勝齊喜聞借得姑蘓館百尺髙䑓入杖藜
　　　風定過垂虹亭
松江未過不勝愁過了垂虹百不憂忽見石湖山
上塔定知塔背是蘓州
　　　鱸魚
兩年三度過垂虹每過垂虹每雪中要與鱸魚償
旧債不應張翰獨秋風買來一尾那嫌少尚有杯
羹慰老䆒秪是蓴絲無覔處仰天大咲咲天公
　　　泊姑蘓城外大雪
夜燒銀燭卷金巵猛落天花醉未知若怯一寒都
不看却教六出更投誰開門片片洒人面送眼山
山呈玉肌纔雪又晴晴又雪呉中風物許清竒
今月晴光滿碧空也無霧雨也無風寂然窓戸黄
昏後霍地瓊瑶一望中千里湖山銀作地半篙舴
艋玉為宫丁寕浮蟻非常緑計㑹祥麟分外紅
　　　跋袁起岩所蔵蘭亭帖
南朝千載有斯人拈出蘭亭花草春俛仰之間巳
陳跡至今此紙尚如新
　　　謁范参政并赴袁起岩郡㑹坐中熾炭周
　　　囲遂中火毒得疾垂死乃悟貴人多病皆
　　　養之太過耳
後炭前爐便是窰饒君似鉄也教銷不須泉下火
山獄新制人間法外條今日晴明殊可喜病夫意
緒自無聊看來只欠刀圭藥脚蹈層氷雪沒腰
　　　辛亥元日送章徳茂自建康移帥江陵
極知借㓂未多時道是㣲黄有近期不割半青江
令宅却飛大白習家池湖山觧語云來暮淮水無
情也去思莫近郷関動皈興䡖黄一點上双眉
西湖一别忽三年白首相從豈偶然到得我來恰
君去政當臘後與春前醉餘犯雪追征㡌送了憑
欄望去舩待把衣冠掛神武看渠勲業上凌烟
　　　金陵官舎後圃散䇿
江梅未落杏先繁萱草都齊桞半勻却是淺寒花
較耐東風未要十分温
旋種花窠二百株不知種了有花無阿誰便向春
工說急擣紅藍染玉酥
　　　過秦淮
暁過新橋啓轎窓要㸔春水弄春光東風作意驚
詩眼攪乱垂楊兩岸黄
　　　後圃杏花
小樹手初種當(聲/去)年花便稠㨂枝那忍折繞徑秪
成愁淡了猶紅在留渠肯住不無端万銀竹判却
一春休
　　　戲綵堂前海棠
露揉雨漬栁方濃日曬風曛杏政烘秪有海棠非
旋染粟來大(惰/音)小便鮮紅
　　　櫻桃花
櫻桃花發滿晴柯不賭嬌饒只賭多落盡江梅餘
半朶依前風韵合還他
　　　春寒
陣陣風寒樹樹斜不容老子出簷牙繡簾半捲門
偏啓深倚胡床逺看花
　　　春隂忽霽
雲膜辛勤護月華一重縠子一重紗玉奩忽透菱
花影淡與油窓描杏花
　　　過笡橋
䡖風欲動没人知早(聲/去)被垂楊報酒旗行到笪橋
中半處鍾山飛入轎牎來(离/音)
　　　登鳯凰䑓
千年百尺鳯凰䑓送盡潮囬鳯不囬白鷺北頭江
草合烏衣西面杏花開龍蟠虎踞山川在古徃今
來鼔角哀只有謫仙留句處春風掌管拂蛛煤
　　　上巳寒食同日後圃行散
百五重三併一朝風光不怕不嬌饒鹿䓤引道心
猶卷楊栁譍門手對招笻未喚隨非是強扇聊作
伴不須揺先生道是無歌舞花勸鸎醻酒自銷
　　　代書呈張㓛父
不見子張子令人夢亦思只應依旧瘦近作㡬多
詩聮句平生事看花去歳時海棠今好不傳語併
酴醿
　　　移瑞香花斛
夜掇香窠沐露華畫移翠斛馥牎紗將身挨起簾
帷着生怕簾帷挨着花
　　　三月三日上忠襄墳因之行散得十絶句
暖轎行春底見春遮欄春色不教親急呼青繖小
凉轎又被春光著莫人
草藉輪蹄翠織成花囲巷陌錦幃屏早來指點游
人處今在遊人行處行
淮山脚下大江横御栁梢頭絳闕明覧盡山川更
城郭雨花䑓上太竒生
天公也自喜良辰上巳風光忽斬新㸃撿一春好
天色更無兩日似今晨
游人不是上墳囬便是清湍禊事來最苦相逢無
處避天禧寺及雨花䑓
女唱児歌去蹈青阿婆咲語伴渠行只虧郎罷優
䡖殺(聲/去)櫑子双檐挈酒缾
粉揑孫児活逼真象生果子更時新輸嬴一擲渾
閑事空手入城羞殺人
長千橋外即烏衣今着屠沽賣菜児晋殿呉宫猶
碧草王亭謝館儘黄鸝
除却鍾山與石城六朝遺跡問難真里名只道新
名好不道新名誤後人
切忌㝷春預作謀教君行樂定成愁老夫乗興翩
然出不遣風知雨覺休
　　　折花
指似青童折海棠繁枝仍要艷花房癡眉騃眼生
踈手顫脫花房悶一埸
　　　行闕養種園千葉杏花
不信東皇也有私如何偏寵杏花枝於中更出紅
千葉且道此花竒不竒
白白紅紅兩不真重重疊疊是精神誰言跋石眠
雲客也見長楊五柞春
　　　清明日雨雪來早晴霽
清明一雨壊花時梅杏櫻桃総脫枝挽住落英供
細舞東風猶自妬游絲
清明一雪怪生寒逗暁新晴雪未殘要見海棠還
傳粉捲簾不徹急來看
　　　海棠四首
小園不到負今晨晚喚嬌紅伴老身落日爭明那
肯暮艷粧一出更無春樹間露坐看揺影酒底花
光併入唇銀燭不燒渠不睡梢頭恰恰掛氷輪
暖醉寒醒各自竒千花誰是復誰非燕攴濃透春
風面翡翠新裁生色衣破落東皇能許劣莊嚴西
子較些肥痴児猶恨無香在紫蝶黄蜂政打囲
競艷爭嬌最是他教人嫌少不嫌多初酣暁日紅
千滳晚咲東風淡一渦自是花中無國色非関格
外占春窠開時慳爲渠儂醉却恨飄零可若何
吾詩多爲海棠哦花意依前怨不多巳拆未開渾
是韵乍濃還淡総由他留連春色能銷底請託東
風定肯麽豈是少陵無句子少陵未見欲如何(棠/海)
(鄭谷詩方見/唐詩多未見至)
　　　花下夜飲
夜深移入小杯盤囬首花枝不忍看豈與海棠情
分薄老夫自是怯春寒
　　　栁絮
寒勒花遲却速殘暖將絮過忽吹還雪翻霽日光
風急毬衮囬廊曲榭閑万里雲天皆去處群飛蹤
跡恣中間道渠催得春闌着春不縁渠獨不闌
　　　折杏子
天暖酒易醺春暮花難覔意行到南園杏子半紅
碧䡖風動髙枝可望不可摘聳肩跋一足偶尔攀
翻得攀條初亦喜折條還復惜小苦巳自韻未酸
政堪喫聊將挿鬢皈空樽有餘瀝
　　　紅錦帶花
天女風梭織露機碧絲地上茜欒枝何曽繫住春
皈脚只觧縈長客恨眉節節生花花點點茸茸晒日
日遲遲後園初夏無題目小樹㣲芳也得詩
　　　送劉覺之皈蜀
　　余少時師事清純先生雩都知縣朝奉劉世
　　臣世臣復令其子三人從余學其季則覺之
　　也覺之留落大寕監後二十九年復相見於
　　金陵為留十日而别贈之長句以冩悲喜
大江東西湖南北鵠袍學子森如竹何人開口不
伊川阿誰初道此水源清純先生劉夫子冷笑俗
儒鑚故紙夢中親見大小程為渠刺舩入洙泗唴
我結髪從先生日日看子趨鯉庭先生命子却從
我小窓短檠共燈火陋巷柴扉共寒餓安知頭上
天㡬大子今行李寄大寕翩然束書游
帝城袖中一卷經濟䇿天関九虎呌不譍朝來忽
見毛生刺看來看去驚且喜風花聚散二十年何
許飛墮老眼前相逢㡬日又相别珍重两字不忍
說我有故山江之西秪遣思皈不遣皈贈行聊借
退之詩石頭城下一杯酒便是此生長别離
　　　跋余伯益所蔵張欽夫書西銘短紙
一髙一下一中央怙恃兼儂豈别房撞過烟樓休
劣相秪如郎罷也無良
横渠方寸着乾坤傳到南軒更莫論四海交朋霜
葉落半張翰墨雪濤翻
　　　游定林寺即荆公讀書處
鍾山巳在万山深更過鍾山入定林穿盡松杉行
盡石一菴猶隔白雲岑
一个青童一蹇驢九年來徃定林居經綸枉𬒳周
公誤罷相皈來始(聲/去)讀書
半破僧菴半𥙷籬旧題無復壁間詩秪餘手植双
桐在此外仍兼洗硯池
蹈月敲門訪病夫問來還是雪堂蘓不知把燭高
談許曽舉烏䑓詩帳無
　　　半山寺(旧宅􁕁/即荆公)
霜松雪竹老重㝷南蕩東陂水自深鳯去宅存誰
與住不如作寺免傷心(一日鳯鳥去/公哭元澤詩云)
老無穉子為譍門病有毘耶伴此身相府梵宫均
是幻却須捨宅即離塵
日邊賜額寺名新雞犬猶迎舊主人見說小児齊
拍手半山寺主褁頭巾(報寺/名崇)
　　　初夏即事
今日風光定自佳不寒不熱恰清和百年人世行
樂耳一歳春皈奈老何苟藥晚花終是小戎蔡新
莟許來多俸銭自咲渾無用秪合文江買釣蓑
　　　賀建康帥余處㳟迎寳公禱雨随應
大士多時不入城入城猶未炷爐熏忽吹淮水千
峯兩不費鍾山半朶雲桒葉秧苗俱起舞蔡花萱
草亦歡欣尚書款送公㱕去留下豊年二十分
　　　跋虞丞相與趙樽節使帖還其猶子濟
虞丞相與趙將軍同䇿江淮第一勲大羽進賢今
寂寞凌烟頌裏感風雲
側厘一幅落雲烟意豁神傾歎兩賢從古將門長
出將眼看小阮勒燕然
　　　送李君亮大著出守眉州
老夫匄外自縁老復聞建鄴江山好不應夫子亦
翩然一柁江花更江草黄金宫闕三神山蓬萊五
雲霄漢間仍將弱水三万里隔断塵世無徃還西
州名勝李太史豈徒國士天下士玉皇催入道山
堂知費䑓家㡬黄紙似聞郎罷對薰風忽思錦江
茘枝紅人生奉親行樂耳金印斗大阿関儂峨眉
山月却入手影落庭闈一杯酒蚤賦中和樂職宣
布詩㑹看䕫龍集鳯池
　　　晝倦
睡眼䰒鬆倦日長却抛詩卷步囬廊貍奴幸自双
双戯忽見人來走似獐
　　　陪留守余處㳟総領銭進思提刑傳景仁
　　　游清凉寺即古石頭城
山自新亭走下來化為一虎首重囬平吞雪浪三
江水卧對雨花千丈䑓點檢故城遺址在凄凉浩
歎宿雲開六朝蹤跡登臨徧底事兹游獨壯哉
萬里長江天上來石頭却欲打江囬青山外面周
如削紫府中間劃洞開蘇峻戰埸今草樹仲謀廟
㒵古塵埃多情白鷺洲前水月落潮生聲自哀(後/寺)
(帝廟/有呉太)
巳守䑓城更石城不知併力或分營六師只遣環
天闕一壘真成借㓂兵向者王蘓俱觧此寃哉隗
恊可憐生若言虎踞渾堪倚万歲千秋無戰爭
　　　和傳景仁游清凉寺
旧時月過女墻頭風雨摧頽廢不㫦地老天荒無
處問松聲灘響替人愁祥刑使者來何暮弔古詩
篇清更幽収拾江山入懐袖却皈講席進鴻疇
　　　夏日雜興
金陵六月暁猶寒近北天時較少暄打盡來禽那
待熟半開萱草巳先翻獨龍岡頂青千摺十字河
頭碧一痕九郡報來都兩足挿秧収麥喜村村
　　　新亭送客
六朝豈是乏勲賢為底京師不晏然柏壁買人天
一笑楚囚對注後千年鍾山喚客長南望江水留
人懶北還(旋/音)強管興亡談不盡枉教吟殺夕陽蟬
　　　戲詠陳氏女剪綵花二絶句
　　　　拒霜
染露金風裏冝霜玉水濵莫嫌開最晚元自不爭
春
　　　菊
味苦誰能愛香寒只自珍長將潭底水普供世間
人
　　　謝余處㳟送七夕酒果蜜食化生児
踉蹡児孫忽滿庭折荷騎竹臂春鶯巧樓後夜邀
牛女留鑰今朝送化生節物催人教老去壷觴拜
賜喜先傾醉眠管得銀河鵲天上皈來打六更(庚/予)
(打一更問之雞人云宫漏有六更/戌考試殿庐夜漏殺五更之後復)
新釀秦淮鴨緑㘭旋熬粔籹蜜蜂巢來禽農抹日
半臉水藕初凝雪一梢豈有天孫千度嫁枉同河
鼔两相嘲渠儂有巧真堪乞不債蛛絲罥果肴
　　　初秋行圃
今年六月不勝凉七月炎蒸不可當一陣秋風初
過雨个般天氣好燒香
小小園亭亦自佳晚雲過雨却成霞爛開梔子渾
如雪巳熟來禽尚帶花
花梢飛下兩鳴鳩欲住還行行復留拾得來禽吞
不得啄來啄去竟成休
落日無情最有情徧催万樹暮蟬鳴聴來咫尺無
尋處尋到旁邊却不聲
　　　跋澹菴先生辞工部侍郎答
　　　詔不允
髙卧崖州二十年黒頭去國白頭還身居紫禁鶯
花裏心在青原水石間
願挽天河洗北夷老臣底用紫荷為丹心一寸凌
霜雪秪有隆興　聖主知
　　　跋澹菴先生繳張欽夫賜章服荅
　　　詔
平生師友兩相知苦為君王惜一衣剌口爭來爭
不得青蠅猶傍太陽飛
紫綬當時賜兩人一為乳臭一名臣老韓不要令
同傳誰㑹先生此意真(子同賜命服獨繳欽夫/是時同日欽夫與一呉氏)
　　　中元前賀余處㳟尚書禱雨沛然霑足
數點飄蕭供晚清二更傾㵼到天明雷驅雲氣如
旋磨雨徧山村却入城簟面頓無秋後暑簷牙㝡
愛夢中聲尚書幸有為霖手偏洒江東作麽生
　　　竹床
巳製青奴一壁寒更搘緑玉兩頭安誰言詩老眠
雲榻不是漁郎釣月竿醉夢那知蕉葉雨小舟親
過蓼花灘蹷然驚起天將暁牎下書灯耿復殘
　　　中元日午
雨餘赤日尚如炊亭午青隂不肯移蜂過無花絶
糧道蟻行有水遏㱕師令朝道是中元節天氣過
於初伏時小圃追凉還得熱焚香清㘴讀唐詩
　　　偶成
珍禽飲盆池將扇撲牎户一聲驚得飛再聲驚不
去
　　　秋日早起
我眠亦甚安夢中初無驚如何作夢語反側意不
平起來不復寐郡樓撾五更牎紙尚昏昏看到漸
次明卷簾啓後户披衣歩中庭汲井漱新泉滿面
吹寒氷仰看天宇曠微白復淡青猶挂爛銀梳未
昇紫金鉦砌蛩餘夜唧樹鵲作暁鳴群動俱擾擾
競若有所營而人居其間獨欲免夙興岀山三見
秋一年一征行今兹秋又至皈心捺還生㑹當挂
其冠髙卧聴松聲
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第三十一終
誠齋集卷第三十二
　　　　　　廬陵楊　万里　廷秀
　詩
　　冮東集
　　　月䑓夜㘴
秋日非無熱秋霄至竟清老夫連數夕露坐到三
更風急星明滅雲行月送迎追驩追不得驩却偶
然成
日落片時許星纔數點明須臾玉棊子徧滿碧瑶
枰向晚垂垂雨通宵得得晴秋蛩伴儂語苦底是
誰聲
　　　初凉與次公子共讀書冊
暑嬾皈投簟凉醒打當書罷吟唇欲裂起坐膝難
舒汲古㣲瀾動悲秋小雨餘五言未針線百過且
堦除
　　　後圃秋歩
夏箑秋新妬暄牎冷早侵病葵萱未悟落果草偏
深老矣曽榮望皈歟更嬾心此冠彈與掛若个不
山林
　　　戲用禪觀荅曽無逸問山谷語
　　昨日評諸家詩偶入禪觀如杜之詩法出審
　　言句法出庾信伹過之爾白樂天云笙歌皈
　　院落燈火下樓䑓不如杜子羙云落花游絲
　　白月靜鳴鳩乳燕青深也孟浩然云氣蒸雲
　　夢澤波動岳陽城不如九僧云雲間下蔡邑
　　林際春申君也漫及之右山谷語無逸云見
　　墨跡於張㓛父處㓛父云屢問人不暁
前說人間無漏仙後說世上無眼禪衲子若全信
佛語生天定在霊運前
　　　聽蟬八絶句
披襟散髪晚風清細細孤斟緩緩行道是江東官
事冗緑楊隂裏聴蟬聲
一隻初來報早秋又添一隻說新愁兩蟬對語双
垂栁知闘先休闘後休
渠與斜陽有底讎千寃万恨訢清秋更從誰子做
頭抵只放斜陽不落休
一殻空空紙樣䡖風前却有許多聲呌來呌去渾
無事呌到詩人白髪生
說露談風有典章詠秋吟夏入宫商蟬聲無一些
煩惱自是愁人枉断腸
乍來忽去為誰忙短氣抽教強作長道是渠儂聲
不歇一吟一續萬低昻
望帝啼春夜更多不知蟬意却如何還來入夜便
無語明日將詩理㑹他
罪過渠儂商略秋從朝至暮不曽休莫嫌入夜還
休去自有寒蛩替說愁
　　　行部有日喜雨
一雨天良苦連霄釀不成強摩昏睡眼來看滳堦
聲環細開來大(惰/音)珠跳滅又生稲花知我出噴雪
待相迎
　　　八月朔暁起趣辨行李
雨後晨先起花間濕也行破除婪尾暑領畧打頭
清蠧果無遲落枯枝忽再榮便須秣吾馬及此半
隂晴
　　　行部暫辞金陵同列有感
爽氣來江外秋容上栁梢生遭女頽罵老觧子雲
嘲衰病聊飛屐行蔵鎮把包君看社後燕還憶社
前巢
　　　木犀初發
可笑詩人山澤􁁺平生枯淡不敷腴巳搜𣏌菊到
到詒厥絶與木犀親友于挼入杯中金粟走滿澆
天上桂華孤醉眠繞枕兩三朶香(聲/去)肝脾酒更無
　　　明發金陵晨炊義井
薄薄雲収日霏霏雨散池平波光去逺踈點暈來
遲所部餘千里初程第一詩先驅問行李双堠且
晨炊
　　　道旁槿篱
夾路踈籬錦作堆朝開暮落復朝開抽心粔籹䡖
拖糁近蔕燕攴釅抹顋占破半年猶道少何曽一
日不芳來花中却是渠長命換旧添新底用催
　　　圩田
週遭圩岸繚金城一眼圩田翠不分行到秋苗初
熟處翠茸錦上織黄雲
古來圩岸護隄防岸岸行行種緑楊歲乆樹根無
寸土緑楊走入水中央
　　　蚤起秣陵鎮
人趂村中市雞鳴檐上籠忽看一天紫未吐半輪
紅誰撼扶桒露吹來楊栁風詩肩忍凉冷巳出兩
臞峯
山路秪言逈農家俱夙興短長群穉子廽避一田
塍隨大能知路騎牛底用繩兹行有勝事何處不
豊登
　　　觀稼
井字行(杭/音)都整花香逺巳甜穗肥黄俯首芒勁紫
掀髯風攪平雲陣聲鬆缺月鎌不愁禾把减髙廉
却愁添
　　　路口囬望方山
鍾阜囬頭失方山戀眼寒似巾簷短㡌如覆玉琱
槃每恨青蒼逺因行反覆看皈時記面目城裏指
雲端
　　　寗橋小渡
橋壊仍泥滑舟横隔水呼岸頭危徑窄轎子莫人
扶午漏相將裏秋陽未肯無明知近前店暗覺展
脩途
　　　横山
巳過方山了横山更絶竒爭髙一尖喜妬逸衆青
追万馬頭驚拶千旗脚恣吹姢峯恰三五隔栁尚
参羌(起第三最髙尖/凡十五峯從南數)
　　　入漂水界閱堠子
絻入漂水界休教勤吏民是誰差堠子乆立待車
塵苔蘚今仍古風霜秋復春不知双與隻迎送㡬
行人
　　　午憇万虚坐睡
午暑殘偏力長亭歇未行睡郷蠅俶擾詩陣筆專
征今夕南吾枕何時北我旌不應菊花酒児女不
同傾
　　　樊系
冊攵不做也由伊做了何須死不辭可惜一杯金
屑酒飲來秪較早些時
　　　方虚日斜再行宿烏山
日已衰容去風仍劈面來征徒歇得醒老子不須
催緑䕃凉過(聲/平)傘黄泥晒作埃欣然片雲起半霎
又吹開
多稼村村過垂楊店店迎偶然逢客子問得好山
名投宿欣猶早斜陽落更明僕人休進扇得似晚
風清
　　　發烏山入漂水縣中山驛
雨脚依山見風頭觸樹囬泥深行不去轎兀睡還
來栩栩情㣲適喧喧眼竟開夢殘那可續續得轉
悠哉
　　　圩丁詞十觧
　　江東水郷隄河兩涯而田其中謂之圩農家
　　云圩者囲也内以囲田外以囲水蓋河髙而
　　田反在水下沿隄通斗門每門䟽港以溉田
　　故有豊年而無水患余自漂水縣南一舎所
　　登蒲塘河小舟至孔鎮水行十二里備見水
　　之曲折上自池陽下至當塗圩河皆通大江
　　而蒲塘河之下十里所有湖曰石臼廣八十
　　里河入湖湖入江郷有圩長歳晏水落則集
　　圩丁日具土石捷菑以修圩余因作詞以擬
　　劉夢得竹枝栁枝之聲以授圩丁之修圩者
　　歌之以相其勞云
圩田元是一平湖慿仗児郎築作圩万雉長城倩
誰守兩隄楊栁當防夫
何代何人作此圩石頑土膩鉄難如年年二月桃
花水如律流皈石臼湖
上通建徳下當塗千里江湖繚一圩本是陽侯水
精國天公勑賜上農夫
南望双峯抺緑明一峯起立一峯横不知圩裏田
多少直到峯根不見塍
兩岸沿隄有水門萬波隨吐復隨吞君看紅蓼花
邊脚𥙷去脩來無水痕
年年圩長集圩丁不要招呼自要行萬杵一鳴千
畚土大呼髙唱緫齊聲
児郎辛苦莫呼天一日修圩一歳眠六七月頭無
點雨試登髙處望圩田
岸頭石板紫縱横不是修圩是築城傳語赫連莫
烝士霸圖未必賽春耕
河水還髙港水低千枝万派曲穿畦斗門一閉君
休咲要看水從人指揮
圩上人牽水上航從頭點検万農桒即非使者秋
行部乃是圩翁暁挼莊
　　　宿孔鎮觀雨中蛛絲
雨打蛛絲不打蛛雨來蛛入畫簷隅網羅滿腹輸
渠巧也只蠅蚊命屬渠
雨罷蜘蛛却出簷網絲小减再新添莫言辛苦無
㓛業便有飛蟲宻處粘
空中仰面却飛身寂似毘耶不動尊忽有一蚊來
觸網手忙脚乱便星奔
走得團團織得窠群飛來徃不逃他網罷外面逃
多少枉了辛勤設網羅
網羅最宻是蛛絲却被秋蚊聖得知粘著便飛來
不再蛛絲也觧有踈時
　　　蛩聲
山行我巳厭征塵夜語誰能伴老身幸有暗蛩同
店宿𬒳渠告訴却愁人
床根吟夜句冥搜莎底啼寒泣怨秋人世如何無
苦樂一般蟋蟀兩般愁
莫憎苦調大酸辛月思霜哀亦可人村落小家無
此客漂陽少府是前身
　　　發孔鎮晨炊漆橋道中紀行
夢中一夜雨浪浪暁過田間尚雨香塘水漑田能
㡬許雨餘田水却皈塘
可堪衰病兩相纒更苦懸車尚五年羡殺雨中山
上水留他不住竟皈田
雨入秋田恰及時禾頭相枕卧相依路南路北皆
秋水淨洗行人屨上泥
不伹秋原雨冐田坐看平地路成川隔田山下青
松外不見人家只見烟
斫地燒畬旋旋開豆花麻莢更菘栽荒山半寸無
遺土田父何曽一飽來
君看人跡蝶來輕蹈得林間路作坑古路今人行
不得一時移上(聲/上)上頭行
行穿詰曲更崔嵬野店柴門半未開皂莢樹隂黄
草屋隔籬犬吠出頭來
雨入秋空細復䡖松梢積得太多生忽然落點拳
來大(惰/音)偏作行人滳傘聲
清暁新凉愜老懐只愁傔從可憐哉泥行寸歩無
由到雨去前山却復囬
水夾横隄栁万株雨餘新沐更新梳柔條如線長
而細不貫双魚只貫珠
　　　過平公橋
髙岸行成路清渠淡不波荇花深似菊芡葉皺於
荷聞道新橋好還成帶雨過如何平氏店宿處不
逢他(新㓗/店極)
　　　水漚
淡日䡖雲雨點踈大漚隨雨起清渠跳來走去瓊
槃裏創見龍宫徑寸珠
至寳何縁識得全􁏿珠浮没只俄然金仙額上莊
嚴底只許凡人見半邊
　　　攸山望石臼湖
雨中深閉轎牎紗驚見孤光射眼花一顧平湖山
盡處碧銅鏡外走青虵
　　　野店二絶句
不勞官吏出將迎山店如何逺有聲人報官來爭
出看牛逢轎過忽然驚
山店茅柴強一杯梨酸藕苦眼慵開深紅杬子䡖
紅鮓難得江西郷味來(子皆深紅曰元子/江西以木葉汁潰鴨)
　　　菱沼
柄似蟾蜍股樣肥葉如蝴蝶翼相羌蟾蜍翹立蝶
飛起便是菱花着子時
　　　山村
一搭山村一搭竒亦堪風物索新詩稲花雪白糁
栁絮柘子猩紅團茘枝行者自愁居者樂晴時即
熱雨時泥問知桐汭多程在未說宣城與貴池
歇處何妨更歇些宿頭未到日頭斜風烟緑水青
山國籬落紫茄黄豆家雨足一年生事了我行三
日去程賒老夫不是如今錯初識陶泓計巳羌
　　　發銀樹林
莫過溪橋銀樹林溪深未抵路泥深清風一陣掠
人面晴色半開關客心逺嶺惹雲秋裏雪淡天刷
墨暁來隂㡬多好句爭枝我栁奪花偷底處㝷
　　　入建平界
漂水南頭接建平了頭児子便勤耕踈麻大豆巳
前軰蕎麥晩菘初後生席卷千山為一囿天憐春
種賜秋成不如老圃今真个樊子何曽透聖扄
一歳昇平在一収今年田父又無愁接天稲穗黄
嬌日照水蓼花紅滳秋風有炎涼纔頃刻雨無朝
暮政滂流浪言出却金陵界入却廬陵界始休
　　　早炊童家店
長亭深處小亭竒雜蘤麄蕤亦有姿羊角豆纒松
葉架雞冠花隔竹槍籬不辞雨卧風餐裏可惜橙
黄橘緑時行到前頭楊栁逕平分紅白兩蓮池
　　　過謝家灣
行盡牛蹊兎逕中忽逢平野四連空意随白鷺一
双去眼過青山千万重近嶺巳看看逺嶺連峯不
愛愛孤峯一丘一岳知何意踈盡官人着牧童
　　　轎中看山
買山安得銭有銭價不賤住山如冠玉人見我不
見世言游山好一峯足双繭峰外復有峯歴盡獨
能徧不如近看山近看不如逺請山略退步容我
與對面我行山欣隨我住山樂伴有酒喚山飲有
蔌分山饌隔水絶髙寒縈雲偏舊絢雨滋青弥深
日炫紫還淺端居忽飛動遐逝即囬轉孤秀呈復
逃層尖隱還顯掇入轎中來置在儿上玩劣行三
兩驛巳閲百千變非我去旁搜皆渠來自献寄言
有山人勿賣亦勿典金多汝安用價重山亦怨估
若為我低傷廉又非願山巳在胸中豈復有餘羡
羡心固無餘更借山一看
　　　嘲蜻蜓
餌花春蝶即花仙飲露秋蟬怕露寒只道蜻蜓觧
餐水元來照水不曽餐
　　　發中橋
濕轎乗凉入斜燈借路明栁欹元不倒橋闊自多
驚宿霤停殘滴朝曦放快晴溪流太無頼不作一
聲聲
新雨豊今歲初晴屏積隂猛収千疋練㣲露一稜
金天熨粉青嫩山描愁黛深誰言殘剰暑卓午不
相㝷
　　　早炊髙店
過雨溪山十信明乍晴風日一畨清白鷗池沼菰
蒲影紅棗村虗雞犬聲肉食坐曹良媿死囊衣行
部亦勞生不堪有七今成九傖父年來老更傖
　　　午熱憇忠義渡
秋陽嗔我緊追程急泊臨流一短亭摘索風巾些
子倦蒼茫水枕霎時醒單牌双堠頭都白万岳千
岩眼強青不及溪邊老亭父一生卧護竹牎􁂻
　　　宿雞林坊
路覺徃而復意迷東與西元來八九渡只是一條
溪亭午雖㣲暑兹辰較少泥諸峯雲上出不但與
雲齊
草有清無俗田生不用耘菰花琱品字荇葉缺銭
文出水浮難没揺風淨更芬物情豈難狀作麽未
前聞
　　　初九夜月
珍重姮娥住廣寒不餐火食不餐烟秋空拾得一
團餅隨手如何失半邊
也知月姊是天妹天上人間絶世無霧刷雲撩何
不可却須挿一水精梳
　　　村店竹床
村店事事無秋熱夜夜至一雙好竹床無人將去
睡
　　　問月二首
月色幸自好元無半點雲移床來一看雲月兩昏
昏
月入雲中去呼他不出來明宵教老子何面更相
陪
　　　將睡
老夫豈不眠只是眠未得若到睡思來華胥是誰
國
一更打二點夜夜此時睡今夜當此時不睡縁底
事
巳𬒳詩為祟更添茶作魔端能去二者一武到無
何
睡去非不願熱來無奈何蒙渠致西爽為汝守南
柯
　　　暁行望雲山
霽天欲暁未明間滿目竒峯総可觀却有一峯忽
然長方知不動是真山
　　　㱕雲
可殺(聲/去)皈雲也愛山夜來都宿好山間偶看一絮
翩然起引得崩騰相趂還
三足鴉児出海東飛光一朶染天紅只銷半點皈
雲動立地𪷟𪷟暗太空
㘴看山頭託宿雲一雲纔動萬雲奔霍然散作千
村霧逺處昏來近處昏
　　　日出
散雲作霧恰昏昏収霧依前復作雲一面紅金大
圎鏡盡銷雲霧照乾坤
　　　道旁店
路旁野店兩三家清暁無湯况有茶道是渠儂不
好事青瓷瓶挿紫薇花
　　　蛛網
深山無水又無人晒網攤􁉞奪日明却是蜘蛛遭
積雨經綸家計趂新晴
　　　加餐
脫髪星星徧加餐日日新二升卧龍玉一斗謪仙
春雲子恐稱屈麴生能笑人吾方有公事公等不
須嗔
　　　道傍竹
竹竿穿竹籬却與籬為柱大小且相依榮枯何足
顧
　　　暁行山烟
暁烟横抹碧山隅只在松梢疋練如作意行前尋
一看逺濃近淡忽都無
　　　雨漱紫泥
道旁雨漱紫浮泥髙底成山下底溪谷轉峯回雲
出岫沙翻石走草縁堤波生蟋蜶漂新宅水落蚍
蜉識旧蹊大地山河亦如此看來只是許髙低
　　　炬火發誓節渡勇家店
飄燼飛空落曉星隨風入草化秋螢莎蟲誤認天
明了却變寒聲作暖聲
昨午秋陽尚袵哉今晨莫待日光催麻蒸一照三
十里底用金蓮花炬來
　　　暁過花橋入宣州界
路入宣城山便竒蒼蚪活走緑鸞飛詩人眼毒巳
先見却旋褰雲作翠幃
敬亭宛水故依然疊障双溪阿那邊謝守不生梅
老死倩誰海内裳風烟
近山淺緑逺深青兩樣風姿一樣清似怨朝陽卷
雲霧𬒳儂看着太分明
不是青山是畫圖南山瘦削北敷腴兩山名姓君
知麽一字玄暉一聖俞(北山名敬亭/南山名文脊)
　　　野店多賣花木瓜
天下宣城花木瓜日華露液繡成花何須堠子強
呈界自有瓊琚先報衙
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第卷三十二終
誠齋集卷第三十三
　　　　　　廬陵楊　万里　廷秀
　詩
　　江東集
　　　花
野花山果絶芳馨借問行人不識名蜂蝶行粮猿
鶴飯一生口分兩無爭
　　　午熱
也無半點爽風吹坐轎分明是甑炊宿處問來猶
五里火輪煽得正炎明
　　　月中炬火發仙山驛小睡射亭
道是宵征即暁光若言明發未朝陽月華露氣山
兼水享盡人間第一涼
蹈月何銷秉炬行也防月落未天明果然留下長
庚去更賺行人作暁星
月輪已落尚殘光一似兩山没夕陽次第長庚都
落去日華猶未出扶桒
長庚初讓月先行不料姮娥也世情趣駕氷輪渡
銀浦亂抛玉李擲長庚
轎中兀得軟如癡逢店投床片子時睡覺不知天
曉未半牎花影木犀枝
　　　甘瓠
笑殺桒根甘瓠苗亂他桒葉上他條向人更逞廋
蔵巧怪道桒梢拄一瓢
　　　五更入宣城詣天慶觀朝謁
暁露雙溪水秋風百舫橋行穿子城過却望女墻
遥落月能相伴踈鍾似見招小亭憩山半換馬上
岧嶤
　　　中秋前一夕雨中登雙溪疊嶂巳而月出
州在三峯最上頭上頭髙處更髙樓都將萬岳千
巖景堆作雙溪疊嶂秋晚雨纔収山盡出暮天似
水月如流敬亭堪喜還堪恨領得風光攬得愁(正/樓)
(亭山/北樹敬)
雙溪疊嶂舊知名投老初登眼不醒一雨飛來四
天黑乱雲遮断萬峯青急呼月色開秋色奪得昭
亭與敬亭自笑詩翁猶狡獪不饒山鬼弄精霊(亭/昭)
(昭下昭/山有上)
　　　新凉
毛空兩日散霏㣲勒住隂雲且四垂一路新凉君
㑹否晴無日色雨無泥
　　　中秋無月宿青弋江暁行新寒
新寒催我索衣裘凉雨凄雲揔是愁耐冷素娥今
老去夜來桂殿罷中秋
　　　秋花
顦顇牽牛病雨些凋零木槿怯風斜道邊籬落聊
遮眼白白紅紅匾豆花
　　　過青陽縣望九華山雲中不真來早大露
　　　竟不見其全
山長百里玉孱顔百里何縁盡好山只是縣前青
一簇九芙蓉出五雲間
肩輿過了九華西恨殺秋雲故故低遮盡竒峯時
放出逐峰放出不教齊
懊惱西來不見山五更指準月中看却將香霧寛
裁幕性燥和天緫一漫
　　　四更發青陽縣西五里柯家店
轎中萬兀路千縈死盡村雞無一鳴落月正明知
未暁暗泉甚逺只聞聲自縁客子行來早豈是秋
天不肯明午熱未來先下店却將盡睡𥙷宵征
　　　宿池州齊山寺即杜牧之九日登髙處
我來秋浦政逢秋夢裏曽來似旧游風月不供詩
酒債江山長管古今愁謪仙狂飲顛吟寺小杜倡
情冶思樓問着州尼渾不識齊山依舊俯寒流(山/齊)
(蕉筆岩李白書堂在化成寺西六里/五洞其一曰妙峰峰下有山谷題名於)
　　　從提舉黄元章登齊山寺後上清巖翠㣲
　　　亭望郡城左清溪右大江蓋絶境云
西山落日浴長江併貫清溪作一光千嶂圍來天
四合孤城涌出水中央樓䑓王塔雲間見楊栁金
隄鏡裏長客子要窮秋浦眼翠㣲亭上上清旁
　　　秋浦登舟阻風泊池口
牛眼化蝶化未成夢中澒洞發大聲軍鼙雷鼔百
千面援桴齊下作一鳴起來推牎無一物海潮打
入齊山窟數洲翻覆相盪摩四山動揺皆突兀銭
塘潮來聲驚天金陵潮來聲寂然此去金陵一千
里郡得潮聲來到此長年三老笑復嘲云是波聲
不是潮清溪波頭髙過屋大江波頭發日轂清溪
去江一步地大江可望不可至北風向晚動地來
跳出銀峰萬萬堆儂舩莫管行不得且看銀峯永
今夕
　　　池口移舟入江再泊十里頭潘家灣阻風
　　　不止
北風五日吹江練江底吹翻作江面大波一跳入
天半粉碎銀山成雪片五日五夜無停時長江倒
流都上西計程一日二千里今踰灧澦到峨眉更
吹兩日江必竭却將海水來相接老夫蚤知當陸
行錯料一㠶超十程如今判却十程住何䇿更與
陽侯爭水到峩眉無去處下梢不到忘㱕路我到
金陵水自東只恐從此無南風
　　　舟中買雙鱖魚
金陵城中無纎鱗一魚徃徃重六鈞脊梁専車尾
梢雲肉如大武千秋筋小港阻風泊烏舫舫前漁
艇晨収網一雙白錦跳銀刀玉質黒章大如掌洞
庭棖子青欲黄香膚作線醯作漿供儂朝喫復晚
喫秃尾槎頭俱避席可憐秋浦好秋山儂眼未飽
即北還江神挈月作團扇揮風卷波面留儂看山
仍看江更薦鮮魚庖玉霜江神好意那可忘江神
悪劇那可當
　　　舟中挑悶
江流一直還一曲淮山一起還一伏江流不肯放
人行淮山只管留人宿老夫一出縁秋凉半塗秋
熱難禁當却借樓舩順流下逆風五日殊未央老
夫平生行此世不自為政聼天地只今未肯放㱕
程安知天意非竒事平生愛誦謪仙詩百誦不熟
良獨癡舟中一日誦一首誦得徧時應得㱕
　　　舟過大通鎮
淮上雲垂岸江中浪拍天順風那敢望下水更勞
牽蘆荻偏留纜漁􁉞最礙舩何曽怨川后魚蟹不
論銭
　　　從丁家洲避風行小港出荻港
　　　大江
蓼岸藤灣隔盡人大江小汉繞成輪圍𬞞放荻不
爭地種栁堅隄非買春匏瓠放教俱上屋漁樵相
倚自成鄰夜來更下西風雪蕎麥梢頭萬玉塵
荻籬蕭灑織來新茅屋横斜盡不真乾地種禾那
用水(元非田畒/園中有禾)濕蘆經火自成薪(火其枝葉/斫蘆卧地而)鳥
居魚笑三百里菜把活他千萬人(里只種蘿蔔賣/丁家洲闊三百)
(陵/至金)白浪打天風動地何曽驚着一㣲塵
蘆揮麈尾話清秋栁弄腰攴舞緑洲引得江風顛
入骨戲抛波浪過於樓十程擬作一程快一日翻
成十日留未到大江愁未到大江到了更添愁
　　　江天暮景有歎
只爭一水是江淮日暮風髙雲不開白鷺倦飛波
政闊都從淮上過江來
一鷺南飛道偶然忽然百百復千千江淮揔屬天
家管不肯營巢向北邊
　　　江行七日阻風至繁昌舎舟出陸
日日江行怖殺儂逆風悪浪打舩蓬只今判却肩
與去遮莫掀天浪與風
山行辛苦水行愁只是詩人薄命休管取如今遵
陸了雲開風順水東流
　　　過冝福橋
水郷澤國最輸農無旱無乾只有豊碧豆宻爭桒
䕃底緑荷雜出稲花中是田是沼渾難辨何地何
村不一同若遣明年無種子却愁閑殺雨和風
　　　過若山坊進退格
緑漲空中幄黄鋪地上雲風條鈎過轎雨穟没行
人夾路桒千樹平田稲十分澤行殊不悪物色逐
村新
　　　宿峩橋化城寺
一溪秋水一横橋近路人家却作遥柳遶溪橋荷
遶屋何須更着酒旗招
忽從平地上髙城乃是圩塘隄上行厚賽栁神銷
底物長腰雲子闊腰菱
　　　過石硊渡
峩橋小渡十里長石硊小渡五里強斜風細雨寒
蘆裏下有深潭黒無底渡舩劣似紙半張五里却
成一千里中流風作浪如山前進不得後進難隔
溪市井只咫尺安得飛墮於其間大江風濤堪着
力小渡風濤更無格咫尺性命䡖於毛只恐一毛
猶不直
　　　天絲行
天孫嬾困地雲機却倩月姊看殘絲玉兎偷將乞
(聲/去)風伯和機失却天未知風伯得絲那觧織未嘗
躬桒那觧惜掀髯一笑戲一吹散入寒空収不得
暁來翠嶺瑩無痕片雲忽裂落嶺根須臾吹作萬
縷銀乃是天絲不是雲逺山成練不曽捲近林成
紗未經翦坐看斜飛拂面來分明是絲㝷不見元
來着面化成水是水是絲問誰子
　　　怪菌歌
兩前無物撩眼界雨裏道邊出竒怪數莖枯菌破
土膏即時便與人般髙撒開圎頂丈來大(隨/音)一菌
可蔵人一箇黒如點漆黄如金第一不怕驟雨淋
得雨聲如打荷葉脚如紫玉排粉節行人一箇掇
一枚無雨即闔有雨開與風最巧能向背忘却頭
上天倚蓋此􁑚破來還可𥙷只不堪餐不堪煑
　　　暁晴發蕪湖呉波亭
八日川塗九雨風舩中出得入泥中老夫強項誰
能那雨止風休伎自窮
雨來初做養禾天雨乆還成害稼年今日一晴無
準在金鴉飛去夘牌前
　　　晨炊翫鞭亭
老賊平欺晋鼎䡖一輪五色夢中驚寳鞭脫急非
無䇿何似休將日遶營
問着無聲是阿兄坐看家賊只吞聲戮屍大放經
綸手長柄判(聲/平)將錫茂弘
　　　過獺橋湖
圩路抨絃白圩溝夾栁青藻明潜撥剌日暖凍蜻
蜓只箇新茅店分明是水亭行來惟恐盡覧處不
容停
　　　望謝家青山太白墓
阿眺青山自一村州民歳歳與招魂六朝陵墓今
安在只有詩仙月下墳(州那歳/遣教授祭之/墓次有菴菴中有太白祠)
玄暉舊宅略無存太白來游愛是間占作醉眼床
一隻謝家山是李家山(青畢集祠下/州民上塚蹈)
　　　登牛者蛾眉亭(廣濟寺/在采石)
謪仙攜妓戯人寰也𬒳千花妬玉顔半點閑情千
古恨一波秋水兩春山錦𫀆宫燭雲霄上白苧烏
紗江海間欲寄雙魚招醉魂月輪捉了蚤言還
山拆江通萬里流菱花雙照繭眉頭掃除却月横
雲様别有顰風蹙兩愁明月入波那可捉長庚伴
月本同游君看夜夜青天上渠與姮家分管秋(旁/亭)
(曰捉月䑓/有一片石)
　　　宿牧牛亭秦太師墳菴
兩闗只有一樓侯瀛館寕無再帝丘天極八重心
未死台星三點坼方休只看壁後新亭恐移中屬
國羞今日牛羊上丘壠不知丞相更嗔不(大獄必/暮年起)
(欲何為奏垂上而卒故有新亭之句然𥘉節似蘇/殺張徳逺胡邦衡等五十餘人不知諸公殺盡將)
(晚繆/子卿而)
　　　鴈來紅
開了元無鴈看來不是花若為黄更紫乃借葉為
葩藜莧真何擇雞冠却較差未鴈犀菊軰赤脚也
容他
　　　早炊新林望見鍾山
辞奉鍾山一月前如何知我北㱕軒不通姓字慇
懃甚忽到新林野店邊
　　　児姪新亭相迎
送客新亭恰放燈児曹迎我復新亭百年事業何
為者送徃迎來過一生
　　　送孫從之司業持節湖南
金家先遯却誰知匹馬西㱕也大竒出盡莫嫌三
宿戀壞麻不待七年遲風生折檻人無古水遶圜
橋士有師六一澹菴喬木在今秋新長雪霜枝
白頭燈火共書林自少論交老慰心官職壊人餳
裏鴆忠賢到骨鍜中金朝陽鳴鳯秪今見夜雨對
床何日㝷囬鴈峰前鴈囬後紫薇紅藥待渠吟
　　　跋天台王仲言乞米詩
敢言縮項更長腰黄獨青精也絶苗尚有囊中餐
玉法藍田山裏過明朝
　　　十月朝𥙷種杏花
百株種杏自今春度夏榮枯不觧勻要看𥙷栽新
樹子荼䕷紅刺絓頭巾
　　　下元日詣　㑹慶節所道埸呈余處㳟尚
　　　書
琳宫朝謁早追趨漏盡銅壷殺點初半縷碧雲横
界月一規銀鏡裂成梳自拈沉水祈天夀散作非
煙滿王虚已被新寒欺病骨栁隂偏隔曰光踈
　　　余處㳟和
殊庭冠佩儼晨趨聮轡朝真下馬初簾透晴曦金
碎剪霜彫細栁髪新梳三呼献瑞聞班列萬籟収
聲入歩虚祝　聖㱕來無一事時平翻恨酒杯
踈
　　　和余處㳟贈方士閻都幹
河出崑崙江出岷風吹不断浪花春伹看此水源
無竭底用玄談谷有神老健便為仙放杖斧斤秪
在韈生塵東家自有仁山訣方士何曽悟一真
　　　題榠查紅葉
榠查將葉學丹楓戲與攀條撼晚風一片飛來最
竒絶碧羅袖尾滳猩紅
　　　拾栢子
皺殻傾來紫麥新中蔵瓊米不勝珍胡桃松實何
曽喫却嚼秋風栢子仁
　　　新酒歌
　　官酒可憎老夫出意家釀二缸一曰桂子香
　　一曰清無底風味泠冽歌以紀之
酸酒齊湯猶可嘗甜酒蜜汁不可當老夫出竒釀
二缸生民以來無杜康桂子香清無底此米不是
雲安米此水秪是建鄴水甕頭一日遶數廵自候
酒熟不倩人松槽葛囊纔上榨老夫脫帽先嘗新
初愁酒帶官壷味一杯徑到天地外忽然王山倒
甕邊只覺剣鋩割腸裏度撰酒法不是儂此法來
自太虚中酒經一卷偶拾得一洗萬古甜酒空酒
徒若要嘗儂酒先挽天河濯渠手却來舉杯一中
之換君仙骨君不知
　　　睡覺
小醉如無酒寒宵似度年覺來因記夢醒去不成
眠萬事從心下三更到眼前清愁政無那一鴈呌
霜天
　　　菜圃
此圃何其窄於儂巳自華看人澆白菜分水及黄
花霜熟天殊暖風㣲斾亦斜笑摩挑竹杖何日拄
還家
　　　觀化
道是東風巧西風未減東菊黄霜換紫樹碧露揉
紅須把乖張眼偷窺造化工只愁失天巧不悔得
詩窮
　　　冬暖
小春活脫是春時霜熟風酣日上遲晚蝶頻移獵
殘蘂驚禽衝過倒垂枝暫囗何似長閑好無事非
關了事癡三徑一笻人不見假山以外菊花知
　　　至後睡覺
忽忽又過一陽生睡恰濃時夢忽驚簾幕深沉入
四寂堦除點滳兩三更燈揺芒角開成暈風吸牎
櫺過後聲不是寒雞寒似我如何不肯喚天明
　　　送江東集與王謙仲樞使樞使和至後睡
　　　覺一首
池塘春夢草初生江左詩來得我驚開秩快觀醒
倦眼挑燈細讀度寒更追参李杜今無敵揮斥侯
劉獨有聲一首敬酬三百首深慚坡老和淵明
　　　寄題王亜夫檢正不啻足齋
旣得隴復望蜀未求寳剣先求玉秦相後車一千
轂唐相胡椒八百斛黄金肘卭駕黄鵠身前侫佛
身後福九潦㵼入無底谷匹似人心猶易足九州
四海王同年三江五湖春水舩便應犯斗入月邊
餘事猶堪濟巨川天風吹來墮人寰水精宫裏作
詩仙寄牋挑雲呌穹昊願賜江湖散人號玉皇留
渠作豊年早晚喚㱕香案前詩仙掉頭不肯住田
園將蕪夢㱕去括蒼山勝道埸山向來結芽非霧
間齊房恰則斗來大(聲/去)中蔵世界三千箇門前蠻
觸戰方酣鼻息如雷政髙卧
　　　題王亜夫檢正峴湖堂
西峴山光照舊廬北湖水色漾新居翠鬟夜欲凌
波去玉鏡晨當掃黛初萬岳千巖雙不供輕風細
浪一夫須來書便當催詩雨雪後燈前卷復舒(來/書)
(急故云/催詩甚)
　　　壬子正月四日後圃行散
淡日㣲舒又急収兠羅緜隔紫燈毬更將數㸃無
聲雨不濕人衣却濕頭
勃姑偶下小梅枝要看渠儂褐錦衣柱後蔵身教
不見却因不見轉驚飛
雙鵲營巣浪苦辛棟條衘折不辞頻舊條老硬新
條勒却向籬根拾落薪
傳語春光恰好穠太穠恐怕惱衰翁日華五色無
㝷處只在蛛絲來去中
　　　雪後霜晴元宵月色特竒
玻瓈盆㵼瑠璃水素娥晚粧欲梳洗報道虚皇築
雪宫一架半間三萬里却嫌廣寒未苦寛要借新
宫作上元先煩玉妃整羽衛次遣青女褰雲闗渠
儂舊有七寳蔵封在瓊樓樓頂上中蔵腦子萬斛
強輕明片片梅花樣急呼滕六取將來更和端葉
挼作埃狂抛亂撒不停手滿空碎下真珠胎乾坤
立變水精闕雲衢透冷天街滑姮家催索水霜𫀆
肌粟衣銖添不徹銀輪凍作一團氷望舒墮指推
不行兎啼蟾泣滳成露海東飛上金鴉精
　　　清暁出郭迓客七里莊
却為迎賔得探春白門官栁早(聲/去)尖新如何霜瓦
纔逢日半作青瑶半作銀
偏得春憐是栁條腰攴别作一般嬌㣲風不動渠
猶舞剛道東風轉舞腰
　　　探杏
紅藍細細糁晴包紫玉森森走膩條枯梗折教無
一寸併驅春力奔(聲/去)花梢
曽見乾條撼雪飛一暄爆出萬茰枝從今日日須
來看看到紅紅白白時
　　　梅花
東風㣲破野梅心着骨清香巳不禁緑刺一尖雙
莟子錯書小字帶懸針
帶雪雖竒秪粉粧酣晴别是好風光却緑白日青
天裏照得花明暖得香
　　　跋汪省幹詩卷
向來劉翰有詩聲近日汪經更得名月在梅花氷
在月與君句子各爭清
自古詩人太瘦生可憐辛苦選虚名詩家雜壓君
知麽壓盡三公况九卿
　　　和謝石湖先生寄二詩韻
　　老夫寄江東集與石湖先生先生寄二詩一
　　稱賞江東集一見寄石湖洞霄集和以謝焉
一張五色石湖雲天上吹來墮小軒化作虹橋倚
鍾阜渡將老子到呉門黄鍾路鼔鳴清廟玉戚金
支舞秦尊乃是寄儂詩數紙却拈瓌怪向誰論
康鼎才來頓觧頥盧能自笑未經師分無楓落呉
江句博得池生春草詩木李抛將引瓊玖詩筒從
此走符移蛤蜊亀殻非難辨只問先生汗漫期
　　　領客南園
南園多日不曽來領客閑行始(聲/去)此囬獨樹小梅
開一朶𬒳他欄住勸三盃
人間俗殺是公筵最苦沉煙雜燭煙何似大家行
㡬歩逢花即飲醉還眠
　　　和余處㳟尚書清凉寺勸農
石城諸峯入天半曽隨騎吹經行遍梅花換歳𥘉
不驚驚報行春再出城官甑晨炊雲子玉兵厨夜
壓秦淮緑尚書親餉老農夫塞道夫須兼獨速勸
農文字不怪竒知道尚書愁我飢有如山農出南
溪老穉隨觀韓退之叟攜群穉穉扶叟一生秪識
茅柴酒尚書賜酒誰得甞瓦盆滿引無升斗今年
好風來自東五風十雨尭日同尚書㱕去作相公
當寄豊年書一封
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第三十三終
誠齋集卷第三十四
　　　　　　廬陵楊　万里　廷秀
　詩
　　江東集
　　　與次公㓜輿二子登伏亀樓
周遭故國是山圍對境方知此句竒偶上伏亀樓
上望一環碧玉缺城西
　　　寒食前一日行部過牛首山
嶺花袍紫不知名澗草茸青取次生便是常州草
蟲本只無蚱蜢與蜻蜓
頭上髙垂碧玉盆誰將漂絮尚殘痕青天幸自秋
江樣須若三絲兩縷雲
緜山恨骨巳寒灰儘禁厨煙肯更囬老病不禁餿
食冷杏花餳粥湯(聲/去)將來
出了長于過了橋紙錢風裏樹蕭騷若無六代英
雄骨牛首諸山肯爾髙
單車一節又行春敢爲觀風惜病身只是檐頭無
櫑子枉教喚作蹈青人
檮藍作雨兩宵傾生怕難乾急放晴一路東皇新
曬染桒黄麥緑小楓青
一春今嵗兩中和信道韶華定較多二月半頭花
巳盡脱空日月退還他
　　　宿金陵鎮穏寺望横山
再見横山滴眼新山曽勸我脱官身燈籠簫鼓年
年社酒醆鸎花處處人忽憶諸公牡丹㑹轉頭五
柞去年春野雲墟月空荒寺兩袖寒風一帽塵
　　　明發棲隱寺
木魚一呌衆僧聚老夫登車欲前去仰頭見天俯
見路明明是晝不是暮如何今晨天地間咄咄怪
事滿眼前將為是夜着(斫/音)月輪巳沒星都落將謂
是晝休銀河到曉爛不收皎如江練横天流中流
㸃綴金沙洲元來海底蚤浴日雲師閉闗不教出
羲和揮斧斫雲闗取將一道天光還天光淡青日
光白道是銀漢也則得雲師强很　不奔堆作沙
洲是碎雲
　　　寒食日晨炊姜家林初程之次日也
百五佳辰匹似無合教追節却離居萬家寒食初
㱕鷰一老春衫政寒驢耄栁巳僧何再髮孺槐纔
爪可犀𬞞兒書早(聲/去)問㱕程日不用嗔渠只笑渠
　　　午憩褚家方清風亭
此老忒踈放與春無怨私何須寒食日恰是别家
時荒店兩三隻野花千萬枝前山有底恨也學客
開眉
莫道迎春好迎春是送春可憐一條路知老幾多
人坥緑偏宜韈飄紅併可絪青帘好消息今日榨
頭新
　　　宿新市徐公店
篱落踈踈一逕深樹頭新緑未成陰兒童急走追
黄蝶飛入菜花無處尋
春光都在栁梢頭㨂折長條挿酒樓便作在家寒
食看村歌社舞更風流
　　　風花
海棠桃李雨中空更著清明兩日風風似病癲無
藉在花如中酒不惺鬆身行楚嶠逺更逺家寄秦
淮東復東道是殘紅何足惜後來併恐没殘紅
　　　曉過葉家橋
雞唱嗔人睡鴉啼唁客勞近山煙外逺矮竹苣邊
髙老矣猶長鋏悠哉未大刀繞圩無雜樹一色栁
新繅
圩峻愁今路山行羡昨朝閉牎深坐轎合眼過危
橋岸近何由到魂驚半欲銷寄言薛丞相最穩是
輕船
　　　過楊二渡
青跡無痕可得尋不將詩眼看春心鸎邊楊栁鷗
邊草一日青來一日深
兩日山尋儘野花今晨水眺如(聲/去)桒麻春風嬌得
千垂栁恰限身才箇箇斜
栁見風時舞便輕觧將衮遍趂鸎聲道他誇逞腰
肢着(斫/音)風罷元來倦不勝
　　　宿青山市
青山業主是玄暉太白無錢典得伊緫是詩仙休
更訟兩蓑分釣一魚磯
雲塗霧抹澹葱曨萬匹霜綃罩王龍中有雙峯不
爭長諸峯情願長雙峯
近看青山却朗然更無半㸃霧和煙一峯是石高
多少到得峯頭即到天
市心酒店客來嘗且酹仙家十二郎鸚鵡鸕鷀何
處覔只將老瓦當瑤觴
　　　題青山市汪家店
小小樓臨短短墻長春半架動紅香楊花知得人
孤寂故故飛來入竹䆫
　　　過廣濟圩
圩田歳嵗鎮逢秋圩户家家不識愁夾路垂楊一
千里風流國是太平州
兩渠水夾一堤寛箇是東皇大(隨/音)御園旋挿緑楊
能幾日新枝巳自不勝繁
桒疇一眼鬱金黄麥壠千機緑錦坊詩卷且留燈
下看轎中只好看春光
　　　清日午憩黄池鎮
莫笑孤村小市頭花邊人出浦邊游緑楊拂水雙
浮鴨碧草粘天一落鷗嬾困風光酣午睡陰沉天
氣嫁春愁阿誰道是清明節我對清明喚作秋
　　　宿横岡
我豈忘懐一畒居誰令愛讀數行書秋南春北鴈
相似栁思花情鸎不如上市魚鰕村店酒帶花菘
芥晩春𬞞長亭一醉非難事造物相撩莫管渠
　　　夜雨曉發横岡
醖造通宵雨慇懃數日風加三濃穉緑第一淡薦
紅潤物初非惠司春豈有㓛老農私獨喜不羡去
年豐
　　　道旁雨中松
莫信秦人五大夫一生清苦不敷腴也將青王琱
釵子一一釵頭綴雨珠
　　　宿新豊坊詠瓶中牡丹因懐故園
客子泥塗正可憐天香國色一枝鮮雨中晚㪘寒
如此燭底宵暄笑粲然自覺玉容㣲婉軟急將翠
掌護嬋娟江南也有新豊市未羨賔王酌聖賢
天下花王絶世無儂家移得洛徽蘓花頭每朶一
千葉親手前春五百株雪白猩紅相映帶嬌黄釅
紫更敷腴鄉䰟開眼㱕將去飛過長江彭蠡湖
　　　宛陵道中
溪繚雙衣帶橋森百足蟲傘聲松徑雨巢影栁塘
風犬誤隨行客牛偏識牧童追程非要緩路滑試
怱怱
　　題趙昌父山居八詠
　　　竹隱
大隱隱於酒小隠隱於竹何不呼麴生來同此君
宿
　　　晏齋
五陵槿梢花千駟草頭露冨貴人始(聲/去)傳屢空今
不數
　　　苔竹軒
青士長得瘦翠兄工買貧向來素愛者巳賺一詩
人
　　　兩峯堂
蹈得草鞋穿行得汙脚損却換一枝藤拄到雙玉
笋
　　　巳矣軒
蠻觸無休日菟裘有别天撫松非巳矣采菊未悠
然
　　　倚雲亭
俗子令眼白瑞峯令眼青自移聼兩榻且上倚雲
亭
　　　霞牗
夕借月為燭晨將霞作簾猶言貧到骨不悟取傷
廉
　　　青氊堂
客來借氊看笑指一書䇿不管賣不行且圖偷不
得
　　　曉晴發黄杜驛
望後月不落偏於水底明對懸雙玉鏡併照一金
鉦忽值山都合渾無路可行多情小花徑導我度
千縈
巷竹欹將倒林花濕不飛緫將枝上雨洒入轎間
衣睛色猶全嫰春寒肯便㱕秪能欺客子户户閉
荆扉
　　　初曉明朗忽然霧起巳而日出光景竒怪
明發望逺山一一粲可數幽人萠望心便被山靈
妬逡廵出神通變化足驚怖初將兠羅綿擘作霏
微絮週遭褁世界仰視失天宇高懸赤瑛盤不計
丈尺許下照空濛間紅光貫輕素中有人物影紛
紜競來去亦各有所持莫辨是何具猶嫌未竒怪
别出竒怪處珠立一路幢瑤森四山樹横空金橋
梁㧞地玉窣堵駭目方諦觀捲地急收去恍疑刮
眼膜依舊認山路那知幻與真不記夢兼寤神游
峩眉山誑俗笑佛祖笑誑却被誑佛祖還笑汝
　　　晨炊杜遷市煑笋
金陵竹笋硬如石石猶有髓笋不及杜遷市裏笋
如酥笋味清絶酥不如帶雨斸來和籜煑中含柘
漿雜甘露可虀可膾最可羮繞齒蔌蔌氷雪聲不
須呪笋莫成竹頓頓食笋莫食肉
　　　新路店道中
去秋行部惨山容得似春山意態濃嫰緑峯當新
雨後亂紅花發爛晴中仙姿玉骨丹青冩霧鬢風
鬟錦綉幪染得筆頭生五色急將描取入詩筒
　　　嘲道旁楓松相倚
雙楓一松相後前可憐老翁依少年少年翡翠新
衫子老翁深衣青布被更看秋風清露時少年再
換輕紅衣莫教一夜霜雪落少年赤立無衣著老
翁深衣却不悪
　　　雨後田間雜紀
稻田滴水價千金溪澗求分不肯分一雨萬畦都
水足却將傾㵼作溪渾
田水高低各闘鳴溪流奔放更驩聲小兒倒撚青
梅朶獨立茅簷看客行
行到深村麥更深放低小轎過桒陰再三傳語春
寒道好為農家惜緑針
晴路無泥亦未埃野雲儘薄不全開滿山都是長
松樹無數楊花何處來
正是山花最閙時濃濃淡淡未離披映山紅與昭
亭紫(紫名昭亭花/有木花而淺)挽住行人贈一枝
　　　宿白雲山奉聖禪寺
徑夾長松照地青眼看髙閣與雲平出林殿脊先
知寺滿路花枝未見鸎上到峯頭千嶂合下臨嶺
脚一溪横山寒入骨氷相似氷(聲/去)殺人來却道清
　　　登奉聖寺千佛閣
一隻竒峯入眼中看來隻隻是竒峯好山道是無
重數少説青蒼十萬重
逺山細膩近山麄别處求麄也則無更向逺山山
外看教君病眼一隻枯
長誦懸崖置屋牢此詩此閣晚相遭閣中未覺高
低在下到山門始(聲/去)是髙
何許飛來隻白鷗碧山貼出雪花浮倚欄只管移
床立看到雙鷗没處休
　　　過寧國縣
薄日烘雲未作霞好峯怯冷着輕紗絶憐山色能
隨我政用花時不在家騎吏那愁千里逺牡丹各
挿一枝斜細看文脊空多肉不似青陽看九華(脊/文)
(不减九華伹無九峯/山正在寧國縣其髙大)
　　　桒茶坑道中
兩邊山束一溪風盡日行程在井中猶喜天圍能
里許井中那得箇寛通
田塍莫笑細於椽便是桒園與菜園嶺脚置錐留
結屋盡驅柿栗上山顛
沙鷗數箇㸃山腰一足如鉤一足翹乃是山農墾
斜崦倚鉏無力政無聊
下山入屋上山鉏圖得生涯緫近居桒眼未開先
着椹麥胎纔茁便生鬚
秧疇夾岸隔深溪東水何縁到得西溪面秪銷横
一視水從空裏過如飛
𧖟麰今嵗十分强催得農家日夜忙已縛桁竿等
新麥更將了木撑(聲/去)欹桒
晴明風日雨乾時草滿花隄水滿溪童子栁陰眠
正著一牛喫過栁陰西
山根一徑抱溪斜片地絻寛便數家漫挿漫成堤
上栁半開半落路旁花
　　　明發周村彎
不住寛鄉住甕門那知世上有乾坤環將峻嶺包
深谷圍出餘天與别村茅屋相挨無著處花溪百
摺不教奔江淮地逈寒無價宣歙山寒更莫論
　　　過主嶺
昨日山行尚有村今朝嶺塞更無門仰攀苔磴上
絶頂却倒(聲/去)籃輿下峻巒身覺去天纔寸許岸臨
無地不堪看前頭尚有芙蓉在此嶺難登未是難
(婺源五嶺之數/芙蓉嶺最険在)
　　　過胡駱坑
説盡山寒未識寒此間寒不是人間巖崖泉凍琉
璃澗氷雪雲封翡翠山一檐衣裳都著盡兩邊牎
子更深闗聳肩縮頸仍呵手無䇿能温兩脚頑
巳被山寒病老身車徒溪涉更艱勤霧皆成㸃元
非雨日出多時未脱雲猿鳥一聲人不見松杉四
塞徑無痕十分晴暖儂何福肯借曦光三五分
　　　安樂廟頭
誰遣詩家酷愛山愛山説得口瀾翻千峯萬嶺争
投奔一陟三休却倦煩堆案滿前何處著枯腸飽
後豈能餐殘嵐䞉翠渾無用包寄金陵同社看
　　　未至安樂坊隔林望見霜鏗嶺兩峯特竒
天知老子厭凡山别放潛環伏寶看一行(巷/音)横林
遮嶺脚兩峯如笋出雲端舉頭瞥見還驚遯到骨
清竒特地寒彼此相遭有縁法悔將嗔喜觸巑岏
　　　安樂坊牧童
前兒牽牛渡溪水後兒騎牛囬問事一兒吹笛笠
簮花一牛載兒行引子春溪嫰水清無滓(查/音)春洲
細草碧無瑕五牛逺去莫管他隔溪便是群兒家
忽然頭上數㸃雨三笠四蓑趕將去
　　　宣歙道中
天齊玉立萬孱顔三日深行紫翠間便是昨來千
佛閣望中見此兩州山詩家寒刮少陵骨宫樣髙
梳西子鬟秪好遙看莫登覽今晨登處鬢都班
　　　新安江水自績溪發源
金陵江水只鹹腥敢望新安江水清皺底玻瓈還
觧動瑩然􁦘渌却消酲泉從山骨無泥氣玉漱花
汀作珮聲水記茶經都未識謫仙句裏萬年名(白/太)
(云何謝新安水千尋見底清/云借問新安江見底何如此又)
　　　宿黄土龕五更聞子規
通宵不睡睡方竒夢裏驚聞新子規秪是一聲巳
腸断况當三月落花時不論客子愁無那便遣家
人聴亦悲㱕到江西㱕始(聲/去)了江東㱕得未為㱕
　　　明發黄土龕過髙路
又過崢嶸兩峽間也無溪水也無田嶺雲放脚寒
垂地山麥掀髯翠拂天碧王屏風吹不倒青綾步
障買無錢詩人冨貴非人世猶自凄凉意惘然
　　　寄題周元吉左司山居三詠
　　　　酣賦亭
詩酒如今誰主盟須還酣賦老先生三盃兩醆鶯
花底一斗百篇談笑成太白自翻新樂府小蠻度
入妙歌聲生前身後名兼飲二事何曽有重輕
　　　可止亭
金印龍章屬市朝清風明月屬漁樵世皆蠻觸君
知止渠自王公我豈驕真箇㱕田何必賦自家甘
隱不縁招老夫三徑都荒了松菊雖存巳半凋
　　　適菴
莫道蓴鱸不近名儘談鵬鷃未忘情醉中賭得苕
溪月醒後還輸茂苑鶯豈但二豪俱不見向來三
傑亦何成有人來問適菴趣便是公榮也一觥
　　　晨炊泉水塘村店無肉只賣笋蕨嘲亭父
屠門深閉底須愁土銼無煙也莫羞笋便落林猶
勝肉蕨纔出土更燒油萬錢下箸今安在一飯流
匙飽即休吾道藜羮元不糁至今諱殺古陳州(州/陳)
(孔夫子/人諱餓殺)
　　　髙梘石嶺雨中雲氣蔽虧山色隱顯
絶頂仙人冨寶熏水沉山子不論斤堆從平地到
天半併作清香一炷焚煙繞翠鬟蒼玉佩身披白
縠素羅帬更將萬斛薔薇露洒作桒麻萬頃雲
　　　詠績溪道中牡丹二種
　　　　絲頭粉紅
　　　淡醋紅千葉蹙皺渾是花片無蘂甚麗其
　　　香清軟花頭重五六两許
看盡徽蘇譜與園牡丹未見粉絲君春羅淺染醋
紅色王板蹙成帬摺紋頭重醉餘扶不起肌香淑
處澹仍芬老夫生有栽花癖客裏相看為一醺
　　　重䑓九心淡紫進退格
　　明紫外有大片托盤甚瑩不皺中盛碎花片
　　而碎片之中又突起九髙片髙下皆皺蘂欎
　　金㸃綴生於髙下花片之上甚佳其香清媚
　　而㣲酷
紫玉盤盛碎紫綃碎綃擁出九嬌饒却將些子欎
金粉亂㸃中央花片稍葉葉鮮明還互照婷婷風
韻不勝妖折來細兩輕寒裏正是東風折半包
　　　宿三里店溪聲聒睡終夕
破驛荒村山路邊斜風細雨客燈前子規一夜啼
到曉更待溪聲始(聲/去)不眠
　　　曉行道旁杜鵑花
泣露啼紅作麽生開時偏值杜鵑聲杜鵑口血能
多少不是征人淚滴成
　　　曉行聞竹雞
山行三日厭泥行幸自今晨得一晴又聼數聲泥
滑滑情知浪語也心驚
一畨行路一畨愁還自児時到白頭路不喚君君
自去為誰著(切/直略)急不㱕休
　　　曉過新安江望紫陽山懐朱元晦
紫陽山下紫陽翁今住閩山第㡬峯退院㱕來罷
行脚被他强占一江風
　　　明發茅田見鷺有感
自歎平生老道塗不堪泥雨又驅車鷺鶿第一清
髙底拂曉溪中有幹無
　　　雨中春山
誰作春山新幛子尖峯為筆天為紙近看㸃綴八
九山山外逺山三萬里紙痕惨淡逺山昏上有長
松青到雲自嫌松色太青在旋拈粉筆輕輕蓋須
臾粉淡松復青至竟逺山描不成
　　　明發西館晨炊藹岡
盤䔫盂飯趂朝飢爭指枯腸作地基不覺南山新
笋蕨攙先占却未多時
人家爭住水東西不是臨溪即背溪拶得一家無
去處跨溪結屋更清竒
也知水碓妙通神長聼春聲不見人若要十分無
漏逗莫將戽斗鎮隨身(溪轉以車輻故碓尾大於/宣歙就田水設碓非若江)
(重而俯杵乃起而春/身鑿以盛水水滿則尾)
何須名苑看春風一路山花不負儂日日錦江呈
錦檨清溪倒照映山紅
　　　明發祈門悟法寺溪行險絶
右縁絶壁左深溪頭上春霖脚底泥溪裏仰看應
落膽閉牎闗轎不教知
一派泉從千丈崖轟霆跳雪㵼將來無論驚殺行
人著(斫/音)兩岸諸峯震欲摧
山不人煙水不橋溪聲浩浩雨蕭蕭何須雙鷺相
温暖鷺過還教轉寂寥
溪行盡處却穿山忽有人家併有田幸自驚心小
寧貼誤看田水作深川
山行政好又逢溪况是危峯斗下時知與此溪有
何隙遣他不去秪相随
巳是山寒更水寒酸風苦雨併無端詩人瘦骨無
半把一任殘春料理看
　　　過閶門溪
　　祈門縣悟法寺下並大溪陸行二十里許兩
　　山環合復立雙石刺天如門溪水過雙石之
　　間極險名曰閶門縣之得名以此也門外乃
　　可登舟
黟祈二邑水分源到此同流怒政奔忽值兩山盤
作峽更峩雙石挿為門中通翠浪纔容線仰看青
天細似盆灧澦瞿唐姑未問秪經此險巳銷䰟
　　　閶門外登溪舩
步下新舩試水初打頭攬載適逢予一椽板屋纔
經雨兩面油牎好讀書剰買春風木芍藥亂篸棐
几竹籧篨清溪浮取松亭子賞徧千山不要驢
上得舩來恰對山一山頃刻變多般初堆翠被百千
摺忽㧞青瑤三兩竿夾岸児童天上立數村樓閣
電中看平生快意何曽夢老向閶門下急灘
當面峯頭些子雲坐看吹作雨紛紛朝來山路能
愁我今者溪舩正要君逺嶺䡖盈横皺縠明牎撩
亂觸驚蚊猶爭新漲一篙碧遮莫飄蕭二十分
選甚天時晴未晴舟行終是勝山行蓬忺雨㸃斜
偏好枕慣波聲夢不驚幸自車徒小休息又聞鼓
笛閙將迎偶然囬首來時路一夜霜毛一倍生
無家不住曲溪邊秪種髙山不種田絶壁入天天
入水亂篙鳴石石鳴舩百灘春浪雪頭過兩岸林
花鏡底眠㱕路商量更舟楫廬山彭蠡好風煙

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第三十四終
誠齋集卷第三十五
　　　　　　廬陵楊　万里　廷秀
　詩
　　江東集
　　　舟過城門村清曉雨止日出
五日銀絲織一籠金烏捉取送籠中知誰放在扶
桒樹秪怪滿溪煙浪紅
深村可笑是居民生長深山野水濱緫出籬東擕
穉子走來岸上看官人
䰒鬆睡起攬詩編信手繙來誦數篇忽有篙聲仍
絶呌隔篷知是上灘舩
行人都上半山青記得前朝傍險行左右囬身看
不徹兩邊巳失一灘聲
地錦花鋪地錦衣碧茸上織紫花枝垂楊舞罷鴬
停唱不捲華絪待阿誰
　　　入浮梁界
濕日雲間淡晴峯雨後鮮水吞隄栁膝麥到野童
肩漚漩嬉浮葉炊煙倒入舩順流風更順只道不
雙
　　　小灘
溪水無情如有情落灘告訢不堪聼前波到此方
鳴咽後浪依前作許聲
水到灘頭似語離自知無復再㱕溪臨流莫灑離
人淚幸自灘聲未苦悲
舩裏征人政念㱕居人來看却嗟咨居人秪羡征
人著(斫/音)世世安生不自知
　　　秧疇
田㡳泥中跡尚深折花和葉挿畦心晚秧初撚金
狨線先種輸他緑王針雲壟霧疇俱水響絲風毛
雨政春隂莫聼布穀相煎急且為提壷强滿斟
　　　水中山花影
閉轎那知山色濃山花影落水田中水中細數千
紅紫㸃對山花一一同
　　　宿樂平縣北十里西塘
破店能無漏孤燈肯更明中間通客路終夜有人
聲坐又坐不得眠來眠未成如何故山友抵死怨
躬耕
　　　道旁桐花
春色來時物喜初春光㱕日興䦨餘更無人餞春
行色猶有桐花管領渠
　　　過樂平縣
笋蕨都無且則休菜無半葉也堪羞滿城都賣雪
花薺昨日愁人未是愁
　　　過翥山渡
　　自閏月十九日過宣城入寕國績溪新安休
　　寕祈門浮梁至樂平皆山行三月四日出樂
　　平南二十里許過渡處始得平地江流甚闊
　　喜而賦之
千重溪水萬重山半月深行井底天井外還來天
大(惰/音)在江心一眼四無邊
　　　過白土嶺望見芙蓉峯七八峯最東一峯
　　　特竒里人名為芙蓉尖云
看山須是髙處看低處看來元不見君看矮子仰
髙人只識長身那識面今晨雨止昇火輪一光銷
盡千山雲千山數日眼中失今晨頭角都爭出初
登峻嶺也心驚上到絶頂忽眼明天外數枝青玉
筆飛入錦囊寒突兀問來還是芙蓉尖闊開兩牎
髙捲簾
　　　田路泥行
路是新泥作泥逢積雨滂如縁大鮎脊更繞九羊
腸前店看殊近行人覺轉長商量避五嶺辛苦恰
相當(不苦避五嶺之險故取祈門/初欲取務源路孫德操力勸云)
　　　　入弋陽界道旁兩石山一曰蘆山絶妙
　　　　一曰石人峯次焉上有一石起立如人
　　　　形云
一色將蒼玉雙堆作假山峯巒妙天下花草半巖
間舊瘦天風骨新晞雨䯻鬟何人縁底恨化石立
孱顔
　　　芙蓉渡酒店前金沙芍藥盛開
山店春光也自妍芙蓉渡口數家村笋輿低過金
沙架篱落踈圍芍藥軒孤客倦游殊寂寞兩花作
意與温存可憐經眼怱怱去不拆紅香到緑尊
　　　晨炊横塘橋酒家小牎
飢望炊煙眼欲穿可人最是一青帘雙渠走水穿
三店獨樹欹流䕃兩簷牎扇透明仍挂上爐香未
燼更多添山村秪苦無良醖嫌殺芳醪似蜜甜
　　　午憩馬家店
兩日田間路泥深惱殺儂却從平地上再入亂山
中水送隨行日牎留退後峯生衣兼草靸年例試
春風
　　　過松源晨炊漆公店
側塞千山縫也無上天下井萬﨑嶇昨朝曾過芙
蓉渡尋到溪源一線初
山北溪聲一路迎山南溪響送人行也知流向金
陵去若過金陵莫寄聲
後山勒水向東馳却被前山勒向西道是水柔無
性氣急聲聲怒慢聲悲
日髙谷底始(聲/去)㣲暄嵐翠依然透骨寒說與行人
忙底事金雞聲裏促銀鞍
莫言下嶺便無難賺得行人錯喜􁁅政入萬山圍
子裏一山放出一山攔
政是行人腸断時子規得得向人啼若能淚得居
人臉始(聲/去)信春愁緫為伊
　　　獵橋午憩坐睡
路是山腰帶苔為石面花隔溪聞鳥語踈竹見人
家兩足晴須耐神勞睡却佳睡魔推不去知我怪
新茶
　　　荅徐子材談絶句
受業初参且半山終須投換晚唐間國風此去無
多子關棙挑來秪等閑
　　　過丫頭巖
告老身心日互催又將烏㡌點黄埃丫頭巖下來
仍徃四十三年十二囬
　　　野薔薇
紅殘緑暗巳多時路上山花也則稀藞苴餘春還
子細燕脂濃抹野薔薇
　　　道旁石榴花
待闕南風欲炷香東風打併住西堂石榴已著乾
紅蕾却問春㱕有底忙
　　　宿月巖
月華無滿亦無虧天借寒光劣半規長桂氷盤下
弦時新生丹桂出輪枝偏令南省登金客爭賦東
堂片玉詩傳語姮娥還有妺請分一箇住幽竒
　　　觧舟上饒明暉閣前
玉水風舩擘岸開一㠶飛到雨花䑓思量饒歙山
溪路夢裏征行也莫來
　　　和王道父山歌
　　　　夜卧舟中聞有唱山歌者倚其聲作二
　　　　首(父/王道)
生來不識大門邊一片丹心石様堅聞得阿郎難
得婦無媒爭得到郎前
種田不収一年事取婦不著一生貧風吹白日漫
山去老却郎時懊殺人
　　　和
前家娘子立花邊長笑花枝脆不堅却被花枝笑
娘子嫁期巳是蹉(聲/去)春前
阿婆辛苦住西鄰豈愛無家更願貧秋月春風檐
閣了白頭始(聲/去)嫁不羞人
　　　雨後泊舟小箬囬望靈山
靈山相識己平生雨後精神見未曽一朶碧蓮三
萬丈數來花片八千層雲姿霧態排天出竹杖芒
鞋欠我登羡殺峯頭頭上寺厭山不看是諸僧
　　　小箬舟中望月
偶於古柳繫春舩雲放千峯月滿川跳入廣寒宫
裏坐下看碧玉鏡中天斯須萬象都成雪遮莫三
更且未眠㱕到金陵入官府夢中說夢也無縁
　　　過亀峯
大亀昻首瞻南天仙人赤脚騎亀肩小亀一雙走
隨母指爪穿盡追不前仙人不知卜何事蹈脱緑
毛紛滿地老夫也要鑚一鑚何日故園遂㱕計
　　　寄題程元成紛事山居三詠
　　　　葵心堂
人笑戎葵定自癡不愁曦景蚤兼遲便令隔霧光
難到也則傾心苦為誰衛足平生非我志向陽一
㸃只天知話頭試問伯休父休父丹衷便是葵
　　　秀野堂
梅竹來禽帶月栽牡丹菡蓞照江開新安見底正
如此舊雨故人從不來秀色野香供雪飲名章俊
語用雲裁無論獨樂兼同樂琖面春風翠作堆
　　　攬有亭
葵心一岫卓南涯秀野諸峯走北來中起新亭雙
奄有盡驅景物四邊囬木居士作煨塵歎孤竹君
真梁棟材知有此亭無此様併煩與可灑松煤(材/亭)
(以竹為之/不用寸木)
　　　野荼䕷
去歳諸司賞物華荼䕷一㑹屬儂家今年不識荼
䕷面却買茅柴對野花
不識荼䕷恨殺人野花香裏度芳農寄牋為報東
皇道不理今年一箇春
　　　舟過安仁
恰則油牎雨㸃聲霎時花嶼日華明不須覆手仍
翻手可殺春雲沒十成
初受遥山献畫圖忽然巻去淡如無莫欺老眼猶
明在和霧和煙數得渠
一葉漁舩兩小童收篙停棹坐舩中怪生無兩都
張傘不是遮頭是使風
南風作(佐/音)雨北風休豈是春雲得自由只者(聲/去)天
時過湖得長年報道不須愁
渭川千頃在詩胸不管屠羊肆裏空蹈破菜園妨
底事莫教蹈到竹園中
　　　過鄱陽湖天晴風順
湖外廬山已見招春風好送木蘭橈青天挾日波
中浴白晝繁星地上跳萬頃琉璃吹一葉半簪霜
雪快今朝廬陵㱕路從西去却峭東㠶趂落潮
　　　舟至湖心望豫章西山雲起風雨驟至
横洲送我忽俱還四顧無邊巳慘顔雪浪撞天吞
几子(山名/湖心)抛雲將雨起西山一聲霹靂從空下萬
丈金蛇掣斗間舟子驚呼緫無色平生忠信且今
畨
　　　悶歌行
　　　阻風泊湖心康郎山旁小洲三宿作悶歌
　　　行
山行舊路不堪重及汎湖波又阻風世上舟車無
一穩乾坤可是剰詩翁
同列諸公緫勸予㱕時㓛莫過重湖婺源五嶺祈
門峽今是危塗是坥塗
一夜顛風翻却天簸將白浪到天邊康郎尚自無
根脚斗大(惰/音)洲頭却繫舩
問來鄔子到南康水路都來兩日强屈指行程誰
道遠如今不敢問都昌(康尚百里/都昌至南)
書䇿看來巳覺煩詩篇厭了更休論客心未便無
安頓試數油牎雨㸃痕
一風抛起萬瓊樓几子康郎緫掉頭莫怕浪髙洲
盡没海舩下碇併無洲
新詩哦罷倦來眠蝴蝶飛游八極邊舩外風濤如
霹靂一聲不到睡郷天
湖心何許有人煙上下雙天兩點山犬吠雞鳴四
舩裏旋成水國一家村
舩上猶餘一日糧湖心糧盡糴何郷仙家辟榖從
誰學明日無炊即秘方
南人方理北㱕舟北地風來便作愁不道北舩等
多日北風不作不成休
大風動地卷波頭索酒頻添醉未休不判明朝教
作病却圖今夕要忘愁
風力掀天浪打頭只須一笑不須愁近看兩日逺
三日氣力窮時㑹自休
　　　明發康郎山下亭午過湖入港小泊棠隂
　　　砦囬望豫章西山慨然感興
大江日東流我坐自向西亦復拜新月不為學蛾
眉恭惟月生處下臨故園池青松一萬株牡丹三
千枝床下枕北山簷前漱南溪歳歳身不到夜夜䰟
必㱕䰟㱕諒何益夢覺心自怡䰟夢尚如許而况
真㱕兮前日至鄔子西山出湖湄如見郷人面一
笑相娯嬉旅情得暫欣郷愁動長思今朝發康郎
一路能相隨我舩趨都昌囬首尚見之偶爾轉港
汉極目煙水迷不得一揖别悔懊庸可追
　　　觧舟棠隂砦
湖盡有殘渺情知無博瀾縱眺猶杳空至竟濟者
安回思遇險時分晷過亦難亦豈有竒畫死生聽之
天安知天矜否此外無控搏一風動旬月三日忽
自闌未渉浪自怖既渉焉用驩畏塗已數踐老命
偶再全還家切勿訴空遺児女澘亦勿訴同列同
列已預言
　　　宿四望山下望廬山
過湖見遠岫澹若横碧煙晨蔚動霽暉春滋涵雨
鮮人世那有此心疑是廬山宿驚恍未定欲問無
暇言落日泊四望諸峯森在前老夫急親指舟子
荅果然平地起屏障倚空開旗旜潜抱秀潤質不
露竒怪顔乃知名山尊未與几嶺班嚴重王公体
雍容徳人賢何必出鋒鋭要駭俗子觀坐令我生
敬瞻仰忘憂端更待孤月出開篷望晴巒
　　　明發四望山過都昌縣入彭蠡湖
衆舩爭取疾直赴兩山口吾舩獨横趨甘在衆舩
後問來風不正法當走(聲/去)山右不辞用盡力要與
風相就忽然挂孤㠶吾舩却先走
　　　宿廬山栖賢寺示如清長老
清風迎衣襟白雲捧脚底飄然徑上廬山頭誰道
栖賢三十里郷禪引到獅子峯旃檀噴出香霧濃
此一辨香為五老一笑問我顔猶紅右看南嶽左
東海方丈祝融抹輕黛群仙遙勸九霞觴金盤玉
箸鯨魚膾急呼清風與白雲送我更徃㑹列真郷
禪恐我忽飛去挽着衣襟復留住下視落星石一
拳長江一線湖一涓醉掬玉淵亭下泉磨作墨汁
灑醉篇
　　　題栖賢寺三峽橋
栖賢與楞伽初本共一山古潭宅神龍睡醒厭乆
跧是夕起雷雨震得天地翻此山拆為兩一溪断
中間下窺黒無地上攀青到天從此兩禪寺路絶
不徃還祖師見之笑彈指降神姦問天借横蜺搭
渡溪兩邊倒傾千崖雪飛下一玉淵餘怒尚雷吼
聲㧞諸峯根我來不能去輕生倚危欄忽然心為
動毛骨森以寒上人指断岸猶帶初拆痕
　　　徧游廬山示萬杉長老大璉
　　余夜宿栖賢詰朝行散同臨川危科逢吉南
　　豊黄文暠世髙永嘉周㝢泰叔宣城郭儀令
　　則栖賢老如清萬杉大璉開先師序㱕宗道
　　賢徧觀廬山紀行示萬杉
肩輿小斑筠地志古青冊初穿千長松忽仰萬絶
壁觀山不知名披志失山色行行問不住一一漸
可識何代五老人登峯化為石年齡今㡬春齒牙
諒無力天賜五玉乳與渠供朝食淵明醉眠處石
上印耳迹逸少飬鵝池蘚花漬餘墨鶴鳴南天青
亀拜北斗白栖賢縁不淺月枕借雲席萬杉與開
先弄泉碎珠璧病眸貪窮眺趼趾怯周歴同游多
俊人淡話半禪伯兹來殆天假不爾豈人及㱕舩
載曉星囬首兩相憶(亀行者行而朝北斗也山上/五老五乳鶴鳴亀行皆峯名)
(右軍鵝池/有淵明醉石)
　　　題漱玉亭示開先長老師序
山根玉泉仰面飛飛出山頂却下馳自從廬阜㵼
雙練至今銀灣乾兩支雷聲驚裂龍伯眼雪㸃濺
濕姮娥衣寄言蘇二李十二莫愁瀑布無新詩
　　　又䟦東坡太白瀑布詩示開先序禪師
東坡太白兩詩翁詩到廬山筆更鋒倒挂銀河分
一派擘開玉峽出雙龍天孫織錦機全别仙子裁
雲手自縫界破青山安用洗涴他瀑布却愁儂
　　　贈㱕宗長老道賢
地下㱕宗天下傳老夫剰欲到雲邊王弘送酒催
㱕去且省逺公沽酒錢
　　　過江州岸囬望廬山
廬山山南刷銅緑黄金鋸觧純蒼玉廬山山北潑
藍青碧羅幛褁翡翠屏昨日山南身歴徧今朝山
北舟中看山南是我所部民山北是我郷中人部
民郷人何厚薄有人問我山美悪詫南賖得郷里
嫌評北又道月且嚴兩平只在一言内山如西子
破瓜歳山南是面北是背(北土山/南石山)
　　　大孤山
小姑小年嫁彭郎大姑不嫁空自孀小姑有夫似
織女大姑無夫如何姮盧兹也曽作媒妁執柯教
與五老約東方一老差妙齡(一峯短小/五老峯東)匹似彭郎
却老成大姑背面啼更道豈有老人㑹年少大姑
年來年去今亦老
　　　過湖口縣上下石鍾山即東坡所記者是
　　　夕宿其下
上鍾山下鍾山兩鍾爾大(惰/音)何處懸滄波作杵天
作􁶯懸在江湖都㑹間蜀江西來一萬里章江南
來㑹於此更著鄱陽與彭蠡混同四水作一水萬
歳千秋撞不止兩鍾可是難當抵上鍾打得到骨
髓下鍾打穿胸腹底世無坡老辨古器誰知出自
周與魏老夫不能認欵識願聞大聲開病耳今夜
月明正無滓
　　　發揚港渡入交石夾
朝雨匆匆霽春山歴歴嘉老青交㓜緑暗錦出明
花漁艇十數隻雞聲三五家人生須冨貴此軰亦
生涯
入夾寛中窄臨流慢處深朝陽明衆岫西崦自多
隂脱袴嗔人儉提壷侑我斟老來除飲外半㸃沒
春心
山断情相接江同派暫分無風猶細浪有日却輕
雲生熟衣中半隂晴氣兩熏還家渾欲早徐掉也
堪欣
荻岸何時了松舟㡬日停波來全蜀白樹去两淮
青柔㯭殊清響征人自厭聼不知誰子醉垂手瞰
江亭
　　　過彭澤縣望淵明祠堂
夢裏邯鄲熟談間栗里親不聞擔板漢曾羡釆薇
人停待容來日商量尚小貧只欺五斗米典沒萬
金身􁕁􁕁􁕁
　　　小孤山
大姑老巳醜小姑少而秀婷婷獨立水精宫羅襪
生塵飄翠袖彭郎坥腹方醉眠小姑起舞春風前
古來同室無雙美天壤乃有彭郎子(立中流前昂/大孤一万石)
(郎磯一横石山與小姑對立兩岸舟過其間/後低與小姑相去二百里小姑一尖石峯甚秀彭)
　　　水螳蜋歌
清晨洗面開篷門巨螳蜋在水上奔前怒兩臂秋
竹竿後拕一腹春漁舩偶然拾得破蛛網挈取四
角沉重淵柳上螳蜋工捕蟬水上螳蜋工捕鱣捕
蟬頓頓得蟬食捕鱣何曽得魚喫
　　　阻風郷口一日詰朝舩進兩作再小泊雷
　　　江
朔吹憎舩進東暾讓雨行雲移青嶂動鴉度白雲
明淹泊寕吾願吟哦且客情江邊一株栁憔悴似
餘生
幸自無多雨其如不釅晴響牎踈復宻暈水滅還
生鷰競波中影山凝島外情殘春只五日留取作
江行
山巳多姿了雲仍太劣生濃橫半嶺白淡掃數峰
青照水影顛倒迎曦時晦明吾泓不孤殺(聲/去)天賜
碧瑶屏
　　　觧舟雷江過東流縣
雲散煙還合天昏日半烘青山猶淡白碧水欲輕
紅棹進欣恬浪公無怨逆風囬思五湖裏敢望大
江東
　　　阻風泊舒州長風沙
苦被淮西市苛留江表舩聞村紅酒賤看網白魚
鮮元是滄浪客况逢花栁天山川嗔老我醒眼對
風煙
觧䌫鸞溪北浮舟鴈汉東纔逢一日順却阻四程
風萬事乗除裏千年瞬息中請君明着眼造物一
狙公(鸞溪橋/廬山下有)
　　　江雨
雨㸃飛來水面初濕銀盤裏走真珠龍宫可是忙
收拾萬斛齊傾半霎無
雨裏油牎莫要關滴來堪翫洒堪聞萬珠貢入龍
宫了䞉得簷前數顆看
翡翠洲横緑錦山真珠汁洗水精甎江天萬景無
拘管乞(聲/去)與詩人塞滿舩
　　　三月晦日
春光九十更三旬暗準三旬賺殺人未到曉鍾君
莫喜暮鍾聲裏巳無春
　　　過池陽舟中望九華山
役役催行邁怱怱過此春杯翻五湖月笋掃九華
雲不是風煙好何縁句子新兹游四千里今日過
三分
　　　觧舟銅陵望淮山白雲
天惜淮山不惜銀渾銀砌起一長城淮山裏在銀
城裏半出諸峯越様青
銀城遮不盡淮山許事何縁便達天誰遣詩人強
饒舌和山失却忽蒼然
　　　隔岸
隔岸淮南樹中流渡北人數來無急務一數一囬
新
　　　　題東西二梁山
　　　發蕪湖舟過東梁西梁二山皆石峯夾大
　　　江對立兩涯即採石蛾眉亭所望見如雙
　　　眉者
二梁雙黛點東西牛渚看來活底眉阿敞畫時㣲
失手一眉髙著(斫/音)一眉低
莫恨當初畫得偏却因偏處反成妍喜來舒展愁
來蹙各様嬌饒更可憐
傳道臨春昔麗華不從陳帝入隋家獨將亡國千
年恨留下雙顰寄岸花
　　　舟過凌歊䑓望謝家青山
南風乆别忽言還又若河流九曲灣若要順風兼
順水柂頭背指謝家山
　　　發慈湖過烈山望見歴陽一帶山
夢繞天津月再灣慈湖觧䌫巳開顔淮山到眼渾
相識直北青梢是定山
一出還添二百詩風光投到費推辞江湖物色休
吟盡留取西㱕一半題
　　　舟過鵝行口囬望和州雞籠山
兩月青山不暫離入城未見有山時萬峯送我都
囬去只有雞籠未肯辞
　　　讀唐人于濆劉駕詩
劉駕及于濆死愛作愁語未必真許愁説得乃爾
若一字入人目蜇出兩睫雨莫教雨入心一滳一
痛楚坐令無事人吞刄割肺腑我不識二子偶覧
二子句児曹勸莫讀讀著恐愁去我云寕有是試
讀亦未遽一篇讀未竟永慨聲巳屢忽覺二子愁
併來遮不住何物與觧圍伯雅煩盡護
　　　跋常寕縣丞葛齊松子固衡永道中行紀
　　　詩巻
冝江風月冉溪雲緫與誠齋是故人老向煙波詩
句裏一朝雙看兩州春(煙波子/葛君自號)
　　　䟦葛子固題蘇道士江行圖
江行圖上指君山寄語煙波不用看烝水買舩㱕
霅水全家般入畫圖間
　　　送丘宗卿帥蜀
人似隆中漢卧龍韻如江左晋諸公四川全國牙
旗底萬里長江羽扇中玉壘頓清開宿霧雪山増
重起秋風近來廊廟多西帥出相誰言只在東
諭蜀宣威百萬兵不須號令自精明酒揮勃律天
西椀鼓卧蓬婆雪外城二月海棠傾國色五更杜
宇説郷情少陵山谷千年恨不遇丘遲眼為青
蜀人詫蜀不能休花作江山錦作州老我無縁更
行脚羡君來歳領遨頭碧雞金馬端誰見酒肆琴
䑓訪昔游收入西征詩集裏憶儂還觧寄儂不
　　　題曽無疑雲巢
蘭芷溪頭子曽子日飯蘭花飯溪水猶嫌塵土涴
荷衣移家龍山西復西清晨芒屨上山觜瞥見寸
雲石邊起忽追捉得絮一毬襟包袖裏不放休須
臾奔騰觸懷出散滿晴空那可收雲師却與曽子
戲展為大幕褰為帔獨攜曽子登雲巢其上無天
下無地忽聞阿香笑一呼曽子驚顧巢亦無㱕來
作巢學雲様夜夜雲來宿巢上
　　　寄題廬山楞伽寺三賢堂呈南康太守曽
　　　致虗
山房牙籖三萬軸六丁下取㱕群玉空餘坡老枯
木枝雪骨霜筯挿雲屋楞伽老僧懷兩賢作堂要
與祠千年只供清風薦明月不用秋菊兼寒泉江
西社裏曽常伯李家玉潤蘇家客併遣巫陽招取
來分坐廬山泉上石
　　　自金陵得郡西㱕曉發梅根市舟中望九
　　　華山進退格
山外雲濃白峯頭日淺紅横拕一疋絹直掃九芙
蓉奔走來舩裏提携入袖中寄言杜陵老不用剪
吳松
　　　發趙屯得風宿楊林池是日行二百里
動地風來覺地浮拍天浪起帶天流無翻栁樹知
何喜拜殺蘆花未肯休兩岸萬山如走馬一㠶千
里送㱕舟出籠病鶴孤飛後囬首金籠始欲愁
　　　題謝昌國桂山堂
艮齋引袖出明光㱕卧西江一草堂種滿山中渾
是桂怪來月窟更無香九秋金粟供朝飯三徑黄
花併夕糧履上星辰冠上豸一時脱却濯滄浪
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第三十五終
誠齋集卷第三十六
　　　　　　廬陵楊　万里　廷秀
　詩
　　退休集
　　　自金陵西㱕至豫章發南浦亭宿黄家渡
過了重湖雪浪堆章江欲盡塗江來到家無此江
山景畫舫行遲不用催
　　　送劉惠卿
　　安成劉惠卿舊字彦仁善醫有子讀書攜艮
　　齋詩見過作兩絶句書于後
活却千人藥一囊隂㓛吹作滿城香靈椿丹桂君
家有莫羨燕山竇十郎
舊病詩狂與酒狂新來泉石又膏肓不醫則是醫
還是更問無方定有方
　　　十月四日同子文克信子潜子直材翁子
　　　立諸弟訪三十二叔祖於小蓬萊酌酒􁆾
　　　金橘小集成長句
誠齋老子不柰靜偶拄烏藤出苔徑獨游無伴却
成愁群從同行還起興毎過一家添一人須臾保
社如煙雲褰裳涉溪溪水淺著屨度橋橋柱新蓬
萊一點出塵外南溪裏在千花裏芙蓉照波上下
紅琅玕繞屋東西翠槿籬竹户重復重雞鳴犬吠
青霞中蓬萊老仙出迎客朱顔緑髮仍方瞳餐菊
為糧露為醑染霧作巾雲作屨欣然領客到仙家
行盡蓬萊日未斜更傾山瓢酌仙酒酒外瓢邊亦
何有偶看小樹雙團欒碧瑠璃葉黄金丸主人忍
喫不忍摘笑道未霜猶帶酸小僮随我勇過我不
管仙翁惜仙果爭挽風枝㨂霜顆爭献滿盤來飣
坐隔水蓬萊看絶竒蓬萊看水海如池主人勸客
對絶境不飲令儂怒生癭何如寄下未盡瓢留待
早梅賞踈影
　　　水仙盛開留子上弟小酌
手種凌波香今歳便十斛要知誠齋中冨底水仙
國有酒偏欠花有花恨無客與子對花前不醉便
了得待勸巳非真不勸兩自索安知醉與醒今夕
定何夕
　　　癸丑正月新𨳩東園
長恨無錢買好園好園還在屋東邊周遭旋闢三
三徑只怕芒鞋却費錢
　　　與子上雪中入東園望春
草草東園未整齊却於看雪最清竒莫嫌蹈濕青
鞋子自有瓊瑤隔路泥
　　　松關
竹林行盡到松關分付雙松為把門若放俗人來
一箇罰渠老瓦十分盆
　　　萬花川谷
無數花枝略説些萬花兩字即非夸東山西畔南
溪北更没溪山只有花
　　　度雪䑓
二月盡頭三月來紅紅白白一齋開酴醿正要金
沙映莫道金沙只漫㘽
　　　碧瑶洞天
青松萬樹竹千竿蒼翠中間别一天從此洞天三
十七初頭且數碧瑤仙
　　　三三徑
　　東園新開九徑江梅海棠桃李橘杏紅梅碧
　　桃芙蓉九種花木各植一徑命曰三三徑云
三徑初開自蔣卿再開三徑是淵明誠齋奄有三
三徑一徑花開一徑行
　　　雪後東園午望
天色輕隂小齋中晝眠初醒未惺鬆梅横破屋無
多雪雲放東山第一峯不道風光虧此老將何㓛
業荅殘冬土羔菜甲鵝児酒醉入梅林化作蜂
　　　玉盤盂
旁招近侍自江都兩歳何曽見國姝看盡滿欄紅
芍藥只消一朶玉盤盂水精淡白非真色珠璧空
明得似無欲比此花無可比且云氷骨雪肌膚
　　　泉石軒初秋乗凉小荷池上
芙蕖落片自成舡吹泊髙荷傘柄邊泊了又離離
又泊看他走徧水中天
　　　寄朱元晦長句以牛尾貍黄雀冬猫笋伴
　　　書
大武尾裔名季貍目如點漆膚凝脂江夏無雙字
子羽九月授衣先著絮何如苗國孤竹君排霜傲
雪高拂雲子孫緫角遁㱕根金相玉質芝蘭芬三
士脂韋與風節借箸酒池俱勝絶先生胸次有皂
白一醉不須向人說
　　　䟦臨川梁譯居士孝德記
雪裏星奔避乱兵母先子後赴寒氷秪知判得身
俱死不料還同母再生
秪箇當時發一心通天通地緫渠臨芝蘭玉樹今
爭秀豈伹一枝生桂林(一孫登第)
　　　南齋前衆樹披猖紅梅居間不肆因為翦
　　　剔
道是司花定有神元來造化在詩人掃除碧樹無
情朶放出紅梅恣意春
　　　七字長句敬餞提刑寺丞胡元之持節桂
　　　林
江西太守說誰子只說吉州有新事棘闈照曰動
碧鱗粉堞入雲横爛銀三年八邑邑邑熟一任千
日日日春君不見吉州太守清何似白鷺江心秋
見底除却太倉五升米不曽遣人來向市四鄰束
脩來相看不將入家將入官清名襲人冰霜寒隨
風一夜入九関帝曰桂林五千里象犀珠玉生海
裏安得使者人人皆如此金捐於山珠抵水却從
吉州奪吾侯一州奪與三十州梅花一笑迎漢節
桂花八株吹嶺雪使星㱕去作台星跳(聲/音去)過郎
星與卿月
　　　荅賦永豊宰黄巖老投贈五言古句
吾友蕭東夫人今日陳后山道肥詩彌瘦世忙渠
自閑不見逾星終毎思即凄然鄰邑黄永豐與渠
中表間黄語似蕭語巳透最上關道黄不是蕭蕭
乃隨我前佳句鬼所泣盛名天甚慳詩人只言黠
犯之取飢寒端能不懼者放君據詩壇
　　　甲寅二月十八日牡丹𥘉發
排日上牙牌記花先後開看花不子細過了却重
囬
　　　燕脂樓子
樓子燕脂色燈前艷更鮮看花直到曉今夕不成
眠
　　　賞牡丹
把酒看花繞畫欄病身只得忍䡖寒主人半醉花
㣲倦下却珠簾放牡丹
　　　上巳日周丞相少保來訪敝廬留詩為贈
楊監金勝賀監家賜湖豈比賜書華囬環自闢三
三徑頃刻常開七七花門外有田聊伏臘望中無
處不煙霞却慙下客非摩詰無畫無詩只謾誇
　　　和謝
相國來臨處士家山間草木也光華髙軒行李能
過李小隊尋花到浣花留贈新詩光奪月端令老
子氣成霞無論蔵去傳詒厥拈向田夫野老誇
　　　因種酴醿金沙作度雪䑓以下臨之酴醿
　　　瘁而金沙獨茂
獨種酴醿冷却伊金沙作伴暖相依酴醿枯了來
年𥙷且看金沙也自竒
　　　東園墻隅雙松可愛栽酴醿金沙以繞其
　　　上
雙松樹子碧團欒紅錦纒頭白錦冠儘放花枝過
墻去不妨分與路人看
　　　登度雪䑓
欲問金沙信聊登度雪䑓碧桃良觧事開過架梢
來
　　　雨後登度雪䑓
三月東園近却賖東風翦翦雨斜斜春容雨打風
吹盡猶有金沙最後花
　　　東園幽步見東山
日日花開日日新問天乞得自由身不知白髪蒼
顔裏更看南溪幾箇春
何曽一日不思㱕請看誠齋八集詩到得㱕來身
巳病是儂㱕早是㱕遲
為愛東園日日來未曽動脚眼先開南溪頃刻都
行徧更到東山頂上囬
天賜東園食實封東山加賜在園東東山山色渾
無定隂處青蒼曬處紅
　　　東園新種桃李結子成隂喜而賦之
桃李今春勝去春添新換舊却重新冥搜竒特根
窠底妙簡團欒樹子勻移處帶花非差事登時著
子亦娛人坡云十載方成䕃未觧誠齋别有神
　　　芍藥宅
　　風雨敗花為花作宅上棟下宇瓦之壁之皆
　　以油簾
何以築花宅筆直松樹子何以蓋花宅雪白清江
紙紙將碧油透松作畫棟峙鋪紙便成瓦瓦色水
精似金鵶暖未熖銀竹響無水汗容清不泣晴態
嬌非醉盡收香世界關在閑天地風日㡬曽來蜂
蝶獨得至勸春入宅莫㱕休勸花住宅且小留昨
日花開開一半今日花飛飛數片留花不住春竟
㱕不如折挿瓶中看
　　　為牡丹去草
手種名花夢亦隨一年年望好花枝為花去草優
饒處兩袖青苔十指泥
　　　雨後步東園
晴繅金線不勝垂寒勒青針未放齊拄杖能言忽
相報三三徑裏已無泥
　　　初夏即事
旋作東陂巳水聲纔經急雨恰新晴提壷醒眼看
人醉布榖催農不自耕一似老夫堪笑死萬方口
業拙謀生嘲紅侮緑成何事自古詩人没十成
　　　枕上聞子規
半世征行怕子規一聞一歎一霑衣如今聴著渾
如夢我自髙眠汝自啼
去年借宅寄生児今歳群児又學伊差面見他鴬
與鷰向人強道不如㱕
　　　趙村
　　白樂天洛陽春詩云明日期何處杏花遊趙
　　村自注云洛陽城東地名趙村有杏花千樹
　　又游趙村杏花詩云趙村紅杏毎年開十五
　　年來看㡬囬子東園杏花徑亭子因命曰趙
　　村
杏花千樹洛陽春白傳年年愛趙村月蘂晴葩風
露格老夫移得在東園
　　　有歎
飽喜飢嗔笑殺儂鳳皇未可笑狙公儘逃暮四朝
三外猶在桐花竹實中
　　　四月三日登度雪䑓感興
髙䑓喜登眺登眺觸老睛入夏又涉三餘春安得
停雨欄漂耄丹風架舞壯青秧生麥將熟枽盡繭
巳成盛衰亦其常無顇豈有榮古今非千載一瞬
即古今慨然顧八荒此理誰與評我友諒無益有
益或麴生生雖不能言其言如震霆伹令我懷遣
未問醉與醒
　　　寄陸務觀
君居東浙我江西鏡裏新添㡬縷絲花落六囬踈
信息月明千里兩相思不應李杜翻鯨海更羡䕫
龍集鳳池道是樊川輕薄殺猶將萬户比千詩
　　　寄張㓛父
問訊子張子詩狂除未除年時一健步寄我數行
書舊矣哦招隱誰歟誦子虚江湖隔京洛不是愛
相踈
　　　清曉行散
清曉東園政好嬉忽然竚立小遲遲為逢咫尺青
松上無數群鸎政亂啼
　　　喜雨
欲知一雨愜群情聴取溪流動地聲風亂萬疇青
錦褥雲摩千嶂翠瑶屏行人隔水遙相語立鷺摧
枝忽自驚歳歳只愁炊與釀今愁無甑更無缾
　　　雨後子文伯莊二弟相訪同游東園
北阮稀相見東園肯到無鞋留沙跡淺扇荅雨聲
踈新長水三尺倒漂梅一株炊煙起山崦好箇晚
村圖
　　　嘗桃
金桃兩飣照銀杯一是栽來一買來香味比嘗無
兩様人情畢竟愛親栽
　　　菊夏摘則秋茂朝凉試手
種菊君須莫惜他摘教秃秃不留些此花賤相君
知麽從此千千萬萬花
　　　雲際院小池荷花纔落一葉急承
欲落荷花先自愁如何落後兔沉浮誰將碧玉圓
盤子和蘂和花一一收
　　　六月初四日徃雲際院田間雨足喜而賦
　　　之
髙下田疇水闘鳴泥深路滑不堪行請君聴取行
人語只箇愁聲是喜聲
去年今日政迎神禱雨朝朝禱得晴今歳神祠免
煎炒更饒簫鼔賽秋成
　　　題王才臣南山隱居六詠
　　　　莊敬日強齋
居人晏猶眠行子夕未宿此心從何生却道力不
足
　　　　格齋
讀書輪何知問羊馬何與二理仍兩心終無研究
處
　　　　南谷
我生本南溪我長寓南谷是子底無良奪我谷中
菊
　　　　竹亭
春亦只如是冬亦只如是别有一清風請君参此
味
　　　　松菴
與花不同色與竹元同德風月偏相尋携手清凉
國
　　　　腴亭
蜀張與蜀花郷人相觧后人存花更腴人去花亦
瘦
　　　夏夜誠齋望月
山居道是没空庭不道誠齋敞更明萬里青天元
是水半輪皎月忽成氷只今夏熱巳如此若到秋
髙何似生玉兔素娥兼老子三家一様雪鬅鬙
　　　誠齋步月
先生散髪步庭中孤月行天露滿空巳入廣寒宫
裏去如何别覔廣寒宫
桂樹何曽不長枝月輪却有不圓時若教桂樹只
管長拶拆月輪誰𥙷伊
　　　止酒
止酒先立約庶幾守得堅自約復自守事亦未必
然約語未出口意已慘不驩平生死愛酒愛酒寕
棄官億昔少年日與酒為志年醉則卧香草落花
為繡氊覺來月已上復飲落花前衰腸不禁酒此
事今莫論因酒屢作病自祟非關天朝來復告痛
飲藥痛不痊鋭欲絶伯雅巳書絶交篇如何酒未
絶告至愁巳先我與意為仇意慘我何便不如且
快意伯雅再遣前來日若再病旋旋商量看
　　　䟦蕭彦毓梅坡詩集
西昌有客學南昌衣鉢真傳快閣旁坡底詩人梅
底醉花為句子蘂為章想渠蹋月枝枝瘦贈我盈
編字字香若畫江西後宗派不愁禽賊不禽王
　　　入郡城泊文家宅子夜熱不寐
毒熱通霄不得眠起來弄水繞庭前大星跳(聲/去)下
銀盆底翻動琉璃一鏡天
　　　六月將晦夜出凝㱕門
暑裏街頭可乆停今霄無月也宵征一天星㸃明
㱕路十里荷香送出城山轎聲聲柔艣緊葛衣眼
眼野風清五更月出還家了不早相期作伴行
　　　荷池小立
點鉄成金未是靈若教無鉄也難成阿誰得似青
荷葉觧化清泉作水精
　　　幽居感興
葛製氷餐消㡬錢雲棲水宿本臞仙囬頭背汗渾
如雨賺却閑身四十年
　　　觀魚
老夫不柰熱跣足坐瓦鼔臨池觀游魚定眼再三
數魚児殊畏人欲度不敢度一魚試行前似報無
他故衆魚初欲隨幡然竟囬去時時傳一杯忽日
將暮
　　　秋凉晚酌
寄老山林度懶殘新秋又是一年年青編翠竹風
牎月白酒紅蕖水檻天暑欲謝時偏更毒儂當醉
後恕渠顛者稀尚隔來年在且釂今宵藥玉舡
　　　荷池觀魚
截山剜沼貯泉流旋種鯈魚絶善游細數未齊還
巳亂群嬉半没忽全浮荷錢荇帶來復去雪片銀
花稀却稠我樂自知魚似我何縁惠子㑹莊周
　　　同子文材翁子直蕭巨濟中元夜東園望
　　　月
雜碎輕雲白錦鱗十分圓月濕銀盆錦鱗散盡銀
盆在依舊青天無點痕
月到東園分外光行行坐坐間傳觴生愁蹈碎千
花影囬顧千花緫不妨
　　　十六日夜再同子文巨濟李叔粲南溪步
　　　月
際晚溪游暮欲㱕追凉逐勝却成遲月如醉眼生
紅暈山作愁眉帶淡姿天下無人閑似我秋邊有
句説從誰弟兄一再更相送行到更深笑不知
　　　重九前四日晝睡獨覺
睡思初酣過午睡起來四顧巳斜陽添糊牎隔無
風氣旋曬衣裘有日香舊雨不來從草緑新豊獨
酌又花黄去年重九窮忙過可遣今年更作忙
　　　重九後二日同徐克章登萬花川谷月下
　　　傳觴
老夫渴急月更急酒落杯中月先入領取青天併
入來和月和天都蘸濕天既愛酒自古傳月不觧
飲真浪言舉杯將月一口吞舉頭見月猶在天老
夫大笑問客道月是一團還兩團酒入詩腸風火
發月人詩腸氷雪潑一杯未盡詩巳成誦詩向天
天亦驚焉知萬古一骸骨酌酒更吞一團月
　　　寄題劉巨卿家六詠
　　　　詣齊
紫鸞自超詣一日可天地児郎伹讀書聖處底難
至
　　　　䝉齊
是心如維斗萬物所取正䝉之以㣲雲孤光更淵
靚
　　　　拙菴
天下無箇事巧著(切/勑畧)事便生濂溪一賦在座右
不須銘
　　　　西隱
山林與朝市隱處俱未是只箇西枝西黙坐且求
志
　　　　壷天
其大彌九蒼其小貯一壷靜觀性中天大小竟何
如
　　　　來薰軒
薰風自南來萬象皆披襟老子本不熱看他度青
林
　　　題玄潭觀雪浪閣
贑江西來千里許流到閣前虎鬚怒旌陽橫剣居
上頭却喝長江教倒流跳作漩花雪山立濺得琳
房滿山濕即今水落未足觀桃花浪起君來看一
波打牎君膽寒
　　　贈冩真劉敏叔秀才
冰鑑傳神苦未工傳來恰恰五秋風又將老醜形
骸子般入劉家畫苑中
江右傳神下筆親杉溪集裡識劉君君今有子能
傳業撞過煙樓更入神
　　　䟦冩真劉敏叔八君子圖
　　冩趙韓王韓魏公文潞公司馬温公王荆公
　　六一先生東坡先生山谷先生小像手軸
一代一兩人國巳九鼎重如何八君子一日集吾
宋古人三不朽諸老一一中乆别忽相逢相對忧
如夢
　　　詩人王季廉挽詩
手探盧溪頷下珠詞林再嘯老於菟不餐煙火惟
存骨吟殺江山失却鬚錦里鸎花餘故宅㶚橋風
雪入新圖只今醉卧長松下猶要熊児捉轡無
　　　乙邜春日三三徑行散有感
東園一日走千廵又見龍飛第一春桃李成隂儂
巳老江山依舊歳還新穿花蹈影渾無日隔徑聞
聲不見人學省同寮各星散白雲珍重伴閑身
　　　立春検校牡丹
牡丹又欲試春粧惱得閑人也作忙新舊年頭將
替換去留花眼費商量東風從我袖中出小蕾巳
含天上香只道開時恐腸断未開先自断人腸
　　　曉起探梅
一生刧刧只長塗投老山林始定居夢破燈青牎
欲白猶疑雪店聴雞初
打併人間名利心萬山佳處一溪深仙家忍餓禪
家苦老子梅邊政醉吟
一祖南枝派五房紅黄蕚緑蠟鴛鴦杏紅千葉元
無種誰子翻騰箇様粧
江梅小樹打頭開便有紅梅趂脚來䟎得杏紅開
火急春風巳落第三囬
　　　題曽無媿月牎
阿兄作(佐/音)雲巢阿弟作月牎乾坤清氣只雲月一
家兩手併取將作巢不用木只架雲為屋作牎不
用􁂻只掇月為庭兠羅緜上住兄子銀色界中著
吾弟阿兄雲向筆下生阿弟月向詩中明弟兄雲
月兩清絶雲月何曽有分别不知雲月入胸中為
復胸中有雲月
　　　人日後㱕自郡城
倦來睡思酒般醲曉起東園看曉風孤負梅花三
四日新年人事到城中
　　　乆雨小霽東園行散
雨寒兩月勒春遲初喜雲間漏霽暉道是攀花無
雨㸃忽然放手濺人衣
　　　中和節日步東園
兩晨又不到東園沙徑朝來合小乾可惜紅梅將
落去怕風怕雨不來看
五出桃花千葉緋團欒繞樹間芳菲攀來欲折還
休去看到殘紅教自飛
一年佳節又中和三分春光一己過莫恨峭寒花
較晚留連春色儘從他
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第三十六終
誠齋集巻第三十七
　　　　　　廬陵楊　万里　廷秀
　詩
　　退休集
　　　二月十日留子西材翁二弟晚酌
丁流迷沉一小炷聚作香雲散香霧清尊相屬對
花前政是一年春好處海棠初試川様粧垂絲新
出濯錦江杏花欲落桃李拆牡丹未拆巳國香酒
行莫忙且一琖一琖一畨一行散徧行九徑却重行
莫遣一花不相見酒教少酌花多看看盡千花却
深勸今宵無月不須燈千樹李花如晝明
　　　登度雪䑓下臨桃李徑
桃花夾外李當中三徑花開兩徑紅獨繞畫簷無
箇事自攜團扇撲黄蜂
　　　萬花川谷海棠盛開進退格
四面週遭國艶叢危亭頓在艶叢中天開錦幄三
千丈日透紅粧一萬重積雨乍晴偏楚楚東風小
緩莫怱怱為花一醉非難事且道花醲復酒醲
　　　積雨小止暫到東園雨作急㱕
咫尺東園千里遙欣逢小霽路逍遙鷺穿秧稻新
黄脚蟲秃金沙嫰紫條城市簷間堪繫䌫山溪夜
半失危橋怱怱行散還皈去一陣飄蕭不見饒
　　　四月二十八日祠禄秩滿喜罷感恩進退
　　　格
隨牒江湖四十年寄名䑓閣兩三畨全家廩食皆
天賜晚歳祠官是地仙匹似分司轉閑散也無拜
表及寒温明朝更省毛錐力十字名銜尚請錢(樂/白)
(事未知今日祠官併行香拜表亦皆不赴予以中/天得分司官作詩夸拜表行香寒温之外並無職)
(萬壽官辞滿繫階遂省十字云/大夫秘閣修撰提舉隆興府玉隆)
　　　荷池小立
池小泉多强欲留留他不住恣他流荷盤不放荷
尖出穿破盤來却又休
　　　贈閤皂山嬾雲道士詩客張惟深
閤皂峰頭半朶雲化為道士到吾門問渠真箇如
雲嬾為許隨風處處村
羽客來從閤皂山慇懃告訢病詩癲古今此病元
無藥癲到隂何便是仙
　　　料理小荷池
側塞浮荷更泛苔為芟數路水痕開魚児便喜新
開港繞去繞來千百囬
　　　六月十六日夜南溪望月
溪水留我住溪月愁我皈望後月更佳昨宵未為
竒大都月色好一歳能幾時人散長是早月來長
是遲初出如大甕纔露金半規不知獨何急下如
有人推忽然脱嶺尖行空安不危似愛溪水淨下
浴青瑠璃明珠徑餘尺沈在千頃陂我欲刺雙手
就溪取團暉白小忽乱跳碎作萬金徽須㬰波痕
定化為水銀池夜乆看未足風露欺病肌我能尚
小留瘦藤歌式㣲一笑顧群從來夕肯集兹
　　　送吉守趙山父移廣東提刑
越䑓海山清更雄曲江間出曲江公憲䑓師表光
且耿濂溪留下濂溪井趙俣端是宋間平妙年䇿
名千佛經陽春有脚來江城銀漢乗槎移使星嶺
上梅花莫遲發先遣北枝迎玉節寄聲多賀㡌子
峯今歳峯頭有霜雪(峯名㡌子/提刑衙後一)
　　　擬吉州觧試秋風楚竹冷詩
客子征行日偏逢楚水秋一風來瑟瑟萬竹冷脩
脩吹作清霜骨聲酣古渡頭班林寒欲裂碧節爽
還幽不復披襟快長懷落㡌愁少陵詩思苦送别
更㝠搜
　　　題星子縣黄宰世髙問政堂
黄子儂故人危子儂門生向來同登漱玉亭銀河
洗面醉不醒四年二子不見面過眼光隂掣飛電
今晨忽得問政碑黄子作堂危子詞危子筆力乃
爾進黄子佳政不須問寄言二子各努力古人也
是人作(佐/音)得
　　　大丞相益國周公訪予於碧瑤洞天劉敏
　　　叔冩以為圖求予書其後
平叔曽過魏秀才何如老子致元台蒼松翠竹青
苔逕也不傳呼宰相來
　　　丞相周公招王
　　　寄以長句
素娥大作中秋節一夜廣寒桂花發天風吹墮緑
野堂夜半瑤堦丈深雪梅仙不知天尚秋只驚香
雪㸃搔頭笑隨玉妃照粉水洗粧同入月中游晋
公賞梅仍賞桂獨招子猷雪前醉明朝有客訴天
公不喚香山病居士
　　　寄題開州史君陳師宗柴扉
屋是茅一把門是柴一束是間著宇宙太倉半粒
粟五聞陳家扉様似陶家屋孤松不須雙五柳何
用六竹籬東復東添種數叢菊䞉肯蚤皈來盈尊
酒初緑
　　　寄題吳仁傑架閣玩芳亭
洞庭波上木葉脱巫山宅前野花發子規啼殺不
見人空令千載憶靈均春蘭九畹百畒蕙自榮自
落誰能佩澤國(山/東)最上頭有客玩芳杜若洲扁舟
夜上人鮓甕手掇騷人衆芳種皈來夢到閬風䑓
靈均花草和露栽寄言衆芳未要開更待誠齋老
子來
　　　題子文弟南溪竒觀
行盡三江與五湖江湖元只近吾居一陂秋水鎔
銀汁萬里青天落玉壷毎約弟兄人定後恣看風
露月來初老夫詩句休拈出漏洩南溪竒觀圖
　　　賞菊
老子平生不觧愁花開酒熟萬縁休更教不為黄
花醉枉却今年一片秋
菊花肯為别人黄長怨先生不断腸兩鬢盡凋無
地挿一杯細嚼入神香
菊生不是遇淵明自是淵明遇菊生歳晚霜寒心
獨苦淵明元是菊花精
物性從來各一家誰貪寒瘦厭妍華菊花自擇風
霜國不是春光外菊花
　　　白菊
白菊初開也自黄開來開去白如霜小蜂劣得針
來大不怕清寒嗅冷香
霜後黄花頓不中獨餘白菊闘霜濃與霜更鬭晴
天日鬭得霜融菊不融
　　　芙蓉盛開戯簡子文克信
芙蓉得雨一齊開開盡秋花客不來到得客來花
巳老晚粧猶可兩三杯
　　　曉寄芙蓉俓
晚粧懶困曉粧新火急來看趂絶晨夾徑花枝欺
我老競將紅露洒烏巾
芙蓉佳處不勝佳花不中蔵秪外斜恰似曲江聞
喜宴緑衣半醉戴宫花
　　　送簡壽玉主簿之官臨桂
蘭溪傾蓋杏風殘桂嶺離𥚑菊露寒聴子新詩過
夜半吹儂秋思入雲端徃吟平地千蒼玉還憶孤
舟一釣竿四海如今習鑿齒大官莫作小官看
柴門草徑儘莓苔不放黄塵俗子來詩客清晨衝
雨入梅花一夜為君開飄蕭落葉殘燈火陸續清
談濁酒杯二十六年纔四見驪駒抵死秪相催
　　　殘菊
腸断黄花霜後枝花乾葉悴兩離披一花忽秀枯
叢裏更勝初開乍見時
　　　秋圃
何處秋深好山林處士家青霜紅碧樹白露紫黄
花一熟讎頻雨朝晴禱暮霞連霄眠不著猶自愛
新茶
　　　與侯子雲溪上晚步
人入溪園自掩門溪流新落兩三痕杖藜紫菊霜
風徑送眼丹楓夕照村行住忽然忘近逺隂晴未
肯定寒暄多時不出今聊出牧子樵児一笑喧
　　　十一月朔早起
抛笏投簮四見秋宦情世味兩俱休塵隨日影穿
牎喜葉巻風聲刮地愁文武自勻香底火聖賢教
帶老時篘夜來冨貴非人世夢釣滄浪雪滿舟
　　　新晴
瑤霜珠露兩相鮮玉宇金鉦萬里寛欲作(佐/音)一晴
多少日早知秪費數朝寒暴禾埸裏鷄豚樂試筆
牎前紙墨乾兒女莫餐新淅飯打頭荷甔且輸官
　　　嘲蜂
薰籠供藥較香些引得蜂児繞室譁笑死老夫緣
底事蜂兒專用鼻看花
　　　留蕭伯和仲和小飲
野果山𬞞未要多濁醪清酒儘從他不於兩琖三
杯裏柰此千愁百惱何山倒莫教扶玉樹尊空别
得借銀河少陵一語君知麽不見堂前東逝波
誰曽白日上青天誰羨千鍾况萬錢要入詩家須
有骨若除酒外更無仙三杯未必通大道一斗真
能出百篇李杜飢寒纔幾日却教冨貴不論年
　　　新晴東園晚步
一月秋隂一日晴山禽相賀太丁寕不愁白髪千
莖雪隨喜黄庭一巻經晚霧薄情憎逺嶺夕陽死
命戀危亭孤吟道是無人覺松竹喧傳菊細聼
忙裏清流也帶塵閑中底物不長新水將樹影揮
空帚楓換秋容作好春自是不皈㱕便得老來下
筆筆如神鸎花煎煼無虗日賤相誠齋一老人
　　　新霜
得得今年未有寒天公小靳不全判欲呈瑞雪飛
花様先遣濃霜起草看瓦脊生塵緫瓊玉梅梢著
粉忽琅玕老夫到老嫌冬熱十指朝來出袖難
　　　餐霜醒酒
宿酒朝來醉尚殘胸懷眊矂腹仍煩牡丹壇上欄
干脚自刮霜毬衮舌端
　　　梅菊同挿硯滴
兩枝殘菊兩枝梅同入銀甖釀玉醅待得陶泓真
箇渴二花酒熟與三杯
　　　冬至霜晴
油簾雪白日華紅老子良圖策俊功自曬綿裘并
衲袴誰知衣桁是薰籠絶憐寒菊枯根底留得殘
霜過日中舊説冬乾年定濕試將今歳試南翁
　　　朱伯勤同子文弟㓜楚姪來訪　書事
板橋再葺岸頭横茅屋新添樹外明山勢追囬一
溪水波光飛到萬花亭沉煙久冷爐猶馥簾子閑
垂脚自平坐看千林緫黄落只餘蘭蕙向人青
　　　與伯勤子文㓜楚同登南溪竒觀戲道傍
　　　群兒
䰒鬆睡眼熨難開曵杖縁溪啄紫苔偶見群兒聊
與戲布衫青㡳捉將來
　　　曉行東園
霜後前林一向踈丹楓落盡况黄梧犯寒侵早看
残菊怕熱平生不擁爐老眼讀書長作睡病身得
酒忽全蘇好詩排闥來尋我一字何曽撚白鬚
　　　至後十日雪中觀梅
小樹梅花徹夜開侵晨雪片趂花囬即非雪片催
梅發却是梅花喚雪來琪樹横枝吹腦子玉妃乗
月上瑤䑓世間除却梅梢雪便是永霜也帶埃
　　　飲酒
今日偶不飲無事亦有思偶然舉一杯事至我不
知豈獨忘萬事此身亦如遺此酒本何物􁉷先麯
還隨飯秫秪醒眼嚼麴無醉時秫麴偶相逢清泉
媒妁之不知獨何神幻出忘世姿莊周不須周惠
施不須施貴賤與死生不齋元自齊我本非搢紳
金華牧羊兒秪坐讀詩禮一出不得皈㱕來今四
年似早其實遲海中無蓬萊蓬萊在酒池今夕一
杯酒乗風駕雲旗猶遭世縁縛未掛神武衣
　　　雪後領兒軰行散
今日意不愜出游聊逍遙父子自爲伴何須外招
邀過溪足小倦臨流坐危橋囬頭顧五廬竹樹翳
草寮獨有萬花亭巋然出山椒髙陂㵼溪水環佩
鏘瓊瑤飛流迸空起平水和天搖㫪淙到潭底勢
盡自浮漂蟹眼沸不停雪山湧還消近觀絶洶洶
逺聼漸蕭蕭忽逢緑頭公攜孥鼓丹橈喧呼葦間
出得意似見驕我行為小立流魚偶雙跳人物各
自適兹游定誰超
　　　中塗小歇
山僮問游何許村莫問何許伹出門脚根倦時且
小歇山色佳處須細看道逢田父遮儂住説與前
頭看山去寄下君家老瓦盆他日重游却來取
　　　雲際寺前山頂却望幡竿鷓鴣
　　　諸山
幡竿嶺帶鷓鴣山雪後霜前紫翠間自掇胡床移
好處莫教漏眼一煙鬟
逺近青山列畫屏近山濃抹逺山輕髙屏已出低
屏外更有孤峯出一層
　　　游雲際寺諸僧皆出因過田家
游徧諸峯欲晚霞倦投野寺覔煎茶更無一箇殘
僧在㱕路却投田舍家
　　　㱕路過南溪橋
霜風一動嶺雲開雲外樵歌暮更哀童子隔溪呼
伴侣併驅水牯過溪來
愛他風物重徘徊㱕路遲遲却快哉曲拆縁溪非
細好忽逢断岸却囬來
　　　荷池
小池歳晚石泉寒荷葉低垂緑柄乾一似漁人暮
㱕後敗蓑破笠掛魚竿
　　　簷滳
簷滴踈踈亦㡬何滴將苦砌出圜窠就中漱滌偏
精巧泥土都無石子多
　　　與山莊子仁姪東園香梅
仰樹看花不見梅聞香疑在别園開更行數步偶
囬首却被青松映出來
梅花不是雪家仙雪裏如何不怕寒凍脱龍髯氷
却海千花試與鬭來看
手種江梅五百窠小窠開早更花多就中一樹尤
清絶惱殺先生看殺他
步繞梅花徧一園得花妙處忽欣然元來别有看
花眼笑向山莊死不傳
　　　歳暮皈自城中一病垂死病起
　　　遣悶
索居猶寡歡巾車入城闉親舊乆不見一見交相
欣挽衣招我飲惟恐我出門不招我亦徃不留我
亦存慇懃復如許不住我豈真是時梅始花吹香
落金尊酒冽肴果富咀啜俱芳珍丞相我知已大
守吾故人言非汰塵雜塵雜不入言初談聖賢髓
終談天地根而况衘杯酒不樂復何云
出郭雲尚明及郊日忽暮不思日晷短却信雲色
誤駿奔六七里逢店破亦住澆愁幸殘尊照睡聊
短炬荒雞喚野夢晨起念速步升車乃復下故疾
動中腑昏眩懔欲絶低徊不能去僮僕强我皈偶
不隕中路老至猶倚强疾在自不悟及兹一委頓
去死僅寸許人生信浮脆可笑何足懼所懼棄官
晚行樂今巳遽
食罷游東園慨然傷我懷昨日卧病時自謂不復
來入門大風起萬松聲頓哀病骨念不堪欲行重
(裴徊/裴徊)南齋前小倦坐苔堦齋前花不多亦有兩古
梅似知我至此頃刻忽盡開多情梅間竹偃風特
竒哉不知喜風舞為復怯風囬萬象皆迎春我獨
老病催明日能來否且皈撥爐灰
病起行不得坐乆情不舒倔强妻子前欲扶羞索
扶且呼斑竹君寸步與我俱逺行亦未决聊復循
庭除平地誰云覺陟降即少徐平生四方志八極
視若無西飛折若木東厲騎鯨魚即今卧藜床一
起還九嘘力憊志猶在床頭尋湛盧
　　　丙辰歳朝行東園
元日扶衰看早春嫰苔一徑落梅新何人舞罷凌
波襪蹈匾真珠滿緑絪
　　　題張坥夫腴莊圖三首
百里青山十里溪荷花萬頃照紅衣臨平山下西
湖上揔被腴莊掇取㱕
花光泉響不相参城市山林難兩兼不分腴莊最
無頼一時奄有忒傷廉
花開還喜落還嗟君被腴莊惱却些何似老夫展
横軸一朝見盡四時花
　　　東園晴步
淺暖踈寒十日晴桃花紅暗李花明小蜂撲得渾
無益羽扇徒勞不作聲
金沙遶架卧春風節節新條出嫰叢一色勻排緑
瓶子忽然半縷漏深紅
　　　曉登萬花川谷看海棠
夜雨朝晴花睡餘海棠傾國萬花無館娃一様三
千女露滴燕脂洗面初
準擬今春樂事醲依前枉却一東風年年不帶看
花福不是愁中即病中
　　　走筆送趙正則司户來訪皈覲
　　　親庭
捧檄親庭㱕㡌斜肯臨破屋玉川家小留詩客三
杯酒試看山園㡬處花君到東湖與南浦時當芍
藥替金沙却來書滿参卿考徑泛銀河狂斗槎
　　　東園社日
風雨摧殘桃李枝東園無樹不離披海棠過後殘
花在恰似上春初發時
　　　觀社
作社朝祠有足觀山農祈福更迎年忽然簫鼓來
何處走殺兒童最可憐虎面豹頭時自顧野謳市
舞各爭妍王侯將相饒尊貴不博渠儂一餉癲
　　　上巳後一日同子文伯莊永年步東園
兄弟相過看牡丹牡丹看了看東園攀翻花木來
還去九徑還行十八畨
九徑隂隂一一穿前談後笑各欣然緩行不是身
無力滿地殘紅不忍前
只愛酴醿雪作葩不知雪後减金沙春皈道是無
情著試看游絲舞落花
　　　積雨小霽
雨足山雲半欲開新秧猶待小暄催一雙百舌花
梢語四顧無人忽下來
　　　題劉髙士看雲圖
　　茅山詩人凝神高士劉先覺遭遇
　　孝宗皇帝嘗因宣召講莊子輒進苦口之言
　　曰親君子逺小人近莊士踈嬖倖此可以道
　　家者流俟之歟慶元丙辰三月二十二日次
　　謝艮齋韻書看雲圖後
偶為看雲且罷琴萬山寒隔一溪深誰言嚥月餐
雲客中有憂時致主心
　　　送黄巖老通判全州(石居士/自號白)
瀟湘之山可當一枝筆瀟湘之水可充一硯滳白
石得官斑竹林天錫筆硯供醉吟好將湘山㸃湘
水灑滿青天一張紙䑓家旁搜清廟珍竒珍墮在
湘水濱烏衣樞相今水鏡手提一道人材柄外䑓
况復有三賢看即吹噓送上天皈來肯過誠齋裡
分似錦囊新句子
　　　送劉北秀
劉子過逢二十年别來風月幾千篇黄金賣盡延
賓友囊底何須看一錢
贈我盆花十小詩菖蒲一詠最清竒洞庭卷入堅
昆椀更巻青天入寸漪
　　　暑中早起東齋獨坐
松竹隂中逗曉光無風有露自生凉黄筠倚子十
二隻倚遍瑠璃皆滿霜
　　　誠齋待月
紅稠碧秀晴山園只有誠齋眼界寛月近竹梢偏
不上要人不看要人看
　　　六月晦日
今年六月熱全無不是雲隂即雨餘松葉落階休
掃動黄金線織滑氍毹
　　　寄題儋耳東坡故居尊賢堂太守譚景先
　　　所
東坡無地頓危身天賜黎山活逐臣萬里鯨波隔
希奭千年桂酒弔靈均精忠塞得乾坤破日月伴
渠文字新秪箇短簷髙屋帽青蓮未是謫仙人
先生初落海南垂茅屋三間不到伊更有髙堂懸
畫像幸無過客首(聲/音去)新詩古來賢聖皆如此身
後㓛名屬阿誰底事百年譚太守却教賓主不同
時
　　　小池荷葉雨聲
午夢西湖泛煙水畫船撑入荷花底雨聲一陣打
踈蓬驚開睡眼初䰒鬆乃是池荷跳急雨散了真
珠又還聚幸然聚作水銀泓㵼入清波無覔處
　　　贈左元規
誰道古人今不如龍生龍駒鳯鳯雛太冲千載有
孫子筆端真可四三都向來鹿鳴首送渠至今銀
𫀆雙袖烏會逢玄晏為拈出殿前作賦聲第一
　　　八月十二日夜誠齋望月
儳近中秋月已清鴉青幕掛一團氷忽然覺得今
宵月元不黏天獨自行
　　　蛩聲
誠齋老子一皈休最感蛩聲五報秋細聴蛩聲元
自樂人愁却道是他愁
　　　送王子林節推官融水
桂嶺梅花欲爭發融水幕賓來訪别可憐疋馬犯
霜風吟徧梅花更吟雪我如病蚕巳三眠作繭不
就黏壁乾君如雲表秋徤鶻政好搏扶整羽翰中
書落筆看給札皈時過我聊投轄
　　　寄餞湖廣緫領張子儀少卿赴召
君不見紹興初載毘陵公亂後身作夾日龍㓛存
社稷報不盡秖遣千載髙清風當家衣鉢付誰子
蘭砌孫枝渾是似哦詩五字如淵明讀書萬巻如
子美士飽木牛今㡬年月昇金掌皈九天胡不令
舍人咄咄趣行李早上星辰聽珠履
　　　偶生得牛尾貍献諸丞相益公侑以長句
風林露圃天欲霜柿紅栗紫橘弄黄老夫忍饞不
忍嘗丁寕籩人莫取將朝來栗姬羽化去逋其木
奴三百户烏椑士子散如煙検校不知渠去處山
僮相傳皂衣郎字曰季貍氏竒章上樹千囬一霎
强連夜剽掠積廼倉并吞又向黎侯國羅人救黎
遂禽獲白茅面縛來献俘玄端貂裘瓠肥白觧驂
薦渠登相門立談封作糟丘君旁招披緜拉通印
日侍尊爼嬉平園玉肌生憎麄手削須防東坡誦
冤著(公園名/平園乃益)
　　　題益公丞相天香堂
　　益公新植洛中絶品牡丹數十本作堂臨之
　　誠齋野客楊万里請名以天香且為賦長句
君不見沉香亭北專東風謫仙作頌天無㓛君不
見君王殿後春第一領袖衆芳捧堯日此花司春
轉化鈞一風一雨萬物春十分整頓春光了收黄
拾紫皈江表天香染就山龍裳餘芬却染山水郷
青原白鷺萬松竹𬒳渠染作天上香人間何曽識
姚魏相公新移洛中裔呼酒先招野客看不醉花
前為誰醉

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第三十七終
誠齋集巻第三十八
　　　　　廬陵楊　万里　廷秀
　詩
　　退休集
　　　冬暖絶句
今歳無寒秪有暄臘前渾似半春天醉中苦有薫
香癖燒得春衫兩䄂穿
　　　臘前月季
只道花無十月紅此花無日不春風一尖已剥臙
脂筆四破猶包翡翠茸别有香超桃李外更同梅
鬭雪霜中折來喜作新年看忘却今晨是季冬
　　　南齋前梅花
山園臘裏日𬞞蕪只有南齋最起予竹映梅花花
映竹翠毛障子玉妃圖
朝朝蚤起掛南牎要看梅花試曉粧兩樹相挨前
後發老夫一月不燒香
　　　寄題周子中監丞萬象臺(成居士/自号乗)
昔從永和望青原永和在地山在天今從青原望
萬象青原在下䑓在上乗成先生學海龍眼髙四
海空復空如登中天騖八極下視積蘇同絳空萬
物一馬喻多少漆園小家窮計校須彌芥子亦未
妙葱嶺老胡烏知道此詩觧嘲仍索閙舉似先生
應絶倒
　　　添盆中石菖蒲水仙花水
舊詩一讀一畨新讀罷昏然一欠伸無數盆花爭
訴渴老夫却要作閑人
　　　小醉折梅
死愛花枝不忍吹醉來恣意折芳菲鬢邊挿得梅
花滿更撚南梅滿把皈
　　　送錢文季僉判
東海珠胎清廟珍壁水秀孝第一人胡為俯首蓮
泛湪如有用我試治民古來幕中要婉畫君乃不
肯作此客囊箧細碎吾不能玉壷清氷朱絲直梅
花雪片迎新年送君摶風上九天鳳池雞樹只咫
尺致君堯舜更努力
　　　南溪早春
還家五度見春容長被春容惱病翁髙栁下來垂
處緑小桃上去末梢紅卷簾亭館酣酣日放杖溪
山欵欵風更入新年足新雨去年未當好時豐
　　　春夜無睡思慮紛擾
不堪萬慮攪中腸打破愁城入醉鄉酒力盡時還
又動春宵短後却成長浮思閑念紛無數飛絮游
絲徧八荒看到東䆫䆫欲白忽然一夢到羲皇
　　　雪後寄謝濟公材翁聫騎來訪進退格
封胡連璧雨中來目送皈鞍悵獨囬隱几讀書寒
入骨開門落雪皓平堦急尋火闔温雙手自喚兒
郎共一杯念汝野梅官栁路地爐松葉買茅柴
　　　東園醉望暮山
我住北山下南山横我前北山似懐抱南山如䯻
鬟懐抱冬獨暖䯻鬟春最鮮松鬈沐初凈山蘤挿
更妍我來猶斜陽我望忽夕煙一望便應去不合
乆慿欄山意本日惜知何許人看急將白錦障小
隔青鬢顔近翠成逺淡縹渺天外仙誰知絶竒處
政在有無間頃刻萬恣態可玩不可傳
　　　小酌
酒入春逾勁天寒燭始明偶然傾一琖政尒忽三
更
　　　芍藥初生
芍藥新移種紅拳餐萬雛看來已可愛未問有花
無
　　　上章休致奉　詔不允感恩書懐
納禄惟愁晩䝉恩未聼辞猖狂思再凟感戀獨多
時但有花開日無非飲醉時白頭何所用滿與挿
花枝
　　　寄題萬元享舍人園享七景
　　　　意山
不識弁山面相逢笠澤詩秪應晩雲散玉立對門
時
　　　蒲魚港
蒲牙長㡬何已足庇玉尺只恐如主人潜逃逃不
得
　　　溪雲
閣前三面山閣下一溪水雲出戲作霖却㱕宿簷
裏
　　　閑世界
要㝷閑世界不在世界外明月與清風何朝不相
對
　　　也賢
架亭元用木一夕化為竹醉眼碧成朱若箇是蒼
玉
　　　倚苕
何處苕溪好請君來倚樓西山也驩喜奔走入簾
鈎
　　　緜隱堂
試問隱緜上何如隱東山出處兩無閡世間出世
間
　　　送趙寛之排岸之官章貢
監河曽賦鹿鳴篇又奉潘輿上貢川五子循環迎
一母十分酌玉祠千年欎孤馬祖饒行樂柿粟來
禽肥過拳蘭膳餘閑繙故紙曲江早趂燕花邊
　　　積雨新晴二月八日東園少歩
醉來忽隨錦網窩無柰桃園李繞何八角小亭無
處坐見花多處背花多
去歳春時政病身對花不飲被花嗔如今急報千
花道還我前來未足春
　　　春半雨寒牡丹殊無消息
今歳芳菲儘未忙去年二月牡丹香寒暄不定春
光晩榮落俱遲花命長絻一雨朝晴炫野又三四
陣雨鳴廊鞓紅魏紫拳如蕨而况姚家進御黄
　　　題李子立知縣問月䑓
髙䑓走上青天半手弄銀盤濯銀漢喚起謫仙同
醉吟一面問月一面斟初頭混沌鶻崙様阿誰鑿
開一為兩是時燧人猶未胎那得火鑄銀盤來此
盤能團復能缺團是誰磨缺誰齧中有桂枝起秋
風何處移來秧此中謫仙似癡還似黠把酒問月
月無説老夫伐月一轉語月却問君君領否君能
飲酒更能詩一夕無月君不嬉月能伴君飲百斛
月能照君詩萬玉君但一斗百篇詩莫問有月來
㡬時謫仙逺孫證明着笑脫烏紗看月落
　　　初秋戯作山居雜興俳體十二觧
暑入秋來午更强風排雨遣曉差凉如何遶砌千
枝蕙只是開門一陳香
登起翻成坐睡昏鵲聲喚我歩前軒竹扉日隙針
來大(隨/音)射壁千千彈子痕
暑後花枝輸了春雜英小巧亦炊人索聲觧㸃粉
描筆金鳳愛垂雞下唇
風騷開國胙寒巖勞績批書課翠嵐梨子要肥千
取百菊苗每摘一生三
昨夜天垂破玉盆今宵辛苦補盆唇看他補到十
六七滿得十分虧二分
甑頭雲子喜嘗新紅嚼桃花白嚼銀笑殺官人浪
驩喜村人殘底到官人
七月初頭六月闌老夫日醉早禾酸莫將煑喫只
生喫更洩天機向逹官(為早禾酸/諺謂早秫酒)
自暴群書舊間新淨揩白醭拂黄塵莫羞空腹無
丁字且免秋陽曬殺人
獨對秋筠倒晩壺喜無吏舍四歌呼栁梢一殻兹
緇滓(聲/上)屋角雙班谷古孤
湖蜜青房蛹剥瓊沼犀紫觝腦蔵氷先生病暑無
多酌堆飣金柈作麽生
卓午從他火繖張先生别有睡為鄉竹床多徧兩
頭冷瓦枕翻來四面凉
月色如霜不粟肌月光如水不沾衣一年没賽中
元節政是初凉未冷時
　　　謝潭師余處㳟左相遣騎惠書送酒三首
小煩上相領元戎潭府千年一日雄鏡様洞庭那
得浪身為天柱不須峰子房冨貴雲相似中立安
危國與同　帝恐我公招不出那時虚左到今冬
鵲語燈花兩太謾三朝五夜强相驩打門軍將還
驚枕破屋山人起着冠知已書從天上落焚香手
把月中看少陵泛愛虚名句羡殺寒儒眼不寒
相思命駕竟成休投老寒盟豈自由雪後風濤難
訪載山間生死緫依劉煩公赤手囬青昊容我清
溪弄白鴎穉子尚堪驅使在門闌桃李未應秋
　　　陳安行舍人閣學挽詞
媯水祀百世莆田生此公賢如太丘長忠似了齊
翁玉色猶山立皇居折棟隆　孝宗最知已交臂
火城紅
循吏今為冠髙文妙草麻龔黄低一着班左共三
家風度春無價身名玉絶瑕可憐人士涙滴損紫
薇花
我昔淤璧水公時宿石渠重來十鑚火兩省共周
廬小語趍丹陛嘉招煑雪𬞞破心搜誄些淚落不
能書
　　　同王見可劉子年循南溪度西橋登天柱
　　　岡望東山
親交乆别忽相從飯罷相將拄瘦笻深澗小橋聊
駐歩胡床羽扇對西風水聲流入肝脾裏日影輕
遮雲氣中王潤即看朝　玉闕山居獨自卧山
翁
偶因閑歩散頑麻倦喚胡床小歇些飛上山頭人
似鶴囬看溪畔路如蛇雲煙極目知何處松竹為
門是我家下得山來飢更渴也無麥飯也無茶
　　　和曽無疑贈詩語及歐陽公事
烏帽紅塵媿子陵緑蓑青笠晩尋盟三千里外還
家後七十二囬看月生與子兩人長對酌笑渠萬
古浪垂名醉翁若是真箇醉皂白何須鏡様明
　　　演雅六言
觳觫受田百畒蠻觸有宅一區蚍蜉戒之在闘蠅
蚋寔繁在徒
果蠃周公作誥鷾鴯由也升堂白鴎比徳於玉黄
鸝巧言如簧
　　　登天柱岡
雲外千峯闘速行山尖一樹獨分明不知林下人
家宻倚杖忽聞鷄犬聲
　　　晩皈再度西橋
皈近溪橋東復東蓼花迎路舞西風草深一鳥忽
飛起儂不覺他他覺儂
水落沙灘倍有情漩來漩去不成行暗叢飛下小
瀑布欄住溪聲獨作聲
盡日山行意未銷皈來再與坐溪橋山童抛石落
溪水喚作魚兒波面跳
朝過溪頭聼水鳴似哀如怨百般聲皈來依舊鳴
未了知向何人訴不平
　　　題族弟道卿貧樂齋
雪茹氷餐入骨香㡌欹驢瘦儘詩狂人傳㓜婦皆
稱絶鬼笑家兄不姓方細雨寒燈初夢短断絲枯
木一聲長上天已辨河東賦豈有長貧執㦸郎
　　　睡起即事
午時睡起忽心驚一事䦕心太嬾生速摘荼䕷薫
白酒不愁香重只愁輕
　　　送永州唐徳明
忽報故人至知從何許來滿懐俱玉雪半語不塵
埃聚散千江月悲驩一酒杯樯烏有底急一夕百
相催
　　　送趙文友知府謁告省親
邦人寧食三斗葱莫逢向來蠆尾公邦人寕卧文
江路莫放今侯霅川去今侯箇是隆準孫蚤排月
脇斸柱根所至與民作陽春帝遣來活廬陵人是
時蠆尾正搖毒邦人生愁緫魚肉今侯下車䕃未
移春䑓載民爺與兒鳩鳴雀乳一千里鴟梟半聲
不到耳今侯氷蘖清到底一粒不嚼廬陵米一芽
只㵸青原水玉皇知渠是廉吏如何尊公小愆和
何恙靡已應無他侯望白雲淚雙落棄印謁吿皈
侍藥尊公喜皈即日安一見綵服還加餐玉皇詔
侯結絲屨徑上金門簉鵷鷺借令小緩作尚書也
合追趍趙工部
　　　和虞軍使易簡字知能所寄唐律二首
四海九州虞雍公擎天一柱雪山峯厥孫俊逸詩
無敵下筆縱横劒有鋒舊日門生今白髮故人書
札照蒼松掉頭讀得紗巾落如對青雲阮仲容
柴枽卧病一茅廬或棹孤舟或命車道喪今朝逢
祖謝詩工獨歩過應徐萬山不隔相思字數月之
間兩得書廊廟方將訪喬木碧梧翠竹看新除
　　　酧閤皂山碧崖道士甘叔懐贈美名人不
　　　及佳句法如何十古風
桂林户掾舊能文有弟抛家作(佐/音)道人詩似道人
人似鶴看來若箇覔纎塵
贈我新詩字字竒一奩八百顆珠璣問儂佳句如
何法無法無盂也没衣
　　　送羅宣卿主簿之官巴陵
印孫三子十一孫六人擢桂兩特思惟君有子又
擢桂父子仇香仍一門君今初泛洞庭柂湖水黏
天天更大(堕/音)請君先上岳陽樓送眼君山最上頭
將詩冩取一湖秋將秋寄來銷我愁為君酒舩卷
拍浮
　　　送羅必髙赴省
印山先生羅天文一卷周雅遺子孫一門三世六
七人月中桂枝斫到根近來書種將絶却兩度秋
天虚一鶚今年有孫康鼎來問天還我北斗魁印山
草木也驩喜印山風雲有生氣君不見普州衣鉢
付仇香仇香衣鉢付此郎年未三十筆力強百斛
龍鼎一筆扛殿前春風更努力莫放别人居第一
　　　除夕留子上伯玉子西小酌
諸弟山行皈意忙老夫雪卧病身僵維風及雨歳
云暮不醉無皈夜未央五醆更攙三醆麽四更偏
覺五更長也知柏酒明朝近且為梅花盡此觴
　　　己未春日山居雜興十二解
今歳春遲雨亦然生愁無水打秧田不消三日如
麻脚線様溪流浪拍天
半月春晴探物華山園走得脚酸麻從教三日風
和雨閉户燒香不看花
海棠雨後不勝佳子細看來不是花西子織成新
様錦清晨濯出錦江霞
百舌慇懃報曉晴花梢做出百般聲饒渠學徧山
禽語至竟何曾學得鸎
海棠重葉更妖(切/伊嗟)斜青帝翻騰别一家格外出
竒人不識大紅抹利小蓮花
春寒偏勒牡丹遲晩似常年半月期上巳清明同
一日那時恰好放花枝
手種花王五百窠半來枯瘁半萠芽東風未要都
開了毎日教開三兩花
金作林檎花絶穠十年花少怨東風即今徧地欒
枝錦不則梢頭㡬㸃紅
寒乆花遲也大竒雨膏飽足土膏肥牡丹芍藥君
須記管取花房二尺圍
日影雲光學鍍金好風不肯碎花隂人言春色醲
於酒不醉衰容只醉心
半晴半雨半暄凉拖帶春光未要壮為報州家兼
縣裏吾郷改作萬花鄉
一春雨脚滯東園栁絆花牽不暫閑今日釅晴天
氣好杖藜看水更看山
　　　送談命周從龍
周子囊螢初學儒學儒不就學星書五丸玉李無
逃處折得今年錐也無
　　　暮春即事
花時追賞夜將朝花過癡眠日儘髙又與山禽爭
口腹執竿挟彈守櫻桃
　　　送蕭瑞卿
異縣二百里分襟五十年肯來尋病者相對各蒼
然舉似兒時話茫如夢裏煙残花猶可醉細酌未
須眠
　　　聖恩増秩進職致仕感恩述懐
雨露絲綸下玉宸問天乞得箇閑身一生無恨長
多感三請皈休恰四春手板抽還大丞相安車縣
示後來人從今萬八百場醉忽自稱冤五栁巾
　　　春盡有感
等春不到怨春遲又是紅稀緑滿枝雨後晩花猶
好在檻前残醉欲醒時百年人事皆如許千載詩
聲亦浪垂金印不爭爭釣石更饒爭得鬢邉絲
　　　送分寕主簿羅宏材秩滿入京
要知詩客参江西政似禪客参曹溪不到南華與
脩水於何傳法更傳衣吾家親黨子羅子只今四
海習鑿齒花紅玉白㡬百篇塞破錦囊脫無底三
年簿領脩水涯夜半親傳雙井芽定知誦向百僚
上不道長江與落霞
　　　書黄廬陵伯庸詩卷
句法何曾問外人單傳山谷當家春截來雲錦花
無様倒冩珠胎海亦貧汗竹香中翻墨汁扶桒梢
上拄頭巾詩名官職看雙羙向道儒冠不誤身
　　　賦益公平園牡丹白花青緑
東皇封作萬花王更賜珍華出尚方白玉杯將青
玉綠碧羅領襟素羅裳古來洛口元無種今去天
心别得香塗攺歐家記文着(斫/音)此花未出說姚黄
　　　和益公見謝紅都勝芍藥之句
江西春好不關渠只說平園絶世無牡丹百種移
洛苑海棠千樹賽成都坐令浮花并浪蘂誰敢塗
鈆更抹朱不應一朶翻堦艶博得龍宮八十珠
　　　益公和白花青緑牡丹王字韻詩
渠是花中異姓王平園小試染花方氷霜洗出春
風面翡翠輕稜疊雪裳夜領素娥酌青女曉看國
色帶天香更將秋菊潭心水滴作苸茸月蘂黄
　　　題黄唐伯一經堂
人言天地生仲尼不知仲尼生兩儀易中先自有
太極生天生地誰得知一經以後派為六六經以
前一經足學子要探天地心詩書執禮皆可尋吾
鄉後身黄叔度教子一經有住處寄言韋家父子
間浪比籝金良汗顔
　　　送廬陵丞劉約之
忠顯聞孫定不虚西樞猶子故應殊鸞停梧上遺
風在鴈進松間得句無剩有老農歌賛府未多薦
墨送清都晦翁若問誠齋叟上下千峯不要扶
　　　謝張子儀尚書寄天雄附子北果十包
今古交情市道同轉頭立地馬牛風如何聼履星
晨客猶念孤舟蓑笠翁饋藥雙奩芬玉雪解包百
果粲青紅看渠即上三能去大小毘陵說兩公(祖/乃)
(封毘陵公/全真参政)
　　　初秋小雨残暑未退
雨好夫何小凉新竟未多飄蕭才響瓦㸃滴不霑
荷龍亦如儂否渠還畏熱麽敢勞頻上水(光為龍/諺謂電)
(水/上)只倩挽天河
　　　送王子林節推皈融州
吾州佳士子王子深入黄茅作從事捧檄還家侍
老親端能過我誦近文問渠鶚來㡬張紙笑道孤
寒那得此老夫已把釣月竿安能為子挿羽翰似
聞融水新二天外䑓使星俱好賢願子西去早着
鞭㱕來薦墨滿袖猶未乾
　　　詠荷花中小蓮蓬
山蜂愁雨損蜂兒葉底安巢更倒垂只有荷蜂不
愁雨蠟房仰卧萬花枝
　　　病中屏肉味獨茹菜羮飯甚美
雲子香抄玉色鮮菜羮新煑翠茸纎人間膾炙無
此味天上酥陀恐爾甜渾是土膏含雨露何須醬
豉與醯塩茹毛禍首雍巫出饞到熊蹯未屬厭(牙/易)
(見左傳注/雍人名巫)
　　　木犀芙蓉盛開
先生深住萬山村霧裏雲包不見痕也被閑人知
去處芙蓉巷裏木犀門
　　　賀張父寺丞新長鳳雛
念君只欠一英雛萬事今君足也無想見碧梧森
翠竹敢嘲老蚌出明珠只今小徳囀春鳥後日熊
見捉蹇驢自古相門長出相煙樓一橦莫教輸
　　　題彭孝求碧雲飛觀
寸雲如絮起青原飛空化作一碧山天風吹上南
斗邊砰然墮在快閣前老彭有孫拉雲住海蜃吐
樓壓雲去日暮佳人來不來朗誦湯休断腸句
　　　䟦劉敏叔梅蘭竹石四清圖
老夫老伴竹千竿海石江梅更畹蘭不道外人將
短紙一時捲去也無端
　　　戲䟦朱元晦楚辞觧
注易箋詩觧魯論一㠶徑度浴沂天無端又被湘
纍喚去看西川競渡舩
霜後藜枯無可羮飢吟長作候蟲聲蔵神上訴天
應泣攴賜江蘺與杜蘅
　　　贈劉漢卿太醫
爐底金丹妙入神月中玉免擣成塵臣門如市心
如水只要隂功活萬人
　　　鵝兒黄似酒
野水浮天碧鵝兒弄日黄傍人殊秀色以酒更風
光破殻雙翎嫩眠沙百草香却將金欎鬯試比菊
衣裳未慱山隂墨先娱錦里觴滄波兼鳳沼莫遣
後鵝鶬(得四句覺而足之/夢中作此詩初止)
　　　送清江王守赴召
世言冨貴易得家世難有賢父兄子弟未渠(聲/去)賢
君不見祖孫父子兄與弟根蘭樹玉枝亦桂魏晉
以來誰子家只數江淮一王氏世言淮水若絶渠
不昌不知淮水有絶渠更長請看南朝到吾宋中
間人物無闕空(聲/去)有曽有且継茂弘即今紫樞継
子明昔纔一人今三人後者玉振前金聲阿樞更
有金玉阿兄子兩有剛方兼豈弟清江五馬求自
東三年一日一春風又聞一節喚㱕去父老攔街
遮不住喚他父老且細聴朝家也要好公卿父老
莫與朝家爭打鼔發般催速行
　　　贈王壻時可
忠襄先生有賢甥盧溪先生有賢孫只今二十能
綴文超然下筆如有神忠襄大節爭日月盧溪清
風敵霜雪兩家不是無家法何須外人問衣鉢老
夫卧病南溪旁芙蓉紅盡菊半黄子來問訊維摩
詰分似家風一辨香
　　　　題安成劉伯深爵瑞里報徳堂上白爵
　　　　圖
君不見書䑓之北爵瑞里安成令君旌孝子報徳
堂前松造天卜宅浩然老居士居士元無一物遺
子孫只有牙籖三萬存郎君飯此三萬軸落紙雲
煙動埸屋雪中負土成先塋感得路人雙涕零更
傳雪爵雲上墮天表孝子蹈雪行即看黄吿來告
弟是時雪爵應再至

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第三十八終
誠齋集巻第三十九
　　　　　　廬陵楊　万里　廷秀
　詩
　　退休集
　　　益公新作三層百尺新樓署曰圍山觀賀
　　　以唐律二章
萬峯飛入子城頭千里長江儿上流外面週遭蒼
玉笋虚空㓜出水晶樓簾開雪月非三界人立雲
霄更九州一騎紅塵北來底平章軍國惱公不
崖谷求仙底有仙金梯上去即仙源山川第一江
西景風月無邊相國園十倍黄樓况黄閣千㝷青
筆是青原冩成脚力猶强句燈火笙歌特地村(登/公)
(力猶强在之句/樓詩有老夫脚)
　　　送丁卿季吏部赴召
吾州史君五十年不曽召節來日邊老夫送人作
太守不曽送人上九天玉皇去年選丁寛遣求螺
浦蘓煢鰥玉皇今年喚渠還州民遮道不得前文
儒佳政萬口傳近世能吏了不関道渠豈弟父母
然凛如氷霜照人寒道渠明断神一般秋毫不擾
田里安一州天下孰後先要渠筆橐侍甘泉尚書
履聲再接連更進一步百尺竿紫樞黄閤半武間
梅花滿枝雪滿山雪花能舞梅能言滿餞史君金
玉般
　　　庚申東園花發
曉風細細復鮮鮮也不鳴條也不喧却被花枝勾
引着掀桃舞柳恣他顛
桃蹊李徑舊分栽紅白教他各自開可是桃花逞
顔色一枝穿過李花來
　　　與子仁登天柱岡過胡家塘蓴塘㱕東園
嫰晴無日也無風政是春光酒様醲行到中峯元
來覺囬頭已度打頭峯
胡床脚底萬峯寒拄杖錐尖乱蘓斑天柱岡頭行
未鉋相攜更上一重山
數間茅屋傍山根一隊兒童出竹門只愛行穿楊
柳渡不知失却李花村
厭看家園桃李春蹈青行徧四山村芳菲看盡還
㱕看看得園花特地新
　　　登度雪䑓
金沙歳嵗占先囬不等荼䕷一併求今歳香紅與
香雪兩花同日忽齊開
　　　山莊李花
山莊又報李花穠火急來看細雨中除却断腸千
樹雪别無春恨訴東風
　　　送韓漕華文移節江東
公家文公天斗星可雙孟氏再六經姓名不上凌
煙去只與日月爭光明君家魏國天一柱柱天無
傾日無霧唯天唯堯唯永昭臯且以還俱避路只
今百年三百年文献衣被芝與蘭華文使者典刑
存一生流坎晚乃騫䑓家㧞士兼人門如君兩有
今誰先德星纔照翼軫地寒士驩呼細民喜鍾山
石城何物神奪與東民天不嗔寄語東民也未穩
渠是鸞䑓鳯閣人
　　　太寕郡夫人張氏挽詞(参政妻/蕭照鄰)
蓋世金甌譜傳(象/家)笏囊藁砧八葉相桂子一枝香
葱嶺参西學蘭陔揜北堂能詩飽經史箇是女班
楊
我憶定齋老壺觴父子間西湖梅半落東館月初
弯俄頃王姑酒嶔岑杜母山升堂遲一拜作誄費
頻删
　　　送周起宗經幹赴桂林帥幕
乃翁昔夢飛入月東字分明篆銀闕明朝占夢占
者云一甲八人更何説紹興大對奏集英天風吹
下臚傳聲作者七人拜恩了乃翁甲科第八名十
年一武可鳯沼邵陽别駕今宿草子今端能讀父
書伏犀美髯一似渠當時父執今左相鴻鈞播作
幕府梧問天一雪乃翁屈入鵷行綴簮笏
　　　故太恭人董氏挽詞(劉公實母)
誰别夫人孝惟天與病姑每云吾婦在底用别人
扶愉色春相似彌年倦更無蒼蒼不汝報種黍定
生菰
貪是儒家事誰貧奉直如也無一瓢飲劣有半床
書婦婦能攻苦卿卿不負渠竟令鴻與㑆相継大
吾閭
親見卿為月頻移使者星藻虚南澗碧萱落北堂
青遺下新䄖狄空傳訓寕馨又孫還又子王樹滿
堦庭
九秩開鴻筭前春祝壽觴秦淮作椒栢鍾阜當星
香花壓藤輿重斿囬繡㦥凉諸䑓誰有母羡殺綵
衣郎
溧縣初栖鳯金陵復木牛重來喜城郭一夕閟山
丘終始非無數東西豈自由銘旌二千里處處哭
㱕舟
　　　十一月十九日折梅二首
初愛寒香一朶斜又逢竒朶出髙了折來折去花
多了忘却前花與後花
也知春向歳前囬不道春前早(聲/去)有梅折得數枝
撚㱕去蜂兒一路趂人來
　　　謝張㓛父送近詩集
十年不夢軟紅塵惱亂閑心得我嗔兩夜連繙約
齋集雙明再見　帝城春鸎花世界輸公等泉石
膏盲歎病身近代風騷四詩將非君摩壘更何人
(溪蕭千岩陸放翁/四人范石湖尤梁)
　　　贑守張子智舍人寄詩送酒和韻謝之
誰言天上張公子飛下崆峒看曉晴為愛東坡題
八境却同嚴助厭承明詩來風雨荒凉後語帶江
山紫翠横更遣麯生相暖熱十年同社再尋盟
　　　送趙判官端國趂斑改秩
金陵一見恍如夢君為過客儂相送廬陵再見春
欲残君來入幕儂挂冠是時猛虎初出境赤子禀
如兵在頸帝選良牧蘓疲民前趙後丁廉且仁更
得君作幕不賔四年千里日日春與君相逢又相
别人生聚散如霜葉桂林一枝三十年諸公交章
薦遺賢去揖侍郎趂立班端能别我南溪邊為我
一醉春風前看君摶風上九天
　　　送周彦敷通判之官臨川
益國今姬且治中小吕申留家視蘭膳疋馬見州
民慈訓二六句寒牎三十春校書天禄閣才子即
雲津
　　　送曽文卿入京
如君大似陸雲龍一歕詞場萬馬空文透退之闗
棙手騷傳正則祖家風三年拄笏南雲裏兩手投
竿西日中壁水蓬山剰虚席儤筵趂取牡丹紅(士/朝)
(僚謂之儤㑹/初上髙㑹集同)
　　　送趙英仲司户
紹興人物趙户部身作長城護瓜歩佛狸送死縁
有人猨臂不侯得非數只今曽孫户掾公吏能官
政有祖風南山可揺判難奪東海不冤隂有㓛吾
州上了本曹印謁帝明光當得覲秋風正緊送摶
扶九萬程塗人莫問
　　　送聶士友通判上印入朝
君家樞相扶天極氣凌霜雪忠貫日史家有筆歎
無人今有此人無此筆君侯名家千里駒拱璧盈
尺徑寸珠合登清廟薦六瑚合参豹尾隨屬車胡
為小緩雲間翮竭來螺浦分風月開軒不與俗客
談明月清風入牙頰只今上印去朝天春風玉笋
催綴班相門有相君勉旃凌煙再寫進賢冠
　　　送次公子之官安仁監稅
汝仕今差晚家庭莫恨離學湏官事了廉忌世人
知爭進非身福臨民只母慈闗征豈得己龍断欲
何為
肩瘦月冩雲描緫是詩
樓上青編入骨香樓前碧岫透簾光乗風飛上廣
寒殿下看秋容一㸃蒼
　　　贈髙德順
　　予年十有四拜　鄉先生髙公守道為師與
　　其子徳順為友同居觧懷徳之齋房予旣謝
　　病免㱕德順杖藜躡屩訪予於南溪之上留
　　之三日告㱕贈以長句
兒時同客水中蟹鴨脚林間索詩債只今白髪共
青燈一尊濁酒話平生我才不及君才美毛頴負
君真差事見説君家千里駒看渠髙大君門閭
　　　送安成羅茂忠
書䑓佳士君章孫句法來自西溪門向來家住金
谷園珊瑚四尺蠟作薪床頭黄金巳散盡買書却
鑄文章印印成一字不療飢仰天大笑還哦詩諸
老先生緫参徧只欠一瞻晦翁面晦翁今已作貴
人君從何許去問津勸君努力戰今舉來年拜渠
為座主
　　　曾伯貢主簿挽詩二首
練練蘭溪秀家家玉樹榮興安有才子艮老是先
生師與三冬學詩專五字城一官纔祭竈作麽便
銘旌
我壯君初冠相逢便定交即今俱白首赴告忽黄
茅人物王兼謝詩聲島與郊病來無氣力不得奠
蘭肴
　　　黄司法妻歐陽氏孺人挽詩
法掾無雙裔夫人六一孫夙勤南澗藻晚享北堂
萱蒲圃嚴新檟潘輿閟舊軒庭堦森玉樹駟馬看
髙門
　　　題曽景山通判壽衍堂
人家具慶巳燕喜人家重慶更竒偉冝春䑓上賢
治中妙齡斫桂廣寒宫親年九十身六二芝蘭玉
樹森庭砌上堂綵衣稱壽觴下堂繡口喧雪牎紫
樞相公喜祥大書壽衍名其堂五世其昌未渠央
　　　送劉茂村主簿之官理定
陸機二十作文賦劉君二十詣大常桃花浪險阿
香怒㸃破龍額㱕西江平津六十䇿第一劉君五
十賜𫀆笏一官初入八桂林官無早晚在努力大
師大漕兩徳星緫是青原舊使君若問公堂堦下
吏便是三瑞堂前門生前進士
　　　蕭照隣参政大資挽詩
父子雙晁董中興只一家裏剛金百鍊表粹玉無
瑕死力扶忠善生平嫉侫邢古人少全傳公傳即
非夸
　　　　右一
東府辤金印南園伴赤松門闌無薏苡泉石自從
容忽作丁威鶴云亡老子龍一哀縁殄瘁不是涕
無從
　　　　右二
　　　贈盱江謝正之
盱江天上銀河氷麻姑人間白玉京不生金珠不
生玉只生命代千人英前有泰伯後子固後無來
者前無古九州四海何同年濃墨大字薦惠連君
家春草池塘句只今又見君着語袖中繡出詩一
編清新不减春草篇願君努力古人事再光麻姑
與盱水
　　　太守趙山父命劉秀才冩予老醜索賛
香山有箇狂客恣游三十六峯不是河南賢尹誰
贈明月清風
　　　寄題舒州宿松知縣戴在伯重新紫霄亭
一代名臣張右丞玉山頭作紫霄亭如今再得戴
安道拈出舊時山色青
萬里長江一線横好風時送晚潮聲江州司馬呌
不醒呌得廬山分一觥
　　　寄題荆南撫幹胡仲方公𪠘信美樓
大資孫子大参甥磊隗胸中萬卷横樓上已堆千
古恨晚潮更作断腸聲
古有仲宣今仲方二樓分貯一秋江散愁幸有杯
中月莫下南牎下北牎
　　　題劉子逺春風堂
艮齋先生門下士寒星向曉今餘幾春風堂上劉
更生十年桂山問竒字艮齋正派誰真傳更生得
髓仍得肝春風巻着兩袖裏放出摶扶天地間
　　　題劉子逺宴坐畫圖樓
大年小景真兒戲郭熈逺山閑故紙東山一塔作
毛錐試㸃盧溪一溪水灑出樓前千萬峯一一奔
騰入樓裏金華仙翁强觧事攘我樓中新句子
　　　題太和宰卓士直寄新刻山谷快閣詩真
　　　蹟
快閣江鷗逺避人西昌山月暗吹塵百年卓茂傳
詩印印出風光色色新
太史留題快閣詩舊碑未必是真題六丁搜出嚴
家墨白日青天横紫蜺
　　　同次公觀細陂小坐行店
店歇疑為旅溪行當出郊莓苔依断蓼翡翠上寒
梢
　　　南溪細陂
仙家有藥世無比能乾水銀作銀子老夫却把水
晶環鎔作南溪一溪水閑隨穉子作(作/音)兒嬉金沙
玉礫磊細陂水從陂上㵼澗底椎碎水晶聲滿耳
忽然流下片蒼苔一朶碧雲影千里
　　　訪蓬萊老人
不到蓬萊又幾時涼花漸盛暑花稀我來不是忘
㱕去忘却來時况道㱕
　　　觀基感興
本是輸基強作嬴看來終與好基爭君看國手無
雙底何用旁人捄敗兵
　　寄謝蜀帥表起巖尚書閣學寄贈藥物
卧雪先生氷雪胸小迂星履領元戎草堂衣鉢風
騷將花屋笙簫造化工杜宇催㱕波正緑海棠不
睡燭斜紅遨頭未了詞頭下四世重新六五公
抛官㱕隱七經年睡殺山雲笑殺天剰雨残風黄
㡌底顛詩中酒白鷗前少年行路今已矣厚禄故
人書寂然只有錦城表閣學寄詩贈藥意悁悁
　　　謝淮東漕虞壽老寳文察院寄詩
詩吸三江捲五湖彫瓊爲句字爲珠前身謝守吟
澄練今代世南行秘書獬豸峩冠乆塵醭星辰聼
履即須臾夜來飛入東園去夢裏分明覺後虛
鵷行接翼復分襟酒病詩愁老不禁十載江湖千
里月一生金石兩知心悼亡君有安仁戚㱕隱
儂為梁父吟早晚故人天上去未應廊廟忘山林
　　　寄題安福劉道恊涌翠樓
讀書䑓南山繞屋恰如萬簮削青玉讀書䑓北山
更多又似碧海躍萬波䑓邊髙人子劉子架樓南
北山圍裏醉中領客上上頭忽驚平地翠浪浮一
浪抛雲入天半衆浪翻空濕銀漢砰轟打到欄干
前天跳地踔乾坤顛主賔拍手呼釣舩定眼看來
還不然只是南北幾㸃山
　　　送胡聖聞入太學
春風吹開孝廉舩撞星犯斗上九天夜書細字燈
前月朝茹寒虀甕中雪何蕃省親間一㱕陸暢擢
第各一時此行㱕來上親壽桂枝滿把香滿袖
　　　程泰之尚書龍學挽詞
廟噐圭璋骨儒林虎豹章韋編雙輔嗣禹跡再平
當月冷談經幄塵昏弄筆床西州何處路溪水咽
梅鄉
公弭江西節儂横南浦舟相逢便金石一别幾春
秋問訊頻黄耳㱕休各白頭豊碑那忍讀未讀涕
先流
　　　讀白氏長慶集
每讀樂天詩一讀一囬好少時不知愛知愛今已
老初哦殊驩欣熟味忽煩惱多方遣外累半已動
中抱事去何必追心淨不湏掃追歎欲掃愁自遣
還自擾不如卷此詩喚酒一醉倒狂歌謫仙詞三
杯通大道
　　　送㓜輿子之官澧浦慈利監税
估人耕貨不耕田也合供輸餉萬屯若道厚征為
報國厚民却是負君恩
素王開國道無臣一牓春風放十人莫羡牓頭年
十八舊春過了有新春
　　　題贑州重建思賢閣
趙公遺愛虎頭城直到張公續此聲前趙後張俱
可閣贑民不用羡西京
　　　題章貢道院
江西道院賦金華近日當塗共兩家更着崆峒三
道院只銷卧治醉鸎花(東道院/當塗號江)
　　　與子上野歩
籬落深深巷茅茨小小家冬晴好行脚何處不梅
花
　　　送贑守張子智左史進直敷文閣移師八
　　　桂
龍尾名臣進寳奎虎頭移鎮赴榕溪握刀將師迎
牙纛觧辮戎蠻貢象犀翠浪玉虹餘昨夢碧篸羅
帶入新題鳯池雞樹公栖處早箇雲飛不要梯
抛官九載卧柴荆有底生涯底友生白鷺鸕鷀雙
屬玉青鞋布韈一笭箸贑江府主憐逋客尊酒綈
袍篤故情天上故人今又去碧雲西望暮天横
　　　至後與履常探梅東園
雨後霜前梅欲開欲開猶嬾雪風催一秋不到東
園裏從此朝朝暮暮來
兩朶三枝梅正新不踈不宻最忺人花枝夾徑嗔
人過絓脱老夫頭上巾
雨澀風酸悶却春日光初暖倍精神天如一面青
羅扇仰看横枝自冩真
　　　題永豊劉伯英雙清亭
銀河一派天上來霜松萬本水際栽公幹作亭占
佳處欄住清風入牎户醉餘緑綺膝上横學得松
聲與水聲更待九秋月亭午白玉壷中有新句煩
君赤手雙拾取
　　　寄題彭澤王尉(適/名自)𪠘舍二境
不遇黄山谷那傳石橘林巖欺小孤頂影落大江
心試聽秋蟲語如聞夜誦音梅仙癖嗜古此外更
幽尋
　　　　右讀書巖
人道書巖好誰知石洞竒外纔一徑盡中忽萬峯
欹竅石天成屋泓泉鬼斸池弘中逺孫子宴喜又
添詩
　　　　右潜玉洞
　　　題湖北唐憲桂林義學
梅花五嶺八桂林青羅帶繞碧玉簮祥刑使者兩
唐裔親領諸生到洙泗七星巖畔築齋房獨秀峰
尖作筆床買書堆上天中央海表學子來奔忙中
州淑氣無間断南斗文星方炳煥君不見日南姜
相曲江張萬古清風裂雲漢
　　　除夜小飲歎都下酥乳不至
雪韭霜菘酌歳除也無牛乳也無酥貧中却冨何
人㑹自有村醪不用沽
　　　辛酉正月十一日東園桃李盛開
千萬重山見復遮兩三㸃雨直還斜行穿錦巷入
雪巷看盡桃花到李花
　　　溪邊囬望東園桃李
看花不合在花間外面看來錦一般每一團花三
丈許紅花團繞白花團
　　　上元後一日徃山莊訪子仁中塗望見莊
　　　裏李花
莊裏李花何似生山頭轉處最分明轎中舉首聊
東望不見花枝見雪城
李花十里縱長圍漏出桃花片子兒千丈越羅初
水凍中間一㸃涴燕脂
　　　新栽德安牡丹透根生孫枝皆千葉種也
　　　即非接頭二月(日/二)瑞雲紅初開晴曉起看
　　　喜而賦之
日上渾遲在花乗絶早看精神百倍好風露七分
寒夜宴醒猶醉晨粧濕未乾子孫更千億紫笋繞
團欒
　　　送俞漕子清大卿赴召
帝求耆舊憶吾公紫詔斜行下碧穹勵操蘭熏仍
雪瑩作民冬月與春風便登鳯閣鸞䑓上小試雞
翹豹尾中十載江湖訪民瘼一時傾倒沃天聦
自笑孤蹤霜乗輕官游何幸並耆英合符先後分
江郡接武差池綴月卿愛我從來兩膠漆與公别
是一親情老身無用難提　尚有兒曹累使令
　　　謝江東耿漕曼老寄書并與沈侍郎唱和
　　　詩
朱雀橋邊舊使星五年再照大江明端能記憶誠
齋叟千里書來訪死生
　　　　右謝詒書勞苦
碧落侍郎金作句灜州學士玉為章兩公唱和君
知麽箇是安期却老方
　　　　右謝唱和佳句
　　　題王子宜主簿青山讀書堂
謝家青山李家據王家青山當家住上頭新作讀
書堂牙籖玉軸古錦囊萬夫攘臂儂掉臂萬事無
味書有味時挑野菜煑一字兒軰不須來染指
　　　夏至雨霽與陳履常暮行溪上
西山已暗隔金鉦猶照東山一抹明片子時間弄
山色乍黄乍紫忽全青
夕涼恰恰好溪行暮色催人底急生半路蛙聲迎
歩止一熒松火隔籬明
　　　送子上弟赴郴州史君羅達甫寺正之招
郴山竒變水清冩郴江幸繞郴山下韓秦妙語乆
絶絃誰煎鳯觜續此篇君章詞客山水主雲錦聘
君君好赴為㝷兩公舊游處得句寄儂儂不妬休
道郴陽和鴈無也曽避雪羅浮去
　　　走筆謝吉守趙判院分餉三山生荔子
吾州五馬住閩山分我三山荔子丹甘露落來雞
子大曉風凍作水晶團西川紅錦無此色南海緑
羅猶帶酸不是今年天不暑玉膚照得野人寒(羊/五)
(名緑羅包/荔子上上者)
　　　夏夜翫月
仰頭月在天照我影在地我行影亦行我止影亦
止不知我與影為一定為二月能冩我影自冩却
何似偶然步溪旁月却在溪裏上下兩輪月若箇
是真底唯復水是天唯復天是水
　　　夏夜月下獨酌
誰道今年熱今宵分外清竹風秋九夏溪月晝三
更此景天慳與無人酒自傾明朝火織上别作一
經營
月忿雲遮却雲遭月輥翻斬新燈世界特地玉乾
坤兔舞催詩句蟾醒笑醉魂姮家且莫睡照管失
金盆
　　　謝蜀師劉仲洪尚書龍學遣騎詒書之惠
紫衣軍將打門來雲錦書從錦水囬箇是國西天
一柱早㱕斗下位三能致身將相黑頭在憐我漁
樵青眼開舊日雪山寒刮骨秪今移取上春䑓
　　　足痛無聊塊坐讀江西詩
兩脚偏雲水群書乆網絲却因三日痛理得數編
詩不借雙髙桂毋追一任欹老來非愛病不病亦
何為
　　　夏夜露坐
火老殊未熱雨多還自晴暮天無定色過鳥有㱕
聲坐乆人將睡更深月始明素娥欺我老偏照雪
千莖
山翠都成黑天黄忽復青月肥過半璧雲瘦不遮
星瓦鼓三四隻村酤一兩瓶人皆笑我醉我獨笑
渠醒

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第三十九終
誠齋集卷第四十
　　　　　　廬陵楊　万里　廷秀
　詩
　　退休集
　　　讀正觀政要
㧞士新豊逆旅中懐賢鴨緑水波東酒傾一斗鳶
肩客醋設三杯羊鼻公
　　　七月十一夜月下獨酌
今歳秋陽曬人死今宵秋月呼人起月光如水澡
吾体月色如霜凍吾髓老夫畏熱如於莬平生愛
月如氷壺望舒可客不可孤麹生可親不可踈更
招玉兔金蟾蜍同酌山杯煑澗𬞞來朝秋陽再作
悪今夕秋光且行樂遮莫参横并月落
　　　月下聞笛
天色鎔成水蟾光鍊出銀碧香三酌半玉笛一聲
新小婉還清壯多歡忽苦辛何人傳此曲此曲怨
何人
　　　中元日早起
欲借㣲凉問萬松萬松自熱訴無風清晨秋暑巳
如許那更斜陽與日中
　　　露坐戲嘲星月
東生定西㱕月豈不識路何須債長庚夜夜引行
步星住月不行星行月不住無人問阿姊此事竟
誰主不知聽金蟇無乃由玉兎來夜偷此星看月
㱕何處
　　　蓮子
蜂兒來自宛溪中兩翅雖無已是蟲不似荷花窠
底蜜方成玉蛹未成蜂
　　　秋暑午睡起汲泉洗面
大桶雙擔新井花松盆滿㵼莫留些刺頭蘸入松
盆底不是清凉第二家
　　　乆旱禱雨不應晴天忽落數㸃
烈日秋來曬殺人青天半㸃更無雲忽傳天上真
珠落未到半空成水銀
　　　秋日早起
雞鳴鍾未鳴不知鄉晨否起來恐驚衆未敢啓户
牖残燈吐芒角上下兩銀帚定眼試諦觀散作飛
電走
　　　晩飲
大醉或傷生不醉又傷情此事兩難處後先有重
輕醉後失天地餘生底浮萍愁城不湏攻醉鄉無
此城
　　　送陳壻履常縣丞之官泰寕
玉潤非冠玉東床忽易東一官斯立様五字後山
風明月來霄共清尊何日同看君即飛兔老我自
冥鴻
　　　送羅仲仁試藝南宫
紹興廉吏誰第一君家郎罷真無匹腰纒墨綬不
請錢妻啼兒號窮刮骨清無人知有天知四囝三
箇攀桂枝不應一箇獨見遺今秋君與一鶚飛君
不見吾州状元晩得意董公五十有三歳君今加
渠更三年春風射䇿君勉旃(東安令秩滿有奉錢/君之父元亨為永之)
(委之而去/千餘緍未得)
　　　古風送劉委游試藝南宫
西溪先生劉夫子个是國士天下士家庭孝友春
裏風義氣髙寒秋後水艮齋薦書呌九闗
重華表閭上半天人冤有徳却無位天報芝蘭滿
堦砌諸孫箇箇九鳳雛此郎軒軒千里駒槐花再
登鄉老書桃花一跳化龍魚堂上雙親黒頭在日
喚子孫倚門待緑衣㱕上千歳觴還我西溪讀書
債
　　　送廬陵宰黄伯庸赴召
君寄梅花道别膓我攀官栁送㱕艎東都循吏似
名茂南浦詩人更　黄白鷺青原留惠愛蒼苔紅
藥入篇章故人若問誠齋叟化作沙鴎弄夕陽
　　　同劉季游登天柱岡
兩隻胡床小憩些一枝笻杖拄傾斜煙雲惨淡天
將雪風月荒寒梅未花人去客來酤酒市雞鳴犬
吠野人家清游不用忙㱕去强管行程是暮鴉
我行誰與報江楓旋擺旌旗一路紅朔吹崩騰危
兩耳東山踊躍献諸峯松隂好處皆亭子瑤草香
邉即坐狨漸陟漸髙元不覺忽然身在半天中
穿青度碧白雲中山正竒時路忽窮引道老農辞
我去與君更上最髙峯
偶然乗興上孱顔若待偷閑何日閑脚力到時皆
我有不須更問是誰山
　　　夜飲
夜飲空齋冷移㱕近竹爐酒新今晩醡燭短昨宵
餘紫蔗椂來大黄柑蜜不如醉中得五字索筆不
能書
飲酒無竒訣且斟三四分初頭只嫌浅忽地有餘
春身外多少事燈前子細論絶憐青女老忍冷撒
瓊塵
　　　不睡
夜永無眠非為茶無風燈影自横斜擁禂仰面書
帷薄數盡承塵一簟花
望後更深月未明暗蛩凍得緫無聲閑心幸自清
如水萬感還從不睡生
清愁無數暗相隨酒是渠讎也是媒醉裏不知何
處嚲等人醒後一時來
眊矂渾如病起初冬烘又似酒醒餘睡鄉幸有閑
田地不放詩人僦一居
　　　醉吟
十載人間樂與憂㡬曽半㸃到心頭梧桐葉上秋
無價蟋蟀聲中月亦愁暮角曉鍾何日了蒼顔華
髪此生休吟顛醉蹶知無益利走名奔有命不
三春草草眼中過未抵三冬樂事多燭熖雙了紅
再合酒花半蕾碧千波孤寒霜月儂相似跌宕雪
風誰奈何道是閑人没勲績一枝樵斧一漁蓑
　　　烏臼燭
熖白光寒淚亦收臼燈十倍蜜燈休忘情也似誠
齋叟燒盡心時不淚流
　　　送王文伯上舍㱕豐城兼簡何侍郎
碧落先生少可人銀鈎繭紙苦稱君談間口吸西
江水句裏家傳南浦雲千里端能來命駕一尊得
與細論文還家剩草三千牘㸔䇿平津第一勲
　　　題曽良臣思堂
　　曽尉良臣迎母王於樂氏母許新居成即㱕
　　於是築第髙沙母欲遷而逝乃虗中堂榜之
　　曰思求詩為賦四韻
謝墅新成了潘輿竟不㱕升堂仰遺像下拜泣沾
衣反哺烏何在卧氷魚自肥夢中環佩響驚喜覺
來非
　　　送彭子山提刑郎中赴召
帝想丹青憶老成公兼竹潤更蘭聲獨追洙泗人
無訟再使成康世措刑召節自天囬使節即星朝斗
作台星花邊獨坐黄昏句剰寄江西白鷺汀
瓊樹初瞻二紀中玉京再别一星終我隨病鶴欹
黄㡌公駕雲鴻上碧穹寄徑絲綸紫薇閣押班冠
剣大明宫錦園尚欠桃栽否兒軰河陽待曉風
　　　送族弟子西赴省
吾家詞伯逹齋翁阿季文名有父風筆陣千軍能
獨掃馬群萬古洗來空嗟予還笏㱕林下看子乗
舩入月中淡墨榜頭先快睹泥金帖子不須封
　　　　寄題福帥張子儀尚書禊游堂
　　　子儀之祖全真参政紹興初元為福帥於
　　　三山城西之外南湖上作堂名褉游以為
　　　邦人修禊之地後六十六年子儀帥福再
　　　新此堂自作記以書其事以石刻示予因
　　　寄題七字
祖孫接武褉堂前風物重新六十年無恙鈞衡旧
堂䕃有光台斗継蒲鞭手提西郭三山月下照南
湖萬頃天不要外人來作記當家自有筆如椽
　　　南溪弄水囬望山園梅花
梅從山上過溪來近愛清溪逺愛梅溪水聲聲留
我住梅花朶朶喚人囬
　　　火閤午睡起負暄
火閤紅銷雪尚香睡魔引我入渠鄉覺來一陣寒
無柰自掇胡床負太陽
黄菊霜枝巳懶残瑞香紫笋政團欒盆池影裡看
題壁上字還成下字看
　　　曬衣
亭午曬衣晡褶衣栁箱布襆自携㱕妻孥相笑還
相問赤脚蒼頭更阿誰
　　　讀張文潜詩
晩愛肥仙詩自然何曽繡繪更琱鐫春花秋月冬
氷雪不聽陳玄只聽天
山谷前頭敢説詩絶稱潄井掃花詞後來全集教
渠見别有天珍渠得知
　　　壬戌人月南溪暮景
坐㸔青天起白雲化成龍子鈒銀鱗霎時塞得青
天滿只見龍鱗不見身
春暖溪暄出小魚沉浮上下巧相娱一跳一浪錢
來大開作瑶環忽丈餘
翡翠驚飛不作行沙鴎亂下自成雙一天霞綺沉
波底便是西川濯錦江
　　　雨後至溪上
夜雨無端忽曉晴南溪便長半篙清斜衝亂石雪
霜碎快㵼深陂金玉聲慢處囬頭縈作漩急邊眨
眼不留行李成覷着如何畫却是詩中畫得成
　　　寄題太和宰趙嘉言勤民二圖
歳歳桃花水到時野航客子命如絲趙侯小試濟
川手雪浪翻天不濺伊
　　　右題通濟渡舩圖
半山辱國賣叢祠鍾歩諸坊卷酒旗村裏山農語
音好孔方兄巳赦鵝兒
　　　右題停罷坊場圖
　　上元前一日游東園看紅梅
欲折紅梅朶看來不忍攀週迴尋四處恰得一枝
繁
偶看紅梅到小園憑欄送眼過前村山頭茅屋隔
孤樹籬外行人出半身
兒牽黄犢父擔犂社鼓迎神簇紙旗不是豊年那
得此今春大勝去春時
　　　南溪薄晩觀水
誰將沙礫壅隄斜水怒衝隄自決沙無數小魚齊
亂跳瑠璃盤底簸銀花
　　　溪邊月上
正月十四夜如何月便團似知吾軰出頭借上元
看
片子黄金餠看來只管髙忽然落溪水雜碎作銀
濤
　　　同才翁弟游東園
東園花徑半莓苔老子多時不到來一巷江梅都
落盡秪今開底是紅梅
　　　近故太師左丞相魏國文忠京公挽歌辞
孝廟深知巳今皇正宰官一言能定國二聖得重
懽立節山相似容人海未寛至今死諸葛虜使膽
猶寒
鎮蜀雙清献囬天再子明何曽動聲色一笑付權
衡臨絶縁憂國平生不近名中興賢相傳日月奪
光精
柏府公峩豸荆溪我把麾聞風無半面折簡兩相
知偕掾膠投漆分襟雲與泥樓成扁山浦灑淚欠
題詩
　　　近故魏國夫人盧氏挽歌辞
胄出開元相賢稱魏國嬪秪教紀彤管不見轉鴻
鈞瓜葛春風裡蘋蘩南澗濵古今書列女仁孝㡬
何人
唐代崔家母升堂乳阿姑姑言吾報婦孫孝婦如
吾此叚前無古夫人獨與俱秪看秦國語更恐李
唐無
素節勤仍儉清風冷似氷秋衣孟光布夜績敬姜
燈拱木霜何早同塋雪政凝郎君一䕫足再看九
霄鵬
　　　東園探桃李
偶逢李徑一花開從此東園日日來更約桃花同
坼好紅紅白白兩相催
有花無葉也孤寒有葉無花草一般最是桃花饒
態度醉紅嬌緑惱人看
　　　李花
李花宜逺更宜繁惟逺惟繁始足看莫學江梅作
踈影家風各自一般般
　　　春晴
日透微風暖風揉嫰日佳秪知趲桃李不道落梅
花
　　　寄題太和丞公沈君公館亭䑓四詠
蒼髯秦大夫瘦骨孤竹君主人似二子二子似主
人
　　　　右真清亭
秋月弄長江平地㸃逺岫賛府詩句中字字江山
秀
　　　　右特秀亭
紅雨未隨風白雪忽滿枝秪今正月尾政是断腸
時
　　　　右成蹊亭
庭散帋尾騖牎聚案頭螢無端循除水也學夜誦
聲
　　　　右讀書䑓
　　　寄題分冝李克明上舎髙居二詠
想見謫仙裔卷簾雙眼寒雲山千疊碧飛舞入欄
干
　　　　右不礙雲山樓
一鳳領四雛夜作吾伊聲梧桐髙拂日好去瑞堯
庭
　　　　右東塾
　　　春寒
風日晴暄一併來桃花告報李花開待君減盡衣
裘了夜半春寒特地囬
　　　和張寺丞㓛父八絶句
約齋太瘦古僊真寄我詩篇字字新受業陳三能
㡬日無端参換謫仙人
古來官職妬詩篇二物雙違不肯全君被詩篇折
官職如何又寄一新編
與子相望天一方有書無使倩誰將㱕鴻欲下還
飛去不作書郵有底忙
金華不敢比東坡此後東坡爾許多擾擾胸中百
周孔不愁栁栁笑人何
門訊南湖作麽生日撞金玉奏英莖無人打殺淨
飯子放出渠頭七步行
新歳南湖春又濃海棠舊入我詩中别來若有相
思字寄與江西花信風
湖邉花底舊論詩再要尋盟今若為道是鶯啼無
㸃淚教鶯聞此也垂洟
断當湖山我與公問公别後却誰同一生海内金
石友萬事人間牛馬風
　　　謝襄陽帥楊侍郎轆轤体
合志同宗憶嗣清尋盟継好感難兄関西伯起今
夫子後世子雲重易經金薤銀鈎詒妙墨貂裘王
札寄交情本朝未有楊家相留待公㱕兩兩星
　　　王式之直閣不逺千里來訪野人贈以佳
　　　句次韻奉謝
君才陸海與潘江句裡芒寒萬丈長雪椀氷甌翻
筆墨錦機綉叚出肝腸王家龍鳳重英特謝砌芝
蘭讓耿光相國登庸衣鉢在郎君努力續前芳
　　　寄題張縣尉敬之南昌官寺重新子真祠
　　　堂
梅郎絳節朝王䑓朝游五城暮九垓遺民香火荅
遺愛何年祠屋荒蒼苔剣津詩客子張子住持仙
壇判山水上書台斗大居士作縁氷漕皇華使二
䑓併檄孔家兄經始新祠不日成西山南浦作賀
賔野梅官栁俱驩聲
　　　送趙吉州判院噐之移利路提刑
趙侯邁徃隆準孫未年五十專三城千里秋毫無
遁情兩眼洞照如秋鷹何須奮髯走百吏棠隂畫
寂清如水年年州人喫賤米侲子蹈歌凍黎喜去
冬苦暖未有梅使君一笑梅花開夜吹平地一尺
雪留下豊年今歳囬使星移照天西去白鷺青原
遮不住即隨丹詔㱕握蘭遂持紫橐甘泉班
　　　雨中入城送趙吉州噐之
拂溪楊栁縷生金欄路山礬香殺人不是衝泥送
行客外頭放過若干春
村店農忙半不開入城客子去還來阿耶烏傘兒
青笠賣却松柴買菜囬
　　　宿城外張氏莊早起入城
燈火頻挑只管残雨聲終夜惱空山幸䝉曉月多
情白又遣東風抵死寒
破店無雞報五更只將夢覺當雞鳴匆匆上却藍
輿子隔壁人家政睡聲
眠雲跋石十餘年囬首抛官一瞬間送舊迎新也
辛苦一畨辛苦兩年閑
　　　次公滿秩来㱕偶上巳寒食同日父子小
　　　酌
又是一年脩禊時何須曲水泛金巵遍嘗衆酒少
亦醉坐到三更眠未遲上巳巧當寒食日春風慳
放牡丹枝白頭父子燈前語忘却江湖乆别離
　　　送金元度教授辭滿赴部改秩
金華唐吕兩儒先夜半黄梅君併傳不日經筵重
坐席蹔時黌舎冷無氊引班曉漏槐楓裡出宰春
風桃李邉莫遣垂楊知别恨一篙新漲觧㱕舩
　　　嘗荼䕷酒
　　予與客嘗荼䕷酒客永其法因戲荅之
月中露下摘荼䕷㵼酒銀缾花倒垂若要花香薫
酒骨莫教玉醴濕瓊肌一杯墮我無何有百罰知
君亦不辞勑賜深之能幾許野人時復一中之
　　　劉季澄投贈新詩次韻為謝
君操筆來啟新畬耕徧西溪萬卷餘藜杖芒鞵來
得得栁風花雨政踈踈是家人物孫如祖驚代詩文
我愛渠努力收科無早晩不須燈下獨長嘘
　　　餞洪帥張伯子華學尚書移鎮京口
周家天球祗一隻張家今有雙白璧前稱紫薇後
文昌衙官二陸僕兩唐金章玉句迭清鏘天孫雲
機織錦裳松心竹節爭老蒼氷壺水鏡明秋霜君
不見于湖先生掌綸綍二典三謨纔一筆君不見
篤素先生立朝端五臣十亂半武間聽履星辰践
台斗翻身鳳池屈伸肘夢入飛雲卷雨簾袖却築
巖作霖手滕王閣上唐阿舒春生秋殺震江湖吏
部未見張尚書春生儘有秋殺無江西十州百萬
户父非姓召母非杜也秪周人兩句詩豈弟君子
民父母又去南徐作好春落霞秋水亦眉顰南徐
父老錯欣欣玉皇催渠轉鴻鈞
　　　春雨不止
無計柰何春日長宰予介紹謁羲皇蟻纔問陣天
又雨蜂欲舂糧花政香
春雨如毛又似埃雲開還合合還開怪來春晩寒
如許無頼桐花領取來
　　　蹈青
兩換溪溪玉花呈嶺嶺春秧田暄處早茅屋𥙷痕
新
　　　寒燈
老穉都眠我獨醒寒燈半㸃伴三更雙花忽作蜻
蜓眼孤熖仍懸玉膽瓶
　　　雨夜獨酌
清明未到未和柔過了清明春又休燭下看花徧
有思醉中聽雨也無愁
　　　瓶中淮陽紅牡丹落盡有歎
只愁風雨妬花枝翦入瓷瓶養却伊更下重簾深
閉閤忽然花落又關誰
眼中姚魏過匆匆只有淮陽打底紅杜宇一聲花
睡醒却教老子怨東風
又是明年看牡丹未開芍藥怪春寒落英滿地不
須掃一片蔫紅也足觀
　　　寄題龍泉李宗儒師儒槐隂書院
龍泉二李継謫仙朝議朝散相後先鳳雛二妙継
乃祖宗儒師儒賢弟昆手種兎目今幾年日茹葉
淘呻断編隂似王家三樹緑異時官職追前躅花
作唐人八月黄來歳能書催趣裝
　　　李師儒上舍稽古堂
青楓金刹依然在黄石圯橋元不改只有謫仙稽
古堂兵燒水毁草樹荒二大夫家有孫子去珠復
還堂再起朱甍碧瓦拂金波牙籖玉軸柱銀河山
鬼吹燈聽夜誦秋兔献頴供晨哦向來二李名父
子今來二李佳兄弟䳭鴒雙去集上林李家大夫
看二二
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第四十終
誠齋集卷第四十一
　　　　　　廬陵楊　万里　廷秀
　詩
　　退休集
　　　初夏即事十二觧
蓮葉頭巾道様裁仙桃扇子午時囬撲蝇堕地猶
能旋閉閤生塵底處來
瑞香端合譜離騷有子傳芳韻亦髙失却薫籠紅
錦被化為矮樹紫櫻桃
百日田乾田父愁只銷一雨百無憂更無人惜田
中水放下清溪恣意流
從教節序暗相催暦日塵生懶看來却是石榴知
立夏年年此日一花開
檻中紅藥趂春㱕缾裡苛留三兩枝一片落來能
戀我葉梢閣住不教飛
宻有花紅緑刺長似來作伴石榴芳金櫻身子玫
瑰臉更喫餳枝蜜果香
玉磬金鍾天半鳴夢中驚我起來聼萬松花上三
更雨政事堂中有此聲
東渚西陂萬馬奔浪花吞盡舊波痕山童莫掃中
庭水要冩錢錢兩㸃紋
更無一箇子規啼寂寂空山花自飛啼得春㱕他
便去元來不是勸人㱕
栁外花梢啼亂鸎行人過盡不曽聼得人聼處君
知麽天欲明時第一聲
狭斜只觧賞春紅秋菊冬梅不負公我道四時俱
冨貴一杯催喚藕花風
王家塵柄緑瓊香萱草偷來柄更長蔵却柿紅纓
掃子菖蒲節裡放風光
　　　詩酒懷趙徳莊
舊月張三影今時趙半杯誰將牌印子牒過草廬
來一代風流盡餘年鬢髪催愁邊對詩酒懐抱向
誰開(曰某名趙半杯君知否余老病亦只能飲半/趙徳莊每對客不㵸茗必傳觴半杯笑謂客)
(云/杯故)
　　　紀聞悼舊
莫說湘南寺令人絶痛渠中間緑國論偶似絶交
書衫短枯荷葉墻髙過筍輿人生須冨貴冨貴竟
何如
　　　郭母孺人李氏挽歌辞
李郭俱名族華婣合兩家藁砧巾角雨郎罷筆頭
花樹秀庭雙玉蓀榮砌百芽半生氷雪節再賦白
山茶
　　　七字敬餞周彦敷府判直閣之官虎城
碧落仙人出作州青原詩伯佐承流江山得助催
新句風月平分入勝游清献濂溪兩賔主崆峒章
貢再賡酬舊時緑水紅蓮客南望旗幢鬢已秋(五/僕)
(為贑掾/十年前)
　　　端午前一日含笑初折
一㸃瓜香破醉眠誤他酒客枉流涎如何滴露牛
心李化作垂頭玉井蓮初喜曉光將莞爾竟羞午
影不嫣然忽看吐下金櫻核蔌蔌聲乾暮葉邊
　　　端午獨酌
招得榴花共一觴艾人笑殺老夫狂子蘭赤口禳
何益正則紅舩看不妨團　明朝便無味菖蒲今
日麽生香一生幸免春端帖可遣漁歌譜大章
　　　送吉州通判趙徳輝上印起闕
太守九秋霜通守三春風太守鏡照膽通守淵涵
空古來人才在寒士皇家人才在宗子君看二趙
作廬陵寛猛晦明兩相濟太守已乗八使車通守
合分五馬符行看二趙俱法從老夫别献中和頌
　　　暑中待月小酌
火傘朝張復暮張若教無月底禁當隔林欲上光
先漏窺户無多氣已凉萬里無雲天似水一奩新
鏡色如霜廣寒宫裡應無酒挽住姮娥勸一觴
　　　夏日小飲分題得菱用轆轤体
不是齊堂觳觫生如何雙觝獨崢嶸犀中忽有紅
尖角天上也無甜底氷只愛衣裳桃杏浅誰知肌
骨雪霜明酒徒苦問渠名姓無姓無名字子陵
　　　移床
清晨暑氣巳愁予何况暘蟲午及晡尋得松風小
凉處移床來坐又還無
　　　午睡起
氷晝能不倦亭午思小睡竹床熱如曬展轉竟無
寐起來搔白首百匝繞簷際政當眊矂中忽有一
竒事一風北戶來穿度南䆫外䆫外蕙初花披拂
動香氣老夫得一凉灑然有生意來日當此時未
知復何似
　　　送章漢卿㱕宣城(縡)
竹葉孤斟乆梅花逺信踈如何窮巷轍忽枉故人
車伯仲俱佳士雲霄政望渠相從又相别欲别重
躊躇
　　　夏夜喜雨
聽雨初假寐還成睡着休夢中簷奏樂夜半簟知
秋今歳應須熟餘生有底愁無人知喜事課僕織
新篘
　　　題長沙鍾仲山判院岫雲舒卷樓
天柱峯尖半㸃雲散為嶽麓橘洲春盡供詩客揮
毫裏怪底春空態度新
入夜雲來宿兩牎明朝雲去照三湘也知逺岫無
心出觧后為霖亦不妨
　　　立秋日聞蟬
老火薰人欲破頭喚秋不到得人愁夜來一雨將
秋至今晩蟬聲始報秋
　　　二含笑俱作秋花
秋來二笑再芬芳紫笑何如白笑强只有此花偷
不得無人知處忽然香
　　　秋夜極熱
只怨西風不早㱕早㱕何似且㱕遲姮娥一夜搖
團扇更說明朝日午時
秋神今歳也癡獃行李如何草草囬白帝羽衣渾
不帶炎官火傘却將來
葵扇頻揮手巳麻竹床偏熱冷無些面凉却感鬚
根汗省得開門汲井花
　　　題安福劉虞卿敏齋
君不見杜家阿冝開雪䆫日讀十紙月一箱君不
崔家阿立染霜兔暮作千詩朝百賦讀書䑓北卯
金刀齋前不種李與桃滿堦只種書帶草黄金非
寶書為寶郎君玉樹臨風前咀嚼青竹夜不眠何
須多羡崔與杜諸郎努力青雲路
　　　九月三日喜雨蓋不雨四十日矣
玉帝愁聞早雷公怒見鬚搜龍無嚲處倒海不遺
餘稻裏雲初活蕎梢雪再鋪老農啼又笑欲去且
安居
　　　　謝蘓州史君張子儀尚書贈衣服送酒
　　　　錢
香山老益窶欲賣宅與田荆南贈春服侍中送酒
錢何如韋蘇州一日兼兩賢酒錢隨春服併至南
溪邊寄物巳不輕意更在物先僕也拙生理巧亦
營不前病廢非為髙抛官餘十年紙田蝸牛廬縱
賣誰作縁故人豈云少衮衮青雲端王弘不可作
范叔空自寒忽檻蘇州書冷牎囬春暄急褫九月
絺徑追八酒仙竹煙為我喜波月為我妍籬菊凍
不花一笑亦粲然醉中化為蝶飛堕虎丘山齊雲
巳在眼忽然逺於天(煙波月用/來教語/南溪僕所居村名竹)
　　　九日招子上子西嘗新酒進退格
但令有酒對籬東管得山名不是龍榨裡潑醅迎
節裏雨中移菊自城中多時不飲今辞醉一笑相
懽古罕逢我軰明年當更健不須子細看萸紅
　　　九日菊未花
舊說黄楊厄閏年今年併厄菊花天但挼青蘃浮
新酒何必黄金鑄小錢半醉嚼香霜月底一枝却
老鬢絲邊阿誰㑹得開遲意暗展重陽十月前
　　　寒雞
寒雞睡着不知晨多謝鍾聲喚起人明曉莫教鍾
睡着被他雞笑不須嗔
　　　南溪上種芙蓉
夾水芙蓉宻宻栽縁溪斜立照溪開放教十里紅
將去不盡溪流不要囬
　　　曉看芙蓉
兩歳芙蓉無一枝今年萬朶壓枝低半紅半白花
都閙非短非長樹斬齊臨水釅粧新雨後出墻背
面曉風西春英笑殺秋英淡秪恐穠於桃李蹊
　　　瑞慶節日同王式之詣雲際寺滿散
金刹深蔵翠巘間鍾聲吹下白雲端誰知東淛能
詩客也到南溪祝聖山重碧清池染衣溼軟紅香
霧襲人寒祝君來歳千秋節着脚含元鵷鷺班
　　　寄王用之判府監簿(兄弟八人)
寅清堂上初相識君如玉樹逢春碧滕王閣下重
相從君如天驥追秋風九州四海王魯公有人不
减漢八龍君才况是廊廟具登庸衣鉢親分付笋
班小試雲霄步州麾妙琢湖山句君不見西京韋
家父子間阿成官職似阿賢皇朝吕家也不悪大
申小申相後先看君一武超韋吕奄有龜䝉再封
魯
　　　王式之命劉秀才冩予真因署其上
淛水東兼淛水西千巖萬岳緫遨嬉游山秪欠金
華債乗興今隨王式之
　　　乆雨妨於農收因訪子上有歎
君能過我意殊傾我每看君脚便輕若為泥塗断
還徃端令老病底心情未霜楊栁秋猶碧旣雨芙
蓉晩更明旱歳嫌晴不嫌熟今年教熟不教晴
　　　益公題三老圖
　　郡士劉訥以乗成兄生於乙巳而予丙午誠
　　齋丁未冩三老圖為題四韻
同辞官路返鄉閭兩驌驦中間以駑前後顧瞻羞
倚玉支干引從偶連珠三人不必邀明月九老何妨
續畫圖從漢二踈唐尹後相親相近此應無
　　　誠齋題三老圖
　　劉訥敏叔秀才冩乗成先生平園相國及予
　　為三老圖因署其後
旦奭行間着季真黄冠不合附青雲二南風裏君
知麽添箇委蛇退食人
劉郎冩照妙通神三老圖成又一新只道老韓同
傳好被人指㸃也愁人
　　　南溪堰灘
爲愛溪流箭様湍戲抛乱石障清瀾忽如亞父撞
玉斗又似仲尼鳴象環整北移南教儘怒從朝至
午不知還便饒灧滪三巴峽也當龍門八節灘
　　　至後入城道中雜興
至後寒梅未苦繁臘前暖蝶巳偷還隔林日射池
光動碎却池中倒影山
大熟仍教得大晴今年又是一昇平昇平不在簫
韶裏只在諸村打稻聲
問渠田父定無飢却道官人那(聲/上)得知未送太倉
新玉粒敢先雲子滑流匙
畦蔬甘似卧沙羊正為新經幾夜霜蘆菔過拳菘
過膝北風一路菜羮香
長亭阿姥短亭翁探借桃花作面紅酒熟自嘗仍
自賣一生割據醉鄉中
豊年物物揔欣驩不但人和畜亦蕃簸處金膚肥
彘母春餘珠屑飽雞孫
山路肩輿倦僕夫家兄為我酒頻沽賣薪人散知
城近啼栁烏忙覺日晡
誰練苕花作雪茸更將楓葉染猩紅姮娥不認推
青女青女又還推化工
忽見輕綃三兩重横遮萬丈翠屏風老夫細熨䰒
鬆眼却是青原隱霧中
春時宿處雨浪浪至後重投張氏莊際晩烏銀何
許買夕陽特地戀寒牎
　　　歐陽伯威挽詞
酒魄飛穿月詩星流(聲/去)入脾豪來無一世貧不上
雙眉瀘水竒唐律香城賞楚辞前身定東野又得
退之碑(誌銘/益公作)
　　　題東江劉長元勤有齋
蠧簡三更寂寒燈半㸃慳不知門外雪巳失月中
山白壁非愁禹黄金只鑄顔時來漫拈出掇取桂
枝還
　　　謝永新大夫楊叔裕惠詩
今代吾家後子雲新詩也觧乞(聲/去)陳人銀河波浪
痕痕玉花縣風光字字春大勝十年燈火讀更無
半㸃簿書塵鶚章塞得公車破便合留渠立紫宸
　　　寄袁起巖樞宻賀新除仍謝送四縑井詩
　　　集兼懇求陳壻薦書
樞相身通貴思書意轉親四端香雪縠一巻錦江
春公即專堂印儂方理釣緡五公今果六詩䜟也
如神(四世行看六五公/僕旧有詩寄樞宻云)
知巳熙鴻化陽和被九臯自憐今老病無分惱鈞
陶獨念東床客猶沉左選曹春風半張紙立地作
冝敖(教為宣敖/朝士謂宣)
　　　再入城宿張氏莊早起進退格
夢覺月如晝誤驚天欲明起吹松葉燼自㸃􁀋花
燈山轎巳十里譙門才四更脚根豈無火鬚上也
成氷
　　　與次公夜酌
湯盂深浅任横斜酒力㣲醺略減些翦燭小童殊
觧事不留燭燼却留花
　　　不寐
脚㡳神通也自强三更報我有飛霜人言冬夜長
如歳不寐方知歳未長
　　　野望
也知口業欠消磨造物嗔人奈口何莫管詩人例
寒餓且容老子小婆娑
野童擷菜踈移步客子追程有底忙茅屋破時偏
入畫布衫洗了曬枯枽
　　　瑞香盛開呈益國公二首
近看丁香萬粒攅逺看却與紫毬般誰將玉膽薔
薇水新濯瓊膚錦綉禪淨界薫脩爾芬馥無人翦
剔自團欒下元前至上元後省得龍沉與麝蘭
針來大笋束仍攅作麽開時色兩般荀令金爐炷
沉水昭容紫䄂襯中禪同花異葉株株異一種欒
枝節節欒雪裏寒香得三友溪邊梅與畹邊蘭
　　　余處㳟少師左相郇公挽辞
上聖臨三極維師正百工忠清兩楊綰誠一再溫
公衡嶽摧天柱明堂失棟隆初元得名相不待卦
非熊
　　　右一
孝廟乗乾日光宗宅震宫夔龍池集鳳黄綺翼髙
鴻初政扶皇極三朝抗大忠暮年坐黄閣萬古一
清風
　　　右二
天下非無士胸中自有人如何初拜相首薦一遺
民恩我丘山小懐公骨肉親白頭哭知已東望獨
傷神
　　　右三
　　寄題龍泉項聖與盧溪書院
三顧先生得麟筆付囑遺經誰第一獨將麟髓飯
澹翁項家阿英亦其乙澹翁孤忠貫兩儀阿英卓
行徹九扉旌門一日挿天半却把此筆傳阿冝阿
冝阿囝續弓冶盧溪書院聲無價不論當家與外
人不日天池看渾化(蕭子荆先生傳春秋學蕭先/忠簡胡先生與項徳英同師)
(顧隱客/生自號三)
　　　送西昌大夫趙嘉言上印赴闕
西昌難作(佐/音)自古傳卓令趙令不作難二令來時
民頓寛二令去日官餘錢從來美政人難継二君
雙美今誰似卓令巳作中都官趙令也合即綴卓
令班
　　　山茶
樹子團團映碧岑初看喚作木犀林誰將金粟銀
絲膾簇飣朱紅菜椀心春早横(聲/去)招桃李妬嵗寒
不受雪霜侵題詩畢竟輸坡老葉厚有稜花色深
(甲徤花深少態鶴頭丹/東坡山茶詩云葉厚有稜犀)
　　　夙興待旦二絶
覺後難重睡醉餘還獨醒東牎不肯白挑盡一燈
青
村裏無銅漏金雞管殺更百聲猶未曉却等第三
聲
　　　癸亥上巳即事
怪底風光好還當上巳辰栁鸎樊子口梁鸞趙家
身花落春容瘦隂濃夏意新曬書仍焙藥幽事也
勞神
　　　登度雪䑓觀金沙荼䕷
金沙缾子荼䕷粟一一尖紅映圜緑只銷三日雨
和風化作真珠堆錦褥饒渠飛度雪前開開了却
吹香雪來紅紅白白照天半醉倚琱欄眼凌亂
　　　古風敬餞吉州梁史君
南方儒先囿三山山中豹蔚推伯鸞手拏枝桂下
廣寒身作徳星南斗間治行第一聞九関再分魚
書朱兩幡豊湖夜敲坡老門螺浦曉酌六一泉露
冕朞月惠化傳清原改色白鷺妍白叟鼓腹黄童
顛麴生打開禁酒國雲子湊集移粟舩向來醉人
號一瑞如今醉人横路眠滿城米賤酒更賤盡道
人皆有一天如何癖愛香火緑三章呌閽覔散仙
定知不晩當賜環金貂玉珮香案前
　　　　古風敬餞都運煥章雷吏部祗
　　　　召入覲
髙皇中興社稷臣紫巖先生第一人來從紫巖住
紫蓋鴻鈞轉作湘中春風流人物被草木香滿橘
洲連嶽麓一時賔客盛鄒枚明月夜光和結緑雷
家夫子龍鳳章優入其室升其堂朱幡玉節徧南
紀錦帳綾衾推望郎使星下照翼軫旁西山南浦
囬風光渠儂别有經世具袖却兩手惟深蔵玉皇
喚渠登廟廊小却猶在持橐行野人亦沗同門者
乆挂衣冠卧林下病身只合釣煙波兒軰猶堪累
甄冶
　　　子年劉郎冩余老貎求賛
鬢少梳欲無髭短鑷更少搔鬢祗撚髭覔句何日
了
　　　暮行田間
布榖聲中日脚收瘦藤呌我㸔西疇露珠走上青
秧葉不到梢頭便肯休
水滿平田無處無一張雪𥿄眼中鋪新秧亂挿成
井字却道山農不觧書
　　　清曉趍郡早炊幽居延福寺
小轎欹還正荒蹊細又紆危峯上金鏡逺草乱瓊
珠霧外鍾聲近花梢殿脊孤老僧知我冷展席傍
紅爐
　　　午過烏東
險盡塗初坦寒輕日向中稻雲遲雨碧蕎雪早霜
紅五日再行役二年三鞠躬只言棄官乆却與在
官同
　　　晩宿小羅田
青林化作萬黄金落日光寒色却深仰看松梢數
松子不妨更與數松針
倒盡菰蒲折盡荷芙蓉臨氷恨無多一花却有兩
花影東卧斜陽西卧波
蕭灑低低屋虗明小小䆫客間那得許䆫外更寒
江
白酒聊三琖青燈欲二更倦來乗急睡過了睡難
成
　　　　後一月再宿城外野店夙興入城謁益
　　　　公
吹燈覧鏡又忽忽烏㡌新時白鬢空殘月忙追曉
星上飛霜先到轎牎中如何五鼔寒十倍不肯半
分饒一翁到得火輪相暖熱山霏特地碧朦朧
㱕途未信欲斜陽只怪行人影轉長松壽巳髙猶
緑髪楓年方少更紅裳秋光便是天金谷畫本偷
㱕我錦囊只怨衝寒歎行役青鞋布襪却芬香
　　　題胡季亨觀生亭(物生意之義/取觀天地群)
誰信秋霜臘雪中雪中霜裏有春風菊花未了梅
花發休說桃花入嫰紅
漏泄春光有阿亨一雙詩眼太乖生草根未響渠
先覺不待黄鸝第一聲
　　　胡季亨贈集句古風效其体奉酬
秋氣集南磵清風來故人遺我一端綺桃李不成
春大句斡元造髙詞嫓皇墳百衲收寸錦一字買
堪貧苦恨鄰里間良覿渺無因今日是何朝始聞
扣紫荆黄菊有佳色寒水各依痕且共歡此飲重
與細論文何以報佳惠山中有白雲
　　　十月乆雨妨農收二十八日得霜遂晴喜
　　　而賦之
兩脚麻相似禾頭耳欲生風收白癡霧霜作上牢
晴逗曉雙栖鵲巡簷數喜聲呼兒洗塵甑忍餓待
新秔
　　　早起
黄菊花繁依舊臞牡丹葉落恰如枯霜中蚱蜢凍
欲死緊抱寒梢不放渠
　　　蠅虎六言
長有青蠅入夢初無白額負嵎傳業羲皇網罟齊
名鬬㝅於莬
　　　進退格寄張㓛父姜堯章
尤蕭范陸四詩翁此後誰當第一㓛新拜南湖為
上將更差白石作先鋒可憐公等俱癡絶不見詞
人到老窮謝遣管城儂巳晩酒泉端欲乞移封(父/㓛)
(章號白石道人/詩號南湖集堯)
　　　寄題八桂張松卿義莊
張氏避氊裘邢遷來桂州買田同族食作計豈孫
謀公藝君今是希文古罕儔荆花再連理萱草更
千秋(夫人之命為之夫人髙年康强云/張氏避地自邢來相此莊松卿奉母)
　　　陳商卿挽辭
逺緒傳媯水髙風似太丘萱堂魚躍雪蘭砌鶚横
秋杖屨踈金谷鶯花冷玉舟行看紫鸞紙告第賁
松楸
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第四十一終
誠齋集卷第四十二
　　　　　　廬陵楊　万里　廷秀
　詩
　　退休集
　　　題曽世夫頥齋
吾友子曽子滋蘭澗溪幽葯房動波底韋編著(斫)
床頭夢吞六畫香身從三聖游上瞻𡵨山開下聆
雷聲收告干閟霊亀潜淵騎玉蚪食菲足自養朶
頥非所求一朝浮洛書緑字献禹疇分半啖虞翻
相視一笑休
　　　曉起
霜挾清寒凍殺人袖中十指怯頭巾金箆落地拾
不得却是穿䆫曉日痕
　　　月午
掲竿借日自烘衣背立睛暄片子時雪後春生人
未覺弄絲蟢子獨先知
　　　賀胡守寺正禱雪響應
廬陵新事一竒絶老農七年不識雪史君領取六
花來一夜九天開玉闕萬家鑄作銀樓䑓千峰琢
出瓊崔嵬頻歳魃児崇　椏來秋雲子如芋魁老
夫與雪亦乆别膝六参儂永普說為渠拈此一辨
香今身胡姓前身黄只愁頴川㱕廟堂不愁寰宇
無豊穰東閣官梅應觧語緑毛么鳯仍能舞合詞
再拜壽史君滿為天花中玉醑
　　　十二月二十七日立春夜不寐
冬夜嫌長只望春春宵又永更何言睫梢強合終
無睡脚底相摩也不温竟夕松風聴到曉忽明燈
火看來昬擁紬却起䝉頭坐顧影真成一病猿
　　　送黄㡬先司户
吾友黄編修用不究其挾有子傳父書潜心泣麟
業胸中石渠賸筆底秋鷹㨗蟾兎贈一枝衣鉢續
四葉不應千里來乃欲一揖别恰當新酒熟幸與
故人接細酌且短檠軟語更長鋏去去謁九扉天
路看髙躡
　　　寄題南昌尉廳思賢亭
　　南昌尉廳之右有孺子墓墓前故有思賢亭
　　中更兵餘亭毁墓湮今尉剣津張敬之因葺
　　公𪠘披榛得墓按圖諜墓旁有九里井求之
　　得井又有甿耕桓伊墓下得甓三𣢾識云晋
　　平南將軍墓去聘君墓七里驗其遐邇而信
　　因表其墓復其亭云敬為賦之
有客栖霞外無名涴黨中南州一髙士東漢獨清
風舊國已禾女荒阡猶石翁更煩吹笛魄端為洗
榛叢
　　　甲子初春即事
老子燒香罷蜂児作隊來徘徊繞襟袖將謂是花
開
臘去寒猶在春來花未開東風忽然到放盡一園
梅
徑李渾穠白山桃半淡紅杏花紅又白非淡亦非
穠
只有觀書樂其如病眼何伹令吾意適不必卷頭
多
驟暖如初夏通身退裌衣只言寒已去却等五更
㱕
人怨花遲發天教暖早催不知要催落却道是催
開
　　　二月十四日曉起看海棠
過雨天猶濕新晴日尚寒懸知曉粧好破霧急來
看
初日光殊薄晴梢露正濃真珠粧未穩更着栁邊
風
晩得看花訣丁寕趂絶農乗他醉眠起别是一精
神
四面花光合一身香霧紅忽從霞綺上跳下錦城
中
花宻無重數看來眼轉迷化為花世界忘却日東
西
外種百來樹中安一小亭放眸紅未了紅了是天
青
老子侵星起蜂児先我忙淵才無鼻孔信口道無
香
除却牡丹了海棠當亜元豔超紅白外香在有無
間
　　　寄題袁機仲侍郎殿撰建溪北山四景
　　　　妙淨菴
韓子不肯佛饒操苦出家何如妙淨老紫橐碧蓮
花
　　　氷壷閣
竹國風世界梅兄雪友朋地清無可比且道玉壷
氷
　　　玉虹橋
銀河月外來玉虹天上落騎虹弄銀河人間無箇
樂
　　　抗雲亭
脚底一朶雲乗之繞空碧前身王子喬今代李太
白
　　　題張季長少卿飾菴名取告詞云學足以
　　　自飾
吾友張飾菴學到賁上白真賁初非文至飾亦無
色君看瑄玉姿豈借青黄飾寳氣不自中白虹貫
空碧飾菴隱岷嶺英名震京國魯論感鳯歎春秋
辯麟獲孝廟聘丘園有來校墳籍光皇訪忠賢再
起貳卿棘未應兩朝舊不侍九重側訓詞掲昭囬
聖意深記憶盍㱕賛人文小却猶講席未要從子
真帶月耕巖石
　　　十山歌呈太守胡平一
　　螺岡市上悪少為群剽掠行旅民甚病之太
　　守寺正胡公命賊曹禽其魁杖而屏之逺方
　　道路清夷遂無豺虎塗歌野咏輙摭其詞櫽
　　括為山歌十觧庻采詩者下轉而上聞云
豺虎深交鴈鶩行到官管取汝無妨只將剽刼為
喧閙喝放㱕來儘陸梁
群盗常山蛇勢如一偷捕獲十偷挾十偷行賂一
偷免百姓如何柰得渠
塗客前春荷一豬城門賣得兩千餘明朝囬到石
斧嶺連喫數刀今在無
說似行人且細聼螺岡門外莫宵征前頭石斧韓
婆嶺第一單身不要行
後趙前丁兩使君群偷望見揔星奔後人却笑渠
儂猛仁及偷児不及民(器之推折賊脚/丁卿季囚賊士牢趙)
王黄二盗乆馳聲手棒腰刀白晝行逢著村人持
一物喝令放下敢誰爭
近有村人帶血論使君親與験傷痕鶩行剛道非
行刼只是行人兩作喧
賢尹如何受吏謾青天白月萬人看忽然一展霹
靂手盡杖偷魁竄逺蠻
北門今早頓然清懷璧操金儘夜行却有一般可
憐底群偷枉却費家兄
行人滿路喜歌呼小盗何須辱廟謨早箇使君㱕
鼎軸為禽頡利繋單于
　　　五月十六夜病中無聊起來歩月
抛官放浪十三年底事今年病嬾殘舊徤肯饒梅
􁆾索新羸翻羡竹平安
無求不必位三公一飽何須禄萬鍾只有人生安
樂好享他明月與清風
人睡兮酣雞未知起來呌轉月華西南風吹落北
斗柄細數月中丹桂枝
夏日雖炎夜却清四更還更勝三更露從玉兔鬚
根落風在銀河浪底生
道是月明星便稀阿瞞此句未為竒今霄斗柄也
不見一鏡孤光天四垂
　　　題李季章中書舍人石林堂
紫㣲仙人今太白不愛好官愛竒石頃從道山㱕
雪山一葉漁舩一横笛舩過宣池月滿空乗雲飛
上九華峯十指一掇九芙蓉和月擎取㱕舩中㱕
到鴈湖秋水碧萬斛酒舩觴九客蟇頤諸峰作不
速不待折簡登几席儂與石兄殊不踈問訊别來
安稳無(冠拜之呼為石兄云/米元章見竒石具衣)
　　　與長孺共讀杜詩
病身兀兀腦岑岑偶到児曹文字林一卷杜詩揉
欲爛兩人齋讀味初深斵肝枉却期千載漏眼誰
曽更再尋筆底姦雄死猶毒莫將饒舌泄渠心
　　　食蓮子
白玉蜂児緑玉房蜂房未綻已聞香蜂児觧醒詩
人醉一嚼清氷一嚥霜
城中蓮子買將㱕未問嘗新早與遲偶憶湧金門
外曉畫舩帶露摘來時
戢戢蜂児出露房未生翅股及鋒芒丁寕莫遣他
人剥要染儂家十指香
　　　族人同諸友問疾
老無星事可營為政是長閑好病時兩脚倦行嬴
得坐一生欠睡頓(聲/上)還伊夢聞有客欣然起児道
勤翁乃爾癡抵掌縱談天亦笑此身安否更曽知
摩詰沉痾未易排文殊一問失妖災老夫何幸君
賢集倒屣出迎雙眼開語造極時全愈了病知客
去即重來呼児細㨂新書䇿体不佳時看一囬
　　　病中復脚痛終日倦坐遣悶
滿眼生花雪滿顛者稀又過四雙年誰知病脚妨
行歩只見端居道坐禪隨扇几旁猶嬾拾撿書牎
丁更能前世人緫羡飛仙佀我羡行人便是仙
　　　六月二十四日病起喜雨聞鸎與大児議
　　　秋凉一出游山
末伏將催中伏休怱怱送夏又迎秋暑中竹色風
仍雨病裏鸎聲喜破愁大熟十年無此作㣲生一
飽更何求急須剰蹈蓮花麴藥玉新舩待拍浮(年/五)
(花作趙/酒法用蓮)
病勢初來敵頗強排山倒海也難當老夫笑把東
西玉堅子難蔵上下盲酒陣時聞報三捷詩壇元
不費單槍夜來夢入清凉國風月氷人别是郷
暑氣朝來掃地空南風畢竟讓西風秋生楚尾呉
頭外凉殺天涯地角中萬疊山連千澗水雙行纒
伴一郫筒初程道是窮忙着且宿東山東復東
　　　雨後曉起看山
晨起出蓬户換却隔水峯細看只舊山色與昨不
同雖經夜來雨未必有許㓛雲師挈衆巉置在藍
水中沙土俱緑淨草樹添青葱不然近秋衰那得
還春容此意殊不淺要將調詩翁判断索一語可
惜語不工正使語工着不如山色濃
　　　病中七夕
良辰美景底須來苦惱如山正滿懷蟬度清歌侑
溪栁花吹黄雪灑官槐新秋風物俱堪賞乆病心
惰自不佳說與児童休乞巧老夫守拙尚多乖
　　　秋熱
今年秋熱倍常年更住西峯落照村最是櫻桃梢
上日裴囬不落等黄昏
　　　食菱
雞頭吾弟藕吾兄頭角嶄然也不爭白璧中蔵煙
水晦紅裳左祖雪花明一生子木非知巳千載霊
均是主盟每到炎官張火傘西山未當聖之清
　　　晚酌
暑天寒果飣來餞水果清於木果休蓮入新秋何
便瘦菱沉到底竟能浮山泉釀酒香仍冽野蔌堆
盤爽更幽方丈食前非不愛風蟬一腹飽詩愁
　　　七夕後一夜月中露坐
火雲散作欎金雲簷際移床偃病身古井石崖新
汲水花洲苔砌蕩晴塵風纔小動即停吹竹自不
凉那及人獨感今霄上弦月桂梢分露滳紗巾
今古詩人愛月圓未堪商略玉嬋姢脩眉半璧各
自好團鏡磨鎌俱可憐一夜一般新様出㡬囬㡬
換為人妍教渠也學金鴉扇未必清光直一錢
　　　夜熱不寐曉起歩溪上
夜氣積到曉㣲凉方滿川老夫乗早起落月正姢
然拄杖了疲擔行人憩痛肩勞生誰獨免客路最
堪憐
　　　寄題趙漕秘閣東山堂(充夫)
阿且東山著乾坤十雨世界三登村阿安東山著
一身白雲保社明月鄰此山秪合館此客千載阿
誰敢爭席趙侯玉立隆準孫洗空凢馬追古人千
山萬水略行徧一錐卓住東洋岸東洋山麓東復
東築堂折簡招兩公倒提北斗酌銀漢霊山作樽
江作鍾浩歌小袖經綸手笑與兩公舉天酒東山
今屬趙家莊敬請兩公遷别郷
　　　送吉州觧魁左人傑詣太常(五/年十)
髙皇一馬化龍日臨軒䇿士誰第一玉山山下汪
端明年財十八第一人聖上來年集英殿黄繖中
央横玉案何人再續老尚書禾水左家千里駒春
秋三傳貯胸臆買紙待傳晁董䇿君才盍與汪相
先君年更少汪兩年
　　　送左元規三詣太常
晋侯三駕楚莫爭薛侯三箭天山平江西今代再
丘明親到杏壇授麟經筆陣獨掃萬人軍兩魁槐
花再薦名來年蘭省與集英三元不數馮家京
　　　送廬陵宰趙村老
趙侯龍種秀天潢金玉肝脾錦繡腸未復九人黄
閣相猶堪三字紫㣲郎飢餐蘭菊枝枝月醉灑雲
煙句句霜誰與邦民頌遺愛老夫端欲續甘棠(宗/唐)
(趙大本除西掖/子相者九人近丹)
　　　送項聖與詣太常
盧溪書院一畨新千里學子來如雲天教書院名
日起速化先從主人始主人主盟為阿誰楚漢名
家今項斯胸中五車載書卷筆端三峽傾氷硯魯
秉周禮說一經有司把燭題秋薦鵠𫀆詣闕栁袍
㱕來年書院更光輝
　　　淋疾復作醫云忌文字勞心曉起自警
半似枯禪半似癡也無何慮與何思偶看清曉雙
雙蝶飛徧黄花一一枝
荒耽詩句枉勞心懴悔鸎花罷苦吟也不欠渠陶
謝債夜來夢裏又相尋
　　　題朱伯勤千峯紫翠樓
秀嶺西頭鳯嶺東周曹略數一千峯商量没頓新
樓處頓著(灼/音)穠藍釅紫中
一色千峯翠作圍忽然齊換紫綃衣客來欲識樓
中景秪等金鴉浴海時
　　　昜允升畫像賛
踈髯撚欲無短鬢搔已禿定知得句來暗喜見眉
目
　　　嚴陵决曹易允升自官下遣騎㱕冩予老
　　　醜因題其額
玉泉半潭氷釣䑓萬岳雪汝徃訪客星剰挾一磨
衲
　　　又自賛
清風索我吟明月勸我飲醉倒落花前天地即衾
枕
　　　寄題永新昊天觀賀知宫方外軒
君家秘監唐詩客飲中八仙渠第一君家水部晋
仙真曽拜東封玉路塵秪今孫子方外士羽衣霞
佩雲為袂月下維山吹鳯笙霧裡華陽割龍耳何
當踞亀食蛤蜊大嚼碧藕嬉瑶池若見君家兩仙
伯為儂寄聲好將息
　　　寄題萬安蕭和卿雲岡書院
君不見南軒先生以道鳴嶽麓書院陶諸生君不
見晦菴先生妙經學廬山書院榜白鹿吾郷蕭君
八葉孫雲岡築齋髙入雲芝蘭玉樹爭績文江湖
鵠袍爭駿奔願師朱張兩先生駟馬髙蓋塞里門
　　　題王晋輔專春亭
向來王家癖於馬今來王家癖於花洛陽城裏花
如海一半移取來君家此花就中最穠麗姚家黄
兼魏家紫花王更有王中王看却姚魏千花降一
春好處君知否上已前頭寒食後千花不用妬渠
伊此外春光更屬誰
　　　題王晋輔桂堂
諸天别有金色界金粟如來更竒怪玉露洗面晞
金風黄雲迎下月姨宫未與群芳較顔色寒香世
界誰較得一箇世界一粟中萬粟世界香無窮詩
人夢入廣寒殿香殺詩人天不管
　　　贈臨川嚴泰伯秀才
臨汝嚴夫子搘笻扣敝廬文如漆園壯人似客星
孤善相遺驎瘦深参得腹腴行看最先進辨論詘
諸儒(數詘莊周後為嚴子/嚴㓛最先進辨論大臣數)
　　　送羅季周主簿之官八桂
憶昔相從夜誦時子垂兩髧我初髭梧桐葉落猶
無睡桃李春㱕緫不知我已懸車老巖岳子方㪘
板走堦墀莫嫌衰病人皆棄桂嶺梅花寄一枝
　　　乙丑改元開禧元日
開禧元祀更元正宿兩新收放曉晴夜半梅花添
一歳夢中爆竹報殘更方知人喜天亦喜作麽鍾
鳴雞未鳴老子年齡君莫問屠蘓飲了更無兄
　　　立春日
何處新春好深山處士家風光先著栁日色𣢾催
花
　　　寄題鄒有常愛蓮亭
道郷先生有族子卜築冨川弄江水更穿兩沼磨
碧銅分種芙蕖了秋事一沼花白一沼紅新亭恰
當紅白中此花不與千花同吹香别是濂溪風
　　　題分冝李少度燕谷
君不見向來吹律談天衍能令寒谷囬春暖君不
見秪今桂山謝艮齋能囬燕谷為春䑓謫仙耳孫
有仙骨家傳謫仙好風月斸開别墅一谷中管領
春光醉煙雪艮齋作記印此山山與主人千載傳
谷中花柳莫放過乞取風月三千篇
　　　荅胡伯圎贈詩
澹老郎君阿永賢渥洼財駕折金鞭只今兩子似
連璧一建雙旌開二天白馬將軍震交阯青錢學
士即甘泉弟兄蕙茂仍蘭發頓有機雲在眼前
　　　荅胡仲方贈詩
疇昔昭王渡楚江得萍斗大嚼甘芳因君黄綬作
此縣問古青蘋何處郷民樂弦歌愛言偃天將桃
李醉河陽望郎舊說為邑宰邑宰今看為望郎
　　　病中春雨聞東園花盛
萬類欣欣一老悲物華豈是不佳時病夫自與春
無分好景非於我獨遺花底報來開已閙雨中過
了更曽知風光九十今強半又約芳菲隔歳期
　　　雨霽看東園桃李行溪上進退格
藥裏関心正腹煩強排孤悶到東園行穿一一三
三徑來徃紅紅白白間繞樹仰看渾不見隔溪囬
望不勝繁村村桃李家家栁脚力酸時坐
　　　春盡夜坐
春光草草病中休病眼逢春道是秋秪有青燈憐
此老伴人無睡照人愁
疾痛呼天天豈知知而不管亦何為偶拈白傳長
慶集又得驩欣片子時
病夫說病訢旁人他自開眉我自顰後有病夫看
病句不須告訴亦沾巾
　　　去歳四月得淋疾今又四月病猶未愈
去歳四月病如今一歳來越吟三百日凉劑二千
杯極痛過(聲/平)於割通身緫是灾花時乆断酒紅藥
為誰開
　　　自遣
莫將一病苦憂煎山尚能游石可眠匹似病風兼
病脚老夫猶是地行仙
　　　乆病小愈雨中端午試筆
病較欣逢五五辰宫衣忽憶拜天恩舊時疊雪含
風眼今看空山雨㸃痕
愛與陳玄酷作縁餘波染指黒爛班呼童汲水無
來底自掬垂簷一滳慳
春去無花可得攀石榴不艶却明鮮昨朝花發今
朝落留得梢頭一蒂看
月季元來挿得成瓶中花落葉猶青試將挿向蒼
苔砌小朶忽開雙眼明
　　　送吉州太守胡平一寺正赴召
憶昔乾道游璧水君為秀孝儂博士逮今嘉泰㱕
青原儂為州民君剌史人生離合風中雲白髮相
逢有㡬人與君相逢又相别不待折栁眉先顰如
君豈弟民父母春風風人夏雨雨忽然一夜飛秋
霜驚殺鴈鶩兼犲狼政聲無翼到天上玉皇詔君
登廟廊郎星卿月小借路金華玉堂即髙步中與
賢関育鳯麟向來未有秉鴻鈞秪今丞相破荒了
第一衣鉢當傳君
　　　病起覧鏡
病起長新骨居然非舊容眼添佩環帶腰減採花
蜂對面不相識何人忽此逢吾身無定在更要問
窮通
覽鏡忽自問何方一病翁生涯􁞕城外本貫醉郷
中筆硯今都廢尊罍乆屢空又將數莖雪顦顇見
西風
　　　病中感秋
病中一刻抵三秋况見西風再樹頭老去能禁㡬
囬病秋來不為别人愁書帷夢覺疑僧榻竹户凉
侵似客舟壽外康寕方是福不然徒壽不須休
　　　秋衣
晨興換新衣視身忽潜愕腹皮雛百摺髀肉寛一
握沉痾兩年餘衰體半標落且留宿塵垢莫遣新
澡濯未澡体尚肥既濯肌轉削無髪已是僧有骨
不如鶴明年方八十似覺九十著(酌/音)寡食幸自清
辟榖底須學便可作飛仙御風上雲幕如何肥瘠
想猶有秋衣作
　　　夜讀詩卷
幽屏元無恨清愁不自任兩牎雨横卷一讀一沾
襟祗有三更月知予萬古心病來謝杯杓吟罷重
長吟
　　　病中止酒
平生萬事䡖惟以酒自娛當其愛酒時一日不可
無老來因屬疾不飲五月餘客飲我不羡而况逢
麴車見杯不思斟見樽不思酤終日伹清坐此心
長泊如只悟世人情逐物非一途仕者嫮貂蟬貨
者珍金珠賜泰嗤原貧由勇誚孔迂何物真樂憂
何人定巧愚病後得反身曠然同太虚其餘君莫
問麴生尚可踈
　　　病中喜雨呈李吉州
兩日炎暉烈未收連宵甘澍沛如流大田今日非
昨日多稼新秋賽舊秋凉氣隔䈴深亦透香煙穿
袖散難留史君小試為霖手便作江西第一州
　　　送戴良輔藥者㱕城郛
君欲問淋疾便是法外刑刲剔備百毒更以虐㷔
烹王皇夜半勑六丁押差戴君為藥丞倒囊刺手
探玉札一洗愁肺氷雪清一生百病都好去不但
膏肓驅二豎寄言仲景與安常古今何代無醫王
　　　寄題張仲寅甘老堂
屏山十論擇聖心甘老十論刮古今古今刮得都
見髓持献玉工逢刖趾玉皇左相華陽封上與阿
且雙周公薦渠金門可登仕金門送渠外䑓試渠
儂掉頭不肯行有雪可釣月可耕恩山紫蕨椽來
大(隋/音)恩江白魚舩様箇緑蓑青蒻霞上臥不知畢
逋明眎東西過
　　　送藥者陳國器
竇憲一舉空朔野曹霸一筆空凡馬吾郷藥者有
陳生一丸洗空萬藥者庸醫皆笑道旁莎陳生拈
出便是玉山禾庸醫皆笑澗下水陳生酌來便是
上池底也只不離神農書書外别得一亡珠也只
不出歧伯論論外别得舌一寸舊遭痔疾惱殺儂
新遭淋疾與合縱恰如住在圃田國晋楚腹背來
夾攻陳生贈我玉菌子乃是華陽洞中乖龍耳陳
生贈我紺葉紗乃是金鴉脚底扶桒花汲泉親手
煑蟹眼一浣枯腸如浣沙平生舊疾蟬殻退秋風
吹落青天外更傳枕中鴻寳方戒勿浪傳泄天蔵
君不見囬巖仙客逢貧子指石成金吾濟爾貧子
再拜不要金秪覔指頭吾自指
　　　送王長文赴上庠
吾郷前軰王南賔讀書萬卷筆有神婁登天府献
和璞玉工過眼珉奪真秪今有孫又竒絶蹈雪㩦
書詣金闕玉皇書院璧水中腸子半牎桃玉蟲端
能健筆追乃祖斗藪寸心冩千古廣寒掇取第一
枝早為雙親開兩眉
　　　賀吉州李守臘雪
仁侯妙手作(佐/音)廬陵民歌敏惠如神明歌聲動天
天降瑞一夜幻出瓊瑶城麗譙一新玉樓觀郡治
别起銀設廰曉上青原䑓上望千門萬户皆水晶
八邑山川一千里盡種琪樹璣為英幕僚秉燭爭
入賀老夫抱病獨僵臥寄言賀客此未竒來年玉
粒滑流匙萬艘真珠貢京師老夫已草周頌豊年
詩
　　　除夕送次公子入京受縣
過眼光隂又歳窮相看父子一尊同春囬雨點溪
聲裏人醉梅花燭影中汝趂暄和朝北闕我扶衰
病見東風弟兄努力思報國放我滄浪作釣翁
　　　丙寅人日送藥者周叔亮㱕吉水縣
㧞草不㧞根塞水不塞源忽然草生更水長敗却
禾稼仍㴞天老夫昔歳得淋疾初謂一日今兩年
服藥六千六百琖望舒二十二囬圓偶逢周郎顧
一詠擒二豎發藥何用多刀圭起沉痼向來肝腸
痛如割今來疾痛全然脫捉著根源盡掃除周郎
神毉天下無
　　　病中感春
老去春來已薄情体中病後更竛竮海棠紅釅飛
成雪楊桞金濃染作青到得當家饒景物不如舊
日偖園亭一杯欲把還休去遮莫鸎花笑獨醒
　　　落花
紅紫成泥泥作塵顛風不管惜花人落花辞樹雖
無語别倩黄鸝告許春
　　　雨中問訊金沙
金沙道是殿群芳不道荼䕷輸一埸十里紅粧蹈
青出一張錦𬒳曬晴香只須舊䕃已無暑更走新
條如許長若恨昨朝來草草夜來風雨更禁當
　　　寄題劉正卿雙清軒
吾郷今代劉更生新序說苑落筆成問渠才思寕
底巧玉泉繞屋供雙清此泉來從何境界銀河飛
下雙羅帶便好乗槎犯斗星斫桂廣寒天上行
　　　初夏病起曉歩東園
低枝碧李壓人頭過雨黄梅滿道周紅日漏雲初
試暑緑隂酣露已偷秋
病起烏藤強自扶三三徑裏曉晴初鸎聲只在花
梢近行去行來不見渠
　　　送羅正夫主簿之官餘干
君家人物已數世後有秘丞前給事近來復見郷
先生武岡使君五經笥君才自是一世英珠玉照
乗仍連城妙年已號萬人敵強仕初登千佛名番
君小屈習鑿齒且與剌頭簿書底即看給札試蘭
䑓飛上木天校文字
　　　五月三日早起歩東園示㓜輿子
雨香不及露華香竹液花膏馥葛裳儂與曉星成
二客更無人共上畨凉
筠箕苕帚兩無蹤竊果畦丁職不供老子不來纔
㡬日松花槲葉滿亭中
　　　端午病中止酒
病裏無聊費掃除節中不飲更愁予偶然一讀香
山集不伹無愁病亦無

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第四十二終
誠齋集卷第四十三
　　　　　　　廬陵楊　萬里　廷秀
　賦
　　　浯溪賦
予自二妃祠之下故人亭之旁招招漁舟薄遊三
湘風與水其俱順未一瞬而百里欻兩峯之際天
儼離立而不倚其一怪怪竒竒蕭然若仙客之鑑
清漪也其一蹇蹇諤諤毅然若忠臣之蹈鼎鑊也
怪而問焉乃浯溪也蓋􁮟亭峙其南峿䑓巋其北
上則危石對立而欲落下則清潭無底而正黒飛
鳥過之不敢立迹予初勇於好竒乃疾趨而登之
挽寒藤而垂足照衰容而下窺忽焉心動毛髪森
竪乃蹟故步還至水滸剥苔讀碑慷慨弔古倦而
㘴於釣磯之上喟然歎曰惟彼中唐國已膏肓匹
馬北方僅獲不亡觀其一過不父日殺三庻其人
紀有不斁矣夫曲江為篋中之羽雄狐為明堂之
柱其邦經有不蠹矣夫水蝗稅民之畒融堅椎民
之髓其天人之心有不去矣夫雖微禄児唐獨不
霣厥緒哉觀馬嵬之威垂渙七萃之欲離殪尤物
以說焉僅平達於巴西吁不危哉嗟乎齊則失矣
而楚亦未為得也霊武之履九五何其亟也宜忠
臣之痛心寄春秋之二三䇿也雖然天下之事不
易於處而木難於議也使夫謝奉冊於髙邑禀重
巽於西帝違人欲以圖㓛犯衆怒而永濟天下之
士果肯欣然為明皇而致死哉蓋天厭不可以復
祈人潰不可以復支何哥舒之百萬不如李郭千
百之師搉而論之事可知矣且士大夫之捐軀以
從吾君之子者亦𣣔附龍鳳而攀日月踐台斗而
盟帶礪也一復涖以耄荒則夫一呼萬旟者又安
知其不掉臂也耶古語有之投機之㑹間不容穟
當是之時退則七廟之忽諸進則百世之揚觶嗟
肅宗處此其實難為之九思而未得其計也已而
舟人告行秋日已晏太息登舟水駃於箭囬膽兩
峯江蒼茫而不見
　　　㱕歟賦
繄端月之渉七兮諏其日則曰人倦予游於道路
兮念求以憩予神豈不愛䆫月之姢好兮睡郷檄
予以卜鄰曽不及於觧衣兮遑暇脫予之巾怳栩
栩以一適兮忽乎還家而及門忘予身之為羇兮
驟喜覿予之親烱鶴髪之予照兮一哂以勞予勤
環児女之挽袖兮犬雞亦為之載欣予親呼酒以
予酌兮奚未舉而旣失驚客舎之已晨兮牎不見
月而見日風挾寒以薄人兮巧尋罅以入室纔予
親之膝下兮夢覺而千其里湛清盧之易溢兮澘
予面其如洗推予枕其不能寐兮捐衾裯而又不
能起嗟予生之艱勤兮墨兵納我於學林慕黄口
而䡖予之明月兮以耒耜而易搢紳旣自山海之
棄而粥於市兮又何歎池活而籠馴羗初心之豈
其然兮亦曰負米而為貧家焉釡吾親兮公爾以
芹吾君惟是行之猖狂兮隨薦書以呌閽謁帝乆
而乃覲兮豈不就於一列其如釡甑之空兮履無
當而衣有結樂調飢而濟渴兮猶幸有曽氷之與
積雪仰王都之造天兮非都盧其奚躡反而顧予
之躄足兮𣣔自雜於汗血夢㱕而不㱕兮不念吾
親之指囓㱕歟㱕歟豈南溪之無泉兮南山之無
蕨
　　　中秋月賦
　　乾道丙戌中秋因與友人王才臣野酌言及
　　師友有懐紫岩先生慨然賦之
湛秋旻之不瑕兮泝佳月其耿然鶩玉車以隻輪
兮挂孤鏡之明蠲何秋半而明倍兮乃大異於他
之夕豈望舒之革面兮抑羿妃之増飾繄天地㓗
齊之氣兮肇允乎否而兊乎澈蓋風露無所容其
清兮播為秋而裒為月竟歳年以俟此月兮一之
遭而百違幽人得此豈不偉兮乃未懌而旣悲始
予行之詰曲兮志乎南而趾北不臨深乎孟之海
兮矧踐迹乎顔之域自徳人之振我兮初予導夫
康莊子竭蹷以無愛兮柰之何阻且長莝予馬以
疾其驅兮僕夫告予以餒而舉一世以好徑兮予
乃獨背而馳予蘭茹而菊餐兮豈求飽之故也臞
予躬以鷺立兮彼腴者哂予誤也予旣瞭而忽眩
兮欲陳詞於徳人痛斯人之九京兮㴞㴞者知其
津清莫清兮秋之節明莫明兮秋之月所羙之不
可雙止兮予豈不知其可恱裏乎慨而感表兮亦
不自知其奚為而苑結嗟人生之處此兮前萬斯
古而後億年競權利之屑窣兮奚甘帶之異旃逐
逐焉金椎之控頥兮纍纍焉蒼苔之蝕其骨何如
予與子之迨暇兮又邂逅此秋月悲秋豈其逹人
兮愛月乃我軰事及金樞之未央兮獨可有酒而
無醉
　　　秋雨賦
楊子心疲於詩而病臞目疲於書而病眚故其畏
熱如喘牛之見月其喜冷如渴井而得綆丁亥八
月秋暑特甚蓋歳行之十㫷未有今歳秋陽之強
梗楊子不堪其熱仰而歎曰江南何物以餉餽惟
春寒秋暑之二味古諺有謂也安得萬里之長風
吹層雲滿太空以蕩此秋陽之餘紅者耶疇昔之
夜祖肩露足呼竹君以為床命桃笙而同宿見一
熒之青燈猶憎其助秋暑而為酷夜半驚起飛雨
驟至劃悲風之怒號借一鼔之聲勢淅淅乎牖戸
之欲洒急雪也洶洶乎松竹之摧落枝葉也磔磔
乎茅屋之震響將壓也犬雞夜鳴児女咿嚶縮頸
入腹皆作寒聲楊子亦震掉瑟縮而不寕視絺絡
其若讎嘆衣褐之未營旣不能寐坐而太息曰凍
者願烈日之不夕暍者思秋氣之一滌不得則思
旣得則悲悲與思其循環老忽至而不知俛仰千
載孰能逃造物之此機蓋有能逃之者矣春不能
燠秋不能肅天地不能老今古不能局聞之前修
太上立徳次㓛次言所立惟擇三者必不得已而
去惟㓛則繋乎通塞至於徳也者照宇宙之珠玉
也言也者載仁義之舟轂也禀焉於穹富以其躬
莫歉其豊莫塞其通不曰國㓛而曰聖㓛楊子則
窮且老矣抑知其有未甞老未甞窮者耶彼造物
者自寒自暑自風自雨亦何闗於汝
　　　月暈賦
楊子與客暮立於南溪之上玩崩雲於秧疇聴古
樂於蛙水快哉所欣意若未巳偶俗士之足音予
與客而亟避退而坐於露草之徑衣上已見月矣
寒空瑩其若澄徍月澈其如氷一埃不騰一氛不
生楊子喜而告客曰吾聞東坡先生之夫人曰春
月之可人非如秋月之悽人也吾亦曰今之時則
夏矣月尚春也言未既微風颯然䡖隂拂然驚五
也之晃蕩恍白虹之貫天使人目亂而欲倒如觀
江波之漩而身亦與之囬旋楊子懼而呼客曰月
華方明奚驟眩焉紺旻方㓗奚忽變焉客曰適有
薄雲莫知所來非北非南不東不西起於極無之
中忽乎明月之依輪囷光怪相薄相盪而為此也
殆紫皇為之地而風伯為之媒歟楊子釋然曰所
謂月暈如蜺者不在斯乎不在斯乎方詳觀而無
厭乃霍然而無見蓋月以有雲而隱復以無雲而
顯也雲以一風而聚還以一風而散也楊子若有
感焉乃告客曰天下之物孰非月之暈耶暈之生
也其可洗耶暈之消也其可止耶而天下之士以
晋楚之冨爲無竭以趙孟之貴爲有祗其去則持
之而不忍其來則居之而不耻其癡黠何如也客
未對童子請曰人語旣寂子盍㷌息楊子與客一
笑而作曰今夕何夕見此竒特
　　　木犀花賦
秋氣己末秋日巳夕楊子觴客客醉𣣔出偶雲物
之淨盡吐霽月之半璧楊子鼻觀若有觸焉澹空
山之何有驚妙香之郁然急謂客曰是必有異吾
與子盍小觀之行而求之無物可即也舎而不求
又不能自息也天風驟來其香浩蕩楊子乃凝神
而從之忽欣然而獨徃蓋吾履未出於柴門之裡
吾身已超於廣寒之上矣水國湛湛不足以為其
空明而深靚也雪宫皚皚不足以為其髙寒而逈
映也玉堦之前有團其隂蔚乎璃瑠之葉摵乎瑟
琴之音天葩芬敷匪玉匪金細不逾粟香滿天地
蓋向者之所聞乃於兹其良是摩挲玉蟾蜍而問
焉亦不知其名而字之曰桂吾甚愛之欲求其裔
將川其枝以修月之玉斧瀹其根於銀河之秋水
移之以㱕蓺我庭砌羿妃頩然而不恱曰予將白
之於帝楊子聳然而悟月尚未午客亦未去顧而
見木犀之始花宛其若天上之所覩笑而問客曰
吾之兹遊夢耶醉耶惘然不知其處
　　　學林賦
吾友胡英彦取班孟堅序傳之卒章與黄豫章求
益牎下之意命其齋房曰學林誠齋野客楊万里
為賦之其辭曰
學林先生宇宙一室書冊永日江聲山影排戸而
願交詩臞書癡牢関而不出客有念其幽獨者闖
然詣之仰瞻其玄霧之巾則垢以銖兩計也俯視
其烏皮之几則埃以分寸量也客意若不釋然者
而問先生曰子奚若是哉癡臞之為雙埃垢之為
郷世與子忘乎子與世忘耶先生塊然若不聞者
徐顧客曰子可與談乎俄掀眉而奮袖粲玉歯之
有光源以開闢波以帝皇幽以天緯焯以人綱脞
以虞初之破碎粹以東家之文章初松風而澗水
忽玉磬而金簧客驚而自笑曰吾郷也病子吾今
也敬子子殆近於道者耶不然何癡於今而黠於
古歟何臞於貌而腴於文歟何埃其几而不埃其
心歟何垢其巾而不垢其徳歟子殆近於道者也
雖然子之幽且遐者吾不能以問子亦不能以告
吾也願聞其膚而已檀柘有郷不朋不植也玉石
有琢不友不益也今子也十趾之下無百里之歴
兩耳之竇無單辞之獲則子也旣絶學乎諒直矣
不㡬於不羽而翶書囿不脛而趍聖域哉此吾之
所以不惑而不得也先生曰非竹實林惟書爲林
今吾百聖之與居群書之與曹蓋終日揖遜其間
之不暇子猶病吾虗空之逃耶客聞而悟出而喜
謂其人曰吾有聞矣吾有聞矣其人曰子烏聞此
客曰吾聞之學林之叟學林之叟聞之小徳之父
小徳之父聞之叔皮之子
　　　交難賦
客有問焉於楊子曰䝉學射於羿羿為盡技技在
羿則羿安技在䝉則羿危孟子不罪䝉而罪羿子
無疑歟楊子曰子虗之子不可以問本系言有託
也周子之兄不可以談夢寐言罔覺也子以為孟
子之言無為而作也耶客曰擇而後友其友端矣
友而後擇其盟寒矣且䝉之為人也薄乎云爾羿
何與之盡驩射之傳與否不足道也羿獨不於交
而難之乎楊子曰客知其一未知其二也昔者孔
壬詐堯晝寢誑孔象以愛兄之道來雖舜亦為之
動蓋天之生物有萬其品彼淑慝之不齊造物不
能為之禁閟梟心於鸞喙予施㫖甘而報予以鴆
雖聖哲兮柰何羿何為兮巳甚其或免而或遭惟
繋幸與不幸且夫孟子之於樂克誅其舎館之未
定今使皐陶而為理與蘓公而同聴一則訴殺師
之冤一則責見師之敬羗皐蘓兮於斯將二罪兮
孰訂嗟乎人之生世孰無朋儔言合則金㫪而玉
應意適則雲凝而風休蓋亦天與之樂道與之謀
也若夫嚚之與居駔之與徒思一射之愈巳則反
目而相圖如羿者政可哀耳莊周曰求其至此而
不得者命也夫其羿之謂乎客笑日子言則美矣
吾則異於子矣継自今息交以絶遊雞肋不足以
煩一矢公等皆去吾亦從此逝矣
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第四十三終
誠齋集卷第四十四
　　　　　　廬陵楊　萬里　廷秀
　賦
　　　糟蟹賦
　　江西趙漕子直餉糟蟹風味勝絶作此賦以
　　謝之
楊子疇昔之夜夢有異物入我茅屋其背規而黝
其臍小而白以為亀又無尾以爲蚌又有足八趾
而隻形端立而旁行唾雜下而成珠臂雙怒而成
兵寤而驚焉曰是何祥也召巫咸卦之遇坤之觧
曰黄中通理彼其韞者歟雷雨作解彼其名者歟
蓋海若之黔首馮夷之黄丁者歟今日之獲不羽
不䚬奏刀而玉明披腹而金生使營糟丘義不獨
醒是能納夫子於醉郷脫夫子於愁城夫子能親
釋其堂阜之縛爼豆於儀狄之朋乎言未旣有自
豫章來者部署其徒趍蹌而至矣謁入視之郭其
姓索其字也楊子迎勞之曰汝二淛之裔耶抑九
江之系耶松江震澤之珍異海門西湖之風味汝
故無恙耶小之爲彭越之族大之爲子牟之類尚
與汝相忘於江湖之上耶於是延以上客酌以大
白曰微吾天上之故人誰遣汝慰吾之孤寂客復
酌我我復酌客忽乎天髙地下之不知又焉知二
豪之在側
　　　壓波堂賦
陳晞顔作堂洮湖之上榜以壓波命其友誠齋野
客廬陵楊某賦之其辭曰
敦復先生宅于洮湖日與湖而居猶以湖爲踈乃
堂其涯去湖寸餘蓋城虎牢以逼鄭晋退三舎而
子玉不止者歟一夕波歇鏡底生月忽失洮湖之
所在伹見萬頃之平雪先生欣然曰吾又將載吾
堂於扁舟對越江妃之貝闕我芰我裳我葛我巾
筆床茶竈瓦盆藤尊左簡齋之詩右退之之文舟
人之櫂一縱而先生飄然若秋空之孤雲矣先生
方獨酌濁酒悲吟苦語攬鬚根之霜搜象外之句
管城子楮先生環而攻之麾之未去也有風颯如
有瀾燁如舟人曰浪將作矣夫子其㱕乎先生未
及荅而小波屋如大波山如亀魚陸梁蛟龍睢盱
馮夷撃鼓而㑹戰川后鞭車而疾驅眇一葦之浮
沒眩秋豪之有無舟人大恐相顧無色先生投袂
而起仰天而嘆曰吾與洮湖定交乆矣而未甞識
此竒觀也子産曰他日吾見蔑之面而已今見其
心請改事湖庻幾歳晚之断金
　　　放促織賦
楊子朝食旣徹步而圃嬉遥見一二穉子集乎逺
華之堂環焉其若圍俯焉其若窺躡焉其若追也
楊子趨而徃視之蓋促織之始生而尚微隨地而
未能飛者也嘉遯而不市故髙步而不卑辟穀而
不飪故癯貌而不肥旣蚱蜢其脩髯亦翡翠其薄
衣彼其臂短而脛甚長是故將進而赼趄翹立而
孤危也楊子笑謂穉子曰汝豈識之乎是固夫霜
凄露感而恤緯征人之裳者歟身勤心苦而提耳
女㓛之荒者歟晝聞宵㗲自基而狙堂者歟多言
強聒身隱而聲彰者歟若悲若怨若憤若嘆而吟
歗秋夕之清長者歟奚失據於幽茂而阽身於躪
藉若是其㓜且孱也廼命穉子藉以羽扇遷之叢
間見宻葉其躍如曝冬日其欣然穉子反命曰是
蟲也若子産之魚圉圉焉洋洋焉矣楊子使穉子
反視之至則行矣
　　　雪巢賦
天台林君景思之廬字以雪巢尤延之為作記廬
陵楊某復為賦之其辭曰
赤城兮霞外天台兮雲表有羙兮先生相宅兮木
杪厭人寰兮喧卑薄市門兮囂湫岳谷奥渫蝸廬
褊小陟彼懸崖天紳之涯竒峯日拂枯松霄排飛
上萬仭之顛旁無一寸之階我營我巢維條伊枚
命黄鵠而衘枝驅玄鶴而曵柴斧辛夷以為柱刈
山桂以為棟蘭橑椒其有芬荷蓋岌其不動將旁
招樵夫朋盍溪友以落之且有日其善頌矣夜半
風作頓撼林薄天駭地愕山跳海躍已而寂然四
無人聲黯天黒而月落忽八牎之夜明恍身墮於
氷谷羗刮骨其寒生窮猿曹噑飢烏獨鳴先生夙
興而視之伹見千里一縞群山失碧翔玉妃以萬
舞飄天葩之六出皓皓的的繽繽籍籍蓋朔雪十
丈乾没吾巢而無人跡矣先生舉酒酧曰巢成雪
至雪與巢㑹式瑶我室式珠我𪠘空無一埃點我
勝旣継自今匪仙客其勿迎匪詩人其勿對廼擣
氷漿與雪汁飲兎鬚於墨澮大書其楣曰雪巢標
俗子出諸大門之外
　　　清虗子此君軒賦
吾友清虗子家有竹軒命曰此君誠齋楊某為賦
之
客有問於清虗子曰昔者子猷愛竹字之曰君謂
此君一日之不可無古之知竹者未有若子猷之
勤者歟清虗子曰子猷可謂愛竹矣知竹則未也
古之知竹者其惟吾夫子乎蓋甞聞之夫子適衛
公孫青僕子在淇園有風動竹聞蕭瑟檀欒之聲
欣然忘味三月不肉顧謂青曰人不肉則瘠不竹
則俗汝知之乎其詩曰瞻彼淇奥緑竹如簀言念
君子温其如玉吾乃今知竹之所以清武公之所
以盛也蓋君子於竹比徳焉汝視其節凜然而孤
也所謂直哉史魚邦有道如矢者歟汝視其貌頎
然而臞也所謂伯夷叔齊餓于首陽之下民到于
今稱之者歟汝視其中洞然而虗也所謂囬也其
庻乎屢空有若無者歟故古之知竹者其惟夫子
乎子猷非知竹者也客曰甚哉清虗子之言似夫
子也敢賀此君從陳蔡者皆不及門君何修何飾
乃得與四子而同席願堅晩節於歳寒以無忘夫
子之徳
　　　梅花賦
紹熈四祀維仲之冬朝煖焉兮似春夕凄其兮以
風楊子平生喜寒而畏熱亦復重裘而厚幪呼濁
醪而拍浮嗔麟定之未紅已而月漏微明雪飛滿
空楊子欣然而嘆曰舉世皆濁滕六獨清舉世皆
暗望舒獨明滕也挾其清而不洿終歳遯乎太隂
之庭舒也倚其明而不垢當晝閟其廣寒之扄蓋
工於相避而疑於不相平也今夕何夕惠然偕來
皎連璧之逈映蹇𣣔逝兮裴囬吾獨附冷火而撥
死灰顧不詒二子之咍乎爰筞枯藤爰躡破屐登
萬花川谷之頂飄然若絶弱水而詣蓬萊適群仙
拉月姊約玉妃讌酣乎中天之䑓楊子揖姊與妃
而指群仙以問焉曰彼縞裙而侍練恱而立者為
誰曰玉皇之長姬也彼翩若驚鴻矯若游龍者為
誰曰女仙之飛瓊也彼膚如凝脂體如束素者為
誰曰泣珠之鮫人也彼肌膚若氷雪綽約若處子
者為誰曰藐姑射之山之神人也其餘萬妃皓皓
的的光奪人目香襲人魄問不可徧同馨一色忽
一妃起舞而歌曰家大庾兮荒凉系子真兮南昌
逢驛使兮寄逺耿不㱕兮故郷歌罷因忽不見且
而視之乃吾新植之小梅逢雪月而夜開
　　　海鰌賦(有後席)
辛巳之秋牙斯冦邉旣飲馬於大江𣣔断流而投
鞭自江以北號百萬以震擾自江以南無一人而
寂然牙斯抵掌而笑曰吾固知南風之不競今其
幕有烏而信焉指天而言吾其利渉大川乎方將
杖三尺以麾犬羊下一行以令腥羶掠木緜估客
之艓登長年三老之舩並進半濟其氣巳無江壖
矣南望牛渚之磯屹峙七寳之山一幟特立于彼
山顛牙斯大喜曰此降幡也賊衆呼萬歲而賀曰
我得天乎言未旣䝉衝兩艘夾山之東西突出於
中流矣其始也自行自流乍縱乍收下載大屋上
横城樓縞於雪山䡖於雲毬翕忽徃來頃刻萬周
有雙壘之舞波無一人之操舟賊衆指而笑曰此
南人之喜幻不木不竹其誑我以楮先生之儔乎
不然神為之楫鬼與之游乎笑未旣海鰌萬艘相
継突出而爭雄矣其迅如風其飛如龍俄有流星
如萬石鍾霣自蒼穹墜于波中復躍而起直上半
空震為迅雷之隱􁠯散為重霧之冥濛人物咫尺
而不相辨賊衆大駭而莫知其所從於是海鰌交
馳攪西蹂東江水皆沸天色改容衝飊為之揚沙
秋日為之退紅賊之舟楫皆􁞻藉于海鰌之腹底
吾之戈鋋矢石亂發如雨而横縱馬不必射人不
必攻隱顯出沒爭入于陽侯之珠宫牙斯匹馬而
宵遁未㡬自斃于瓜歩之棘叢予嘗行部而過其
地聞之漁叟與樵童欲求牙斯敗􁢬之處杳不見
其遺蹤伹見倚天之絶壁下臨月外之千峯草露
為霜荻花脫茸紛櫂謳之悲壯雜之以新鬼舊鬼
之哀恫因觀䝉衝海鰌于山趾之河汭再拜勞苦
其戰㓛惜其未封以下瀬之壯侯冊以伏波之武
公抑聞之曰在徳不在險善始必善終吾國其勿
恃此險而以仁政為甲兵以人材為河山以民心
為垣墉也乎
　　右采石戰艦曰䝉衝大而雄曰海鰌小而駃
　　其上為城堞屋壁皆堊之紹興辛巳逆亮至
　　江北掠民舩指麾其衆欲濟我舟伏于七寳
　　山後令曰旗舉則出江先使一騎偃旗於山
　　之頂伺其半濟忽山上卓立一旗舟師自山
　　下河中兩旁突出大江人在舟中蹈車以行
　　舩伹見舩行如飛而不見有人膚以為紙舩
　　也舟中忽發一霹靂礮蓋以紙為之而實之
　　以石灰硫黄礮自空而下落水中硫黄得水
　　而火作自水跳出其聲如雷紙裂而石灰散
　　為煙霧眯其人馬之目人物不相見吾舟馳
　　之壓賊舟人馬皆溺遂大敗之云
　　　後蟹賦
　　昔趙子直漕江西餉予糟蟹因為賦之江西
　　蔡師定夫復餉生蟹風味十倍曹丕再為賦
　　之
司徒道明來自洛師至止江湄逢一湖海之仙貌
肖乎晋之觧楊而其怒有赫骨像乎漢之彭越而
其圜中規獨愛其二執戈者前矣視其趾二四而
有踦意以為呉中介士郭先生也不知其姓則彭
其字則蜞也亟攜其手而上曰吾自渡江以來取
友不少矣如孔之金如玉之瓊吾皆得而友朋如
魏之玉如庾之榖吾皆得而􁏣曲夫子安在何相
見之暮而不夙也於是歯牙嗜焉胸懐寄焉與之
一飲一食而同醉焉夜半客起若有所剌者司徒
腹心岑岑若有所崇者詰朝下逐客之令屏之陽
侯之遐裔焉他曰以天子之命作牧于豫章幕府
初開延見俊良望見一客又似乎彭越與觧楊命
典謁曰是甞祟我而㡬我傷者矣予不汝殺世無
黄祖其生致之於遡江而上之楊乎楊子方晩飲
聞其至揖而進之曰吾有二友惟彼麴生與爾郭
索老夫與之同死生不減顔氏子之樂彼也日從
予遊爾也乆予云邈何相忘江湖莫我肯顧也何
使我清風明月必思元度也爾之徳吾能言之洗
手奉職徳之上也就湯割烹徳之次也餔霊均之
糟卧吏部之甕徳斯為下矣客於是涕唾流沫圜
視而顰謝曰士固有以贗亂真以逺間親聖而受
圍肖乎形也孝而投杼同乎名也僕之主公昔以
彭為郭今以郭為彭不遇蔡司徒幸遇揚子雲願
借先生蒼頡之篇與太玄後蚓之文詳註爾雅彭
郭之異族庻觧嘲於司徒之門
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第四十四終
誠齋集卷第四十五
　　　　　　　廬陵楊　萬里　廷秀
　辭
　　　張丞相詠㱕亭詞二首
湘之山兮幽幽湘之水兮舒舒我來兮桂之陽春
聿云莫兮上下緑淨而交如鳥鳴兮花乾彼湘之
人士兮詠游而魚魚長者兮矩步童子玉雪兮趨
亦趨挾䇿兮抱琴若將游兮物之初野風兮脩脩
吹萬而不可執兮所過而敷腴長者顧謂童子曰
快哉此風吾為汝援琴歌之歌曰滄浪兮濯纓風
涼兮舞雩微徳人兮焉㱕以斯道兮金玉予欲問
津兮沂之水其則不逺兮又焉知湘江之非歟
茞蘭圃兮沼芙蕖有美君子兮何斯其燕居孚尹
兮袖間陞白虹兮斗之虗章甫兮深衣御風騎氣
而天游兮與造化而為徒獨立萬物之表兮室邇
而人甚逺山立而淵靚兮道徳燕及乎蟲魚韋編
兮在手隱几而卧兮夢一丈夫首肖乎尼山兮河
其目莞爾而笑兮告予以下學而上逹知我者其
天乎忽寤兮四顧􁏣乃一聲兮亭之西隅
　　　和張欽夫望月詞(有序)
　　欽夫示徃歳五月詠㱕亭侍坐大丞相望月
　　詞予於辛巳二月旣望夜㱕讀書於誠齋甲
　　夜漏未盡二刻月出於東山清光入䆫欣然
　　感而和焉
玉蟲暈以貫虹兮學林之顛閴其宵兮聖賢畢参
於前心超兮千載忽乎納自牗兮光寒而靜姢吾
興視兮何祥望舒推轂兮轔大圜生兩儀兮虗白
飾萬物兮清妍彼何居兮轃兹挈一規兮破幽偏
代天兮宣精㧖兮悪盈似道兮日損縮於一晦弦
兮萬斯年而求伸宅天下兮至晦鏡天下兮至明
爥吾心中之月兮貫地緯而洞天經吾奉月兮周
旋月踵吾兮後先夫君寄我兮三章招月而與寓
目兮炯筆勢之翩翩想他日之獨立兮過庭而侍
側誰其耳剽於玉振兮惟此月知其然月不予留
兮予亦詠而㱕歌三終兮謝明月何夕復惠然兮
臨我於亭乎而
　　　延陵懐古
予假守延陵蓋州來季子之虗也迨暇登城游目
四顧慨然想見季子之風烈旣而問諸故老古今
之士或邑於斯或寓於斯者得三人焉作延陵懐
古辭
荆之溪兮澹以幽惠之山兮雲侔思君子兮不見
莽草樹兮脩脩面句吳兮東而坐背朱方兮北卧
齊楚豈不强而大兮吾王以妥賢於國其無裨兮
不曰季子存而呉賀彼懵者之躗言兮謂兆亡於
譲王弗丕承於考心兮用永五湖之與三江祀太
伯其忽諸兮顧襲譽於子臧曽不知民無讓而不
立兮自古皆有亡諏屺岵與鋤箕兮疇莫知其重
䡖若千乗曁簞豆兮絜豊約而則明迨躬逢而利
怵兮亦幾何而靡争謂吾札之不懿兮札亦恬受
而茹聲思復思兮君子乾坤毁而日月息兮則君
子之亦死
　　　延陵季子
宻雲兮終風徤順閉兮罔寸蹊之通喟葵丘踐土
而迹熄兮矧冀方歧山之與逢單棠谿以鑄兵兮
靡遺蒲於董澤燕􁶯無趾而造齊廟兮楚甿而秦
其魄闘六王於一說兮微儀衍之舌而不國嗟若
先生兮雞知時之不如儲唐虞之故冕兮鬻洙泗
之敝裾乗方輪與折軸兮欲先鞭而疾驅豈不家
捐而人棄兮載之萬世之亨衢繄素王兮中都若
蘭陵兮聖之徒征九伯而佩六印兮晞二邑宰而
不得俱儻不欲以天球玉磬而貿康瓠兮嗟爾後
死者其舍諸
　　　蘭陵令
吹赤壁之月笛兮瞻黄州之雪堂彈湘妃之玉瑟
兮織天孫之錦裳招先生其來㱕兮何必懐眉山
之故郷歴九州而猶隘兮誕寘之祝融之汪酌乳
泉以當醴兮餐茘子以為糧葺榕葉以作屋兮託
桄榔之䕃以為堂驅海濤以入硯滳兮挽南斗文
星於筆鋩昌黎兮歐陽視先生兮鴈行韞不洩兮
忠憤炯不揜兮文章乞鏡湖兮九闗營莵裘兮是
邦予之來兮云暮與先生兮相望視履跡兮焉在
問故宫兮就荒俯仰兮永懐渺山川兮蒼蒼
　　　東坡先生
　　跋李允蹈思故山賦辭(方叔之曽孫也/允蹈月岩先生豸)
月巖含章兮噫孰貫之璜兮噫逋不其償兮噫眉
山之下兮噫旣億其價兮噫胡漏于罅兮噫籲于
眉山兮噫山籲于天兮噫天蹙其顔兮噫有斐孫
子兮噫花披秀啓兮噫烈祖是似兮噫筆似其鋒
兮噫骨似其窮兮噫栖栖其逢兮噫爾詞則古兮
噫爾騷則楚兮噫爾璞孰估兮噫招招巫咸兮噫
有篿爾占兮噫曷焯爾潜兮噫曷窞不濟兮噫曷
蔀不賁兮噫咷初笑既兮噫
　　　和淵明㱕去來兮辭
予倦游半生思㱕不得紹熈壬子予年六十有六
自江東漕司移病自免䝉恩守贑病不能赴因和
㱕去來兮辭以自慰其辞曰
㱕去來兮平生懐㱕今得㱕有未㱕而不懌豈當
懌而更悲媿一陶之不若庻二踈兮可追肖令威
之㱕遼喟物是而人非捐水蒼兮今佩反芰製兮
昨衣戀豈諼夫太紫分敢踰於少微如鹿得草望
緑斯奔如鶴出籠豈復入門屨雖未得而趾故存
謂予不信有如泰罇月喜予之言㱕隤清暉而照
顔山喜予以出迎相勞苦其平安江喜予而舞波
撃碎雪於雲關紛鄰曲之老穉羗堵牆以來觀沸
里巷之犬雞亦喜翁之蚤還驚鬢髯之雨霜尚﨣
﨣而桓桓㱕去來兮半天下以倦游飢予驅而予
出奚俟飽而無求觀一簞之屢空躬自樂而人憂
暨一區之草玄娱羲畫與箕疇豈慕胥靡濟川作
舟矧先人之敝廬有一岳兮一丘後千尋兮茂林
前十里兮清流耿靡羡而載營蹇何騖而不休已
矣乎用舍匪吾行止匪時何至啜醨如漁父何必
乎誓墓兮如羲之吾行可枉塗吾止可預斯應耘
耔而端委猶端委而耘耔對天地而一哂酢風光
以千詩抵槁莖與朽殻豈復從詹尹而決疑
　　　黄世永哀辭
乾道乙酉秋七月予因謁郷先生武岡史君羅公
公曰子之友黄世永者死矣世永之父元授得州
南雄六月某日世永自行都侍南雄公西㱕至貴
溪逆旅南雄公疾不起後一日世永亦卒或曰皆
暍也或曰世永毁也予聞之心折泣且疑後月餘
得中書舍人周公子充與友生胡季永書與武岡
公之言不異於是哭之盡哀世永名文昌南豊人
自其祖至世永三世䇿進士第而世永䇿第時年
最少蓋生二十有一也初主贑縣簿予時為州戸
掾予之來去後於世永者一年而為寮者三年一
見即定交世永之髙逺深博者予不能竟也其學
以不媿屋漏為宗於文無所不能能無所不工嘻
笑立成而不似立成者也予每徃觀其政則見老
穉叢於堂莫見世永也披而入則世永執筆决遣
如飛前者未出後者入夜分乃已世永不煩民亦
不咨吏亦不欺初以為世永勤且嚴然旋觀三年
如初之觀竟不見其呵一民笞一吏勤者亦懈嚴
者亦窮矣世永果勤且嚴者耶紹興戊寅三月世
永白太守去出城五十里不得行田里之民環而
止之者數十百人曰主簿去我我不可生矣相與
執輿折山花以簮世永持濁醪以觴世永而其老
者五六十人疾走贑之憲䑓列辞以乞留司憲御
史黄公無以遣則好謂之曰汝不愛黄主簿乎皆
怒曰否曰留而塞與去而通孰愛孰不愛也乃皆
曰然不得巳泣而散予時親見此事以為今之守
令罷則先期戒吏民以卧其轍此足榮不足榮耶
以今之欺而謂古皆然若世永於贑之民乃有此
古之所書卧轍云者乆矣乎使予之不信也使予
無所不信於古之云者世永哉雖然予於世永之
事親見者也古之書者又不知其親見否耶未幾
浙水西部使者邵公辟世永秀州崇徳縣令時某
令者待崇徳次三年矣適及期而辟書下世永抗
章力辭士大夫義之或者曰矯也見義則不懦於
避見利則勇於不避此或者之所賢也世永得辞
其矯哉世永在都下未調勢家子有階中人得法
從者䑓諫相視不怪世永袖文書謁御史朱其姓
者責以天下公議御史怒未有以發也㑹中書舍
人張公安國聞世永之風而恱之曰天下乃有此
士即薦於朝得召世永辭焉而御史亦言於
光堯曰黄某沽名躁進世永自是偃蹇江淮間
上之二年冬十二月以人望起故大丞相魏國張
公於督府而再相之公至首薦世永授樞宻院編
修官未赴公為群小擠去而世永亦復論罷今二
年矣而遂死耶嗟乎哀哉世永年止三十有八而
宫止左從政郎而其立巳如此遐其年亨其位以
訖其施其立何如哉雖然壽且貴而莫之有立有
立而莫之壽且貴政使世永自擇冝何擇也然則
世永可無憾矣而予猶哀之耶嗟乎才珍於天而
捐於人厚一邑而薄天下吾意當世君子之用心
不宜有此也不宜有而有焉則予之哀獨為吾世
永哉乃書以寄其子樞而為之辭曰
聖門際天而不可逕兮子聚糧以疾趨古文熄而
哇鄭兮子獨追而雅諸衆皆賞其襮而遺其裡兮
知全者不在予仕者謂贑民之嚚兮不啻妹邦之
夫何子之仁以莅兮若滕下之乳雛予惟子之觀
兮則未知封屋之迀沐猴豸而罔靦兮子髪上而
衡盱舍巳躁進而謂子躁進兮冝不曰沽名之非
愚世切齒於彼之晚霣兮流涕於子之不晚殂庸
知天之不子祉兮不厚彼辜惟師友之恩紀兮一
飯而九其吁天不予棐而奪予朋兮半其濟而亡
艫決汝漢而東之兮曽足為予淚之餘若子之死
而不死兮不亦名星日而骨幽墟
　　　曾叔謙哀辭
故興安縣令曽君諱敏恭字叔謙韞韜環材不襮
不鬻竟不用世中壽而逝其名實爵里謝昌國既
銘之里人楊某復誄以哀辭曰
歳紹興之壬午兮余負丞於零陵汨夫君之南征
兮臨二松之寒廰聞跫然於逃虗兮辭未接而情
親分一日之光景兮載鴟夷乎吾與行沛吾撃其
蘭橈兮亂湘江以楊舲維余笮於愚溪兮叩栁子
之柴荆陟西山以茹芳兮降鈷鉧以漱泠風吹衣
以拂雲兮舉手攬乎南斗之星君與我其俱醉兮
夜觧手於丘亭余未幾而北㱕兮君忽返乎銘旌
曾合離而俛仰兮奄古今乎死生羗夫君之淵偉
兮允江山之載英蔚豫章之離竒兮森梗梓其崢
嶸自拱把而培溉兮俟百圍乎千尋崒雪山與氷
谷兮凛霜影而雨聲細猶堪於薄櫨兮豈大者之
不可杗仰神皐於太紫兮矩厚載而規圜清屹建
章以亘明光兮連蕙草與蘭林詔班爾以駿奔兮
旁搜巖崖之欹傾締皇居及帝室兮將㳙休乎落
吾成蹇棟榦槁乾於空山兮匠不獲以督繩紛后
皇之揠材兮岳何幽之不徴喟一擷而萬捐兮夫
孰有遭而無營君方舎斯世而去之兮豈逹欣而
窮憎耿精爽之未冺兮嗤彼啄腐而吞腥裁斯文
以寄哀兮聊復冩乆要平生之情
　　　范女哀辭
石湖先生参政范公有愛女名某字某嫕徳淑茂
年十有七紹熈壬子五月從公汎舟之官當塗至
公舍得疾旬日而逝公哀痛不自制八月命其同
年生誠齋野客楊某作辭以哀之曰
有齋石湖之季女兮肇葰茂而青葱蘭茁芽以芬
播兮玉在璞而光融茹采蘋以為粻兮築内則為
之宫樂彤管以俶載兮逝將眇青竹而論㓛製菡
蓞以為裾兮裼之以秋江之芙蓉紛蕙纕而菊佩
亏豈江籬揭車之與縫掇袤丈之朔雪以澡徳兮
襲萬岳之清氷而在躬耿吾獨傳中郎之素業兮
豈曰矜蕭然林下之風沛吾乗乎桂舟兮無小無
大焉從吾公何若而人之不淑兮奄一疢而長終
忍舍蘭陔之孝飬兮莽玉女虙妃之與從父日嗟
予膳之孰視兮母曰嗟予命之疇同䀌兩親之哀
澘兮遺九宗之長恫蹇石湖之慟而莫之釋兮小
極而隱几乎書之叢夢漂漂而行逺兮求吾児乎
四方上下之青穹杳碧海之際天兮巋三山之倚
空蓬萊方丈之攸宅兮浮金宫銀闕之崇崇若有
人乎山之阿兮飛騰徃來而不可逢羗可逢而不
可執兮若逈胦乎復朣朧摘玉李而弄金波兮遨
嬉乎倒景有無之𪷟鴻忽臨睨乎舊鄉兮望見石
湖之仙翁泫初咷而後哂兮唁吾翁乎奚戚容繄
天地萬物之逆旅兮児與翁父子適相值於逆旅
之中汨倐合而忽分兮邈千變萬化而何窮淬割
愁之剣而不滿一笑兮非我翁春日覧鏡大篇之
㫪容翁顧笑而驚寤兮皦寒日其生于東
　　　悼雙珍辭
傳口劉光宗字廷瑞弟紹宗子廷碩受伏生尚書
經明行修文詞蔚然年三十餘一病旬時相継而
逝誠齋野客楊萬里惜其才悼其不幸短命作辞
以哀之命曰悼雙珍云其辭曰
有傅者嶺兮有玄者潭崒乎瓊䑓與玉堂兮天垂
光而蔚藍寳祲下蟠乎九淵兮環彩上絢乎千岩
差旁礴轇轕而不漓兮耿虹貫乎晴嵐劬玉衡之
望氣兮九載旭考而宵参曰西江之軫墟兮孕双
珍乎泥之潜匪珠胎之雙止兮則㲄玉其羙兼帝
令雷公以持斧兮敕陽侯以發凾逝將修貢于玉
府兮旅清廟而爾瞻夫何䕫魖獝狂之予妬兮肆
為伯明之䜛蹇訴帝以不好兮未聴六丁之窮探
飛巨石以載震兮洶怒濤以有嚴連璧毁于石韞
兮雙珠裂于波涵卞和慟以呌帝閽兮随侯泣以
衣沾帝亦悲傷而未如之何兮磔不若魑魅而不
厭安得雙珍之再芒兮逈映乎西江之北南
　　　有宋死孝毛子仁哀辭
子仁諱洵吉之吉水人也年十九第進士年二十
六中拔萃制科杜祁公有詩美之其文集亦有詩
寄歐陽公父母之䘮廬墓死焉時年三十二天子
􁎚之粟帛以旌其孝書在國史後百有餘歳邑人
楊万里讀其文集作辞以哀之其辞曰
灝穹睠宋方郅隆些篤生仁皇實叡聦些二堯兩
舜復時雍些杜韓富范再䕫龍些巍蕩奮熈起丕
㓛些歐陽伯仲軻與雄些雲昭漢囬炳文風些麟
在靈囿鳳在桐些金芝專車朱草叢些懸藜結緑
牣紫宫些霊蛇照乗玉府充些大江之西文江東
些毛伯苗裔河岳鍾些三辰五緯韞心胸些如漢
賈生與終童些年未弱冠收科崇些連收制科天
動容些玉映漢䑓驚群公些棄官如泥子職恭些
死孝倚廬神明通些文行有煒垂無窮些與宋一
經相始終些凍黎百年飬萬鍾些草腐菌朽花霣
空些有宋孝子蔚岱嵩些
　操
　　　趙平甫幽居八操
　　　　筠居操
公子誅茅不木不土此君惠然聿來胥宇
　　　　我娛齊操
一室容滕納萬岳而有餘一儿凝塵載千古而不
重暮四朝三吾不復夢
　　　　醉石操
望之温其玉即之寒於氷一飲五斗一石觧醒衆
人皆醉石獨醒
　　　　竹齊操
客來何聞客去何嗔左右前後惟此君徳不孤必
有鄰
　　　　北䆫操
一枕之甘萬戸不願清風之快萬玉不價為我謝
避俗翁誰在羲皇之下
　　　　梅亭操
竹屋夜明竹户寒聲幽人舍琴而起視香通國而
白連城梅耶雪乎四問而四不譍
　　　　棊䑓操
爭名不尢則朝者嘻爭利不羸則市者吁君子無
所爭必也弈乎
　　　　亀潭操
風耆其武波赫斯怒油然者淵未遽如許
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第四十五終
誠齋集卷第四十六
　　　　　　　廬陵楊　萬里　廷秀
　表
　　　謝賜御書表
聖訓馭臣用勱廉勤之操宸章逮下無遺踈逺之
邦寶軸璧連薦紳風動臣某中謝竊以湯陳六事
儆有位之苞苴成正百官董攸司之㓛業惟今明
詔兼善古王恭惟皇帝陛下生徳自天以躬率下
躰乾之健樂勤勞而不疲酌損之脩自奉飬而有
節尚虞中外或狃懦貪爰肆筆以成書示吐辭而
為法倬彼雲漢煥乎文章善者祇師丕承謨訓之
告姦邪震􁀉知懼春秋之嚴臣敢不惟暨乃僚對
揚休命戴星愛日忍為視䕃之媮囓雪飲氷勉企
㧞葵之㓗
　　　代賀立　皇太子表
聖謨經逺永圖宗社之休上嗣正名懋建元良之
重告于太室對越昊穹臣某中賀竊以離雨而明
大人麗乎継照震一而索長子體夫洊雷上際緝
熈之朝肇稱久大之典恭惟　皇帝陛下光昭先
烈啓佑燕謀出獨断於宸衷舉縟儀於儲禁東序
舞籥爰舉四時之宣西學尚賢兼徽三代之禮臣
逺將隆指阻造大廷長發其祥載歌濬哲之頌少
成若性願献治安之書
　　　代賀㑹慶節表
継明以照大一統以惟新彌月為良於萬年而鼎
盛暨于海表罔不嵩呼臣某中賀竊以天欲太平
為時而生乃聖民思長治俾壽以祝其君三霊交
㱕諸福用永恭惟皇帝陛下由仁如舜立武惟宣
化日自舒安取再中之異帝齢所與更昭二聖之
同臣逺服委輸初逢慶頼却金鑑之献既無路以
效珍想釦砌之崇惟望雲而舞手
　　　代福建憲何徳献謝到任表
七閩深秀地望匪䡖庻獄平亭人命所寄大恩驟
至小己莫勝即受命以首塗旣入疆而問俗見民
鼓舞為言天子之聖神聞臣布宣更感詔音之仁
厚皆相規而逺罪其忍負於好生臣某中謝伏念
臣才則非長用將安取䇿十駕之蹇寕不願於先
鞭試一割之能了蔑聞於餘刄一朌郡紱再領使
軺頃師于之濯征遴使指而給饟豈其乏使以飛
輓而諉臣迨此當朞未譴何而已幸敢謂継明之
始亟叨布憲之除兹蓋伏遇　皇帝陛下乃聖天
同於民子視約三章以示之禁不曰尚威俾萬姓
之興於仁其㱕去殺夫河淺陋亦詭奉承臣敢不
務在盡心戒於留獄必使人之無公雖則未能得
其情而則矜庻乎自竭
　　　代宰相賀雪表
神㓛所格冬大雪以應期天意謂何年屢豊而表
瑞吉之先見序則不愆臣中賀恭惟　皇帝陛下
乾以君之聖之時者日月所㑹臨地綂於三正造
化為工琱天葩之六出知麥禾之有望舉稚耋以
載欣臣遭世泰和罔㓛爕理験時寒之若端自聖
謀懐履薄之如敢忘臣節臣無任
　　　知常州謝到任表
承流閩徼初叨江海之麾易地淛西忽卑股肱之
郡分顧憂而益重豈薄陋之克堪臣中謝伏念臣
嗜古成迂信書故退頃從山水之縣入陪鵷鷺之
班心乎愛君而直前慨然遇事而妄發非聖明之
全度則孤拙之疾顛尋將母以告㱕乃拜州而得
請玉色臨遣金聲撫柔憇公幹漳濱之身三年于
外易獨孤常州之任再命兹恭敢謂戴盆而望天
今復舉頭而見日兹蓋伏遇　皇帝陛下纂堯乃
武蹈舜斯仁道在太極之先不居其聖明見万里
之外以臨其民咨諏慈惠之師布宣寛大之詔顧
損輔郡以詭下臣臣敢不既竭駑才底綏秸服惟
郡邑先惠養之治所願盡心使田里無愁恨之聲
庻乎報上
　　　謝降官表
奉詔弗莊宜抵誅而萬坐征商失察止貶秩之兩
階戴天斯仁蹐地無所臣某誠惶誠懼頓首頓首
伏念臣受才不敏馭下太踈乗障無循良之稱已
孤任使所部有愆違之属乃罔聞知方肇布於細
書俾緩征於行旅夫何下邑之近如彼監河之官
公違温言私越里所事從其長蓋厥咎之有㱕罪
疑惟䡖豈始望之及此兹蓋伏遇　皇帝陛下惟
堯濟衆如舜好生雖離明之照四方何幽不燭然
乾元之利萬物所覆無殊曽是卑微曠然怙冐臣
豈不徃欽厥訓兹率乃僚仰軆成湯儆官刑于有
位願學孟子疾龍断之賤夫
　　　廣東提舉謝到任表
守延陵季子之虗媿無治行使南粤尉他之境復
拜恩言載仁如天反巳惟谷臣(謝/中)伏念臣學非世
用才不入先㓜而讀書亦竊探壁中之科斗長而
試吏顧安知柱後之惠文三年朝班再嵗輔郡進
亦思磨礪於名誼退則欲布宣於詔條訖無㳙埃
小𥙷河嶽九天曉日念孤身將逺於長安四乗秋
封忽寵命載驅於原隰至于南海保彼東方惟所
部十有四州去脩門㡬四千里物衆地大壤沃泉
甘臣始入疆告厥父老上不忘逺翕然驩呼海若
祝融彈壓波瀾之険朔雲邉雪驅除江嶺之氛暨
于幽遐罔弗嘉靖臣以使事官于海邦煥乎榮光
展也徼福兹蓋伏遇　皇帝陛下丕釐駿命怙冐
函生日月宣精照朔南而不隔乾坤有造均雨露
以無偏曾是薄材俾將隆指臣敢不輯寕凋瘵拔
去姦貪出納有司豈伹欲委積茗鹺之滋殖澄清
當路庻㡬使豺狼狸之一空
　　　謝除直秘閣表
在疾餘生延及外除之制拜嘉光命有聯中秘之
班曷云枯槁之蹤曾是深嚴之夢寵榮所被祗懼
靡寕臣中謝伏念臣無用世之才有負俗之累癡
不足以了事其拙宜然成或出於因人何力之有
頃播刑於百粤偶奔命於群蠻奉天威而有行繄
廟筭之是稟遂令醜類罔不殄殱矧帥臣鞏湘指
縱之謀抑將臣張喜觀獲之力景風若僣汗雨其
滂雲近蓬萊遥集西崑之群玉霧浮金篆仰窺東
壁之二星施則不訾受之何說兹蓋伏遇　皇帝
陛下其仁天若乃武雷行清渤澥之波瀾于誰㚥
命賣潢池之刀剣奚足論㓛曾不遐遺式昭逺馭
臣敢不丕承天寵允荅帝暉包以虎皮雖則干戈
之偃裹之馬革無忘肝腦之損
　　　知筠州謝到任表
需章匄外退以其私便郡䟽恩過於自擇地與期
而俱近感及喜以來并不勞載驅巳抵所治臣某
(中謝)伏念臣學問將落行能無稱巖居川觀施諸
時而莫可草耕木茹願其外以奚為際熈運之休
明彚群才而登進再收逺跡誕寘周行念父教之
忠云既勞而後食然身其餘幾如未老而先衰兒
女滿前昬嫁未畢方抒情而地蹐忽從欲以天矜
海上僊山隔蓬萊於弱水江西道院製菡蓞於剣
池仰惟君父之恩何有中外之間兹蓋伏遇
皇帝陛下立心咸五侔徳函三疇若予厚下之仁
怙昌率土曰咨汝宅生之吏恵鮮小民無愛珪符
下逮樗櫟臣敢不祗若徳意宏敷詔條令修庭户
間所先豈弟民和壠畒之上兹謂荅揚
　　　賀　紹熈皇帝登極表
帝出乎震雷動風從龍飛在天雲行雨施乾坤再
闢日月重光臣某(中賀)竊以王纘帝帝纘皇相承
自昔堯授舜舜授禹復見于今聚三聖於一家冠
百王而獨步恭惟皇帝陛下聊文作睿統運集躬
育徳東明元良正于萬國継離南面大人照于四
方歴選古初疇若我宋蔚後先其相望凜揖遜以
彌髙文祖文孫釐紹興之景命是父是子受乾道
之丕基大人交㱕年世方永臣近辭儲􁑗逺守侯
藩鸞鳯冲霄夙欣攀附之久鴻鵠横海敢言詞護
之勤
　　　賀　壽皇聖帝傳位表
立愛惟親結戀東朝之飬傅㱕於子辭尊南面之
居玉音渙揚鼎象安妥臣某(中賀)恭惟　至尊壽
皇聖帝陛下循堯乃聖命禹厥中謂天下觧憂未
若綵衣之戲俾壽母燕喜遂輕黄屋之心當崑崙
渤澥之太寕釋璿璣玉衡之庻政親挈神器付卑
嗣君王假一家世授三聖珍䑓間館儲思大安之
穆清夕膳晨羞允恭長樂之定省抱槧創見結䋲
未聞臣身逺帝暉心蔵天顧五十而慕更加大舜
之年八千為春願效華封之祝
　　　賀　至尊壽皇帝受尊號表
為天子之父尊之至以何加得大徳之名道之髙
而象發于嗣聖酌彼民言臣某(中賀)竊以商云甚
武之王固非自伐漢曰太平之帝孰以為冝雖聖
愚之不侔豈稱謂之毋我恭惟　至尊壽皇聖帝
陛下視古無遜與天為徒夏凊冬温欲躬曾閔事
母之敬朝政夕令遂託堯舜倦勤之辭旣脫屣以
甚輕視鴻號而不屑然壽爲五福之首而聖則萬
善之元二者何先兼此而有牒鏤白玉冝冠以至
尊之稱日射黄金更牓以重華之目於赫鉅麗用
光前聞臣身留遐方目撃盛事有虞二典未必如
今日之兼隆作宋一經顧可料諸儒之乏使
　　　賀　皇帝奉上　壽皇　壽成尊號表
御天有俶首勤萬乗之尊熈號維新丕二親之懿
盡厥愛敬通于神明臣某(中賀)恭惟　皇帝陛下
聖徳無加皇猷允塞乃命以位方當系統接緒之
初欲報之恩有在侍膳問安之外踐熈春之和暢
奉大冊之烈光有父之尊有母之親用欽崇於嘉
慶謂天蓋髙謂地蓋厚極擬議於鴻名掩竹帛之
所書亘開闢而未睹三宫相望萬福攸同臣屬以
守符邈在外服振鷺于下雖莫綴在廷之班倉庚
鳴春或能詠太平之盛
　　　賀紹熈　皇帝冊立　皇后表
歴服初元天臨諸夏家邦内助冊拜長秋慶先宫
闈驩浹寰宇臣某(中賀)竊以乾健坤順一氣宻運
於二儀日光月明萬物仰瞻於兩曜惟帝及后若
陽與陰美教則人倫明正家而天下定恭惟
皇帝陛下修巳以敬化民以躬王業艱難念乆同
於勞佚慈親定省復多歴於晨昬旣六龍之御天
宜四星之正位表儀中禁懤載函生惟内有闗睢
鵲巢之風則外有無逸立政之治臣名儲隷迹非
逺臣恭倹服澣濯之衣巳相觀而身履夙夜有警
戒之道豈小𥙷於君尊
　　　賀　壽皇立紹熈　皇后表
大君有命屬元子而宅中同令而言諉冡婦而治
内正治周宻詒謀深長臣(中賀)恭惟　至尊壽皇
聖帝陛下至誠如神游心於淡謂飬以天下何如
釋位以事親而對于嗣君自有同徳而作合付以
家國夫何顧憂長發其祥不顯亦世臣珪符有守
觀闕惟懐望穆穆之清光逺而無極舉欣欣而喜
色樂且有儀
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第四十六終
誠齋集巻第四十七
　　　　　　　廬陵楊　萬里　廷秀
　表
　　　謝復直秘閣表
守地云何蔑外庸之善狀自天有隕復中秘之榮
名敢云舊物之及躬允出新君之加恵臣(中謝)伏
念臣少也狷介老而頓頑非不知與世而同波明
哲無忤既未能枉道以合轍退休則冝詭民社以
西征寖山林之幽屏聖人復起品物咸亨覆載無
私豈獨軫遺簪之舊日月所照亦何有覆盆之偏
兹葢伏遇　皇帝陛下治初清明德澤洋溢十行
一札雷厲風飛四海九州陽開陰閉展如孤逺與
被昭蘇臣敢不衘戢寵光䇿磨衰病假以嵗月畢
輸宣布之勤㱕于丘園於樂隂平之化
　　　謝宫寮轉兩宫表
御天介賚巳增一秩之優儲隷廣恩亟拜兩階之
寵邦榮狎至心震靡寧(中謝)伏念臣生而一寒仕
亦三已晚際乾坤之真主獲依日月之末光當髙
鴻横海之秋臣幸陪於羽翼及飛龍在天之且臣
自隔於風雲夫何皇極之尊尚記承華之舊翦焉
孤介紛此榮懐冒之則無翊運之勲遜之則為異
衆之行曹衛偕命既並受於王朝黄綺終辞敢獨
為於君子兹葢伏遇　皇帝陛下唯天為大如日
之升鳳已冲霄未遽忘攀附之雅蛇斯入宇不遐
棄微㣲之畸臣敢不載丹乃心益素其履雖夕曛
巳迫寖收耕釣之餘生然朝露未先不疾糜捐之
義死
　　　進和　御製賜進士余復詩狀表
鈞天廣樂秩有踐之初筵雲漢為章賁思皇之多
士湛恩至渥隆禮惟新臣(中謝)恭惟　皇帝陛下
樂育英才旁招俊乂君子有酒多且㫖問以笙鏞
聖人之言逺如天冩之琬琰情文双止懐感萬斯
臣等典校簡編均霑慈恵慶霄在上與彼昭回之
光儒館献歌敬修𢋫載之職
　　　謝　御寶封囬自劾狀表
需章再凟力請祝釐之官聖筆洊頒俾安典校之
職巋然恩重沱若涕零臣某(中謝)伏念臣行能空
虚經術淺薄山哦浦咏未閑華國之文蟹躁螳剛
烏識立朝之體屬縁撰述之拙自列投劾之辞䝉
天日之龍光渙雷風而響答惟君父待小臣之禮
前此所無舉搢紳皆拭目而觀盛時創見誰謂襄
杇所能克堪兹葢伏遇
皇帝陛下乾覆慱臨離明洞照憐臣老而幸㑹親
逢賔日之清明知臣野而朴忠未聴客星之漁釣
臣迫於威命恪所居官危跡難安少緩東門之車
馬踰時申控終采南山之蕨薇
　　　江東運副謝到任表
依日瀛洲汔無補報觀風江渚逺有光華職超七
閤之先境入六朝之勝厖洪所被緜薄何堪臣某
(中謝)伏念臣資未有竒學亦寡要蚤粗聞於先哲
耻墮在於凡民學之而欲行之每懐徇國老矣無
能為矣非曰忘君屬緣婚嫁之逼人輒控封章而
丐外自天從欲將指于征爰陞華於小龍俾給餉
於流馬篆金浮璧仰淳化之寶書炊玉連檣下陪
京之冰漕兹葢伏遇　皇帝陛下丕承舜授廣運
禹思居九重之靚深所憂民瘼擇十道之採訪以
布寛條夫何衰遲亦在臨遣臣敢不慰彼黎庶同
爰咨諏九郡旱乾要令鴻鴈之集百吏清濁當謹
羊狼之分既竭嵗時之宣勞終祈田里之㱕老
　　　辭免贑州得祠進職謝表
謝病摧頹尚賦珍䑓之餼屬文論譔復超延閣之
班上無棄人下則徼福臣(中謝)伏念臣老不事事
才非竒竒三聖旁招蚤隨鷺廷之數初濳豫附晩
參鶴禁之僚方衆賢依乗風雲之秋乃微臣僵卧
山林之日把麾江海此朝士之榮光麗日崆峒亦
詩人之佳郡矧席過家之寵曾微待次之淹夫何
右臂之偏枯虚辱左等之重寄陳力就列不能者
止投閑置散乃分之宣籲天以聞伏地以俟閔勞
均佚仁不遐遺進律示褒禮亦異數兹葢伏遇
皇帝陛下篤叙故舊恵兹罷癃軫少原之遺簪是
將厚俗存子方之老馬非取長塗而臣蕭然卧痾
行矣㱕盡燭青藜而談古豈復與英俊㳺立自茅
而祝釐尚能使聖人壽
　　　謝除特授煥章閣待制表
竹宫望祭洊綴奉瑄之司松殿通班復塵持槖之
選走循墻而莫避進谷以遑寧戴仁不貲感涕有
隕臣(中謝)恭以髙皇之淵懿煥乎堯帝之文章森
天上之寶書庋露下之玉宇河浮出太極是生於
兩儀雲漢昭回乗光下飾於萬物次對有列非賢
不居如臣者少而才疎老以病去逢聖明之求舊
亟號召以拔淹顧以有采薪之憂遂違不俟駕之
禮逃刑已幸即拜更優久㱕守東岡之陂扁舟載
月忽夢入西清之序榮光屬天兹葢伏遇
皇帝陛下聖孝通神仁恩翊物念吾父有所愛之
大而况於人謂微臣如遺野之蛇未旌其隠曾是
正元之朝士得見㑹昌之新春告厥臣工昭其徳
意臣敢不吉蠲若厲顯相必齋仰瞻奎璧之芒寒
俯嚴香火之尊奉弱水三萬恍親銀闕之雲大椿
八千祝為黄屋之壽臣無任感天荷聖激切屏營
之至
　　　賀郊祀大禮赦書表
惟皇作極禮再舉於明禋見帝於郊躬八觚之肇
祀備成熈事敷錫庶民臣某(中謝)竊以儲精穆然
斯格神明之感有孚顒若乃來郊廟之驩偉上聖
之勃興赫䘲容之於樂乗觀䑓之日至􁏣泰畤以
星陳嘉薦令芳衆樂融冶乾端呈露月穆穆以金
波神采宴娭靈裔裔其風馬一人慶頼百姓昭明
恭惟　皇帝陛下徳侔徃初恩被動植克綏先王
之禄祀以配天故得萬國心告于后帝均受釐之
萬壽式㱕胙於三宫臣老矣山林邈焉天日奉璋
左右有慙薪槱之詩鋗玉激揚願上休成之頌
　　　謝郊祀大禮進封開國子食邑表
帝望竹宫慶侈兩圭之祀子執榖璧恩陞五玉之
班仰在上以髙髙俯臨深而戰戰臣(中謝)竊以煇
胞翟閽之畀匪勞不訾公侯伯子之封可輕以假
而臣老㱕栗里病卧漳濱逢天子親郊之初隔諸
侯助祭之後籩豆維旅顧何力於駿奔土田附庸
乃不㓛而下拜兹葢伏遇　皇帝陛下唯天為大
如日之升受命穆清俶載欽柴之燎湛恩汪濊溥
將枯木之榮臣謝生不貲矢死無霣㱕美報上願
賡小雅之章助順自天永祈大有之吉
　　　謝致仕轉通議大夫除寶文閣待制表
請老而凟再三始䝉制可增秩而職四等重拜恩
隆敢圗暮景之桑榆倍費慶霄之雨露臣(中謝)伏
以漢㱕䟽傅蔑聞及嗣之文唐遣孔戣且乏留賓
之養未有國朝之仁惠曲全臣子之行蔵自祖宗
而相傳至明聖而彌篤如臣淺陋首被厖洪年巳
至而呼天數斯凟矣王留行而曠日久而聽之若
不得已而乃從且無不盡其加厚豈唯老馬之罔
棄復許見犀而後行陟以文階之優進以寶儲之
峻雖卧野水白鷗之草未離春風玉笋之班大隠
而乃隠於朝廷在外而如在於王室一命再命三
命身及子以俱榮大書特書屢書言如綸而下飾油
雲朝沛落木秋萠兹葢伏遇　皇帝陛下所性乾
坤之仁斯心父母之愛念士之砥節也在進退不
使其虧而上之待下也有始終必過其願遂假三
錫以張四維臣餘生幾何大徳不報歌頌盛業媿
非雙宋玉之才壽富多男惟有萬堯年之祝
　　　謝明堂大禮進封開國伯食邑表
惟皇有慶奉瑄玉於合宫曰叟何功執躬圭而啟
宇三加厚矣重拜榮如臣(中謝)伏念臣巳致為臣
猶進以律葢以孝理天下者不遺於小國而有事
于上帝者或及於配林奄有龜䝉荒魯僖之錫土
益以弼殿靦晏子之辭封大徳溥博以如天小心
進退而維谷兹葢伏遇　皇帝陛下精禋燾載報
本祖宗祀乎明堂以教諸侯之孝光于四海故得
萬國之驩恵此翟閽燕及愆邁臣敢不礪乃末路
慨然永懐臣三千人同一心而報上伯七十里誓
九死以于蕃
　　　謝除寶謨閣直學士表
聖謨新閣森天上之寶書法從崇班綴西清之學
士墮慶霄之異數賁山澗之逺臣戴恩不貲圗報
無所臣(中謝)恭以光皇之立極煥乎丕訓之詒謀
曰都曰俞禹無間矣有典有則宋其興乎屹琁題
之造天乾坤闔闢蔵金匱而鏤玉雲漢昭回盍簡
英竒以司文献如臣者學焉將落老矣無能分甘
痼疾於煙霞敢夢末光於日月楓林楚水久違長
樂之鐘聲銀闕金宫忽近瀛洲之雲氣兹葢伏遇
　皇帝陛下慕親如舜對食見堯謂臣在昭考之
廷嘗陪鴻鵠之羽翼俾臣聨柱史之職盡䕶龜龍
之圗書而臣厯事四朝蔑聞寸効媿彼十八仙之
盛以文辭鳴惟兹三萬嵗之呼使聖人壽
　　　謝賜衣帶表
瀛洲方丈驚頭白以初登内帛宫衣偕腰黄而並
受廼九重之異數非八柄之彛章自天以來蹐地
而傴臣某(中謝)兹葢伏遇　皇帝陛下典嚴在笥
惠篤薦紳軫仲由之緼袍錫之三服惻啓期之帶
索束以兼金而臣感恩不貲圖報無所蔑然緜薄
多慚疊雪之香薾爾摧頹第怯萬釘之寶
　　　謝郊祀大禮進封盧陵郡侯加食邑表
觚壇饗帝莫助宵衣之勤梓里建侯恵徼畫繡之
寵家有即拜巷無居人咸謂煙波之釣徒亦錫山
川而啓宇臣某(中謝)竊以士伯之賞瓜衍地豈故
鄉買臣之守㑹稽位非列爵小臣何者異數兼之
兹葢伏遇　皇帝陛下興禮從周由仁蹈舜郊祀
天地式尊祖而敬宗聲教朔南溥行慶而施恵而
臣㓛無横草恩與分茅執以信圭誦三復斯言之
玷佩之侯印肩萬邦維屏之忠
　　　謝以長男長孺官係陞朝議遇郊祀大禮
　　　封叙通奉大夫表
白烏九子天矜反哺之情丹鳳十行雨施流垠之
澤永錫爾類以及其親臣某(中謝)竊以神祖建官
元豐改制有若右光禄之秩實視小司冦之聨非
考績與異恩豈僭賞而虚授如臣所履久挂其冠
巢由外臣不在翟閽之數堯舜行徳尚同仁壽之
民赫然龍光飾是駑蹇兹葢伏遇　皇帝陛下孝
通燾載恩被肖翹謂能仕而教之忠子承父訓故
率親則等而上人欲天從而臣雲月為家漁樵争
席三春寸草莫報青陽之暉億載萬年永祈黄屋
之壽
　　　謝除寶謨閣學士表
臣某言昨具狀奏乞免召命正月十五日伏凖去
年十二月十五日奉　聖㫖依所乞除寶謨閣學
士臣尋具辭免伏䝉　聖恩頒降詔書賜臣不允
仍凖告授臣寶謨閣學士通奉大夫致仕臣已於
三月二十九日望闕謝恩祗受訖者績無可考進
所職以為真禮過乎優更於家而即拜民之多幸
人謂斯何臣某(中謝)竊惟學士之名首出從班之
右非星辰聽履舊入長於六卿則雲漢為章久代
言於兩禁望實具美朝野乃孚如臣者少也戅愚
老而災疾六十六而解組夢隔日邉七十四而掛
冠蹟荒霞外夫何下澤之叟遽躐登瀛之仙花底
玉堂月伴桃源之棹雲間銀闕風恬蓬渚之舟覆
載無私豚魚其信兹蓋伏遇　皇帝陛下天仁老
老聖澤淵淵文獵渭濱上誤熊羆之繇漢招商嶺
何禆鴻鵠之歌祗辱詳延不稱明詔臣被恩汪濊
次骨榮懐擬周易八八卦辭俯慙家學同天皇九
九萬歳仰祝帝齡臣無任感天荷聖激切屏營之
至謹奉表稱謝以聞
　　　除寳謨閣學士謝賜衣帶鞍馬表
宫衣疊雪帶分寶以垂金天厩亜龍鞍被銀而歕
玉一之謂甚四者難并拜君賜之便蕃媿恩榮而
瑟縮臣(中謝)伏念臣奮身徒步抱膝一寒何四年
俯仰之間被再錫服乗之寵裂芰初驚齊服之華
破帽蹇驢未識宛駒之駿兹葢伏遇　皇帝陛下
衣被萬物駕馭羣材察臣罷駑皮連霜而逺放念
臣藍縷頭戴笠而苦吟萃此衆珍賁于一叟臣敢
不服之無斁喜以長鳴安吉新衣脫儒酸於陋巷
敲推緩轡歌帝力于康衢
　　　遺表
臣某言日華難縶方翳入於崦嵫霞痼弗瘳忽溘
先於溝岳須㬰忍死冥漠長辞臣某誠哀誠戀頓
首頓首伏念臣資也撲忠學焉狂狷少有聞於師
友直道而行長無必於㓛名得時則駕叨賜第於
髙廟受深知於孝宗光皇羽翼之不遺其如疾疢
聖主弓旌之屢及俾玷綸思臨其將終賁以今召
遂視星辰之履預加帷葢之恩平生所䝉晩嵗彌
寵而臣氷凘以盡器覆於盈氣息奄奄已咫尺於
黄壤精神眇眇猶奔騰於赤霄徒深慕戀之誠莫
効糜捐之報伏願　皇帝陛下聰明神武剛健正
中乾清坤夷暨聲教于四海天長地久為父母於
萬年臣無復再瞻於槐宸自此永沉於蒿里澘然
出涕仰止敶詞臣無任攀戀永訣之至
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第四十七終
誠齋集巻第四十八
　　　　　　　廬陵楊　萬里　廷秀
　牋
　　　代賀　皇太子牋
恭審對越帝暉宅于儲嫡行一而得三善遹駿元
良之聲明兩以照四方丕承中正之吉恭惟
皇太子殿下系隆禹子右序湯孫和恵通于神明
仁孝聞於天下久問龍樓之寢肇新銀榜之宫漢
家雜霸之言是將奚取老氏養性之福以次有陳
某綴以司存阻於班賀山暉海潤方觀樂舞之新
秋實春華何俟賓僚之助
　　　代賀　皇太子冬節牋
土圭景至有融重日之光葭琯氣浮丕應一陽之
復宜鼎來於祉福以鍾美於元良恭惟
皇太子殿下仁孝日躋温文天粹東序舞籥泳禮
樂之緝熈西學尚賢挹詩箴之儆戒俶臨華始翕
受邦休某縻以攸司隔於稱慶仰惟子職欽承二
聖之歡樂只時和奉上萬年之壽
　　　賀　皇太子冬節牋
日在北陸占景至之重光帝臨中壇均休成於亜
献兼此疊双之祉集于朋兩之暉某中賀恭惟
皇太子殿下天縱徇齊月將學問哀對陽生之復
遵循邦慶之崇出則執圭贊多儀於五畤入而舉
玉介萬壽於兩宫諸福之祥如川方至某靖惟謏
聞虞侍末光詔冬讀而典書何裨周序銘日新而進
徳願誦湯盤
　　　賀　皇太子年節牋
頌栢乗於王正有開震治奉玉巵於慈禁式介壽
祺肇允川常之元棐迪麗明之吉恭惟
皇太子殿下在躬實叡立愛如春當献嵗之始和
慶東朝之八帙堯年舜壽驩同二聖之重禹子湯
孫見過三天之一稽諸載籍曠不前聞某自媿庸
虗叨陪虞侍東風觧凍莫窺少海之兩涯春月載
陽徒仰重輪之五色
　　　謝　皇太子頒賜誠齋二字牋
玉字寳書賜一雙之白璧槿籬茅棟騰千丈之瑞
光自媿野人恭承嘉惠某中謝此蓋伏遇
皇太子殿下學關百聖天縱多能於兩宫問寢之
餘傳二聖揮毫之秘龍跳虎卧得精妙於太皇霧
結烟霏憲昭囬於今上某敢不刻之琬垂厥子孫
袖有驪珠函山川之輝媚家無儋石蔵星斗之文
章
　　　謝　皇太子令侍宴榮觀堂牋
宣猷清宴陳有踐之多儀陋巷臞儒際不貲之榮
遇仰承隆施俯極中蔵某等中謝此葢伏遇
皇太子殿下生而叡聰緝以問學眷在宫之賓贊
久服采於後先秩鶴禁之初筵集鳳莊之邃宇花
迎剣鶯避傳呼賦横枝却月之詩洒渴驥奔泉之
字晝漏稀簡色辞晏温至於酒肴之㫖且多箱篚
以將其厚香羅疊雪織天上之七襄醉椀揮金出
幣餘之三品自朝至昃不醉無皈某等自視欿然
一寒如此瓊樓元圃怳驚竒麗之觀黄巻青編願
竭研覃之助
　　　賀　皇太子冬節牋
珠連璧合聚七曜於圜穹泉動芸生復一陽於亜
嵗宜函䝉於多祐周詒燕於元良(中賀)恭惟
皇太子殿下作貳儀辰承規景數淵冲玉裕仰進
徳之日新海潤山輝格産祥之川至對于穀旦集
厥閎休某自視抱虚叨塵奉帙待陰陽之定願陳
吕令齋戒之辞見天地之心請玩羲爻来復之理
　　　賀　皇太子年節牋
春日載陽臨泰亨之肇序盛徳在木表震治之承
天㰸時休嘉用集冲裕(中賀)恭惟
皇太子殿下英姿天縱典學日新繼明而照四方
紹休二聖之緒元良以正萬國卜年百世之長献
嵗在辰洪禧有衍某叨塵儲隷虞侍末光栢葉椒
花竊鄙辞人之頌山輝海潤願陳雅樂之章
　　　賀　壽聖皇太后牋
重華慕親决聖謨而與子慈福就養慶天統之立
孫命與維新尊其有極臣某(中賀)恭惟
壽聖皇太后殿下象月臨照法坤静專仰太一之
常居密移躔度近思齊之京室親執凊温有衍万
年之壽臧永膺二帝之虞侍臣屬分符竹逺在江
湖銀闕金宫望蓬萊之雲氣楓林楚水隔長樂之
鐘聲
　　　賀　壽成皇后牋
乃聖養親后丕承於厥志自天與子母克相於其
猷俯仰相輝清寜咸若臣某(中賀)恭惟
壽成皇后殿下懿恭有煒持載無疆釐降媯汭之
濱欽于虞舜嗣徽京室之婦媚于大任躬慈福之
婦功佐重華之子職三宫齊聖万壽維禖臣屬以
守符逺在外服周廬千列莫陪班綴之趨嵩嶽三
呼不勝頌禱之極
　　　賀　皇后牋
壽皇戀母之誠遜于元子嗣聖稟親之命宅乃當
陽慶緜宗祧福益寰宇恭惟
皇后殿下稟資淵懿迪静方暘谷昇輝初得天而
臨照望舒載朏實助日之光明徳與之齊祺何無
艾臣旧塵家令新覿邦榮虎嘯龍興敢作依乗風
雲之想鳶飛魚躍幸居鼓舞造化之中
　　　賀　壽成皇后牋
萬乗來朝鋪閎休而於鑠二親受祉發嘉號以攸
同邦家榮懐動植奮豫臣某(中賀)恭惟
壽成皇后殿下發祥渭涘嫓徳河洲贊壽皇之燕
謀抵龜而决啓聖子之凝命定鼎于中冝勒崇而
垂鴻以皈美而報上必得其壽娥暨舜以匹休遹
觀厥成姒與文而均福天地相似日月並明臣拘
以守符逺在外服千官雲片莫陪鵷鷺之充庭万
歳嵩呼不勝燕雀之賀厦
　　　賀　壽聖皇太后牋
聖子神孫世相傳於大寶壽皇成后福並受於鴻
名仰惟慈極之尊對越在宫之慶臣某(中賀)恭惟
壽聖皇太后殿下肇修内治同濟中興如月之常
乆照東朝之數蹕與天齊壽長瞻南極之一星觀
子子婦婦之栄光集老老㓜㓜之虞侍冠三宫於
霄漢之上備萬福於書契之前臣嬰以珪符隔於
軒陛天顔有喜豈云将母之不遑地勢無疆更祝
歴年之多所
　　　賀　皇后牋
一人必有所尊以言具慶万物不足以報莫重鴻
名典章焜煌聲教溥愽臣某(中賀)恭惟
皇后殿下柔儀載穆淑問有孚始初清明躬行子
職之恪晨昏定省日勤婦道之供従玉車於東朝
奉寶冊於南極錫福而得其壽二親攸同作聖而
觀厥成一字盡美庭闈慶賴海㝢榮懐臣不意凋
年親逢盛際金銀宫闕咸仰五雲之靚深珠玉山
淵幸同萬物之輝潤
　　　賀　皇后受冊牋
壽皇作書自天有命聖主立后與月合明慶發宫
闈化刑海㝢臣某(中賀)恭惟
皇后殿下令儀淵靚懿行柔嘉夙佐青宫久問龍
樓之寢同升紫極允冝象服之尊荇菜參差蘭林
發越佩環鳴玉既啓夜未央之勤䈂􁕝衣紳更陪
暮又至之敬臣舊塵儲隷欣覿邦榮仰乾緯之四
星光華首出占坤爻之五位元吉在中
　　　賀　壽聖皇太后牋
外屏初臨中宫乃建是為甫田之孫婦益廣進饘
之供仰事思齊之祖姑用介含飴之樂臣某(中賀)
恭惟　壽聖皇太后殿下道侔坤厚壽與天長見
堯舜禹之丕承世傳斯道若姜任姒之並處家嗣
徽音三宫相輝萬福方永臣屬嬰符竹邈在江湖
雅意本朝敢作班庭之想乃心王室實勞賀厦之
悰
　　　賀　壽成皇后牋
聖聖相授本再造而繼承婦婦克諧祗重慶之温
凊椒璧有煥蘭陔載欣臣某(中賀)恭惟
壽成皇后殿下徳嫓帝尊躬嚴家撿化天下以婦
道媚于慈闈正朝廷之人倫式是禁仰奉含飴之
樂俯膺佩帨之怡於萬斯年既多受祉臣屬分符
竹邈在江湖衆星之環北辰遥瞻象緯一日而仰
三后與被化光
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第四十八終
誠齋集卷第四十九
　　　　　　　廬陵楊　萬里　廷秀
　啓
　　　賀周子充察院
恭審緑綈錫命白簡察亷本本洽聞久鬱行秘書
之望行行且止頓髙真御史之風一䑓得人羣月
改視恭惟某官絶俗以立於獨追古而與之齊揭
日月而行名昭垂而旁逹引星辰而上文逈映以
芒寒壯年旬致於雲霄妙手連收於科目時須士
重天豈賢遺然冊府淹留閲兩周而未徙惟宸衷
洞照度衆儁以超迁伸於久屈之中詭以盡言之
地士之未用志亦甚髙環而顧天下之無人為之
太息及乎受主知於當世竟以無聞衆皆艶於公
榮愚獨知其任重責備者四面而畢至過時則多
晦而弗追它人處之假以作仕塗之嵩少賢者得
此定知為羣枉之鷹鸇欲垂千載之芬香争觀一
舉之竒絶仄俟隆眷擢専中司某辱在鄉鄰最䝉
愛遇少而取所棄之竹馬自以不如今也望之似
於木雞居然失且仰英㳺而雨别讀除目以霜凝
己分飄零敢作綈袍之想未忘雅素或尋敗襖之
盟
　　　賀永守沉侍郞徳和啓
湖山悠逺何至煩天子之從臣水石驩迎今乃得
主盟之詞伯惟雅度兩忘於出處而為邦一視於
邇遐斯民承師旅飢饉之餘遹求少憇明公挾經
濟恵康之具汔可小施恭惟某官所養要以佐時
其文出於餘力兩科之名若日月不以自多壯嵗
而身致雲霄葢非所欲綸省發帝之令天官除吏
之精盤詰四方衡尺諸彦是皆儁甚孰不聳然况
當舉朝阿匼之秋莫悟黠虜包藏之計一賢孤憤
九拜極言犯忌諱以直前旁觀喪膽吐忠嘉而徑
去曾不顧身一日掩漢廷之公卿羣凶憚汲直之
節義雖言本憂國豈願得鯁亮之聲然士知嚮方
遂争先名節之學其於扶世厥有大功正恐未蕃
宣之間又將見奮熈之拜某愚而好古拙以居今
俗物茫茫若為道合此心炯炯端向誰開欻符竹
之肇分撫庭松而獨喜亦豈有㪣金擊石之枝以
俟眷知庶幾作集烏跳魚之詩載歌尤異
　　　賀王宣子舍人知吉州啟
恭審得覲修門拜州江介又屈雲霄之步何足為
君子而喜之獨念父母之邦今乃得大夫之賢者
況以故吏而為新民出處不離於二天眷知雅辱
於一日則其距躍顧不切深恭惟某官北斗璇魁
左螭法從人謂非乆而大用歎其不可及之年公
乃特立而徑行耻為毋甚髙之論旣弗詭遇力求
外庸甫解亀於湘流復分虎於螺浦除書布出遺
老驩呼知鯫生舊出於門闌皆寄聲問訊於治狀
雖媿周昌之吃口不能言為賦少陵之詩眼未見
有眷首尾之親炙剽聲光而屬饜若循吏傳之所
書與講徳論之所頌昔聞其語今在斯人至於不
察而秋毫分匪怒而刻木畏陳陳滯訟渙若澌流
猝猝饟師了無箕㰸聞者頓歌於來暮翹然願見
以争先然無疾其驅士方惜陸君之去而最宜為
誥帝且思王某之文正恐未䦕府之間即有不俟
駕之召某終更不逺夢寐焉依問栁野亭敢望占
星於霧裡看舟草閣竚觀立馬於花邊
　　　回施少才謝漕司發解第一名啓
文之勍者不應無以異於人舉以裒然抑或足以
當其價繄外䑓之論秀任一路之拔尤私憂無環
竒傑出之英以塞屬望竟得此簡古天成之作更
益光華恭惟某官詞則油然而出氣則浩乎其沛
平生所聞於聲實久矣神交一且得見於儀刑驩
焉心契莫知筆陣之合謬與堵牆之觀過眼而迷
豈日賦之不别垂竿而釣果查頭之至前幸藉手
以見諸公將貴紙而誇列郡能未忘於私謝知貪
得於大篇方當新天子太息願治之初敷求剴切
行上子大夫悉意正議之對願畢忠精側聽第一
之臚式快少雙之望其於感頌難以厯陳
　　　囬黄監庫謝解
説經之宏以肆得臣與寓月焉論秀之抑以揚士
爕有何力也蔚儀觀之獨煒執禮文之更優私謝
有司要是忠愛之誼朗詠俊語端令寒陋之華恭
惟某官志不人隨學惟古是曲典謨以放乎誓葢
豈全書脱訓故以詣其微詎非逺識得人幸甚詢
衆曰然屈元愷之班庸何軒輊於鵬背上晁董之
對立見句傳於鼇頭感銘滋多揆叙猶未
　　　代何運使徳献賀史參政啓
恭審疇咨國勲參秉機政光堯之託以子不待致
商山之老人嗣皇之選於朝無以易甘盤之旧學
望重故人不以為驟功髙故位必極其酬凜然風
生聞者心服恭惟某官所學純乎仁義其躬蹈乎
直方儲禁詳延天獨以忠賢而遺上英㳺莫並世
固知台宰之屬公豈非以其承華之燕間葢嘗深
竭細旃之宻勿沃心以堯舜之道正色若臯伊之
倫治原後先人物良窳厚下足國訓兵笞戎其在
初九之濳巳定畫一之講清風發而日出應龍翔
而雲從不崇朝徧兩禁之華乃朞月贊万㣲之務
天之欲平治也時則可為學焉而後臣之政將焉
徃竚登顓面永相昌暉某綴以司存隔於賀列拊
身幸㑹巳居廟堂覆燾之中屈指太平當在樽俎
笑談之頃
　　　代福建何提刑與汪福州聖錫啓
伏以戎閫闗於安危端求禮樂詩書之帥帝心為
之憂顧特輟言語侍從之臣擁髙牙大纛之多為
上冡過家之寵光映行路氣囬先春公方自鵷行
而鼎來我亦持虎節而繼至以平生想見其風采
殆不知年乃今日恊同於寅恭若有所相恭惟某
官正心誠意之學尊主庇民之謨奏篇冕旒早居
諸老之右致位簪槖巳歎十年之遲葢其特立而
獨行冝其自重而難合既涉禁近果屹然而不隨
發為論思皆凜乎其可仰又厭承明之直來作諸
侯之師將盡行六籍之言以散作百城之福顧一
方之幸甚如四海之望何弼諧之須朝夕以冀某
問塗無㡬望履不遐君子為邦故應憇甘棠而無
訟有司布憲當亦閣丹筆以䝉成
　　　賀張丞相判建康啟
㳟審　制詔舊徳藩宣陪京留丞相於闗中深寄
本根之重用真儒於天下大和朝野之瞻恭惟某
官學術函三道原貫一得仁者之静應群動而不
究参化育之誠聴萬物之自遂補天而莫見其妙
洗日而不言其功顧徳裕何負於敏中乃元稹自
憎於裴度憂以王室居江湖而未忘樂乎韋編去
洙泗而無間人仰傅岩之雨天䦕衡岳之雲帝亟
召之己恨不早公其來止勿徐其驅姑煩東土之
保釐暫倚北門之卧䕶乾旋坤轉方用夏以變夷
風揮日舒要整軍而經武仰惟勲徳之元老素定
國家之逺謀諸將震于威名百蠻問其容貌正頼
指縱迄成廓清安石其如蒼生何巳快老成之起
司馬復相中國矣竚觀書贊之新某自賀荒涼恭
承教載文席之侍玉振每得而聞尺書之論金縢
今近乎䜟
　　　謝張丞相薦舉啓
上既起公將屬之大事公初薦士冝簡於異能何
誤及於覉單雅不縁於造請衆皆歆豔巳則懼思
竊以士有常言每病于時之無遇古之炯戒又歎
知人之甚難且如門下之旁招前此人材之豈少
不負所舉於今㡬何或賣知巳以進身居之罔怍
或自毁節以求合穢不忍聞謂懲羮而吹虀聽懸
榻之挂壁而大丞相好賢之誠意終不少衰視小
丈夫敗類之深情付之一莞惟忠義専圖於報國
凢薦延本務於滅私覬得其真以禆於治如某者
自知巳審用世則迂仰止前修非無願學之志欿
然朽質未有日新之㓛故其在翹材之中最號為
烈士之下庶幾受教於以反躬敢崇蠟言晞售玉
表為老聃之役亦既數年于相國之恩了無半語
此其所嚮夫豈自它葢身在於洪鈞何憂不逹恐
名浮於實行以累所知頃於取别之辰示以兼收
之諾迨衮衣之再煥果薦墨之先施至若一字之
褒奚啻三倍之價才之為用昔人所以觧事物之
盤根識以馭才君子所以為正邪之止水兼其才
識昭以文辞在名流避席而莫當寧謏聞披襟而
拜辱讀炳蔚敏明之譽知庸虚称塞之難兹葢伏
遇某官道隆帝者之師身任聖人之耦天以一老
復祖宗之太平相維幾人留功業於今日世方拭
目心佇告廷式眷湘中之士夫曾依墻仭之訓誨
剡公車之奏舉之僅及於四三在零陵之邦得者
乃踰於十半惟是行也愚實在焉凡此同挂於品
題巳入異時之坱圠誰不望賜以為至榮其敢不
請事贈言深蔵嘉恵豈有毫髪可補報於惠光不
辱門䦨獨保全於名節
　　　賀張魏公少傅宣撫啓
恭審召升亜傅命撫征師　太上皇非不知耆徳
之深留遺　嗣聖　新天子欲盡復中原之旧首
擢我公於皇彼天將降是任必有所試使大其成
彰之於大夫破斧之時凛其不折啓之於族庖更
刀之後用則無前厥惟相之夫豈人只恭惟某官
道徳之温如玉忠義之明於霜扶炎祚而置諸安
皆本其力遭䜛邪之壅於上益増其光一飯不忘
於　君尊四海惟愁於公老今而復起時正可為
仰涵養之素優諒規摹之先定辯幕孰智齋壇孰
才形勝於何而居疆敵情若為而得實虜之珍滅
必有日國之恢復必有期得一韓以在軍中倚而
須慶暦之捷捲三秦而取天下當不使漢髙之淹
然後布大冊之焜煌冠維師崇極皈相興運納民
隆平某千役載奔置郵以告喜不能語豈特以知
己之進為義動千心端復為本朝而欣賀
　　　賀張丞相除樞使都督
恭審疇咨元老首冠鴻樞自祖宗𣣔再相於旧臣
先施此典冝神聖又一新於督府爰举徽章國重
以人徳浮於位恭惟某官道侔三代之佐學關百
世之師即之温然乃名滿寰區而不處識其小者
謂材兼文武之有餘國論萬變而守如初孤忠百
鍊而難於合胡馬南牧折箠以斃其酋衮衣東征
投戈而拜吾父與其淹恤於邊圉曷若遄皈於廟
堂葢欲傾海以洗乾坤公之始願則不以賊而遺
君父誓不俱生上勉徇於精誠禮姑崇於宥宻闗
河響動華夏氣舒萬口驩呼孰不誦葛出師之表
諸生延竚又將賡武公入相之詩某吏畢言還郵
傳聿至語心獨喜尚見太平於桑蔭未徙之間引
頸非遥行望餘光於槐陰巳成之下其為頌詠罔
既敷宣
　　　賀張丞相再相啟
伏以風雲方壯公承　帝命以遄皈乾坤為開天
喜公皈而復相旄倪如堵驩抃成春惜其懐玉而
乆淹愛其據鞍而未老恭惟某官巍然三代之佐
展也百世之師惟有孤忠流坎不為之改使無䜛
口恢復豈待於今運屯則亨天定乃勝上方廓英
明之度人始知平泰之期閲百曹參曾何損益待
一傅說只可枝梧葢將正君以中庸大學之書强
國以慶暦元祐之政山川出雲而有時雨亟蘇吾
民日月亭午而無邪陰更求衆正次第起維新之
治庸詎曰中興之難聳觀逺圗倚俟丕烈某所欣
則大况適其逢挹彼梅羮敢萠染指之想顧如麥
飯或助加籩之須
　　　除臨安府教授謝張丞相啓
漫仕為親曾或美官之暇擇中都分教誰云宰物
之弗遺葢初心未敢於乞漿不自意何從而得鹿
古之所謂知巳今不在於我公伏念某生而丘園
少也筆研墮在百僚之底忽其半世之催頗𣣔陳
所抱於事功萬分其試獨不見若昔之賢聖幾許
其逢則復性以自怡彼在天其何與覔官聊復爾
耳干澤則謂之何三入脩門肯投書於光範再隨
宦牒甘摘紙於藍田不擬此來適遭大拜方震築
岩之雨首沾恵棘之雲繄天府之學官次賢闗之
教職立諸生於館下盍揀文儒授弟子於國中是
資矜式奚其誤墨及爾淺聞惟愁倚講席以不譚
此非子座敢歎無客氊而獨冷反教人爲兹葢伏
遇某官忠大而天爲通徳盛而人自服十年江海
草木亦望其遄皈再秉鈞衡社稷頓從而增重方
將文武之並用欲巻闗河於一征寸長不捐小子
何取某敢不職思其報學殖其耘售生徒以場屋
速化之方堪羞薄陋醫士俗於名節久頹之後所
願宣明
　　　代零陵吕令迎龔令啓
伏審馬蹄殘雪叱徒御以南來山意放梅掩詩人
之逺興聲隨風而先至仁與春而併囬欲罷不能
我自咲故軍之陋式歌且舞民争迎新令尹之賢
恭惟某官收㰸垂天之翔低徊製錦之功葢小試
惠綏於岩邑以養成經濟之壮懐愚溪西丘端未
妨於覔句石渠東觀即䄀召以讎書某日跂光塵
宵馳夢想千里命駕能無跋履之勞一尊論文行
有親炙之樂
　　　賀兵部胡侍郞啓
恭審對天之寵行复之卿持槖豈非至榮人輕則
否選衆而得此老國重方増一賢巳多四海有恃
恭惟某官傳道為諸儒之倡御風與造物者㳺見
於文章葢其土苴凛然忠義塞乎乾坤羣邪重足
而恐其來吾君注想而歎其屈召皈表著再閲星
霜夫何屢免而稀迁政縁自重而難合迨至人望
之極乃陟從班之崇方虞正道之寖㣲所賴我公
之獨在靈脩數化要囬天却日之㓛申椒不芳待
轉石㧞山之論至於珠璣境土疥癬裔夷憂不自
他慮非所急諫行則就道合則從其遂相之登要
路於百僚之上又有大者舉明主於三代之隆某
得之傳聞跫然欣喜豈特為郷里而賀與蒙其光
以此卜朝廷之興實受其賜
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第四十九終
誠齋集巻第五十
　　　　　　廬陵楊　萬里　廷秀
　啓
　　　謝胡侍郞作　先人墓銘啓
丘園遺老豈倖身名之必傳道徳宗師所憂濳海
之遂冺有華峻極之筆施及不肖之孤感非不多
悲曷能語追惟　先子早企前㫦負米爲親肯辞
瀕死絶甘教子殆不可生曾極天之罔酬盍隕地
之小緩彼蒼不弔莫白此寃卜其宅兆而安厝之
欲留何及惟是窀穸從祢廟者所美未彰葢將無
以揜諸幽殆不可以謂之子披肝為紙滴淚到泉
控于仁人屬此大事亦知言語精神之方乱何遽
以聞所恃州閭鄉黨之未忘或為之動孰云望外
巳挂經端表出先人之孝廉寵貽驚代之詞翰昔
昌黎獨擅碑板之任未免劉叉之譏至東坡不作
銘誌之辞乃為陳慥之傳豈要人有賣文之瓜李
而匹士無点人之埃塵並韓之文而去其貪踐蘇
之戒而兼其妙是惟具美不在我公豈繄寒門專
嚮此福兹葢伏遇某官古之愛直志在春秋觀其
請剣以断佞臣夫誰或恕今也納石而銘處士獨
得曰私某敢不思其所來是必有勸罔㑭九京之
憾以忝所生庶幾一字之褒有代之答
　　　代胡峽州謝宰執啓
廊廟勤民是先遐僻珪符乏使亦逮羇孤恐誤所
䝉敢榮於得伏念某志空自苦才則安施少也結
交頗聞諸老之餘論慨然求道不悟流年之去人
半生林泉卒嵗編簡冀自得致知之要或庶幾濟
務之功出而試焉颯欲老矣頃再乗於貳廣恍十
閲於周星忽知已之此逢乃單言之偶合播以大
鈞之造假以夷陵之麾兹葢伏遇某官所飬天全
其貞玉立方力行顔孟之妙學不曰空言以追還
唐虞之絶風一陶斯世故雖片善舉在兼收某敢
不究宣君相之寛恩恵綏田野之黎庶瞿唐厯險
當更堅鐵石之心巴峽云遥使如居畿甸之地
　　　囬劉簡伯縣尉
頃於二水甚喜聞於收科隔以萬山乃獨未之修慶
重縁貪病之迹彊作都城之行聊爾覔宫近兹還
舍頗𣣔鞭鷗鷺之野性無奈嬾何念將隨燕雀之
賀成或云晚矣欲含毫而莫决遽下教以相先于
謙有光反已則媿恭惟某官其文天秀有譽川増
方其在萬人場屋之中脱然無半㸃舉子之氣此
行我里其獲幾人取之寡則見其精得之難而後
可貴况如近世之士止以登名為榮朝拾笏袍暮
樊筆硯惟執事器閎而量博於古學心慕而手追
粲然偉辞發乎交際觀其小者知逺大之莫量願
少安之看摶扶之無晚孰謂一尉能淹若人某嘗
辱與游豈不有耀
　　　代李真卿謝漕司發解啓
鏁廳㺯翰聊爾逢埸漕榜挂名居然充數豈亦造
物之見苦又使壯懐之勃興雖非所欣獨得自棄
伏念某學本求道才無瘉人閲世故以寖多悠悠
嚼蠟拊塵編而有見徃徃得魚以兹徬徉乃至迂
拙葢嘗誦子虚而首送竟亦與考官而舛馳晩遇
飛龍之初墮在特恩之列南宫年少見謂陳人仕
路逹官半有徳色姑求為步兵而隠耳將速營糟
丘而老焉偶兎目之又黄顧鬢毛而未白親故逼
迫子弟開陳逺引菑川牧叟之復行近援恩江鼇
客之大用天其或者時不再來遂此强顔更讎故
藝扁舟徑下頗欲快秋水落霞之觀破硯久荒豈
復作春草生池之夢莫知是舉其必有從兹葢伏
遇某官道隆百世之師身為天下之老孤忠所貫
猶足開衡山之雲萬目是瞻恨未沛傅岩之雨論
思小輟注想彌深眷言空踈允岀鑒裁則其波及
亦復言揚某敢不改圗所新更䇿其鈍題於淡墨
豈以為士君子之栄造在彤廷庻少吐子大夫之
對
　　　代羅武岡得祠禄謝蔣右相啓
老之將至豈乗障之敢安貧不能皈乃丐祠之得
請適當吾相延登之始首在大鈞坱圠之中恩蔵
於感至於骨伏念某半生孤立暮節倦飛處宣和
之成均頗參耆舊脫建炎之埸屋亦𣣔騰鶱古風
一頽世路九折作吏而信所學衆方尊城旦之書
于時而售以文彼焉用毛錐之子晩得小壘邈在
三湘方漢宣帝循名責實之秋此為時矣誦孟浩
然多病不才之句其如命何退無族親朋友之依
進無蚍蜉蟻子之援方將四顧聊復一鳴人皆謂
愚公獨憐我兹葢伏遇某官人物兩朝之望典刑
千載之英咸造在庭早如晁董之奉大對爰立作
相今若臯伊之冠倫魁乃於籌邊之餘不忘寒畯
之受賜士皆皈心某敢不愧於空餐知此厚徳頌
聖主賢臣之盛雖曰未能當門人小子之勤則從
此始
　　　囬黄解元啟
伏以有司論秀能者其誰宅相登名人亦賀我文
既弊而極矣子獨洗而新之恭惟某人以陸機二
十之年有江夏無雙之譽彈湘妃之玉瑟追還雅
頌之聲音織天孫錦裳自出文章之機杼懋乃此
舉甲于大廷曾多賀之未遑何大篇之先辱
　　　賀吉守蔡寺丞子平冬啓
野人雲卧焉知魯觀之書茅舍日長忽悟漢宫之
線惟陽福類升之伊始非君子道長而何祥人皆
願然天其或者恭惟某官源源伯喈之學繼繼端
明之忠翠竹碧梧蔚有向來之文物雪山冰谷凜
然清出於班行乗風來自於帝旁把麾出守於江
上官梅之動詩興未妨揮毫王春之度玉墀當不
俟駕某承顔雖淺辱愛巳深占夫子七日之爻不
逺而復上僖公千嵗之頌俾壽而昌
　　　賀蔡寺丞年啓
珠星璧月布清䑓正朔之新栢酒椒盤詠大府風
流之勝天地交泰池塘生春君子履之福禄華只
恭惟某官海流學問山立班行二千石之唯良逺
出西京循吏之上十萬户之受福皆在春風和氣
之中載臨道長之辰敷錫彚征之吉梅邊覔句小
吟山意之衝寒花底退朝行對天顔之有喜某究
居無似餘映焉依注玉傾銀既未得修壽觴之敬
染雲剪水又不能琱頌語之工
　　　囬陳徳卿縣尉啟
上方以飛龍而造金牓所求極諫之聞公猶以嬰
鱗而殿鼎科無乃有司之諱知偉度非榮於一第
然還家足尉於兩親恭惟某官士之拔尤文則近
古爛其若天孫之織雲錦彬乎成章清其如騷客
之餐菊英苦而有味賦料揚雄之歒詩過黄初之
人先所難能此則餘事一鼓不勝豈前之慙再舉乃
亨非後之巧以孝秀之英而作尉兹獨曰宜發天
人之學以致君則由此起所期者逺何懟於初某
辱在比鄰恭承恵顧知名久矣覿徳跫然㘴客無
氊自笑柴門之冷文書銜袖伹驚車轍之臨
　　　代李省幹直卿通長沙帥劉舎人恭父啟
輟耕作吏乃墮在步兵之厨拄笏拜庭將望見舎
人之様雖文字不盡依劉之悃而仁賢獨無問李
之心凄其千載之逢或者片言之合恭惟某官名
葢當世文髙前修一武以趍雲霄蔚其未老孤忠
之貫日月凜不可囬掌制西垣寓直内閣人皆以
為公喜公豈以為巳榮葢其所期有不在是以中
興未成為大戚以生民尚困為深辜今非無人誰
有此意置之於湖山之逺了不聞知倚之以邊疆
之寧是則談笑波静郴江之沸天開衡岳之雲不
惟藩宣之勤實繄社稷之衛要之好手屈此外邦
曷若還皈於廟堂㘴令整頓於宇縣某場屋百戰
權輿一官收飯山清苦之身入糟丘喧卑之地記
醉郷而避世聊復優哉頌酒徳以垂名真成狂者
每顧初心而自歎猶幸大賢以為皈必有異之於
白眼之中未遽隔之於清流之外
　　　謝曾主簿啟
恭承車轍肯顧田廬識異人於山林幽獨之中偶
然不後於衆稱弟子於科第光華之始意者其近
於欺禮有踰於其情世乆無於此事恭惟某官氣
蓋萬人之表名重大江之西以古自嬉欲超詣聖
賢之地於詞横騖其肯作詩俗之文結梅實於桃
李之埸鬻壘洗於盆盎之市孰不莞爾子獨悠然
不再戰而有功衆而後定雖五甲而無愠忠矣何
傷但令所立之芬香曷校厥科之髙下
　　　代慶長叔回郭氏親啟
聲氣之求不縁利合昏姻之故所要嵗寒既兩家
之相忘則一語之可决伏承某人令似少而汗簡
巳翻夜誦之波瀾而某第幾女子教以條桑粗知
春服之刀尺羔鴈戾止牋牘煇如敢大夫之重勤
庶幾君子之偕老
　　　賀陳應求右相啟
恭審登庸正人使宅次輔非難得宰相之位進賢
則其國尊不必問太平之期用公則其效敏天有
所待世未或知恭惟某官續洙泗以後之淵源追
唐虞未逺之人物動容貌以肅天下巳皆趍風舉
夷夏而置胸中了如觀火召來兩地亦既三年所
挾愈大而合愈難求去者堅而留者衆深觀其守
道之如許不付之大事而其誰用之小遲是以國
人懐不滿之意試之既效然後聖主有必信之心
右席久虚君子是荷冝有逺畧用宏儁功治道無
多止在一正君之妙學敵人易與終將九頓首於
大廷某自知其迂敢速於售抱賈誼積薪之疏空
有狂言哦少陵看鏡之詩真成半老獨恃知巳不
虚此生郵傳贊書喜絶流軰
　　　賀陳丞相拜左相啟
恭審陞自揆路宅乃首台惟上相之顓面正朝虚
焉巳久非天下之鉅人長徳膺此者誰厥聲既覃
所暨咸聳恭惟某官喜怒不形於色安危自任於
身如太山喬岳之靚深無為而人自仰若和風慶
雲之氣象不肅而物巳孚登庸有㫷經濟方懋觀
其恢張萬化之意固非鹵莽一切之圖民亦有言
得無委付之未盡上既厯試是用尊信而愈隆告
于大廷陟以左席雖廟堂之維旧而風采之一新
魁柄不分豈復有牽而莫可同列既協猶曰無助
而何為正君在初拔士宜慱民之貪者無冨國將
之勝者無敗軍朝廷治而四海從華夏强而百蠻
服古未有改言之似迂置乾坤一擲之中世豈不
為之快然帝王萬全之舉公必有處於斯某頃以
狂言最䝉殊遇乃至延譽於西府相與薦進於嚴
宸事有作難退而静俟今兩賢合處而並相此其
時哉當大鈞所播而不春信乎命矣
　　　賀虞樞宻還朝啓
恭審詔下云屢公皈毋徐當旌斾欲東之初國威
巳壯舉闗河以北之外敵氣自銷如何四海之重
輕止在一賢之出處恭惟某官所學自得於聖非
天不知其忠三顧隆中此豈有求於斯世一正天
下其來葢為於生民方其敗狄於立談不應今日
而未相英蕩萬里星霜㡬周惟以身為社稷之依
則其心奚逺邇之擇誰為帝之計者復斯人而謀
焉如不欲中興之速成無所事我既久虚冡席而
有待舍之其誰揚于贊書徯以朝夕某惟古之嗜
以拙而窮頃辱取其一編之書欲薦進於九重之
覽許以東南之人物至於傾倒其腹心見則盡歡
去乃太息退而矜國士之遇聞者猶疑雖未拜知
已之恩此巳不淺
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第五十終
誠齋集卷第五十一
　　　　　　　廬陵楊　萬里　廷秀
　啓
　　　賀虞右相啓
恭審祇召自西爰立在右何國人喜極而継以恨
不曰大用之遲當天下將合而未及形庸非今日
之俟言觀氣象忽見古初㳟惟某官凛乎人物之
英概然忠烈之氣足居首上病惟賈生之能醫兵
在胸中賊見范老而破膽疇昔之役殄殱彼渠於
是時而相之則中興之乆矣小人何怨而願其去
君子𣣔留而莫之能上非不知天則未定萬里灔
澦魚龍亦憫其獨勞三入㫦門鼎軸乃得其所付
洪鈞一轉乾清坤夷泰階六府芒寒色正國患無
人而非無治賢有不用而無不能既登我公夫復
奚慮發丹衷不盡之挾兹獨非其時乎了紫巖未
為之勲更於誰而責者儒効豈細休其鼎來某其
立既孤冝疎於合頃以民望之所在見而無求敢
云廟堂之辱知驟焉不淺取其猖狂之未議謂可
薦進於公朝事無必成勢若有待兹聳聞於顯拜
悵莫與於賀賓今孰非相國之人惟我所用而况
於門下之士尚憂其遺
　　　與湖南漕黄仲秉給事啟
伏以士何必知巳之多惟愈寡而後貴古所謂㑹
心之契不待見而已孚况門間半面之未忘辱㘴
上千人之小異眷焉非淺舍是安皈恭惟某官岷
嶓之英洙泗之嫡夜讐天禄兹不曰異時將相之
儲夕拜瑣闈久無此正人封駮之手葢雲霄之巳
逼奚原隰之載驅豈其深言之不容抑亦孤立而
莫助令兮君子遑恤位隆而道洿凛然我公政縁
身退而名進加恵鰥寡覔句湖山信此樂之未央
於外物其何有天方欲治又將聚善類而有為上
知其忠不應舉大政而他付某學無適用人不謂
才有取其六太息之書薦延其迹竟復以七不堪
之癖聞罷而行所幸西府之後陳得參重客之末
至寵以半語云識子於文字之間懐哉此恩非知
心於肝鬲之上徑馳病身皈倚之意敢作流俗暄
涼之言自分雲昇而泥濳巳如霜降而水落豈競
於利猶僥於求惟不出大賢之門乃所甚慼儻或
在可教之域其忍弗收
　　　與洪帥吳明可啟
伏以提孤身而進門下將何從而信之恃我公之
如古人葢有望而來者不然以縣令之賤而仰望
大帥之光以言自鳴於分則僭非曠度脫拘攣之
表敢盡情寫皈倚之誠恭惟某官其清有延陵之
風所至若河南之治立於侍從論思之地蓋十餘
年問其人物宗派之評纔一二老望之若怯而諌
甚勇名之既重而國不輕云胡至今未正其拜更
枉盛名之下來牧大江之西落霞孤鶩之辞照映
翼軫春生秋殺之政彈壓湖山取囬前軰之光芒
曾有今日之竒偉百城甚樂其能觧愛君之深憂
衆正方亨肯或令旧徳之乆外起以端揆何必崇
朝㘴令八區之民復見三代之治某於時莫售其
病在迂墮在作邑湯火之中未知脫身罪戾之處
催利撫字若為並行而兩全燈火簡編將遂絶交
於千載所幸㣲蹤之託乃得至仁之皈教之以其
所未能端復師承之望庇之以其所不及兹謂父
兄之賢
　　　與呉参議啓
伏以同登紫岩之門至今十年其如夢還望西山
之爽豈曰再見之非天自憐江湖雲月之身墮在
未塩湯火之地不有知舊於何㨿依恭惟某官超
然光風霽月之標粹乎杳序淸廟之器辞章甚古
要自是文人之雄談咲不勞己足了天下之事一
登删潤之要地屢迁参賛於价藩聴履而上星辰
知衣鉢之未逺囬首而班鵷鷺即公侯之復初某
憂患頻年形影獨笑不圖流落之末路乃過愛忘
之已知蹈凍衝泥未辞芒屨之濕煖湯剪紙所恃
綈袍之私
　　　回蘇縣尉啟
老困簿書無復夢太玄之草新從寮寀不謂見穎
濱之孫未瞻故家眉宇之有光已覩長牋翰墨之
是似恭惟某官閥髙一代才繼三君胸中䇿謀凜
有權書衡論之藴筆下詞采猶存黄樓赤壁之風
不應作尉之酸寒亦肯折腰而淹泊聲實不掩紳
緌已孚豈朝夕之久如即薦召之至止𣣔修敬而
未果竟賜言之先施
　　　知奉新縣到任謝虞右相啓
帶經一丘誰其貧病之或恤得地百里敢曰褊小
而不為以二相遣之而姑來故黎民見之而差敬
責苟云塞功奚足言伏念某涉世作痴信書成誤
頗參諸老之杖屨守其所聞備嘗仕塗之濤瀾聽
其自靖頃縁下客之末墮在薦書之中一日虚名
旁行四海半生孤憤上徹九闗忽忘其愚凛𣣔自
試夫何東南之二士召見於君皆為滕薛之大夫
而况於我罷皈天只流落安之自分遂收其聲光
從此永遯於江海兹逢衆正復聚本朝但欣同類
之先登未覺孤蹤之猶棄曹與衛偕命而偕復援
例敢乎凢與楚曰亡而曰存置論巳矣葢春風不
能泮陰崕之雪而膏雨亦難使枯木之芽非主人
之不憐皆薄命之至此惟是新吳之邑宻邇山谷
之居士多能文民亦簡訟儻無兵革得免催科之
繹騷或遇豐穰庶幾盜敓之衰止足安迂拙苟活
老窮兹葢伏遇某官天下之安危寄諸身夷狄之
操縦在其手氣鍾旧國綽有東坡紫岩之風人仰
英名㘴期慶曆元祐之治顧盻攸暨孤陋有輝乃
若不才亦在所譽某敢不必乎撫字老矣塵埃非
不知吾君吾相之難逢其如竒蹇所願與老農老
圃而欣詠仰答昇平
　　　知奉新縣到任謝吳帥啓
伏以地尊洪府見於三王序賦之文邑有新吳尚
存二蘇服食之迹夫何儒緩亦畀男邦延見遺老
之初無以藉手為言大師之意教以愛民靡不歡
忻至於呼舞伏念某才不逮志學無近功以虚名
自誤其半生困窮㘴此知治道不在於髙論習氣
奈何今之士皆以濟世而自期及乎上使之為邑
而不敢小猶如許大亦可知非逢天下之通才孰
起書生之廢疾不圖末路乃始得師訓之以無政
則無財本乎孟氏之㫖啓之以不威則不恵契乎
孔明之言坐令狐疑渙若冰釋兹葢伏遇某官心
濳百聖之妙才得四科之全言皆可行耻為畫地
之餅上方夙窹急此濟川之舟不應一路之民允
借二天之庇自惟幸㑹得在走趨某敢不佩金玉
之音憂民社之寄才疎意廣縱不能了官事於咲
談政拙心勞猶足以報知巳之恩遇
　　　謝吳帥舉陞陸陟啟
鳴十室之絃正復犯其所短寵一字之褒何忽被
於此榮莫知紹介之從或者聽聞之誤如某者技
能奚有迂拙不勝亦知捨巳而後時進而云獲又
念所學之何事退而益慙自量為邑之不堪其如
立法之難避字民則必廢其職辨職則必厲其民
怳若失舩之人芒無問津之地一逢師匠屢待話
言雖金聲玉振之聞服之無斁然朽木糞墙之禀
頑不可鐫既竭戴星之勞增慨捕風之效辱全安
而多矣望薦進以敢哉不謂需頭之章驟驚頓首
之拜至䝉所譽尤過其情幼而業文竟非典麗之
軆疎於聞政烏得詳明之稱兹葢伏遇某官察見
秋毫而為容愛如冬日而有别致身法從猶恐寒
士山林之遺挂名薦書皆入異時鈞陶之造未應
淺陋亦預激揚某敢不無迷厥初更鞭其後豈曰
冨貴而圖報斯為感恩庶幾名誼之不瑕罔玷知
巳
　　　賀龔實之運使啟
恭審召從帥藩就拜計相六月初吉方深旱而望
雨之勤二天所開頓有穆如清風之喜不但轉輸
之恃㘴令凋瘵之蘇恭惟某官大節凛乎冰霜孤
忠動乎金石當其在天子争臣之列蹇然追慶厯
諫官之名補虞舜之裳用線深藏於五色解陽城
之褐裂麻無待於七年方羣憸之有驕盱萬目其
相視士之勍者大半掃門摩足之莫遑公獨擊之
猶曰排山倒海而不置卓哉竒偉之舉絶乎古今
之時惟難而後見其賢非退何以増其望織天孫
之雲錦既一新嶺表之文風賦秋水之落霞又復
見洪都之盛事正未妨江海之興夫豈嘗中外之
知其如天人之心屬以平治之責葢將迫之而不
釋曷云辞之而或容某自信其狂愈寡於過流涕
太息之疏雖畧施行不才多病之詩竟成踈棄退
則三逕之未具進則四顧之疇依强為一來聊復
百里民亦愁止驚水旱於旬月之間官獨奈何問
錢榖於星火之頃顧初心而自怍脫世網以奚從
忽聞日邊之除書臨遣天下之正士是將收拾於
氣類靡不兼容自幸遭逢於仁賢從此有託
　　　與荆南劉帥恭父啟
望三光五嶽之氣無月不仰於緒風隔千岩萬岳
之雲此意獨馳於清夢亦知寓書莫如於覿面然
非修辞何足以寫心未審中台之餘輝能照微尚
之或否恭惟某官孤忠貫乎霜日百蠻震于威名
當其立朝社稷豈徒於九鼎及其乗塞金湯不在
於長城頃登樞廷頓起國勢使朝夕謀謨於廊廟
則咲談整頓於乾坤惟其持方而入圎是以易間
而難合初來洪府覺西山爽氣之逾清旋領荆州
喜赤壁風流之未逺將尅復神州之是恃何卧護
北門之足云登庸之期跬步而近某迃無所用老
復奚為題慈恩之名要自是門生一人之數愛新
呉之邑獨後於屬吏半年之間尚憶拜公於道林
嶽麓之時頗辱借譽其波濤雲霧之句雖前古所
謂之知己未必有之故半生不恨於無遭得此足
矣向者居中而未嘗宻今兹在外而不敢踈此豈
縁勢利而相求庻㡬䝉肝膽之洞視其為皈倚未
究敷陳
　　　與鄭惠叔簽判啓
幕府粹清不妨尋東湖西山之勝江城疎逺未應
屈石渠天禄之英或謂其覉離而愁思夫豈縁中
外而欣厭恭惟某官以海内寡二之學收天下第
一之科舉首子大夫之中蓋今日之董相誦言諸
官寺之軰乃登第之劉蕡奏篇一傳紙價十倍何
上意驟用而不可猶旧章相襲之或拘翩然斜飛
來此外補民豈無瘼正恐非在位之敢陳公於是
時力行其所言而孰禦必能條白以次罷行上裨
仁賢之主人下慰歡呼之父老六月之息鵬背未
必云然十年而到鳳池故應無晚某自知其拙世
指其狂少也勃乎欲徑造古人之處今而老矣聊
㘴觀半世之非周章折腰瑟縮掣肘宦情寂厯冷
於楓落之江皈夢紛紜空遶菊荒之逕敢圖貧病
之末路焉依蔭映之餘光
　　　賀龔帥正言冬啟
伏以天喜大帥之開府日華増一線之長公有和
氣以破寒雲物紀屢書之瑞鼎來諸福鍾美厥躬
恭惟某官立朝風生厲操玉立排小人於不用之
地陰積於冬扶正道於將墜之時陽生於子幾年
江海一節冰霜又逢來復於韋編之爻即見處中
如太玄之首某棄於為邑隔此拜庭望北斗五雲
之星遥瞻台曜哦西嶺千秋之雪仰頌壽祺
　　　除國子愽士謝虞丞相啟
上有恩言許解南邦之役生無朝蹟驟為國子之
師出諸金布之塵埃覿以誦弦之文物一陶厚矣
重拜嬰然伏念某命與仇謀老將疾至垂獨釣於
冰井是將何求駕雙輪於羊腸乃以望進既未能
以此而易彼又何病持而方入圜環顧此生渺無所
立落月滿梁而不寐山鬼吹燈而莫驚搔首著書
頗欲為千載之計折腰作吏長恐寒三逕之盟淒
其皈心已焉榮望忽郵傳於細札俾教胃於成均
起髙士於鷗鷺之羣近時巳寡擢俗吏於山水之
縣此事久無兹葢伏遇某官身為太平之基首出
中興之相盡發其七六經之學以幹万微將恢此
一四海之功乃兼羣䇿惟是門下之賤士倍費化
工之宻庸葢數年傾倒以竒其人乃一日甄冶而
有其决某敢不勉耘其業無負所知士自有吾相
以為之師如周公者愚當與諸生而激於義獨何
蕃歟
　　　朝陵與方帥務徳啟
帝命攸司徃省昭陵之松栢星言載路是經越境
之山川側聞方伯連帥之賢實維簪筆持槖之旧
借曰駿奔而靡監亦將參拜而後皈恭惟某官繁
劇則見其才老成而邵於徳守河東股肱之郡殆
且遍之立春風玉笋之班或云晚爾其退甚勇厥
聲益髙沛然堯言寄以禹㑹令既修於庭戸人自
得於耕桑雨自葉以流根河及京而䝉潤弱翁治
狀葢巳深知次公長材行且賜召某不圖于役得
見斯人無因至前故應無按劍之悔不言失子其
敢虚携手之逢
　　　賀龔參政啓
疇咨正人參秉大政惟天佑于有宋將開平治之
期惟后非其我公不在弼諧之選罔曰一賢之寡
已底萬邦之孚恭惟某官表粹而裡之剛人今而
道之古所立卓爾皆詩書未作之傳舉而措之非
秦漢巳還之業頃在諫省人謂冰霜及臨帥蕃民
称父母觀者異視吾惟一初然抗疏宸居排羣小
於不用之處而救荒江介活百城於既死之時雖
云緒餘獨不雋偉人望欲逃而莫可上心既用而
乃驩將階兩地之嚴遂冠三能之極抑天下無難
療之病惟藥者有宜先之方儻苦口之貯儲則元
氣之充實此執事平生之所挾豈今日得時而不
為某旧供走趨雅辱知遇皈歟空谷方鋤三徑之
荒仰止慶霄忽覺五雲之逺
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第五十一終
誠齋集卷第五十二
　　　　　　　廬陵楊　萬里　廷秀
　啟
　　　賀王同知啟
陞從西府進貳北樞名重而威自伸夷狄想聞其
風采賢用而天以喜斗極亦為之光華恭惟某官
道得洙泗之傳人如唐虞之盛觀襲六為七之作
文不在兹啟咸五登三之隆天其或者閱平生之
流坎凛孤操之氷霜獨當夙夜基命之司備殫朝
夕納誨之益遂從有著爰陟同寅借箸以籌於前
小遲遐舉肖築而置諸左未必淹辰某雅䝉眷知
自笑竒蹇卧漳濱而引疾亦既有年以泰山而易
田莫知奚自惟是失優而得劇所謂未安而既危
豈敢作夢於尺五之天乃復薄命於斗升之水姑
俟戍期之及尚圖祠禄之干東望側身有四愁而
莫致南飛繞樹徒三匝以無依
　　　囬王敷文民瞻家定親啟
賢者有後仰王樹之森然儒冠多貧顧席門而陋
甚云何猶子之二女得配執事之兩孫伏承某人
第一令孫乃吾家忠襄之甥生而獨秀而某姪子
第五女孫為詩人瀘溪之婦媿其非冝發幣載欣
揮毫莫叙
　　　謝周待制侍講舉自代
拜辱需頭之章踐修稽首之遜曩者單進誤䝉授
引於友朋皈歟濳深敢希推擇於鄉里此舉創見
古風言還至於孝謹㢘方之稱經術藝文之懿一
之謂甚四者難并以門下平生許可之不輕乃筆
端一且推揚而無愛或榮所被自省則慚毣毣有
懐詹未既
　　　答吉州余倅啓
風巾霧屨方卜鄰鷗鷺之群玉句金章忽拜賜雲
霞之牘如何三逕之寒陋乃辱貳車之寵光恭惟
某官人品今代之英典刑前軰之烈有若歐陽詹
之文行再秀全閩豈使余襄公之功名獨髙吾宋
偶公朝之重外借賢業於治中風月平分不妨覔
詞人之好句雲霄巳逼即看綴香案之近班某老
矣無堪皈歟自屏所願托青天之庇不勝望紫氣
之來蒙投分以先之愧修敬之後矣
　　　賀吉州守王穉川年節啟
臘前梅蘂香浮蓮幕之光風勝裡金花寒映椒盤
之嘉頌占履端於天序介盛福於邦君恭惟某官
仁行如春名起若日紫山白水小吟冰雪之章金
掌玉墀即綴鵷鸞之列某遁身漁釣逺迹門墻耿
然寸心之載馳寓諸尺素之善禱
　　　答常州守陳時中交代啟
仰豸冠之執法昔嘗受察於一䑓煎麟角以續絃
今乃合符於三輔初謂戍期之差逺或容書禮之
姑徐忽贈言以先之愧修敬之後矣恭惟某官正
心修身之學開物成務之才形諸藝文葢玉振金
聲之餘響羅以科目亦鸞翶鳳翥之俯從頃法守
於憲綱凛風生於表著職雖在於去惡心實存於
愛賢故排小人如排邪陰然䕶善類若䕶元氣左
右國是慘舒朝端至今未衰繄誰之力二年于外
談者不以為冝一節以趨天乎將大其用某抱虚
無挾投老盍皈迺初心竊禄於遐陬不自意改轅
於近郡代大匠之斵甚憂其傷告令尹之新必有
其政
　　　答常州李倅啟
效公幹漳濱之卧痾心知其拙易獨孤常州之旧
治人豈曰冝所賴分風月之仁賢乃是同草木之
氣類庶乎知免幸矣何多恭惟某官敬簡而居其
全剛毅而養以晦嚴霜烈日之節凛然先正之無
朋故國喬木之臣蔚若象賢之有繼文献挺挺典
刑存存借未登卿月金掌之班亦合在春風玉笋
之綴乃乗貳廣同理輔藩帝方有開宇宙之心洒
濯斯世公久懐貫日月之氣藴蓄於中祇召不遐
顯用可必某抱虚無挾投老盍㱕廼初心竊禄於
遐陬不自意改轅於近郡負乗豈小人之事夙夜
自危同列得君子之僚細大必請
　　　答常州趙添倅啓
折梅而逢驛使未辨一行之書呼童而烹鯉魚先
被尺素之贈風月平等不必更分雲天清明行且
快覩敢修不腆之敬以結平生之驩恭惟某官重
瞳苗裔之英隆準子孫之秀涵今茹古陵三軍於
文士之雄飲水嚼冰争一槩於寒儒之苦自足有
立不縁其先頃者南豊之政聲實居江右之最狀
惟其盡辞不正之俸是以能鋤莫拔之姦能令諸
公争出薦口何下乗於貳廣來共理於輔藩祗召
不遐顯用可必某抱虚無挾投老盍皈乃初心竊
禄於遐陬不自意改轅於近郡惟時同列繄我故
人斵鼻端之漫顧雖慙於妙質縮袖間之手亦豈
望於交情
　　　與吉州朱守啟
一麾出守千騎東來入奏自天帝喜其忠信慈恵
之長班春有日民巳無歎息愁恨之聲恭惟某官
有徳以養其才以學而發於政少而似舅與聞取
河北之謀晚乃作刕誰知經天下之志栁江種栁
衡岳謁衡稽其所臨皆有可述眷乃吾郡雄于上
流江山清斯人物茂止世傳東坡送客之句連百
萬艘公有西漢循吏之風良二千石政恐朝夕即
皈禁嚴某違離末光倏忽幾嵗詩狂酒聖豈復平
生欵集之歡夜夢晝思如見向來談笑之狀不圖
枽梓乃屈珪符夫何故人之鼎來又逢賤子之行
役所願邂逅洗此欎陶心則有懐言焉未究
　　　與蔣丞相啟
輔郡去天辱在近長安之地髙門拂日則有大丞
相之居昔嘗九頓首於下風今乃一交臂而親炙
奏假茵憑之記震于喜懼之懐恭惟某官妙學察
乎淵泉大忠塞乎健順孔以是傳之孟全所付於
斯文虞以下迄于周未有盛於吾相貴極上台而
年尚少名滿薄海而貌若無流俗載呶其何傷於
日月皇明有覺是以有於衮衣即還奮熈再播化
育某頃以客見頗䝉心期惟雲泥之益懸故影響
之遂隔自收朝蹟老棄諸侯猶幸是邦之仁賢乃
逢平昔之知舊子夏問政不寧求赦小過之規仲
尼燕居所願聞集大成之秘
　　　囬吕秀州啟
黄帽青鞋方小泊吳松之艇金章玉句忽鼎來携
李之邦三讀故人之書辞重拜善鄰之信睦恭惟
某官異材而養以晦達學而遡其源實大聲閎鍾
懸千石之􁶯芒寒色正天垂五緯之星頃撿押於
樞機屢咨諏於原隰物迎之而刄觧事觸之而風
生上有意於召皈詔斯人而自近聴華亭之鶴不
妨山水之徜徉間省樹之雞即侍禁嚴之清切某
自収朝蹟老棄諸侯大庇焉依知脣亡之必免報
章極陋慚舌在以奚為
　　　常州到任謝執政啟
一麾出守初引疾於清漳再命兹㳟忽考㓛於馮
翊欣去天之無逺感易地之有從伏念某乃心山
林漫仕州縣頃縁諸老頗悅其狷者之風上逹四
聰偶墮在勝流之數拔乎靡宻米監之例寘彼寒
空鵷鷺之班顧患在於好修乃忽忘其賈禍又復
妄發不勝汲黯之狂非所冝言坐㘴漢家之法微
公朝之寛大豈孤迹之全安載言將母之皈有獲
拜州之請既違拱北自分落南有命自天對越十
行之寵舉頭見日悅兮三輔之還謂播物之不私
奚窮人之及此兹葢伏遇某官道隆開闢忠貫昭
囬舉五三六經之微言盡發揮於當世書二十四
考之丕績將逺過於古人旁招逸遺布列中外夫
何近郡輕畀非才某敢不䇿其鈍頑繼以夙夜仰
誰美意豈詭其俗吏健决之能借曰不功猶守其
腐儒撫字之説
　　　賀范至能參政啓
恭審對越冊書置諸丞弼自初元以至於今日知
故幾二十人求天下之所謂正臣如公纔一二軰
嘉與方夏遹觀隆平恭惟某官心潜百聖之又玄
身載兩儀而不重屹立四垣之大節聞者膽寒盡
䕶全蜀之中權凛如虎卧君側之所以頓肅戎心
之所以弗生倬彼厥功誰歟之力繄小試之若爾
則大用之斯何兹四近之延登舉万物而奮豫昔
孔孟挾經世之具老於道途至房杜亦得君之専
窮於禮樂惟道與位有乖無逢凄其古心言之太
息今以君子之有韞乃惟聖主之與遭此而不為
其又奚俟即超虚左之拜永正處中之崇某為貪
所驅懐皈不勇惟半生誠服之知己不在我公豈
自意身墮於鴻鈞無復餘恨翦焉頌語贄諸涓人
欣驩惟深揆序罔窮
　　　賀陳丞相判建康啟
疇咨上宰居守陪京一相揭日月之光俯江淮而
下燭萬乘分旌旗之半俾夷夏之聳觀恭惟某官
至學濳天孤忠貫日惟其凝然之風度厯萬變而
不搖是故㘴之於廟堂則四海之自治既道大而
難合乃身退而愈髙嘯歌古人漁釣丘壑閱諸公
之衮衮次第星稀獨一老之堂堂崔嵬山立帝𣣔
起之以自近公雖辞焉而可逃赤舄來朝儼二童
而及馬蒼生相賀幸兩鬢之未霜亦奚不留以答
斯望其如留籥無易耆英保釐東郊如畢公卧䕶
北門如裴度暫大金陵之纛即青王氏之氊某違
離門墻荏苒嵗月不自意其末路得再見於下風
意豁神傾視疇昔而彌厚頭輕目朗覺病身之頓
蘇開府維新賀厦敢後永言善頌式寄所宣
　　　上趙丞相啟
萬物播於大鈞不越一陶之外百穀仰夫膏雨誰
非三沐之餘矧惟控地之卑已絶戾天之望所求
褊矣有謁可乎伏念某行身多憂嗜學寡要彫一
生之肝肺老而未休争百世之聲名得之奚益寸
心霜降而水落萬事雲凝而風休立朝幾何甚矣
其戅補外再易惴焉遑寧奪諸漳濱清涼之鄉墮
在延陵煎急之地罷於奔命哀此勞人惟兹作吏
及瓜之期近在嗣嵗昌􁄠之節亦思黽勉以汔終
更眷乃室家厯十旬而嬰疾禀諸聖善迫八秩以
懐皈念既動而莫收居之安而則否承板輿之意
秋風豈為於鱸魚困仕塗之艱夜月孰憐於烏鵲
不有君子其將疇依恭惟某官以雪山玉壘之英
人物千載集紫岩雍國之望文武兼資知天道貴
華而賤夷相吾君振䇿而御宇當國近爾其聲藹
然傾東海以洗乾坤挽天河而浄兵甲推挽鉅宋
濟登丕平某幸逢筆端膚寸之新敢陳胸中磊隗
之藴願垂惻若㑭脫屯如或畀廬陵近舍之麾不
然間館祝釐之吏野馬也塵埃也一聽造化之氤
氲䑕肝乎蟲臂乎咸在肖翹之長育懇欵既極鋪
張未詳
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第五十二終
誠齋集卷第五十三
　　　　　　　廬陵楊　萬里　廷秀
　啓
　　　新除廣東提舉謝丞相啓
帝賚璽書從天而下恩頒玉節遵海而南䟽榮祗
荷於九重密啓端由於一相頓首幸甚自視欿然
伏念某無挾而迂何恃而進入陪鵷鷺徒竊食於
太官出玷珪符媿奉法之循吏亦千慮之旣竭曽
萬分之何禆乃眷延陵今為甸服民惟旣庻事亦
滋豐善政之得民財安知錢榖源流之處飾厨而
稱使客長在齒舌風波之中曽治行之蔑如問戌
期而近止屬縁盡室之畨病重以慈親之懐皈控
于秉均請從置散天髙日逺將何地以呌閽雷厲
風飛不崇朝而出綍釋兹治劇詭以觀風衣繡而
皈故郷庭闈驩喜出關而稱使者道路光華非播
物之無垠寕始願之及此兹蓋伏遇某官學潜三
極忠貫兩儀江漢炳靈豈相如子雲之足數天地
交泰蓋築岩釣渭之復生旁招群材緝熈萬務翦
焉孤陋遐不斁遺某敢不飲氷在躬嚙雪厲操要
令五嶺萬里之外凋療其蘇如在二陜三輔之間
詔條無壅過此以徃未知所裁
　　　定羅氏親啓
百歳論交乆忘年於鄰曲兩家生子復託契於婚
姻夫何聲氣之相求蓋縁草木之同味某人令弟
某人弟二小娘子㓜而自異巳傳栁絮之吟而某
姪子某弟四子某生未有知殊媿蘭芳茁惟是断
金之舊願言倚玉之新發幣菲然别牋敬止
　　　荅羅氏定親啓
兩家居五里之間相聞雞犬一日結再世之好如
鼔瑟琴羔鴈交馳蓍亀習吉某人令弟某弟幾令
似娟好靜秀巳如玉雪之可憐某姪子某長男某
房下長女子婉娩聴從庻㡬蘋藻之言采委幣甚
寵拜嘉有華
　　　廣東提舉到任謝趙丞相啓
假守延陵見謂催科之拙觀風南粤又叨禮樂之
華戴恩不貲圖報無所伏念某狷而自信愚且不
移㓜癖於書欲䇿勲翰墨文章之籙長隨於牒亦
載贄㓛名事業之塗馬不進以柰何鳥倦飛而知
止頃邂逅於風雲之㑹欲奮發於鵷鷺之班方遇
事而直前巳誤身而取敗一麾江海頗念求安三
輔浩穰更令治劇終夕五起二年百憂如漢詔厨
傳過客之勞長恐笞罵之不免若唐人燕寢凝香
之樂雖或夢寐而亦無荷播物之見恫未及瓜而
脫去駕言將母于邁還家黄獨無苗方絶歎木柄
長鑱之雪緑簔細雨政獨釣桃花流水之魚詢彼
乗軺之期尚在嗣歳之臘不堪留渴而須井忽焉
有命以自天奉使而為見大夫曽何待次露肘而
見聖天子仍免造朝曲為之私不謁而獲兹蓋伏
遇大丞相潜心貫一致主登三位極六符之泰階
容光必照身作萬間之廣厦寒士俱懽曾是覉孤
載霑化育某敢不㓗已律下齋心勤民攬轡而思
澄清革嶺海姦貪之習褰帷而問風俗布朝廷寛
大之書過此以還罔知所措
　　　賀葛正言啓
㳟審籲俊著廷拾遺諫省古者所以責難於丕后
非舜不陳今代豈無敢言之正人如尊乃勇聞者
興起躍如欣驩㳟惟某官議論通乎古今名實孚
於上下以星翻漢囬之光采作新斯文以山髙水
深之風流照胦當世諏儒先於三館俾廷爭於四
聦方聖天子從諌如流之秋曷嘗罪夫言者惟諫
大夫憂國若渴之志可曰無其時哉扶皇極於將
㣲護善類於旣弱儻元氣無不實之處則外敵亦
何強之云即冠上坡用懌寰海某少而自好晩乃
早衰誦鵝經雞檄之聨十年於此想龍章鳯姿之
偉一覿何從善頌惟深敷言未究
　　賀黄侍御啓
㳟審皇咨上坡位事横榻屬者進格君心之論九
重亦為之囬天移而為紏官邪之司群枉自然而
見睍此非平日之素焉得崇朝之孚㳟惟某官以
海内寡二之辞章收天下第一之科目彼於權門
炙手可熱之日竭蹷而趨及聞髙賢掉臂不顧之
風其顙有泚逮公道之旣白知寸心之獨丹廷爭
未㡬䑓端益峻士有攸挾恨無所施靖而觀流涕
太息之書孰不以古人而自詭起而當君子小人
之㑹其無負所學者㡬希今聖主旣求惟木之繩
在執事必為赴岳之水即疇孤立之操遂登獨坐
之崇某自分摧隤何辞漂泊瞻烏柏府晩乃依成
䕃之餘振鷺栁溝夢不到末行之旧不勝善頌未
究所宣
　　　通問廣西漕梁次張寺丞啓
門李綘之同年早自附英游之下走與衛侯而偕
命晩乃分臨遣之末光誦玉壺春光飲别之詩覧
梅嶺夜半逃禪之句憶平生故人之驩若遣一个
行李而候之㳟惟某官議論諸老之先人物千歳
之上懐連城而佩明月至寳不琱餐秋菊而紉春
蘭清暉自逺蓋貯之以玉堂而未快乃攽之以金
節而斯何善類憮然逺民幸甚持使者之繡斧已
聳揺山之風織天孫之錦裳即煩揮翰之手某童
而怪怪老矣休休誦北山之移文長慙夜鶴之見
怨登東皐而舒嘯自憐倦鳥而猶飛
　　　回向梧州開叔啓
仰止薌林之喬木今秀一枝靄然蒼梧之暮雲􁫆
來双鯉呼長鬚而近止搔短髪而問焉㳟惟某官
文雅追乎前㫦聲光超乎當代昔先正以名相之
勲徳若引星辰惟執事有故家之典刑如生蘭玉
尚屈雲天之翼小留江海之麾旣治行之上聞即
召音之旋至某夙聞髙誼幸邇寳鄰每從事諸公
之間皆劇談盛名之下觀鸞飄鳯泊之古隷長想
其人得日光玉㓗之瓌詞似見其面報章不腆善
頌何究
　　　賀周子充参政啓
㳟審疇咨儒英参秉機政𣣔治者無多術不過用
天下正人之宗選衆而得我公豈復有國人遺恨
之處善類訢合隆平紹開㳟惟某官道凾三之原
文傳襲六之統湛然厚徳宏度之凝逺孰知有百
鍊之至剛崒乎孤忠直節之髙寒中乃備四時之
和氣當衆正綴旒之日倚一賢砥柱之㓛於今延
登或謂臯緩抑嘗歴選於賢聖未始輕試於進為
顧其道顯晦之如何豈其身淹速之是計故莘渭
布衣而渉三事莫之或誹若夷䕫終身而效一官
則又誰懟季世寖薄古風不皈至於一游說之間
便萠取卿相之意豈有平日不為當世之所許乃
欲任人之事權彼其初心惟以無位而為憂不思
旣得之愧怍今執事致身於台斗而曠懐寄夢於
江湖半生兩禁之裴囬五載六官之濡滯逮其望
磅礡欎積而極其盛維岳峻天舉斯民咨唴嘆息
息而屈其淹如防制水上心雪釋渙号雷行酌彼
公言置諸近弼然後談者罔不翕如喜哉吾道之
亨曷曰歳時之晩即奮熈於端揆用稿飫於群心
某老矣倦飛已焉荣望蓋伏櫪乆忘於千里獨巢
林尚戀於一枝曩者或人之得醯乞諸鄰而後獲
継今為母而請粟與之釡以何難此其欣欣之獨
私豈與悠悠者為比不勝賛喜罔究誦云
　　　荅吉水知縣蕭擇可啓
屬者鵷行得從大阮竹林之勝暇而燕語每傳小
謝春草之吟想其賢固一世之未多問其室乃兩
州之孔邇帝遣就子男之國公聿來父母之邦亦
甞一再以致書忽貽四六之妙斵咀華蔚若拜賜
躍如㳟惟某官以槐庭八葉之英取桂林一枝之
秀粹乎名章俊語之藻維玉及瑶投之盤根錯節
之間非斤則斧欲便潘輿之奉聊從茂宰之除側
聴魯山蒍于之歌足追武城莞爾之喜即表章於
尤異遂翔集於禁嚴某倦游落南夢寐還舎今創
見忠信慈惠之明府照臨故郷獨莫随耕桒隴畒
之野人鼔舞佳政其為欣賀未究播敷
　　　賀王僑卿運使啓
㳟審涓選休成佩服印組饟餽不絶巳聞氷觧漕
下之稱父老縱觀皆有雪釋水順之意建䑓肇允
成厦載欣㳟惟某官探道極先立言覺後雖刄徃
牛觧閱十九年而若新然地負海涵容數百人而
何止頃以丞相司直之重俯誠中丞平凖之書今
從臬司即拜計相仰南斗文星之緯巳三徙於芒
寒侍北天玉几之尊竚一超而直入某皈仁在宇
逺跡序賓靖言代匠之承承豈云託契之淺淺哦
豫章小草之句願相倚於平生視宣子嘉木之隂
顧敢忘於封殖善頌九折敷言万分
　　　荅廣西梁漕啓
奉使無狀蔑聞中率之稱有命自天更詭爰書之
寄繄欲宣朝廷去殺之徳意抑亦荅知旧吹生之
惠心真毁瓦以言㓛類暴尫而好雨忸怩而巳摧
謝惕然敬惟年丈愽哉之仁輔以聖賢淵乎之學
言漢九事而八為侓邁主父之明謨知秦十失而
一尚存有温舒之鯁論推向來代為諸老之對為
今日責善朋友之書舉惠文而相規請事斯語問
刑䁀而宜荅其敢飾非佩服于心條陳莫狀
　　　除直秘閣謝宰相啓
廓祥垔室未平風樹之悲寓直石渠忽𬒳絲綸之
渥控辞不獲震虩載深伏念某丘園槁人書䇿漫
仕其出也馬不進而非後其處也鳥倦飛而知還
頃將繡指以落南偶殄緑林而逐北上焉天威廟
筭之是奉下焉帥臣將士之服勤因人而成何力
之有孰謂戰多之僣冐膺儒館之除置蘭錡於蓬
山雜僕姑於芸簡下筆而妙言語我無能焉上車
而問寒温技止此爾兹蓋伏遇大丞相文武維憲
精神折衝逖彼蹛林尚不逃於借箸蠢兹符澤顧
何辱於爬梳睠顔行之㣲勞亦㓛令之並録某敢
不仰慙坏冶俯䇿罷駑旅力旣愆雖乏適時之用
桑榆非晩益堅報國之忠過此以還未知所措
　　　除吏部郎官謝宰相啓
湖海十年分絶㫦門之夢雲天一札忽傳省户之
除孰云處士之星復近長安之日㐲念某老當益
嬾病使早衰落葉空山晝拾狙公之橡栗寒江釣
雪夜随聱叟之笭箵自知甚明無所可用方攬牛
衣而表臥驚聞騶谷之馮招蓬門始開山客相慶
載命吕安之駕旋彈貢禹之冠搔自首以重來問
青綾之無恙玄都之桃千樹花復蕩然金城之栁
十囲木猶如此慨其顧影於朝蹟從此寄身於化
工兹蓋伏遇大丞相舜使是君稷思由已謂郎官
上應於列宿任惟其人而宰相下遂於物宜器非
求舊眷前魚而罔棄使去鶴之復皈某敢不乃心
銓衡所職夙夜豈惟春選守光庭之聖書儻或秋
豪賛山公之啓事
　　　賀　皇孫郡王冬節啓
史筆登書瞻宫雲之有爛土圭測日映邸雪以初
長冝帝祉之鼎來錫天文而有羡㳟惟
皇孫節使郡王継承漢緒濬哲湯孫三世親郊紹
千歳之統六親嘉慶奉上萬年之觴某叨侍儲闈
宻依徳宇願謹天氣嚴凝之令永符曽孫壽考之
詩

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第五十三終
誠齋集卷第五十四
　　　　　　　廬陵楊　萬里　廷秀
　啓
　　　賀　皇孫郡王年節啓
頌椒上日遹觀七始之華奉玉慈宫式介萬年之
壽開必先而有衍昌厥後以無疆㳟惟
皇孫節使郡王茂質蘭芬芳猷玉振九重春色繚
漢殿以一新三世綵衣慶堯年之八秩曽孫來止
福禄攸同某辱在儲寮仰逢邦慶允極欣欣之喜
莫陳毣毣之思
　　　囬譚提舉啓
白髪千莖老思故友梅花萬里難得一枝夫何漢
水之錦鱗逺寄蒼梧之雲物嘅其歎矣欲徃從之
載惟南溟摶扶之池未逺中州清淑之氣山有龍
目離攴之實水有夜光明月之珍蓋地産不足以
當其竒故人物間出而蔚其傑曲江振開元天寳
之烈余襄起嘉祐慶暦之名今兹復見於一賢吾
亦何畏於二老文則甚古凜有栁州雅健之風用
雖未宏已著韓子精荒之觧眷乃作鹹之筴壞於
言利之臣粤之東西病及上下帝擇儒者福彼遐
甿謂宣母我以酌民言開其敢議不必避礙以合
上意幸其樂聞惟不計俗吏速化之勲自能得斯
民乆利之實辱在末契願禆下風
　　　賀　皇孫郡王冬節啓
緯協珠囊占五星之同軌時和王燭吹六琯之浮
灰榖且維新閎休紹至㳟惟
皇孫節使郡王生而宣哲學以明誠日月就將上
動三宫之喜春秋鼎盛下開萬嗣之祥裒對昭時
導迎純嘏某叨塵儲隷得望容暉方天地閉蔵之
時所先安性則壽冨康寕之福於以延年
　　　賀　皇孫平陽郡王年節啓
節在椒盤慶集頌花之詠春囬蘭殿祥開奕葉之
光錫厥鴻禧集于朱邸㳟惟
皇孫節使郡王聦明生稟學問夙成新而又新副
兩親之歡喜且而復且承二聖之光華某自媿陋
儒叨塵儲隷遲遲春日願勤輕璧之㓛秩秩徳音
動中式金之度
　　　囬二廣譚提舉賀新除秘書少監啓
伏以作掾西曹安得將無同之對校文東觀俾讀
所未見之書可能下筆之有神自笑上車而不落
永懐平生乆要之友超然命世淵偉之英龍翔韶
鈞之攵桔鬲昭代鳯舉金碧之使光華逺郊挈攜
軰流推擇氣類已䝉嘘枯吹生之力更詒浮聲切
響之牋遠所不如故應舉韓泰而自代佩之無斁
庻勿忘王粲之好音
　　　囬郴州丁端叔直閣謝到任啓
㳟審一麾出守五馬來南令修於庭户之間不嚴
而治民和於壠畒之上式舞且歌㳟惟判府直閣
發身以文賦政以學中外多譽士皆曰非小用之
才邇遐並觀公豈有不可為之郡建牙近止拄笏
蕭然平心蠻俗之悍輕送眼郴山之竒變橘暗蘇
仙之井苔荒義帝之碑御板輿升輕軒不妨將母
而行樂凌太虗横碧落即看奮翼而怒飛某辱在
與游偶遲修慶攬四六之妙語讀再三而益慙善
頌惟深敶詞未既
　　　與吉州守王弱翁啓
一麾出守五馬南來威惠先庚不待賢史君之三
令吏民旁午載欣郡愽士之重臨無勞施為講若
寕壹㳟惟判府寺丞剛大以直之氣鬼壘絶俗之
材當其在布衣之中名滿兩學及其立朝端之右
望傾一時丞哉農扈之繁偉矣風稜之峻君子之
所恃以為砥柱小人之所憚以為肅霜惟其持方
而入圜是以難進而易退孰知上意似厚江西擇
兩禁論思之英于宣帥閫至一道採訪之使特起
儒先復疇勝流作填吾郡雲飛川泳將見諸賢意
氣之協同雨卧風餐側聴百姓詠歌之和樂又恐
有先一州之怨當不免選諸表之求某請外天從
皈田日逼就荒三徑喜淵明松菊之猶存願受一
㕓效許子衣冠之自織襞牋不腆遣騎以聞
　　　囬筠州交代俞守寺正啓
蹋鳯沼之瓊瑶旧綴鵷鸞之末製劍池之􁰕蓞新
分符竹之餘矧辱從於大小籍咸之游兹復託於
前後趙張之契此其情誼之不淺豈俟聲畫而後
明㳟惟交代判府寺正人門之懿兩隆學政之源
一致懐連城而佩明月中涵珠玉之輝提千將而
運青萍外迎犀兕之觧蚤横翔於九棘婁決讞於
二桃草緑圜扉星沉貫索至今籍甚談者韙之作
江西道院之主人佳政自是其餘事侍天上玉皇
之香案細書即趣於遄皈某倦飛作痴幽討成癖
摧隤病鶴出樊籠而未能摩挲曉猿幸蕙帳之無
恙荷上恩之優渥畀近郡之便安囲棊而焼襖衣
知故人之尚爾折梅而寄驛使媿芳訊之先焉敢
拜重勤願言多謝
　　　筠州到任謝周右相啓
天上仙山旣收朝蹟江西道院復畀便藩未容卒
歳之淹巳趣班春之蚤伏念某山林野性筆研苦
心作賦非工敢自許同時之司馬草玄何用焉知
有後世之子雲偶當聖賢相逢之辰墮在英俊並
游之列紛十年其奔奏耿再命以來皈或惎之以
繞月之烏或怵之以遇風之鷁彼意非悪此愚不
移居亡㡬何又復妄發顧子平昏嫁之役咄咄逼
人乞牧之江海之麾怱怱就道方還舎而稅駕將
息交以絶游平章溪山検校松菊忽戍瓜之接近
戒行李於斯須求閑得壮暫静復動自無仙骨非
関羞薄於蓬萊猶假守符來酌清冷於丹井服之
無斁揆厥所元兹蓋伏遇丞相盛徳格于皇天孤
忠貫日月乎白日所期相業至周召而乃留豈俾
吾君為堯舜而弗克旁招諸彦同底隆平有如木
疆亦在匠斵某敢不䇿其後倦礪乃旣愆於斯何
先願賦豈弟宜民之雅以報其上庻㡬中和樂職
之詩
　　　回余復狀元啓
伏審入奉制䇿遂冠掄魁新天子將大有為端不
喜阿匼苟容之士諸老生皆未能對忽驚聞忠慨
深烈之言㳟惟狀元先輩氣鍾七閩海山之英名
出六館秀孝之表問學河漢豈屑原夫之兩聨時
世文章政堪莞爾之一笑惟厚於藴而不市故搜
其珍而獨逢首裒然而嘉之其無曰問津速化之
徑先立乎其大者可援夫識路疾驅之㓛某老矣
洿朝皈歟在夢春蠶食葉偶得聞下筆之聲秋鷹
當雲復預觀整翮之舉凜然髙誼惠我好辞何以
報之聊復爾耳其所稱述未詳發揮
　　　荅第二人曽漸殿元啓
伏審言揚大廷名亜舉首劉蕡過董豈惟二三䇿
之嘉曹參次蕭猶在十八侯之右㳟惟殿元輩以
英妙未壯之齒挾磊落不世之才把釣而拂珊瑚
臞然山林枯槁之士排雲而呌閶闔勇哉義奮發
之辞徒步來大江之西一日驚盛名之下平生學
力當不為摘頷之資後日壯懐以此占攖鱗之舉
某旧鄰郷社新識風裁偶陪集賢之堵墻與聞九
賔之臚句未遑進牘先辱贈文不敏有云何足以
謝
　　　荅第三人王介殿啓
伏審奏篇乙覽分鼎甲科探曲江之花豈計較王
盧之後起明光之草終追随季孟之間㳟惟殿元
先輩稟寳婺山川之英傳東萊伊洛之學簡編燈
火不作老生陳腐之談師友淵源吐為忠臣剴切
之對言鋪張而看萬名臚句以在三家理故可移
於官事無難者學不能行謂之病子其懋之某老
矣無悰黯然懐旧不廻東野悵題字以相看如見
元賓喜惠書之甚似未遑㫦慶乃辱見臨不敏有
云何足以謝
　　　謝李壁通判啓
伏以荆溪假守甞識李君父子之間蓬島挍文適
逢元方兄弟之至知來臨之再枉亦走見而兩乖
如相避然政不觧此㳟惟府判大中家傳金匱石
室之學身為瑶林瓊樹之英詒我五七之篇重以
四六之語明月之珠夜光璧忽銜䄂以滿襟虎豹
之文鸞鳯之音併眩眸而盈耳巳戒走卒謹偵行
塵折屐候門順下風而三肅揮麈落飯聴新雨而
一談摧謝惟深修辞何述
　　　謝李􁧶制幹啓
伏以長身玉立猶及瞻一老之下風有子璧連今
又仰二難之偉器彼此交謁來徃不逢何人事之
好乖念親友而作悪恭惟制幹傳學奕葉摛文載
英伯仲並游於上都聲名傾動於朝著雪山藥園
之賦轇轕莊騷雲溪草堂之詩盪摩甫白自笑年
過於半百忽逢歒至而作双左枝右梧覺應接之
不暇前茅後勁欲進退而未能摧謝惟深修辞莫
稱
　　　與淮東劉緫領啓
伏以江西道院甞依剌史之天京口計䑓復託王
人之庇繄一生淺陋之迹乃再逢庥䕃之私㳟惟
奉使緫領郎中氣蓋諸公名髙當世尊主庇民之
學夙藴胸中經天緯地之文不專𥿄上早擢東堂
之桂煥騰南斗之星中外踐更譽處焯著朝廷議
論出諸老未言之先州部按行震百吏澄清之表
帝心妙簡事任彌隆昭哉列宿之華給此上流之
饟即皈簮筆持槖之列豈待積日累月之淹某老
矣懐皈謁焉補外不圖衰病之迹辱在存全之餘
誠齋集卷第五十五
　　　　　　　廬陵楊　萬里　廷秀
　啓
　　　與前盱眙葛寺丞啓
題慈恩之鴈塔初託同年過荆溪之鷁舟再分一
日慨雲散之滋乆喜霧披之此逢㳟惟宫使判府
寺丞氣蓋諸公名髙當世尊主庇民之學素藴胸
中經天緯地之文不專紙上蚤擢東堂之桂騰輝
南斗之星從鳴弦治行之最髙膺賜環嚴召而入
覲簿正外府吏無遁情制除為丞國乃旣冨一麾
出守千騎東方賢於七百里之長城自當十萬兵
之並塞暫此珍䑓之少憇即看廣厦之論思某十
載違離寸心鍳寐不意凋年之遲暮得親盛徳之
髙明為驩欣未究宣冩
　　　謝陳左蔵啓
屬聞鈴齋小寓長卿之重客誰謂草徑亦迂韓子
之髙軒折屐歯以驩迎聴衝牙之清越恭惟判院
有譽寡二收科疊双潜心覃思研百聖之淵藴下
筆摛藻喑衆作之嚶鳴將緫轡於石渠東觀之清
躔聊發軔於都内水衡之劇務某少而嗜學耄矣
息心照乗連城驚逢至寶之投贈擊轅拊缶第媿
報章之𬞞蕪感激有懐鋪張何極
　　　囬韓撫州賀年啓
御溝新栁初回天上之春江路野梅忽寄隴頭之
信感故人之相慶與元日以俱來㳟惟判府郎中
中人門雙髙聲實兼茂臨康樂山水之郡不妨清
游哦少陵鸎花之詩即還近列某立朝無補視䕃
又新撫歳月之如流慨林泉之未返
　　　辞免贑州得祠進職謝宰執啓
間舘珍䑓奉仙真於霞外道山延閣聨論譔於日
邊曾是山澤之臞洽于雨露之渥伏念某景薄杇
止分甘晏如㓜學之壯而欲行之豈不願仕今老
矣無能為也矣加之卧痾頃落黄茅之郷屬嬰清
漳之痼臂使指而衡決指與頴而仇謀吹燈而作
蠅頭故非所辨涉筆而署紙尾亦復作難虚辱千
騎之東來敢把一麾而出守籲天自免下詔曲從
羸牛輟耕聼林間之横笛老馬倦路脫果下之鳴
珂兹蓋伏遇某官亮天曰仁下士以禮播鈞徳普
遂万物之攸宜納隍思深憂一夫之不獲若為老
病尚賦餼牽某方息交絶游處隂林影濯清泉以
自㓗一洗滿裾之埃抱明月而長終未知報徳之
所
　　　賀周丞相迁入府第啓
㳟審五卜習吉三神前驅兩兩上能有嚴有翼潭
潭新府是断是迁兹謂天下之廣居曷云一國之
鉅室岩岳迎六一之思頴水石繞衛公之平泉楚
畹滋蘭淮山移桂雨簾雲棟不伹春深將相之家
樓影花光别有天入滄浪之瀬㳟惟驩慶某凍吟
甕牖跂足宫牆室邇而人則遐空有渴心之勞止
厦成而燕不賀自笑病身之攣如
　　　賀太守冬啓
伏以雲低魯觀紀華衮一字之書日麗魏宫詠剌
繡五紋之句瑟彼賓􁆒蔚乎府庭㳟惟某官政随
日新身法天運名章俊語爭珠星璧月之光義氣
仁風囬氷谷雪山之暖聊復折梅於東閣即看鳴
玉於紫宸某爭席漁樵遁身江海華裾織翠自憐
賀客之莫随凍硯流凘更媿慶牋之不琢
　　　賀周監丞冬啓
伏以日華五色初行北陸之虗雲氣萬重特書南
至之瑞仁者賢者神之聴之厥有善祥集于眉壽
㳟惟某官性辯造乎白雪文律中於黄鍾所謂伊
人粹然冰釋而理順在彼空谷淡乎霜清而水寒
盍乗一爻陽復之辰遂簉三㸃鵷行之羽某羸然
病骨老矣空山製江南落毛之衣聊以卒嵗試囊
中餐玉之法可以御冬趨賀未由占詞不敏
　　　賀周丞相冬啓
伏以景至特書紀三台五雲之瑞客來作頌賡万
有千歳之章協氣横流沍寒載燠㳟惟某官𥙷天
道妙播物㓛崇徒杠成而横野水之舟㣲霰零而
縮霖雨之手巡檐索笑幽尋驛使而折梅登樓銷
憂逺睇漁翁之釣雪長於上古而不老永與造物
而為徒某拾㯫樂飢束薪附火稍遥賀厦仰瞻相
府之潭居不腆壽觴奉上田家之老瓦其為頌詠
罔旣敷陳
　　　謝周監丞冬節餽海錯果實啓
伏以味鏡潭之魚蝦覺海雨江風之入歯飣氷盤
之柿橘粲烏椑金彈之照人敢期四者之難并乃
肯一時而分付㳟惟某官軫交游之雲散感節物
之日新舉白飛觴忽念山中之客絶甘分少送將
席上之珍頓首拜嘉占辞抒謝
　　　謝周丞相賀轉中大夫啓
伏以飛龍在天重開太極春雨潤木四達函生野
不遺於外祠秩增視於内史我聞有命尚未敬授
於賛書公將祗驩相先下逮之慶語小遲九頓首
之謝敢忘一援手之恩占辞不莊全度是望
　　　囬新知通州葛寺丞啓
布帆無恙尚記江頭楓葉之秋尺素相思忽得隴
首梅花之信蓋清風朗月必思於玄度而髙山逺
水乆隔於昌黎側聞千騎之除不越兩淮之近如
欲占公論之存否胡不眠善人之屈伸㳟惟某官
所學深造於道原餘事通逹於國体語妙天下親
傳前軰之典刑虜在目中自任當世之勲業旧甞
在漢廷群臣之右者晩乃取唐家一障而乗之袖
間之手㡬年塞上之馬再至未容茸纛之建即有
璽書之追其卧病荒寒懐人悁跂誰某見太白於
禹穴願言問信於何如安得逢杜甫於飯山空相
别來之太瘦抒謝不敏摛詞未殫
　　　除煥章閣待制謝余丞相啓
祝釐報上洊陪漢畤之祠官第頌展詩復玷堯文
之次對方朝廷求旧以示盛徳之事何草茅下客
乃為多士之先仰惟七閣之穹崇臧去列聖之制
作惟我髙后如彼陶唐以巍煥之文章式經緯於
天地金聲玉振紹二典與三謨星翻漢囬舉万物
而王色顧典領之已重况論思之至榮如某者老
而益衰病以自免二節以走阻造大明之朝三命
滋㳟躐陞法從之列使宅珍䑓之拂日得参仙侣
之御風據亀殻而食蛤䖽游汗漫九垓之上揭斗
柄以幹海水嬉蓬萊方丈之間庸有為人而擇官
乃令超世而絶俗兹蓋伏遇大丞相學詣乾坤之
緼忠爭日月之光以周公父師之尊弼于嗣聖謂
商山羽翼之旧野有遺民徯太上之意先廣初元
之孝理某敢不堅此歳晚荅于已知放鶴出籠尚
竊壯哉雀䑕之餼縱魚入海遂獲沛乎風岳之皈
過此以還未知所措
　　　賀周丞相年啓
伏以嗣聖初年度三朝之元㑹鴻鈞一氣轉万國
之春風㳟惟上相顓面正朝之崇超然倫魁珍䑓
間舘之表法天之運希聖之隤祉發祥應期紹至
水横梅影旧甞和玉鉉之羮地出醴泉新釀作椒
花之酒願奉上魯公万有千歳之遐夀更永觀尚
父二十四考之屢書嘉頌無央修辞不腆
　　　囬周子中監丞賀年啓
伏以王者大一統肇新謹始之元君子法四時裒
對履端之慶是叢壽冨康寕之福畢集氣志清明
之躬㳟惟某官徳行淵騫伯仲伊吕東風觧凍吹
成白雪之詞章春日載陽藹入紫芝之眉宇即覲
天門之金牓徑昇卿月於玉墀某幽屏山寒不知
歳換氷花徹骨怯如難至之鸎柏葉稱觴慙於相
賀之燕寸心孤徃尺牘萬分
　　　謝周丞相啓
屬入州府獲登相門初求仰潭府而觀光旣乃下
懸榻而設醴登樓假日縱觀晴吳曉楚之天說詩
解頥朗詠老蜀皈秦之句雲間梁棟世界鸎花江
山逺開應接不暇超然欲羞蓬萊而薄員嶠浩乎
若決雲漢而略扶桒觀瞻少双榮感於万謹抒謝
臆仰惟鈞察
誠齋集卷第五十五終
誠齋集卷第五十六
　　　　　　　廬陵楊　萬里　廷秀
　啓
　　　荅周子中監丞賀除待制啓
伏以接霊圉於間館已冐祠官之除森寳書於玉
堂復塵次對之選方抗章而祈免致抒謝之少臯
㳟惟某官文行追乎前㫦名實冠乎昭代晋伯之
與㣲仲仰玉山兩峯之並寒東坡之及頴濵豈金
攴秀華之小異除進退通塞之外無優劣季孟之
間既袖手以旁觀請懸車而不得清標絶俗髙節
邁倫元方之難為兄中表每慙於先用卓茂之拜
太傅㓛名何必於早年某㓜辱與游永矢同志忘
形而到爾汝婁分燈燭之光握手而出肺肝靜看
衣狗之變一出而試两俱無逢豈其所操之畸皆
非速售之韞雖枕流漱石終随髙蹈以相依然濁
泥清塵曷曰下風之敢望偶誤膺於異數遽先辱
於慶牋燁霜開電坼之光以華其老鏘玉佩瓊琚
之韵大振厥詞先之以河東吹送之私申之以渭
北論文之好心万其感言多奚為
　　　荅撫州周通判
㳟審端䇿辰良紆印組之方寸下車燕喜割風月
以平分朝發六一其郊其里之郷暮登半山若蟠
若距之閣庭闈咫尺官府穹崇雖名兩地之暫殊
其實一望而可接忠孝兼羙家國俱榮㳟惟府判
直閣學傳省齋之衣職屈士元之驥以三十年涵
飬之充實乆遁其光與二千石協同於寅㳟姑小
其試獨不見虹蜺紫翠之暈其下乃珠玉潜伏之
暉有至珍而未沽無深閟之能揜過庭詩禮瞻夫
子之在前錫山土田竚魯公之拜後某自笑老病
其誰嘉矜擁髙蓋以及門繽其觀者焚枯魚而酌
醴豈曰禮云忸燕賀之未伸駭鯉封之先甲靖言
多謝不蓋有訧
　　　囬周丞相賀進爵開國子轉太中大夫
伏以進周家列爵之封其班視子增賈傅超遷之
秩有命在塗顧同時冐寵之疊双甫通日拜嘉之
先一有待而謝乃失之皐兹蓋伏遇致政少傅大
觀文左丞相國公洪化噓枯上仁播物柳舒梅放
皆在春風吹万之中川泳雲飛孰出元氣函三之
外某身其餘㡬望巳無他乆爭席於漁村尚挂名
於官簿連城明月首勤相慶之環詞墜露落英頓
　　　賀周丞相年
伏以二年正月挈天地以趍新泰階六符開月星
之明穊倬彼造化為工之處郁乎雲烟非霧之祥
㳟惟某官一氣轉乎鴻鈞二儀為之交泰揭載陽
之日以照平泉之水石斂觧凍之風以熈曲阜之
山川侵雪色漏春光玩萱草栁條之變餐朝霞飲
沅瀣迫方瞳緑髪之仙某青笠遣心白鑱託命聯
句洛社願聞中立拉花之詞守歳咸家敬献子羙
頌椒之祝
　　　賀周子中監丞年
伏以三日立春方過寒氣土牛之送二年正月又
見盍簮櫪馬之喧有羙一人來同万福㳟惟某官
人物標的文章主盟剪水鏤氷琱天葩而覷巧御
風騎氣與造物以同游裒對履端之告元乗成泰
吉而彚進雲隨白水聊小詠於鸎花日射黄金即
髙吟於烟草某老兼疾至坐感時迁江路野梅敬
寄一枝之信椒盤栢酒阻称千歳之觴
　　　荅周子中
屬聞二難胥集方尋對床聴雨之盟一乘載奔願
簉㑹弁如星之列望行塵而未至悵人事之好乖
覺再回於生意惓惓有感㗲㗲無央仰惟鈞慈俯
賜燭照
　　　荅周丞相送糟蟹朽木團
㳟承妙摛走送幽餉疊雙戾止則百拜斯郭索束
装更挾帶糟之味餦餭彫杇新翻寒具之油豈加
籩之敢甞敬造祢而先薦同我婦子分此絶甘俾
公夀臧餘無以報
　　　再荅周丞相賀除待制
帝有恩言陞之次對臣無虗受方且控辞適寸心
恍駭之不遑致尺牘摧謝之小緩首䝉相國軫記
腐儒先之瓊琚玉佩之偉詞申之以鉄畫銀鈎之
妙墨非烟非霧豈不榮色正而芒寒如絲如綸尚
未獲下拜而登受姑徐有頃別摯謝牋不容騎吏
之空皈先為感悰而張
　　　荅吉守
比䝉聖恩擢寘次對自顧弗稱甫兹固辭致小緩
於謝牋廼先勤於慶牘發緘朗詠摛詞有瑲玉佩
瓊琚恍從霄漢而下墯破甑敝帚忽覺名價之頓
髙俟登受於絲綸顓敬修於札翰姑謝誨劄非曰
報章仰惟台慈俯垂亮察
衝泥而皈弛擔甚憊忽傳魚繭之良訊共歎燕鴻
之失期辞㫖丁寕意氣凄断其爲感激罔旣敷宣
　　　賀太守年
伏以送寒氣以土牛春方迎於帝皥喧盍簮之櫪
馬歳又慶於王正有韙邦君之賢允洽國人之頌
㳟惟某官奉詔寛大頒飛中和春日載陽散作万
家之叶氣東風觧凍潜泰吉之違離半月瞻仰二
天江路野梅敬寄一枝之信椒盤柏酒阻称千嵗
之鵤
　　　荅廣東唐憲
㳟審崇朝而易三節洊䟽東関之恩出使而占二
星不離南斗之次光芒所被中外載瞻㳟惟某官
以清節兩唐之子孫有髙名千古之風烈秀林間
之桂拂蒼玉之嶒峨折嶺上梅漱碧海之芳潤爰
自珠宫之市就領氷坻之鹺曽不踰時復移司憲
欲知聖主急賢之意於屢迁而小觀從此春風立
笋之班即一超而直入某新摩病眼快睹除書曽
燕賀之未遑忽鯉封之先墜媿喜兼集攄冩奚窮
　　　荅廬陵黄宰
伏以乗槎犯斗泊秋日之樓䑓拄杖穿花歩寒溪
之金碧究十里九山之険抵千岩万岳之幽未童
子之譍門已羽人之響屐㳟惟某官鐔城寳氣脩
水聞孫句法親傳蓬掃花當出迎千里之命駕折
荷薦芰庻小欵一尊之論文
　　　賀周丞相戊午年冬
伏以日在牽牛應周官之測景月居繫馬申吕令
以警農仰占東垣上相之躔正集南極老人之次
㳟惟致政少傅大觀文左丞相國公鈞陶万類寅
亮兩儀迎一丈三尺之暉載臨履永上方有千歳
之頌以慶踐長某齧雪絶甘鏤永自苦悪風動地
誰憐獨冷之餘愛日行天幸在負暄之下謂之善
禱未易立談仰惟鈞慈賜之下燭
　　　賀余丞相得祠禄
㳟審謁告五旬屹然堅卧而不動遣使十反詔以
留行而莫囬奔騰東華之紅塵追送岀関之紫氣
觀者歎息光于古今㳟惟某官謨合皐陶之嘉身
任伊尹之重故邦家之杌􁄾拯之以一手而天下
之危疑决之以片言昇啓明掃朝霞寅賔出日降
元精扶太極昭格于天方當命珪相印賞㓛之秋
乃賦清風明月閑人之句車㡬兩馬㡬駟豈惟帝
賜䟽傅之金蕃四國宣四方更醉王餞申伯之酒
分十連之重寄冠三殿之大稱竟請真祠皈榮郷
社凛全名髙節之獨著夐前侯故相之未曾鷗鷺
候門爭前飛而相導鵷鸞囬首仰遐舉之孤騫某
辱知彌深聞問欲舞千里命駕當尋山行水宿之
盟一尊論文巳作金㫪玉應之夢喜而不寐情見
乎辞
誠齋集卷第五十六終
誠齋集卷第五十七
　　　　　　　廬陵楊　萬里　廷秀
　啓
　　　己未賀周益公年
五年王春先問建杓於北斗正月元日頓囬入律
之東風自非少傅寅亮之㓛那得太平有象之慶
㳟惟某官身為造化手挈陬維轉一氣之鴻鈞昔
甞入甄陶之下調四時之玉燭今猶䝉土苴之餘
即拜周公而為師更與廣成而同歳某牛衣僵卧
鶯喚不醒忽報頌椒之辰壯寄折梅之信西江万
頃釀作聖人之清南極一星祝為仁者之夀
　　　荅周監丞己未年
伏以書函交馳誰無施而不報使者係道亦何徃
而不來初謂先人有奪人之心今乃求繫而得繫
之戚㳟惟某官揮毫珠玉滿紙雲烟倚馬万言視
桑䕃而未徙觧牛十二拂刀刄以如新敢當孫子
正正之旗遂應虢公焞焞之䇿此旣竪降幡而棄
甲公其振旅凱以還師摧謝不莊仰惟台察
　　　囬周丞相賀年送羊麵
伏以玉衡之正泰階宻運發春於隴首銀鈎之明
蠒紙有來守歳之咸家舉林鴉櫪馬以皆驚顧官
栁野梅而亦喜㳟惟某官以整頓乾坤之手而對
盛徳之木以開闔日星之機而哦逐頌之椒吐辞
為經妙者三天而兩地染雲作葉忽然万草而千
花旣下詒謂一之環文復飫賜疊双之節物霏霏
落雪如聞天旋雷動之聲濈濈飲池想見風吹草
低之狀自嗤一室之懸罄那得二羙之所鍾已飽
而歌益習其讀瞠若奔逸恍失一交臂之間待其
㫪容惟有九頓首而㘴摧謝不恪誦言未央
　　　荅周監丞送錦鳩十四隻兔羓酒香櫞
伏以錦羽在桑翩翩二匕褐衣缺口躍躍一雙挾
驩伯以俱來併木奴而畢集㳟惟某官邦家麴蘖
儒學鳯麟游梁王之兔園夙推能賦賜漢廷之鳩
杖晚冠耆英橘頌續騷酒箴飽徳填然四羙醉此
一翁某巳甞占調敬致追節忽拜辱於珍餉敢復抒
於謝誠
　　　賀趙守冬
児童騎竹初迎五馬之臨律吕吹葭忽報一陽之
復誰謂大冬之在序頓囬小至以如春惠化川行
善祥山則㳟惟某官徳同愛日文妙書雲非烟祥
風轉天地嚴凝之氣雪山氷岳照旌旗錦繡之香
㪘時十萬户之驩聲㪚作一千里之暖翠恐即飛
於鳯詔遂趣入於鵷行某忽忽望塵咄咄還舎倚
南溪之沙栁方狎漁樵之游仰東閣之官梅莫陪
賔賛之賀善頌無斁多言未殫
　　　荅趙守
屬勤折簡招致初筵捧移檄以載奔兹謂州民之
敬侍盛饌而變色更為野老之榮退省清羸乆嬰
沉痼為心病為耳痛殆百疾以交攻不飲酒不茹
葷每十物而九忌僣瀝危悃敢辞縟儀自知方命
之辜必祇大何之譴乃重煩於厨傳特飫賜於珍
芳下乳酒於青雲出琱盤之白玉紫衣織緋衣走
紛吏卒之鼎來朝食饔夕食飱湊餼牽而畢集加
籩旣秩折爼屢豊靖言餘生尚竊厚禄歳糜粟巳
耗蠧於邦儲肉継庖人復饕擾於䑓餽其為媿感
莫究周諄
　　　荅周丞相逺迎
衝雨入郛仰謝洪鈞之坱圠登車載路忽傳真帖
之光華辱問訊其良苦於泥中則俯伏而下拜於
道左方將迎應接之罔暇覺進退周旋之弗能盈
耳煇如之玉鏘橫空詭然而鳯躍恩勤至厚感愧
來并善用兵者出竒無窮驚逢突騎不待期而薄
人於険願竪降幡
　　　賀趙守丁巳年
使君千騎方瞻髙牙大纛之新春王三朝復慶列
炬盍簮之盛㳟惟判府提舉太中頒條朝徹出令
春生泥東風觧凍之崇光揭遲日載陽之清淑緑
攪原野青皈桑麻問斗杓於天邊暫帶江城之月
詠龍池於花外即聞長樂之鐘某巳矣年衰居然
歳換椒盤栢酒阻稱千歳之觴官栁野梅敬寄一
枝之信
　　　謝周丞相送冬節羊麵
嚼氷飲水乆甘木客之山飱落雪卧沙走送玳筵
之綺饌夫何天上之相國猶念山中之病身餽節
疊雙拜嘉則百㳟惟某官有粉米舜裳之妙巧有
塩梅商䁀之丕㓛以徳飽人豈空為畫地之餅作
羮食士未甞偏前日之羊嗟腐儒之莧腸駭厨珍
之飫賜旣將之以鉄畫銀鈎之牘復華之以瓊琚
玉珮之詞炙硯燃薪聊冩苦吟而摧謝冷牎凍壁
頓囬春意之暄妍懐感孔多頌言無斁
　　　入城囬周丞相逺迎
市有虎以殺人乆不夢碧瓦朱甍之城郭門登龍
而為御願再瞻青天白日之清明方夙興炊桂以
風餐已首勤行李之郊勞霞發簡牘之字天落雲
錦之書三過讀以清鏘九頓首而距躍頭白眼暗
安得拜北平王於馬前意豁神傾即當候龎徳公
之牀下卒卒摧謝拳拳未宣
　　　謝周丞相年節送一麞十免
適遣山僮疾馳賀幅忽逢騎吏交賜誨函旣以一
鏃逆相直之鋒自笑五更起侵早之晚瓊琚戞擊
金薤紛披先之以栁條花塢之春申之以白獸􁆗
旗之寵野人拜此何福如焉獵雪後之銀麞更哦
㡼信之句失月中之玉免不羡聖俞之詩二珍疊
雙十軰登一摧謝薄遽𬞞蕪不勝
　　　荅贑州黄侍郎年
伏以日䴡崆峒揭載陽之五色春生隴首啓華始
之三朝仰賢帥於徳鄰凾神天之祉福㳟惟某官
邦家司直岳牧詞人問斗杓於天邊暫帶江城之
月詠龍池於花外即聞長樂之鐘遂轉鴻鈞永調
玉燭某年衰甚矣歲換惘然方僵卧以沉緜乃洊
勤於勞苦顧㣲生髙之可笑安敢乞醯惟嚴鄭公
之垂憐時䝉送酒其為感戢罔究敷陳摧謝不莊
仰惟委照
　　　寒食享祀謝王才臣送北果
伏以熟食按節春祠享先野蔌山肴方酌言於老
瓦胡桃松實忽盈止於加籩繄宗祊之曰靈徼祉
福以冥報豈惟無似之孫子分寳有朋之令芳抒
謝不莊捈心靡巳
　　　荅周丞相
　　丞相之子彦敷來訪予草具一飯彦敷入京
　　與予二子徃還丞相以啓見謝併報予長子
　　攺秩小男就銓
茅檐覆地敢枉東閤郎君之車旌斾拂天肯臨北
山愚公之舎自笑春韭黄粱之寒陋安得青芻白
飯之滋豊瞻巍冠之切雲聆崇論之振玉驩然促
席舉似過庭誦頓挫清壯之箴細嚴恕敬謙之㫖
㘴使囬聞而知十底須亢問而得三不圖談笑相
親之間盡窺宗廟百官之韞欲摧謝而未克忽誨
言之有來顧惟荷蓧二子之賤㣲曽何足算乃至
長安共客之落寞其罔不矝諗以得覲之日辰與
夫考藝之姓字河陽桃李兹可忘一紙之春風吏
部銓衡恐難遁諸公之刀尺仰感烹魚之素俯寛
䑛犢之私奏記不莊捈心靡已
　　　荅周丞相賀長男攺秩㓜子中銓
長男老矣初臨壯懸之万家㓜子斐然偶試吏部
而一得民之多倖揆厥所元繄我公頭章破白之
恩及平日口講拾青之誨率俾先人之門户未荒
數畒之蓬蒿蔵之中心感焉至骨􁇇其慶語之洊
至嗟若謝詞之數䆒名位卑㣲誤辱二雛之賀衣
冠盛事敢當一字之褒泚筆有齋傃風孤徃

誠齋集卷第五十七
誠齋集卷第五十八
　　　　　　　廬陵楊　萬里　廷秀
　啓
　　　荅新太和張縣丞啓
三世與游豈曰薄乎云耳一書未至乆巳聞而知
之竊惟英妙之年載飛俊茂之望水循除而㶁㶁
小助藍田之哦鳯髙逝以縹縹即還阿閣之邃某
老披獨速病挈笭箵舉厚禄之故人茫無一字㣲
薄雲之髙誼焉得八行報雖不莊情則靡巳
　　　賀趙守加恩食邑
㳟審膺受賛書光啓封國分茅胙土允為儒學之
榮増秩賜書即表公卿之選㳟惟驩慶某臥痾山
墅阻造府廷不勝狗馬之誠敬馳燕雀之賀
　　　荅周丞相再賀生孫啓
伏以童孫載毓郷衮踰襃方馳摧謝之緘重拜屢
書之帖儗上天皈平地之將相偶同物而類生近
當(声/去)日是中元之公台云著鞭之先我曽謂稺騃
僣希勲賢仰止兵萊崇崛之功敬惟刀益峻極之
徳俱絶出於百世廼併期於一嬰若彼借㓂恂於
明年已恨雌而恨薄矧此與周公而並處敢亦歩
而亦趍雖心知其不然感意愛之非淺欣悰何數
對臆未央
　　　謝周丞相冬節送十鳩四免啓
伏以鳲鳩在梅方與七雛而啄雪狡免入草深蔵
三窟以臥霜夫何相府之虞衡小試乎園之鷹犬
併掩羽毛之羙以給刀七之鮮分似謏聞飫以大
嚼錦翼倍五漿之餽褐衣餘四矢之瘢喙三尺以
流涎食方丈而在眼不狩不獵第厚愧伐檀之詩
非熊非羆恐再皈釣渭之叟
　　　荅周監丞賀冬啓(啓同至/時益公冬)
昨遣長鬚敬致短札以修亞歳之賀仰祝大年之
祥介者未還使乎踵至方與南北阮之族小語竹
林忽報東西周之師併攻楊邑雲合霧集車馳卒
奔焉敢仰関而攻分甘曵兵而走尚䝉四酒以飲
子反先以乗韋而犒孟明旣效郤至之趨風即出
檀公之上䇿左支伯兮偉節之怒右梧仲氏丞相
之嗔紛紜之間應接不暇摧謝不恪多言未窮
　　　荅撫州周通判冬啓
伏以㣲陽萠動小至晴寒㳟惟某官捧二尺之木
書對一丈之線日皈省天上之二老敬浮長至之
重觴州里榮光薦紳歆豔歌萬有千歳之頌祝眉
夀於一家賦五更三㸃之詩看鵷行之首入其為
善禱未易縷陳
　　　賀周丞相自長沙移帥豫章啓
膺天賛書謀帥郷部孤忠貫日已開南岳之雲餘
事作詩却卷西山之雨上釋霄衣之憂顧下觀畫
繡之榮光即命唐叔而皈于東復立傅說而置諸
左俟入而賀今未足云某老以病身寄于知巳修
方伯連帥之職舎我誰哉忘平生乆要之言非予
望者拳拳之悃尚面以敶
　　　謝周丞相餽歳三物鳩麞驢肉啓
蕪詞引玉巳万其榮綺饌席珍復三有賜披鯶公
之尺素得鳩婦之五紋驅馬獵麞細哦庾信之句
取􁖨逐虎更味退之之言敢不拜嘉知何以謝毣
毣之悃詹詹莫窮
　　　荅周丞相謝看樓啓
昨巾私車擁彗公府豈惟拭目從觀元龍百尺之
新端欲折腰雅拜方朔六符之耀誰謂山林之老
叟得参衮繡之後塵筍輿金梯我公忽在於天半
黄冠野服賤子瞠若於雲間咲語一聲江山千里
食前方丈知主人何愛於絶甘尊底十分顧病骨
不堪於作苦此外泛應亦復孔艱知我者以為嵇
康命駕之相過傍觀者或謂樂克圖餔之有在僕
所有寸心難處之事誰為言之公乃以尺紙隃度
之辞不可加矣感焉毣毣謝則匆匆
　　　荅賀吉水王縣丞啓
㳟審喜傳双鵲文視四羊巨竹對松朗詠循除之
水崇桃積李平分壯縣之春播播仁風欣欣民氣
㳟惟某官膠庠先進湖海勝流蚤馳雋聲孰不誦
秋水落霞之句晚成大器尚未施瑶林瓊樹之材
初吟漂水之星心今署藍田之紙尾以儒術而飾
吏事蓋老成而有典刑逢兹休明行矣鶱翥某眠
雲岩石釣雪寒江三徑就荒誰其顧者四騏沃若
公乃過之更詒瓊琚玉珮之詞足為山鹿野麋之
寵摧謝不恪榮感無央
　　　謝周丞相賀年送羊麪并麞啓
伏以花燃錦帳占玉蟲金粟之何祥氷照雪山映
柏酒椒觴而呈瑞忽騎吏瓊瑶之跡臨野人雲月
之家天落上台之書風清垂露之字龍虵動篋滃
然霧結而烟霏珠璧連文皭若霜開而電坼長哦
吉語足制隤齡加饋歳之兼三賞迎春而無兩烝
花壓玉笑渠沉氏之飲朝煑餅澆葱試作廣㣲之
薄夜更珍餉銀麞之羙覺揮毫玉兔之窮摧謝不
莊仰惟鈞察
　　　謝衡州陸守囬書并送書籍黄雀北果啓
伏以門掩候蟲那得可羅之雀月明烏鵲忽報所
罶之魚烹之得書恍若見面㳟惟某官人今而學
之古徳清而政之和瓊芳玉暉蔚機雲秀傑之氣
淵囬霆啓凛遜抗英雄之風乃作意於陳人至垂
憐而鄭重靡叩弗應如鼓荅抱瞻祝融紫蓋之峰
崒乎峻極顧野服黄冠之狀耄矣摧頽莫勝舐犢
之私僣申巢燕之託不寕􁫆翰墨文章之絶妙端
復拜䇿書肴核之滋豊東觀西崑怪底牙籖之未
見南烹北果快哉犀筯之新甞願推老老之仁貤
為子子之惠大徳不報雖負衛平之言中心何忘
敬賦周人之雅
　　　囬太和卓宰庚申年賀年送酒啓(日戊子/正月一)
伏以歳在申而先庚符藝祖興王之運日維戊而
配子應吾皇誕聖之辰惟賢履端與國咸慶㳟惟
某官以閩川孝秀之冠續山谷弦歌之聲春閣風
烟興寄鄰封之桃李釣䑓笋蕨夢囬古寺之林塘
後先百年標韵一致勿歎江西之飲水即看花底
之退朝某釣雪孤舟眠雲岩石聴澗松之清吹方
哦茗椀之勲下乳酒於青雲忽拜山瓶之味感悰
靡巳摧謝不莊
　　　囬万安趙宰賀年送金橘山藥蔊菜啓
伏以王春六年又臨献歳正月元日阻慶履端初
驚市橋栁色之新忽拜隴首梅花之信㳟惟某官
頌椒絶唱夢草偉詞遲日暖風放河陽之桃李黄
鸝紫燕和武城之絃歌即升度於玉墀遂頡頑於
霞佩某嚼氷万岳披雪一蓑自束白茅皈煑黄獨
誰謂紅塵之騎飛墮紫山之章鑄金柈之柘丸更
詒嘉橘熬瓊糜於山蕷貳以珍𬞞芬然蔊頭之芳
辛醒此莧腸之清苦感懐無斁占謝未央
　　　庚申臘囬周丞相送一麂四兔啓
鼻息晝眠方齁齁而成曲足音午夢驚啄啄以叩
門雙玉寸金忽披妙札一麋乗婏如勞珍烹味超
逢澤之介麋群掩中山之明視薦新屏攝分餕室
家為公酌竹葉以先甞尉存窮鬼恐僕蹴𬞞畦而
見怪駭愕蔵神摧謝不莊献咲斯在

誠齋集卷第五十八
誠齋集卷第五十九
　　　　　　　廬陵楊　萬里　廷秀
　啓
　　　謝臨江軍葉守送酒啓
伏䝉台慈特屈二千石之逹尊分以三十軰之驩
伯百末玉色一巵重餳首敶屏攝以薦新次與室
家而受餕徑醉公瑾醇徳之惠媿無少陵濃香之
詩摧謝不莊感蔵何極
　　　囬吉州趙司户得憲䑓舉縣令小啓
伏以户掾屈杜有光緑水之芙蕖憲䑓薦衡先種
花封之桃李惟中之充者其表自燁顧價之重而
所讎尚輕僕何力之有焉入而賀則後矣更往而
教以媿其心不勝主臣夫復何道
　　　囬廬陵黄宰謝得審察指揮啓
㳟審茂宰報政諸䑓薦賢膺天家待除之恩錫公
府察廉之命㳟惟驩慶某䝉藾沃若聞音躍如繄
雀賀之小皐已鯉封之下墮咎在不敏言之起羞
　　　荅周丞相謝訪及啓
昨入州府獲登相門仰瞻泰階之六符曲承留欵
亟返衡宇之三徑政㘴病衰小皐摧謝之函巳拜
勞還震震以懼詹詹未詳
　　　囬贑守新除廣帥彭子山郎中賀年送酒
　　　啓
貧居臥雪安知梅栁之春軍將打門蹈作瓊瑶之
跡乃諫議㳟書之問訊致拾遺伯酒之慇懃㳟惟
某官節瑩飲氷詞清剪水崆峒䴡日方布耕枽隴
畒之和觀閣連天又新㦸纛櫜兠之盛即頒銀信
遂度玉墀某似范一寒如鄭獨冷故人别我尚䝉
分乳酒於青雲閑官病身自此寄誰家之大厦
　　　謝韓提舉賀正送碧香酒并鵝䱹啓
伏以元日至人日初回遲䴡於雪中長懐復短懐
政仰光華於天半忽辱隴首梅花之信更分蒲城
竹葉之春㳟惟某官志在澄清威行剌舉傳吏部
之學自六藝下逮於百家紹荆州之名願一識乃
荣於万户衰對東風觧氷之序峻陞西清寓直之
聯小屈使星槎上光浮於銀漢竚瞻卿月春前徑
度於玉墀某行李白鑱生涯青笠方與狙公而拾
橡驚聞軍將之打門對酒而愛新鵝一之謂甚得
玉而求寳剣二者得兼便覺冷牎凍壁之温頓觧
啼飢號寒之色感蔵何數摧謝未央
　　　荅吉水秦宰啓
伏以錦䌫牙檣泝濤江而夜上桃蹊李徑覺花縣
之春生仁聲四馳邦域咸喜㳟惟某官秦淮山川
之秀紹興師相之孫翠竹碧梧載瞻鸞鵠之停峙
紫樞黄閣尚有老成之典刑小屈子男之封即慶
公侯之復某老矣冉冉皈歟休休方幸病身仰託
萬問之庇敢圖謙徳先詒一字之褒摧謝不莊誦
言靡已
　　　荅聶倅送談風月軒記一軸啓
伏以層軒偉然一新風月之壯觀蕪詞陋矣不啻
巴渝之俚音旣涴翠珉之鑱鐫復㸃華綺之藻藉
賜以墨本覧之頳顔摧謝不莊誦言靡已
　　　荅胡季亨啓
辞奉談間居諸易乆妙帖下逮長牋偕來明月連
城驟驚滿把落英墜露頓覺囬春某三章乞骸四
載俟命䝉恩從欲謝事皈田顧摧謝之未能忽慶
語之先辱
　　　荅宿松知縣戴在伯賀致仕啓
　數同寮於金陵相驩不少其為投分之石友今
復㡬何怒飛者莫顧於榆扮漂零者恍如於霜葉
豈謂在伯知縣朝議僚友才名絶世髙誼薄雲志
乎古違乎今不鬻於市炎而附寒而棄無貳爾心
尚憐長鋏之皈未忍短檠之棄方親朋舉無於一
字莫徃莫來乃星月獨垂於兩章以引以翼非特
暄凉之問加遺藥物之珍望清淮之㡬山空随落
照慨長江之萬里不隔相思毣毣有懐詹詹不盡
　　　謝新雷州劉敎授啓
伏以太學賢士新折東堂之桂枝廣文先生肯顧
南溪之鷗鷺掃苔錢而三肅瀹茗椀而一談㳟惟
某官學易詣於畫前出語妙於天下短檠勲績屢
先鳴館下之諸儒長剣光芒誰能揜斗間之寳氣
果摘髭於慈塔遂奪席於泮宫曽謂陳人乃迂齋
趾詒我佩珍出銜袖之文書報之木瓜媿抽毫之
蕪拙毣毣以感詹詹未殫
　　　賀周丞相年啓
伏以六年王春正月元日乃占三陽道長之繇為
賦千歳眉夀之詩举五福以川増集一相之山立
㳟惟驩慶某屏居林野逺蹟火城莫陪華裾織翠
之賔奉上椒盤頌花之夀敬哦􁏭語冩諸楮生之
前亦有村醪旅于庭實之末
　　　賀黄經略啓
㳟審碧幢拂日紫氣過家有長沙益國之皈乆不
瞻元帥之禮樂繄建炎丞相之後今復見大將之
鼔旗小憇午橋之莊即前乙夜之對屬兹癃老未
拜羽儀敬染小夫之竿仰徹連敖之謁
　　　荅周丞相啓
㳟羕玉字送以憲書惟小子得為入幕之賔皆我
公賜以薦祢之墨㧞之汗瀆濯以清波免爭龍断
之錐刀得託外䑓之覆露何以報徳蔵之中心
　　　荅本路張提舉啓
一別瑶林瓊樹之姿十年夢耳再覿秋月華星之
字三讀恍然仰惟南宫之望郎自是東序之秘寳
蚤馳大手筆之譽載揚飛霞佩之程拄笏設囊盍
踵曲江之歩武乗槎犯斗小迂愽望之光華誰謂
二天之崇未忘一日之雅錦書彪列繡口劬愉茅
棟槿籬覺春風之入户荷衣芰製驚華衮之繞身
稱謝未詳伏惟原省
誠齋集卷第五十九終
誠齋集卷第六十
　　　　　　　廬陵楊　萬里　廷秀
　啓
　　　與本路運使權大卿啓
㳟審膺受璽書肅將氷漕錦江玉壘囬岷峨曉日
之旗雲棟雨簾煥桒梓畫衣之繡過家邇止即拜
榮如㳟惟某官嗣中興佐命之英為昭代典刑之
老郎星卿月徧春風玉筍之班使傳仙槎犯北斗
銀河之浪乃底可綪式遄其㱕即陪紫禁之鸎花
宻綴彤庭之筆槖某十年不見千里相思獨有二
天晚託故人之覆燾慿將尺素小攄慶語之慇懃
　　　賀周丞相致仕啓
㳟審三請告老九重莫囬雖周傳益崇亮天地於
孤保之右然陶仙徑去挂衣冠於神武之前㳟惟
某官太極之學先乎兩儀王佐之材周乎萬物致
君而上尭舜是殆見善者之徳機有道而出羲皇
表獨立超然之燕處人猶望其再相已乃决於一
㱕八千為春方觀夀福之未艾七十致仕首舉禮
經而力行眇近世諸公之絶無凛天下烈士之却
立或謂平章軍國之重時未釋於潞公孰知冨貴
名節之全天併還於郭令某幻侍場屋老賛鈞樞
玩海上之鴎已辱俯同於保社眷籠中之鶴自憐
未脫於􁁌覊稱慶不勝摛詞何述
　　　荅雷運使啓
伏以候紫氣於東關仰紛郁烟雲之表揭文星於
南斗俯照臨翼軫之虗未伸燕賀之惟寅拜辱鯉
封之先甲㳟惟都運煥章吏部一世儒先之冠四
朝俊彦之宗英識絶人不待三十里辨外孫之字
名章傳後咸曰二百年無吏部之文方直上以干
霄曷斜飛而取勢鸞旂茸纛分閫宣威玉節仙槎
乗軺問俗轍環乆矣馹召冝之屬登攬於日畿示
遄㱕於天闕浮家泛宅駕言靈巖香徑之游反斾
南轅又賦秋水落霞之句小淹㫷月之頃即綴三
能之躔某獨速在躬笭箵入手誰謂繡衣之使者
肯顧黄冠之野夫光施裁金截玉之䏈以為潄石
枕流之寵浩歌緑水恐詒聴者之清愁持寄白雲
式表山中之逺信
　　　荅廬陵趙宰啓
伏以命代風騷乆誦長笛倚樓之佳句拂天旌斾
驟臨束薪煑石之山人怪曉猿夜鶴之先鳴報問
栁尋花之將至瑲衝牙之入户折屐歯以出迎㳟
惟某官以翩翩公子之佳乃戞戞陳言之去宅不
土之里蔚為今日之徳麟集上古以來再見西京
之子政啓夕秀於未振吐天葩之竒芬悄古道無
人而獨行技將安售烟渫井不食而莫惻聖者所
艱顧不屑千室之邑而割雞真辱此六鈞之弓於
射䑕公肯以儒而飾吏民知學道之愛人載路風
謡已入魯山于蒍于之曲第頌䑓閣即賡卿雲且
復且之歌某行李一蓑生涯半菽脛寒山雪慨黄
獨之無䒤舟載月明盟白鷗而為友曽未修玉川
参韓尹之敬何以䝉洛令訪袁安之謙掃花徑而
開蓬門惜未容於小欵用木季而報瓊玖慚不稱
於所䝉悃愊無央誦言罔旣
　　　荅江南提舉張郎中賀年啓
伏以御溝新栁催省郎花底之朝東閣官梅寄驛
使隴頭之信怪底玉蟲之報喜鼎來金薤之有華
㳟惟某官粹徳春遲清名雪瑩池塘入夢掞緑波
碧草之詞原隰觀風賡紫燕黄鸝之句立繡衣於
霄漢倚玉節於雲霞盍乗泰陽裒對晋晝登車攬
轡囬漢家八使之輪上馬設囊傳唐相九齡之笏
某柴立槁項木茹空山短褐風霜自笑一寒之如
此長瓶塵土懶吟五斗之自然敢期天上之故人
尚憶門間之半面分正字之水衲頓囬氷氏之温
拜司業之酒錢更覺窮児之冨銜戢不淺揆叙未
央
　　　與新吉守劉伯協啓
㳟審消選岳牧保釐藩維偉然斗南一狄之英大
名乗於宇宙倬彼江右三劉之裔茂閥冠乎雲霄
不待見而識耿介㧞俗之標望其來而起中和樂
職之頌㳟惟判府太中經天潜地之學挈國躋民
之謨沂子政子駿之淵源海同川㑹續公是公非
之光豔電拆霜開播郴山之最聲為湘江之表選
繄我枌榆之社為今鄒魯之邦鵠袍萬人來游半
台星三㸃下燭平泉疇咨可績之賢宅乃承流之
帥良二千石後稱西京循吏之遺風連一萬艘前
借東坡送行之佳句小漱白鷺青原之芳潤竚登
紫荷玉筍之班聨某乆挂雙緌將撰二屨扶杖聴
詔即望見於葱珩當户抱児敢妄規於薤本踆廷
迓喋喋未央
　　　荅新吉水王宰啓
㳟審載錫之邑有銅其章文江為文字之祥誰其
盟主王姓乃王者之後今屬仁侯㳟惟某官世擅
鵝經詞傳雞檄斫桂月脇名髙賢士之關種花河
陽身為廉吏之表民亦勞止公其念哉聞將觧瑟
以更弦豈有張弓而不弛若石壕無捉人之吏賢
於猛獸之渡河或溪水照催租之瘢顧曰圜扉之
鞠草即疇宻縣之績入冠漢廷之班某乆矣挂冠
跫然望履連城明月媿先枉於瑰詞枯木寒灰已
頓囬於煖意摧謝不敏多言未窮
　　　荅吉水顧縣尉啓
開蓬門而掃花徑方知腸谷之暾乗囬風而載雲
旗忽報梅仙之降恍蒼芒而折屐迎岌嶪之巍冠
㳟惟仙尉學士揆度庚寅収科甲乙瞻虎頭之金
粟凛然江左之祖風詠雞口之月星妙絶溧陽之
句法乃如壯縣東南一尉之職未𥙷太學朝暮十
年之勒即占鸂鶆之祥遂集孔鸞之綴某與蝶同
夢從鷗爭沙乆矣管城之絶交塵封破硯遽焉墨
客之投贈玉振空山但矜臧去之榮莫稱言讎之
報
　　　荅徐教授啓
伏以晝眠如醉方詒孝先弟子之群嘲午夢若驚
忽辱廣文先生之一顧亟整冠而肅客已銜袖而
贈言㳟惟教授學士落落千齡之古心混混九川
之詞力南州髙士具存孺子之風流太學諸儒屢
薦何蕃之行誼蚤収科於秀孝首分教於膠庠必
手決忠孝仁義之淵釀郁斯士俾人皆棟榦琬琰
之器光煇有邦夫誰知中沚莪蒿之勲端不下凌
煙冠剣之傑今焉在泮我自樂無氈之寒行矣談
經衆爭榮奪席之寵某笭箵漉月襏襫披雲巳忘
魚魯之偏旁敢言識字况復龍鍾而健倒乆不入
城遥睇賔堦敬馳謝牘
　　　荅新韓案撫(及/字子)啓
㳟審皇咨元臣帥我洪府金印紫綬映三公衮冕
之九章玉珂青幢分萬乗旌旗之一半湖山春動
父老堵觀㳟惟判府安撫太尉節使相公忠孝雙
羙而不矜文武兩有而無對北斗㗋舌可虗聴履
之星辰南紀波瀾又俟洪源之舟楫繄名徳纘戎
於先正冝台符淵曜於象賢頴濱上太尉之書屹
然河嶽之望永叔記武康之節蔚乎彞鼎之動不
崇朝黄麻之一新兼二者青氈而復舊乃輟槐位
火城之邃聿來雨簾雲棟之游山上有山小哦樂
府之句相門出相即賦遄㱕之詩某寒栖滄浪遐
矚霄漢花迎新使曽未隨扶杖之民葉滿空山首
辱問束薪之客旣對月偕星而折簡復染雲剪水
以摛詞蔵尺牘以為榮白珩非寳操寸管而書紙
丹心已灰占謝不莊永懐何極
　　　賀周敬伯以幸學恩免省啓
㳟審九重尊道萬乗臨雍詔褒東序之名儒名楊
乃職恩視南宫之淡墨咸造在廷允為郷黨章甫
逢掖之榮匪直公家瑶林瓊樹之慶㳟惟新恩省
學士以凡蔣邢茅之胄傳翼康師伏之詩論正而
葩囬狂瀾於旣倒詞麗以則謝朝花於已披二十
辭家八千鼔篋將軍百戰乆矣不侯永平三朝於
焉賜爵即復吾州戊辰之典再魁聖時乙丑之科
某如已得之恨身老矣燕雀賀厦自憐衰病而未
能鸞風沖霄更期摩厲而待敵
　　　荅本路陳漕寳謨大卿啓
㳟審出節少府觀風上流卿月之度玉墀方騁雲
霄之歩使星之汎銀漢忽臨翼軫之虗父老爭扶
杖而徃觀官吏有觧印而自免㳟惟都運寳謨大
卿海涵地負之學星翻漢囬之文使之進讀於金
華必力陳於仁義使之代言於玉署當丕變於訓
詞廼讞于張之平式敬皐蘇之律有徳者進惟邦
之榮豈無他人可充唐使於十道不有君子孰重
漢廷之九卿偉進退之甚都曽眷留之莫可爰陞
内閣之邃俾福大江之西光華一臨威惠兩有春
生南浦囬緑波碧草之風光雨卷西山凜秋水落
霞之霜氣不應黔突之乆即綴紫荷之聨某甞以
姓名徹于几格致老牛䑛犢之懇昔被厖恩蔵渴
驥奔泉之書今猶永寳屬聞攬轡之始偶苦採薪
之憂譚子賀齊已幸逃不至之伐李白道甫乃首
寄何如之聲感懼交如摧謝惕若
　　　致仕轉通議大夫除寳文閣待制謝宰執
　　　啓
伏以掛衣冠於神武巳叨増秩之一階侍奎璧於
寳儲復進隆名之四等恩華其晚望過厥初伏念
某為貧覔官未老先病偶憶瀼西之茅屋遂别江
東之暮雲雙鬢蒼浪紛霜華之滿鏡孤身疾痛獨
藥裡之関心誤膺天上之榮光俾作山中之法從
懼濡其尾冝乞其骸蓋禮經賜杖之年故應謝事
而邦典垂車之令盍致為臣况朝廷淬礪於士風
𣣔臣子保全於名節儻乾沒而不已斯倒行而何
觀四年于兹屢牘以請　聖主奚資於敝帚眷眷
留行賢相未忍於遺簮遲遲報可忽俞音之來下
驚病骨之頓蘇爰出腦詞雖觧縱滄江之鷗鷺巳
抽手板猶追隨紫楚之鸎花竊自憂其始終乃䝉
護其玷缺不辱知巳庸非至仁兹蓋伏遇某官一
徳昭天大忠揭日謂正臣表治可令廉耻之不張
故大夫閔煩式聽山林之長徃仰承明詔下飾餘
生某感恩則多圖報無所鍾鳴漏盡雖然縱浪大
化之中雨臥風餐豈在一氣鴻鈞之外
　　　荅陳勉之丞相啓
㳟審皇咨真儒冊拜端揆人生之論一相蓋弄印
以乆虗冡宰之正百工冝秉鈞而獨運告廷風偃
挈國山安㳟惟驩慶某夙依仞墻喜加十倍耿幽
潜而逺蹟隔班賀之下陳臥痾薾然奏記後矣廼
先傳於寳牘外發雲霞仍下墮於除書中含雨露
懍乎自失感甚而慙爾念某觧組一終還笏五稔
仰　聖主儲精九重之邃何繇記憶於病夫㣲丞
相造膝片言之恩其誰薦進於孤迹雖然是舉其
者未安繄上台熈載之惟新正天下具瞻之攸屬
伊欲建格天格帝之烈獨不在持衡之大公儻弗
避非親非故之嫌庸詎曰清濟之無玷可私墜履
之舊或承播物之羞寕惟自愛以全軀將恐上累
於知巳願賜宻啓亟囬誤恩㑭餘生終逭於鑠金
庻末路罔愁於碎璧
　　　除寳謨閣直學士謝陳丞相啓
伏以退居南畒方尋壑以﨑嶇進律西清忽登瀛
而榮耀允出大鈞之播不令小物之遺伏念某少
信書長而載贄柴車言邁必遇九縈之羊腸布帆
斯張又逢七日之鹿角偶以老癃而移病非云髙
謇以取名觧組一星挂冠五稔笭箵乎緑岸之雨
獨速乎白鷗之沙抱明月而長終寡鈞天之復夢
繄　光皇之寳訓新天禄之玉函炳若丹青與八
卦九章而表裡倬彼雲漢爭三辰五緯之光芒曽
是耄荒乃叨典領頃辞彭澤號葛天之遺民晚伴
香山班元和之學士兹蓋伏遇特進大丞相國公
清忠瑩乎氷雪盛徳格乎天淵謨合皐陶之嘉兼
温廉而翕受才有周公之羙篤故舊而不遺春日
載陽勾萠盡逹某邈未参拜凄其感懐仰之彌髙
跋望東関之紫氣何以報徳持寄山中之白雲
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第六十終
誠齋集卷第六十一
　　　　　　　廬陵楊　萬里　廷秀
　啓
　　　荅周監丞賀除寳謨閣直學士啓
伏以帝奉先猷新禹謨之天禄恩叨寓直登唐館
之瀛洲繄乗成先生借月且之評致吾黨小子進
奎躔之職伏念其漁樵爭席雲月為家木柄長鑱
斸同谷之山雪桃花流水釣西塞之江風敢期尺
一詔之頒誕寘十八人之列目昏青簡頭渾白以
柰何身𬒳緑蓑腰縱黄而不稱何修臻此揆厥所
元兹蓋伏遇致政提舉監丞學諸三五之源文傳
六一之統金口木舌駕所說以無前玉珮瓊琚著
厥詞而愈偉親執杏壇之牛耳俯視槐宫之鼠肝
獨無愛於游談喜推表於同軰老耄矣䝉暖律之
一吹暮色蒼然忽秋草之更緑某屬者自欿惕焉
控辭紙落雲烟首辱一幅八行之牘聲諧韶濩更
詒駢四儷六之迨及謝思於公朝乃能荅賦於齋
閤今巳後矣真魯人二國之皐何以報之媿平子
四愁之詠
　　　荅本路陳漕送冬酒啓
伏以斗仰巖瞻望清風於天外陽生道長舒和氣
於人寰慶先集於一䑓福遂均於十部㳟惟都運
寳謨大卿文炳日星之紀學見天地之心雪山倚
空方輝映孔鸞之集卿士惟月乃照臨翼軫之虗
即乗七日來復之期徑造五花判事之處其宻依
陳榻未辨猷舟下乳酒於青雲忽拜山瓶之賜寄
魚書之白錦更詒烟樹之詞摧謝不荘頌言靡已
　　　荅本路陳運使送元正節酒啓
伏以寒盡春生轉光風於七始氷觧漕下溢喜氣
於一䑓福以類升道隨陽長㳟惟都運安撫寳謨
大卿筆𥙷造化紙落雲煙椒盤頌花又入杜陵之
新句官梅動興更追何遜之髙吟即上直於玉堂
供履端之春帖某嚼氷松下釣雪溪頭幸獨有於
二天乃不隂於元日逺勞青州從事之嘉惠實獲
我心媿無黃絹㓜婦之好辭以拜君賜
　　　與寕國府傅樞使啓
伏以辭奉上台之光今一終矣願在下風之悃夢
多見之隔天関九虎之崇深覺漢水雙魚之䟽闊
或者未忘於末至不然敢逆於顔行㳟惟判府大
􁎤樞使相公文冠唐朝之兩科家傳商相之一傳
有草堂先生之烈兹老成典形之尚存有司馬君
實之風辭樞機周宻而不拜請迺翁之舊治尉故
老之去思杭謝守之澄江乃賡淨練筆梅郎之疊
嶂迓續絶絃即書名姓於金甌襲作塩梅於玉鉉
某生涯獨速行李笭箵千里同風悵相望於兩地
一子政喜獨有於二天敢匃恩斯而閔斯庻容饘
是而􁖔是有敶懇欵靡所終窮
　　　賜衣帶謝陳勉之丞相啓
乆製荷衣豈識宫衣之舊絢内分金帶反觀韋帶
之酸寒未聞老退之逺臣與𬒳匪頒之異數兹蓋
伏遇大丞相特進國公上扶天造下遂物冝發晏
子之仁言前陳造膝廣周王之好賜施及病身某
來日無多前塗就窄潭潭相府想厭聞結草之謟
詞喋㗚嗇夫竟莫報㧞茅之恩紀
　　　賜衣帶謝雷朝宗左司啓
孤雲無依方宿巖而翻月自天有賜爰錫帶以遺
衣白發其端烏得無自兹蓋伏遇在司仁言廼玉
欬唾成珠鄼侯論㓛允出鄂秋之建議琅邪就國
率本田春之立談感徳何窮占詞已淺
　　　賜衣帶謝户部王少愚侍郎啓
孤雲無依方宿巖而翻月自天有賜爰鍚帶以遺
衣費大農金帛之所儲命有司出納而不吝兹蓋
伏遇判部侍郎持心近厚愽愛謂仁肯若叔孫之
裂裳曰其𥚹矣端為武公而請服安且吉兮感徳
何窮占詞已淺
　　　謝趙徳老大資舉女婿陳丞京狀啓
伏以挂冠神武之門居然一紀望履翹材之館邈
若九霄于何氷氏子之寒欲動雪山佛之聼真持
方寸之木輕撞萬石之鍾頃不自量廼竊有請僣
以東床之下客控于北斗之鴻樞懇陳鵲繞之依
仰祈鶚表之薦敢觀使大資相公其應如響有味
其言旣稱其稟不世之才又重以行有用之學使
老僕當二語之寵敢云披襟豈後生䝉一字之褒
可不避席而况揚清之公舉尤艱破白之首章惟
元勲鉅徳之相臣欣為之唱則使節州麾之執事
和者爭先是一紙之春風兼五奏之秋實岱宗造
化難方化筆之穹崇渤澥波瀾莫測恩波之浩蕩
感深次骨言不冩心
　　　謝福帥何樞使許薦陳丞啓
伏以臥疾清漳箭激一星之紀上書光範莛撞萬
石之鍾頃不自量乃竊有請僣以東床之下客控
于北斗之鴻樞僂陳鵲樹之依仰匃鴞章之染敢
謂判府安撫觀文樞使相公以衮衣繡裳之崇崛
不忘貧賤之交以銀鈎玉唾之光華允荅迪忱之
懇云薦紙之罔缺許嗣歳之兼收立談賜白璧之
雙一諾重黄金之百屬子淵之頌蜀援建武以借
恂朝徹九關夕頒一札即舊邦而因任布大冊之
焜煌峻紫宸絶等之班示赤舄遄㱕之信天其或
者我有遇焉極知帥閫之需頭歳中不再亦聞秘
殿之薦目囊底有三偶時制立限貟之文至來年
乃拜賜之日息壤在彼奚事荀庚之尋盟秉燭夜
行猶恐靈均之先路倚俟瓊琚之報不勝狗馬之
情
　　　荅新廬陵陳宰啓
伏以廬陵壯縣非方六七十之小邦邑長邇年財
堇數二三之佳政今衆口又談於明府舉萬人想
望其仁賢㳟惟判懸中大太丘徳閥之聞孫碧落
仙真之猶子管城泓楮初欲䇿勲二尺之檠玉樹
芝蘭晩乃折腰五斗之米身中清而雪㓗手奉職
以風生諸公蜚薦鶚之五章九重遣割雞於百里
河陽桃李巳先春而作花武城絃歌不崇朝而偃
草某漁樵爭席雲月為家忽驚剥剥啄啄之叩門
更詒怪怪竒竒之妙牘暗投明月故應無按剣之
譏報乏英瓊竟虗辱錯刀之贈毣毣之悃詹詹未
央
　　　謝大守胡平一断盗葬墓啓
伏睹判府寺正台判以賊人羅十六發妻父故承
事郎羅天文墓盗葬断罪訖者發冡元悪服刑府
廷當三人夜盗於坅墟墓之林其誰知者乃一日
暴冤於神明之政此舉赫然照黃泉之憤於九天
嘘白骨之枯而再肉從此衣冠之松檟安若泰山
遂使椎埋之姦兇罔不落膽兩族雨感恩之淚万
人歌掩骼之仁某嘉與外家同沐膏澤屬嬰癃疾
抱至痛者一㫷仍苦痔風忽下血之數斗薾然垂
死力趍造而未能惕若占詞字欹傾而不恪其為
悲感罔究鋪張
　　　通吉州李守啓
㳟審出綍西垣分符南服偉然人望乆應寘紫槖
之班邈是江城乃復枉朱轓之轍自非重外何至
煩公先庚一臨旁午相慶㳟惟判府太中英名山
重雅徳川流夜光之璧隋侯之珠焯為宗廟之寶
徂徠之松新甫之柏自是棟梁之材小試合淝監
貳聲大振臨賀循良之政繄吾郷佳山水之郡有
先正分風月之堂召伯昔臨撫砌下甘棠之蔚若
王戎㓜戲歎道旁苦李之宛然故老喜東閣郎君
之來太史占南斗文星之粲第恐促馳於召節庸
或不俟於建牙某投老㱕歟受㕓幸甚紹興晚歳
甞拜老龐公之後塵淳熈初年又沗大馮君之前
秕乃今得託於世契将大庇於老癃寸心載欣千
諄莫冩
　　　謝何樞使舉女壻陳丞攺官啓
相門之老賔客手援坥腹之親幕府之舉賢才首
剡需頭之奏望不及此幸危得之側聴十連之薦
貟止限一削於滿歳閩山人物有今日小朝廷之
名樞極相臣負一世大宗師之望士經題品衆所
聳瞻豈惟京秩之階梯已入化工之坯冶矧以廣
文先生之親近每朝暮叩門而求之庸有藍田負
丞之闊踈無左右先容之進者初笑亡弓於楚國
終為得鹿之鄭人遂濟登兹孰維網是兹蓋伏遇
判府安撫觀文樞使相公道綜乾坤之緼望隆社
稷之臣周公之非吝驕篤故舊而無棄仲尼之本
忠恕記乆要而不忘尚憐諸父之門生同是貞元
之朝士老而不死巋然獨存薦其東床詣于北闕
献蛇雀銜珠之語知所厭聞肩出處断金之心永
以為好過此以徃未知所裁
　　　賀李吉州小啓
㳟審練日唯良建牙有俶仁風義氣不減鼔琴之
南薫天時人和更沛隨車之甘雨㳟惟驩慶某受
㕓所部臥病空山騎竹而迎郭侯已落児童之後
扶杖而聼漢詔莫陪父老之班

　　　羅氏定親啓
朱陳二姓繪嫁娶以成圖劉范兩家締昏姻而以
世乆矣古風之汨振俟乎吾黨以追還㳟惟宣卿
知丞學士尊伯翁令姓必隆主簿學士親家位長
小娘子穉而惠和有外氏之内則而万里長男具
位長孺房下長孫子泰伯學而彊勉乃公家之彌
甥十世可知継好復從於今始兩端而竭菲儀仍
守於舊規

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第六十一終
誠齋集巻第六十二
　　　　　　　廬陵楊　萬里　廷秀
　書
　　　上　夀皇乞留張栻黜韓玉書
臣聞人主無職事進君子退小人此人主之職事
也昔者舜之功亦多矣而傳獨以舉十六相去四
凶為舜之大功魯平公非不賢矣而後世乃以信
臧倉疑孟子為平公之恨人主之職事豈復有大
於進退賢否者乎恭惟　皇帝陛下以治功之不
振為大憂以國勢之不强為大耻比年以來選置
宰相更易百官凡負天下之望稱士林之秀者
陛下朝取一人夕取一人羅而致之朝廷之上山
林之士幾無遺矣慶暦元祐之盛殆不過此詩曰
靡不有初鮮克有終臣切觀近日之一二事而私
憂　陛下之變於初也臣竊見左司郎中張栻有
文武之材有經濟之學蓋其父浚教養成就之者
三十年以爲　陛下一日之用　陛下知之亦十
年矣　陛下試之亦屢更煩使矣寘之都司處之
講筵　陛下亦駸駸用之矣天下方拭目而觀非
觀　朝廷也觀拭也積平生之學天下恐其負所
學膺　聖主之知天下恐其負所知而拭目立朝
以來凜凛自奮其在都司有所不知知無不為其
在講筵有所不言言無不盡天下不以為栻之賢
而以為　陛下之聖蓋身賢非賢而用賢者為明
能言非難而聴言者為聖且如前日樞臣張說之
除在廷之臣無一敢言獨栻言之人皆以為成命
之難囬而　陛下即為之改命是時天顔之喜聖
語之褒行路之人皆能言之以為堯舜之舍已從
人成湯之改過不吝　陛下兼而有之然一且夜
半出命逐之逺郡民言相驚以為　朝廷之逐張
栻是為張說報仇也臣以為不然　陛下如悪其
人必不聴其言　陛下既聴其言必不悪其人然
天下之人難以户曉此意未必出於　陛下而此
謗獨㱕於　陛下此臣所以不勝其憤而為
陛下一言也至於小人如韓玉者士論藉藉謂其
人狼子野心工於誕謾深於險賊當　陛下厲恢
復之志推豁達之度使功使過不疑不貳故如玉
者亦偶得以備使令於前而玉小人不知
聖恩之深隂懐兩端之志其大姦大悪之狀臺臣
既言之矣臣獨聞之士大夫之間玉有書與知識
云不勝秋風鱸魚之思識者聞之莫不寒心昔陳
平背楚㱕漢終為漢之用侯景背魏㱕梁終不為
梁之福今之待玉幸其有陳平之用而不察其有
侯景之詐豈不危哉且臺諫者古之法官蓋
天子之耳目朝廷之紀綱也宰臣聞其有言則狼
狽而出府大將聞其言則犇走而釋兵非畏臺諫
也畏國法也今臺臣之言玉者至於七八矣而玉
頑然坐曹不以為意是無國法也法存則國安法
亡則國危他日萬一有姦雄焉其誰肯為
陛下言之借使言之其誰畏之議者皆　陛下逐
一君子如彼其易而去一小人如此其難
陛下何以得此聲哉此臣所以不勝其憤而為
陛下一言之也大抵小人之言不可聴也救君子
則小人必以為黨排小人則小人必以為訏臣聞
昔者孔戣之去韓愈上書留之唐帝不以為黨張
湯之姦李息畏禍不言汲黯深以為責臣雖無汲
黯之見責不敢不發韓玉之姦臣知　陛下之不
罪諫臣過於唐帝不敢不留張栻之去劉向曰用
賢則如轉石去佞則如㧞山此漢成帝之為也
陛下之聖必不為此但恐言之而利害不明諫之
而忠誠不切不足以感動　聖心爾臣願
陛下沛然改命留其所當留去其所當去朝廷輕
重在此一舉臣區區献忠不勝萬死
　　　上　夀皇論天變地震書
五月二十四日朝奉郎尚書吏部員外郎臣楊万
里謹齋沐裁書昧死百拜献于
皇帝陛下臣聞言有事於無事之時不害其為忠
也言無事於有事之時其為姦也大矣昔者賈誼
陳治安之䇿有厝火積薪之喻此文帝最盛時也
蘇洵献審敵之䇿有弊舩深淵之喻此
仁宗最盛時也西漢之文帝　本朝之
仁宗何君也後世堯舜之君也以後世堯舜之而
二子有積薪弊舩之喻何也臣故曰言有事於無
事之時不害其為忠也今則不然南北和好踰二
十年一旦絶使虜情不測而或者曰彼有五單于
争立之禍又白彼有匈奴困於東胡元魏擾於柔
然之禍既而皆不驗或者曰彼將畏我或者曰彼
不敢圖我使果畏我而不敢圖我乎道塗相傳繕
汴京之城池開海州之漕渠又於河南北簽民兵
増驛騎製馬櫪籍井泉又収彼之海舟入彼之内
地葺而新之其意甚秘其禁甚嚴而吾之間諜不
得以入此何為者耶今夫千金之家有巨盜焉日
夜摩厲以圖行劫而奪之貨為千金之子者方且
外户不閉般樂飲酒處之以坦然夫有其備而示
之以坦然可也無其備而處之以坦然可乎而說
者以為畏我且不敢圖我也臣所謂言無事於有
事之時者一也或以謂老胡北㱕可以為中國之
賀臣以為中國之憂正在此也何也昔者逆亮之
南侵也空國而盡銳於一舉不知夫此胡乗其虗
而奪之國今此胡之北㱕蓋創於逆亮之空國而
南侵也是胡將欲南之必固北之北之者何或者
以身填撫其巢而以其雛與壻經營其南也而說
者以謂可以為中國賀臣所謂言無事於有事之
時者二也臣竊聞論者或謂緩急淮不可守則棄
淮而守江是不然有淮所以有江也淮苟無矣安
得而有江哉吾果棄淮乎虜以兵居之居之而不
去近則通泰之監利為彼所據將無以給吾之財
用逺則吳蜀之形勢為彼所裂將無以通吾之脉
絡蓋昔者吳與魏力争而得合肥然後吳始安李
煜失滁揚二州自此南唐始蹙今曰棄淮而保江
既無淮矣江可得而保乎臣所謂言無事於有事
之時者三也　陛下近日之舉亦可觀矣如曰舉
邉帥如曰舉都統其說是也其意未也何也今淮
之東西凡十五郡所謂守帥不知　陛下將使宰
相擇之乎抑將使樞廷擇之乎使宰相擇之宰相
未必為樞廷慮也使樞廷擇之則除授不自巳出
也一則不為之慮一則不自己出緩急敗事則皆
曰非我也　陛下將責之誰乎至於都統則令侍
從勿以見任而必曰未顯者是求他日之將才而
非求今日之將才也舉者得以塞今日之責受舉
者得以逃今日之責是上下相與為媮而巳臣所
謂言無事於有事之時者四也且南北各有長技
若騎若射北之長技也若舟若步南之長技也今
為北之計者尚収其海舟而繕治之至於南之海
舟則不聞繕治焉或曰吾舟素具也或曰吾之舟
雖未具而憚於擾也自紹興辛巳南北之戰今幾
年矣當時山東之功采石之功不以騎也不以射
也不以步也舟焉而已當時舟勝則勝矣今幾年
矣素具之舟其可復用乎且夫斯民一日之擾與
社稷百世之安危孰輕孰重也易曰除戎器戒不
虞聖人豈不知其擾哉夫固有大於擾者也而曰
素具又曰憚於擾臣所謂言無事於有事之時者
五也大抵天下之事有緩急當周公相成王之時
其急在於膺戎狄當宣王中興之時其急在於伐
玁狁當今之時　陛下以為何等時耶金虜日逼
疆埸日憂而未聞防金虜者何䇿保疆埸者何道
但聞某日修某禮文也某日進某書史也是以鄉
飲理軍以干羽解圍也臣所謂言無事於有事之
時者六也臣聞古者人君人不能悟之則　天地
能悟之今也　國家之事虜情不測如此而　君
臣上下處之如太平無事之時是人不能悟之矣
故上天見異相傳異時熒惑犯南斗邇日鎮星犯
端門熒惑守羽林臣書生不曉天文未敢以為必
然也至於王春正月日青無光若有兩日相摩者
兹不曰大異乎然天猶恐　陛下不信也至於春
日載陽和氣播物復有雨雪殺物者兹不曰大異
乎然天猶恐　陛下又不信也廼五月庚寅又有
戊夜地震者兹又不曰大異乎且夫天變在逺臣
子不敢奏也不信可也地震在外州郡不敢聞也
不信可也今也天變頻仍地震輦轂
陛下豈得不信乎信之矣豈得不懼乎臣聞康衡
云隂變則静者動陽敝則眀者晻曷謂陽曰君也
徳也中國也君子也曷謂隂曰臣也兵刑也夷狄
也女謁近習也今也日而無光春而雪寒地而動
揺其為隂之咎證也昭昭矣而君臣不聞警懼朝
廷不聞咨訪人不能悟之則天地能悟之臣不知
陛下於此悟乎否乎臣謹按　國吏　本朝宣和
五年十月　京師地震未幾有粘罕㓂汴京之役
紹興三年八月　行在所地震未幾有金虜㓂淮
甸之役宣和遇烖而恬不知懼我是以有靖康之
禍　光堯遭變而詔求直言我是以有韓世忠劉
光世之㨗此近事之驗也不必逺稽之上古也今
或者曰天變不足畏地震不足畏　陛下胡不引
宣和紹興之事而觀之乎臣所謂言無事於有事
之時者七也自頻年以來兩浙最近則先旱江淮
則又旱湖廣則又旱一方有旱則民之流徙者相
續道殣者相枕常平之積名存而實亡入粟之令
上行而下不應静而無事尚未知所以振之救之
動而有事將何仰以為資耶昔者漢之伐匈奴必
實塞下之粟伐先零必糴湟中之榖今也倉廪府
庫非徒無餘也且不足也而或者以為無足慮臣
所謂言無事於有事之時者八也古者足國裕民
惟食與貨所謂貨者今之錢幣是也今之所謂錢
者富商巨賈近習閹官權貴將相皆盈室以藏之
列屋以居之積而不洩滯而不流至於百姓三軍
之用則惟破楮劵爾一旦緩急破楮劵可用乎當
是之時萬一如唐涇原之師因怒糲食蹴而覆之
出不遜語遂起朱泚之乱可不為寒心哉臣之大
憂實在於此而或者曰楮劵可以富國臣所謂言
無事於有事之時者九也臣聞善為備者備兵不
若備糧備糧不若備人古者立國必有可畏非畏
其國也畏其人也故苻堅欲圖晉而王猛以為不
可謂謝安亘冲江左之望是存晉者二人而已矣
異時名相如趙鼎張浚名將如岳飛韓世忠此金
虜所憚也近時劉珙可用則蚤死張栻可用則沮
死萬一有緩急不知可以督諸軍者何人可以當
一靣者何人而金虜之所素憚者又何人耶而或
者謂今日文武之才皆有其人人之有才用而後
見聞之記曰苟有車必見其式苟有言必聞其聲
今日有其人而未聞其人如古之名相某人如古
之名將是有車而無式有言而無聲也且夫用而
後見非臨之以大安危試之以大勝負則莫見其
用也平居無以知其人之能否必待大安危大勝
負而後見焉見其成事幸矣萬一見其敗事悔何
及耶昔者謝元之北禦苻堅而郗超知其必勝亘
温之西伐李勢而劉惔知其必取蓋元於履屐之
間無不當其任温於蒱博不必得則不為二子於
平居無事之日蓋必有以察其小而後信其大也
豈必待用而後見也哉而今之說者曰文武之才
皆有其人人之有才用而後見臣所謂言無事於
有事之時者十也臣願　陛下超然逺覽照然逺
寤勿矜聖徳之崇髙而増其所未能勿恃中國之
生聚而嚴其所未備勿以天地之變異為適然而
法宣王之懼災勿以臣下之苦言為逆耳而軆太
宗之導諫勿以女謁近習之害政為細故而監漢
唐季世致亂之由勿以夷狄仇讎之包蔵為無他
而懲宣政晚年受禍之酷責大臣以通知邉事軍
務如富弼之請勿以東西二府而異其心委大臣
以薦進謀臣良將如蕭何所竒勿以文武兩塗而
殊其轍勿使賂宦官而得旄節如唐大暦之弊勿
使貨近倖而得招討如梁叚凝之敗以重蜀之心
而重荆襄使東西形勢之相接以保江之心而保
兩淮使表裡脣歯之相依勿以海道為無虞勿以
大江為可恃増屯聚糧治艦扼険君臣之所咨訪
朝夕之所講求姑置不急之務精專備敵之䇿平
居無事常若敵至庻㡬上可消於天變下不墮於
戎心詩云迨天之未隂雨徹彼桑土綢繆牖户若
曰隂雨既至而後徹桒土則伊尹周公孫武穰苴
亦不能為矣雖然天下之事有本根有枝葉如臣
前之所陳者皆枝葉而已所謂本根臣請誦之臣
嘗讀三國志見杜恕上疏於魏明帝臣以為深有
當於人心者如曰　陛下憂勞萬幾或親燈火而
庶事不康又曰今朝臣不自以為不能以
陛下為不任也不自以為不知以　陛下為不問
也又曰每有軍事　詔書常曰誰當憂此者耶吾
當自憂爾又曰知其不盡力也而代之憂其職知
其不能也而教之治其事恕之意蓋謂人主不可
以自用而人臣之不忠者幸於人主之自用人臣
不可以不任責而人臣之無能者患於巳之任責
細故小物而人主自用人臣不任責若未害也至
於軍事而猶曰誰當憂此吾當自憂　今日之事
將無類此臣聞之易曰乾為君乾之道何道也代
有終者坤也行水火山澤雷風之用者六子也乾
何為哉君道亦然故孔子曰天何言哉四時行焉
百物生焉自堯舜至於文武㒺不行此道自六經
至於語孟㒺不講此言惟漢之晁錯以為不然爾
其說曰人主不可以不知術數夫以孝景恭儉之
資去成康不能以寸然徳减於孝文變生於七國
錯實誤之也　陛下之聖舍已如舜從諫如湯毋
我如孔子無可無不可如漢髙帝而太平未致中
興未開夷狄冦讎若未有以備之者得無有如晁
錯者惑聖聴而誤聖心者乎傳曰木水有本源
陛下聖髙明惟思其所以本源者臣昩死上愚言
惟　陛下財擇臣一介小臣不勝愚忠冐犯天
威罪在不赦臣無任惶戰慄之至臣万里昩死百
拜
　　　旱暵應詔上疏(月十三日上/淳熈丁未七)
臣伏准今月八日尚書省劄子七月七日三省同
奉　聖㫖政事不修旱暵為虐可令侍從臺諫兩
省卿監郎官館職疏陳闕失及當今急務無有所
隠臣仰惟　聖主在上徳政溥博和氣昭格頻年
告豐廼五月以來上天不雨　聖心焦然不遑朝
夕親御法駕禱于群望至惻怛也而亢陽為戾時
雨未應誕布　明詔疇咨在廷臣職在宰掾列在
卿監無以報國惟有盡言然臣乆不聞聖世求言
之詔而驟當　聖主下詢之勤竊喜憂民之意足
以轉災而為祥又竊歎求言之詔無乃似遲而猶
隘也旱及兩月然後求言不曰遲乎上自侍從下
止館職不曰隘乎臣請為　陛下歴言致旱之由
然後精講備旱之䇿臣聞天地之氣與人之氣貫
通而為一者也是氣也常通而不隔則為豐穰為
治安一有隔而不通則為水旱為危乱今嵗之所
以旱者何也是必有隔而不通者也易曰天道下
濟而光明地道卑而上行記曰天氣下降地氣上
騰皆言天地之氣相為升降然後相為貫通也今
也陽亢於上而不下濟隂伏於下而不上行是必
有戾氣隔於其間也然則孰為戾氣斯民歎息之
聲此至微也而足以聞于皇天斯民愁恨之念此
至隠也而足以達于上帝此戾氣之所從生而天
地之氣所從隔也愛民如　陛下憂民如
陛下而安得愁恨歎息之事哉蓋上澤不下流下
情不上通而已矣何謂上澤之不下流上有薄賦
㰸之君而民不受其實惠上有省刑罰之君而民
不被其深仁此臣所謂上澤之不下流也何謂下
情之不上通　陛下之耳目内寄之於䑓諫而臺
諫之情有所不盡逹外寄之於監司而監司之情
有所不盡聞此臣所謂下情之不上通也臣請先
言民不受實惠之說　陛下之於民田租之課所
蠲者不知其㡬酒稅之課所蠲者不知其㡬茶塩
之課所蠲者不知其㡬可謂上有薄賦㪘之君矣
然民之不受其實惠者何也下之人有以隔之也
陛下蠲之版曹督之監司督之州縣督之則是蠲
之者言也督之者意也蠲之者名也督之者實也
言不掩意實不蓋名是罔民也或曰此經常之費
也不可得而蠲也若曰經常之費不可得而蠲乎
真宗之世嘗因蠲民之賦而出内蔵之錢以賜三
司以代所蠲矣大臣何不舉此故事以聞於
陛下也或曰人主愛民人臣愛官故蠲之者未幾
而督之者愈峻也且　陛下之愛民令之則必行
禁之則必止人臣安得以愛官之故而隔
陛下及民之恵也或曰沉㚆之為秀州蓋嘗以献
羡餘而進自此而得樞宻矣錢良臣之為緫領蓋
嘗以巧聚歛而進自此而至參政矣上之人設大
官以誘之故下之聚斂者奔而趨之寸竊以為不
然　陛下之用二臣或以其寸長或以其一能也
豈以其献羡餘巧聚歛而用之哉雖然詩不云乎
人之多言又可畏也願　陛下謹其用人之端而
勿啟其愛官之源庶乎斯民䝉　陛下之實恵也
臣故曰上有薄賦㰸之君而下不受其實惠者此
也臣請次言民不被深仁之說　陛下邇者御殿
慮囚多從未减非不欽恤又推之於京畿輔郡罔
不末减非不欽恤又推之於天下郡縣罔不末减
非不欽恤可謂上有省刑罰之君矣然民之不被
其深仁者何也或曰京畿縣令之獄非有訟也邏
者興之也左帑監官之獄亦非有訟也邏者興之
也淮商鄭􁋏之獄亦非有訟也中人興之也且夫
京畿縣令之罪信有罪矣恕之不可也左帑監臨
之官信有罪矣恕之不可也然下無吏民之訟上
無官長之劾而邏者興之則不可也天下之事惟
公可以服人惟正可以治人所謂邏者豈盡公正
乎哉周之監謗秦之偶語其端甚微其禍甚大皆
此曹為之也宜其人之不服也至於鄭􁋏之獄其
有罪無罪臣不得而知也但聞其發於中人鄧􁧴
之請人巳不服矣幸而　陛下付之於淮西之監
司方有開者鞠之果以無罪告　陛下赫然震怒
貶鄧􁧴之秩此齊威王烹左右者之舉也人巳大
服矣今又有貴戚近習曰鄭興裔者為淮西之帥
再欲實鄭􁋏之罪以快中人之憤以結中人之援
詔下再鞠中外凜凛也邇日復聞鄭􁋏者詣登聞
而乞付廷尉矣此蓋恃　陛下之眀而自㱕於君
父然今之所謂廷尉者其如張釋之乎其如徐有
功乎其能不諂附中人而昭洗無罪乎中外凛凛
也漢黨錮之獄唐甘露之禍皆此曹為之也可不
杜其漸乎臣故曰上有省刑罰之君而下不被其
深仁者此也臣請復言臺諫之情有不盡達之說
臣竊見臺臣蔣継周言及軍中鞭死二婦之事其
一軍婦也其一民婦也既而又聞継周以言事失
實求罷所職使其果以軍婦為民婦是失實也然
臺諫言事許以風聞此　祖宗之法所以防姦雄
隠伏不測之變也既曰風聞則豈能事事盡實也
哉今也以言一事失實而遽罷臺職萬一他日有
意外不測之姦欲言則無其迹不言則養其患而
臺諫之臣懲於失實之罪是豈可不為寒心哉且
言一軍婦而失實其罪微矣未至於罷職也罪不
至於罷職而遽罷之中外相顧或曰継周以觸
天威而罷也或曰継周以言近習而罷也或曰継
周以擊權貴而罷也是三說者初無是事也而天
下不可以户曉也無是事而有是說皆非所以章
陛下之聖徳而適以損聖徳非所以重
天朝之國軆而適以傷國軆　陛下受其名継周
受其榮也継周受其榮亦継周受其屈也
陛下豈得而知之乎臣故曰䑓臣為　陛下之耳
目而䑓臣之情有不盡逹者此也臣請復言監司
之情有不盡聞之說臣竊見浙東監司朱熹以言
台州守臣唐仲友而卑祠禄至今六年
朝廷藐然不省亦廢然不用天下屈之或曰熹之
經學上祖孔孟下師程顥程頥舉而用之必有可
觀臣未論也或曰熹之才氣大用之則應變小用
之則撥煩置之散地深有可惜臣亦未論也臣獨
怪熹以監司而劾郡守郡守廢而不用監司亦廢
而不用以郡守為是乎猶當伸監司以飬其直也不
當廢監司也以監司為是乎則當廢郡守矣今也
熹與仲友兩廢而兩不用臣不知此為賞耶為罰
耶使仲友而無罪仲友何不請詣廷尉以辨之使
熹而舉按之不實　朝廷何不聲熹之罪以罰之
何直為此憒憒也况於細民之寃而求白乎臣故
曰監司為　陛下之耳目而監司之情有不盡聞
者此也由前之二說而推之則上澤之不下流者
非一端由後之二說而推之則下情之不上通者
非一事亦姑舉臣之所知者而已抑又有可言者
臣聞能節用而後能愛人能不傷財而後能不害
民故韓昭侯愛一敝袴以待有功非愛敝袴也一
絲一縷皆自寒女出也小民絲粟十百之逋官捕
而笞之繫之鞭血流地　陛下不得而見也號呼
徹天　陛下不得而聞也然則財之在官者豈可
妄用哉如徃嵗之雪寒如邇日之火災
陛下皆發帑廩以賜軍民誰不恱服者至於史浩
之賜金至以千計焉夏侯恪之賜錢以買宅至以
萬計焉塗之人皆曰此民之膏血也是二人者何
功而得此也弱者嫉焉强者憤焉此亦召戾氣之
一端也臣聞聖人擇狂夫之言且狂夫者喪心無
知之人也其言果何足取而聖人擇焉者將以來
天下之嘉言也側聞講筵讀正觀政要至於太宗
之導諫而恱從　陛下慕焉讀陸贄奏議至於徳
宗耻屈於正論　陛下譏焉人誰不恃
陛下之好諫而争為狂言者然自近年以來如賈
偉以妄言兵將而貶自此外之小臣相戒而不敢
言事矣許知新以妄引指揮而黜自此内之羣臣
相戒而不敢言事矣是二事者必不出於
陛下之意也而中外大惑也此亦召戾氣之一端
也雖然臣前所言者皆非其大者也臣聞洪範之
五事其一曰貌曰恭又曰恭作肅又曰肅時雨若
蓋恭肅者謙而不自盈卑而不自髙之謂也即易
之天道下濟記之天氣下降之理也是以為時雨
之證故堯之聖不過於允恭舜之聖不過於温恭
商之中宗享國五十九年而猶嚴恭以自度衛之
武公享夀百年而猶作抑之詩以自儆皆肅時雨
若之理也　陛下有睿聖不世之資無聲色盤㳺
之過而又春秋寖髙享國愈久閱天下之義理愈
多威徳外洽而無疆埸之虞政教内修而有屢豐
之應是以大臣仰其清光而莫望敢於將順而不
敢於正救臺諫知其無過之可指事於悟言而無
事於拂辭是　陛下有堯舜舍已從人之聖而羣
臣無禹皋予違汝弼之忠臣恐　陛下忽心之易
生而驕心之易至也何以望肅時雨若之速應哉
今日之旱天意或者以是儆　陛下之心而進
陛下之徳乎成湯遇旱而禱不在於以身為犧而
在於六事自責之一語宣王遇旱而懼不在於靡
神不舉而在於側身修行之一事臣之此言聞者
以為甚迂而知之者以為甚大也惟
陛下毋忽惟　陛下毋忽至於備旱之急務則臣
復有四說焉曰寛州縣曰核積藏曰信勸分之賞
曰賞捄荒之官所謂寛州縣者非寛州縣也所以
寛吾民也朝廷近時有拘催之官者是代版曹而
行督責之政也此巳失朝廷之體矣古者錢糓之
問不至廟堂而陳平亦曰陛下問錢穀當責治粟
内史蓋古之治粟内史即今之版曹也版曹有司
也有司峻急則朝廷或觧而寛之朝廷所以統有
司也有司急矣朝廷復自急焉何以解有司之急
哉是上下俱行急政也民何堪焉况當旱嵗而督
逋益急州縣將何出哉出於旱荒之民而巳臣謂
版曹逋欠之多如湖秀之類因此大旱而蠲之以
非常之恩可乎拘催所逋欠之數皆有名無實無
可催理之物亦因此大旱而蠲之以罪常之恩可
乎所謂核積蔵者常平之粟是也今天下常平之
粟不許他用其法至重也然有至重之法而無不
用之實何也州縣窮空軍人待哺不幸而省倉無
粟則不得不支常平之粟矣故常平之粟徃徃徒
有其數耳今核之者核其盈虗多寡而　朝廷預
為來嵗捄荒之備不至於臨時而無所錯手足也
所謂信勸分之賞者朝廷非無賞格也常患於不
信而巳如淳熈十一年吉州之旱守臣趙師　設
賞以募富民有鍾其姓者出粟萬斛以輸之官州
聞之　朝廷至今無一級之爵今江西又吿旱矣
來嵗富民之粟肯從官司之勸分乎此可慮也所
謂賞捄荒之官者如乾道江西之旱賞小官者四
人如淳熈浙西之旱併賞常平使者擢而登朝之
類是也是四說者　陛下皆嘗行之矣而臣重及
之者所以望　陛下之力行也雖然備旱之四說
抑末矣請循其本臣一介小臣䝉　陛下不鄙夷
其愚陋而垂清問焉臣空臆盡言不知忌諱席藁
私室以待天誅干冐天威罪當萬死臣無任皇懼
屏營之至謹録奏聞伏候勑㫖
　　　上　夀皇論東宫參决書
十一月初七日朝請郎新除秘書少監兼太子侍
讀臣楊万里謹齋沐裁書昧死百拜献于
皇帝陛下臣伏見　陛下自宅憂以來聖情摧傷
至意惻怛五十而慕同於大舜七日不飲過於曽
子仗衛所過憔悴形於玉色涕淚𬒳於天顔臣民
瞻之無不感泣莫能仰視自三代以來一人而已
漢唐以降未之有也及伏讀今月三日
詔書令　皇太子參决庶務此尤足以見聖心盡
孝之篤執喪之専天下之大不足以解憂先王之
禮不足以奪情也然非常之元黎民懼焉今
太上升遐之初内有大喪外有强冦人情皇皇未
有所定而又出此非常之舉　詔下之日國人大
驚中外相顧訛言繁興不可禁止此治乱安危之
幾也臣請為　陛下極言之臣伏思　詔書有參
决庶務之語所謂庶務者務也非禮樂征伐之政
福威玉食之權乎是政也是權也可以出於一而
不可出於二者也出於一則治則安則存出於二
則亂則危則亡蓋政出於一則天下之心聴於一
出於二則天下之心聴於二傳曰國不堪二又曰
民無二王今　陛下在上而又置參决無乃國有
貳乎自古未有國貳而不危者蓋國有貳則天下
向背之心必生向背之心生則彼此之黨必立彼
此之黨立則䜛間之言必起䜛間之言起則父子
之隙必開開者不可復合隙者不可復全昔趙武
靈王命其子何聴朝而從旁觀之魏太武命其太
子晃監國而自將于外既而間隙一開四父子皆
及於禍而二國遂大乱故夫君父在上而太子監
國此古人不幸之事也非令典也或曰正觀嘗行
之矣臣以為亦非令典也監國不過旬日而太子
承乾卒以罪廢非承乾之罪也太宗䧟之也豈有
臣子而可使之攝行天子之事乎或曰天禧嘗行
之矣臣以為此亦非美事也蓋丁謂王欽若幸
真宗之近醫藥而群小自相貴也自相賜也宰臣
皆兼東宫之保傅而賜白金者人五千兩下至三
軍莫不有賜以取恱天下之情當時若非冦凖王
曽幾生大變今國有大喪其費不貲而詔書又援
天禧故事以示之小人無知己人人有望賜之心
矣　陛下空國而恱之日亦不足矣故夫監國之
事古之盛時無有也　本朝之盛時亦無有也豈
可創見於聖世為後世藉口乎或曰　聖主欲行
三年之喪故舉行監國之典今不行監國之典是
使　聖主不行三年之喪乎臣謂此俗儒之論也
臣聞有天子之孝有士庶人之孝孔子曰一人有
慶兆民賴之此天子之孝也傳曰天子之大孝莫
若安社稷是亦夫子之意也又况古者一代之治
各有一代之家法夏不法堯舜而法禹書曰皇祖
有訓是也周不法禹湯而法文王詩曰儀刑文王
是也若夫　本朝之治亦自有家法矣宫中行三
年之喪而外朝聴天下之政此　列聖之家法也
徽宗顯仁之喪自有紹興之制此　光堯之家法
也今議者不使　陛下循　列聖之規蹈
光堯之行以合孔子所謂天子之孝而顧欲使
陛下與曽閔匹夫校一行之髙立一節之苦是非
俗儒之論乎昔　英宗乆不出國人皇皇大臣請
車駕一出祈禱於是見者大恱國情乃安今
陛下欲徇俗儒之論守匹夫之節而下参决之詔
國人已皇皇矣臣願　陛下逺鍳古人國貳之禍
近念　光堯王業之艱沛然從羣臣御殿之請而
親法宫之事幡然從太子力辞之請而寢參决之
詔則可以安國人可以示夷狄　祖　宗及
光堯付託之業可以有泰山之安　陛下及太子
父子之親可以無纎芥之疑矣古人所謂轉敗為
功轉危為安於此在矣惟　陛下深圖之臣一介
小臣預國大議自知言出於口戮及於身然使臣
殺一身以利國家臣之願也使臣言不用而安危
有不可測則臣雖生何益臣冐犯　天威罪在不
赦臣謹席藁以待臣無任惶懼戰栗之至不備臣
万里昧死百拜
　　　駮配饗不當疏
三月二十日朝奉大夫守秘書少監兼太子侍讀
臣楊万里謹齋沐裁書百拜献于　皇帝陛下臣
聞之王通曰議其盡天下之心乎蓋堯之衢室舜
之緫章周有卿士庶民之謀漢有博士廷臣之議
此皆王通之所謂議也既曰議矣則君之所可臣
必有所否卿士之所從庶民必有所違君人者酌
其議而擇之擇其善而從之然後下無不盡之心
上無不善之舉今者議臣建配饗功臣之議則不
然曰欺曰専曰私而已先之以　本朝之故事惟
翰苑得以發其議抑不思　列聖之廟有九而廟
之有配饗者八發配饗之議者非一而出於翰苑
者止於三且如罷王安石之配饗　神廟則司勲
外郎趙鼎之言也請以韓忠彦配饗　徽廟則刑
部尚書胡交修及中書舍人樓炤等之議也豈盡
出於翰苑哉今舉其三以自例不顧其餘之不然
非欺乎甲之以　聖諭之所及惟一巳得以定其
議非専乎終之以止令侍從數人之附其議使廷
臣皆不得以預其議非私乎是說一行自今以徃
一議之出必欲有可而無否必欲以一人之口而
杜千萬人之口也何以盡天下之心乎有可而無
否其弊必至於以水濟水之喻以一人之口而杜
千萬人之口其弊必至於指鹿為馬之姦臣之所
憂不特一配饗之議而已㳟惟　陛下秉大公廓
至明如天之清如水之止無偏如周武毋我如仲
尼必不徇議臣一已之私說而盡違天下之公議
也臣惟恃此敢陳其愚惟　陛下垂聼焉臣伏見
故太師忠献魏國公張浚身兼文武之全才心傳
聖賢之絶學遭遇　先皇聖神武文憲孝皇帝擢
任不次出將入相而浚捐軀許國忠孝之節動天
地而貫日月武夫悍卒孺子婦人裔夷絶域聞其
名者皆翕然㱕仰中興以來一人而已臣嘗論其
㮣以為耆徳卓行忠諫嘉謀動為人師言為世則
者固不可勝舉也而其尤大焯著有社稷之功者
五建炎之間逆臣苗傅劉正彦之變先皇忍耻偽
赦之岀四方驚惑然莫有敢誦言討之者惟浚興
平江之師内則倡率韓世忠張俊以為之用外則
結約吕頥浩劉光世以為之助不崇朝而建復辟
之勲首復辟者誰歟浚也此其有社稷之大功者
一也紹興之間浚初拜右相未皇他議首上封章
請建儲嗣入謝之日継以靣陳而　先皇嘉納雖
先皇選建之公宗社靈長之福上天眷顧之命暦
數有㱕在於　陛下然發此議者紹興五年八月
十五日也發大議者誰歟浚也此其有社稷之大
功者二也先是大將范瓊來赴行在挾其兵衆居
然悖傲不復有人臣之禮肆然邀求且乞貸苗劉
之黨浚召瓊至都堂數其罪狀縛置廷尉論抵之
死而優撫其軍從容指麾釋兵聴命分隷他將無
敢譁者然後國法以正紀綱以張强臣悍將始知
有　朝廷之尊立國之基實肇於此立國基者誰
歟浚也此其有社稷之大功者三也浚之守蜀備
禦既固虜至輙敗大酋粘罕病篤召諸將謂曰吾
自入中國未有敢嬰吾鋒者獨張樞宻與我敵我
在猶不敢取蜀爾曹宜息此意姑務自保而已兀
术出而怒曰是謂我不能耶粘罕既死兀术來冦
浚令吳玠吳璘大破之俘獲萬計兀术僅以身免
髠􁏑鬚髯而遁自虜入中原其敗衂未嘗有此也
我是以有和尚原之㨗虜自是不敢窺蜀矣浚之
出蜀而㱕也復薦吳玠等九人將帥之才後皆獲
其用至今朝廷無西顧之憂全蜀安而後中國安
安蜀者誰歟浚也此其有社稷之大功者四也浚
之貶福州也劉麟乗此引兀术之兵數路入冦
先皇即日召浚浚亦即日就道既至江上兀术聞
曰聞張樞宻貶嶺外何得已在此未幾宵遁
先皇之幸建康也劉猊挾虜衆來冦時相臣趙鼎
樞宻折彦質皆欲退淮上之師為保江之計浚力
争以為収兵渡江則無淮南而長江之險與虜共
矣　先皇决䇿從浚我是以有藕塘之㨗自此兩
淮始可立矣兩淮定而後中國定定淮者誰歟浚
也此其有社稷之大功者五也蓋浚之用心以堯
舜致君之道為己任以春秋復讎之義為巳責以
文武境土未復之業為巳憂其論諫本仁義似陸
䞇其薦進人才似鄧禹其奮不顧身敢任大事似
㓂凖其志在㓕賊死而後已似諸葛亮孟子曰有
社稷臣者以安社稷為恱者也浚有焉今
先皇行且祔廟方議配饗之臣非有社稷之大功
者其誰實宜之臣謂有社稷之大功宜配饗於新
廟者莫如浚也且　陛下賜浚謚忠献制辞有曰
慮國忘家曰忠献可賛否曰献又曰若趙普平定
四方若韓琦弼亮四世雖成功之不一要易地以
皆然訓辭具存昭若日星蓋普則配饗　太祖之
廟琦亦配饗　英宗之廷陛下以此比浚則今日
配饗新廟者舍浚而誰哉而議臣懐私故欲黜浚
而不録以沮天下忠臣義士之氣公議甚憤而不
平也且議臣以復辟之功為重乎浚倡之吕頥浩
和之張俊韓世忠禀而行之今録其同功者三人
而黜其元功者一人可乎且議臣以建儲之功為
重乎趙鼎言之浚亦言之今録其一黜其一可乎
至於固長淮以保江守全蜀以保呉楚則浚一人
而已矣此又非諸將所敢望者臣故曰配饗新廟
者舍浚而誰哉或謂浚嘗為隆興之相矣非沒於
紹興之年也臣以為不然趙普嘗相　太宗矣
而配饗　太祖之廟韓琦曽公亮嘗相　神宗
矣而配饗　英宗之廷然則浚之宜配新廟又何
疑焉昔唐以苗晋卿配肅宗而遺裴冕蘇氏駮之
當時竟行其說裴冕得以復收臣雖學術淺陋竊
有志焉又况議元和配饗之臣則令尚書省御史
䑓四品以上兩省五品以上同議焉議㑹昌配食
之禮則出於宗正少卿李從易所奏焉豈翰苑之
臣所得而専哉蓋専則有弊衆則無私故也臣願
陛下導中興之典酌李唐之制断自聖衷照破私
議以臣所駮之章詢之大臣下之禮官博士令與
臺諫兩省侍從及在廷之臣雜議其事如蘇軾論
配饗必都省集議者而　陛下擇其中録元勲於
既黜釋公議於既欝可以伸屈抑可以决壅蔽可
以盡天下之心可以為忠義之勸一舉而衆美具
誠非小補昌凟　天聴無任惶懼屏營之至不備
臣万里昧死百拜
　　　　貼黄
　奏爲議臣挾私論　新廟配饗功臣獨黜張浚
　不合公議乞如蘇軾論配饗事謂　祖宗所不
　敢専必命都省集議如有可采乞賜　睿覽付
　外施行伏侯
　勑㫖
　　　上　皇太子書
某伏讀今月初三日　詔書令　殿下參决庶務
此　主上聖孝之至哀痛之極無聊不平之深而
爲此舉出此言也然　詔音一下國人大驚蓋
太上升遐之初外有大敵内有大喪天下皇皇人
情靡寕而復見此非常可駭之事安得而不驚而
况　殿下驟承君父甚異之詔亦安得而不驚乎
某聞國不堪貳君不可以代匱在易之乾九四一
爻先儒以為此太子之位也九四之位近九五君
位者也位近者其勢逼勢逼者其道危故聖人戒
之曰或躍在淵無咎或之者疑之也疑之者未可
以躍之謂也未可以躍故宜在淵淵之為言静也
静則無咎動則有咎矣今　殿下於此必有以處
之矣必不忍怵於君父哀痛之辭迫於君父威命
之重而奉承之不暇也不然是國有貳而君可代
匱也豈九四在淵之義哉天下之職皆可共理惟
人主之職非可共理之物也何也天無二日民無
二王惟其無二王故合萬姓百官而宗一人今
聖主在上而復有監國無乃近於二王乎於此使
萬姓百官之心宗一人乎宗二人乎自古及今未
有天下之心宗父子二人而不危者蓋天下之心
宗乎二人則向背之心生向背之心生則彼此之
黨立彼此之黨立則䜛間之言必起讒間之言起
則父子之隙必開開者不可復合隙者不可復全
此古今之大憂也　主上之聖　殿下之賢必無
是也然古人巳徃之事有不可不慮者
殿下獨不見魏太武太子晃父子之事乎其初亦
曰監國也既而父子之隙一開其禍有不忍言者
某侍講堂讀通鑑至此嘗慨歎反覆為
殿下講之矣夫魏太武以自將出師於外而置監
國於内猶有說也然其禍尚如此今而置監國此
何說哉且詞臣代言引正觀天禧之故事皆非美
事也　殿下何不令宫吏檢正觀之事為何事天
禧之時為何時而熟觀之乎嘗觀古人一履危機
悔之何及與其悔之而無及孰若辞之而不居乎
某願　殿下三辞五辞十辞百辞而必不居也如
此則可以安　殿下之子職可以增　殿下之仁
孝上可以解　天顔之戚下可以慰天下之望實
宗社之福生民之福　主上及　殿下父子萬世
無疆之福也昔者子從父之命孔子不以爲孝非
欲其不從父命也蓋從其所可從而不從其所不
可從也惟　殿下勿謀於人勿惑於多言勿迫於
君父之威命断然决之於心而力行之某不勝惶
懼懇切願望之至
　　　上　皇帝留劉光祖書
臣昨被命覆考殿試進士鎻宿半月不知近事至
二十五日二十六日唱名䝉恩賜告少休私室忽
聞殿中侍御史劉光祖除太府少卿又聞光祖即
欲出國門上章丐祠奉　聖㫖不允有以見光祖
不負　陛下之知又見　陛下眷留光祖之勤也
臣頃守筠州恭遇　陛下龍飛九五之初日夜翹
首跂足仰觀　陛下維新之政責已愛民尊賢納
諫勤學問逺聲色斥近佞凛凛乎漢宣帝唐太宗
之上矣惟一二執法言責之臣孤　陛下之器使
徃徃假彈擊之權以濟修怨之私意文姦邪之說
以排異巳之正士識者歎息四方何觀臣是時䝉
陛下収召臣子大義豈宜俟駕而行世路孔艱又
欲自崖而返辞不獲命進退徊徨積憂熏心鬚髮
盡白既䝉賜對再寘周行閔免就列愧無補報邇
者　陛下赫然震怒斥退一二之臺諫親擢光祖
為副端而光祖忠氣奮發知無不言言無不盡
陛下虗懐嘉納言無不聴聴無不行在廷相賀以
為公道之昭明太平之濟登也而今也光祖之遷
外議籍籍或謂光祖以言事犯　天威或謂論權
倖除授未䝉施行臣以為聖明在上必無此事及
見不允光祖丐祠之請益知　聖主之可恃而外
議之未然也昔何武之去鮑宣留之而復召孔戣
之去韓愈留之而不從臣與光祖初無一日之雅
今兹偶然同朝竊慕二臣為國留賢之義碩
陛下勿詒唐帝失賢之悔儻　聖意幡然遂行
其言而復光祖言職固足以大慰中外之望若其
未也亦當略行其說使近倖不至輕視
陛下耳目之官朝廷益尊而光祖亦藉以可留實
天下幸甚臣謹昧死以聞

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第六十二終
誠齋集卷第六十三
　　　　　　　廬陵楊　萬里　廷秀
　書
　　　上張子韶書
某嘗言之士窮於窮亦通於窮達於達亦病於達
且夫爵三公禄萬鍾達矣謂道必待達而後達則
公孫之相徒足爲其曲學阿世之資飯糗茹草曲
肱飲水窮矣謂道必以窮而遂窮則顔氏之巷乃
適借之以心齋坐忘之地嗟夫吾然後知富貴者
中人之膏盲而貧賤者君子之穀粟歟昔者孔孟
嘗稱如有用我而舍我其誰矣豈嘗矯情而不願
於達哉蓋其用也意乃在於為東周其不舍也意
乃在於平治天下爾此孔孟之不忍獨樂其樂而
欲以天下樂其樂也若其所以真樂者豈用不用
舍不舍之謂耶自常人觀之忠恕之味固不足以
療不糝之飢仁義之恱心亦豈足以蘇轍環之疲
也哉然非不糝非轍環非伐木非削迹非自衛反
魯非退之齊梁則吾之真樂猶為未達其極不然
重圍之中胡為援琴而歌其出晝也初無不恱之色
此其心果何所屬而其樂果將安寄耶故曰吾得
之於桒落之下又曰我豈若處畎畒之中此聖賢
之意也厥今天下之士何病哉志欲澤物而忘其
我道欲被乎天下而曾不用其一身皆曰達則行
之而惜乎吾之窮也幸而達矣叩之則空空無有
矣蓋前日之惜窮所以爲今日之無有也歟某也
生乎今之世而慕乎古之樂獨嘗歎中庸一貫之
妙致知格物之學此聖賢授受之秘而六經流出
之源子思不識堯舜而以是識堯舜孟子不見孔
子而以是見孔子聖賢之所以内而正心誠意外
而開物成務不待富貴而欣不因貧賤而悲者也
蓋有志焉而其學莫之傳其盟莫之主也竊聞淛
江之西有君子焉異時䇿多士之先居朝廷之上
人皆賀其達而曾不以爲達一旦寘之於蠻徼投
之以寵辱人皆惜其窮居約置散者且將二十年
不遇於人可也抑不遇於天乎殆不然也聖賢君
子之所以爲聖賢君子者惟安於天故極於天極
於天故遇於天何謂安曰數何謂極曰理數非天
之私也天且不能違也吾烏乎而不安若夫理者
天之至也而非天之獨也吾同乎天也盡吾之理
以極天之理亦奚而不能孟子之不遇者天也數
也夫子之見知於天者天也理也以孔孟而終身
匹夫也果遇也歟哉匹夫而安焉安而極焉以匹
夫而為聖賢君子焉彼之困此之亨果不遇也歟
哉安斯極極斯遇矣先生早年而起逺方宰天下
定王室開中興功亦不細矣何其遇也功髙而忌
至道大而嫉生訾先生者無罪擠先生者無禁又
何其不遇也人乎天乎天乎數乎然其未遇而有
遇既遇而復不遇先生初不之知而惟斯道之知
斯道何道也誠也中也公也天之理也孔孟之道
也先生潛而得之也發而為忠孝溢而為功名先
生且不自知也而何遇不遇之知安於數而極於
理人通而天通先生於此不既遇矣乎噫先生之
通於天先生之遇也非天下之遇也雷風之啟金
縢其天下之遇乎夫金縢之啟閉何闗乎先生之
痛痒而闗乎天下之憂樂民之欲天之從昔既然
矣古厚而今於薄天其然哉某也與天下同仰先
生之道而未得與天下同膽先生之容作吏此來
而及門者四三焉入其庭而起敬焉想其風而起
愛焉雖未得見如見之矣如見且然况親見乎天
其或者使小子得與於斯道則必有得見之日使
天下得福於斯道則亦必有啟金縢之日雖然豈
先生意哉小子意也天下意也天意也先生試静
聴而深察之不宣
　　　見陳應求樞宻書
士之見王公貴人而曰我無求者信乎無求則不
見矣雖然有求則當無所不見而士或有所見有
所不見何也孟子之見梁見齊不知者真以為有
求也及觀其答不見諸侯之問則其不見者亦不
加少矣孟子而果有求也其又奚澤某也以小吏
而登樞宻之門其誰曰求哉夫所急乎求者以利
言也如以利則今日之王公貴人其能利人者何
數也而某也無足迹於彼之家而獨求於此之門
某之求之也不可謂不小異矣故其也私竊自信
以為有所不見而後可以有所見自樞宻之弓也
天下皆曰此吾陳公也其不以爵位而來及其至
也國人皆曰吾能識之此吾小都督也樞宻其必
有以得此也此某之所以見也且夫負天下之望
而當天下之愛者紫巖一老之而已耳今天下之
人不見紫巖而其愛樞宻也與紫巖不異樞宻其
必有以得此也此某之所以見也某也紫巖門下
之士也思紫巖而不見見紫巖之與則如見紫岩
焉而况天下之愛之如此也哉此某之所以見也
然某至都下旬日矣彷徨躑躅而未敢前以詳觀
樞宻之施則又有以信天下之愛者古之人蓋有
當天下之愛而虗其愛者矣是故不難於得天下
之愛而難於信其愛信之為難者何也後不渝於
其前而實無所不逮於其名也樞宻之相其君亦
近爾而能不動聲色不驚觀聴不觸威怒不泄機
括不崇朝而清群小何其神哉古之君子之於小
人也蓋皆有意焉未除其人先危其身未就其功
先迎其凶若此者紛如也蕭太傅劉更生之徒今
猶不㤀其憫而樞宻之舉竒偉如此何其神哉此
真有以信天下之愛也此某之所以見也雖然君
子於此賀與憂相兼唐憲宗蓋嘗出吐突承璀矣
然欲相李絳則出承璀欲召承璀則罷絳則是出
之者召之所倚也相之者罷之所伏也蓋憲宗之
任絳也得非有所未堅其出承璀也亦必有所未
厭使諸君子有以消其君未堅之心而生其既厭
之心則元和季年之衰又何自而來今日之事樞
宻亦嘗憂之乎憂之矣亦嘗有以處之乎某也著
書三十篇極言當世之病而無所恱於時之耳目
欲有献於　上貧未能也友人廣漢子張子曰
陳公不可不投以副某是以來如樞宻之門雖不
見其欠一士亦豈不能収一士樞宻之用某與否
則非某也樞宻也命也天也不宣
　　　與陳應求左相書
某悚恐頓首再拜伏以仲冬之月㳟惟僕射樞使
平章相公首運化鈞一陶品彚大忠天助鈞候動
止萬福相門玉婘受祉増増其侍老母待戌期帶
經擊壤得以自樂而忘其貧且賤者有吾相以置
天下於樂國之賜也山間幽獨晚聞郵音得城中
親舊書乃知相公膺受典册濟登左席㳟惟驩慶
某自怜踈逺無跡於百寮班賀之列惟有牋啟之
一敬而今以為禮則巳後矣然猶哦數語者不敢
廢禮故也仰乞省覽某頃侍坐於東閣親聞金玉
之音謂　聖上之英明漢宣帝唐太宗不足道也
是時相公雖在兩地然尚居第五天下之事有欲
為而不得為者不在其位固不論也蓋有在其位
而不得為者矣言而莫或忌之動而莫或制之鮮
乎哉相公之在頃者是矣天下皆曰陳公惟無相
相之則國無餘事民無遺恨矣今日之事相公猶
可諉曰吾欲為而不可耶有君如聖上有相如我
公如虞公而曰天下難治者否也雖然取守異執
則作息異機曰天下易治者亦否也髙帝之威施
之秦項則伸施之冐頓則屈以取為守也光武之
勇遇尋邑則彰遇匈奴則晦不以作為息也是二
君者其利病何如哉然猶未難也惟守而取者為
至難蓋以吾之無取彼之有者取也以吾之有守
吾之有者守也以吾之有取彼之有者守而取也
天下莫易於以無而取有莫難於以有而取有何
則以無取有者無所顧以有取有者有所惜也以
有所惜之資而欲爲無所顧之舉此諸葛恪之所
以弊孫氏而王元謨之所以排佛理也是故守而
取者非遇天下之大機其法不可動今日之事願
相公爲其所可爲而不爲其所不可爲則天下幸
甚未再見所禱愛此不訾之身以畢天下之能事
不勝大願
　　　與左相陳應求書
某悚恐頓首再拜僕射樞使平章相公即辰閏夏
勤雨恭惟緫領衆職尹正天下天助上公鈞候動
止萬福相門蘭玉之眷疇社某受職為邑之初偶
未抵罪以辰知巳蓋素教者入之堅也每念山林
枯槁之身登門在人後而受知在人先至於手携
其三十篇之書薦之於今右相虞公欲相與言之
上而立之朝此意之淺深厚薄何如也事之濟否
尚足校哉故其心之於門下雖未拜賜過於拜賜
矣然違離三年而每嵗無一書以修敬者逺與貧
實為之也抑相公之所以知某與某之所以事相公
者在兹乎不在兹乎以是不自疑亦不自畏非不
疑不畏也其所以當疑且當畏者有大於此也倐
而合忽而離四而喜三而怒是之可畏爾使其有
此人雖不疑豈不自疑吾雖不畏人豈不畏今之
事人者吾見其初而巳矣如某區區之守正不願
得相公之恱於今日者也相公之於此心察否也
雖然見不數者愛不篤隔不乆者忘不亟某之去
門下無見之數而有隔之乆其何能使相公有其
愛而無其忘哉雖其心不自畏亦不得不疑矣近
此得簽判鄭君僑書云昔韓退之欝不得逞蓋時
相不相知耳今左右揆之知足下以國士亦足以
撥置其窮愁此皆鄭君語也以其客之語可以知
其主人之意也用此又不復自疑某塞貟於兹者
暮月矣半生病於為邑既已為之亦無甚病焉借
曰不孰於刀筆猶將不悖於仁義借曰無以利其
民猶將不蠹於其民蓋今之為邑者能吏不病之
書生病之然不病者必有受其病者矣病之者必
有受其不病者矣可與智者道也且用有小大道
無小大士大夫之言曰小官不足以行吾道也其
始亦惑之今則釋矣井不食則泥才不試則腐某
昔者之空言烏知其非五十九之非歟哉故其身
雖棄於荒山野水之外而其心不自知其折腰之
為卑且辱也東閤之中名士如林皆羞蓬萊而薄
閬風者使聞此語豈不大笑之然蜩與鷽鳩之視
鯤鵬亦各笑其笑也仰惟相公之達觀必有以超
牟子莊子者其於門下之士大論小言固將一視
也知已之前狂率如此死罪死罪未見所願二相
同心不疑不忌不躁不折以濟登宋氏之中興不
宣
　　　見虞彬甫樞宻書
某聞之天下之情必有憂有憂必有所在不在民
則在君不在君則在相天下有事無一人出而任
之者當是之時其憂在君與民雖然天下之所甚
憂而君子以為不足憂何者無一人任此事安知
果無一人任此事者至於有一人焉出而任之任
之而不堪不堪而不能憂此真可憂者也蓋吾既
相吾君而任此事則吾君不復憂矣天下之民舉
其憂以㱕之君君舉其憂以諉之相至於相則復
誰諉者故夫天下之憂至於相之身而止矣不去
矣憂不去於吾身而吾乃趯然欲自寕於憂之外
嗟夫殆哉昔者白公之役楚子髙之入也楚之人
或曰恐傷君若之何不冑或曰國人望君如望嵗
若之何胄欲子髙之冑者愛之者也欲子髙之不
冑者亦愛之者也子髙何修而得此於民哉蓋子
髙者楚之命也無子髙是無楚也憂其不冑而至
於傷雖然斯言也既見子髙者之言也見子髙者
一人而未見子髙者千萬人千萬人未見則有千
萬人之憂國人欲解此憂而皇皇焉不知所付子
髙而胄也國人何從而識也國人無從而識則憂
無從而解子髙何修而得此於民哉無乃任之而
能堪故歟無乃堪之而能憂故歟任之而能堪堪
之而能憂楚無事矣今之天下其可為耶其不可
為耶聞之曰孟賁之手無重負倉公之鄉無沉痼
何則天下之事自有能之者也獨患能者不得為
為者不能爾異時虜酋乗我積安不戰之後卒然
而臨長江天下之憂何如也樞宻與紫巖張公今
副陳公起而麾之天下之不憂何如也然則任之
而能堪堪之而能憂不在樞宻而誰耶自樞宻之
㱕蜀也國之人西其首者幾何時矣至於屢召而
未至也不特天下之憂吾君亦憂之矣三數日以
來竊怪國之人何其喜也問之則曰吾相虞公既
至云耳非喜也喜其憂之解也非喜其憂之解也
喜樞宻之來果足以付此憂也某也逺方書生未
嘗有足迹於王公貴人之門非敢倨也重於從也
有從則無改矣可不重乎自至都下獨一見副樞
陳公天幸又逢樞宻之至私竊自喜將得其從也
且陳公曰吾將言子於虞公某之所以來也某有
書三十篇極陳天下之事而不知時之所諱欲有
献於　上而未能某貧故也敬納其副於東閤當
今之世不惟士求宰相宰相實求士古者不相求
而相值者有矣兩相求而不相值者有矣某之此
來也樞宻不謂之去不敢去不謂之留不敢留將
將樞宻之所以命不宣
　　　與虞彬甫右相書
某恐悚頓首再拜伏以仲冬之月恭惟僕射樞使
平章相公進顓國秉天人大和神之相之鈞侯動
止萬福相門玉婘茀禄滋至某侍親讀書待次於寂
寞之濵仰依廣厦之萬間豈不知幸頃者側聞遄
㱕廟堂蓋嘗奏記黄閤計已徹聞矣今兹敬審播
告大庭延登右輔恭惟驩慶某謹綴牋啟一通申
賀仰乞賓覽某門下之士也相公髙大深愽者某
不得而窺測也竊觀忠義忧慨之氣恢廓兼容之
度說者謂有冦平叔范希文張紫巖之風然人同
而㓛異者兹不在於天乎哉今日之事相公以為
天乎人乎當其無人㱕譏於人及其有人未必有
功又將何譏焉有得乎人無得乎天君子謂之躁
古之人有為之者孔明是也有得乎人有得乎天
君子謂之遇古之人有為之者謝安劉裕是也天
不違乎人人實違乎天君子以為媮古之有為之
者亦謝安劉裕是也漢氏之人晉氏之天二相求
而不相值相避而不相待是可歎也今以聖天子
英明願治之資得相公與陳公而為之佐某之所
謂得乎人者未有盛於今日者也夫復何歎焉雖
然先乎天則為漢後乎天則為晋為漢者無㓛為
晋者無業人與天並㓛與業偕是以難也敢以告
門下未占參拜東望戀戀所祈愛身以及其君愛
君以及其社稷不勝心禱
　　　與虞彬甫右相書
某悚恐頓首再拜僕射樞使平章相公鈞㘴即辰
詔閏當暑㳟惟首出百辟獨運一化相維天只鈞
候動止萬福相門襲吉某捐棄之迹侍親携孥巳
抵官下者㫷月矣偶未逐去繄仲尼之覆燾是頼
重念某地寒而能薄意廣而事左其身之所操者
皆非時之所售而時之所售者又非身之所操半
生挈挈無所於逢雖逢亦何所就自分老死於茂
林修竹之間山鹿野麋之羣而頃者一見之初便
辱待以國士别去三年疇昔之遇謂相公忘之矣
而近此里中羅主管某之㱕又辱寄金玉之音然
則區區之姓名公猶未忘也幸甚過望某之至奉
新其始不民事之憂而催科之憂非不民事之憂
也民事不外乎理曉也非催科之憂也民財不可
以仁免也既不可以仁而免又不可以威而取於
是立之期而示之信罷逮捕息笞箠去囚繫寛為
之約而薄為之収行之一月民無違者某嘗見今
之言辨事者以為恩信不如才力書生不如健吏
非以身試之烏敢以意疑之哉世之師申商者為
是言固也師孔孟而不為是言者希矣所謂陽尊
懐王為義帝而實不用其命者歟非相公不可以
言此言也其之言又有狂於此者相公能聴之否
某之里中有富人焉其田之以頃計者萬焉其貨
之以舟計者千焉其所以富者不以已為之而以
人為之也他日或說之曰子知所以居其富矣未
知所以運其富也子之田萬頃而田之入者嵗五
千子之貨千舟而舟之入者嵗五百則子之利不
全於主而分於客也富人者於是盡取其田與舟
而自耕且自商焉不三年而貧何昔之分而富今
之全而貧哉其入者昔廣而今隘其出者昔省而
今費也且天下之理豈有盡廢於人而並為於身
哉則亦以人易人以客易客而已矣近此復修發
運之廢官何以異此小言可以大喻相公母忽天
下之福也相公能不恕虜使之悖而不能不恕祝
懷之責此其所以賢於天下也某是以言之而不
懼未見君子惄如調飢敬賦是詩以聞焉不宣
　　　上虞彬甫丞相書
某雖愚不肖頗知擇其所從未嘗輕以一武詣人
未嘗妄以一身許人丁亥之春一見相公見其慨
然有英覇之略恢然能兼客天下之士於是自喜
以為得其所從矣既而相公當國盡起山林枯槁
之士置之朝列將以共成中興太平之功此千載
一時也而某實在焉每思所以報知巳非不感憤
激切欲効其萬分也而因仍至今竟未有一言上
補廟堂之未議方欲投劾而㱕甚不樂也今者竊
見張栻驟逐而韓玉堅留此朝廷黜陟之大失也
門下士可以一言乎說者謂栻之議論與丞相議
論間有異同某以為不然昔者晏子謂齊景公曰
梁丘據非和也同也和如和羹同如濟水子思謂
衛君曰自今以始君之行事將日非矣君出一言
郡臣賛以為善者如出一口然則古者廟堂之上
議論之間固貴於可否之相濟而不以異同為相
忤也孰謂相公之賢肯以小異為忤而以逐賢為
快哉其知相公之必不然也是必栻前此樞廷之
議有以召近習之怨日浸月潤以至於此爾雖然
相公於此亦不得以辞其責蓋其實出於近習而
其名㱕於相公也以為出於近習歟何前日之抗
章而諫行言聴也以為不出於相公之意歟何以
有議論異同之謗也大抵君子若不足樂也乆而
有味小人若可喜也終心受其禍今韓玉以可喜
而留張栻以不足樂而逐不特朝廷之憂也亦門
下之憂也昔王介甫之於吕惠卿初喜其順巳卒
逢其賣巳温公之於東坡初欲逐其役法之異議
卒能容其異議相公於此二者將奚擇焉狂言之
罪相公察之則以為忠相公不察則以為罪恕之
斥之俯伏俟命
　　　與虞宣撫書
其皇恐頓首再拜其官鈞座屬者茸纛啟行百官
班送於都門之外後者攙前旁者㨗出以見靣争
先為勤某也僅得一覩鈞顔而已方未至祖帳别
語離思勃勃乎排肺肝而上浮也既而一語不得
吐作悪之懐又甚於未至祖帳之先人事好乖莫
苦於離合尤莫苦於有語而不得吐不見朞月巳
不勝其思乆則當如之何即辰冬日晏温恭惟衮
繡勞勩山川悠逺天助大忠鈞候動止萬福恩閎
相婘受祉方增某侍老母仕飬如初惟是空餐無
𥙷而免於大譴大何者皆恩紀所覆護也某重自
惟念山林枯槁之人何曽作朝蹟之夢身行天下
恤恤乎無所於㱕受知者我丞相先生張魏公陳
丞相而已知己之稀豈不信稀乎哉知之者三人
而用之者一人而已知己之稀不愈稀乎哉丞相
之髙深愽大者與造物同道與百聖同學其無得
而稱也不惟無得而稱也亦無得而探也至如憂
國如憂家好士如好色雖叔孫武叔復生不能以
其口而勝天下之口也天下之口可勝天下之心
不可欺天下之心可欺叔孫武叔之心不可欺也
是紛紛者其如予何且元顔之役微先生起而麾
之雖武叔軰亦有吾其左祍之歎矣古者思其人
則愛木愛其人則及烏今也稱其功而掩其人被
其仁而忘其自此殊不可解也至於一旦㱕志浩
然視去相位若脫屣若遺蛻是紛紛者又何以云
哉可付一笑也抑聞盛名難全雋功不數公瑾赤
壁之役不聞再赤壁也㓜度淝水之役不聞再淝
水也不然由基之百發百中未免觀者有一發不
中之規矣先生之西也登之亞保授之節鉞或者
以為先生榮不知其棄相位且如脫屣遺蛻而獨
榮此哉出祁山封函谷或者又以為先生責不知
其古者英雄之與功名此二事也獨我責哉釋重
負者不可驟吾固知先生之非樂於不釋者也雖
然由基百發之論願先生毋忽君子之道非岀則
處非處則岀是二者道非徇君子而君子徇道裴
晋公緑野時豈自知其再相也哉而我先生何必
焉崔子淵之㱕因之問訊何如惟愛重不訾之身
以濟登百年之上壽
　　　見執政書
某聞之天下之情有所利有所難古之君子以其
所難者先身而後民以其所利者先民而後身天
下之所以治也後之天下所以不治者其君子反
此而巳矣清介㓗廉之行此豈非天下之所難而
貴冨饒樂之事此豈非天下之所利者耶君子於
所難者有諸身而後可以責諸民於所利者無諸
身而後可以譏諸民今也難者不能後民執法而
臨之曰天下無良民誰之過也古之君子不動而
民随不令而民應於影響不求不爭於民而民知
遜不求不貪於民而民知亷何為其然也某也嘗
竊有歎以爲天下之治至今日亦極矣不極不復
物之理也復之者不干其改于其人有一人焉獨
爲天下之所不爲而不爲天下之所爲則天下之
治如指其掌參政者豈非某之所謂其人者耶世
皆浮我獨靜世皆刻我獨仁世皆洿我獨㓗天下
亦曰我公古之君子也不爲天下所利之事不曰
不爲天下之所爲耶力爲天下所難之行不曰獨
爲天下之所不爲耶賈子曰使囬心而向道類非
俗吏之所能爲也惜乎賈子之不見参政也某也
得與参政同時而得見賈子之所不得見樂哉某
之見参政也今日之來旣以為賈子惜又以為某
賀又以為天下賀惟參政不虗其所以賀也
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第六十三終
誠齋集卷第六十四
　　　　　　廬陵楊萬里　廷秀
　書
　　　答李天麟秀才書
某辱書甚尉足下徒步走數千里詣太常
甚廑以絶異之才而無遇於有司甚窟家
貧親老父子之心各何如也報罷而歸甚
戚細讀來書求三者之氣象無一焉今之
士誰不急於仕哉不惟今也古亦不免而
足下悠然不急其所急乃急其所宜緩某
之所不曉也士之擇藝猶賈之擇貨適於
好故售不遲詣於用故利不狹今也逺古
之器是儲遐方之産是居而又深藏於無
人之鄉自翫其竒可矣非所以為不鈍也
不有懲者不有改足下之貨巳鈍矣亦可
改矣而不懲也又方力求其愈鈍之貨鈍
不極則意不滿又虛疑某之藏是貨而問
焉而求觀焉甚矣足下之與人異心也某
也初無異藏何以塞足下獨有一語似若
可獻塗行而病於暍有乞漿於道傍之野
野夫無之而其東鄰則有焉乞鄰以與則惠而僞
指鄰而使其人自求則不僞而亦不惠與其樂於
惠孰若不怍於僞某也無以惠足下顧不敢僞足
下耳洙泗之水有天地之至寳焉泳之深者得之
冨也而得之者亦無異於人人亦莫知其得也惟
識寳者能候之蓋得之者貌必睟如辭必藹如其
止也光其流也滂惟以是察焉不惟觀者之以是
察人而求寳者亦以是自察足下自謂髙深逺妙
者不足以知而平易處時復窺見足下於何得此
宻訊哉足下泳其波毋怯其瀾挹其涯母病其淵
將必有能候足下之得寶者矣然是寶也天閟之
神韜之得之者非有大慶必有大咎絶糧轍環之
厄自孔孟猶不得辭而况其徒耶孔孟之不得辭
也亦孔孟之不肯辭也不惟不肯辭也而又樂之
其樂之也必有在也不然無一物之可樂而獨甘
於捐不貲之身以疾駘於饑寒窮苦之域此豈情
也哉昔人有學仙者以為仙可學且可樂也而其
師置之於深山環之以猛獸又懸千鈞之
巨石於其上繫之以一髪而卧斯人於其

下斯人者不勝其懼棄而歸使足下自此
得寶則造物者必盛怒矣饑寒之猛獸窮
苦之巨石從此始矣足下恬不之憂而又
奮而直前吾代足下懼矣足下謂于齊之
瑟者是矣齊固不好瑟亦尚好竽若秦人
則併與竽而不好矣顧獨好擊缶嗚嗚
耳且彼均技也而不能無易與難語人
曰琴与奕孰難必曰琴之難也既曰難
矣鼓琴者不専則不工而晉人手揮五絃目送飛
鴻精故也審精於弈則援弓繳鴻鵠於弈何病足
下謂科舉文字為鴻鵠足下何慮焉某之為足下
慮者終日為弈而不暇食不若射鴻鵠而臛炙之
之可以飽也思與足下劇談而未得故盡吐之於
此聊以當一夕之對床餘帷自厚
　　　再答李天麟秀才
某之敬足下如足下之好我也情親而不得親平
陸之風濤實隔之爾騎吏觸熱以書來獨犯吾所
不敢真勇者歟敬審侍側怡愉尊候萬福某拙且
懦人之所競吾之所避或者喜其介非也介雖非
聖人之中道亦君子之事也吾小人也吾焉能介
矣哉至於不察者又以為吾事曰是矯者也嗟乎
是又過於待吾者也夫矯云者謂其淑於初而慝
於終者也吾之於善豈不信美哉矯諛以之直矯
洿以之潔矯愚以之明壯猶少也老猶壯也大哉
矯乎吾何足以進此吾所以踽踽者門寒而資怯
立之單而助之鮮故其履地也若履氷焉舍腴而
趨瘠舍燠而趨凉吾其憎夫趨哉人方不後於此
塗而吾亦不後焉禍之招也人先焉吾後焉則又
為罪人舍焉吾不舍焉則又為罪貪亦罪褎善亦
罪甚矣乎為人之不易也吾則大惑矣平日之所
以質諸聖賢求諸師友者自以為庶乎其免矣出
而試之於鄉巳大閙如此然則試之又大於此者
其閙何如自今年來有三守焉一曰貌二曰口三
曰筆平居無事孰使吾無故而召閙者非斯三者
歟樂於求士聞一善則欲輕千里而交焉一言相
契則肆其所談不知經而談經不能文而談文不
知人而談必至於技癢而不自制則又云云而筆
之於其書見者或味焉或噦焉或猜其有刺焉或
詈其狂焉或忌其異焉貌以施諸人口與筆以施
諸巳此真四十二年之非也今日之所守者又自
以為庶乎其免矣足下乎將不知今日之吾乎將
知之而破之以㱕於舊乎甚矣朋友之不憐我而
又欲搔我譁我以病我也如足下欲知今日之楊
子乎畏足音如於菟聞論文如聞父母之名將疾
走掩耳猶懼罪悔之及巳也而何敢倡和應答如
影響哉朋友間每辱寄聲極知不相忘其如多畏
何暴客不足畏朋友大可畏畏生於憎憎生於䙝
䙝生於習習生於親故夫子曰朋友數斯疏矣嗟
平吾聖人其亦身履而知之乎夫數所以為親也
乃所以致疏則朋友之道可知矣觀足下之意若
以與吾相逺為恨以日相見為樂者足下乎此意
不惟非所以愛相敬足矣何必自親而之習自習
而之䙝自䙝而之憎自憎而之畏哉朋友本以相
樂反以相憂既以憂與人又以憂自與豈所謂愛
人與自愛也哉乆不見聊以奉惱足下之好懐也
須論語解義序篇不敢辭然吾之三守又為是下
破其一豈非命哉豈非命哉
　　　答歐陽清卿秀才書
某啟頃辱過我得軟語一再夕叩而聆焉清越愈
出知進學之功非昔日之隠几者也初爲吾友惜
於失舉至是不復惜學進而身退與身進而學退
此冝何惜則子之失有司乎有司之失子乎辱書
其詞暇其意迫安於貧而勇於道此某之所願學
者也而子之心正如此不知吾心之合於子乎抑
子心之吾合也某性足以取孤學足以取窮漠然
爲世之棄固也然吾友軰獨與世異取其棄而不
棄其棄焉使某之孤者朋窮者享謂吾之非則子
何取焉謂子之是則去衆以就其孤合於窮而離
於達吾之所以增於子者恐不足以補其减也子
其悔耶樂乎子則樂矣不悔矣然負暄者温觀雪
者凍所近者戒所累也以吾之孤窮而子近焉子
不慮於累乎哉世皆以為子笑而子不悟則亦可
憐矣則子之相從吾以為我賀而未敢以為子賀
也子以為若之何子誠不悪於累則吾之孤窮吾
敢獨而不分也哉所戒館地巳達之矣然行止人
能為之哉子以才為馬以見為路以力為鞭烏在
乎與吾近若逺也然猶當傳詢以塞子勤
　　　答學者書
某啟某作性僻違絶不喜與富貴者遊非敢有傲
也避彼之傲耳故着破褐煮野蔬而讀書之聲滿
天地則吾之貧賤未始不富貴而彼之富貴未始
不貧錢也故得以自負向也清卿與足下來吾門
初未知足下何如人也泛而揖儻而言未有以異
足下可與游乎不可與游乎吾之僻違之病似未
易痊也既而夜坐於族人家不敢與諸任齒而足
下獨亦不親彼而不踈我論文問學一語便與吾
心如印印泥於是驚焉不意鄉里之有足下又悔
其初之幾失足下也吾之病忽脫然去吾體幸甚
幸甚然獨有怪焉足下天資如此之秀朗而未至
於東流淙淙者抑豈天者髙而人者下耶今鋸一
松以為兩一則為鸞路王公式焉一則為破甑皁
隷蹵焉木不異也而器不同何也前之遭者庸工
也雖然輪扁不易致也敬之如敬父師饗之如饗
大賔大客則輪扁可致也致而不饗則怠於斵饗
而不敬則嗇於斵至於庸工嗟來可饗也與臺可
待也貪於庸工之不財費而忘其不費亦甚可惜
哉然蓋有家無宿舂者矣而亦責以力致輪扁是
亦敎餓者以何不食肉糜之智也無力而不能致
與有力而不肯致君子於此將不能致者譏耶不
肯致者譏耶足下之天者松也為鸞路不難也而
足下之所謂人者輪扁耶吾不得而知也庸工耶
吾亦不得而知也吾伹見足下之松未有以妙斵
者足下真不能致輪扁耶抑能致而不肯致耶足
下之病有一焉將足下之於輪扁雖能致之而未
能使之大者不嗇小者不怠耶足下之病兼焉三
病有一焉善醫者憂之足下有前之一以合後之
二此吾之所以為深憂也能致輪扁不肯致得輪
扁而以庸工視之不得輪扁而不力求焉安於缺
斧鈍斤之下而曰吾之材松也吾求為鸞路也必
也烏頭白馬生角木象生肉脚而後成也足下於
此有憂乎無憂乎願為鸞路乎願為破甑乎為鸞
路知足下之願也而吾未見其成也為破甑知足
下之不願也而吾未見其免也足下之三病未痊
也足下能有憂焉則無病矣病去而後成者可成
不免者可免矣某僻違之病荷足下而稍痊足下
之病其不以吾藥而痊乎雖然服之吐之又非吾
刀之所能及為足下惜此松故誦言至此足下不
怪否足下怪焉則吾僻違之病亦懼復作矣故吾
不惟為足下憂而又為我懼也不宣
　　　再答學者書
某乆不見因循又不通書謂足下必絶之也専使
鼎來惠書百千言及新文一編甚尉知足下於我
猶勤勤如此也徃來者相傳足下之學退矣今所
見舉子事業詞氣尚洶湧也但書詞中不無病耳
然大旱金石裂土山焦而廬山之泉一綫不絶可
以為難矣甚喜甚喜歐陽秀才鄉曲之名士澹庵
之所前席某之所敬畏足下與何也豈足下所挾
者不凡鄉里之中不足以容足下而外地之有司
不足以知足下耶容與不容知與不知吾曹本不
必介意而足下之懐似有所大不能㤀者何也足
下家富而力裕何病乎饑寒所病者正在乎不饑
不寒耳若饑寒二字天不輕以與人有以與之必
有以當之也某半生了無所得止得此二字耳足
下何理欲一旦分之似不得如此然觀足下之志
與才則頗有脫温飽而趨饑寒之氣饑寒本非美
事足下何樂於此而趨之太學者菁莪之陵沚也
而有所甚不宜於士不才則不宜不近則不宜不
貲則不宜非貲之尚也去鄉里而乆覉旅非貲則
何以自存足下之所不宜者其二也其一則足下
有進焉其三則足下有餘焉以其餘持其進以與
天下之士角於文字百戰之埸何不可之有然足
下進則進矣而未就也足下果有此志盍待其就
也乎未就而輕於戰一有不勝則足下之不樂恐
有甚於今之不樂者矣君子之有異才要當不自
輕恃其異而速於勝豈得為不自輕也耶雖然足
下之書吾知之矣必有所不快故不吐之於他人
而吐於吾足下自以為快矣而吾有所甚不快某
本無一日之長妄為朋友所許故後進之不知者
隨其聲而從之游其心則愛我也一者之學十者
之憎則是愛我者憎我之招也足下亦愛我之一
也愛未畢而憎巳至故足下之愛有所不願承也
若曰懼於人之憎而遂罪足下之愛則不可樂於
足下之愛而不恤人之憎亦不可莊子曰相煦以
濕相濡以沫不如相忘於江湖惟足下察之舉業
容細看有疵不敢黙雖然足下又豈可終以富而
廢才乎不宣
　　　答陳國材書
辱惠長牋細讀皆仁義之言深博之文也但見勉
以歐陽子公何不仁之甚某何罪公必欲試之以
舉鼎而置之於絶臏耶冨者資人寠者資於人反
顧其家無宿舂焉而曰我將爲發棠之舉妻妾羞
之國才曰何忘於覺民不知吾之無宿舂也覺之
之說某深求之三十年矣如初也國才責吾以覺
民不知以覺覺之耶以不覺覺之耶指虚廪以告
飢者而曰此有粟不知夫廪之自飢也而安能飽
人使聽者視而求求而虛仁者也則付之一笑耳
不然指於怒而廪於災不焚之不置也國才曰何
拒學者於千里之外使學者誤聽國才之言而視
焉而求焉則吾之虛廩殆矣哉人心之病莫甚於
一私不易於去而易於留某嘗以為易其所不易
而不易其所易惟賢者能之及讀國材之書則又
悔此論且天下佳處橃襫乎東山之巔笭箵乎溪
水之上國材以為佳乎否也否也國材何取之之
亟也佳也國材何不以分於我而先焉而擅焉國
材之於朋友佳者則不分而置人於絶臏又使人
焚其虛廪而偃然曰我仁也我忠也我不私也其
誰敢與國材友哉今之作人甚難懦者曰重勇君
曰躁泛泛者為賢昻昻者為矯一事未作而羣咻
至積毁銷骨其何可當某孤苦貧病之身脆弱不
足以堪之秪欠聚徒造作語言私立名字以召齒
舌耳國材授之以召齒舌之方而好謂之曰可以
震六合而響雷霆此正季子之鴆叔牙而曰飲此
則有後於魯國荷意雖厚敬再拜以避
　　　見何徳獻提舉書
某聞之天下之物不售然後售宗彛罍洗不鬻於
市而貴於宗廟之中深衣逢掖之服田夫野婦之
所怪笑而庠序之士不可一日無何也古器固不
合於今而文物固不諧於俗也天下之人亦豈盡
俗而不好古也哉有所不好必有所甚好惟其無
所合也人則以為無所可用也及遇夫識而好之
者然後知其可貴爾今有人焉嗜古而與時之背
信已而不人之徇世皆以譽諛取容恱而獨蹇訥
無可喜之言直情徑行又不能隨巧進善游者之
後此亦天下之癡絶而人之所共棄者也雖然不
遇於今之君子安知不遇於古之君子乎閤下之
文行超然絶人而退然無自得之色經世濟務其
聲凛然而不改一丘一壑之心然不求進而諸公
進之不求知而天子知之㧞於俊乂之中而分朝
廷一路之憂寄登攬求幾民頌其賢而吏憚其正
此非所謂古之君子者耶某也不佞區區所嚮偶
有前所稱之病坐是落落而窮也窮而不終窮或
者有俟於古之君子歟不遇於今之君子者命也
遇於古之君子者道也惟命能勝道惟道亦能成
命言道不言命不在閤下乎謹贄文一編進見乎
坐隅可敎敎之可進進焉惟閤下財幸不宣再拜
某再拜
　　　見蘇仁仲提擧書
某聞之君子之於世無意於合也有意於合者折
旋委曲惟合之求然未得其所無而先喪其所有
古之君子所以合者惟無意於合也無意於合人
者有守於巳者也有守於已者是惟無合於人合
則膠固而不可解昔齊人鼓瑟以干齊王而有罵
之者曰王好竿而子鼓瑟瑟雖工如王不好何說
者往往笑齊人之工於瑟而不工於求齊以為不
求合者之戒嗟乎是知齊人之拙於合而不合未
知唐人之巧於合而不合韋蘇州之詩天下之所
同美也客有効韋公之體以見公者而公不恱既
而以巳平生之詩見公而公恱之當其効人之詩
體以求合於人自以為巧矣而其巧適所以為拙
則夫舍己以徇於人與夫信己以俟於人其巧拙
未易以相過也彼齊人者患瑟之不工而巳矣瑟
果工矣天下其必有好瑟者矣無遇於此安知不
有遇於彼哉且吾之所能者瑟也所不能者竿也
今舍瑟而學竿竿未能而瑟先忘矣吾且不吾信
安能使王之吾信乎與其學竿而未必能也孰若
工瑟以有待也世之君子不懲於唐人之巧而懲
於齊人之拙則亦誤矣閤下乗使者車方春而行
部其風采之所動聲光之所臨士之挾寸長負片
善者孰不翹首企足願忠而望賜也哉甲則曰蘇
公之所好者何道乙則曰蘇公之所惡者何事趨
其所好而避其所惡惟恐後也噫是知所以求合
之合而未知不求合之合也閤下以元祐名相之
子孫而退然若一介之寒士文學行藝加人數等
而欿然如有所不及其未用也初不愠於退用之
而未盡也亦不懌於進小人之所異而忌焉君子
之所同而怙焉公之於人蓋未始有意於求合者
公則不欲求合於人而顧欲人之求合於己耶某
也生晚而學無朋地寒而時無遭將欲挈不肖之
身以自進於門下既無可喜之狀以取恱又無求
合之言以取售而獨持此書以見焉不知者又以
為拙也夫以巧而求合於人者某實耻之不惟某
耻之閤下實耻之也
　　　見章彦溥提刑書
某聞之求諸人者必得其所以天得其所以天而
不遇於人者有矣未有不得其所以天而遇諸人
者也古之人有三及門而閽人辭焉者何其有求
而不合有未相識而通夢寐於三年之前者又何
其無求而合也蓋求不求者人也遇不遇者天也
是故不得於天勿求於人不得於已勿求於天天
下之士狗苟茅靡求於人而不求於天求於天而
不求於己抑見其費心於外而失己於内而已烏
在其有遇哉就使其遇天實厭之惟忘於求天而
後得於已惟忘於遇人而後可以求於天彼王公
大人之存心不合乎天理則已如合乎天理則天
也人也人也我也精神之感召道藝之貫通蓋有
不求而合不介而親者某也廬陵之匹土也出於
山林之中而列於州縣百吏之後此豈有聲勢之
自振而親黨之相援以登于當世王公大人之門
乎而閤下之名天下莫不聞以光明俊偉之徳致
身于九卿立朝之節皜乎有耀天下莫不仰方且
徇道而不徇勢身雖外而望益重聖天子用是起
之於江湖而寄之以一路耳目之寄天下莫不恱
則閤下之賢固未可以泛然求而卒然遇也某也
雖有慕向歸倚之誠心將何以為見耶又足行部
照臨弊邑之日某乃以職視民旱於田里曾不得
與官吏負弩父老扶杖之列以望見使華之末光
見且猶不可得而况於求知乎乃聞閤下稱引其
姓名而訪問其所在嗟乎此古之君子折節下士
之美意而古之人以望實而取於知巳者也遥遥
千載此風之熄乆矣而某也獨何為者乃得此於
閤下乎求諸己則何有求諸人則何從豈非閤下
之存心合於天理而不顧流俗歟愛士之心通於
天而天同神比歟抑某有歸向門下之心而天人
之間自然遇合歟雖然某之遇乎閤下則存乎閣
下也鄙文一巻藉手為贄幸賜之覽觀察其心収
其迹而成其所以天不宣
　　　答趙季深書
君子之學心以心之身以身之文以文之者也文
能昭之身不能履之盈尺之花方寸之蕚而不能
成一粟之實君子謂之窽身能履之心不能不病
之如鑄鉛以為東序之鍾黄其外以金而丹其追
蠡以漆叩其音則瓦缶之不若君子謂之贗季深
不亟其已之仕而憂其弟之未仕遜其所宜得之
官以與弟此雖於聖人之中道為未契而清風髙
誼已足以媿汗俗而震貪夫矣季深之心季深之
身類非俗子之所能至也涵於經而肆於史出入
於韓栁三蘇之源流身肖其心文肖其身季深有
焉而反執禮甚卑求益其勇責報於僕甚豐此人
之所以為季深喜而為僕懼也眀知其中之空虛
而姑樂乎人之繆敬此有若所以見窮於羣弟子
而沈重之所以見棄於徐文逺也歟車覆於前吾
又從旃季深盍舍我哉季深之文大抵義說不如
論篇論篇不如䇿䇿不如詩季深厚意不可虚辱
故以三不如之說藉手於將命者季深楙之而已
　　　上史侍郎書
某聞之天下之不治不生於有所不顧則生於有
所不屑夫天下之事過於恤者敗過於不顧者又
敗過於詳者無成過於不屑者亦無成天下之難
治何為其如此也昔者秦人之治蓋嘗懲於不屑
之無成吏不肅則國媮秦人無不肅之吏民不力
則國貧秦人無不力之民兵不威則國弱秦人無
不威之兵然秦人無三者之短而秦祚無一日之
長何也知懲其所不屑而不知墮於其所不顧也
昔者晉人之治蓋嘗懲於不顧之必敗矣秦人言
利晉人不言利而言名秦人言事晉人不言事而
言理秦人言法晉人不言法而言道然晉之與秦
有異治而無異亂何也知懲其所不顧而不知墮
於其所不屑也且夫民之力竭而無餘也秦人猶
疑其有餘力也國之亂伏而有形也晉人猶信其
無亂形也故夫晉人過於不治秦人過於治某生
好為治亂之學力探之而非不幽也洞視之而非
不白也而二者之說徃來於胷中者三十年而未
有所决也豈其學之罪歟抑未見其人之罪歟索
之古不若索之今見其學不若見其人如侍郎者
豈非某之所謂其人哉蓋嘗得侍郎之五䇿而讀
之矣其論治也似不髙其論兵也似不工此世俗
之所以觀侍郎之論者也不知夫治無髙下而先
用者為髙兵無工拙而後於機者為拙侍郎之論
治而談兵也知先於用而止耳知不後於機而止
耳髙下工拙侍郎何心焉此某之所以竊窺侍郎
之論者也昔者老聃將出闗人莫知之也而抱闗
之更有尹喜者能候其氣而知之人莫之知五千
言之書所以作也某好為治亂之學而未能决夫
不顧不屑之說今得逢侍郎之過此而見焉而質
焉非幸歟五千言之得聞與否可傳與否侍郎其
圖之

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第六十四終
誠齋集卷第六十五
　　　　　　廬陵楊　万里　廷秀
　書
　　　與任希純運使寳文書
某皇恐伏以李春之月恭惟都運寳文大卿氷漕
整暇使華輝光相維自天台候動止萬福台閎蘭
玉之眷中表襲吉某廬陵書生也所學者旣非時
之所可施而所仕者又非才之所能爲今以抱虚
之學無適用之材驟而語作邑其不敗績也幾希
所幸天假之福得寳文以爲之依意者其或免乎
屬者具雙緘以修下吏之敬者禮也寳文報之以
翰墨之榮而還却其世俗之禮者道也蓋嘗以謂
自渡江以來禮流而道隱禮流則僞勝道隱則情
亡夫使天下之相與舉不以情而一出於僞則是
引天下之人而盡納之於面詐背不汗之地可也
孰爲此者士類實汗染之耳以酒而酲者必以酒
而解以士類而汗染者必以士類而洗濯今日之
事洗僞而歸之情復禮而近於道不在寳文乎不
在寳文乎欣賀欣賀雖然寳文之名滿天地而位
未充其名使之治天下則其澤不啻於一路前之
說不宜然而然後之說冝然而反不然我知之矣
正與邪不同門直與枉不合轍如是而已耳不然
自卿士之列膺受書賛秉執事樞亦己乆矣中之
不居而外之不去緩於相業而凾於使事不樂於
廟堂之顯嚴而樂於東湖西山之寂寞此豈人之
情也哉此其中必有不以道徇世不以利易義者
矣而世俗何足以知之某也不敏固不足以語於
斯嘗竊有意於斯雖然今則大惑矣蓋今日之爲
邑者非古之所謂爲邑者也今之俟爲邑者又非
古人之所以俟爲邑者也瘠上肥下古之爲邑也
今則反是俟之以士大夫古之所以爲俟邑者也
俟之以盗賊今之所以俟爲邑者也夫固有爲邑
而盗賊自爲者矣天下之大士類之衆而曰爲邑
者舉盗賊焉可乎不可也利孔盡歸於上而月獻
不减於邑夫爲邑者豈家有銅山哉則於是不詢
取之之法而詢取之之比比朝行而訟夕起上之
人則曰此盗也大抵縣令一縣令耳而又有百縣
令焉豪民則縣令也游士則縣令也里居之士大
夫則又縣令也有請謁者焉有强禦者焉有不輸
租者焉則誹十徇而一違焉則誹誹不已則怨怨
不己則訟未必其身訟令也或飛語焉或謗書焉
或貨不逞之民使爲之焉上之人則又曰盗也夫
以一縣令歒百縣令寳文以爲孰勝哉奉新之令
接耳目者有五人焉不以罪去者無一人焉夫豈
無盗乎哉夫豈盡盗乎哉是未可知也某也繼此
五人者之後其爲危栗之易而安全之難也昭昭
矣雖然有寳文與諸君子以爲之天清水明鏡其
必有别也有危栗而無安全非某之所當憂也無
廉於其躬無仁於其民此某之所當憂也苟廉矣
苟仁矣寳文且將爲知己矣又何憂之有短啓一
通不敢廢禮故也仰惟省鑒拜庭小遲所禱頥神
養氣用對于爰立作相之書某伏紙不勝震懼之
甚
　　　見龔實之運使正言書
某聞之賤生於有餘貴生於不足無急其所不足
無緩其所有餘者可與經天下矣急其所不足君
子知其無蓄不緩其所有餘君子知其有儲有餘
而不急不足而後急則亦無及矣昔者趙㐮子有
智伯之難入於晉陽顧謂張孟談曰吾有財矣而
箭奈何張孟談曰吾聞董安于之治晉陽也以狄
蒿爲宫之垣㐮子發之皆箭材也又謂張孟談曰
無兵奈何張孟談曰吾聞董安于之治晉陽也以
銅爲宫之柱㐮子取之皆兵器也且夫重安于之
時晉未有患也而狄蒿有餘也銅有餘也至於㐮
子之時箭不足矣兵不足矣不有董安于之儲何
以有㐮子之蓄哉今天下之士當其未用則緩其
所有餘及其旣用則急其所不足無乃非董安于
之意乎文如正言徳如正言慷慨敢言如正言觗
排嬖近不遺餘力如正言而猶淹恤在外庸人必
曰此正言之所戚而不怡也是烏足以知正言哉
不惟不知正言也是亦未知天之意也且天之意
安在將欲置正言於甚急之地不得不置於甚緩
之地蓋使其緩而有儲不至於急而無蓄也正言
儻又曰今有餘之時也吾不必儲焉可也萬一有
不足之時正言其獨能無急歟某也不肖亦不足
與於此然得事正言不敢不忠於正言夙而為正
言思之夜而爲正言思之安于之狄蒿正言有之
乎未也安于之銅柱正言有之乎未也有之矣天
下幸甚不然吾君一且舉正言而相焉正言獨能
無急歟正言之所當急今日之日也正言之所不
當急後日之日也正言試思之不宣某再拜
　　　與胡澹庵書
某悚息再拜屬者客裏落莫乃得望見玉立之容
於東湖之西西山之東一聴談間之淙琤便覺滿
面康衢之埃拂拂吹去矣君子不可得而待也吾
家子雲此語豈可誹其不解事也哉登仙之行獨
不得與追送之列折腰之役實使之然涉世之禮
事賢之敬乆矣二者之不相爲用也而况以涉世
者而事其師乎雖然語離之際逺送之情此古人
所爲登山臨水黯然銷魂者也某獨無情哉情生
於中而不可制勢禁於外而不得逞所謂一行作
吏此事便廢言之太息即辰夏氣歸竒恭惟遄歸
脩門得覲帝所忠勤天助台候動止萬福師門玉
眷均祉某以四月二十六日受職今且踰月矣上
官見容吏民見信者不曰自澹庵門下來乎始至
之日深念爲邑者平生之所病欲試行其所學而
有所未敢信欲效世之徤吏而又有所必不能二
者交於心而莫知所定卒置其所必不能者而守
其所未敢信者於是治民以不治理財以不理非
不治民也以治民者治其身也非不理財也以理
財者理其政也其身治者其民從其政理者其財
給某雖不倿行之朞月亦庻幾焉用此知天下無
不可爲之事也士大夫見一邑而畏之則大於一
邑者何如也畏事生於不更事更事則不畏事矣
然作邑有可畏者重爲任而罰不勝逺其塗而誅
不至此其可畏也以作邑者之心爲作州者之心
則何畏之有而今則不然也敢私布之先生或造
膝所陳儻可及此平先生是行必居中必得政必
盡言必伸道必尊主而芘民必强中國而弱夷狄
天下所以望先生先生所以許天下者於此不更
舉矣多賀多賀麻陽叔父有書于先生欲求一字
之褒於劉帥恭父先生豈嗇此於門弟者蒙揮毫
斜行使傔人領之以歸某當即送似於麻陽也欽
夫猶外補先生獨無意乎函丈之侍眇在天半惟
先生以身爲社稷之依可不愛重
　　　與張嚴州敬夫書
某頓首再拜欽夫嚴州史君直閣友兄屬者曽迪
功蕭監廟江奉新過桐廬因之致書計無不達之
理孤宦飄零一别如雨欲登春風之樓䆒觀三湘
之要領此約竟復堕渺茫中不但客子念之作惡
而己春風主人不爲造物之所舍人事好乖前軰
此語暗與人合言之三嘆也即辰小風清暑㳟惟
坐嘯釣臺人地相髙佳政藹如令修於庭户之間
而民氣和於耕桑壠畒之上天維相之台候動止
萬福相門玉婘均慶某將母携孥已至奉新於四
月二十六日交職矣半生惟愁作邑自今觀之亦
大可笑蓋其初不慮民事而慮財賦因燕居深念
若恩信不可行必侍徤决而後可以集事可以行
令則六經可廢矣然世皆舍而己獨用亦未敢自
信又念書生之政舎此則又茫無據依因試行之
其効如響蓋異時爲邑者寛已而嚴物親吏而踈
民仕威而廢徳及其政之不行則又加之以益深
益熱之術不左其術之不善而左其術之未精前
事大抵然也某初至見岸獄充盈而府庫虚耗自
若也於是縦幽囚罷逮捕息鞭笞去頌繫出片紙
書某人逋租若干寛爲之期而薄爲之取蓋有以
兩旬爲約而輸不滿千錢者初以爲必不來而其
來不可止初以爲必不輸而其輸不可却蓋所謂
片紙者若今之所謂公據焉里詣而家給之使之
自持以來復自持以徃不以虎穴視官府而以家
庭視官府大抵民財止有此要不使之歸於下而
已所謂下者非里胥非邑吏非獄吏乎一雞未肥
里胥殺而食之矣持百錢而至邑羣吏奪而取之
矣而士大夫方據案而怒曰此頑民也此不輸租
者也故死於縲紲死於飢寒死於癘疫之染汗豈
不痛哉某至此朞月財賦租給政令方行日無積
事岸獄常空若上官儻見容則平生所聞於師友
者亦可以略施行之前輩云孔子牛羊之不肥㑹
計之不當則爲有責牛羊肥而已矣㑹計當而已
矣則亦不足道也某之所以區區學爲邑者言之
於眼髙四海者之前眞足以發一莞也方衆賢聚
於本朝而直閣猶在輔郡何也某無似之迹直閣
推挽不少矣其如命何三逕稍具徑當歸耕爾鄙
性生好爲丈而尤喜四六近世此作直閣獨步四
海施少才張安國次也某竭力以効體裁或者謂
其似吾南軒不自知其似猶未也與虞相牋一通
今􁘥一本能商略細論以教焉至幸至幸戒仲今
何曹定叟安訊不踈否不貲之身願爲君民愛之
重之不宣
　　　代蕭岳英上宰相書
某聞之私者君子之甚惡也利於私必不利於公
公與私不兩勝利與害不兩能故夫私者君子之
所甚惡也雖然私足以害公矣亦有利於私而利
於公者昔者楚有直躬其父竊羊而告之吏令尹
曰殺之謂其直於君曲於父也魯人從君戰三戰
三北問其故對曰吾有老父身死莫之飬也君子
以爲孝而舉之由楚人而觀之公莫甚焉由魯人
而觀之私莫大焉然而公者見殺而私者見舉何
孟子曰於所厚者薄無所不薄也人能賣其父則
君何有焉楚人之公非公也以公而害公者也是
以君子殺之也人能不棄其父則豈忍棄其君魯
人之私非私也以私而利公者也是以君子舉之
也嗟乎天下不難治也善立法者能如楚之殺直
躬魯之舉敗卒則天下不難治矣古今之法至於
吾宋備矣吾宋之法至於吾君吾相密矣雖然亦
猶有備中之缺宻中之䟱者乎某請得而言之吏
部之法曰爲從政郎有六考而願致仕者與之遷
通直郎遇郊祀則有封贈之典此聖人立法之意
所以厚人子之私者也而近嵗之言者曰選人有
以嶽祠補考而關陞改秩者亦有全用雨仕嶽祠
而改秩者僥倖之啓莫此爲甚於是乎選人嶽祠
並不理考矣朝廷更法之意所以破群議之私者
也夫厚人子之私者豈非塞其濫而貴其實乎法
之備且宻未有妙於此者也而某猶曰備中有缺
密中有䟱者何也前之法教之以孝此法備矣然
以奉祠理考而改秩者法之所不及防也故曰備
中有缺也後之法塞其濫進此法密矣然革其以
奉祠理考而改秩者併及其以奉祠理考而致仕
榮親者故曰密中有踈也且夫以祠考而關陞是
誠濫也以祠考而改秩是誠濫也謂其利於私不
害於公不可也若夫以祠考而致仕者是固利於
私矣亦豈有不利於公者乎告老者多則廩給者
寡矣其利一也因告老之身以及其親忠孝之教
於是乎在其利二也封贈之典有榮名而無實費
然上有不貲之恩而下有不貲之榮其利三也一
舉而三利従之亦何憚而不聽其以祠考致仕乎
以某之管見謂冝爲之法曰以祠理考而關陞改
秩者勿聽以祠理考致仕而遷官封贈者聽如是
則破羣臣之私且塞其濫厚人子之私以教之忠
可以並行而兩利矣某所謂利乎私亦有以利乎
公不在兹耶不在兹耶雖然某也年六十有餘矣
改秩榮進非某事矣獨念父母罔極之大恩三釡
之養則不及矣所以爲之報者惟贈典而已矣今
又絶望焉豈非痛之極乎仰惟相公以孔子孟子
之所以事君者事君以孔子孟子之所以澤民者
澤民朝廷之深仁厚澤如天斯寛如地斯大無一
物之不得其所者而某也有榮親之階又有絶望
之痛豈非所謂一夫不獲而吾相之所深耻者耶
滌其耻療其痛造化之力直餘事爾昔者孟嘗君
至楚楚獻象牀使登徒氏送之登徒氏不欲行孟
嘗君之門人有公孫戌者受其寶劒入諫曰君奚
受象牀哉孟嘗君辭焉公孫戌出孟嘗君返之曰
子教我甚善子何志之喜也公孫戌曰君得廉名
臣得寶劔也孟嘗君善之夫公孫戌之得寶劔者
私也然而能成孟嘗君之廉名者公也不以私廢
公不以公咎私孟嘗君之所以爲賢歟今某妄議
朝廷之法而出於自榮其親之私豈不有公孫戌
之嫌哉然因家以及國因親以及君是亦以私利
公之義也以私廢公以公咎私相公豈其然哉進
越而言震懼無所不宣
　　　答劉興祖教授書
某奉别云乆踈得上狀自到中都兩䝉翰墨足見
不忘伹禀目之禮此胥史施之於長官鶡夫施之
於元戎非章甫輩所冝效也古人云尺書千里面
目吾友不師山谷老人簡牘而顧作此俗禮何也
知故人必不怪輙僣及之承問進學之說古之聖
賢在方䇿今之風烈有前輩心肖則行肖之矣而
况於文辭乎仕之通塞命也身之淑慝非命也敬
脩其非命者以聽其命者此吾所聞於古人也不
淑諸身以求不塞夫命豈吾所聞於古人所聞止
於此所以聞者不止於此吾友自求之則自知之
矣餘惟珍重
　　　答曾主簿書
某再拜主簿學士乆無閩中端便踈於上狀辱翰
墨之賜感刻則多矣愧又倍之即辰冬温恭惟台
候萬福示戒澹庵先生之說敢不服于箴言伹澹
庵之彈文言者憾之假薦士不實以繫之澹庵初
薦李秀實蓋應詔書求財賦獄訟之才澹庵以秀
實充薦未爲失也特當時薦章不曾說破秀實雖
有隠年之謫而其才不可廢以此遂爲言者所排
爾若夫澹庵貫日月之忠塞天地之名言者可得
而掩之哉孔北海曰今之後生喜謗前輩此近世
尤甚之病也澹庵紛紛之論無乃出於孔北海所
云者耶願吾友勿輕信之生則爲東家而萬世以
爲仁義禮樂之主此吾夫子所不免也澹庵獨得
而免乎可付一笑也所冀保重立俟薦用
　　　答惠州陳㐱仲羽秀才書
某𥘉未識風裁之時得名實於林司成謂仲羽以
南之秀也多讀古書能文辭喜哦詩句超然不凢
及䝉一再惠顧袖出長牋大氏其文鎔百氏而鑄
以已者也雅不陳蹈竒不怪歸林先生之學全付
之子矣以極暑且不小住欲奉𣢾未能也辱寓書
便如對面縱談何時眞得對面縱談耶或出山來
見臨甚佳耳汗如漿反筆外之意雖欲盡吐焉能
盡吐強飯強學以發舒大業震于一世至望
　　　答劉子和書
某屬嘗上狀修慰審關聽聞兹承遣騎下教感悚
萬斯恭承過聽乃以母夫人銘詩下諉兹事重大
當今郷曲冝爲者澹庵先生省齋詹事兩公而已
不知彼而之此豈戯我哉伯仲間深於伊洛明誠
之妙學者必非戯也過也抑區區之文辭固學道
者之所羞薄故不以所賤者諉兩公亦不必擇其
人而後爲歟而某少也賤粗知學作舉子之業以
千斗升爲活爾烏識夫古文樣轍哉文於道未爲
尊固也然譬之瑑璞爲噐瑑固璞之毁也若噐成
而不中度瑑就而不成章則又毁之毁也君子不
近庻人不服亦奚取於斯某承命之次􁑔然汗出
辭焉則於年兄若已踈不辭而受簡焉則於自詭
爲已重志文當因丁張二子之所書而某姑擬作
數語爲銘以致年家子姪之悼於年母庻乎其塞
命也亦不敢自必其可用也取之絀之惟裁擇焉
願少寛數日之期當走山僮送似子澄聞旣歸已
於前書附慰兹不重出
　　　答周子充内翰書
某再拜某拜辱四月二十日手筆至感至榮竊知
考文殿廬土苴之餘陶鑄晁董甚盛甚賀即辰夏
氣已熱恭惟台候動止萬福欽夫書信仰荷轉致
徵山谷祠堂記今􁘥一本所望斵其堊也紙尾有
施南局得某近詩而獨鄙棄門下之語極知戯言
然讀之面熱汗下不勝大懼某少也賤且貧亦頗
剽聞文墨足以發身騃不解事便欲以身殉大不
遺餘力以學之竟何所成雖成竟何所用自吾家
子雲苦一生之心於太玄法言之二物以待後世
之子雲子雲死近千載竟未有子雲此韓子所歎
也某以爲不然韓子之歎過也子雲之慮亦過也
且何必待後世之子雲也同時亦自有子雲矣所
謂醤瓿者非同時之子雲乎不人之逢而醤瓿之
逢未爲無逢也古今文士每以子雲爲嘲不知嘲
子雲之未旣而其家醤瓿復嘲之在旁矣大之成
者止如此而况如某之學焉而不成者耶是故昔
也自憙旣而自笑今則不然不惟不自笑也亦復
無可笑者矣忍性於飢凍之埸背馳於權利之轍
而顧斵心於破硯凋鬢於敗素是其初豈不若可
憙哉其究良可笑也雖然是猶可笑者也今則朱
墨之與曹錢榖之與諏日與胥史爭席顧昂首睅
目與髙人勝流競一駟於文囿雖求所謂可笑者
亦空空矣投卑醬瓿醬瓿且不受也而况内翰商
盤禹謨之乎杜詩韓筆之妙此固小巫之所以心
驚族庖之所以魄動者也而某也當空空無可笑
之時乃敢自進其薄技哉屬因施子寄近作詩文
一卷而責其報某也與施子布衣交且均貧且賤
焉旣不可無報且不容伹已則亦妙一二詩以塞
焉而已矣蓋霜夜之蛩相遭於草根後栖之禽胥
命於風枝則唧唧氐歎啾啾交訴其理然也而朝
陽鳴鳯覽於千仞之表俯而視曰之二蟲獨相語
而鄙我也不亦左乎儻不以岐山之妙音而賤啾
唧之寒聲而欲聽焉而或恱焉則亦將奏而聒焉
政恐鳳聞之而愁思焉則二蟲者未足以起鳳之
恱而適足以爲凰之悲爾鳳亦奚樂於此乎哉信
筆縱言一笑某再拜
　　　答施少才書
某再拜少才尊兄足下某之於兄如兄之於某蓋
身離而心合口異而嗜同也使得相從而鳴焉不
寜惟天地無春秋而已旣相别十七年今又相去
五百里藉弟令數致書吾猶不快乎爾而况所謂
不快者又不數耶賈子云以簿書不報期㑹爲急
某昔讀書至此必掩鼻而過之今則不然豈惟不
掩鼻又將褰裳而踐之焉然則某之於兄雖欲及
事外之勝談而中書君已如田神功輩不受光弼
約束矣以是自恨得兄書則加恨豈兄有可恨蓋
曹太子之歎中山王之悲襮乎觸裏乎感也兄云
吾儕所自得於己者必有以行於今而傳於後如
是而不行於今命也其不傳於後亦命也幽哉施
子之言也而某之見與兄似有小異者蓋命職乎
彼道職乎已職乎彼者其卑也奚以禦其不卑也
奚以取若是者不聽乎彼不可也聽乎已亦不可
也至於職乎已者已之不朂職之不劬拱手而聴
乎彼曰命也吾有目於此閉之則不覩泰山開之
則泰秋毫今也自閉焉自不睹焉而曰吾有聴乎
彼也可不可乎孰使吾行於今者非命也歟孰使
吾不行於今者非命也歟若夫傳於後與不傳於
後此誰之罪功而又以尤乎彼哉以不傳於後而
尤乎彼則妄尤乎命以傳於後而不尤乎彼則妄
徳乎命且命也者旣能通塞吾於今亦足矣又能
通塞吾於後不已甚乎使其果能若是則孔孟顔
曾乆哉其泯也然楊雄韓愈命能不伸其生而不
能不申其死二子之死其言行之巨力猶足以不
制於命而况孔孟顔曾也哉某昔者竊聞之孟子
曰舜爲法於天下可傳於後丗我猶未免爲鄉人
也是則可憂也孟子曷嘗曰舜之傳者命也吾之
未免郷人者亦命也而不憂乎哉願與兄楙焉所
謂命者論而勿議可也存而勿論亦可也行於今
不行於今吾旣知其彼之職也吾奚以越職乎哉
蓋有非彼之職者矣書生之論丗以爲迂若某此
論乃欲楙其非彼之職者而不越夫彼之職者今
之言曰越之斯通聴之斯窮不楙不塞愈楙愈塞
而吾二人者反之豈特迂而已哉夫子所謂下愚
不移者殆謂某輩乎雖然行於今傳於後匪舜匪
堯未有兼焉者也不然苟職於已者盡矣果不行
於今乎不行於今矣果不傳於後乎傳於後而不
行於今吾奚病哉旣傳於後又欲行於今不旣傷
廉矣乎以是而求於彼彼亦必告匱矣不然吾姑
置其一求其一可也若曰不卑其二併奪其一則
吾不能知矣江之西湖之南山可鋤溪可漁吾與
子其蚤歸乎不宣某再拜
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第六十五終
誠齋集卷第六十六
　　　　　　廬陵楊　万里　廷秀
　書
　　　答廬誼伯書
某再拜誼伯丞公學士即日良月晴寒伏惟涉筆
有相台候動止萬福庭闈壽康長幼有慶某孤苦
餘生不自意全故人不逺千里遣一个行李訪問
生死此意矣無以當之如何寄新作兩軸盥病手
摩老眼疾展快讀所謂如行山隂道中山川映發
使人應接不暇也諸牋如謝蔡卿薦書者最佳惨
澹之味剖劂之功大氐神駿祖蘇氏蕭散宗后山
非今所謂四六者也至於古文如送蔡漕序其初
論逺近等詞數行布置以韓至中間數語圜折反
覆氣骨殊似半山老人也雖泳之未幽咀之未永
育之未就然譬之學良庖者一旦使之爲周人之
蚳醢魯人之胾羮晉人之胹蹯未必盡似也而其
風味小異嘗者知其非族庖之所能市脯之所有
也甚賀甚賀惟詩似未甚進蓋體未宏放句未鍜
鍊字未汰擇借使一兩聮可觀要之未可摘誦令
人洞心駭目也如成敗蕭何等語此不應收用詩
固有以俗為雅然亦須曽經前軰取鎔乃可因承
爾如李之耐可杜之遮莫唐人之裏許若箇之類
是也昔唐人寒食詩有不敢用餳字重九詩有不
敢用糕字半山老人不敢作鄭花詩有不敢用糕
字半山老人不敢作鄭花詩以俗爲雅彼固未肯
引里母田婦而坐之於平王之子衛侯之妻之列
也何也彼固有所甚靳而不輕也知下問文字之
意甚誠且廹故盡言而無忌足下能不督過否不
督過矣能不芥蔕否不芥蔕矣能樂從否徴詩文
某自常州及歸途及山居有七百詩廣東四百詩
多未能致居憂三年守言不文之禮詩文皆不作
近財免䘮程帥來覔江西宗派詩序蓋渠盡得派
中二十六家全集刻之豫章學官此一鉅題也初
得程之書頗有楚莊王不徳而貪以遇大敵之歎
亦旣强作數百言􁘥矣今送一本足下詞源方如
桃華水生見此可以笑老人筆力之退當曰吾不
敬子矣湖南諸司皆無一日雅坐視名勝不能誦
佳句扵百寮之上獨有媿悵而已然至寶所在神
光異氣天且不秘人其能揜之哉所幾强飯自愛
不宣
　　　荅徐賡書
某再拜載叔徐君足下宿昔辱臨晤語有頃知嗜
學之不淺鑽文之不惰將有以應吾君俊茂之求
而赴當世經濟之用也甚欣甚賀兹又䝉移書諏
以今日科目文詞之利病某陳人也敢知時世詞
章之利若病哉方掩荀躒之耳閉彌明之口之不
暇而暇荅乎哉非不敢也非不暇也聞之者必信
不也信與不信固非所宜恤而又足下諏之而不
置聊復狂言蓋聞文者文也在易爲賁在禮爲績
譬之爲器工師得不必解之以爲朴削之以爲質
丹雘之以爲章三物者具斯曰器矣有賤工焉利
其器之速就也不削不丹不雘解焉而已矣號於
市曰器莫吾之速也速則速矣於用奚施焉時世
之文將無類此抑又有甚者作文如作宫室其式
有四曰門曰無曰堂曰寢缺其一紊其二崇􁵅之
不倫廣狹之不類非宫室之式也今則不然作室
之政不自梓人出而雜然聽之於衆工堂則隘而
廡有容門則納千駟而寢不可以置一席室成而
君子棄焉庶民哂焉今其言曰文烏用式在我而
已是廢宫室之式而求宫室之美也抑又有甚者
作文如治兵擇械不如擇卒擇卒不如擇將爾械
鍜矣授之羸卒則如無械爾卒精矣授之妄挍尉
則如無卒千人之軍其禆將二其大將一萬人之
軍其大將一其裨將十善用兵者以一令十以十
令萬是故萬人一人也雖然猶有陣焉今則不然
亂次以濟陣乎驅市人而戰之卒乎十羊九牧將
乎以此當筆陳之勍敵不敗奚歸焉藉弟令一勝
所謂適有天幸耳抑又有甚者西子之與惡人耳
目容貌均也而西子與惡人異者夫固有以異也
顧凱之曰傳神冩照正在阿堵中又曰額上加三
毛殊勝得凱之論畫之意者可與論文矣今則不
然逺而望之巍然九尺之幹迫而視之神氣索如
也惡人而已乎抑又有甚者昔三老董公說髙帝
曰仁不以勇義不以力惟文亦然由前之說亦未
離乎勇力邦域之中也盍見董公而問之問而得
之則送君者皆自崖而返矣若夫前輩所謂古文
者某亦嘗耳剽而手追矣顧足下方業科目夫業
科目者固將有以合乎今之律度也合乎今未必
不違乎古合乎古未必售於今使足下合乎古而
不售於今足下何獲焉分土炭無愛也其它日之
俟不宣某再拜
　　　荅王季海丞相問爲嫡子報服書
某再拜昨承誨荅至感即朝㳟惟鈞候動止萬福
某今早原廟㑹㔫檢正京右司復告之以鈞誨欲
從宜加服以重大宗抗章釋位以免朝服二說可
行以否皆合詞以爲未安蓋禮所以别嫌明微者
也嫌莫大於尊卑之疑微莫嚴於豪髪之差是故
君子於所尊者伸則於卑者不得不詘矣於公義
有所隆則扵私恩不得不殺矣母者尊也嫡子雖
重然而卑也孝者天下之大公也慈者天下之達
私也尊卑無二極公私無两隆若夫禮重大宗律
有明文此禮之常也今也仰則怡壽母俯則悼嫡
子此禮之變也常則經用變則權行權者非權術
之權也權衡之權也權然後知輕重且禮經不純
素老萊子必戯綵丞相不忍於服朝服宜也至於
加服丞相必有所大不忍矣當大不忍之心發見
之時丞相從而察之此即天髙地下禮制行焉之
本意也春秋爲尊者諱豈惟諱其過差而已哉凡
吉凶哀樂無往而不諱也從其所當諱者而求之
則思過半矣古人舎魚而取熊掌者正於大小輕
重之疑而决之以從其一也孝與慈二者不可得
兼豈特魚與熊掌比哉聞見所及不敢泯黙願更
與博習於禮者熟議而酌取之泯黙願更與博習
於禮者熟議而酌取之詩不云乎赫赫師尹民具
爾瞻丞相此舉可不敬乎不宣某再拜
　　　與周子充少保書
某伏以涉秋益熱㳟惟觀使少保丞相小泊雲莊
天棐忠藎鈞候動止萬福相眷鈞慶某自得邸報
知釋位去國而莫知風帆所指近得尤延之書乃
知度夏於陽羡吾人仕宦有進便有退有出便有
處丞相學力豈不能藥河隄以障屋霤所可憾者
君子得時行道而不得究其緼耳然道之興廢聖
人歸之命斯文之興衰聖人歸之天則丞相又奚
憾焉當庚午試南宮丞相雪中騎一馬於前某荷
一繖於後之時豈知丞相至此布衣位極上宰此
外復奚須哉抑湯朝美飲醇酒之論丞相尚記憶
否已矣姑置是事獨世路風濤具可畏可近有讀
邸報感事詩去國還家一歳隂鳯山錦水更登臨
别來蠻觸㡬百戰險盡山川多少心何似閑人無
藉在不妨冷眼看昇沈荷花政閙蓮蓬嫩月下松
醪且滿斟當左席進步時髙揖辤去此舉甚善惜
再留耳聲利之埸輕就者固不爲世所恕蔡定夫
是也而不輕就者亦復不恕何哉朱元晦是也論
至於此則去就辤受皆不可耶可畏可畏某此間
隨分支吾儘可卒歳但年來家私事殊惱懐抱今
年閏月中男房下一男孫未晬而夭止有此一孫
耳苦哉苦哉丞相何時西歸别得修敬心畢無聊
􁁈􁁈奏記黄檗茶二斤聊復伴書竦仄竦仄願言
盡珍重理以繫善類之望
　　　荅胡季解書
某頓首再拜復書季解判院執事某今月二十七
日有皮秀才來訪坐定袖出執事書一封云有果
舉得官蕭君者以此書託轉致某發書讀之䝉執
事命戒令作先忠簡大資老先生文集序引某即
日下筆今以獻焉然是舉也初而驚中而喜卒而
疑夫焦僥氏者其長三十寸今有人詭之以負泰
山豈其任哉某是以始而驚世蓋有學畫三十年
者問其平生所冩則盡塗之人也一日乃得見子
都而冩焉一何其遭又何其榮也某是以中而喜
世有藏曹將軍之馬者或者病其瘠而加之肉又
有藏滕王之蝶者或者病其淡而加之鈆黄馬不
瘠矣蝶不淡矣然豈其眞哉某是以卒而疑某之
所以驚喜未畢而疑又繼之者何也昔者執事嘗
命某作老先生行狀矣某不自量其不能而輒不
辭遜遂擬作以獻焉執事不以爲不可也它日得
石本則或者增如其辭與某所獻者小異矣且如
老先生上皇帝書論和戎事某掇其粹精之尤者
書之矣而或者增如之以全文謹案論語二十篇
而太史公作孔子世家所載者僅三十餘條由或
者之見則太史公之書缺矣曷不盡二十篇而載
之之冨也楊雄元后誅七百餘字作元后傳所載
此文十六字而已由或者之見則班書亦缺矣曷
不盡七百餘言而載之之華也又如老先生論士
大夫之懦某述其辭曰謂無勇婦人而或者增加
之曰謂無勇爲婦人謹案左氏傳曰楚人謂乳穀
謂虎於菟由或者之見則左氏之文缺矣曷不曰
謂乳爲穀謂虎爲於菟之明也大抵作者豐述者
約非好約而惡豐也每事而載之之豐將不勝其
載也某也慮淺而無深湛之思辭拙而無絺繪之
工固也然非或者所當過憂也夫斯文之淺且拙
自有斯人之職其咎或者何必任斯文之咎代斯
人之憂乎不曰過憂而奚也而執事不察從而行
之意者非執事之不察耶意者執事是時哀戚之
中不暇於察耶夫某昔以行狀而蒙或者之增加
矣今又以序篇而取或者之增加退之不云乎足
下之玉凡幾獻而足凡幾刖再尅之刑信如何也
某雖欲不疑得而不疑乎今所獻序篇之文萬一
有不得當於孝子慈孫之意非敢遂其非也不自
見其睫也願離婁子吹毛以盡告之某當敬受敎
一易再易數易敢以勞爲解哉惟勿使或者之説
再行焉則幸矣吾曹相從群居啇略文字之間初
喧而忿爭中靜而嘲戲此書生故態也此事寂寥
乆矣聊復供一莞不宣八月二十九日某再拜
　　　荅沈子壽書
某再拜子壽史君寺丞詩弟即日冬初㳟惟台候
動止萬福某頃在金陵聞子壽宅太夫人之憂嘗
走一騎􁘥唁辭念䘮不二事書中欲它及忍它及
乎此心耿然今未釋然也未幾某以臂痛謝病免
歸如病鶴出籠如脫免投林此意此味告之野人
野人笑而不荅告之此心此心受而不辭自此惟
山不深林不宻之爲恨山深而林宻予何恨哉猶
有恨者不蚤焉耳蚤非所恨也自此幽屏遂與世
絶上之不敢以無用之姓名入於脩門之下不敢
以無滋之書問至於通貴惟是平生方外之交一
世詩文之友遣於心而不去去於心而復來此一
事獨擾擾焉於吾心萬事俱遣一事猶在雖與世
絶有未絶者是亦心之一病也臂病無藥可療心
又病焉何藥可療哉一身有一病不幸也今吾一
身而二病焉幸乎不幸乎抑又有幸者遣之而不
去也去之而復來也如吾子壽也念之而不可見
也問之而不能往也不以其逺乎哉不以其病乎
哉以子之病且逺念子壽而不可見問子壽而不
能往是又大不幸者而曰幸云者相温以湿相濡
以沫相忘於江湖三者孰愈乎故曰抑又幸焉不
然能詩如子壽能文如子壽與人交不以燥濕凉
燠兩其心如子壽此而可踈孰不可踈有風北來
吹墮好音知故人之不我忘如我之不故人忘也
乙集新詩一篇三過也不惟三過也又將百過焉
使予駭然立躍然唶曰是非復呉下阿蒙矣大篇
若春江之壯風濤也短章若秋水之落芙蕖也歐
公云老夫當避路放它出一頭地今則不然雖欲
避路子壽已斷吾路矣雖欲不放出頭子壽已嶄
然其頭矣勍敵如此尚何言哉尚何言哉九江山
水國也天賜詩人賜之大江爲之旨酒兕觥賜之
廬山爲之籩豆大房賜之庾樓風月陶逕松菊爲
之毛庖胾羮酲於傷而飽於過是吾憂也詩於貧
而句於匱豈吾所憂哉側聞前茅未至葱佩未瑲
而水石驩迎鷗鷺候門矣吾不以爲子壽賀而以
爲江山賀也它日得句肯我寄乎有渝此盟詩神
厄之俾隊其詩毋入杜域一笑某㓜無知識妄意
學道愛人之事誤墮在一世爭奪之埸今幸天脫
謝家東山已决終焉之志青鞋布韈從此始矣子
壽方爲時用而顧欲與吾游子壽利乎哉若曰非
利之謂也然而未敢求絶乎爾則亦未敢求絶乎
爾惟强飯自愛永爲風月之主人惟此之望世俗
暄凉頌禱之辭知子壽必不欠此如欠此其問諸
水濱
　　　答葛寺丞書
某一昨謝病免歸僵臥空山泉石之與曹猿鶴之
爲使己與世絶惟恐姓名之落人間聲光之墮塵
中也有如年丈以四海九州同年之契三年江上
從游之樂風亭月觀尊酒論文之反亦復影響昧
昧久不通元字脚非踈也顯晦之勢雖欲不異獨
得而不異乎郡中白粲之檣西歸長年三老劉其
姓明其名者闖然剥啄荆扉持雙鯉挈乗壺及八
缶云我葛同年之寄逺也端拜凾書披讀牋辭裂
下錦機鏘鳴瓊琚竒怪闘進應接不暇煙霞爲我
驩喜松竹爲我鼔舞便如揖絶俗出塵之標聆登
峰造極之論相羊乎賞心白鷺之間覽觀乎三山
二水之外也顧獨有可怪者一紙情話吾人事哉
雙緘世俗之禮豈吾人事哉若曰施之於所尊則
我與公非同等乎若曰施之於所敬則公於我非
繆敬乎深源所謂咄咄怪事不於此乎在復於何
在哉乆不奉謔小庚此債當爲我抵掌絶倒也老
來心中不挂一事獨有一苦事使我不悵惘而不
得也孰使吾悵惘而無與者非孤斟而無佳客乎
孰使吾悵惘而無聊者非有山珍而無海竒乎呼
酒未至愀然不怡酒旣至愈愀然不怡豈酒使我
至此使我至此者前之二無也今開乗壺則糟丘
之郭索不介紹而至啓八缶則東海之鯨魚不波
濤而來是夕爲公持以左手洗以苦酒邀歡伯酌
大白忽乎不知烏紗之落與否玉山之頽與否也
而况太白之死與未死伯倫之埋與不埋哉吾之
苦事不覺脫然去吾心也非公賜而誰賜也而來
書云某方味道腴而乃以滋味爲寄則陋矣某敢
有問年丈謂道烏在道在瓦礫道在坑谷獨不在
糟蟹鯨鮓乎道不在糟蟹道不在鯨鮓是爲道乎
是爲非道乎併供夫子之一莞新除名城未足多
賀年丈旣以爲某謝某獨得不以爲年丈賀乎小
啟别紙呈似乆不請益併求匠石之斵其蠅翼也
傳檐茶七十銙萬安産也里之士以此見饟者矜
之以爲不減雙井日鑄也及章貢雪糖八角併以
伴書匪報也某待盡山林而公方登用合并渺無
前期願言爲斯文珍重某臂痛不能親札敬占兒
軰代書皇恐不宣
　　　荅朱侍講
某再拜伏以春事將中苦雨未解㳟惟宫使待制
侍講契文辭帥不拜謁祠聽請天相合候動止萬
福某間者　焉乆不脩問非踈也宜也自不俟駕
辱書語離之日嘗稟及病廢之人書問不應至朝
貴矣向丈忽以所賜手札來得之驚喜當其入也
固知其不乆也執古之道以强今之踐持已之方
以入時之圜是能乆乎不乆何病不乆然後見晦
老甚歎甚賀若老夫者不伹老而已今眞成一病
夫矣人日後一日略入州府一見益公又後三日
歸則大病矣倒卧如死欲起如癡坐則呻行則憊
自斷此生已與世絶而不我知者猶欲見分所啖
嗜者而謂吾晦老亦有是語乎世有噬腊而遇毒
者歸而諗其徒曰爾欲腊乎何以異於是乆缺謔
浪一笑所願貴珍以棟孔子堂安得合并以窮游
方之外
　　　與余右相書
某再拜伏以即辰仲夏之月暑風清微㳟惟大丞
相精忠格天獨力挈國三神隤祉鈞候動止萬福
相門玉眷諸郎直閣蒙休惟均某謝病免歸掃軓
幽屏自分此生已與世絶伏自鈞座遣騎問訊生
死之後未幾㳟聞還朝堂徑兩社遂宅一相皆不
能奉尺書爲賀蓋山林野人姓名不應入脩門書
問不應至王公具勢則然耳今者敬拜尺一之版
体有弓旌之招榮光赫然下飾泉石仰荷　聖天
子不忘於遺簮大丞相尚軫於舊物便應朝聞命
不待夕而引道也伏念某年運而往來日無多精
神日以摧隤氣志日以槁落形容日以清羸新舊
在三里七里之間每欲訪之升車復下出門復反
惟請俸在郡中念它人耕之某炊之不見地主心
不安焉歳時間一往焉旣歸必大憊卧如死坐如
癡丘如履氷行如蹈虚蓋三日而後復初每竊自
歎材不適時性多忤物是身本無用今又衰病眞
無用矣如有用我將作底用哉其勢如此大丞相
以爲是能自駕柴車水浮陸走不逺二千里而詣
東闕北闕之下哉其不能明也又况進之難未若
退之難進之得機㑹未若退之得機㑹今大丞相
以其門墻之舊矜其老朽而收召之以風天下此
眞其退歸之機㑹也某得此機㑹而不乗之以歸
它日求歸其將焉歸已具公劄申聞欲望大丞相
力賜開陳俾遂老懐之大願特免此行再卑祠禄
以活餘生此實惠也惟大丞相洞視而財幸焉渺
無參侍之期願言愛身以及國永爲天下國家之
福
　　　再與余丞相書
某再拜叨䝉　上恩頒以召節實以抱病日久形
影謹存心與身謀各不相保已具公劄懇辤方跼
蹐以俟可而今月十一日再凖三省奉六月十二
日　聖旨不許辭免㳟鈞承鈞慈親染煙霏霧結
之妙畫報以玉珮瓊琚之偉詞綈袍之恩遺簮之
念皭然鋪張於繭紙之上感極至泣不知所云仰
慙皇上之異知重媿丞相之故意惕然震懼無地
寘躬蓋亟欲力疾而造前又自度衰羸之難强深
恐垂死之病身終不能寸步自致也再殫悃欵仰
凟聦聴伏念某乎生萬事無以瘉人至於愚誠有
所必不爲者如矜異衆之行如立欺世之論如干
矯俗之名皆深耻而必不爲者故靡召不應未嘗
僞辭扉官不拜未嘗力免此等事人皆信之非惟
某自信而已也丞相亦信之非惟人信之而已也
而今也　聖主詳延之意丞相旁招之勤何獨不
洋洋焉動其心乎誠以年日益侵病日益加心往
而形不隨身行而力不應故也古人云隨時三年
時去我走去時三年時在我後某之仕也其不類
此乎否也非命也夫非命也夫某嘗三入朝見士
大夫力疾而不得辭者多矣有旣至朝列而死者
矣其未至也朝廷遲之其旣死也朝廷惜之臣之
事君其死亦何足惜哉然有有益之死有無益之
死死於國事死於道路其死均也然孰有益孰無
益也其有益也爲下者奚以惜其無益也爲上者
奚以不惜某自計至孰借使力疾而强行恐未至
脩門未及半塗已先狗馬填溝壑矣豈不上詒君
相之憫恫乎意廹者無緩詞不自知其煩且瀆也
謹再具手劄申尚書省欲望大丞相力賜敷奏特
寢召命再卑祠禄以保全垂死之餘生生死肉骨
在大丞相一言而已不宣
　　　與四川制置書
某再拜伏以即辰春雪小霽寒競已甚㳟惟判府
制置龍學尚書尊契丈往護國西宗社倚重幸裔
震疊天人交孚台候動止萬福某疇昔之秋小皃
幼輿入京國之奏記於金華之賢府主故當無復
石頭驛事否始望期月報政即歸鈞軸未幾乃者
間有清獻一琴一鶴之行天之西北一柱孤撑八
極永妥茲仕顧不重茲事顧不偉耶枊隆興初元
王龜齡自吏部侍郎出帥䕫子有臨安府録畢參
軍祝櫰者抗䟽銀臺以諍孝宗上書政府以責執
政大意以謂王某之忠義謇諤借令不容於朝廷
亦盍寘之近藩緩急呼來䟽附奔奏無倉卒乏使
之憂今遣往萬里外非䇿之良也雖不報亦不留
行然一時翕然善類壯其毅吾道怙其助豈其今
日而謂天下無一祝櫰可不可也此某所以爲門
下賀而未敢爲朝廷賀也姑含是西氓庸無疾若
西備庸無罅漏門下備嘗而多閱之矣今之可以
盡言者昔之未敢盡言者也今之可以盡行者昔
之未得盡行者也留意留意朂之朂之此某所以
不爲門下賀而爲朝廷賀也妻姪羅全材受知及
恩其不淺而深也昭矣無禄不及䝉被故人作尹
眼為青也有開州太守陳師宋名公璟純誠可親
　　可諏居於冝春亦江西鄊人也頃與某同
寮於髙安渠爲髙安宰官頼其集事而民䝉其福
敢以爲薦儻台座不疑其欺已或頼其用也一别
十年此行萬里願言珍重即歸而間兩社云
誠齋集卷第六十六
誠齋集卷第六十七
　　　　　　　廬陵楊　萬里　廷秀
　書
　　　荅萬安趙宰
某再拜伏以即辰仲夏之月南風之薰㳟惟載道
判縣中大契文巖邑政成民咏豈弟天棐循良台
候動止萬福某老病餘生乗化㱕盡世味旅百羶
薌㫖嘉滑甘調胹一生未嘗一染子公之指此心
冷於波水淡於秋也獨於文士詩人一簡半札吾
目合而不可使之覿吾手縮而不可使之攝吾口
噤而不可使之讀也不幸覿焉攝焉讀焉則推倒
牖下之几掉脫頭上冠饋我我不食問我我不應
也已而自悟自笑求其所以使我至此者而不可
得也旁觀者徃徃怪此翁百無所嗜而何物㗖之
乃中其欲如此夫我且不自知而彼之怪與不怪
又何知焉初得載道騷詞賦篇七發等文是日之
喜政如是耳蓋騷與賦固剞劂要眇動吾目貫吾
心不淺也然我猶可能也至於七發自枚乗之後
惟張景陽之七命足以摩其壘而與之周旋其餘
作者皆自鄶以下者也惟河東栁子負固賣勇自
倚其異書竒字盤盤囷囷乎滿腹填膺小決之於
永栁之諸記荅韋杜之諸書而大注之於予屈乞
巧之騷詞然猶婪落文囿而無厭懋遷枚張之號
名竄其七而增其一以為呉武陵虎祁冀北之問
雲詭電譎風砰波澒竒怪端欲拉枚張而出其上
此文人之狡獪姦黠之渠魁者歟自本朝諸公而
枚乗此骵無復嗣響非不為也絶唱所在不可為
也而吾載道刺手一取枚張栁子之光芒而囬之
某也安得不適適而驚芒芒而自失也哉見其文
恨不識其人班春亭上誠不自意兩不相謀而兩
適相值其喜又若之何昔人聞長安之樂者出門
而哂笑而况真到長安者乎别去數閱月欲寄相
思二字而未能遣騎墮一紙之書諏暄凉訪生死
耿耿之心喋喋之談我所欲吐者公皆盡得之盡
道之矣快哉快哉餉來禽山風滿把露液未乾薦
之屏攝而後敢與婦子嘗之也一味珍感二色羽
扇萬安黎庻闓懌之仁風忽吹翻山扉之花竹清
凉次骨那復知人間之暑氣乎示教學記并圖當
細細披讀也未見君子願言珍重即看宻縣茂宰
之徴
　　　荅福帥張子儀尚書書
某再拜伏以即辰火老金柔近秋益熱㳟惟判府
安撫華學尚書尊契文奄七閩軍府之雄分萬乗
旌旗之半威惠允洽天人是孚台候動止萬福契
家玉婘均慶某老病餘生尚爾未死皆知已光映
所逮也自去冬小児入京換官敬寓一書以候暄
凉連辱報賜兩緘其一領略託子之請其一諗以
將為三山之行是何意氣之勒勒詞㫖之諄諄也
某自毘陵初得定交於執事見其眇然山澤之癯
淡然雲水之僧讀書清苦澡身髙㓗以為一世之
之佳公子也已而同朝過逢益宻志趣益親又見
其一議不苟随一事不苟止一情不苟合以為中
朝名勝士也一日以王事同齋宿於浮屠之宫談
間忽聞誦五字古詩則抵掌頓足舎牀起立驚而
自失曰此陶淵明軰人語也此聲不嗣響久矣即
索紙手抄一通以㱕于執事乃悔前日之知執事
未嘗知執事也以執事之賢且文豈前之日異於
後之日乎蓋前之日不䡖為某出而後之日不覺
為某出也不䡖故鈎之而愈沉不覺故閟之而愈
白夫能使執事閟之而愈白則某也亦必有以致
之矣以後之日能致執事之白則前日之沉豈執
事之為某惜哉某是以悔而益悔也知與不知悔
與不悔執事何與焉蓋自有職其咎者矣是時戊
申四月五日也今十有三年矣相别十有三年而
相憶如一日豈惟使某不能忘執事乃執事未嘗
忘某也且此十有三年之間某與執事進歟退歟
升歟潛歟通歟塞歟奚翅鵬之與鳩飛黄之與蟾
蜍哉執事上赤霄踐台斗而不以是嫮於我某臥
蘆花刺釣舩而亦不以是歉於公然二人者千里
而常接膝異塗而常合志此豈調胹飴蜜以成其
甘諧合哇俚以傅其娯哉顧某又辱知於執事者
某生好為文深不願人之知人亦卒莫之知者而
執事前一書評某荅徐逹書謂酷以柳子易牙死
已千載合淄澠二水以飲人人飲之者淄猶澠也
澠猶淄也而執事望而知某某為淄水某為澠水
固不得飲而後能别也某又加於易牙一等乎执
事又云某雖不能作文至於見他人所作亦粗能
識之昔曹孟徳袁本初同為游俠二人嘗抽刄劫
人之新婚而本初失道墜枳棘中孟徳大呼云偷
児在此本初一擲而得出是時主人知棘中為偷
児而不知呼偷児者亦偷児也執事不能作栁子
何以呼栁子聊發千里之一笑且以謝棘中之惠
　　　荅建康府大軍庫監門徐逹書
某再拜伏以即日寒盡春生㳟惟緫幹學士年契
自公整暇神勞素履台候動止萬福某一昨謝病
自免㱕臥空山遂與世絶獨愛賢好文之心若瘕
癖沉痼結於膏之上肓之下而無湯熨鍼砭可逹
者而何敢望其瘳乎望其瘳固不敢望其小寧而
不作亦且不敢也毎以此自苦亦以此自樂病而
至於樂雖秦越人視之亦未如之何矣而何湯熨
鍼砭之尤乎哉退休五年䆮覚小寕今日大児忽
遞至緫幹五月二書及詩文史評一編披讀未竟
我頭岑岑我躰淅淅我心憒憒於是旧疾復作矣
甚矣乎斯文之竒竒斯士之落落如腊之毒如酒
之酖恍然􁫆我於沉緜之鄉而不知其所從不克
以自㧞也抑某與緫幹有何宿負有何沉寃而使
我至此極乎詩甚清新第賦興二躰自已出者不
加多而賡和一躰不加少何也大氐詩之作也興
上也賦次也賡和不得已也我初無意於作是詩
而是物是事適然觸乎我我之意亦適然感乎是
物是事觸先焉感随焉而是詩出焉我何與哉天
也斯之謂興或屬意一花或分題一草指某物課
一詠立某題徴一篇是已非天矣然猶專乎我也
斯之謂賦至於賡和則孰觸之孰感之孰題之哉
人而已矣出乎天猶懼牋乎天専乎我猶懼弦乎
我今牽乎人而已矣尚冀其有一銖之天一黍之
我乎蓋我未嘗覿是物而逆追彼之覿我不欲用
是韻而抑從彼之用雖李杜能之乎而李杜不為
也是故李杜之集無牽率之句而元白有和韻之
作詩至和韻而詩始大壊矣故韓子蒼以和韻為
詩之大戒也書數篇皆閎以肆不能免乎于世而
皆不䘮己嘗從事乎埸屋之文而此乃不類乎場
屋之文是難能也其他可能也史評妙絶一世矣
如蕭相國之門得士之多如項羽善將兵而不善
將將如史不載蕭何所竒韓信之語而探知其語
如項羽英布時分軍為三之或得或失如世未嘗
無士如洪羊當誅而不可烹如衛霍之客去留不
以兩將軍之盛衰如公孫洪張湯接天下士而未
嘗得一士此數條乃古人眸子所未嘗覷見者而
今獨發擿之至於晁錯東市之禍乃敎人主以術
數之效公孫洪険賊之隱心與張湯暗合者九婁
敬蕭望之雋不疑不肯易衣露索觧剣以趍合上
好此三條者尤足以塹刑名之鍵誅姦邪之胔障
河曲之瀾其有補於吾道世敎豈小也兹又一編
之中珠之靈蛇玉之連城也先察院非不得位而
非得位者徳浮於位而位不浮於徳也今有子如
此不得位而得子其不賢於得位乎某也諸子鹿
鹿真景升児子不啻也旣以為先文賀又以為某
媿耳然大児乃得親炙賢同僚豈不足以為某賀
乎命戒諸上官書此某之責也知士不薦自同寒
蟬吾尤昔人而又為之然今之能為人軒輊者勢
焉而已矣而某也韓安國之死灰柳子厚之糞壤
也是能為緫幹之軒輊乎先是大児來求某之薦
書以徹聞於諸公間有不待某之書而已舉之者
有待書而即舉者財一二而已矣有雖不及舉而
猶荅書者有得一書而不荅者有得一書再書三
書而不荅者為子受詬其不淺之為大夫乎為子
受詬孰若為賢受詬况未必盡詬乎然計其必應
而扣焉猶未必應也然猶可扣也知其必不應而
扣焉是欺友也與其欺也寕已張极曹頃某在金
陵時渠以其叔父泉幹公京削為囑旣而某不能
及若扣焉縱彼不言籍獨不媿於心乎尚書帥亦
聞已深相知且相許緫卿漕監亦與帥同此意似
不必更假某之言以分其特逹之恩也或持是書
以呈似焉即薦賢之至公也又奚以私扣之陋為
哉其餘皆無半面惟石漕乃故人之至不薄者且
嘗以大児之舉扣之今旣未拜其賜敬納一書然
亦未敢必也特自計其可必者止如此臂痛視管
城子如冦讎乆不與通乃今與從事不獨瘕癖之
􁀣復作臂痛遂大作矣惟自貴珍善刀蔵噐以待
時須
　　　荅興元府章侍郎書
某再拜西望奏記興元大帥顯學侍郎尊契大即
日献歳華始萬寳趨新㳟惟身作金城蕐戎寧壹
天棐忠賢台候動止萬福某伏自壬子八月謝病
自免㱕卧空山我南公西楚星蜀月同光共影從
此分矣從此逺矣我書安得至於公之側公書乃
忽隨於我之前快哉快哉還家五年相去萬里未
嘗烹長鬚之鯉未嘗射上林之鴈未嘗逄呉中之
黄耳而乃得故人萬金之書其從天降耶飲食起
居頓異於常時者數日而不自覺也妻孥覺之且
怪之以為吾翁未嘗有此事也某定交海内未嘗
得罪於一人亦未嘗泛交於一人獨於蜀中之士
大夫若釋氏所謂宿縁者徃徃見而合者獨多於
他處如紫巖先生我師也雍公我知已也欽夫仲
秉徳茂我友也是數公者我初不以世俗之求求
之彼亦不以世俗之知知之皆一見而合合而乆
乆而不渝澹乎若水乃過於醴之甘汎乎若萍之
適相值而礭乎若金石之不可觧求其所以合而
無以合求其所以乆而不知其何以乆非徒我不
曉此也數公者當亦莫曉乎此也不㱕之於宿縁
於何而㱕哉台座輕裘緩帯投壺雅歌掌國西門
之管用儒者道徳之威折敵人千里之衝不旣多
厯年所矣乎召希文於慶起彦國於青獨不可歟
而來教乃有去家不過半月程乃未能一去之語
非所望於蕭傅也君子之道或出或處或黙或語
若二事也而實一事也聖人曷嘗貴處而賤出褒
黙而貶語哉要㱕於是而止耳某之不出也非某
也老喚之於前而病嗾之於後也某羸然之骨瘦
無一把而或喚焉或嗾焉某雖欲出亦烏得而出
台座以一世人物而任國西事其不䡖而重也昭
昭矣顧欲披漁蓑把釣竿與老友競一槩之節未
聞皐䕫争箕山之瓢蕭曹妬商山之芝也徳茂無
怠徳茂無怠徴近詩今􁘥一編獻樵歌於清廟之
頌奏蛩聲於阿閣之鳯當不嗔也當一笑也心事
襞積非故人誰吐對俗人有不吐而已耳今於台
座之前可吐乎否也吐矣而又不盡去喫茶去願
此寕有盡乎且截断葛藤喫茶去喫茶去願言加
餐良食以為吾道之鎮公子世俗之祝公不欠此
真蜀附子荷逺餉得以扶衰降拜有萬其感台閎
玉眷郎娘㳟惟受祉山則向來令似相見於金陵
者今官何許醉筆悪語尚能記憶耶家有師匠何
必問外人也
　　　與材翁弟書
某啓材翁主簿學士賢弟某不幸平生多以忠信
獲罪於人且如歳前入城偶聞衆論謂令兄濟翁
入京欲一見言者而辯之又謂此行少遽恐言者
不察而吾弟下問當如何處此某不思而對謂止
有今日参部明日射闕徑出國門而去屏跡不與
物交上不見廟堂下不見故旧雖㓜輿來見亦勿
見之蓋族姪尚不見則豈有見諸公于進之謗處
患難行乎患難當如此耳而濟翁有書與長孺其
詞盛怒謂公見廟堂明納闕劄何害何必匿形蔵
跡之非姦黨便至累㓜輿也且某本献屏跡避謗
之說而乃生姦黨累人之疑一何反也㓜輿自換
授注部闕何憂乎濟翁之累而某又豈排䧟族弟
為姦黨者哉昔楚靈王見辱於慶封不勝其忿而
囬師威頼頼未嘗犯靈王也犯靈王者慶封之詬
也頼何辜焉楚文夫人曰萬舞者戎備也今令尹
不尋諸仇讎而於未亡人之側不亦異乎濟翁遭
别人譛諸言者其怒不尋諸仇讎而施於族兄不
快於慶封而快於頼何以異此且某献忠之時言
者無恙也濟翁至京則言者寒矣若言者尚炎則
某必為忠言者旣寒故某為罪言一也而時則二
也某老謬不死三忤濟翁矣自丙午之秋濟翁自
吉州入京是時某為都司濟翁欲求作親弟牒試
某不敢欺君以踈族為親弟濟翁大怨一忤也戊
午之春濟翁又來求以假稱外人不相識而以十
科薦某不敢欺君以族人為外人濟翁又大怨二
忤也今又有姦黨累人之怨三忤也某雖已挂冠
然威頼之師若未快其意可無懼乎况三子未免
薄官官塗相遭大憂未艾也碩吾弟以一言觧老
謬妄言之罪或繳此紙以呈似焉臨紙足如履氷
皆如負霜誅之釋之皆不敢自必也不宣
　　　與南昌長孺家書
今月初五日誠齋老人得大児南昌令長孺家書
并送至大師報書今口占令幻輿秉筆書之以告
汝曰章允至得汝書知汝一室長㓜安平二老甚
喜又盥手披讀大帥書詞益喜汝辞行時謂吾有
三子中男次公去年最先出仕今長孺又出仕次
第十月小男㓜輿又出仕恐吾索居無聊欲迎侍
二老就飬官寺善如汝之請也然吾平生寡與初
仕贑掾庀職一月有所不樂欲棄官去先太中怒
撻焉乃止後三立朝三棄官至江東漕遂永棄官
是時吾年六十六耳若曰几案吏道猶可以勉而
能也然决焉舎去還家待盡至七十而納禄三請
而得俞汝視我平生之出此心樂否也今汝之請
父子之至情豈不欲相聚之樂然一出如移山之
難則亦嘸然陽應曰諾而已汝以為我真從汝乎
今不知此聲奚自而徹于大帥之聼乎大帥報書
之中謂吾若肯來豫章之草木魚鳥皆有喜色汝
書中又傳大帥面命之詞謂吾若肯來則西山南
浦皆有光蕐又有傳大帥之意者許以廩人之繼
粟許以客右之殊禮許以樓舩之浮家吾老棄山
林毎謂一生罕逢特逹之知已如古人者乃今忽
有之汝知吾此時之心樂否也即與汝母謀秪俟
㓜輿之官漕浦之後戒行李卜吉日遣人前期白
太帥假舟楫矣旣而取汝家書旋觀之則有不可
者汝書有今日作縣真不可為之詞又有窮空煎
熬入寡出多之詞又有最苦最苦千悔萬悔之詞
又有雩榮不應原田盡槁催科之考定入下下之
詞今有人嘗犯風濤而屢見険者幸而舍舟登岸
矣入山而居入林而安矣一日偶游江臯河濱復
見有一葉之舟掀舞於衝風駭浪之中有不掩目
而走悸心而㱕者乎今大帥招我以恩書待我以
殊遇而乃聞汝之言如此有以異於登岸之人見
一葉之危乎蓋家人饋我而我不餐問我而我不
應者自此三數日而不寕也聞其言且然若遂翩
然而東下就汝而與居日夕見汝之煎熬㘴卧見
汝之愁苦汝謂吾心樂否也吾幸而㱕來九年優
優其休坥坥其遊進不羡伊周退不羡巢由汝今
移汝之煎熬為吾之煎熬嫁汝之愁苦為吾之愁
苦而乃愁酒以壽我愁飯以飴我愁容愁聲以侑
我而曰此参之養志賈之擊鮮也汝謂吾心樂否
也汝𣣔吾一報果來之期將以白大帥吾是以艱
於此報也易曰安其身而後動蓋不有所安不可
以動不有所不去不可以來今使汝母不來而吾
獨來乎不可也今使吾遽與汝母偕來乎不可也
今使吾暫來而忽去乎不可也汝將奚以為吾慮
乎哉汝欲别鑿一門與汝異户而出固善矣然自
西而北復自北而南復自南而東亦恐反勤兩司
車騎之迂逺仍恐翦棘除道之労費也如之何果
來之問汝更精思之熟計之汝有以吾報而後吾
有以汝報也然大帥知我甚深愛我甚勤招我甚
度終當一徃以荅此恩意今未可耳九月七日吾
付長孺
　　　荅虞祖禹兄弟書
十月一日具位楊某謹西望再拜復書于思館制
参直閣判府直閣知亟直閣伯仲閣下某於今年
二月二十日逺承伯仲各賜手書又申之以長牋
以先師相先生銘詩授簡於退休之野人其禮若
施之於所尊其意若惟恐其辞避者一何禮之踰
憂之過也某先師相之老門生也某而辞避將誰
諉乎且某受先師相之恩竊意伯仲間亦未必盡
知也某何忍辞避哉某自乾道庚寅為邑於洪之
奉新是時年四十有四矣自張魏公先生薦試館
職而不克就至是知己希矣自分老死州縣矣庀
職六閱月忽有命自天擢某為國子博士蓋先師
相薦之　孝宗皇帝而用之也嗟乎宰相之不敢
薦士乆矣况敢用之乎彼其所以不敢薦用人士
者何也是有三私焉蓋曰人某謂我私親暱也私
郷黨也私貨利也是以不敢也人惟有所歉者不
敢於天下之至公人惟無所怍者敢於天下之至
私是故非能私乎士不能㧞乎士非能不私乎已
不能私乎士所謂私乎士者非前所謂三私也私
其賢且才以報國也夫惟不私乎已而私乎士所
病不私耳私非所病也惟愈私則愈公耳先師相
之薦某而用之也惟其去前之三私以就後之一
私是以一舉而上無疑心下無異論然某不足以
當也此其恩之䡖重大小何如也然此恩猶小也
先是歳在丁亥先師相召來自西初拜樞宻一日
莆田陳魏公攜某所著論時事三十策以觀於公
公曰不意東南有此人物於是招某一見待以國
士面告以將薦于上夫古人感一飯尚殺身以報
知己而况受國士之知乎亦何俟成均之除而後
為大恩也哉然此恩猶小也先是紹興辛巳某為
零陵亟其冬逆亮大舉入冦傳聞　朝廷將有浮
海避狄之議同官相顧皆無人色某與妻子自分
無地措足此不足道也而二親亦相顧無色㣲先
師相牛渚之役一家豈有更生之望哉豈惟一家
四海萬姓豈有更生之望哉孔子曰㣲管仲吾其
被髪左袵矣其不然乎此恩之䡖重大小又何如
也某與二親䝉更生之恩某又䝉㧞之州縣寘之
朝列之恩此恩之䡖重大小果何如也受恩之不
貲也如此獨不能效古人感一飯之報乎殺身猶
可獨辞大書勲徳以詔萬世之責乎故曰伯仲一
何禮之踰憂之過也雖然抑恐有以遺伯仲孝子
仁人之大憂者王文正公非六一先生銘之司馬
温公非東坡先生銘之亦安能與天地相永與日
月争光乎哉今以先師相之忠孝文武元勲鉅徳
視王馬二公之賢無所與遜也顧屬之於野人之
蕪詞某也且將與腐草共盡而自無傳者乃能使
先師相之有傳乎伯仲獨不憂此者何也然先師
相之勲徳雖無某之斐猶將必傳無疑也是先師
相之傳無待於某之文而某之姓名與其文乃有
待於先師相而附之以有傳也某何其幸哉來書
示以行實三大編凡二十餘萬字某撮其要者約
而為七千言似簡而實詳似䟽而實宻無遺善無
溢美惟先師相私於某故某不私於先師相所以
報也惟孝子仁人加察焉不宣某再拜
　　　荅徐君厚史君寺簿
某伏似即辰良月初寒小春猶暖㳟惟居厚史君
寺簿契文燕燕宅里飄飄僊官神介台候動止萬
福某自壬子八月弃泥而西逮丙辰五月還笏而
竢三歳三請乃危得之半生薄官十里九山始置
是事堇保初服不作朋友羞猶堪上先人之丘墓
也自此與世掃軌自閟自匿惟愁不知何許人五
字誤落人間便敗吾事而况與百工交易開門通
水火乎故人知我憐我當不督過我相忘於江湖
也姜掾來訪袖岀妙帖未腵發而占之亟問别來
何如之狀則聞頃有亜夫之疾今苦子春之足則
又問其或者將無藥動乎曰否抑有伐之者乎曰
否問其奚事則曰浩然之氣有激之者某竊怪其
有動心而無忍性也荷荷囬首浮梁之集山寺野
酌我自㪺竹乗公自傾真珠紅相視而笑旁若無
人自莊公惠施死二千年無此樂矣當是時二人
者皆不知其為樂也由今思之可復此乎又聞盡
倒陸賈之槖以㱕維摩之月上郎罷晨炊不懸罄
否猶能下惟授徒以自食否貧自是吾徒之邶殿
陋巷一簞未肯易方丈與數百也亦要未至餓不
能出户耳不頼固窮節百世當誰傳長哦此詩使
人三歎也未見願言珍重即對宣室之問豈終窮
者我則異於是
　　　與鄭惠叔知院催乞致仕書
某伏以即辰廪秋暑退清風戒寒㳟惟知院樞宻
相公首斡鈞樞忠貫髙厚三神咸賛鈞候動止萬
福某屬者奏記力所休致俯伏待命寂然罔聞方
切憂懼不知所出忽張永州㱕送似鈞翰告敎之
詞周諄煩悉若惟恐其意之不遑安其惑之不盡
觧也夫㘴廟堂而深軫山林之野夫被衮繡而不
忘平素之墜履此古昔大臣盛徳之事而近世君
子絶響而莫續者今乃獨見於相公而獨賜於某
再拜三讀不知激烈之勃與而涕泗之横集也感
謝至骨竊觀鈞論有云有請降䓁頗覚眼生信哉
斯言可謂切中某書詞之病矣蓋其心本生於憂
之太深懼之太迫故其詞愈措而愈拙也竊嘗聞
之夫子曰臧武仲以防求為後於魯雖曰不要君
吾不信也傳曰臣之禄君實有之專禄以周旋戮
也東坡謝表曰草木被慶雲之渥彩魚鰕借滄海
之栄光雖若可觀終非某有某也竊自惟念内之
無才徳之可稱外之無勲労之可紀一日㧞自庻
僚之卑冗而躐陞法從之蕐職人雖不言己獨不
愧今也求致其仕而安然據而有之請守其本職
本階而㱕老焉豈不于要君之誅抵專禄之戮而
犯非其有而有之之戒乎私竊以謂下之人當奉
而還之以聼上之與奪若下之人奉而還之上之
人聼之是其分也下之人奉而還之上之人還以
卑之此朝廷不測之命而吾君吾相不貲之恩也
非其分也又敢據而有之乎竊恐聖君疑焉願相
公賜片言以啓焉亟相及諸公疑焉願相公賜片
言以釋焉鈞翰又云謝事之奏似乎太遽此又深
中某舉措之病矣然抑又有說某舊與郷衮益公
郷舉則同征行又同試春官又同晚與朱元晦厚
善毎與二公書問還徃皆談心事某辛亥壬子官
建康時已動挂冠之興與二公書必自歎年歯之
未及㱕休之得毎書或云恨尚有六年或云恨尚
有五年今年及之乃遲之遲而又乆豈非躬言之
躬皆之乎是欺人也非欺人也欺天且欺已也欺
之為罪以天凖人君子不以人為重以天凖已君
子不以已為䡖是三罪者有其一已不可立於天
地間矣况兼之乎相公之所謂遽乃某之所謂遲
也其所以遲者何也聖恩與知己之賜使人彷徨
而不忍去也今年正月宜有此請矣正月不請而
六月乃請非遲而何今夫千金之家置酒髙㑹而
召鄰里禮已成矣三爵可出卜晝可止而主人歌
客毋庸㱕之詩又歌不醉無㱕之詩此主人之恩
也而客乃忘㱕必至於淋浪顛倒號呶蜩螗而不
知止焉杜蕢之觶其得免乎夫愛客而厚其恩與
全客而成以禮為主人者宜何擇也某也區區匹
夫之尚而欲取必於聖君賢相某之罪死宣有餘
也記曰古之君子進人以禮退人以禮又曰君子
之愛人也以徳使某而及今年七十之時未踰冬
之日聖君賢相沛然湛恩厖洪退以禮而愛以徳
全其㱕以蕐其老此非人間世之恩也實髙天厚
地察父慈母之恩也若猶未也故當特請屢請不
一請而止也放鶴出籠縱魚入海生當栄感死當
冥報天地鬼神實照臨此心仰惟鈞慈察之則幸
某不勝惶恐祈扣迫切之至
　　　荅陸務觀郎中書
某伏以即辰良月初寒㣲霰已集㳟惟致政蕐文
國史南宫舎人尊契丈立萬物之表期九垓之上
天相台候動止萬福某自頃䝉遺詩可以妬之帖
得之於新仲舍人之孫朱司理許亦随因之寄一
行以謝焉故當無復石頭事否昨暮杜掾又送似
妙帖偶一二士友相訪野酌吹燈發書乃推僕以
主盟文墨為之司命則抵掌大笑其一人曰譎哉
放翁旣妬之又推之一何反也是可笑也其一人
曰謙哉放翁何可笑也古者文人相䡖今不相䡖
而妬焉推焉曰妬云者戲詞也妬者推之至推者
謙之至舎已主盟司命而推人以主盟司命不已
謙乎之二人者蓋皆墮放翁計中益可笑也大氐
文人之姦雄例作此狡獪事韓之推栁是已韓推
之栁辞之者伐之也然相推以成其名相伐以附
其名千載之下韓至焉栁次焉言文者舉㱕焉僕
何足以語此雖然亦豈不觧此栁謂韓之言不足
信若放翁之幣重言甘僕敢信之乎有揜耳而走
退舎而避耳信與不信辞與不辞之二人者知之
乎螺江門外私酒豈敢望新做一箇布衫而况唯
有羊叔子名與漢江流乎以雅故也厭祈招之愔
情羡拊缶之嗚嗚何也耘叟之曲僕所傳者與世
同前之一疊也後一疊小異嘗聞之否宅相桒君
詩句得夜半之真傳矣杜掾故人趙憲之玉潤旧
嘗識之况長者之稱乎葛藤且止止言加餐飯下
言長相思珍重(暢岀户迎賔入城幹事便是楊保/新來做得一箇寛袖布衫著來也)
(荷荷/長云云)
　　　荅袁機仲寄示易觧書
某今月二十二日入城郭謁新尹趙文趙文一見
某因首問機仲元晦宋臣皆故人無恙外趙文因
取機仲易書五編及辯欧陽子易說一紙云機仲
小忙不暇作書託以此文面授而口諗某焉某老
病乆不作書問躰中如何何敢以無書望機仲也
抑機仲之賜有大於暄凉之書者何大乎此賜也
五編一紙之作探天造之機緘發聖門之管籥皆
先儒之所未覿後學之所未聞某也何人乃得覿
而聞諸乎欧陽先生云不意老年見此竒特藉弟
令得機仲一幅八行之書孰與仲多也此某之所
以大之也機仲之言曰易者剛柔相易之謂又曰
乾坤者易之大極又曰易之象數盡在乾坤又曰
道之變遷㣲而難知又曰學易者不可不原象數
淵哉子袁子之言乎切哉子袁子之乎引天下後
世之學者自葉而根自支而源者必此之言乎而
某之𣢾啓何足以與於斯此某之所以大之也某
也儒其號而不儒其實者也然抑嘗有志於斯而
悾悾如者也蓋嘗以謂聖人之經如日在天一人
仰之不若使衆人仰之庻各有得於日也如射有
侯一人射之不若使衆人射之庻各有中於侯也
若曰非離婁子無與於觀日非后羿無與於射侯
則日無乃孤而侯無乃棄乎是以不度其陋而妄
有志於斯也注六十四卦自戊申發功至己未畢
務嘗出屯䝉以降八卦於尤延之矣延之我愛不
我棄也皆有所竄定焉某皆聴從而改之焉是以
樂為延之出而忘其瀆焉又嘗出家人一卦於元
晦矣元晦一無所可否也但云䝉示易傳之秘六
字焉某茫然莫觧其意焉是以不敢復進焉今再
以出之於元晦者出之於機仲正犯機仲變遷難
知之戒也機仲能如延之之不我棄而我教乎幸
也不然又曰䝉示易傳之秘乎戲也幸之戲之惟
命焉
誠齋集卷第六十七終
誠齋集卷第六十八
　　　　　　　廬陵楊　萬里　廷秀
　書
　　　荅徐宋臣監丞書
某伏以即辰凋年逼春清霜佐雪㳟惟都運監丞
尊契文里居清逸徳望崇崛天棐忠賢台候動止
萬福某老病餘生棄官十年乞骸三請挂冠神武
又三載矣閉門待盡人事盡廢書問都絶不寕唯
執事而已逺䝉詒書訪問生死何喜如焉何感如
焉來帖告訴門生排根嘗聞前軰謂受人之恩而
不忘者為子必孝為臣必忠蓋推是心而信其人
也又聞惟以怨報徳者為不可測蓋以有人之形
者必有人之情也故盧祀之於顔公敏中之於文
饒之竒之於永叔邢恕之於君實孰測其報恩一
至此極哉昔孟嘗君有一客孟嘗遇之甚厚而客
毎毁孟嘗或問其故客曰人皆譽君而我獨毁人
必以我為小人而以君為長者此吾所以報君也
前五子者其意將無出於此歟至如逢䝉殺羿之
事孟子不責䝉而責羿然則先生之與門生其責
果誰在哉乆不縱談聊以發千里之一莞䝉餉小
春碾春風落飛雪候蟹眼瀹兎褐風味勝絶媿無
枯腸五千卷可搜攪耳未見君子願言珍重青天
白日讒波聿消即聆召音遂登郎從偶江東耿漕
送至宣筆分納二十軰匪報也
　　　荅張㓛父寺丞書
某伏以即日春寒㳟惟㓛父寺亟約齋先生堅卧
南湖彈琴賦詩詠歌先王之風神介台候動止萬
福契家玉婘均慶某行年七十有六而未有聞焉
宣捐而收宣䟽而休㓛父之於某何如也古人投
分之義每有想思千里命駕而㓛父身居帝城非
野人之蹟所宣至旣不得相見而心欲相見者不
以面則以書而野人姓名又不宣入脩門不知㓛
父察否也敢謂不逺千里走一个行李移書寄詩
后山清厲刻深之句寳晋沉著痛快之字盪耳目
而醒肝瞻此惠已不訾矣又加遺筆墨呉牋北果
海錯厚幣焉禮加渥意加劬野人何以拜此獨竊
怪㓛父之趨舎有不可曉者㓛父近九重之居若
此其甚也瞻光範之門若此其不遐也操數寸之
頴奏三千之牘頌聖明而陳治安朝侣鄒枚暮参
䕫龍直易易耳顧乃㝷葦苕之巢於霜松雪竹之
内訪麋鹿之跡於兎达牛涔之外所嚮一何左也
此其不可曉者一也問其奚事則講雲議月問其
奚求則唱風和雪旣徴子雲之牛坻又索子厚之
土炭舎爐而氷之附吐飴而蘗之茹所欲又何詭
也此其不可曉者二也然尚有可諉者古之詩人
文士所挾異於人則所趨固異於人也至於其所
施於某者則有可大駭者矣孟子曰人之患在好
為人師栁子荅人士書絫絫百千里其慮患㣲也
昔之人固有毅然不顧而居然當仁者矣然的之
立矢之集矢之來的之災今㓛父號我以師而自
號以弟子詰其實則朝同朝也游同游也志同志
也友云者實也師弟子云者浮也浮而非實無乃
欺乎無乃䛕乎㓛父固非欺且諛者然而云云若
爾者尚古人敬老之義而欲行之以厚俗也此在
㓛父不失為盛徳事在某則有所大不安者敬我
不若安我安我不若免我之為的他日賜書惟無
曰師弟子云者則老友之盛福也諏及陳詩有點
勘而無去取此本今在南昌大児許惟曽端伯百
家詩選則嘗為児軰擇其粹者為一編凡四怢此
非為作者設也今附便了呈似不晚次公入京受
署却望卑之以㱕要遮老眼也近睹邸吏報竊承
㓛父已有進擢之命即日遂為貴人所謂家貧願
鄰冨也然從此蕭郎是路人矣一笑南湖第三集
詩老而逸夷而工亦磨丹以摘佳句以為盜竊禆
敗之府二碑得栄覩尤幸未見惟愛重大業以世
某官以宏其施建茶五十銙聊伴空凾匪報也
　　　再荅陸務觀郎中書
某伏以即日夏令有俶暑風清斯㳟惟致政蕐文
國史郎中契文招月西塞聴鐘東林天棐髙蹈台
候動止萬福某老病餘年今七十有六矣加我數
年亦可以齊執事矣來教未得便以八十康寕之
福嫮我也來教又謂陶朱猗頓之冨汾陽西平之
貴世俗羡媢者可笑是固然矣然謂壽考冨貴皆
出偶然者然哉然哉謂壽考果出於偶然矣乎若
聃若萊耋以其徳者也顯乎淑幽乎祐也若啓期
耋以其窶者也彼乎靳此乎優也謂之偶然不可
也至膾人肝而永徳乎窶乎茹簟瓢而短非徳乎
非窶乎謂之偶然亦可也謂冨貴出於偶然矣乎
若蠡若頓冨以其力者也不賈不贏也若郭若李
貴以勲者也不武不登也謂之偶然不可也至黄
帽郎而羸也力乎車戲而登也勲乎若夫力足以
𥙿天地而枵于在陳勲足以澤萬世而萎于泣麟
又何欤謂之偶然亦可也聞之曰事有粹乎不偶
然者駮乎偶然不偶然之間者孔子曰如不可求
從吾所好孟子曰强為善而已矣此粹乎不偶然
者也至於齡之永也短也貲之羸也縮也位之崇
也庳也此駮乎偶然之間者也粹焉者爾力也吾
徒不可以不懋也斃而後已可也駮焉者非爾力
也其如彼何哉前言戲之爾可也存而勿論亦可
也置而勿存亦可也執事以為然乎哉不然乎哉
來教諏及某悪詩當有萬篇不聞居肆而市脯者
乎族庖者日囂囂然號於肆曰吾脯也胾也羮也
皆㫖且多也夫㫖則不多多則不㫖㫖而又多其
皆熊蹯猩唇乎哉其皆鮑魚鼠朴乎哉采菊東籬
焉用百韻楓落呉江一句千載風人之勍者旨與
僕較少量多於可予之滕哉近嘗於益公許窺一
二新作邢尹不可相見旣見不自知其位也獨其
間有使人怏怏無柰者如湖山有一士無人知姓
名又如寄湖中隱者是也斯人也何人也謂不可
見則有欲拜某床下者謂不可聞則有聞其長嘯
吹遂者斯人也何人也非所謂不夷不惠者耶非
所謂出乎其類遊方之外者耶非所謂逃名而名
我隨避名而名我追者耶公欲知其姓名乎請索
瓊茅為公卦之其繇曰鴻漸之筮實維我氏不知
其字視元賔之名不知其名視言偃之字既得是
占頗欲自秘又非聞善相告之義公其母謂亀䇿
誠不能知事許敎以令子送行詩尚未寄似方且
徴之某頃亦有送三子之官者别𥿄呈似决曹掾
將非能作史論者耶新守將至某當入州府修州
民之敬首就阿戎語也未見萬萬珍重日聽裡輪
賜杖之命
　　　荅張子儀尚書
某伏以即日顥氣己未風露髙寒㳟惟判府閣學
尚書尊契文左馮繁雄惠化滂被及京之潤天人
是孚台候動止萬福某以病棄官以耋得謝亦既
十有一年矣今兹犬馬之齒七十有六矣士者視
之寒爐之灰墻角之檠也而執事之在姑蘇相去
二子有余里乃未及下車亟走一介汲汲而詒之
書拳拳而致其意跡弥踈心弥親地弥逺情弥邇
獨何歟不寕唯是蓋十年之間自奉使而緫饟餽
立朝而踐台斗昨帥七閩今牧三輔無歳而無書
不唯無歳而無書無時而無書也不唯無時而無
書又亟問而亟餽也又何歟夫合以勢者勢盡而
交踈合以利者利盡而交踈此固世俗市道之交
不足陳於君子長者之側也然無友不如已者非
經之箴乎貴有常尊賤有等威非傳之儀乎而執
事徳尊一代而不遺淺陋之友仁在六長而不忘
貧賤之交又何歟聞之子張曰我之大賢歟於人
何所不容易曰以貴下賤此古人盛徳之事今人
之所不能為者執事毅然獨為今人所不能為之
事凜然追還古人盛徳之事者政在是耳而又何
足以疑某亦何必致疑於其間哉而某一書之中
三致疑者蓋舞陽之門不足詘准隂之車玉川之
屋不足辱諌議之書以某不應有而有也惟其不
應有而有是以不應疑而疑豈執事之舉有可疑
乃無似之人無以堪之故不能不自疑耳非敢有
疑於青天白日之下也詩之小序不云乎言之不
足故嗟嘆之嗟嘆之不足故永歌之古風一篇别
紙呈似此亦詩人言之不足與嗟嘆之不足而作
也一覧而抵諸溝幸矣未有見期萬萬珍重若夫
世毘陵之爵囊曲江之笏金嘉貞之甌此公家分
内事耳頌之則讇
　　　荅袁起巖樞宻書
某伏以即辰歳事聿遒天意欲雪㳟惟樞宻端明
相公謨明廊廟柄執事樞蕐戎聳瞻天人盡護鈞
候動止萬福某㳟審膺受書贊登崇㡬廷正人其
昌善類載穆㳟惟驩慶某於今月十九日得女壻
泰寕陳亟經送似樞宻八月一日所賜報章再拜
披讀五色芒寒紙長連連筆飛翩翩反復百折卷
舒三過語如對面情如家書峻極之位彌髙而労
謙之詞彌卑雲泥之㔟愈踈而金石之誼愈親至
於舎己之衮衣繡裳見其黄帽青鞋而羡之舎己
之絫絪列鼎見其木茹雪㓗而愛之舎己之緯乾
坤扶日月見其耕莽釣滄浪而慕之追記雪屋之
說詩歴陳雲牎之䏈句若欲徃從之而不可得者
而又寄以西州之雅歌俾擊缶者得聞金鍾玉磬
之聲蓋句句錦江之春字字雪山之氷也贈以四
端之縑素俾緼袍者一識萬草千花之紈戀戀范
叔之袍依依退之之衣也此古者名相巨公所以
篤布衣之交存嚶鳴之音盛徳事也千載絶響一
徃不返豈謂今日乃忽有之何其幸也今日有此
事吾身見此事何其又幸也吾身見此事吾身䝉
此惠何其又幸也棄官十一年挂冠亦三年偶未
死耳一日而逢三幸焉死且不朽矣陳亟竟䝉銓
曹通理此恩不自樞宻而奚自耶懐之感之有藝
極哉病身柴立焚棄筆研不知年矣所謂四六漫
不復記矣且慶牋賀啟之至門下者當齊熊耳矣
樞宻少此哉敬哦五字詩二章章八句以代啓事
之陳賀且謝寄詩贈衣之喜惠亦於卒章僣致無
厭之求焉蓋陳壻已得漕泉二使及太守三京削
矣尚缺其二樞宻儻慨然興孺子入井之心賜以
閩中憲倉之两書求嘉泰三祀上半年之京削則
合窣堵之尖脫選坑之火在樞宻一染化筆之頃
耳再三之瀆某則有罪抑啓竉納侮者誰乎想讀
至此當大噱也未占侍見不勝大願願言金玉厥
躬柱石吾道即正上能之躔民之所欲天必從之
　　　荅朱晦菴書
某伏以即日初冬猶暖㳟惟宫使侍講待制契文
珍䑓育徳天棐忠嘉台候動止萬福台眷均慶諸
郎進學日新某伏自八月間施業尉許得台翰即
嘗寓書為報登山臨水公不如我之書是也楊子
直出守鄉郡首訪山間亦頗能談契文近况甚慰
某昨日入城修州民之報夜宿城外一茅店通昔
展轉不寐五更忽夢至一嵓石之下見二道士對
弈意以為仙也問某何自至此荅以僕棄官遊山
今四年矣獨未至此山故來且談且弈二人皆敵
手至末後有一著其一人疑而未下其一人决焉
徑下一子疑者頩頰某黙自念仙家亦有争頩者
覚笑曰君子無所爭必也弈乎忽青童自外來曰
有客二仙趨而出肅客而入云二客蓋東坡山谷
也既啜茶二仙謝二客曰局不可不竟請寓目焉
復且弈且談二客行談寖逺若未忘前事者似頗
及元豊元祐間紛紜事且嘆且泣二仙起曰何兩
先生相語之悲也二客吐實一仙笑顧東坡曰先
生之詩不云乎惟有主人言可用天寒欲雪飲此
觴又顧山谷曰南山朝來似有意今夜儻放新月
明非先生詩乎客主俱大笑某一笑而窹追憶其
事莫曉其故天已明矣入城郡官皆郊迎令親程
糾袖出契文六月二十一日手書讀之若督過其
不力疾一出山者乃悟夢中事程　又出契文與
渠書有欲令老僧升講座普說使聴者通身汗出
快哉快哉之語偶記憶嘗見一史書似荀恱漢紀
之屬而非也載子房事至欲王諸吕之時子房猶
及見之王陵平勃私於子房曰子以三寸舌為帝
者師今為之柰何子房不荅退而復招商山四人
者使者徃則皆遯矣某嘗笑子房動不動推與閑
人契文嘗見此書否荷荷契文蓍占有知抑猶在
僂句之後乎蓋蓍告契文以遯之初與四而僂句
告僕以上九也發書占之云在外則已逺無應則
無累曽謂晦菴之蓍不如某之僂句乎荷荷兒軰
䝉下問極感先生長者幸敎之意列拜起居未占
参侍願言珍重以為吾道之鎮公子
　　　上陳勉之丞相辞免新除寳謨閔直學士
　　　書
某皇恐再覆已拜公劄然區區之懇有未竟者嘗
聞之曰天下之事有名是而實非者有跡同而情
異者蓋古之舉逸民者天下所以㱕心古之存老
焉者君子所以篤舊二者五帝三王尊賢敬老之
遺意也今也某無故而錫命無功而進律不識此
何謂也意者聖主有五三尊賢之心如古之舉逸
民有五三敬老之心如古之存老馬訪之大丞相
而未有以塞明詔稱隆指也姑以某而寘諸選中
㳟惟大丞相造化生成之恩良不細矣而某感激
銜戢之心亦豈淺哉然某竊謂其名是矣其實非
也其跡同矣其情異也蓋古之所舉逸民者謂山
林長徃之賢也非謂謝事之臣工也古之所存老
馬者謂徳力並稱之驥也非謂齒長之駑蹇也某
則不然歳在壬子年六十有六以移病而去官歳
在丙辰年至七十以引年而納禄夫去官納禄則
謝事之臣工也非山林長徃之賢也移病引年則
齒長之駑蹇也非徳力並稱之驥也以某而塞明
詔不曰名是而實非迹同而情異乎竊恐開素隱
盜名之門長鄉原欺世之風必自某始矣惟亟陳
於上而追寢某之除命使某上不犯於公議下不
隳其晚節不勝悃誠廹切之貇
　　　荅潯州廖子晦書
某伏以露滋月肅霜戾秋登㳟惟子晦潯州史君
十乗以先千騎居上天棐前茅台候動止萬福某
自頃於雷倉許得所移書且寄書䇿石刻等欲報
而無驛使蹉跌至今此宣獲大何而反辱嗣音賢
者難量固若是哉某山燓一槁人耳雉免之與処
魚鰕之與侣以貧而求抱關以憊而上印綬以疾
而辤皮冠以年而抽手板此其異於桃林之㱕牛
栁營之汰卒者幾希而來敎有去就勇決之褒正
與朝菌論年夏蟲語氷耳至儗之范蜀公尤非其
倫是何子晦胸中擾擾多蜀公也子晦業可大而
巻之懐齒鼎盛而縮其袖日亦愛矣者當如是乎
來敎又有坦然忘世之語若有深望於僕者又何
不自望而僕望也然竊聞子晦有青雲故人籲焉
而弗之徃啖焉而弗之享晦菴先生之門不曰魯
無君子者耶敬畏敬畏自亡友敬夫一去八桂西
民奪其母也乆矣今又得子晦西民可無賀乎學
道愛人努力努力未見自珍吾道亨窒惟馬首是
瞻
　　　荅袁機仲侍郎書
某再拜伏以熈春過中淑景初亷㳟惟宫使殿撰
侍郎尊契文祝釐竹宫侍問宣室天迪甽畮之忠
神聼正直之與台候動止萬福某狗馬歯今七十
有八矣人間萬事不到胸次不待掃溉而自除不
煩排遣而自逺不足勤執事之心惻也惟是挾策
讀書此書生之餘習登山臨水此野人之滯癖二
病痼之一居膏之上一居肓之下秦緩之鍼攻之
而不逹蕐佗之劑澆之而不入執事何以為我謀
哉然二病者又有淺深每遇書冊財入佳境目輒
痛而告労興輒敗而作悪至於登臨則足愈軽而
不知倦行愈逺而不知反前之病不若後之病之
深也執事又何以為我謀哉燕居深念又有一病
每懐我执事相與金石之處相忘形骸之表璧水
講習之樂嚴瀬詩酒之娯如夢中事夢中之喜不
足償覺後之慨也執事又何以為我謀哉今日寒
食方欲躡青鞋喚烏藤鷗鷺前導猿鶴旁扶相
將挑野菜於芳洲拾瑶草於枉渚而李尉乃以執
事徃歳九月之書來發而占之正冠盥手再拜三
讀瑶林瓊樹瞻之在前金聲玉振洋洋乎盈耳也
夢喜覚慨之一病於是脫然去吾躰甚幸甚荷甚
幸甚荷示教北山四詠新作朗誦未既忽乎追参
歩趍陟降林岳攀上巖之刺天俯中巖之倚空氷
壷清寒以逼人玉虹飛動而奪日執事且謂某何
如其幸也徴及拙句甚願充貟湛軰也山谷云衰
懐對勝境更覚落筆難也牽課四絶句呈似第公
輸之門乃敢揮其斤西子之牖乃敢衒其醜不如
是則公輸不哂西子不矉爾未見惟觀頥金軀考
祥玉燭之是禱惟蒲輪遄㱕靈壽錫命之是禱
　　　荅張季長少卿書
某再拜伏曰自乾道之季年執事初來落筆中書
一日聲名震于京師一何偉然也迨及紹熈之初
載執事再至握蘭省户二老相對鬢髪蒼浪又何
頽然也居亡幾何僕使江東公㱕岷嶺兩舟觧后
一揖而别一何黯然也居亡幾何僕㱕林下公牧
漢中一書逺來訪問生死又何跫然也楚星蜀月
萬里相望自此逺矣遣騎再臨復拜尺素教以石
刻之新作覿以經術之訓傳老病衰謝之中忽得
異書於異人唐人一日賞徧長安之花何如僕一
日盡覿群玉之府也文辞髙寒山巑泉潺楷法竒
崛鉄屈石出陶泓諸銘山谷之菁房湖諸記栁子
之裔魯論明㣲闖神之機春秋述義泄聖之秘濟
河焚舟如子荆之於康伯僕病未能也奪攘盜竊
如郭象之於向秀僕又不敢也望洋向若送君自
崖僕則已伏矣且妬且热喘如筒吹僕其能忘乎
寓目至此公不絶倒僕不信也
　　　荅户部王少愚侍郎書
某再拜㳟承命戒令撰述令弟樞使觀文銘詩自
顧淺陋固不當披襟然詭以交情尤不當避席去
秋專遣便了走淮上致奠於樞使䝉令姪報教亦
以此文見囑已愴然心許之矣况重之以台座諄
諄之誨乎第某才鈍思遲少紓其期僅能屬藁若
責以七歩三歩而成刻燭擊鉢而就雖臨之以亡
酒之軍法廹之以泣釡之死刑亦終不能也如陳
應求丞相之銘其子郎中宁四年乃來取如權樞
宻之銘其孫大卿(節/安)五年乃來取權卿今造朝可
問而知非敢紿也至如虞彬父王季海京仲逺三
相之銘皆一年後乃來取最近者如余處㳟丞相
去夏襄事畢送行狀來今垂一年尚未來取也而
台座賜大児長孺書乃有速為下筆之語某敬讀
至此汗不敢出此與程督里胥不報期㑹之爰書
有以異乎所幸者特未䝉書判榜百而封其文案
耳孔子曰君使臣以禮杜子美曰五日畫一水十
日畫一石能事不受相促廹王宰始旨留真迹子
思曰今而後知君之犬馬畜伋王王貴人之輕士
未有甚於此時者也某亦安能嘔心胼手竭蹷奔
命以奉此急急之符哉行狀奏議敬以㱕納可别
選才敏思湧者而徃役焉臨紙戰栗
　　　與建康帥丘宗卿侍郎書
某伏以廩秋暑退天髙物肅㳟惟判府安撫留守
大學侍郎尊契文武是南邦卧護北門忠貞昭天
釐事萃止台候動止萬福契家玉婘尊穉咸度諸
郎駸駸䑓閣甚喜甚賀某卧痾山墅未先朝露皆
餘映所逮也每燕居深念顧獨有可恨者吾二人
者一居東海之東一居西江之西秋風一起側身
東望慨然以懐山立玉色之標偉然在人目中矣
凝神小定則其人甚近而其室甚逺矣則又怊然
以喟斯可恨不可恨也然挍之十五年之前則吾
二人者可以欣然相賀矣其又奚恨何也當時道
山史館並游者幾何人今之存者幾何人吾二人
者獨可不相賀乎哉若挍之三十有四何也中興
以來宋徳盛在乾道何盛乎乾道也主徳日新於
上治化日隆於下人物日盛於朝民氣日熈於野
當時不自知也由今望之信如何哉信如何哉是
時成均奉常䀈朝州並游者幾何人今之存者幾
何人交游之淺者姑置也至其深者如執事如欽
夫如伯㳟是可多得乎哉是可不貴珍乎哉可貴
珍也不可多得也而今則亡其二也言之則令人
悲言之不忍也不言則令人思不言亦不忍也然
言之可得而言矣見之可得而見乎然則吾二人
者獨不可以尤相賀乎哉某則老矣今犬馬之齒
七十有八矣自六十有六病而棄其官已而致其
仕矣朝與樵夫乎拾薪夕與漁父乎又魚尚何為
哉尚何為哉而執事剖麟符擁茸纛緫貔虎百萬
之師當金湯一面之寄其不軽而重也焯焯矣然
薦紳先生之論咸曰以執事廣大精微之學雄深
雄雅之詞經綸康濟之才忠孝武文之望上焉者
置之鳯池雞樹則必唐虞乎斯世次焉者置之廣
厦細旃則必堯舜乎吾吾又次焉者置之鑾坡玉
署則必灝噩乎斯文詭以外庸則為斵大木而小
之某曰不然不乆幽者不速晣不小堙者不大決
執事韜龍文翳豹章巖登川臨月琢風追超然物
表悠然事外者十年矣時有求於執事非執事有
求於時也開壽域轉洪鈞不在兹乎不在兹乎道
之將行也歟小人猶有望焉不寕惟小人而已欽
夫伯㳟猶有望焉不寕惟欽夫伯㳟而已仲尼子
輿猶有望焉執事毋怠執事毋怠未見君子萬萬
愛之重之以為吾道之鎮公子云
誠齋集卷第六十八
誠齋集巻第六十九
　　　　　　　廬陵楊　萬里　廷秀
　奏對劄子
　　　壬辰輪對第一劄子
臣聞國之命如人之命人之命在元氣國之命在
民心故君之愛養斯民如人之愛飬元氣也然愛
民者君也推君之惠而致之民者吏也
陛下身居乎九重而心周乎比屋儲神於蠖濩而
見民情於耕桑隴畒之間頃嘗捐半賦以與民古
者艱難之時所未嘗有也近嘗出官帑以賑饑古
者匱乏之時所不能爲也有愛民之君如此爲監
司守令者其忍負之顧乃不然或郡境實旱而不
受民之訴或縣無上供而預借民間來年之租甚
者攘肌而及骨剥民以進身兩税自有省限也或
先限而責其至足常賦自有定數也或厚歛而献
其羡餘甚不稱　陛下憂恤惻怛之意也澤不下
流感召旱暵江湖之上旱遍數州天意若曰逺民
有不被　陛下之澤者也吏之壅閼上澤如此可
不昭然逺寤哉臣聞令不自行不有所勸則令不
行悪不自止不有所沮則悪不止唐代宗之時秋
霖損稼渭南令劉澡稱縣境苗獨不損代宗命御
史朱敖視之損三千餘頃代宗歎曰縣令字人之
官不損猶應言損乃貶澡南浦尉若代宗者可謂
知勸沮矣唐宣宗之時補闕張潜上䟽以為藩府
每以羡餘甄奬竊惟藩府財賦所出有常苟非賦
㰸過差及减刻將士衣糧則羡餘何從而致宣宗
嘉納之若宣宗者可謂知勸沮矣臣謂當今監司
守令有如劉澡之所為張潛之所論者願
陛下有以深沮之仍詔臺諫以論列之勸沮一明
則聖主之澤如流水之源沛然而下無敢壅閼矣
取進止
　　　壬辰輪對第二劄子
臣聞人主之要道有一而所以為要道者有二何
謂一曰用人是也何謂二曰任賢曰使能是也有
正直中和之徳者謂之賢有聰明果敢之才者謂
之能賢者有所必不為故可任而不疑能者無所
不為故可使而難御漢髙帝之於蕭何張良託之
以國託之以子託之以心腹至於韓信黥布使之
將兵使之殺敵而髙帝之心腹未嘗敢以託之也
此任賢使能之效也至於東晉所謂賢者不善任
之而乃使之故使商浩將兵則無成功所謂能者
不善使之而反任之故任亘温以國秉則幾僭竊
此失於資賢使能之效也　陛下以英明之任當艱
難之極廣覽豪傑博延俊乂葢將紹開中興坐致
太平任賢使能之道兼舉而並得之視周宣有光
焉漢髙之事不足進也然任賢非難知賢為難使
能非難知能為難故知人則哲帝堯猶難之人不
易知侯嬴亦嘆之如臣之愚何敢措其説抑嘗參
稽古先斟酌聖賢而得其至精至粹之要矣敢以
為　陛下献臣聞觀賢者必觀其所主觀能者必
觀其所試主司城正子所以為孔子主癰疽瘠環
則不足為孔子然則人君欲知其臣之賢徳歟主
於司城正子則其賢徳無疑矣欲知其臣之姦邪
歟主於癰疽瘠環則其姦邪無疑矣賢者任之姦
邪者不任之則任賢之道盡矣臣故曰觀賢者必
觀其所主嗇夫之利口而無補於漢周勃之訥而
能安劉氏然則人君欲知其臣之才能歟似不能
言而能立功立事者其才能無疑矣欲知其臣之
誕謾歟敢為大言而不能成事者其誕謾無疑矣
能者使之謾誕者廢之則使能之道盡矣臣故曰
觀能者必觀其所試臣區區千慮之一得惟
陛下裁擇取進止
　　　癸巳輪對第一劄子
臣恭遇　陛下親郊底于休成而臣得駿奔其間
國之大度臣之至榮也然臣竊觀其初微雨既降
而　陛下惕然寅畏憂形天顔既而天表之應步
自太室而瑞雪紛至燎熏紫壇而雲物開除肆眚
丹鳳而日光清照此葢　陛下一念之誠天應之
速也且夫雨暘者天也變雨而暘者　陛下之一
念也然則災祥雖在乎天而變災為祥者實在乎
陛下矣然臣竊怪比年以来江湖之間水旱間作
陛下敕監司諭守臣損内帑之錢發大倉之粟所
以畏天憂民者盡矣而嘉氣未應豐年未屢此豈
天道之逺有所難格歟臣聞之易曰君子以自强
不息記曰文王之所以為文也純亦不已昔者唐
太宗即位之初元年饑二年蝗三年水宜其治之
難也然太宗聴魏證仁義之言黜封倫刑名之論
導人使諫勤而撫民未幾大稔米斗三錢蓋太宗
不以天之未應而少怠亦不以天之既應而自足
此其所以致正觀之隆也今以
陛下畏天之誠憂民之切以念郊祀雨暘之心為
念斯民水旱之心以郊祀三數日寅畏之心為純
亦不已之心聖心不息天意自格變水旱為豐穰
銷氛祲為泰和豈特致正觀之治而已臣不勝愚
忠取進止
　　　癸巳輪對第二劄子
臣恭惟　太祖創業　大宗繼之　真宗仁宗守
之四聖相承所以酌百王之制立一代之法雖堯
舜復起不能易也自王安石變法而天下始弊自
章悙蔡卞和之而天下始乱　光堯中興盡復旧
貫　陛下紹統一遵家法社稷之福然臣竊聞乾
道新書猶有抵牾　陛下有命再修飾之臣嘗思
抵牾之説大槩有二有因一人之請而改法者如
利害劄子是也有狥一人之欲而改法者如援例
陳請是也且夫陳利害者志在於對揚之塞責而
已或聞之道塗或假之他人豈可輕信其請哉援
旧例者志在於恩紀之僥倖而已或不應得而得
或不應貸而貸豈可輕徇其欲哉臣願
陛下深詔有司於修法之際凡有此類乞如范仲
淹之論凡百官起請條貫令中書㑹議必可經乆
方得施行如事干刑名更令大理寺官参詳之如
此則　祖　宗之法庶盡復其旧矣臣又聞之立
法不如守法今新法再修之後臣願　陛下與大
臣力持之於上凡法之所無者一皆執而不行又
詔給舍臺諫之臣力糾之於下凡法之所無者一
皆議而不阿有害吾法罪在必罰此又非特有司
之事而已也取　進止
　　　得臨漳陛辞第一劄子
臣仰惟　陛下聖心惻怛視民如傷知為民之蠧
者莫大於貪吏有抵罪者必寘典憲甚盛徳也然
臣猶有愚見欲上禆　朝廷之末議臣聞將欲閉
不善之門必先開為善之路示以所畏者所以閉
不善之門也表以所慕者所以開為善之路也今
夫某貪吏某貪吏上之人從而刑之則貪者將懼
而曰貪不可為此所以閉不善之門也今夫某亷
吏某亷吏上之人從而舉之則亷者將勸而曰亷
不可不為此所以開為善之路也為善之路一開
不惟亷吏有所勸貪吏亦知所慕矣亷吏知所勸
則亷者衆貪吏知所慕則貪者革而為廉風俗一
變貪汗自戢臣願　陛下内委宰相侍從臺諫外
委監司太守嵗舉亷吏一人必有實狀勿為虚美
無其人則闕之　陛下親擇甚尤者而旌異之或
増其秩或賜之金亦庻乎亷吏之俗盛貪吏之俗
衰矣惟　陛下財擇取進止
　　　得臨漳陛辞第二劄子
臣竊聞比年大農廩食嵗計每患諸路綱舩不以
時至及其既至又多折閲二者之弊其咎安在臣
聞　國朝之法綱舩不許住滯一時所過場務不
得撿税葢以舟不住則漕運之至者甚速稅不檢
則商販之微者可附雖無明條許其商販而法意
則稍許之矣大抵小人之情啗以利則喜而易使
奪其利則怨而難役有以利之則其用足無以利
之則其用窘利其私乃所以利於公也今則不然
綱運所過税場類多苛留以檢税為名冥搜細索
秋豪必征小人既無所利又無以為用不有以足
其私則不得不取於官於是飲食衣服之用資糧
屝屨之用不盜舟中之米將焉取之綱運之至多
不以時既至而又多折閲其原蓋出於此臣聞蘓
軾在楊州日陳綱運弊請罷縁路隨舩撿税臣愚
欲望　朝廷行下諸路綱運所過税場不得苛
留以検税為名如有違戾去処必議其罪庻幾千
艘衘尾日至中都無住滯折閲之弊取　進止
　　　甲辰以尚左郎官召還上殿第一劄子
臣聞安民莫如弭盜弭盜莫如素備臣竊見天下
郡邑有外砦巡検或以鎮荒林或以扼險要者所
以為弭盗之素備也今則不然名為外砦而將士
實居城中者若潮州之外砦惠州之外砦是也潮
之外砦其地大氐茂林千里大木石囲在潮梅之
兩間人行其中終日不逄居民不見天日盜蔵其
山而人莫之覺　朝廷於此設一砦者所以鎮其
荒林使盜不得而發也惠之外砦其地右皆崇山
前左大海其間僅通一路自循梅及潮三州來者
必由此塗　朝廷於此設一砦者所以扼其險要
使盜不得而過也臣前任廣東提刑嘗因求盗經
從恵之外砦問其巡檢公廨則化為瓦礫之場矣
問其兵之屋廬則鞠為樲棘之墟矣問其將士所
在則皆居城中矣盗賊每起於山林而將士乃居
扵城市此盗之所以無所畏忌也潮之外砦臣雖
未嘗至而見其將士亦皆居於城中臣嘗符下兩
州委守臣興修各砦廨舍營屋起發將士移屯復
㱕舊處不得依前安居城中未㡬而臣去官其復
舊與否臣不得而知也臣愚欲望從　朝廷行下
廣東憲司催督潮惠守臣照臣淳熙九年内措置
兩砦移屯事理施行仍差官核實保明以聞及行
下諸路憲司稽考郡邑外砦有僑居城中事躰相
類潮惠二砦者並令蓋造𪠘舍営房移屯復舊使
荒林之處有所鎮而盗不敢發険要之地有所扼
而盗不敢過庻㡬山林之逺枹皷不鳴田里之間
民甿安業取進止
　　　上殿第二劄子
臣仰惟　仁聖在御一意加惠百姓每發徳音下
明詔為民而下者十九而州郡不能宣布徳意取
民無制其害尚存其尤害民者改鈔一事是也何
謂改鈔縣以新鈔而輸之州必改為旧鈔以受之
夫一嵗止有一嵗之財賦一政止有一政之財賦
今也不然今嵗所輸往往改鈔以補去嵗之虧甚
者或以補數嵗之虧後改前輸往往改鈔以償前
政之欠甚者或以償累政之欠是以嵗嵗有負任
任有逋廣石已有此弊矣江浙又甚焉至有一縣
必令償十余萬緡之逋者掲浩穰之數以為督責
之符又豈容酌中制而免害民之患哉夫所謂積
欠者或以凶荒而减免或以恩霈而蠲除或窮民
逋負而不可償或貪吏奄有而不可校是特其名
存耳以其名而責其實從何出哉不過驅縣令以
虐取於民爾臣愚以為莫若截然自今日始今嵗
所輸止為今嵗之數後政所輸止為後政之數取
其累政旧欠之虚數而與之蠲除覈其任内逋負
之多少而為之殿最庻幾縣令自此可為而民力
不至重囲臣之愚言儻可仰禆　聖主䘏民之徳
意願下其事推而行之以禁戢州郡改鈔之幣仍
令監司覺察母致違戾取進止
　　　上殿第三劄子
臣聞箕子曰無偏無陂遵王之義無有作好遵王
之道無有作悪遵王之路無偏無黨王道蕩蕩無
黨無偏王道平平無反無側王道正直此言王者
之平心稱物法當如是也蓋偏陂也好悪也偏黨
也反側也皆人欲也非天理也皆人心之私也非
道心之公也然是數者之私皆一言之而偏黨黨
偏獨再言之反覆言之豈不以是二者尤害心之
大者乎葢執己之見之謂偏好己之同之謂黨執
己之見則必舍人之長好己之同則必悪人之異
以此處事皆昏昏矣而用人者尤不可有此心也
後之用人者不然某人進則某人之所引其類者
皆進某人退則某人之所引其類者皆退如其所
引之不善也皆隨某人而退也不亦善乎如其所
引之皆善也亦皆隨某人而退也是可惜也人才
之所以難得其或在此歟此偏黨之一也古人云
非堯舜安能毎事盡善後世則不然天地四時尚
有易也法令三年尚有赦也人有百善而不幸有
一過或以一過而廢其終身之百善錮人沒世已
可惜矣其人豈無片善一能可以濟國家緩急之
湏乎此偏黨之一也人之才有短長己之心有好
悪當其悪之也或以有功能而廢當其好之也或
以無功能而遷有功能而見廢則人自此惰於赴
功無功能而遷則人自此躁於倖進此偏黨之一
也人主之心天之心也何謂天心無親無踈無近
無逺是謂天心後世不然親且近者則舉信之踈
且逺者則舉疑之信之則欺者皆以為忠疑之則
忠者皆以為欺此偏黨之一也臣生當
聖世覽觀　聖主之設施固未必有此慮然臣蒙
陛下之收用受　陛下之教育君父之於臣子
非止責其效一官勤一職而已也必將以古人聖
賢之學責望臣子之報上然則三代聖賢之心後
世偏黨之失臣豈敢不以聞於　君父乎唐太宗
云以古為鑑可知興替惟　陛下留神省察取進
止
　　　乙已輪對第一劄子
臣聞惟天愛君惟聖畏天天之於君厭之者則驕
之以嘉祥愛之者則譴之以變異絶之者則誤之
以强盛愛之者則懼之以災害故夫災異者天之
所以愛君也聖人以己占天而不以天占天太戊
修徳而枽木即枯成王怛然而偃禾盡起故夫警
懼者聖人所以畏天也仰惟　陛下聖神之資與
天同徳寛大之政與天同仁上天眷之享國久長
固無適而不得乎天意矣然廼者上天見異時則
有星變地震之災頻年無秋時則有水旱相仍之
患外夷多詐時則有邉防危疑之慮　陛下法堯
之兢兢體舜之業業恐懼修省夙夜靡遑是以一
念禱於此而妖星退於彼前日之災異一變而為
清寧前日之水旱一變而為豐穰前日之危疑一
變而為安靖至於告廟郊天前期而雪既雪而霽
既霽而欲雨𣣔雨而復霽頃刻之間感召轉移汔
成熙事孰謂天道之逺乎此惟聖畏天之明効也
然臣聞之聖人不畏多難而畏無難非畏無難也
實自畏驕心之易生也臣願　陛下移前日之
恐懼為今日之恐懼移前日之修省為今日之修
省属任大臣非不推誠也得無猶有逺嫌顧身而
不敢任事者乎延納臺諫非不聴言也得無猶有
避怨畏禍而不敢深言者乎中外臣子不間小大
無不賜對許以盡言此固善矣豈無聞見輕信得
失相半或犯嚴忤勢而以言為諱者乎權貴近習
無所親踈苟有弄權即從退斥此固肅矣豈無上
畏聖明下憚物議或陽退隂進而害政無形者乎
朝政修明矣必思或舉其小者近者而逺者大者
未有講也邊備整輯矣必思或先其虚名末節而
實務宿弊有未察也懲贓吏以惠民非不嚴也必
恩以懲踈逺小吏之法為懲貴近權要之法也禁
軍債以惠軍非不峻也必禁軍債剥割之意為禁
債帥交結之意也以此推之其類非一惟
陛下思之思之又重思之戒之戒之又重戒之則
聖徳日新　天命永保實　宗社無疆之休取
進止
　　　輪對第二劄子
臣聞事君者必嚴進退之節用人者必飬其進退
之節古之事君者三揖而進言其難進而緩也一
辞而退言其易退而速也古之用人者進人以禮
言其不誘之以爵禄之利也退人以禮言其不毁
其廉耻之操也在下者以進退之節而嚴諸身凛
凛然如執玉而憂其墜在上者以進退之節而養
其下恤恤然如藝苗而望其成進退嚴然後廉耻
立亷耻立然後名節全名節全然後國家重故以
西漢之盛治至於單于來朝而王莽以一孺子而
取其國以東漢之衰微至於献帝不能自存而曹
操終身不敢去臣位何也名節之立與不立而已
然則名節之闗人國家豈細事哉臣竊觀近世之
俗駸駸乎嚮於名節之不立矣公卿大夫以靖㳟
為大躰有將順而無弼違百官有司以柔伏為厚
徳有依阿而無奮發政事之得失巻舌而不敢議
人物之忠邪閉目而不敢分以守正為拙以敢為
為狂以中立不倚為後時以處穢田經為速化古
人進退之節往往視為迂闊無用之具矣此風一
成豈國之福哉臣請試言其一二州縣之吏有以
滿秩而去者有以成資而去者官期及代而不求
去則士皆賤而笑之今　朝廷之百官未聞有以
秩滿而去者亦未聞有以成資而者幸而其間有
知亷耻者謁　朝廷而求去然其意未必誠也有
以去為留者有以退為進者　朝廷未必信也幸
而有誠欲去者　朝廷亦併以前之不誠者視之
亦未必信也懷禄顧位惟恐失之此風一成豈國
之福哉臣愚欲望　陛下明告大臣凡在朝之百
官或以三年為滿秩或以二年為成資其及代者
朝廷以其賢而欲留之則卑之以再任不然
朝廷隨其才力困其資格而畀之以外任何必以
爵禄羈縻之使之裴囬傍徨欲留不可欲去不能
進不以禮退不以義以壊其進退之節而納之於
苟賤之地哉此亦長養名節之一端也取進止
　　　輪對第三劄子
臣聞法不難於立而難於守立法而能守雖非良
法法無不行立法而不能守雖有良法法無不壊
未必下之人敢壊法也或者上之人自立其法自
壊其法也故賈誼曰執此之政堅如金石行此之
令信如四時據此之公無私如天地使金石有時
而渝四時有時而反天地有時而私亦何足取信
於天下哉臣竊見　陛下自臨御以來尤嚴銓試
之法上至於公卿下及於大夫士近至於權貴逺
至於寒畯其子弟以門䕃補官者非中銓試不許
出官此非特為國選才也乃所以為公卿士大夫
教養其子弟之才也此非特為國惜名噐也乃所
以使權貴寒畯之子弟得之之難而愛惜其官也
人惟教而成才然後可以使之臨民人惟愛惜其
官然後可以責之律己此近世之至良法也然臣
竊怪有以國戚而與宫觀差遣者如張似續有以
勲臣之後而特差帥司幹官差遣者如楊文昌有
特令吏部差充憲司幹官差遣者如劉球此三人
者問其嘗中銓試乎則皆曰未也臣聞古之行法
者必自貴近始捨貴近而行於踈逺則天下不服
法行而天下不服則法廢矣今有未嘗中銓試之
人而得出官是銓試之法為虚噐也上之人自立
其法而自壊其法欲法之必行得乎臣恐銓法自
此而壊倖門自此而啟不學無能貪鄙不自愛之
人自此而進他日雖欲塞之烏得而塞之哉臣願
陛下深詔執事自今以始有出於一時之除授而
未察其嘗中銓試與否者令吏部勘當申尚書省
及給舍䑓諫如係未經中銓試之人許宰執得以
執奏給舍得以繳駮臺諫得以彈罷雖嶽廟宫觀
帯貼職者亦在所不與蓋貼職者天子之優恩也
非可假此而免試也嶽廟宫觀者雖非臨民也然
已經出官則臨民之漸也非中銓試不以貼職而
出官不以嶽廟宫觀而出官則倖門塞矣夫然後
銓試之良法可以經乆而不壊出官而臨民可以
得人而不濫不勝天下國家之福取進止
　　　論吏部恩澤之敝劄子
臣聞為國者以法從人不若以人從法以人從法
則公道行而私欲止以法從人則公道止而私欲
行私欲一行士夫争奪之門所以四闢而不可禁
胥吏受賕之淵所以百孔而不可窒也法之敝莫
不然而銓法為甚士大夫之有任子此　本朝之
仁恩至深至渥也為人祖父者宜體　朝廷之
意均雨露之恩可也蓋鳲鳩之哺子也旦則自上
而下莫則自下而上故其均也今則不然有所謂
父祖遺囑者亦聴其奏補且夫奏補自有成法又
焉用遺囑乎愛憎之或偏則有遺囑死生之或乱
則有遺囑故有奪嫡以與庻者有舍子而與孫者
其敝至衆也使其任偏愛出乱命猶不當從也況
有假託而偽為之者乎此以法從人者一也又有
諸子已補官而奏孫者甲房之孫補官者二而乙
房之孫補官者一猶有余澤之一而甲孫之三者
又欲得之問之則曰甲長孫之官者生前之奏也
此不當理為輪房之次數也甲次孫之官者身後
之奏也乙孫之官者亦身後之奏也謂生前之奏
不當理為輪房之次數身後之澤甲乙二孫既各
得其一則其餘澤復當㱕於我矣不知夫身前後
身之所奏皆君恩也豈有身前者不理為次數而
身後者乃理為次數乎豈有甲孫之得者三人而
乙孫之得者止一人乎此以法從人者二也又奏
孫之法有輪奏諸房已足尚有余數恩澤却依長
子房分奏補者此亦不均之説也且如甲房之孫
其數一乙房之孫其數五而祖之恩澤其數六必
也甲與乙各得其三斯均矣今也甲房之孫奏一
人焉乙房之孫奏一人焉其三則誰得之甲房之
曾孫曰我當得之乙房之孫争之曰不有法乎法
之説不曰輪奏諸房已足然後及長房乎今我本
房孫之未官者尚四人焉奏未足也何得舍孫而
奏曾孫乎爭之不决訟之不己盖由不均之故也
此以法從人者三也又被䕃補人已命未受者聴
改授餘親未有期限之説也既而申嚴之曰未受
而身亡者方一年別奏此法善矣既而又申嚴之
曰持服人不應受命而寄納未服闋而身亡者方
許改奏其餘巧説縁故經隔年嵗等事不合改奏
此法益善矣而近時議者乃請曰如實有事故者
乞與改奏且夫所謂事故者自知其出一年之期
限必巧為多方之縁故皆挾情以破法者也安得
所謂實者哉此以法從人者四也臣愚欲乞痛革
其敝凡奏補恩澤有引祖父遺囑者不與有稱生
前所奏不理為次數者不與有一房之孫獨多而
引輪奏未足之說者不與有被䕃人未受身亡而
出違一年之限者不與如此則爭者息而訟者服
矣不惟長仕族遜悌之風亦以宏　聖朝均一之
澤又以塞胥吏受賕之一孔如有秋豪可採欲乞
裁自　聖断詔有司推而行之取進止
　　　論吏部酬賞之敝劄子
臣聞春雨秋霜同夕而降上天不能以宰萬物賞
慶刑威同日而施聖人不能以馭羣臣昔堯之斥
共工不以其方命之罪為可恕而復行僝功之賞
舜之殛鯀不以其汨陳之罪為可畧而復旌其治
水之勤何也賞罰固不可同日而施也
本朝之銓法若監司若守貳若令録而下在官之
日有某労者賞集其事者賞皆報其一任之勤而
不以罪行也賞典之説曰諸任滿應賞而本任犯
贓及私罪重若公罪降官或本職曠闕者不賞此
法善矣至於有以臺諫彈罷者以監司守臣劾罷
者亦請於吏部曰我在任有某賞今當與我也又
我雖非善罷而未嘗經取勘躰究也又曰我之賞
以某事我之罷不以某事也且夫或䑓諫之所彈
或監司守臣之所劾　朝廷從而罷之必以為有
罪而罷也或未嘗經躰究或未嘗經取勘
朝廷所以保全且不以一吏而興大獄也其在銓
法以言罷者監司守貳則踰年而後得祠禄其餘
則乆而後得謁吏部或赦而後謁吏部某所踐厯
考不理為考任不理為任也何也有罪故也夫考
任且不理而獨欲理酬賞乎有罪之未幾而論其
功行罰之方新而畀其賞是春雨秋霜同夕而降
也何以示勸懲於羣臣乎臣愚欲乞自今以始凡
監司守貳令録而下凡以臺諫之所彈監司守臣
之所劾而罷者在任之賞不以何等色目令吏部
並不得推行以革濫賞之敝取進止
　　　論吏部差注之敝劄子
臣聞銓法之要在於使通者塞塞者通如臣前之
二説欲革恩澤之敝革酬賞之敝使法不出於二
而出於一吏守其一而不得賣其二是使通者塞
也然則何為使塞者通乎尚書左銓差注之闕來
者以格而得注者以格而授既流通無滯而不塞
矣然猶有小塞而未通者京朝官授諸司幹官是
也幹官之格有以通判資序而授者有以第二任
知縣資序而授者嗇其與所以重其官也然挾通
判之資者可以入破格之太守挾第二任知縣之
資者可以入破格之郡丞彼豈肯折而入於幹官
乎是故尚左之幹官髙者不肯入卑者不得入於
是掲闕于墻壁有九年而不授者若廣東提刑司
幹辨公事是也有七年而不授者若廣西提举司
幹辨公事是也有六年而不授者若廣東經畧安
撫司幹辨公事是也此所謂塞而不通者也臣愚
欲乞用吏部通差之法如諸路帥憲漕鹽茶常平
之司除參議機宜主管宫等闕差注無滯之外有
所謂幹辨公事一闕如或在近地而出闕半年不
授者在逺地如川廣而出闕一季不授者許令尚
書左選權發下侍郎左選差注經任有舉主関陞
職令者一次庻幾尚左不至於有闕而無員侍左
不至於有員而無闕是則臣之所謂塞者使之通
也臣所領尚左銓綜之職其事有三曰差注曰酬
賞曰恩澤三者之敝去則銓曹之法清矣取進止
　　　己酉自筠州赴　行在奏事十月初三日
　　　上殿第一劄子
臣聞天下有無形之禍僣非權臣而僣於權臣擾
非盜賊而擾於盜賊强非夷狄而强於夷狄其惟
朋黨之論乎蓋欲激人主之怒莫如黨論欲盡逐
天下之君子莫如黨論欲盡空天下之人才莫如
黨論族親黨也交游黨也薦引黨也欲陷一士止
扵一士而已矣至舉而名之以黨則族親也交㳺
也所薦引也可一網而盡矣漢之黨錮唐之牛李
是也本朝　仁宗之世始於宰臣吕夷簡與諫官
范仲淹交論上前遂黜仲淹而諫官髙若訥盡指
欧陽修尹洙之徒為仲淹之黨一切貶逐未幾
仁宗感悟大用仲淹而召用修與洙不惟黨禍遂
息而已至於與　仁宗同致慶曆之治者乃前日
所謂黨人者也其後紹聖崇觀之間宰臣章子厚
蔡京盡指司馬光蘓軾之徒凡元祐之忠臣義士
三百余人目為姦黨斥逐禁錮死徒殆盡君子盡
逐小人滿朝馴致靖康之變黨人則一空矣國家
之禍何如哉臣竊觀近日以来朋黨之論何其紛
如也有所謂甲宰相之黨有所謂乙宰相之黨有
所謂甲州之黨有所謂乙州之黨有所謂道學之
黨有所謂非道學之黨是何朋黨之多歟且天下
士大夫孰不由宰相而進者進以甲宰相一日甲
罷則盡指甲之人以為甲之黨而盡逐之進以乙
宰相一日乙罷則又盡指乙之人以為乙之黨而
盡逐之若夫甲州之士乙州之士道學之士非道
學之士好悪殊而嚮皆異則相攻相擯莫不皆然
黨論一興臣恐其端發於士大夫而其禍及於天
下國家前事已然矣可不懼哉臣願　陛下建皇
極於聖心酌大公於天下公聼並觀壊植散群曰
賢者曰才者曰忠正者曰君子者從而用之勿問
其某黨某黨也曰不肖者曰不才者曰邪佞者曰
小人者從而廢之勿問其某黨某黨也在廷之臣
有復陳黨論於前者取其尤者而斥之聲其罪於
天下則黨論不攻而自破矣復二帝三王之中道
以消漢康靖康之顯禍惟　陛下留神取進止
　　　第二劄子
臣竊觀　陛下臨御以來聖徳日新聖政日美一
賞一罰春生秋殺一號一令雷動風散緫攬天下
之大柄而㱕之於獨断凛凛乎漢宣帝唐大宗之
上矣然古之帝王固有知以一已攬其權而不然
臣下竊其權者大臣竊之則權在大臣大將竊之
則權在大將外戚竊之則權在外戚近習竊之則
權在近習竊權之最難防者其惟近習乎蓋近習
之在君側何起居之不侍何言語之不聞君喜知
喜君怒知怒未命而唯唯未語而諾諾此其所以
能測人主幾㣲之指而遂至於竊其廢置予奪之
權也非敢公竊之也能測之斯能竊之矣甚者至
於政事之罷行出於此軰之議論人才之進退出
於此軰之抑揚外廷之章奏此軰得以去取羣臣
之献納此軰與之表裡事至於此豈惟私測之而
已也人主威福之大權彼皆得而公竊之矣周之
棸子内史秦之景監趙髙漢之洪恭石顯唐之鄭
注王叔文仇士良田令孜皆是物也今
陛下始初清之日福威玉食莫不惟辟禮樂征伐
莫不自天豈容有此而近者乃有以招權用事自
抵譴黜　陛下赫然震怒屏之外服此天下所
以詠歌奮激仰服　聖断而不能自己也大抵近
習者便嬖使令之臣也宰執者輔賛彌縫之臣也
侍從者論思献納之臣也臺諫箴規君徳糾逖官
邪之臣也是數人者各盡其公互防其私而不相
附麗則　朝廷正而天下治在　哲宗時范祖禹
為諫官其東鄰官官陳衍園亭在焉衍至園中不
敢髙聲謂同列曰范諫議一言到上前吾軰不知
死所矣此近習之臣與臺諫之臣兩不相通所以
致元祐之治在　徽宗時王黼為宰相與官官梁
師成鄰居一日帝幸黼私第徘徊觀覽適見其後
戸與師成後戸相通帝大不樂此近習之臣與宰
執之臣合而為一所以致靖康之變若使内廷之
近習與外朝之群臣合而為一則人主之燕私人
主之嚬笑下皆得而知矣羣臣之姦邪天下之情
偽上皆不得而聞矣唐庚曰奴婢同則家道危臣
下同則人主孤可不懼哉可不懼哉　陛下察之
察之又重察之防之防之又重防之不勝天下國
家之福取進止
　　　第三劄子
臣於當世之利病既畧陳一二矣請復陳帝王治
道之要其大槩有五一曰勤二曰儉三曰断四曰
親君子五曰奬直言惟能勤則一日之中親學問
機務之時常多親燕逰逸樂之時自少矣惟能儉
則浮費盡省而用自足國用既足而民可寛矣惟
能断則依違牽制之情皆不得而奪險詖私謁之
事皆不得而至矣惟能親君子則正言日聞正行
日見而小人自踈君徳自進矣惟能奬直言則不
諱之門開敢言之風振下情日通姦邪日消矣雖
然治道有五而行之者一曰誠而已必也自信之
心先立於内自文之行不著於外以聖人之道為
必可行以帝王之治為必可致力行之而不息固
執之而不移此之謂誠不然迹試之心翫之初行
之終違之或先之以勤儉而繼之以驕奢或言之
以寛䘏而行之以刻剥或外示親賢而内憚其正
或陽為好直而隂悪其犯皆非所謂誠也其去五
者之治道愈逺矣故記曰意誠而後心正心正而
後身修身修而後家齊家齊而後國治國治而後
天下平此堯舜禹湯文武周公孔子心法之至要
也　陛下聖質天縱聖學自得亦何待愚臣之言
臣願　陛下尊其所聞行其所知先立一誠於
聖心以力行五者之治道則二帝三王可一舉足
而至矣惟　陛下加之意取進止
　　　輪對劄子
臣聞保國之大計在結民心結民心在薄賦㰸薄
賦㰸在節財用臣伏見　陛下深詔執事㑹計邦
財出入國用盈虚之數臣仰測　聖意將有以節
財用薄賦㰸以結斯民之心此宗社生靈萬世之
盛福也然臣嘗為　陛下深思其說以為
陛下雖有薄賦㰸之心恐未得薄賦㰸之道雖有
節財用之心恐未得節財用之䇿也何以言未得
薄賦㰸之道且今之財賦有地基茗課之征有商
賈関市之征有皷鑄榷酤之入有鬻爵度僧之入
猶曰非取於農民也而取於農民者其目亦不少
矣民之輸粟於官者謂之苗舊以一斛輸一斛也
今則以二斛輸一斛矣民之輸帛於官者謂之税
舊以正絹為税絹也今則正絹之外又有和買矣
民之鬻帛於官者謂之和買舊之所謂和買者官
給其直或以錢或以塩今則無錢與塩矣無錢尚
可也無塩尚可也今又以絹估直倍其直而折輸
其錢矣民之不役於官而輸其僦直者謂之免役
旧以税為錢也税畒一錢者輸免役一錢也今則
嵗增其額而不知所止矣民之以軍興而暫佐師
旅征行之費者因其除軍帥謂之經制使也於是
有經制之錢既而經制使之軍已罷而經制錢之
名遂為常賦矣因其除軍帥謂之緫制使也於是
有緫制之錢既而緫制之軍已罷而緫制錢又為
常賦矣彼其初也吾民之賦止於粟之若干斛帛
之若干匹而已今既一倍其粟數倍其帛矣粟帛
之外又數倍其錢之名矣而又有月椿之錢又有
板帳之錢不知㡬倍於　祖　宗之旧又㡬倍於
漢唐之制乎此猶東南之賦臣所知者也至於蜀
民之賦其額外無名者臣不得而知也
陛下今欲薄賦㰸有司且曰無以供經常之費也
臣故曰　陛下雖有薄賦㰸之心恐未得薄賦㰸
之道也何以言未得節財用之策葢國家之用有
可得而節者有不可得而節者如宫室車服之用
如祠祀之用如交聘之用如餉師之用此不可得
而節者也然古者國貧則君服大布之衣年饑則
路馬不食榖君不祭肺八蜡不通然則宫室衣服
祠祀之用亦有可節者矣而況今之祠祀又非古
之祠祀也車服之飾兵衛之衆錫賚之恩㡬倍於
古耶雖然猶曰事天地也事宗廟也事百神也是
不可節也至百官之冗百吏之冗師旅之冗是獨
不可求所以節之乎　髙宗南渡以來如節度使
不畀真俸矣雖然猶曰某有某戰之功不可减也
至於將相積官而除者王族戚里近習官寺積恩
而除者是獨不可减乎如國家之官帑有左帑矣
天子之私蔵有内帑矣且天下之財孰非天子之
有今也有私蔵焉已非先王之制矣而又有曰封
樁者焉又有曰南帑者焉南帑今為西上帑矣左
帑之用西上帑之用則　朝廷之經費也所謂封
樁何為者也不過浚所入之贏以入封樁又浚封
樁之贏以入内帑而已天下之財入於内帑則豈
復可得而稽亦豈復得而節哉内帑所在人有覦
心至使人主不敢一顰一笑也一顰一笑則宫闈
左右望賜矣人主不敢一遊一豫也一遊一豫則
宫闈左右望賜矣人主不敢一飲一食也一飲一
食則宫闈左右望賜矣人主之奉幾何而浮費或
相什伯或相千萬矣此獨不可節耶而臣見其費
之增也未見其費之節也臣故曰　陛下雖有節
財用之心恐未得節財用之䇿也今竭東南之財
而支天下之全費見内帑之富而忘斯民之日貧
而議者乃曰有司不能為　陛下節財也不知有
司安能節財節財在　陛下而己臣願
陛下明詔大臣立為法制凡内帑出入皆令領於
版曹而經於中書制之以印劵而覆之以給舍其
大過之恩幸無功之錫予皆得執奏而繳駮之
太祖皇帝嘗令後苑造一薰籠數日不至帝責怒
左右對以事下尚書省尚書省下本部本部下本
寺本寺下本局覆奏又得㫖依方下製造乃進御
以經厯諸處故也帝怒問宰相趙普曰我在民間
時用數十錢可買一薫籠今為　天子乃數日不
得何也普曰此是自來條貫不爲　陛下設乃爲
陛下子孫設使後代子孫若非理製造奢侈之物
破壊錢物以經諸處行遺湏有臺諫理㑹此條貫
深意也　太祖大喜曰此條貫極好　仁宗皇帝
寳元慶厯四嵗之間兩命羣臣議行减省韓琦言
欲省浮費莫如自宫掖始於是内庭不急之用悉
行裁减惟　陛下推廣　太祖　仁宗之徳意
而立經乆一定之法度此亦節用之大端也至於
宫室車服祠祀之過制百官百吏三軍之冗食中
外官吏賜予之濫費亦皆議所以裁節之者
陛下馭幸以示恩有司執法以任怨下之人亦曰
非上之不與也有司之法也又何怨之有浮費既
節帑蔵自充則不惟不取外帑以入内帑而已亦
可如　祖　宗之時間出内帑以佐外帑矣不惟
内帑可出以佐外帑而已如封樁亦可併省而㱕
於左帑矣不惟封樁可併而已如印造楮劵之數
亦可少减鬻爵度僧之政亦可暫罷以待軍興不
時之湏矣蓋用節而後財可積財積而後國可足
國足而後賦可减賦减而後民可富民富而後邦
可寧不然日復一日嵗復一嵗臣未知其所終也
惟　陛下夙夜憂思而速圖之臣不勝愚忠
　　　　貼黄云
　臣近因接送虜使往來盱眙聞新酋用其宰臣
　之策蠲民間房園地基錢又罷鄉村官酒坊又
　减塩價又除田租一年竊仁義假王政以誑誘
　中原之民又使虚譽達於吾境此其用意不可
　不察

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第六十九終
誠齋集巻第七十
　　　　　　　廬陵楊　萬里　廷秀
　奏狀劄子
　　　秘書省自劾狀
臣契勘　本朝之制日厯之書必有序序篇舊例
委祕書監少撰述如　髙宗皇帝日厯序篇係權
修知政事龔茂良從舊例委秘書監李燾撰述今
來　至尊夀皇聖帝日厯告成所有序篇係前權
監修官參知政事王藺照例委臣撰述修寫入冊
近蒙　聖㫖改差左丞相留正監修臣亦呈上件
序訖而今月初二日左丞相留正別委官撰到序
篇一首送下本省臣即時奉行今日下寫换仍將
臣所撰序篇即行毁棄臣聞之蔡墨曰物有其官
官修其方一月失職則死及之今也撰序篇者臣
之職也而文辭不足采録可謂失職矣仲尼曰守
道不如守官今也撰序篇者臣之官也他官乃復
改撰臣可謂不得守其官矣臣之二罪何敢自恕
臣愚欲望聖慈將臣罷黜重作謫罰以為有司不
稱職者之戒乃臣舊有肺氣痰嗽之疾過秋復發
見請朝假將理所有秘書監及進讀官不可闕人
亦乞别差官施行臣謹退私室待罪恭俟威命不
勝惶懼震越之至
　　　奏報狀
臣近以撰述日厯序篇不稱職具奏自劾今月初
五日巳時伏凖御卦退還奏狀仰見　陛下眷憐
之隆赦其罪而不論臣銜感之極至於涕零重念
臣愚戅自信遂至輕發揆之進退豈容無罪難以
復玷朝列欲望　陛下曲垂矜念保全孤逺之跡
特賜　睿㫖與臣宫觀差遣兼臣見以痰疾在假
竊恐有廢職業益重過尤伏乞　聖慈早賜處分
臣干冒天威不勝隕越俟罪之至
　　　辭免著庭轉官劄子
某伏睹今月某日凖尚書省劄子三省同奉
聖㫖以　至尊夀皇聖帝日厯書成經修經進官
特轉一官减二年磨勘者某聞命之頃大懼弗堪
伏念某學不名家文非華國晚㸃漢渠之長適逄
虞典之成上則繄冡司之提綱下則勤著庭之載
筆蓋因人而成事難同日而罔功矧賜帛賜金既
拜嘉扵介賚若懋官懋賞敢孤奉於明恩再念某
屬常貢需頭之章自列以上氣之疾懇祈祠禄未
賜　帝俞方將少需且復申告儻受爵而不遜必
貪位而疾顛湏至具申尚書省欲望鈞慈特賜敷
奏其轉一官减二年磨勘指揮日下追寢庻安愚
分伏候鈞㫖施行
　　　薦劉起晦章燮堪充館學之任
　　　奏狀
　　凖　令諸監司到所部半年或因赴闕奏事
　　許舉部内所知貳人
右臣仰惟　陛下龍飛之初首軫孤逺之跡召從
外郡擢長書林臣以坐糜為慙冀從外補
陛下畀以陪都之漕寄寵以延閣之隆名臨遣丁
寜恩意備極臣朝夕懔懔思報万分惟有薦進人
才可以禆益聖世在法監司到所部半年許舉所
知貳人輒縁公論冐瀆　聦聞臣竊見承直郎監
建康權貨務劉起晦前秘書省正字劉朔之子名
父之後能以儒科自奮其人氣質端凝識度宏逺
外若柔巽内實剛方初為福州福清縣主簿帥臣
趙汝愚深器重之今為務場責重事繁從容而辨
知建康府章森亦嘗露章薦之若置之館學必能
上禆國論文林郎監淮西總領所西酒庫章燮操
行甚修問學甚正蚤魁里選髙擢省闈其於文詞
尤工牋奏不越駢四儷六之軆而行以古雅議論
之文有前軰風至於吏能尤復精敏無為軍與和
州嘗争一鎮稅埸務兩郡太守移書請託却而不
視卒畀所應得之郡建康嘗有大家奪細民田漕
臣林枅委以裁决竟還細民前淮西總領張抑嘗
以賢業薦之於　陛下登極之初此亦館學之竒
才也此二士者臣平生行天下寡見其比不敢蹈
臧文仲竊位之罪恐復詒孟軻蔽賢之誚謹冒万
死以聞焉惟　陛下財擇謹録奏聞伏候
勅㫖(初七日發奏/紹熙二年五月)
　　　薦舉吳師尹廖俟徐之若毛崈鮑信叔政
　　　績奏狀
臣聞人臣之報國忠莫大於薦士而捐軀為下臣
嘗伏讀淳熈十六年十一月四日　陛下制詔
以臣寮建請令監司見有賢才可用者熟試精察
告之於上臣自到任以來所部九郡官吏至衆非
他部比其間人才亦必不少今以臣置司之地及
臣循行之州或試以事功或採之衆論得數人焉
請為　陛下誦之臣伏見朝奉大夫江東轉運司
主管文字吳師尹有質直之資有亷茂之行試中
大法嘗爲大理評事决讞平恕人無異詞其在本
司凡財賦之職皆能鈞校其源流而吏不能欺凢
民訟之事皆能灼見其情實而民無不服至如饒
信等州秋苖夏稅民間輸納往往欠例收縻費等
錢太多師尹首請蠲减又如江東州縣民間牛死
官司不受納筋角而抑使重納價錢民間苦之師
尹首請禁戢九郡之民皆以爲便每以儒飾吏以
經傅法允謂今日之實材朝請郎通判建康府事
廖俣學優行副文贍氣剛吏事通眀民情練達臣
初到任暫攝府事聼其賛畫細大合宜直而不表
襮以近名通而不苛察以窮物頃寄居㑹稽之日
常平使者朱熹奉　夀皇之詔以捄荒延士夫之
賢而博議首選俣而分委之措置有方民無流殍
及通判撫州前後常平使者皆以廉吏政績薦之
於朝未蒙擢用允謂今日之遺材朝請郎通判廣
徳軍徐文若𥙿於才力而養以和精於吏事而濟
以恕倅貳小邦力賛其長期於集事而不侵郡權
驩以盡心而不矜已㓛自守臣沈樞召去攝事數
月適當旱傷之後蠲放無餘凢捄荒之政畢舉節
用之策畢講如過客之饋賮經常之燕集一切罷
去官吏軍兵之廩給賴以無乏民譽甚美唯恐其
去承議郎添差通判池州毛崈經術醇儒師授鄉
黨頃借　朝列嘗為大理司直繼因補外添貳池
陽自到任以來亷仁之譽洽於衆口近捧憲司之
檄疏决諸邑囚徒乃能盡心疚懷探索情偽一時
疑獄有若無主死人吳三而濫及無辜者有若醉
人傅百乙自經而誣人逼死者有若胡太被刼不
獲正賊而執平人者崈至之日一問而得其情即
時釋放其他滯囚從宜决遣曾不旬時其在獄者
及追逮未至者放三百八十有六人莫不驩呼而
去承議郎知太平州繁昌縣鮑信叔吏才髙於一
州治行冠於諸邑到任之初首减罷吏員以除民
之蠧整齊簿書以立民之經撙節浮費以惜民之
財邑小民寡而困於稅務錐刀之譏征信叔乃為
稅務抱認税額而盡蠲之夏税民間輸納病於收
取縻費之過數信叔乃立為至薄之則例而痛减
之去嵗本縣少旱今春民頗艱食信叔乃以撙節
用度之餘粟擇其貧不能糴者不收民錢而振濟
之繁昌累政不治一邑敗壊今兹遂為壯縣此五
人者臣皆精試而熟察之矣欲望　聖慈特賜甄
擢以為一路官吏之勸異時趨事赴功必有可觀
(十七日發奏/紹熈二年九月)
　　　薦舉徐木袁采朱元之求揚祖政績奏㓛
臣屬者祗奉　明詔問囚上饒因之得以循行郡
邑自當塗厯宣城道新安至上饒㱕塗經鄱陽諸
邑南康池陽殆徧一路九郡之境用諏民氓之休
戚亷察守令之能否得賢令四人敬以聞焉伏見
朝散郎知饒州樂平縣徐木上庠名士文學有聲
而能諳練民事秉心眀恕治行尤異初知冨陽撥
煩無滯理財有方民不加賦而官府充羡及來樂
平豈弟之聲為一路縣宰之冠臣不識其人而聞
其政近過樂平其人已秩滿上印而去採之民言
去思方深有近古循吏之風奉議郎知徽州婺源
縣袁采三衢儒先州里稱賢勵操堅正顧行清苦
三作壯縣皆騰最聲及來婺源察見徽之諸邑其
敝之尤者専以科罰為理財之源流廣開告許之
門每興羅織之獄大者誣曾參以殺人次者謗陳
平之帷簿至其小者不可殫舉采首摘其敝白之
監司太守請痛禁止自是諸邑之民皆得按堵承
事郎知信州弋陽縣朱元之兩學知名厯試能官
下如士夫干求過客餽賮經常燕集並分俸以應
撙節浮費洗手奉職不以一錢假人至如板曹之
供諸軍之餫官吏兵人之廪罔不給足催科有法
兩稅不愆民樂其輸不擾而整聴訟録囚邑民自
以不寃奉議郎知建康府江寧縣求揚祖惠而能
断明而不苛頃為婺女幕寮已著能稱今為留都
郭内之宰事之繁夥視他邑十之公亷自持人不
敢千之以私至於剖折民訟庭無留事拊摩鰥寡
罔不得職行且辭滿一邑之民惟恐其去願借留
者不翅百千人兹四人者臣自到部即聞其治行
俟之兩年不變益賢觀之甚乆察之甚詳委有績
用不可掩抑如蒙聖慈特賜旌擢異時必有可觀
後或不如所舉臣甘坐繆舉之罰(十五日發奏/紹熙三年三月)
　　　薦舉王自中曾集徐元徳政績同安撫司
　　　奏狀
臣等日以乏使孤奉　明恩㫒付一路條察之寄
其惠綏黎庻及宣布君仁恪勤職守乃几案常事
至於報天謝生之大願惟有權賢揚善之一節臣
等庀職各已踰年旋觀列郡之太守治中得其尤
頴而不以上聞是蔽賢不祥之實也伏見朝奉郎
知信州王自中文詞俊發才氣髙秀初以王藺薦
見　夀皇論天下事如指諸掌風生潁脱有過人
者　夀皇以為竒材出典邊郡悉心畢力峙糧訓
兵常若冦至今典上饒除苛尚寛一洗積弊如諸
邑逋負州家錢幣為緡者三千餘万上供失時郡
用告匱前後太守往往劾一二縣令黥諸邑胥徒
以塞已責而不贍如初也自中之既至與諸邑宰
握手吐誠寛為之期而薄為之取不遣一卒不移
一檄率以手書致其勤懇縣令至有感泣者自是
諸邑吏民翕然感之輸租輳集遂以無乏朝散郎
知南康軍曽集冑出名家躬服寒素少從名儒張
拭講學以為士君子之學不過一箇實字再立朝
列皆監六部門不事于謁不肯附麗徃徃皆以為
簡今守南康大抵以撫字為先以辨集為次其政
一遵朱熹之旧如請於朝乞均減星子一縣預買
如輟郡廉以教育白鹿書院生徒皆朱熹欲為而
未及盡行者南康地𥚹民貧毎歳流徙樂郊者不
絶今皆安集無有愁歎宣教郎添差通判徽州徐
元徳浙東名儒朝列正士持論鯁挺特立不阿出
貳名城乃員外置凢州郡迎輅之數厨傳之儀皆
無故實出於創為蕞者如挈擕囊衣則有僦僕之
幣如下檐宴集則有折爼之幣率為緡錢者數百
元徳問之故府咸曰無之則舉而付之郡庠以為
養士之費於是民皆稱其潔廉江東一路訟牒徽
為尤劇民訟至諸部使者之庭皆以委之審决元
徳一一繙閲文案至忘寢食吏牘山積迎刄而解
於是民皆稱其明断此三人者一路守倅之選欲
望　聖慈特賜旌擢以為良吏愛民之勸以收異
時待用之才後或不如所舉臣等甘坐繆舉之罰
(初八日發奏/紹熈三年四月)
　　　舉眉州布衣程侅應賢良方正科同安撫
　　　司奏狀
　　紹熈三年四月二十五日凖　行在尚書禮
　　部符連到紹熈三年四月十五日制可今嵗
　　科場其令尚書侍郎兩省諫議大夫以上御
　　史丞學士待制各舉賢良方正能直言極諫
　　一人守臣監司赤許解送仍具詞業繳進以
　　聞者
右臣等伏都眉州布衣程侅經明行修通達國軆
其探索王覇有仲舒師友淵源之淳其議論古今
得蘇洵父子治亂之學淳熈十三年間嘗游都下
有所著帝王君臣論及時務利害策凢五十篇皆
造於義理切於事機非腐儒文士之空言朝士争
傳為之紙貴未㡬㱕蜀計其年齒今亦五十許嵗
若遂淪棄恐他日　聖世有遺賢之恨今保舉程
侅堪試賢良方正能直言極諫一人謹録奏聞所
有本人詞業乞從　朝廷行下本貫眉州宣取正
本伏候　勑㫖(二十六日發奏/紹熈二年四月)
　　　乞罷江南州軍鉄錢㑹子奏議
臣伏覩朝廷近降指揮措置行使鉄錢㑹子令淮
上屯戍官兵月給食錢除舊用行在㑹子者並聴
依舊量度每嵗支屯戍諸軍鉄錢以為權貨務入
納分數臣照得屯戍官兵毎旬支遣已有立定錢
銀㑹子分數難以更改所有淮上戍守官兵支遣
錢㑹從已降指揮並聴仍舊其合支見錢一嵗止
用一十二万餘貫淮西州軍遞年朝廷科降應副
馬司支遣錢三十七万餘貫係鉄錢并行在銅錢
㑹子中并起發内鐵錢一十三万餘貫就撥支使
已是足用若將新降鉄錢㑹子於權貨務筭請委
實别無項目可以支遣臣竊祥朝廷支降新印交
子止為兩淮鐵錢艱於行用今來一倒令江南八
州軍衮同流轉非唯先有折閲之患設或通用不
行其間屯駐大軍四處軍民之情使見擾擾比之
兩淮事軆尤重伏自此令一下軍民心皆惶惑蓋
見錢之與㑹子古者母子相權之遺意也今之錢
幣其母有二江南之銅錢淮上之鉄錢母也其子
有二行在㑹子銅錢之子也今之新會子鉄錢之
子也母子不相離然後錢㑹相為用㑹子之法曰
㑹子並同見錢行使今新㑹子之法曰每貫並凖
鐵錢七百七十足行使又曰其新交子止許兩淮
及㳂江八郡界内公私流轉行使且㑹子所以流
通者與錢相為兊换也今新㑹子每貫凖鉄錢七
百七十足則明然為鉄錢之㑹子而非銅錢之㑹
子矣淮上用鐵錢用新㑹子則有㑹子斯有見錢
可兊矣是母子不相離也江南禁鉄錢而行新㑹
子不知軍民持此㑹子而兊於市欲兊銅錢乎則
非行在之會子人必不與也欲兊鉄錢乎則無一
鉄錢之可兊也有㑹子而無錢可兊是無母之子
也是交子獨行而無見錢以並行也一錢兩錢之
物十錢五錢之噐交易何自而行商旅何自而通
乎又兩淮免起發㑹子三年而江南無免發之命
江南官司以新㑹子發納左帑内帑左帑内帑肯
受乎左帑内帑万一不受則百姓之輸官物州縣
亦不受矣州縣不受則是新㑹子公私無用上下
不受而使鎮江建康兩税入納百万而行使不通
不知將何用也若止欲用之於軍人之支遣百姓
之交易其肯受乎万一有受有不受之間此喧争
之所從起而紛紜之所從生也臣非不知時暫兼
攝總司之職奉承朝廷之命可以免目前方命之
罪然万一鏤板掲牓及交收新㑹子他日正官到
任將新㑹子與軍人支遣民旅交易之際儻有如
前所謂喧争紛紜之説則朝廷推其所從皆臣阿
䛕順㫖交收㑹子之罪雖斬臣以塞責於國何益
哉淮民兩年已被揀擇鉄錢之擾怨咨之言有不
可聞今幸少寛揀錢之禁以安淮民若江南八州
復欲力行鐵錢㑹子是江南之民又將不勝其擾
也欲乞　聖慈洞察經乆之利害先事而改患猶
可銷事至而收則無及矣縁有此利害不敢鏤板
曉諭若將來降到㑹子亦不敢交收此事必出
聖断力賜寢罷江南八州行使鐵錢㑹子指揮庻
㡬㳂江軍民得以安靖湏至奏聞者
　　貼黄
　臣傳聞乾道初間嘗降鐵錢㑹子於兩淮軍民
　都不行使一兩月間朝廷盡行収上今來竊恐
　復蹈前轍乞下有司撿照寢罷上件指揮
　　　辭免召命公劄
某今月初四日凖尚書省劄子三省同奉　聖㫖
楊某召赴行在者某聞　命震懼不知所裁
恩來自天感極至骨伏念某頃居列著莫效萬分
既與世以相違得補外而已幸仰辱　夀康之臨
遣俾司江介之轉輸猶直情而徑行或觸事而妄
發謝㱕已矣潜伏終焉忽召節之下頒力病身而
亟拜寵光所逮故應不俟駕而行筋力已衰況復
有採薪之疾左趾跛曵而將廢右臂痛楚而未瘳
儻黽勉以載奔殆顚隮之可必方命之罪常刑敢
逃湏至具劄子申尚書省欲望廟堂特賜敷奏追
寢召命再陶鑄在外宫觀差遣一次俾竊禄食以
安餘年不勝哀扣懇迫惶懼之至伏候鈞㫖
　　　再辭免劄子
某五月初四日凖尚書省劄子三省同奉
聖㫖楊某召赴行在某已具辭免七月十一日凖
尚書省劄子六月十二日三省同奉　聖㫖不許
辭免者　君命至重何敢再違品秩既卑豈應辞
避伏念某才踈用世景迫凋年入朝者三首尾九
嵗隨牒且八奔走四方禄食徒優補報何有晚抱
疢疾乞㱕故山逄　聖主之勃興發徳音而收召
煖如奏日覺枯木之欣栄隱若新雷啟寒蟲之乆
蟄感恩至骨流涕交頥而某老益不支病且垂死
豈不願再瞻於觀闕正恐先九隕於道塗不能力
疾以造朝已瀝忱辭而祈免夫何下土之賤莫動
惟天之聰瀆煩敢避於再三俞允終期於万一輒
再具劄子投誠廟堂欲乞力為敷奏追寢召命改
畀外祠庻叨空餐以卒晚嵗某不勝哀懇惶懼之
至
　　　辭免除煥章閣待制恩命劄子
某今月初四日凖尚書省劄子以某再辭召命乞
在外宫觀八月十三日三省同奉　聖㫖楊万里
係　太上皇帝宫僚未經擢用特除煥章閣待制
依所乞差提舉江州太平興國宫任便居住者万里
聞命震懼不知所裁感涕交零跼蹐以避伏念万
里少也願仕老而蚤衰賜第紹興之年將閲時於
四紀就列淳熙之且俾奉帙於重明仰慙三聖之
恩莫效萬分之報晚嬰沉痼力請退休逢天地之
重開頒走趍之一節政坐有采薪之疾洊辞不俟
駕之行令出再違罪應九死敢意　上聖畀矜下
臣謂其太安儲隷之餘念兹正元朝士之旧超除
次對因任真祠招虞人以旌已寛不至之戮持從
臣之槖更冒非常之栄近比絶無躐等是懼謹具
劄子申尚書省欲望廟堂特賜敷奏追寢新除待
制恩命止差在外宫觀差遣一次某不勝惶懼懇
迫之至
　　　陳乞引年致仕奏狀
臣聞在法命官七十致仕又在禮經大夫七十而
致仕臣犬馬之歯在官簿今年雖六十有六而實
年七十臣合於今年正月陳乞致仕蓋縁去年十
二月初四日方拜　聖恩次對外祠之命未敢遽
有陳請今叨食厚禄已及半年　恩重命薄福過
災生入夏感濕臓腑之疾大作服藥不痊惟有納
禄辞栄庶可緩死湏至哀告　君父敢乞
聖慈施天地生成之仁推父母鞠育之愛許臣引
年仍裁減恩數特與降職名一等守本官致仕栄
寵末減災疾必輕万一餘生未填溝壑皆君父更
生之恩危悃發中衰涕交下臣不勝祈　天望
聖惶懼懇迫之至謹録奏聞伏候　勑㫖
　　　公劄
某皇恐輒有迫切之懇在法命官七十致仕又在
禮經大夫七十而致仕某犬馬之歯有官簿今年
雖六十有六而實年七十某合於今年正月陳乞
致仕蓋縁去年十二月初四日方拜　聖恩次對
外祠之命未敢遽有陳請今叨食厚禄已及半年
恩重命薄福過災生入夏感濕臓腑之疾大作服
藥不痊惟有納禄庶可緩死湏至哀告大丞相欲
望鈞慈保全餘生特賜敷奏許某引年仍降職名
一等守本官致仕某不勝懇迫祈望之至
　　　再陳乞引年致仕奏狀
臣昨縁官年雖六十有六而實年已及七十稽之
禮法皆應得謝遂於慶元二年六月一日具狀聞
奏陳乞致仕至當年十二月十三日三省同奉
聖㫖不允　聖恩深厚未棄帷蓋顧臣踈逺何以
得此祗拜威命感極涕零跼蹐乆之不敢繼請今
則臣年七十有一乆病之後血氣愈衰耳目無復
聰明手足全然緩弱飲食減損舉動艱難疾苦無
聊伏枕待盡不避斧鉞再奸　冕旒欲望
聖慈曲垂　天聴憫臣廢疾之乆察臣哀懇之真
俾無違於禮經庻勿犯於邦典特降　睿㫖許臣
守本官致仕或銷災沴少逭死亡仰靳始終保全
之恩不勝迫切控告之悃臣冒犯　天威下情無
任惶懼激切屏営俟命之至謹録奏聞伏候
勑㫖
　　　辭免轉一官仍除寳文閣待制致仕奏狀
臣昨於慶元二年六月内具狀陳乞引年致仕奉
聖㫖不允至三年七月内再申前請俟命兩年於
今月初四日伏凖省劄以臣洊乞引年致仕二月
十七日三省同奉　聖㫖與臣轉一官除寳文
閣待制致仕者臣聞命驩喜省躬震驚伏以先漢
孝宣以增秩而賞良吏本朝　列聖以進職而勸
有功而臣猥以顓蒙加之耄疾晚㑹逄於
聖主首䝉被於鴻恩拔自庶僚之卑誕寘法從之
峻七十致仕蓋遵禮典之大閑再三呌閽始辱俞
音之丕降荷　天地曲成之施全枽榆暮景之㱕
然非良吏而增秩一階允惟既渥之數非有功而
進職四等更出非常之恩儻冒昧以居焉恐隕越
于下矣願囬成渙以保凋年所有轉一官仍除寶
文閣待制恩命臣未敢祗受止乞守本官職致仕
謹録奏聞伏候　勑肯
　　　辭免除寶謨閣直學士奏狀
臣於七月二十五日伏凖尚書省劄子六月二十
四日三省同奉　聖㫖楊万里厯事四朝年髙茂
除寶謨閣直學士者臣聞命震懼措躬阽危臣一
星卧痾七秩謝事荷上仁之懷舊至三乃從加異
數以勤㱕不一而足方涵天澤幽屏雲林未省何
功誤䝉進律雖厯事四朝之乆然初微半髮之労
沉緜駸駸良厭餘生之苦老誖憒憒敢承徳茂之
褒驟聞尺一詔之頒誕寘十八人之列顧寸心而
有忸揆公議以云何深惟政刑之勸懲止繫賞罰
之當否恐此舉之踰甚為公朝而惜之敢以凋年
仰洿　聖治所有除寳謨閣直學士恩命臣未敢
祗受欲望　聖慈追寢成命以安愚分謹録奏聞
伏候　勑肯
　　　辭免召赴　行在奏狀
臣於九月二十一日伏凖省劄九月二日奉
聖㫖楊万里召赴行在者臣聞命自天省躬惟谷
伏念臣歯㡬八十災亦頻年伏自去秋偶嬰淋疾
當平居則似乎無事遇發作則痛不可堪慘毒甚
於割烹呻吟達於鄰曲敢期　聖主之念旧特招
微臣而趣行禮有大經召不俟駕便應駿奔而出
宿死於道路而益栄顧犬馬瘞蔵豈患無蓋帷之
賜然草木摧折恐上惻乾坤之仁一辭敢欺万坐
無赦願囬　上天之哀眷曲全小物之餘生湏至
具奏以聞欲望　聖慈矜怜追寢召命令臣仍旧
官職致仕不勝懇廹惶懼之至伏候　勑㫖
　　　辭免召赴　行在奏狀
臣昨具奏狀辭免收召乞聖慈追寢恩命於十一
月二十日伏奉十月二十一日　詔書不允者臣
切惟一節以趨已違無諾之召再命而傴洊蒙有
詔之温心魏闕以先馳駕柴車而復枙伏念臣半
生往蹇薄暮時升自逢賔日之初寵朌芝檢首預
客星之列誕寘松階未瞻尺五天之清光亟進十
八人之遞直嵗才更籥　帝復賜環拖紳答揚奏
牘祈免非有白雲之留住曲羕　紫渙之趣行光
武側席於幽人芬馨千載顔闔致詞於使者沉痼
一身情與願違涕隨言出湏至再具奏狀以聞𣣔
望　聖慈察臣老病之實赦臣稽違之辜特賜追
寢召命以匈餘生不勝震懼懇祈之至伏候
勑肯
　　　辭免除寳謨閣學士奏狀
臣聞惟立國紀綱之大柄在馭臣賞罰之至公許
之纓而以朝仲尼之所甚惜招以旌而不至齊君
之所必誅恩威兩隆今古一貫而臣退惟老誖仰
辱招延屬以有采薪之憂遂違不俟駕之禮釋辜
已幸進律何名豈其小人儒之㣲被以真學士之
寵有虞人之罪而幸免天下將以為失刑無于奚
之功而示褒天下將以為僣賞致　公朝勸沮之
紊皆㣲臣瑕玷之由煩言必興万坐無赦敢㳟懇
欵上冒　聖聰祈免誤恩以逃大譴湏至具狀奏
聞伏候　勑㫖
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第七十終
誠齋集巻第七十一
　　　　　　　廬陵楊　萬里　廷秀
　記
　　　龍伯髙祠堂記
零陵龍堯卿東漢太守伯髙之逺裔也其父光隠
於藝以游諸公間侍郎胡公伯明父甚愛之贈之
言謂其能遵乃祖伯髙之戒光嘗有意作堂以祠
伯髙至堯卿乃克有就謁予記之伯髙諱述京兆
人建武中為山都長以馬援之書有敦厚稱是以
有零陵之拜堯卿云相傳伯髙葬于城北而子孫
因家焉證諸陶岳之記良然問其世次則譜牒亡
矣問以伯髙之遺事所對如史問此邦之父老以
伯髙之政則皆不能言矣曰此吾郡賢太守也夫
自建武至於今幾年矣莫詳伯髙之事宜也就使
能言可據依耶然知與不知皆曰賢則其政非有
以得乎民當不如是其乆且深也而史逸之惜也
不謂之不幸也哉然猶得因伏波之書而聞也不
謂之幸也哉古之人修諸身施諸民者豈少也豈
無若伯髙之僅傳者耶豈無遂不傳者耶嗟乎世
之君子儲重寶市腴田大第以為子孫謀者充然
自以為固蔕也未徙䕃而向之充然者王承福為
之憫然矣而龍氏之居零陵至於配湘流而無窮
豈充然者之智不若龍氏歟抑亦繫其人之賢否
歟不然權勢者必争而僻逺者不競故難守而易
失易守而難失歟先是伯髙未有祠徳施於民於
禮從祀堯卿既倡郡民作堂民争先焉事固有古
於晦而今於白者矣士君子之所立以己之所自
信而使時人之必信其不難乎哉某年某月某日
當成予既為之記復繫以詩使歌以祀焉其辭曰
愚溪之委兮瀟水之末流有蔚其山兮遵大路之
右陬玉立萬碧鮮兮造昭囬而修修居者勿翦兮
過者式東京使君兮惠我以嘉徳旄倪俯僂以明
祀兮謂使君即吾翁此邦孰非翁之子孫兮不寧
唯諸龍荷杯兮桂酒手舞康年兮為翁夀颯然精
靈兮翁來㱕何以候司兮光風泛芙蓉之旂
　　　玉立齋記
零陵法曹㕔事之前踰街不十步有竹林焉美秀
而茂子每愛之欲不問主人而觀者屢矣輒不果
或曰此地所謂美秀而茂者非謂有美竹之謂也
有良士之謂也予聞之喜且疑竹之愛士之得天
下孰不喜也獨予乎哉然予官㳺於此幾年矣其
人士不盡識也而其良者獨不盡識乎予欲不疑
而不得也今年春二月四日代者將至避正堂以
出假屋以居得之蓋竹林之前之齊舍也主人來
見唐其姓徳眀其字日與之語於是乎喜與前日
同而疑與前日異其為人莊静而端直非有聞於
道其學能爾乎有士如此而予也居乆而識之新
誰之過也以其耳目之所及而遂以為無不及予
之過獨失士也歟哉徳明迨暇與予登其竹後之
一齋下暾万竹顧而樂之笑謂徳眀曰此非所謂
抗節玉立者耶因以玉立名之而遂言曰世言無
知者必曰草木今語人曰汝草木也則艴然而不
悦此竹也所謂草木也非耶然其生則草木也其
徳則非草木也不為雨露而欣不為雪霜而悲非
以其有立故耶世之君子孰不曰我有立也我能
臨大事而不動我能遇大難而不變然視其步武
而徐數之小利不能不趨小害不能不逋問之則
曰小節不足立也我將待其大者焉其人則不愧
也而草木不為之愧乎徳明負其有深蔵而不市
遇朋友有過面折之退無一言平居奮然有憤世
嫉邪之心其所立莫量也吾既觀竹夜㱕顧謂徳
明曰後有登斯齋者為我問曰人觀竹耶竹觀人
耶隆興元年廬陵楊某記
　　　景延樓記
予嘗夜泊小舟於峽水之口左右後先之舟非呉
之估則楚之羇也大者宦㳺之樓舩而小者漁子之
釣艇也岸有市焉予躡芒屨䇿瘦藤以上望而樂
之蓋水自吉水之同川入峽峽之兩崖對立如削
山一重一掩而水亦一縱一横石與舟相仇而舟
與水相諜舟人目與手不相計則殆矣下視皆深
潭激瀬黝而幽幽白而濺濺過者如經灔澦焉峽
之名豈以其似耶至是則江之深者淺石之悍者
夷山之隘者廓而地之絶者一顧數百里不隔矣
時秋雨初霽月出江之極東㳂而望則古巴丘之
邑墟也面而覿則玉笥之諸峯也泝而顧則予舟
所經之峽也市之下有棟宇相鮮若䑓若亭者時
夜氣寒甚予不暇問因誦山谷先生休亭賦登舟
至今坐而想之猶往來目中也隆興甲申二月二
十七日予故人月堂僧祖光來謁予曰清江有譚
氏者既富而願學作樓於峽水之濵以納江山之
勝以待四方之江行而陸憩者樓成乞名於故参
政董公公取鮑明逺淩煙銘之辞而掲以景延公
之意欲屬子記之而未及也願畢公之志以假譚
氏光予曰斯樓非予疇昔之所見而未暇問者耶
曰然予曰山水之樂易得而不易得不易得而易
得者也樂者不得得者不樂貪者不與亷者不奪
也故人與山水兩相求而不相遭庾元規謝太傅
李太白軰非一丘一岳之人耶然獨得竟其樂哉
山居水宅者厭髙寒而病寂寞欲脫去而不得也
彼貪而此之廉也彼與而此之奪也冝也冝而否
何也今譚氏之得山水山水之遭乎抑譚氏之遭
乎為我問焉祖光曰是足以記矣乃書以遺之譚
氏兄弟二人長曰匯字彦濟次曰發字彦祥有母
老矣其家睦祖光云楊某記
　　　一經堂記
吾友劉彦純以書抵予曰永新譚君微仲者翩翩
衣冠之佳子弟也自微仲之祖致政公以眀經詣
太常晚以特恩得官其叔父朝奉公年甚少䇿上
第垂及光顯矣而年不待朝奉公有子曰明仲今
主袁之宜春簿微仲者朝奉公之猶子而明仲之
從兄也力學而未有遭作堂叢書以教其子四人
取諸違氏而命之曰一經介吾書以乞予言予於
是歎曰逺哉其志也譚氏某興乎為子孫計者不
可守不為也世之君子門戸失守而後以貲貲又
失守而後以田田又失守而後以書蓋門戸有寒
有炎而田與貲有去來逐之莫去捐之莫取者書
也三失而一不失者也是故守家者莫固於書然
予嘗見好書者以某書矜曰此某相之家蔵也又
以某書矜曰此某從官之家蔵也予視其識則果
非好書者之故物也亦非某相某從官之故物也
乃前此某相某從官之故物也自好書者之身逆
而數之率一書三易人然則書又未可特也書蓋
有可恃者矣不家於蔵而身於蔵則幾矣今致政
公傳之朝奉公朝奉公傳之微仲微仲傳之其子
其書四世而不去如譚氏者鮮乎哉微仲之子皆
能讀書為文章譚氏其果興乎故老相傳義山禾
水之秀氣嘗出相者三其信然耶是氣也沉而不
昇黯而不光者幾年矣譚氏之居吾聞義山在其
上禾水在其下當能候之彦純盍問焉以告予也
乾道戊子二月既望誠齋野客楊某記
　　　懷種堂記
乾道四年樞宻劉公既登用善類復聚國勢大競
天下仰目指期中興而公孤忠崇崛不少斵刓疾
視嬖邪畢力擊排既牢不可動則歎曰道行則吾
止道止則吾行是不可並乃以大資政作藩隆興
至則旁搜民瘼孰為疽根弗狝弗􁄓我則滌除俾
罔後災首得奉新縣三鄉寓税之弊欣然
上聞其明年符下轉運悉蠲除之為税三十五万
錢有竒為米若干為帛若干命下而公已遷荆州
牧矣於是三鄉昔無田而有税者今無其所有昔
有鄉而無民者今有其所無又明年五月予來令奉
新三鄉之民相率作堂畫公像於間以致瞻竚之
敬十一月某日堂成予移官成均將行邑之士王
杲與三鄉之民來請名且記予不得辞名堂以懷
種種言徳懷言民也於是民皆歎曰㣲公之恩吾
其不首丘矣予曰此非公之恩也於是民皆不悦
予重告曰爾不見前古之君乎聞興民之害則勇
於敢聞除民之害則勇於不敢今公之言朝奏而
上之命夕應然則此非公之恩也上之恩也於是
民始悦予曰亦公之恩也於是民皆大惑予又重
告曰爾不見世之君子乎一言而為民百世之害
也彼不曰害民也曰利國也國可利也民可害不
可害也而况民有其害而國不有其利歟然其人
猶矜曰吾知忠於國也且夫國之所立其所恃者
誰也日夜揺其所恃以忠其所立是果忠不忠也
一言而除民百世之害如公者有不有也然則此
又公之恩也於是民始大悦三鄉曰晉城曰新安
曰法城云門生奉議郎新除國子博士楊某記
　　　竹所記
永嘉吳公叔清曠簡逺望之皎然如雪山倚空落
月滿屋梁也趯然如瓊田之鶴阿閣之鸞鳳也蕭
然如馭風騎氣飲沆瀣而遊汗漫也予頃識之湘
中一見定交脱帽痛飲説詩論文俗士往往或疑
其異或信其真公叔不知也今年四月予來為邑
於新吳公叔實賔賛洪府相見談湘中事予蓋老
且病矣折腰走堦下非其好也公叔復呼酒以盥
濯予之泥塗塵沙夜過半月在牖户荷風颯然從
東湖之東度水而至公叔與予皆大醉矣公叔起
曰吾有竹所子盍為吾記之予曰奚而名也公叔
曰子不聞夫王子猷之不問主人徑造竹所乎予
曰記之易耳雖然此非公叔事也乃楊子事也楊
子將為子猷之徑造矣但未知今之主人與昔之
主人何如耳公叔大笑曰王茂弘不云乎元規若
來吾便角巾還第庚寅十一月四日廬陵楊某記
　　　水月亭記
予既官游四方二十年自州縣入朝列得與海内
英俊並㳺當世之士非所趨殊嚮所志不同行者
往往一見即定交既交必乆要蓋山何芳而不擷
海何珍而不索也然求如韓子所云明白淳粹如
吾友劉君承弼彦純者加少也始予之少也貧且
拙拙故多不合貧故寡與以與者之寡而不合者
之多故無友年二十有一乃始得友吾彦純彦純
之為人非今之所謂為人者也其為文非今之所
謂為文者也予初得此友亦以為得斯人於吾鄉
則艱乎爾求斯人於天下則奚而艱也今其然矣
乎今其不然矣乎不彦純之為見七年矣余遞宿
南宫同舍郎皆上馬去鴈鶩行亦散隔牎雨雪落
修竹間一風北來琤然有聲家僮以彦純書來索
水月亭記予慨然不樂攬書危坐獨想忽如登斯
亭對斯人則又欣然而孤笑也當予與彦純共學
時每清夜讀書倦甚市無人迹則相與登亭掬池
水弄霜月自以為吾二人之樂舉天下之樂何以
易此樂也雖有語之以今日離索之悲肯信不肯
信也今何地無水何夕無月而吾二人欲追求昔
者登亭之樂則既有不可復得之歎矣抑不知吾
二人復相從登斯亭猶如昔者樂否也癸巳月日
記
　　　嚴州聚山堂記
嚴陵郡圃新堂落成命曰聚山太守宗丞曹侯取
予詩語也堂之經始治中張定叟謂予子盍賦之
蓋侯志也詩既往侯遂取以命堂且徴予為記初
予官於朝以毋老丐補外得符臨漳自龍山登舟
舟人忽捩柂囬櫂望潮波之來而逆之突而入焉
然後隨波疾行江山開明四顧豁如甚快於予心
也舟行之二日自鸕鷀灣厯胥口則兩山耦立而
夾馳中通一溪小舟折旋其間行若巷居止若墻
面偪仄阨塞使人悶悶又一日宿烏石灘下曉起
而望則溪之外有地地之外有野野之外有峰峰
之外山雖不若向之闗明豁如者然北山刺天若
倚畫屏南山隔水若來衆賔玉泉若几研而九峯
若芝蘭玉樹也於是予之快者復而悶悶者去矣
予以呼家僮未來假館於曹侯者朞月嘗從侯散
策郡圃初登千峯之榭予亦甚快已而降自古堞
委蛇北東至夫所謂正巳堂者築髙而趣之庳宇
敞而見之隘悶然復如在鸕鷀灣胥口舟中時也
侯曰是中有佳處我初得之將因其材易其地以
為新堂子豈識之予未應且行且顧舉武不百至
壞垣所偶跂而望則向之若倚畫屏者倚乎此若
來衆賔者賔乎此若几研若芝蘭玉樹者畢集乎
此予欣然曰漢武帝不云乎公等安在何相見之
晚侯之所謂佳處者此其是耶非乎侯大笑曰得
之矣堂成予行因書其説年月日記
　　　春雨亭記
宣溪王邦又既葬其父主簿公於某山作亭於前
春秋率子弟展省竣事則休焉諉其友蕭如塤問
名於予且記焉予命之以春雨之亭而告之曰吾
聞之春雨潤木自葉流根物以本滋苗亦以苗滋
本今則不然本乎責者不加約苗乎責者不加周
富貴利達之得未始尤其躬富貴利達之不得未
始不尤其先不惟尤之也以其先及其山以其山
及其骨曰某丘某水莫之利也於是一墓有一易
者焉一易可以已矣贑陽之巫曰兹丘不告身之
似也九品之官焉得出於而家宜陽之巫曰兹丘
不賜墩之似也一品之官焉得出於而家是數巫
者探吾民子孫之心而豔諸利其孰從而破之其
勢不五六易不厭也不惟民也惟士亦然抑不思
告身也賜墩也之二物堯舜三代之時有乎爾無
有乎爾之二丘堯舜三代之時有乎爾無有乎爾
其有也將先物而後丘乎將先丘而後物乎成周
之有官君子其先之葬也皆覿夫所謂告身之丘
乎臯䕫稷契其先之葬也皆覿夫所謂賜墩之丘
乎物與丘之有無古之事不足校也墓與骨之震
動暴露今之人足愴不足愴也王氏子孫皆劬於
學而好修自葉之澤是在王氏子孫乎是在簿公
之墓乎願以此記焉年月日某記
　　　霽月樓記
余頃官於朝得余叔祖彦通書諉余以名石井張
氏之樓且為之記余以未嘗至石井未登斯樓莫
知所以名之者乃復書彦通訊以斯樓何宜彦通
又以書云暄涼靡不宜而尤與秋宜風物靡不宜
而尤與月宜朝暮晦明靡不宜而尤與霽宜余乃
大書霽月樓三字以遺之未暇作記也余嘗見詩
家者流多喜談霽月余以為万象皆有新故無新
故者月也顧曰霽月焉及余為博士於奉常時秋
且半吏白余當祠夀星余與少卿蜀人黄仲秉齋
宿於西湖南山之浄慈禪寺是夕雨作松竹與荷
葉終夜有聲騷騷也五鼔夙興登壇將事則天宇
如水月色如洗殆不類人間有也蓋詩家之談猶
信張君充剛喜賔客且博延名士以才其子弟斯
樓又勝絶予安得月前霽後御風往觀焉先淮此
記庶幾與斯樓有一日雅也年月日某記
　　　宜雪軒記
東江劉元渤語其友周直夫曰吾於世味未嘗升
其堂嚌其胾也人馳而我上我所偭人所嚮也顧
獨有所癖昔子猷癖於竹靈均癖於蘭和靖癖於
梅吾皆兼此而有之若病膏肓若嗜土炭未易瘳
也吾既聚三物而羣植之又開軒以臨之子盍有
以名吾軒且謁之誠齋以記吾所以名直夫未有
以對也退而訪予於南溪之上相與道元渤語欲
取王元之竹樓記之辞名軒以宜雪予曰子得之
矣萬物莫不滿乎雪也不病乎雪者梅歟竹歟蘭
歟豈惟不病之亦復宜之惟梅得雪而後潔白者
有朋惟蘭與竹得雪而青蒼者無朋今也相與曹
處於劉子軒䆫之前並驅於嵗寒風雪之㑹若相
友以道相摩以義揜之而色愈明凛之而氣愈清
摧之而節愈貞者也予嘗試評是三物矣殆有似
夫君子蓋身幽而名白似鄭子真鎰中而銖外似
嚴子陵羣洿而孤清似伯夷叔齊云元渤名渭喜
客而樂教子士之賢者多從之游視其癖則知其
人矣其子林學而有文嘗薦名禮部年月日楊某
記
　　　嘉定元年春三月男　長孺　編定
　　　端平元年夏五月門人羅　良茂　校正
誠齋集巻第七十一終
誠齋集巻第七十二
　　　　　　　廬陵楊　萬里　廷秀
　記
　　　石泉寺經蔵記
下泳蕭民望甚賢而喜士尤嗜蓄書發粟散廩而
饔飱六經捐金抵璧而珠玉百氏每鬻書者持一
書至必倍其估以取之不可則三之又不可則五
之必取乃己蓄之多而不饜老而不衰也以故其
子弟皆好學不惟其子弟其鄉人皆好學士之自
安福而南者走百里必曰我將見民望自永新而
北者走百里亦曰我將見民望予少之時嘗從先
君至其家每念之則前清溪後平林脩竹在左右
松在右尚了了予目中也今年友人彭仲莊來民
望寄聲於予且曰我旧嗜蓄儒書今頗嗜蓄佛書
新作一經蔵於石泉寺以貯之將與學佛者共之
子其爲我記焉予不知佛書且不觧福田利益事
也所知者儒書爾夫道性之而聖聲之而書書乎
讀聖乎悟則書爲我我爲書矣不然􁌛之而置散
焉書則書矣我何與哉今民望之蓄佛書以待釋
子釋子曰我之輪一周則我之誦一周矣果有是
事者異也無之而言焉者􁏛也誦不以口而以輪
者惰也蓄不以心而以蔵者棄也民望其為我問
之年月日楊某記
　　　長慶寺十八羅漢記
大擽長慶寺在廬陵郡城之北四十里而遥右背
碧岑前左紺溪水木幽茂望之蔚然也旧有十八
羅漢像葢拙工為之儀觀俗下神氣昏頓類道旁
叢祠中捧土掲木之為者豈有世外巖下之姿遺
物出塵之意哉里中之士有羅長吉者顧曕不怡
捐重幣聘良工改作之經估者四人淵黙者四人
衲紉者一人杖植者二人或揮麈欲談或長眉曳
地或佛齒在手或清水挈瓶翫爐香者其意逺擾
龍虎者其色暇所謂世外巖下之姿遺物出塵之
意其庻幾不逺吾聞是十八人者西方之悍人也
其未見佛也若吾子路之未見夫子也由今視之
所就乃爾然則人果可以無學乎由之瑟固非彼
所操也然為彼而不為此者所見者異人也使之
彼乎出此乎入庸知其不由歟以寂廢動以躬廢
物視其貎肖其學也施之於世則濩落矣然是十
八人者漠然無牽超然無麗世味不能誘其衷人
憂不能㓂其崖而况車服可得而維刀鋸可得而
加也哉長吉名惠迪其二弟蚤世而諸孤不孤者
有長吉之賢字而燾之也樂善而喜士里中莫吾
長吉之似者
　　　怡齋記
乾道丙戌之冬予自廬陵抵長沙渴樂齋先生侍
講張公公館予於其居之南軒是時積雨未霽一
夕湖風動地吹北雪踰洞庭被長沙城中予生長
南方未嘗十月雪之為見見十月雪自長沙始也
予既羇旅倦且寒甚豈不欲一見親旧然僵卧南
軒之東牕足未出門而心己入門矣既而呉伯承
聞予至夜與邢魯仲來見詰朝侯彦周又與予里
之十劉炳先兄弟來見自是人事始擾擾矣炳先
一日約予與彦周過其家予嘉炳先兄弟之好學
而又雍睦怡怡如也索筆為書其楣間曰怡齋炳
先求予記之予以行不間辭未能也後九年炳先
試南宫過廬陵炳先不知予在予亦不知炳先過
矣又三年友人周直夫㱕自長沙炳先遺予書曰
頃失一見甚恨且促迫怡齋記予得書喜甚問訊
長沙故人則彦周魯仲伯承皆死乆矣當時南軒
之集惟侍講與予與炳先兄弟四人在爾今侍講
官八桂予居廬陵炳先兄弟在長沙交游之存亡
離合其使予悲也予老矣侍講亦年過四十炳先
兄弟其尚少也乎其亦似予之老乎炳先名光祖
弟継先名述祖吾州安福人也徙長沙今再世云
淳熈三年月日記
　　　無盡蔵記
永新縣東郭外不十里曰横江張司理徳堅居之
近無邑喧逺不林荒乃築山園以郛万家刳壤為
沚實以芙蕖布礫為逕夾以海棠為亭為軒以憩
以臨園成與吾友劉景明逰焉徳堅若不滿意者
顧曰是非不佳然人為非天造也乃與景明竹枝
芒屨循海棠逕北行百許歩至禾江之濵徳堅却
立曰止吾得佳處矣盖江水西來渺然若從天流
出至是分為兩中躍出一洲如横緑琴咮昻凥庳
美竹異樹不蓺而蔚水流乎洲之南北崖若裂碧
玉釵股勢若競騖聲若相應若將胥命而㑹于洲
之下覧觀未竟雲起禾山意欲急雨有風東來吹
而散之不見膚寸義山之背忽白光燭天若有推
挽一玉盤疾馳而上山之顛者蓋月己出矣景明
賀曰惟江上之清風與山間之明月耳得之而為
聲目遇之而成色取之無禁用之不竭是造物者
之無盡蔵也東坡嘗為造物守是蔵矣自坡仙去
夜半有力者竊蔵以逃嘗試與子追亡收逋而貯
儲於斯乎徳堅乃作堂於其處而題曰無盡蔵云
年月日楊某記
　　　宜州新豫章先生祠堂記
予去年十月致書桂林伯侍講張公今乃得報且
諉予曰宜州太守韓侯璧直諒士也初抵官下他
皆未遑首新山谷先生祠堂盖山谷之貶宜州崇
寕甲申也館于城之戍樓曰小南門者明年卒焉
後人哀之即其地廟祀之子湖張安國大書豫章
先生四字以揭之然居句湫隘屋廬壊隤爼不成
列拜靡厝躬今侯戾止顧矉爰出其闉距城不遐
得地洵盱湖光前陳曠野洞開諸峯崛竒駿奔來
庭立屋六楹以妥神居刻木肖象是似是似是享
俯湖爲閣于登于臨湖山清空雲煙髙寒神則降
集人士奮豫旣成來求閣名若記拭旣以清風名
閣矣子學詩山谷者微子莫宜記之予執書歎曰
予聞山谷之始至冝州也有甿某氏館之太守抵
之罪有浮屠某氏館之又抵之罪有逆旅某氏館
之又抵之罪館于戍樓蓋圄之也卒于所館蓋飢
之寒之也先生之貶得罪於時宰也亦得罪於太
守乎鹿之肉人之食君子之殘小人之資也孰使
先生之所挾足以授小人之資也哉夫豈不得罪
於太守也先生得罪於太守則太守不得罪於時
宰矣豈惟不得罪也又將取栄焉由今視之其取
栄於當時者幾何而先生飢寒窮死之地今乃為
騷人文士佇瞻鑚仰之場來者思去者懐而所謂
太守者猶有臭焉則君子之於小人患不得罪爾
得罪奚患哉今韓侯之賢乃能社先生而稷之惜
也先生之前乎韓侯也先生之沒侯猶敬之如此
使其生也遇侯而燠休之則主賔之賢牽聨俱傳
也惜也韓侯之後乎先生也然士或同室而睽或
異世而逢茍逢矣前後足校哉先生之祠要自韓
侯始則侯之傳决也而又得侍講張公名其閣其
傳益决也因書其説寄侍講以遺韓侯云淳熈五
年三月二十四日廬陵楊某記
　　　興崇院經蔵記
安福縣南出為十里者七地曰鄔村有寺巋然者
興崇院也作於治平丙午至宣和甲辰而火釋守
通者再作之至建炎庚戌又火釋延贄與惠崇者
又作之殿堂有嚴庖湢畢葺至今其徒得以安安
而居継継而不絶者二釋力也釋海璿今居之璿
良於醫得錢無所可用獨用之於其師之教所宜
為者宫廬之欹傾佛像之漫漶既苴既考既祓既
藻則與其徒藴賢藴淮計曰有寺百年而無經一
巻非不耒而農不書而士乎蔬其腹衲其軀焉而
己矣吾徒藉弟令自窳自懵靡靦靡忸其若後之
敏慧秀辯求心問性者何於是傾槖之贏勸里之
俠得錢如干藴賢乃杖竹屨草風飪露寐走二千
里至福唐市經于開元寺以㱕為巻者五千四十
有八為匭者數十百承以耦輪幬以崇殿金碧煒
燁丹漆可鑑龍光神威森然欲動鼓舞甿罔不尊
禮教所應有彪列明備璿因人士劉宗芝及吾外
弟周世通來求予文以紀其成予曰彼於其師之
經所謂五千四十八巻者匭之矣能如士之於書
皆誦之否能誦之矣抑能如士之於書皆通之否
世通曰釋之不如士固也抑不寧唯是釋能以無
經為怍固不如士之以書而入官以官而捐書釋
能傾貲以市經固不如士之以身而殉貨以貨而
殉色釋能辛勤千里而求經固不如士之重研以
附炎奔命以死權予無以詰因併書其語蓋殿成
於淳熈戊戌之冬輪蔵成於己亥之春貲出於璿
力出於賢與淮云是嵗十月三日某記
　　　愛教堂記
富川鄒虞卿豐其室而歉其心曷歉其心也欲淑
其子而未有造也其子蓋亦競爽其長如嘉木焉
既條既葉蔚如其茂也其幼如穉苖焉既露既雨
韡如其秀也虞卿作一堂叢書於間嵗聘良師以
淑其子問名於艮齋先生謝昌國昌國命以愛教
虞卿又介予弟廷徽謁予文以記其堂以範其子
則諗之曰有子而教之非愛夫抑今之教子者非
古之教子者也學云學云古也仕云仕云古乎哉
今之教子而舍曰仕云仕云者稀矣曰子乎仕親
乎光也人固有卿士其位者問其位則是問其人
則非斯謂之光其親矣乎人固有不卿士其位者
問其位則非問其人則是斯不謂之光其親矣乎
禇有璜者其室輝家有良者其庭燁夫果俟於外
乎哉今使二三子充其學以淑其躬納其躬於聖
賢君子之域而出其躬於公卿大夫之塗其為虞
卿光者猶在也納其躬於公卿大夫之塗而出其
躬於聖賢君子之域其亦光乎否也然則為二三
子者學云學云乎爾仕云仕云也歟哉虞卿名時
舉年月日某記
　　　王氏慶衍堂記
淳熈三祀惟光堯太皇天夀於万有開七秩是將
咸羲黄登姚姒天齊日昇復無無極自商三宗周
文武而下藐乎無以頌為也聖天子穆然謂兹盛
徳事曠不前聞用張閎休赫厥誕章奉觴介壽峻
極鴻號對越太紫昭天同符親親老老流貤厥慶
溥將有截以表章不匱之孝臣孚有母某氏厥齡
若干僉曰應書論封如章紫誥鸞廻玉軸山輝華
鏌揄狄命服斯皇邑里趨讙來賀塞門於是宣溪
之人始知王氏有子矣臣孚廼作新堂以侈君賜
以怡親顔以詔孫子取絲綸之辭榜以慶衍既落
之屬某記之竊惟孚安逺主簿季安之仲子也未
更事而孤其母夫人蓍簮葛製雪齧氷飲夙宵漣
如憂子無立孚念父所付感母己憂我將何修以
懌母懷則致身書林菑畒典墳膳服禮言將擷其
根不寧其葩淑其心不寧其喙凢當世鉅人長徳
是惟不聞必輕千里師之茹之居無幾何厥聞播
敷談者許可至是天澤滂流用光厥親是不特書
罔克用勸則攡張厥初刻石堂上淳熈七年正月
日具位某記
　　　韶州州學兩公祠堂記
人物粤産古不多見見必竒傑也故張文献公一
出而曲江名天下至本朝余襄公継之兩公相望
掲日月引星辰粤産亦盛矣哉蓋自唐武徳放于
今五百有餘嵗粤産二人而止爾則亦希矣然二
代各一人而二人同一州又何富也世謂以文取
人抑末也兩公俱以文學進以名節顯以文取人
不可也以文廢人可乎兩公立朝忠言大節多矣
而諫用牛仙客安太子瑛誅安禄山留范希文排
張堯佐此尤治乱之所元者也三言不用而二言
用天寳之斁慶歴之隆豈適然哉雖然文献相唐
而襄公未及大用或以是為襄公憾吾獨不然聖
賢君子之於斯世顧道之行與否爾相與否奚顧
哉兩公者道行則宋隆道不行則唐斁然則兩公
之於斯世孰遇孰不遇乎後之有為之主有志之
志能知兩公遇不遇之說諏諸往度諸來必有超
然寤慨然歎者矣郡博士廖君徳明庀職數月謂
兩公廟祀而不於庠序非所以風勵學者也謁於
太守徐侯璉守丞李君文伯而作堂祠焉既成屬
某記之則招諸生而諗之曰二三子廬於斯饔於
斯業於斯進而拜先聖先師曰莫予云範退而瞻
兩公曰莫予云磋跂而望曲江之山川曰莫予云
殖可乎不可也不可而莫予云續何也二三子盍
思之淳熈八年九月九日誠齋野客廬陵楊某記
　　　吉水縣近民堂記
大江之西督府外為州者十吉為大吉之為縣者
八吉水為大都鄙之袤室廬之夥名數之籍粟米
繭絲之征視七邑兼之矣其宰必秩髙必才裕不
然不惟上之人不以畀其人亦不敢自畀也而新
書之制　其髙弟不為御史為六院其不輕而重
昭昭也邑之大選之艱用之峻而士大夫顧曰毋
為吉水吉水不可為其信然耶清江某人江西彦
士也文行之懿名實之孚皁如也謁吏部得吉水
或惎之曰毋庸往某人笑不答既佩印綬欣然曰
上至於吾夫子亦屑於為邑邑不足行道於何行
道則勤己以佚民癯己以腴民朝之食午乃暇夕
之寐丙乃即簡爰書緩箠令屬年不登惻怛勸分
大家悦隨若己之飢細民如㱕忘嵗之儉邑之地
庳且瀕大江三日之霖民憂為魚辛丑五月雨下
如澍晝夜無止某人顰以黙禱是夕小霽民異其
誠邑之士名能文辞如陳果卿者如徐徹者如王
子俊者皆作為詩章以詠歌之既朞年政洽民懌
某人亦安其官縣署之西偏有堂曰五柳易之曰
近民以自朂其志移書謁予請其說予喟然曰君
之志則矣君之許其不左乎哉今之為邑有聲者
棘則集事而君則否一左也健則稱能而君則否
二左也贏則速化而君則否三左也雖然無以左
乎彼無以善乎此也年月日某記
　　　沙溪六一先生祠堂記
予門人永豐羅椿移書抵予曰吾邑之沙溪六一
先生之故鄉也有先生祠堂旧矣其左老子之宫
曰西陽者也其前崇公之墓也屋圯于老里之士
陳懋簡撤而新之其經為尺六十緯稱之為楹三
十有六監丞周公必正為大書六字以掲之而未
有記之者願分椿以請謁焉某曰是不記不可也
蓋自韓退之沒斯文絶而不續至先生復作而興
之天下之於先生不此之知者否也若夫自唐末
五代以來為臣者皆以容悦而事君能以容悦而
事君豈不能以容悦而事讎乎忠言直節舉明主
於五三以否變容悦之俗至於慶厯元祐之隆近
古未有天下國家至今頼之亦有知夫作而興之
者先生乎自古是非予奪雖聖賢不能齊也及其
齊也雖聖賢不能易如三百年之唐而所師尊者
惟退之一人本朝二百年矣而所師尊者惟先生
一人何其齊哉舉一世而皆然或者以一夫而不
然然者衆不然者寡未害其為齊也後此百千年
其皆如今日乎未可知也至於然者衆而不然者
寡則可知也先生可以無憂大抵賢人君子没而
見祠者或生而不遇者也先生其道行於時其學
行於天下後世雖不祠之天下獨不知有先生乎
生而無不遇没而見祠此賢人君子之盛也獨先
生之幸也乎古者鄉先生没則祭於社非尊夫鄉
先生也尊鄉先生所以儀後之人也若先生者天
下後世之師也豈寧惟廬陵之鄉先生乎天下師
之而廬陵不祠之可乎今吾州自郡庠鄉校皆有
先生祠堂矣沙溪實先生所居之里而不祠之可
乎予見今世之士其有所舉廢也或者有為為之
也自眉山之蘓豫章之黄相継淪謝先生之徒黨
皆無在者而陳生懋簡奮然新斯堂而尸祝之其
誰為也生而有為其不以此而易彼乎年月日具
位楊某記

　　　嘉定元年春三月男　長孺　編定
　　　端平元年夏五月門人羅　良茂　校正
誠齋集巻第七十二終
誠齋集卷第七十三
　　　　　　　廬陵楊　萬里　廷秀
　記
　　　樞宻院官屬題名記
中書樞宻曰二府國朝之制也亦因也樞宻之屬
曰都承㫖副都承㫖曰撿詳曰編修在祖宗時都
承㫖則曽孝寛韓縝檢詳則王存劉奉世編修則
顧臨錢長卿皆其選也中興損益至今日都承㫖
檢詳各一員編修二員蓋六十年矣而壁記未立
今都承㫖李公昌圖乃克為之屬某記焉士之言
曰樞宻屬宰屬異劇與暇也暇者無事乎爾也樞
屬無事乎爾耶無是事無是官有是官斯有是事
矣有是事則必事其事事其事則不暇矣曰暇者
無乃不事其事而强諉曰無事乎事其事矣樞屬
之職足乎未也等而上之曰使曰副曰知院曰同
知曰簽書曰同簽書其號殊其建不並其爲長貳
均也建其長又建其貳又建其屬者何上之遺下
之神也下無以神其上而曰吾惟事其事足也可
乎古者工以藝諫蚳鼃以士師諫工與士師非諫
職也然事君之誼有非職者乎無也而爲樞屬顧
曰吾暇無事也否則曰吾事其事足矣否則曰吾
禆其上足矣至於事君之誼則曰思不出位又曰
不如守官外乎此非吾職也然則古之工與士師
過矣豈惟工與士師孟子曰立乎人之本朝而道
不行耻也然則孟子亦過矣其然乎不然吾徒獨
得而不思其職也淳熈十三年五月三日廬陵楊
某記
　　　劉氏旌表門閭記
朝請郎直秘閣權知吉州軍州事臣澬言伏奉淳
熈二年十二月戊寅朔甲午肆赦制書其一條曰
有孝行節義著鄉閭者令長吏以聞當議旌録今
安福縣以狀白稱奉議郎知袁州分冝縣謝諤及
貢士李燧等一千三百五十三人合辭言白伏見
貢士劉承弼孝友天至文行粹美事親以至孝聞
居母䘮哀毁柴立父病既死承弼籲天霣絶願以
身代父蹶然而蘓又三十年乃終里人異焉叔父
廷圭廷直継策第太常奉不自給承弼每絶甘分
少以助之同彦弟永弼既為叔父廷圭後承弼復
分以己田承弼受業于雩都知縣劉安世既沒率
同學制師服安福縣令玉棣丞劉穀死官下卧在
地承弼為棺歛丞尤窮空至鬻㓜女承弼聞之即
庚其直鞠于家及嫁後己女先丞女故相劉沆逺
孫有女貧不能㱕承弼亦任之嘗屬年饑道殣相
望公私赤立承弼曰勸分實難請從我始率子弟
倒廪振之不受一錢冨者子於是翕然化之無復
遏糴活者何數承弼所學殫洽江之西湖之南士
子輳集執經問學戸外屨滿環才雋士小大有就
承弼為文有古作者風直寳文閣王佐知吉州喜
士承弼摯詩文謁之佐遣騎招之則去己逺矣佐
太息曰劉承弼不惟能文亦復自重真此邦第一
人宣教郎劉清之嘗薦江西名士數人於轉運判
官劉焞以承弼為首承弼應里選嘗再舉於禮部
報聞其人孝行節義冝在旌録誠如制書謹昩死
以聞事下禮部禮部尚書臣雄權侍郎臣燾員外
郎臣端臣言劉承弼冝旌表門閭制曰可仍令長
吏致禮三年九月乙巳下尚書省尚書省下禮部
禮部下吉州州下安福縣於所居之前立綽楔門
夾之以䑓䑓髙十有二尺飾以丹堊蓻以嘉木云
淳熈十三年九月戊午楊某記
　　　范公亭記
廣徳决曹掾官寺之脽子城之椒負東迤南有亭
而小若黝若奭若倉若哲若翼斯擊若味斯革若
袨服巍弁之飭者范公亭也公之逸事孫莘老詩
之汪彦章書之公有遺墨張君杅戒仲刻之趙君
亮夫懋徳唶亭之圯作而新之圖與書來徴予記
之當公伏閤以死爭天下大事雷霆万鈞不栗不
折視大吏能回天却月者蔑如也則為獄掾時抱
爰書觝二千石其小大難易何如哉士之言曰我
將立朝州縣不足發也立朝矣又曰我將俟其大
者遇大事矣又曰業己然或曰如不聴何然則公
之所易士之所難而况公之所難乎予見今之仕
者一尉而㱕則後車若干乗行者立道旁不敢仰
視公止一馬又鬻之歩而㱕幾何不為今之仕者
之笑之也懋徳乃能仰公之髙風訪公之遺跡新
此亭以自見其尊賢之心韙矣抑嘗隂求幕下士
有能與懋徳爭是非如公者否公固不可復得使
公可得抑嘗自視能不為當時之太守盛恕公者
否亭之作否損益云乎哉年月日廬陵楊某記
　　　通州重修學記
通川故有學今太守監丞周公碩來作藩既拜先
聖周視厦屋雨風空穿杗桶蕞残退而深念將欲
作新亡所取訾忽寤曰四鄰束脩之問辞之則禮
缺受之則義缺流貤之於横舎其可廼断廼度廼
陶廼斵乃塈廼臒有殿有堂有齋有廊有門有墻
有百其楹有薙其唐於是舎采孔時齋宿孔修子
佩林如誦弦鏘如有茁斯童有野斯塾旁招幽討
靡不翔邦之士民靡不闓懌公移書於予曰子盍
記之予復之曰為我謝通川之士公之厚士亦劬
矣士何以報公予聞學者内而不外古也外而不
内古乎故自齊家而出至於平天下自脩身而入
至於格物出者止於三而入者極於五内外之詳
畧何如哉今有璞玉於此弗琢焉彫焉則大不作
圭小不作佩故身不可以不修也琢且彫矣而脉
理之不端瑕纇之不瑩則玉人者力倍而噐無就
故修身在正心理端矣纇瑩矣良工視之曰噫䃉
也則襮肖而裡不核故正心在誠意幸而玉也非
䃉也而主人慒焉莫之識則亦或毁干填或捐諸
溝而已故誠意在致知又幸而主人有寳而能識
矣問其所以寳或能言其粗莫能言其精則亦淺
之為知矣故致知在格物君子之學葢如此何謂
物其綱有三其端有四其典有五是物也天生烝
民之則者非歟究而至之是之謂格學者能用力
乎此則自士而進於賢自賢而跂於聖潜乎身溥
乎天下國家夫獨待於外乎哉士之報公不在此
其將焉在年月日具位某記
　　　浩齋記
某所親安福劉彦與以書來曰先君子得伊洛之
學於文定胡先生以浩名齋官游北南清貧沒齒
竟未克就齋房之一椽其不肖孤得中追惟先志大
懼霣墜以貽前人羞懸鶉捽茹銖積取餘以作新
此齋子吾先君子故人也願記其成以假其孤光
先君子尚有知其不銜於九京矣某得書攝衣正
冠端拜言曰某自少懵學先奉直令求師於安福
拜清純先生劉公為師而盧溪王先生及浩齋先
生俱以國士知我浩齋又館我每出而問業於清
純入而聴誨於浩齋一日問曰子見河南夫子書
乎曰未也退而求觀之則驚喜頓足歎曰六經語
孟之後乃有此書乎某今也年六十有三矣師友
零落殆盡道不加修徳不加進不但四十五十無
聞而已然不虗此生者猶以粗有聞於浩齋也彦
與能承先志作此齋先生於是為有後矣是可不
記或曰先生之浩葢將天地之塞今齋房乃爾隘
耶某曰此巳廣矣昔者先生名齋而未屋也有問
之以齋焉在者先生曰吾齋天地間無所不在因
指其書篋曰即吾齋也此己廣矣先生諱廷直字
諤卿登紹興乙丑進士第終宫左宣教郎知臨江
軍新喻縣以奉議郎致其仕淳熈己酉閏月十二
日門人朝散大夫直秘閣知筠州軍州事楊某記
　　　髙安縣縣學記
筠之負郭邑曰髙安故無學舍雖有附於州學之
西廡一小齋房號焉而已矣今宰陳君公璟作而
新之經始於昔嵗七月八日落成於今年正月既
望爰揭扁牓學子咸集且樂且詠有歎于列者曰
塗巷尚陋或曰棟宇尚庳或曰廩給尚窶予解之
曰二三子學在居處乎果在是兹塗之陋不陋於
顔之巷兹宇之庳不庳於憲之室兹廩之窶不窶
於陳蔡之羹彼聖賢者居之何如哉不然闢以軌
廓以千區餫以万鍾於二三子之學將益乎否也
使二三子開一卷之書於竹牗之下舉目而見堯
舜孔顔屬耳而聞金聲玉振潜心而得性與天道
家焉而親其親官焉而民其民國焉而君其君塞
則淑諸身亨則淑諸世於環堵乎取之不既充然
矣乎雖微學舍可不可也學職吳從周崔仁本孫
大成謁予記之為書其説淳熈六年閏月二十四
日廬陵楊某記梁溪尤袤書清江謝諤隷
　　　建昌軍麻姑山蔵書山房記
余同年何同叔謂余曰異里中有名山曰麻姑者
山水之勝甲大江之西距建昌郡城十里所山自
趾距椒称是道旁古松合抱皆二百年物瀑泉雙
流若自天而下有老子之宫曰仙都者枕山而居
隨山之髙下為屋或云蔡經之旧宅與王逺麻姑
邂逅之地或云仙者葛洪鍊丹之所其井故在而
顔魯公記伹云山頂有壇相傳麻姑於此得道則
前之二説然乎否乎未可知也異淳熈丁未之春
偶至山中為留一月一日藤杖芒屨乗興孤徃至
宫之西財數武間見松竹羅植相得為林前對五
峯下臨一水欣然㑹心因喟曰此地獨無喜事者
結屋數椽上建小閣用廬山李氏蔵書故事作一
山房使來游者登閣覧勝把卷倚欄顧不樂哉自
是此意徃來于懷雖去山未嘗去山也後一年客
裡逢今邦侯江君相語及之江曰當不忘此其冬
抵官下後一年郡事畢葺蠱者飭廢者舉後一年
廼諏其地践曩之言立屋六楹後贅一室前作重
霤廼閣其上月扉風􁂻縹渺飛動若出天半廼斵
文木廼架廼櫝經史百氏訪之旁郡是庋是物道
李惟賔鄧本受相與勠力春孟作之季而落之談
者以為山中盛事子盍為余書之俾來游者知賢
太守之文雅二道士之勞勩余曰諾為書其語江
君名自任三衢人恬退有守節用愛人不飾厨傅
不事要結而獨於此不計費同叔方䇿第時年最
少出拜同年生一坐皆屬之目余與之合而離離
而合三十七年矣今乃為國子主簿蓋其孤懷勝
韻與山林作縁也厚故身退而詩弥進位下而人
弥髙觀山房之舉可以得其槩矣紹熈初元九月
望具位楊某記
　　　郴州仙居轉船倉記
嶺隩惟郴厥土沙礫厥田磽瘠厥氓窶嗇氛勵濁
蒸旱暵重仍黔首艱食材官匱餫卬哺於衡堇堇
靡贏葢其川流自衡而上厥水益浅厥瀬益險厥
土益矗厥瀧六六㳂若激矢泝若躡磴米舟重屬
暫進寸歩忽退里所舟至鯉園膠而不前州家於
焉廩於兹岸徒旅請粟自此入郛復道山蹊犖确
齧足棘茨留行泥呻檐唏過信乃逹人勩費倍險
踰於磧估踰於糴徛歟今侯都公曹公至無幾何
旁諏博茹郭外十里亭曰仙居瀕江之糜一葦可
杭廼諗州隷我來自東書笈囊衣不賃不庸吾以
私人挈攜以從官僦之布封識如故盍以召匠三
十維艓維庾七楹廼廡其前爰受來粟廼墉其環
爰妥斯屋隷奉周旋于陸于川季春是經季夏斯
成罔朘于官罔痡于氓師飫且逸歌舞侯徳郴山
之石廼磢廼刻尚俾來者是式公字宗臣曰冠其
名誰其書之維同年生紹煕初元九月既望具位
楊某記
　　　新喻縣新作秀江橋記
秀江橋三大字煥學尚書謝公諤書也橋作於何
時屬役於淳熈丁未之冬僝㓛於己酉之秋也作
之者誰縣尹李君景和邑士丁君南隱承奉郎謝
君峴也秀江故無橋舟子專波濤以為利過者病
之兹役之興也是嵗江西大浸甿菜其色提舉常
平使者陸公洸以聞詔行振貸公奉詔錯事下二
尺木書諗郡若邑旁招鄉里修㓗之士志於甿而
肯力於公上者董之於是臨江軍新喻縣之士民
合辭以告干縣尹曰丁君某可於是縣尹具書禮
及門三諸君既至與縣尹言於常平使者曰飢民
不加少而廪粟不加多將奚以賙官有不賙之賙
則甿受不惠之惠謂冝如范文正公興役於饑嵗
可乎使者曰諾縣尹及君及謝君屬耆老而告之
王等六百人皆曰諾於是僦甿為工造舟為梁遐
邇奔輳運木挽土月千其人刳剡舴艋二十有竒
于銕于石載維載堤橋成泝而望者鳬鷗之泛清
波而將翔也履而過者若烏鵲之梁天漢而不沒
也於是甿之枵者果瘠者澤流者止而徃來之濟
者視淵為陵視水為炭視驚濤為坥塗縣人録其
役謁余記之余曰是可書也今夫見冬渉者其心
惻見春溺者其䫙泚然舟子專濟人之役而心不
動焉或利之也有司居濟人之位而政不及焉或
牽之也士君子旁觀動心而力不至焉或不位焉
者也今陸公庸李君李君位焉而莫之牽李君庸
丁君謝君丁君謝君不位焉而莫之辭丁君謝君
庸飢甿飢甿利焉而莫之怨夫惟飢甿利而舟子
始不利夫惟舟子不利而邦甿始不利然邦甿之
利大之難乎抑乆之難乎大而不乆邦甿之利其
不復為舟子之利乎未可知也後之人尚毌忽紹
熈初元十月九日具位楊某記
　　　真州重建壯觀亭記
儀真游觀登臨之勝處有二發運司之東園北山
之壯觀亭是也亭在城之北三里所曰城子山其
山截然平陳望之若横洲若長城若偃月岡阜靡
迤二十餘里廼迎大江之怒濤而東送之以入海
北走天長葢承平時兩京故道也亭之東有魏帝
䑓相傳魏武嘗自將十万師臨江乆不敢渡遂築
宫於瓜歩山而去亭立北山之椒居髙視下江淮
表裏皆在目中自城中以望亭中如見髙人勝士
登山臨水而送㱕人也如仰中天之䑓縹渺於煙
雲之外也自亭中以望江南之群山如訾黄緑耳
竸奔爭馳而不可縶也如安期羡門御風騎氣隔
水相招而不得親也米元章嘗官發運司迨暇則
裴囬其上為之賦且大書其扁至建炎庚戍火于
索虜再葺至紹興辛巳又火于索虜雨簾雲棟剪
為荒煙野草垂三十年淮人過者罔不慨歎今太
守左侯昌時作藩之數月因艮齋先生謝公過逢
相與談斯亭訪遺址披榛而上巋然獨存廼誅草
茅廼屬工徒為屋三楹為垣百堵前敝以軒後䆳
以檻肇自淳熈十六年之八月迄來年之正月乃
成華不及汰庳不及陋無費於官無勵於民又種
萬松以繚其西北又蓻桃李梅杏楊柳千本以牣
其南谷儀真之士民登而樂之相與謁余記之且
曰吾侯秩滿將㱕　天朝留之不可惟侯奉法循
理節用愛人至於偫府庾繕溝壘訓兵戌虞疆場
夙夜畢力以整以暇江海盜􁑤悉縛致麾下姦慝
跡熄不敢竊發年穀荐登倍蓰他境因治之餘復
此壯觀州人耄倪再見承平氣象俾過之者得以
揖江南之形勝而起騷人之思北望神州而動擊
楫枕戈之想則斯亭豈特游觀登臨之勝而己哉
願為特書惠我淮土以詔于無止余曰諾哉紹熈
二年四月六日具位楊某記
　　　吉州新建六一堂記
廬陵地廣而民衆以故其事亦煩其多士為江右
甲朝廷視邦選侯其重視姑蘓霅川諸郡云紹熈
元年春　皇咨于相廬陵調守孰可於是莆陽方
侯崧卿以侍從之臣薦聞首當其擇既抵官下之
若干月教條既洽嵗事既登士民既孚迨暇因與
賔賛商畧曰是邦六一先生故鄉也而郡治寂無
紀焉非闕歟捐布三十万召匠視成官無所預誅
茅於郡圃之東三瑞堂之左為堂七楹踰月而落
之名以六一丞相益公聞而賛之曰甚善名堂雖
欲易焉得而易於是旁搜先生之遺墨伐石刻之
為屋居之又令永豊尉曹及士子陳其姓者葺先
生之先阡以存是邦之故事以囬先生之緒風以
答士民之長思移書於某曰子非先生之鄉人乎
於先生獨無情哉記斯堂子獨得辭其責哉某以
書賀侯曰六一堂昔在頴今在廬陵是非先生之
志也乎然在頴之華屋今為荒煙野草在廬陵之
荒煙野草今為華屋物之廢興天乎亦人乎先生
之賢天下敬之而其鄉里不敬之可乎不可也當
時敬之而後世不敬之可乎不可也然則鄉里之
敬先生後世之敬先生人也非天也葢人者可必
者也然間六一之堂其在永豊乎曰否不在永豊
其在郡治乎曰否然則敬先生者鄉里反薄而後
世反短歟人又不可必也先生之沒距今百有餘
嵗矣堂之在頴者化為荒煙野草矣而斯堂自頴
而㱕廬陵何其神也非人也天也雖然使吾邦不
逢今侯斯堂其能㱕乎然則天也亦人也既以為
侯賀又以為先生賀紹熙二年五月二十六日具
位楊某記
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第七十三終
誠齋集卷第七十四
　　　　　　　廬陵楊　萬里　廷秀
　記
　　　建康府新建貢院記
金陵六朝之故國也有孫仲謀宋武文之遺烈故
其俗毅且英有王茂洪謝安石之餘風故其士清
以邁有鍾山石城之形勝故其地為古今之雄盛
有長江秦淮之天險故其勢扼南北之要衝地大
才傑而宫府事物獨庳且隘顧可謂稱矧是澤宫
古以擇士公卿大夫是之自出而為屋才百其楹
嵗陁月隤至者千人項背駢絫至緯葭為廬架以
蒼筤雨風驟至傴僂蔽遮堇全文卷紹熈二年春
三衢余公自刑部尚書除煥章閣學士寔來居守
幕府肇啓一新百為劬躬疚懷于夙于夜仁聲義
實允洽甿庻文令武競兵戎載肅靡政不葺靡敝
不革孚于九郡水順雪釋一日庠序諸生秦晋等
若干人充庭果以為請公即命駕率屬徃而相攸
則見藩㧞級夷棟折榱傾廪廪將壓顧謂治中廖
君俁曰斯邦斯士而延以斯廬不湫隘否不簡陋
否其冝稱否廼徹厥舊廼圖斯新意匠是斷畫堵
是度棟杗崇崇柱桷奕奕率眡舊貫益四之一考
官有舍揖士有堂爰廓四廡爰拱二掖可案可几
可研可席堂之北堧中闑以南前後仭墻内外有
閑自闑之表緘封之司冩書之官是正之員左次
右局不併㑹為門闗啟閉維時職誰何者於此攸
宅凢二百一十有二楹自堂徂庭自庭徂門自門
徂裔皆甓其地士之集者霽則不埃霖則不淖經
始于是嵗冬十一月八日明年春二月二十三日
落之公屬予記其役予諗于諸生曰公之於諸君
不薄矣今兹嵗當大比諸君來試於斯盍亦㪺長
江以為泓操三山以為觚以冩胸中王謝康濟之
長荣以荅鍾山草堂之英靈毋撓毋䛕毋諼毋憮
以毋負余公延竚之至意公名端禮字處恭具位
廬陵楊某記并書
　　　泉石膏肓記
紹熈壬子九月十六日予以廢疾至自金陵深念
平生無它好獨好泉石而故居乃土山安所得石
忽鄉友王信臣及其猶子子林艘永新怪石以遺
予予喜甚曰子犯所謂天賜者亟召匠飣餖為假
山友人王才臣見之譙予曰先生居真山而又為
假山將誰紿予笑曰予敢紿人聊自紿耳才臣曰
有石而無泉非缺歟予偶思去假山三十歩而近
舊有一泉而堙即命浚焉泉冽以猛因接筒引之
又於假山之前十歩之間甓一小方池深尺廣五
之泥與泉其深各半植以芙蕖雜以藻荇毎䟽泉
自筒入池中伏之假山之趾仰而出於石罅閉而
激之則為機泉噴珠躍玉飛空而上若白金繩焉
與假山相髙開而達之則為流水其將至也若哽
若咽若嗔若叱然後滃然而上决决而流流而入
於池其流有文其入者聲頃刻之間通塞萬變觀
者四顧莫測所來予因生致小魚善游而喜浮者
畜之池二十許尾先子後十毎浮而出也後者不
先夫先者若徐行後長者之為者余固異之其始
畏人不浮人至則隱於荷盤荇帯之下去則顯其
後漸與人習圉圉洋洋若與人為翫既而復隱若
耻以身供人之翫者予益異之予間以食食之毎
食至必出乆之若疑夫食之餌己者復不出予益
異之因命其泉石之上小軒曰泉石膏肓或曰膏
肓之疾醫緩云不可為後世乃有法可艾也予曰
膏肓有法可艾也泉石膏肓無法可艾也有法可
艾予亦不艾也一笑而書之明年重午王隆病叟
楊萬里記
　　　不欺堂記
吾友安福彭湛少初重趼觸熱走百有二十里訪
予於南溪之上跽而請曰湛同里人士曰槎江朱
生知微徳全者嘗於先人乎從學湛與之同研席
繙書䇿於今二十年不啻矣徳全之為人湛能言
之申且而起丙夜而不寐其志未小也葢將味詩
書之芳潤而不知芻豢之悦口泳仁義之洪瀾而
不知江海之沃日獵道徳之具囿而不知雲夢獲
禽其志未小也嘗服膺齋心乎范文正公不欺之
言乃取以名其堂敬介湛乞先生一言以範之上
何巍而不陟下何濬而不頤願細以為後學惠不
寕唯朱生之福抑湛也實與被焉昭昭之不掲昏
昏之不發先生其忍以否對曰是學也吾也嘗從
事於斯矣始乎謹獨終乎至誠謹獨不盡乎人則
至誠不至乎天自八聖兩賢其畀也有噐其承也
有系不此乎在其將焉在舍是吾不知所以告矣
豈唯吾不知所以告八聖兩賢亦不知所以告年
月日誠齋野客楊万里記
　　　山月亭記
予昨日偶出山間入州府友人王信臣迓予於中
路約予過其家觀所謂山月亭者日己旰未遑也
詰朝夙興出永豐門西走九曲謁親舊皆寂寂門
未啟則反而南謁信臣門啟矣予入坐賔堦有頃
信臣攬衣猝猝而出是時風雨昏昏濘淖沒膝予
語信臣曰今日遂有遺恨鄉也山月寕不逺五十
里見我於圖畫之中今也尺有咫乃隔我於風雨
之外信臣曰先生毋恨則前行導予徑其家繞出
屋後折而左度脩廡陟穹巘有亭若在天半掀然
孤巉者山月也予且喜且喟曰尚有遺恨已識王
仲祖未見杜弘治所謂雲端䑓者焉在信臣指前
檐三十許武石欄崛起堦齒層出者曰此是己雨
小齋欣然登焉直下百尺壁立如削闤闠數十萬
家如在井底下視膽倬遐矚神曠乃知此亭面勢
宅一城髙絶之地無所與二其前峭秀而䆳蔚者
青原也其左突出而翼截者東山也其右首下而
凥髙者拜相山也其下横厲而皎空者白鷺江水
也周覧未既驚風歘起林木呌呼大波怒跳翻倒
城市前山皆動諸峯相角清寒入骨不可復立亟
㱕亭上予益喜且喟曰尚有遺恨今夕無月紹熈
四年十月晦誠齋野客楊萬里記
　　　李氏重修遺經閣記
遺經閣者潭之瀏陽李氏庋書之地也重修者李
君之傳也閣之址故在縣之南之傳所居之西偏
成於隆興甲申者之傳乃祖致仕君彦從暨乃父
徳廣也初取鄒魯之諺以名之復為文以記之者
蜀人施君淵然少才也既扁之以三大字復與侍
講南軒先生張公數十人賦詩以華其紀者今待
制侍講晦菴先生朱公也歴年一終再厄欎攸致
政君喟曰災之攸興不以其近市故耶淳熙丁未
一日迨暇携賔親若子孫歩自縣南而北至半里
所得其地於太湖山之旁幽䆳演迤改築有日矣
而父子相繼以逝之傳既長刻意嗜學慨祖父之
齎志未攄則又喟曰是閣不建之傳不名為人子
為人孫矣則悪衣絶甘圭積黍累匪閣弗思匪閣
弗為紹熈癸丑始克落之厥址正方厥廬髙凉自
地視閣巋在天半自閣視地濬在谷底湖鼎三峯
吾山相䑓挑霄爭髙摩肩並馳後先低昂互為崛
竒一邑之勝無能出其右者牙籖萬軸漆書萬卷
是牣儲則又喟曰舊記及諸詩皆命代無價手作
也新記微江西誠齋楊先生莫可於是不逺千里
走書介予門人安福劉儼以謁於予予謂儼曰為
我寄聲李氏子孫竹萬箇木千章橘千頭田萬頃
粟帛金玉固不禁也世之遺子不以是遺而以奚
遺今李君致政父子之遺爾子孫不干其貨干其
書不既左且異乎雖然不有以左乎彼不有以右
乎此不有以異乎今不有以同乎古矣子其為我
賀李氏子孫之遭也不寕惟李氏子孫之遭也亦
為我賀致政君父子之遭也不寕惟致政君父子
之遭也亦為我賀兹閣之遭也致政君名作乂淳
熈甲辰遇　東朝慶夀恩授廸㓛郎致其仕徳廣
名曰南之傳字夢符葢三世以學行有稱於州里
云紹熈甲寅閏月五日誠齋野客廬陵楊万里記
　　　逺明樓記
予淳熈庚子之官五羊道西昌泊跨牛菴據胡床
小極睡思昏昏也縣尹李公垂簿公趙昌父傳呼
而來予攝衣躡履出迎坐未定二君曰先生欲登
快閣乎予謝曰幸甚即聨騎疾徃是時春欲十半
慿欄送目一望無際緑楊拂水桃杏夾岸澄江漫
流不疾不徐逺山爭出平野自献視山谷登臨之
時晩晴落木之景其麗絶過之而公程駿奔不得
乆留忽忽留兩絶句而去至今有遺恨也後十年
予宦江東予之倩安福劉价以書來為言西昌佳
士陳誠之所居距快閣不逺而距澄江又加不逺
然出門則江甚逺葢闤闠居者百餘室蔽遮其前
有擿誠之者曰盍樓其上既潰于成呼酒與二三
詩友落之開牎卷簾江光月色飛入几席凄神寒
骨便覺貝闕珠宫去人不逺因擿山谷語扁曰逺
明願先生記其説予許之未暇也予既退休于居
城之拏小舟三百里冐春雨訪予於南溪之上投
贈予四六五七皆清峻邁徃予讀之驚異外問快
閣士恙乎誠之曰江月如故而落木榮白鷗老矣
因跽而請曰先生於恂有宿諾願践言予笑曰嘻
吾為子懼矣昔半山老人嘗與謝公爭墅公去我
來應屬我之詩是也又與叚約之爭埭割我鍾山
一半青之詩是也今子以兹樓偪快閣非城虎牢
之策乎山谷猶有鬼神嘻爭端自此始矣紹熈甲
寅四月庚戌誠齋老人楊万里記
　　　吉水縣除屯田租記
予謝病免㱕逃虗幽屏一日吉水人士王子俊等
四百餘人合辭請於予曰屯田之為吉水病三四
百年於此矣十餘年來病之中又滋病焉葢自唐
末五代以還吉水之屯田在一郡為加多而其租
為己重乾道淳熈間郡白於朝請官鬻之而更為
稅畮於是租之為斛者二千一百三十四有竒屯
田之重租則去矣而上供之常數自若也淳熈之
十五年天台陳君臧孫來長吾邑未及下車亟詣
府極論其本末守以其説上之部使者部使者上
之地官方是時吉之守王公謙賢也張公叔椿鄭
汝諧相繼為部使者亦賢也地卿趙公彦逾丘公
崈葉公翥又賢也故君之請不壅於聞乃紹熈之
二年越五月十二日制詔執事其悉蠲之命下日
百里之民如痿起行懽聲丕同升聞于天願先生
特書以詔罔極以毋忘諸公之賢以永懷
聖天子之徳予曰諾哉紹熈四年秋七月十一日
具位楊万里記
　　　邵州希濓堂記
余謝病免㱕僵卧空山與世不相聞者今三年矣
故人邵陽史君潘侯燾獨不我斁遺千里遣騎蹟
門移書請曰邵故濂溪先生舊治也治平四年先
生以永州治中來攝若稽壁記不書爰諏故老皆
無在者燾𣣔求其學道愛人之遺風以範焉而不
可得獨潘公興嗣誦其為治精宻嚴恕隐然有當
於吾心廼即治之西偏因屋之廢者闢而為堂命
曰希濂聴訟於斯讀書於斯退食游息於斯晦菴
先生聞之喜曰精宻嚴恕四者未有合而言之者
也合而言之尤有意味此非近世所謂儒者之政
漫漶以于譽者也子於此當深發矣因為燾大書
三字扁之堂上惟老先生精㣲之意㣲潘公疇能
發之㣲晦菴疇能領之微先生疇冝記之余賀侯
曰甚善然亦難言也苛似精譎似宻刻似嚴弛似
恕而皆非也去其似而非者則得其精㣲者矣抑
侯請大之老先生不云乎聖希天賢希聖士希賢
侯之希濂希其四也盍充其四以上達其三乎充
其四達其三希之大也希其四而巳矣希之大乎
哉余聞侯之為邵其政簡而悉明而能容惠而民
畏大丞相益公倡諸䑓以其最上聞矣葢其治源
流有自云紹熈甲寅九月晦誠齋野客廬陵楊万
里記
　　　譚氏學林堂記
茶陵譚氏世儒其業至今郢州郡博士始策上第
者世選其名勤之其字也勤之兄之子知言年二
十有四嗜學明經有司以秋賦之溢員選試太學
知言再在選中嘗築一堂叢書於間絶甘屏葷而
以詩禮為膏梁捐綺牴縞而以文史為襟帯去絲
逺竹而以簡編為笙鏞問堂名於艮齋先生謝公
公大書學林以扁為楣又問學林之説於余則訊
之曰此班固之語而黄豫章擷之以諗學者也子
嘗觀於髙山深林乎嶤嶤乎其陟而彌峻也蔚蔚
乎其眺而彌廣也窈窈乎其頥而彌䆳也子也入
焉將奚取乎根柢乎榮華乎曰根柢哉余曰子入
學林亦若是而已矣而其峻也其廣也其䆳也又
有甚於此者焉有義理之林有文詞之林有聖賢
之林有名爵之林由於義理入自聖賢此根柢之
林也由於文詞入自名爵此榮華之林也學者亦
孰不曰吾將根柢之求而不榮華之求哉然咀義
理者其滋淡餐文詞者其味腴蹈聖賢者其塗悠
趨名爵者其蹊捷子能不誘於腴不厭於淡不勤
於㨗不墯於悠則假道義理之林有日矣不然腴
與淡戰於口悠與捷戰於心吾懼榮華之勝而根
柢之負也文詞之訹而義理之荒也名爵之嚮而
聖賢之偭也嚮聖賢而偭名爵茍不止其嚮必至
乎爾也嚮名爵而偭聖賢雖不止其嚮亦必至乎
否也子將欲入其林願聞其嚮知言字養正紹熈
五年十二月　日具位楊万里記
　　　友善齋記
太學之士有東呉張堯臣以道者精於文工於詩
其為人賢而静介而能穆予初識之於友人張㓛
父坐間未之異也一日以道訪予談學問講詩文
雷出而水湧且請予賦寒緑軒之詩予怪而問之
曰偕寒互緑此天随子杞菊賦語也子也方與四
方九州之英傑戰得失於賢科之中於寒緑奚取
焉以道曰先生之所謂奚取乃堯臣之所以深取
也予始驚而異之因為賦之予既謝病退休于居
自念平生若許子紛紛然與百工交易者自此逺
矣後一年㓛父不逺二千里走一介遺予書以道
亦因之遺予書予發書笑曰野人無以供人之求
以道亦豈有求者乎而其書詞乃曰堯臣嘗愛孟
氏之書曰一郷之善士斯友一郷之善士一國之
善士天下之善士斯友天下之善士以友天下之
善士為未足又尚論古之人堯臣有一齋房名以
友善願先生記其説以廸其衷以就其學予曰善
一也今子欲友善則猶二之也葢有有其善者有
友其善者有其善者彼之所謂善士者也友其善
者子之所欲友彼之善士者也子謂有其善者善
乎友其善者善乎今夫東鄰有千金之璧我將假
而觀之其得觀與否未可必也可必也璧猶彼之
璧也而况不可必乎子盍以彼之璧為子之璧則
夫所謂善士者友之可也不友之亦可也是則友
善之善者也是孟子之所望於子者也年月日廬
陵楊万里記
　　　福榮堂記
紹熈五年　隆慈備福皇太后聖夀八十廼春王
三朝　皇帝鳴和鑾備法駕曶爽夙興星陳天行
朝于慈福宫奉觴上千萬嵗夀是日　夀皇拜前
　皇帝拜後　嘉王又拜後四世重慶三宫驩浹
怡怡愉愉如也縟禮告浚慈顔有喜　皇帝若曰
有昊博臨克篤宋祐佑我王母受兹介福施及家
邦予一人敢專饗之其錫類介賚以及人老惟臣
若士若民父母髙年者賜爵有差於是太學生員
吉州太和縣進士臣胡箋父母諮封廸㓛郎致仕
母歐陽氏孺人賛書寵嘉命服淵曜邑里交賀族
親相豔乃扁其中堂命曰福榮以侈　君賜葢取
諸賛書語也維吉之胡其先肇自五季避地寔來
其别有三若資政殿學士忠簡公是為值夏之胡
其祖伯也若諱衍策慶暦六年第仕至朝奉大夫
者是為太和南城之胡其祖仲也若箋之父子是
為黄漕之胡其祖季也伏而未鶱汨而未昭其昭
其鶱不在箋乎惟諮里居有賢稱嗜義若渇教子
若琢切而箋也允廸其教用勵其業將以樹其家
而元其宗與九州四海之豪英角其能於上庠而
屢書于月成焉繄　皇上錫類之恩配于丕天曷
云報稱將欲報稱不在移所以孝於親者以忠於
君乎君家資政忠簡大忠髙節動天地貫日月也
師之則是學之則至其勿曰吾家子雲而外求焉
則幾矣豈惟報其君亦惟報其親三月既望具位
楊万里記

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第七十四終
誠齋集卷第七十五
　　　　　　　廬陵楊　萬里　廷秀
　記
　　五美堂記
安城歐陽巨卿無它嗜好顧獨以爲善最樂擇地
而趨擇仁而里見一善思與之齊聞一善喜而不
寐有二子長曰成務次曰成文皆㓜而警敏長而
俊茂旁招儒先授以經學勵以文行深念父子責
善則不可不迪以善大不可一日掃溉其所居之
堂之前家人子莫測其何爲則手種雙桂于其地
二子相顧唶曰昔晉人自喻以桂林一枝今家君
兩之其指不欲才我伯霜仲雪與晉人爭長而競
秀耶艮齋先生謝公聞而嘉之為記其事且舉似
王氏種槐之意以攡張其説以假歐陽氏光以策
礪二子考徳請業以顯揚乃父巨卿燾後詒址之
逺謀予得艮齋之文讀之因署其紙尾曰王之槐
歐之桂巨卿之積善二子之繼善艮齋之樂善一
記而具五美成務兄弟欣然相賀曰右偏一堂未
名今扁以五美其可則復介予門人劉儼來請曰
成務與弟成文蒙被先人彞訓夙夜繄遺墯是懼
先生不以兄弟為不可教教以五美先人不尚有
知也不寕惟兄弟受其福先人實並受焉願更乞
言以終其惠予荅之曰五美之説昔者嘗聞之子
産復聞之仲尼子産之五美諸侯㑹盟事也非學
者事也學者之事可不尊仲尼之五美乎能尊仲
尼之五美斯兼予之五美矣儼曰先生之惠歐陽
氏不既大矣乎問一五聞三五聞三五得一五成
務字幾先成文字昭先幾先嘗以文字與計偕昭
先郡嘗舉堪應童子科其學皆進而未止者也紹
熈五年十月　日誠齋野客楊万里記
　　　邵州重復舊學記
庠於黨序於遂至一家猶有塾所從來古矣邵諸
侯國也繄學獨無慶暦間天子有詔乃克有造自
某侯始也然草創之初相宅不諦誕寘囂湫獄左
庾右用遷于公門之外南東其地乃惟亢爽自濓
溪先生周侯始也後百餘年興壞靡常隂陽者流
實汨陳之易置他所既易而復自胡侯華公始也
地則復矣而庋閣塞門峻級塞塗非其舊也磢峻
而夷徹蔽而通繩迂而直大成之殿御書之閣講
席之堂或造或因􁦌門直廬從祀之廡肆業之齋
庖湢垣墉皆一新之於是盡復濂溪之舊自今黄
侯沃始也經始于去年冬十有二月一日竣事于
今年春二月十日是日侯與治中陳君𡵨郡博士
留君祺率諸生釋菜於先聖先師退走書來請記
其役万里復于侯曰侯之再復學官以還濂溪先
生之舊將止於復其宇以還其所遷之舊地乎將
不止於斯而已乎如其止於復其宇遷其地而巳
也記之可也不記亦可也如不止於斯而已也其
爲万里諗邵之學者曰盍以其所以遷遷于善以
其所以復復其性上也安其遷毋易其地省其復
毋隳其宇次也儒家者流之不戒隂陽家者流之
不禁無次也是役也規之者留君董之者法曹掾
張球佐其費者保義郎新郴州廵轄蕭楹進士蕭
文蔚云慶元丙辰四月四日具位楊万里記并書
　　　廖氏龍潭書院記
湖之南大家鉅室冨於貲者不少也其所少者冨
於書者歟其不冨者非以其不耆歟於所少之中
而僅有之者其惟攸川廖仲髙文伯兄弟歟予聞
其人嗜書如阬孚之於屐如陸羽之於茶如子猷
之於竹如淵明之於菊也如枵斯饕愈啖而愈不
厭如疢斯痼愈療而愈不除也東若閩浙西若卭
蜀有善本有精紙有大字之書必叩囊底倒橐中
罄所有走徤歩以致之又聘良工伐山木作一書
院以庋之凡數萬卷不翅也中敞之以文㑹之堂
後附之以怡然之軒臨池有亭名以愛蓮玩芳有
榭名以春風掖以兩齋庭列四桂竒崖峭峯逺岫
遥岑連者芝秀孤者玉立圜者盂覆銳者笋迸靜
者麟卧躁者猊怒左右後先皆環以山下有回水
滙而為潭紺㓗泠冽寒入人骨相傳有龍過者神
聳俯者膽掉故緫而命之以龍潭書院云嵗招眀
師日集良友與其子弟講舉肄業於間士之自逺
而至者常數十百人誦弦之鏘燈火之光簡編之
香達于鄰曲其子弟服食仁義沉酣經訓徃徃多
為才且良者徃嵗之冬甞介予猶子夀森來謁予
記之予曰諾哉以臂痛未能也今復來趣予聞淵
有龍者頷有珠聖門其猶龍淵乎泳其涯必航其
源攀其鱗必探其頷故得其夜光明月者為顔為
曾為伋為軻得其璣琲者為琴張為牧皮得其瑟
瑟者為漆雕哆為公良孺廖氏子弟可不楙哉異
時廖氏子弟有孝友忠信文行名實輝然照映於
湖之南者予將賀其得珠也仲髙名仰之文伯名
天經艮齋先生謝公評其伯仲為材進士其父諱
彦修字敏道嘗為陽朔主簿慶元元年十月　日
楊万里記
　　　羅氏萬卷樓記
羅氏皆豫章別也其在于晋君章以文鳴降及五
季則有江東公今廬陵之羅其後也出凝㱕門北
東四十里而近為完塘之羅自武岡公以泓澄演
迤之學嶄刻卓詭之詞第建炎進士其族遂鼎盛
由完塘西北五十里而遥為印岡之羅自鄉先生
天文以詩一經為三舍八邑之師其子若孫若曾
孫以經術文詞第進士者七人其薦于鄉者何數
至今遂為士鄉家章甫人誦弦也由印岡西南三
十里而近為東西塘之羅自長者長吉始聘師友
闢齋房訓子弟今垂五十年矣而獨未有聞焉長
吉之族徳元有孫敬夫予聞其避俗入山築樓叢
書扁以萬卷旁招儒先以範以模敬夫㓜失所怙
毎月之吉定省其母夫人外即徃山齋晨晷宵膏
忘寢食記覽簡策目誦萬言追琢詞章月秃千毫
以書來請曰宗禮刻意願學而未得所以學敢問
聖涯奚而可航聖門奚而可階予復之曰服食仁
義菑畬經訓學也誦數訓故摛豔文詞亦學也薄
陋藏修游談空虗亦學也子也擇於斯三者在楙
之而已大抵族姓之盛衰或以為數其然豈其然
乎譬之田焉水旱數也勤墯數乎當武岡公天文
先生之未作完塘之羅猶印岡之羅印岡之羅猶
東西塘之羅也今二氏之羅獨殊於東西塘之羅
夫豈數乎哉夫豈不以人乎哉使敬夫而為印岡
完塘之羅是亦印岡完塘之羅而已豈唯印岡完
塘之羅而已果能楙焉後出益可畏晚發愈可仰
豈惟印岡完塘之羅而已敬夫與予叔父弟姪皆
親也予以隨牒倦游四方晚乃識之樓之下有堂
曰醉經有軒曰逺俗曰黙曰南曰北云慶元二年
重陽前一日具位楊万里記并書
　　　隆興府重新府學記
慶元二年夏五月癸未隆興府府學教授陳君朴
與在學諸生合辭移書於余曰豫章學官景祐肈
造治平遷焉火于建炎而復于紹興誰其復者丞
相趙公也於是兵荒之叢残釋菜有廟養士有學
然堇堇草創時則葺而未周後人承承嵗增年培
於是面以櫺星申以㦸門大成有殿御書有閣横
經之堂入直之廬靡不具體時則周而未賁嵗在
乙丑侍郎李公廼新殿宇嵗在庚子侍郎張公廼
立都門既屋老而圮講堂最乆則最先圮新斯堂
者樞使王公之爲也齋房乆則又圮新斯齋者樞
宻黄公之爲也殿宇乆則又圯重門乆則又圮新
斯殿斯門者今帥蔡公之爲也公以天朝法從之
貴一代正人之望輟自天邑來帥吾邦未及下車
首謁先聖顧瞻踟躇則見殿宇將壓兩序僒步櫺
星㦸門相距有咫於是喟曰曾謂夫子宗廟之美
百官之富廼誕寘之隘巷乎於是市地斥壖召匠
屬役殿宇腐矣廼撤廼新櫺星褊矣廼拓廼曠㦸
門陋矣廼易廼崇翼以二門㡬其入出廣厥二序
增之四楹端委庋左犧象庋右費不于官于學之
庾工不于甿于市之庸執扑不于吏于學之職厥
布之緡二千四百有竒厥工之夫八千五百有竒
以章計二千五百有竒者厥木也以隻計七萬三
千有竒者厥瓴也昔嵗之季夏經之而落之以今
嵗之暮春髙明爽塏美奐孔碩可百年不騫不啻
也是可不記是非先生誰冝記余復之曰公所以
新斯學之政二三子智及之矣二三子抑知公所
以新斯學之指乎二三子入自櫺星若至闕里趾
于㦸門若覿孔墻瞻彼睟容若侍燕居詠彼春風
若聆喟歎去聖人之門若此其不逺也近聖人之
訓若此其甚也盍退而日三省吾之所以心得而
身充者家蹈而國達者孝歟忠歟仁歟義歟得諸
心矣充於而身者反否焉而謂得於心也可乎不
可也充諸身矣蹈于而家達于國者反戾焉而謂
充於身也可乎不可也去其所不可以就其所可
二三子何負於公不然公何負於二三子公名戡
字定夫莆陽忠惠家也詩不云乎維其有之是以
似之公有焉具位楊万里記
　　　喚春園記
新喻縣南五十里而近有鄉曰臨川其山深秀其
水紺㓗東西行者未至十里所則望見一峯孤聳
如有人自天投筆於太空至天半翔舞翻倒而下
至地躍而起卓爾而立其跗豊而安其頴鋭而端
又如有人卧地仰空醉持翠筆而書青霄也故里
之人名之曰卓筆峯云士之居于臨川者皆爭此
峯而面之面之者衆而莫有正焉者面之而正焉
者惟人士周仲祥之居為然餘皆不然不然者皆
仲祥之為嫉嫉仲祥而仲祥不懼又加貪焉又築
一山園於居之旁其求多於此峯未已也一日介
吾亡友之子劉庭杞繪畫其所居與園與此峯以
來求予名其園且記之予歴指以問曰彼園之山
椒有亭翩然其上如張蓋風中勢欲飛去有掣而
止之者何曰此静菴也彼山之趾有大屋碧瓦朱
甍風屏月􁂻閣其上而齋其下學子徃來操琴枕
書口吻鳴聲者何曰此用徳之堂右以進修之齋
左以醉隱之軒而冠以繙經之閣也彼園之植髙
者雲倚卑者地覆纎者茸如茂者幄如丹者素者
碧者畦者沚者又紛然如時女之出闉闍酣遲日
而拾瑶草者何曰水者蒲蓮陸者卉木也予歎曰
又多乎哉仲祥掇此峯於懷袖多矣而園亭卉木
之幽茂盛麗復如此其取諸造物不曰又求其寶
剣乎予恐造物者亦將仲祥之為嫉嫉之者不寕
惟臨川之士而已園之景名其一遺其百則兼緫
而命之曰喚春葢取諸劉夢得之聨句云仲祥名
瑀喜教子好賔客艮齋先生謝公為記其堂亟稱
其賢其一子某未冠已秀警誦書如水倒流下筆
翩翩有可愛者其筆峯秀氣鍾美於是乎韓宣子
曰周禮盡在魯矣慶元二年十一月初五日具位
楊万里記
　　　委懷堂記
宣溪王价卿淳熈癸卯訪予東山之西南溪之北
與之語如江吐月如山出泉如珠走盤也葢其家
自察判公旁招眀師多取端友儲書三萬卷無日
不討子若孫立於庭而訓之于承家之不易樹身
之孔棘我有方策汝其耨之我有師友沙其範之
故吾州世家言子弟之秀且良有文而劬於學必
曰宣溪之王如价卿者豈非所謂王氏之秀且良
有文而劬於學者耶使予不敬之不愛之不可得
也父兄之教其端使然哉它日遺予書曰維籓於
人間世之所好者未嘗不望望然去之至於欣欣
樂之者皆人間世之所不好者也偶讀淵明詩至
委懷琴書之句作而曰此維藩之心而出於淵明
之口者也敬以名其肄業之堂願徼福於先生乞
一言以記其說且作三大字以扁其上予為扁之
未暇記也今日皮仲文㱕自宣溪首跽而請曰价
卿委懐之記先生忘之否肯為作否予笑曰東坡
先生不云乎詩債隔年而後還予逋价卿之責今
十年矣其可不庚乎哉其可忘乎哉其可使催租
人徒手復命乎哉年月　月楊万里記
　　　趙氏三桂堂記
國朝皇族之英自拔於綺𥜗金貂之林而爭衡於
秀孝文儒之囿者豈少也而六世業儒三世中文
科者亦徃徃如麟之角兼此而趾美者其惟少師
惠國良公之一門乎試冠延和頌献聖武
仁宗皇帝是以有務學秀出之詔宗學方新經術
首選　英宗皇帝是以有文義異等之擢學洞詩
禮傳釋孝經　神宗皇帝是以有究厥微言之褒
至南陽侯傳惠國之業以訓其子正議公毎曰五
十二子可教惟汝汝可不懋正議公感父之訓念祖
之業耕獵種績溢為偉辭儒先推表厥聞允焯
遂中紹興戊午之科正議公又傳南陽侯之業以
訓其子徽州公且曰吾以武階易為文臣汝今未
官可不吾續徽州公於是鑚礪覃思纉戎先烈遂
中紹興戊辰之科徽州公又傳正議公之業以訓
其子亮夫亮夫以訓其子時侃時俊二子皆以文
詞薦名而時侃遂中慶元丙辰之科是嵗六月時
俊來為吉州戸曹掾携徽州公書遺予曰彦恂愚
不肖不能大先公之門惟是世業一卷之書六葉
授受不敢汙萊嘗勵諸孫曰汝黨世科當為汝作
三桂之堂今不践言罔克用勸先公之故人惟子
在盍為我記其說用光光前文人以起起吾又子
又孫子獨得辭余報之曰自晋人以桂林一枝自
况相傳至唐乃以策第禮闈謂之擢桂歌於杜氏
之詩今君家擢桂三世可不謂衣冠之盛事矣哉
抑君其懋諸子諸孫以君家一卷之書且一卷之
書未易言也顧所用何如耳收科發身一卷之書
也惟忠惟孝以維城王室盤石國祚伻　宋萬嗣
復無無極則君家子孫乆大閎逺亦與　宋罔
極亦一卷之書也顧所用何如耳惠國諱某南陽
侯諱某正議公諱公稱字子顯正議公累治劇郡
紹興間其治最天下晩守京口獨當辛巳虜冠之
鋒其㓛不細未報而没至今屈之云年月日楊万
里記
　　　贑縣學記
贑縣治之西南祀孔子故有廟學則未聞也後廟
亦廢其地入祥符宫皇祐二年縣宰王君希即舊
址作新廟即廟廡為學舍至紹興庚午火于叛卒
後六年予為州户掾武夷陳君鼐元噐為宰旴江
黄君文昌世永為主簿一日二君約予登覽縣學
之地則樲棘生之瓦礫翳焉二君慨然欲復之未
能也後四十二年黄君之第文暠來為宰其治明
而寛惠而能斷㫷年民馴其教條而樂供其貢賦
公上既給廼斥其贏為錢百萬攝守黄侯渙復佐
以五十萬中峙大成之殿繚以七十餘區之屋講
席有堂入直有廬肆業有齋東西有序庖湢有所
肇脩胡簋繪事從祀百爾文物彪列一新釋菜之
容觀者起敬誦弦之聲聞者勸學屬役於紹熈甲
寅之季春而考室於仲秋黄君走書來請予記其
成予復之曰子之兄天下士也予之畏友也然是
學也子之兄嘗有志矣而莫之就天下之事因則
易造則難也今子能造而新之其不曰難乎哉子
之兄之所難而子之所易其不又難乎哉事之難
者子既易之矣事有至易而人反難之者子抑聞
之乎贑之為邦其山聳而厲其水湍以清聳而厲
故其民果而挾氣湍以清故其俗激而喜爭長民
者曰化之難也予則曰化之易若之何其易也彼
其挾氣獨不可因之使果於義彼其喜爭獨不可
因之使激於節與名若之何其不易且百年之間
如陽行先如孫介夫如李先之非贑人乎非名義
之君子乎使崆峒為淵章貢為山曰贑之士不復
有斯人也其孰曰不可不然而曰斯人不復有其
孰曰可顧所以因而使之者何如耳然則因而使
之奈何謹庠序之教申之以孝悌之義斯道也因
而使之之道也非乎長民者獨不聞之也乎故曰
因則易今孟子之言子己得之矣異時將有磊落
光顯於朝以名義聞天下者其必贑之士也夫其
亦子之教也夫予老矣其獨可得而見也夫慶元
二年冬十月十五日具位楊万里記并書
　　　廣漢李氏義槩堂記
予自少從紫巖先生父子間講學則聞先生同郡
有君子焉李其姓發其名浩然其字也讀書不為
空言業文不為篆刻譬如農夫耕以忠孝而種以
仁義視君以親以仕不仕而忘其慕視人以身以
莅不莅而異其惻君實耻之予私竊起敬焉後班
于朝見蜀之賢大夫士益衆問以所聞則又益詳
咸謂君在辟雍奏䟽論靖康之危報聞而㱕可以
己矣君則喟曰茍可以報國吾何愛焉紹興丙辰
之旱傾家為食以食餓者太守不以聞天子不得
聞可以己矣君則又喟曰吾志在及物吾何求焉
乾道二年則又旱又行之如初三年又旱又行之
如初太守不以聞天子不得聞可以己矣君則又
喟曰吾自為善耳吾何懈焉如是者三十餘年矣
五年則又旱又行之如初葢甿之枵而餔瘠而腴
殣而蘓者至是枚數其人至二百七萬一千三百
有竒斛計其粟至一萬四百六十有竒於是里之
甿且怨且譁相與謳曰我有耋老李君粥之我有
侲髫李君穀之孰旌李君吾尸祝之是嵗之冬廣
漢新太守余侯時言至止聞而忸曰州有斯人而
壅於上聞咎不予在則以其事上于部使者轉運
使趙公公説亟以聞宣撫使樞使王公炎又三以
聞後宣撫使薛公良朋又以聞後轉運使王公璠
趙公不息又以聞　孝宗皇帝嘉之曰爾以布衣
居于下土乃因年饑多所全活仁心義槩徹于聴
聞廼錫賛書官以九品時乾道九年閏正月九日
也於是君之名一日布海内君既拜上恩則扁其
堂曰義槩以侈　君賜後若干年君之孫寅仲以
奉大對剴切第甲科佐著庭史成增秩復請於朝
願移榮於君　太上皇欣然曰孫知尊祖朕之所
嘉再贈承務郎然後里之甿怨者懌譁者息謳者
黙今年三月寅仲以書及圖抵予曰義槩之堂先
祖名之未暇作也重惟先忘其可弗承兹堂其可
弗築端策面勢得其址於先人敝廬之側西山之
趾葢再一終乃克有就復閣其上扁以尊祖執事
嘗為賦詩今不為記其役以此誰諉則諾而書之
其髙三十有九尺廣倍之深三分廣之二閣以尊
奉兩朝之賛書君像在焉群賢之詩則刻石堂上
慶元三年上巳日中大夫煥章閣待　制提舉江
州太平興國宫楊万里記
　　　玉笥山重修飊馭廟記
惟泰元尊幬下土鞠萬生俾發育亨嘉罔有札瘥
豊楙頴栗罔有捐瘠怡愉洽熈罔有哀籲是惟皇
皇后帝之心然髙居霄極下視豪端或閼兩間或
壅外聞則有伯强獝狂崇降威虐我民於是乎有
癘疫之青虐魃攴祁僣暘逆洚我民於是乎有乾
溢之青囬禄屏䃜欎攸飄怒我民於是乎有燬霾
之青我民披肝為紙滴淚到泉呌閽排雲將焉攸
訴惟天一方必有名山大川之神代天臨徹帝省
挈携隂機簫勺民瘼孰弄疾威腅閃睢盱孰暵孰
墊孰噫孰欠孰燧厥燄聞而藥之膏之濯之瀹而
流之􁋛之收之駕彼飛龍乗彼白雲秉蠭旗提青
萍撝訶百神詰誅萬祅惠鮮我民㑹㱕和平廸民
之康樂帝之心惟大江之西吉之吉水出縣北東
六十里所鄉曰某鄉山曰玉笥廟曰飊馭者帝心
所倚民命所寄其不在兹或曰西嶽華山之神離
宫也或曰吳史君雲儲之神受后帝茅土于兹山
也初名雲騰自唐之天寳神所命也今曰飊馭自
皇朝之宣和　徽皇所錫也上泝章貢下沿洪撫
旄倪奔農商棼棼士夫欣欣相踵于塗胥㑹于祠
彼以祈年此以祝釐弗牷弗營惟葅惟粢祝史致
告如鼓荅桴隤祉山則疵癘不作霡霂時叙婁豊
孔碩潦反其壑火熄風寂頻年泰和我民舞歌則
相與視廟䟽罅諏其壞隤某殿某室某像某服是
建是築是葺是縮于瓦于木于堵于屋昔故今新
今煥昔塵匪神我勤繄我荅神用永藾于我民其
費出于里之人其倡之者子友生鄉貢進士鲁三
異云慶元五年十月既望通議大夫寶文闕待
制致仕楊万里記
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第七十五終
誠齋集卷第七十六
　　　　　　　廬陵楊　萬里　廷秀
　記
　　　隆興府奉新縣懷種堂後記
奉新人士王模袁去非將仕郎曾商英移書合辭
來請於余曰先生宰新吳日大帥樞密武夷劉公
嘗請於朝為民除僑田之害邑人徳之作懷種堂
以祠之先生記之矣今又有可記者蓋自紹興經
界既行民田既正惟是田之在官其名曰營者皆
地之幽遐疇之汙萊民之荒棄者也於是官無日
不討其民強而授之曰惟種惟糧於我乎取惟犢
惟來於我乎貸惟繇惟更於爾乎復厥田畒賦米
斗有半厥土畒賦泉六十民咸利其薄征始競耕
焉其後議臣建白鬻之於是民之田此田者以泉
讎官以田業已不省其害也吏言於官曰新田之
賦不當夷於民田之賦於是兩稅二役繭絲預買
為粟為帛舉重其估易而為泉民之輸者其費視
舊十百始不堪命民訴之邑邑謁之州諏之吏吏
曰不可今明府張君琯未及下車究知民之甚病
者在此力謁之州其不可益堅於是君孤憤不勝
欲觧印綬桂縣門去模三人舉幡倡邑民遮留曰
寕存民病勿失賢宰今請不可何知後終不可耶
後有賢師與賢宰意合則必可矣未幾龍學尚書
廣漢張公來帥豫章君欣然曰吾幾妄去今謁不
行則去不妄矣即重謁之於公公欣然行之吏猶
爭曰不可公一不聴於是田無故新均曰民田賦
無抑配均曰正賦然後新田之民為户一千有九
十蹙者舒凋者蘓疢者除舉以手加額而相賀曰
微吾宰張君不能爭吾民難爭之賦微吾帥張公
不能從吾宰難從之請是可不大書特書以侈張
公莫厚之惠以慰吾民無窮之思願先生記焉摸
三人者當與邑之民繪公之像與劉公同堂社而
稷之前劉後張文武忠孝則人相若師長慈惠則
政相若剗磢疾苦則事相若兩公玉立二碑對峙
式永厥垂其不淵曜先生雖欲辭將何辭余謝曰
其何敢辞或曰兩公除民之害則同然而孰難余
曰劉公易也張公則難耳且事有欲為而不得為
有得為而不欲為不得為者在上我欲為之我能
言之耳行與否在我乎故曰難劉公是已今張公
行之自我不行亦自我上無柅旁無牽顧我不欲
耳我欲之何難焉曰惟其得為亦得不為是以難
為何也以新田用舊賦捐州家十百之利其細匱
官其大匱勲何謂不難或曰張公亦非難也留此
以遺張公者則難也併書其說以荅三士慶元戊
午人日具位楊万里記
　　　静菴記
宋中興以來自　髙宗及　孝宗及　太上及
今上　四聖御極七十有四祀臨軒策士凢二十
有三得人衆矣不可得而詳已惟我大江之西有
一族而叔姪同年者一時艶之以為盛事若予與
故叔父麻陽令諱輔世是也有一家從兄弟同年
者若予族叔祖忠襄公之二孫曰炎正曰夢信是
也有同産兄弟而同年者若吾州印岡之羅曰維
藩曰維翰蘭溪之曾曰天若曰天從是也有父子
同年者若清江之徐曰得之曰筠是也至於父子
有後先異時而同登甲科者誰歟故資政殿學士
参知政事清江蕭公照鄰紹興十八年甲科第五
而其子景伯又以淳熈十四年甲科第四弓治奕
葉名第趾美其不又盛矣哉中興以來一家而已
景伯收科之年葢　孝宗之季年王道郅隆之時
也如唐之正觀開元如　本朝之慶暦元祐而景
伯以卓詭切至之言上當　聖心臚句之日参政
以疑丞侍　玉座觀殿上傅呼其子姓名景伯既
出班再拜謝恩畢参政自　帝左右趨而下文
石復再拜謝恩自宰相侍從百官及在廷之士皆
咨嗟歆羡予時亦以省試官待罪廷中目睹盛事
謂景伯十年鳯池名位視其父有過之無不及者
後十四年予既以衣冠挂神虎門上而景伯方為
國子博士兼史官遺予書曰達嘗讀易竊有志於
静之一字則以名其所居之草菴以自儆焉敢請
先生一言以記之予復之曰在易貞雷而其悔山
山以静静動之義也故其卦曰頥頥者飬也貞山
而其悔雷以動動静之義也故其卦曰小過小過
過也知以静静動之為養又知以動動静之為過
則静之道得矣然聖人猶有大戒焉何戒也頥戒
在初小過戒在上然則静終不可動乎曰静而不
動可以動矣慶元六年五月　日具位楊万里記
　　　張希房山光樓記
永豐石井張氏秀民相望磊磊也昔乾道間文仲
武仲弟兄好義喜賓客治樓觀築園囿與徃來士
大夫行樂其中文仲之樓命曰霽月武仲之樓命
曰慿虗皆求名於予而予命之也今垂四十年矣
客有自石井來者予必問二樓無恙否為我寄聲
樓中風月客曰霽月故無恙慿虗今為烏有先生
矣予每歎息嵗月無幾何而物之廢興乃爾其速
也客曰慿虗雖廢而武仲有賢子師良字希房者
種學擷詞尤工詩句即其舊址作新一樓靡汰昔
宇靡遁今覽宇前有嶼嶼上有葩嶼外有沚沚中
有蕖沚外有疇罫若博局疇外有溪横若羅帶是
皆未足為樓中之偉觀也因出袖間一圗予披而
視之則佳葩美木繁蘤爭發秀色奪目竒芬襲人
予為驚喜客曰未也客以右手卷其軸而左手舒
其繪樓隐㴔浸沒而葩草翻翻退蔵忽有萬峯横
空起立邇者如黛遐者黝濃者如濕淡者如無銳
者如筍卓者如屏跳青躍碧吁雲噏霧或嚮而來
或背而去或偃而倨或僂而揖或奔而追或凝而
居予不覺眸子眩晃應接不暇客曰某之來也希
房九頓首奏記碩徼福於先君武仲敢請先生名
此樓且記其役予曰韋蘇州之詩不云乎鳥啼山
光夕此古今絶唱也命以山光可乎客謝曰幸甚
年月日具位楊万里記
　　　章貢道院記
贑之為州控江西之上流而接南粤之北垂故裡
顓一路之兵鈐而外提二境之戎昭其地重矣邑
十而大疆袤而阻物夥而昌其事叢矣民毅而直
小詘必見於色小伸即釋可以義激亦可以氣而
慝其俗古矣地之重事之叢俗之古故視邦選侯
比他郡惟艱慶元五年前尹直秘閣郎中三山彭
公改帥五羊　皇上命祥刑使者華文大卿霅川
俞公兼領府事葢㺯印不畀者將㫷逮十有一月
以畀今尹右史舍人括蒼張公公來之初延見士
民覽觀風謡受其質直信其無諼則籲其耆老而
諗之曰而之所大欲將無在於父母妻子之相安
乎將無在於衣食飽温之不匱乎將無在於刑憲
頌繫之無麗乎皆對曰諾公退而喜曰謂贑民未
易治者皆謗吾民者也即表聞于　上曰凢厥有
生性皆本善又曰若先以小人而待人豈古者良
吏之為吏斯言一出十邑之民以手加額家傳人
誦楮生毛頴其價十之於是一令無出出而必承
一政無行行而必傾無改民勇勇於孝悌無息民
爭爭於耕織年榖大穰盗訟頓清未㫷年而贑之
治聲以最聞焉於是一府之督郵從事皆賀公曰
公之表詞人始而未信中而信且疑今罔不信矣
非夫人之信於公而公之信於人非夫公之信於
人而公之信於心也大哉心乎以政化者揉木之
枉以心化者以抱召嚮公笑指其燕喜之堂曰此
非燕喜之堂吾州之道院也賔皆曰然遂易其扁
曰章貢道院而以書屬予記之則書其所聞以復
之公名貴謨字子智與予友善今二十年云庚申
十月十八日具位楊万里記
　　　湖北撿法廰盡心堂記
鄱陽忠定張公参政孤忠大節霜清玉㓗在廟堂
而百官聳在邊鄙而四夷服在出處而萬民仰葢
紹興名臣之冕弁江左人物之泰華也由今望之
生氣凛凛故其典刑文献衣被子弟傳襲宗族如
漢韋平如晋王謝家芝玉而人鳯麟今湖北憲䑓
撿法官張君瀛其群從之仲季也以達學懿文㧞
竒軰流蚤踐世科趾美續聞方當　聖上軆天大
徳蹈舜好生妙選膚使桂林唐公為祥刑使者又
差擇語掾如君者以賔賛之而諏律焉退之所謂
志同氣合川泳雲飛者不在此其將焉在君於今
年某月某日以公𪠘乆敝撤而新之於其東偏作
一燕坐閣其上而堂其下扁其堂曰盡心盖取諸
禮經侀成之戒也不逺千里移書諹記於万里曰
瀛不佞生也後仕也遐願一就先生之下風而亡
繇然幸與先生之季子為僚於斯將有請於斯斯
堂也斯名也瀛竊願學於侀成之君子焉惟先生
進之某復之曰盡心於刑其戒在禮其說在易易
之中孚曰君子以議獄緩死夫議獄云者將議而
入之歟抑亦出之歟緩死云者將緩之而求其死
歟抑求求生歟惟君子之孚於中而誠於心者知
之矣此盡心之說也昔于公之隂徳其慶在定國
歐陽崇公之仁其報在六一先生君子遲之若君
之盡心者今盖稀矣空枽不云乎豈若吾身親見
之哉惟君楙之嘉泰元祀十月望具位楊万里記
并書
　　　秀溪書院記
安福縣之南三十里而近有秀溪者十里而九榮
凝為天鏡涌為車輪行為齊紈魯縞之紋激為金
簧玉磬之音人士周奕彦博居其上築館臨之命
之曰秀溪書院講經有堂諸生有舍叢書於間旁
招良傅以訓其四子曰伯紀承勛伯仍大同艮齋
先生聞而嘉之為大書四字以署其堂焉彦博來
問於予曰奕也聞先生之於後學勿之有拒焉爾
矣葢有不可教而教未有可教而不教也盖有未
嘗問而告未有有問而無告也奕將俾諸子之學
繄理義乎或曰若是哉其左也今之仕者非此其
出也繄文辞乎或曰若是哉其洿也古之學者非
此其入也願先生攡張謝公大書書院之㫖以啟
其衷予對曰子之言皆是也抑漢髙帝所謂公知
其一未知其二者也我今告子子以為聖人之經
君子之學端奚事乎道之以人之理齊之以人之
綱如是而止耳綱焉在曰親曰君而止耳理焉在
曰孝曰忠而止耳故動天地貫日月通神明開金
石表四海範百世莫大乎忠孝昔者孔子嘗謂古
之學者為巳矣欲知古人為己之學此其是也曰
左可乎若夫學文者孝弟之餘力也修辞者立誠
之宅里也故四教首文黎献先言昔者子張嘗學
于禄矣欲知今人干禄之學此其是也曰洿可乎
將由夫或者前之說乎是木植而斸其柢也將由
夫或者後之說乎是榖茹而訕其耘也子於斯二
者惟勿後乎子之所先者勿先乎子之所後者勿
訕其耘左者其不右乎勿斸其柢洿者其不隆乎
子盍於孔子子張而問之乎彦博嗜學而强記經
史百氏靡不綜貫云伯紀承勛婁以詩學首選於
膠庠餘皆競爽嘉泰壬戌人日通議大夫寳文閣
待　制致仕吉水縣開國伯食邑七百户楊万里
記并書
　　　醉樂堂記
吾州歐陽氏皆率更之苗也率更之葉五傳者曰
琮剌吉州子若孫遂家焉琮之葉又八傳者曰萬
宰吉之安福其子若孫家于吉者派為三支一支
為永豐之歐六一先生是也一支為廬陵之歐近
世詩人伯威是也一支為安福之歐今奉議郎賜
緋魚袋紹之是也紹之自未冠在縣庠弟子員中
已嶄然角立讀書五行俱下試文屢中甲乙至鄉
舉輒不讎乃拜王父藤州史君門子之命非其好
也四轉而為永州録事參軍於是年四十有九矣
慨然太息曰大丈夫不為風翮九霄之鵬則當豹
隱南山之霧耳安能作韓退之判司箠楚之酸語
乎昔朱買臣曰吾年五十當貴吾亦曰吾年五十
當隱於是上書北闕願致為臣挂其冠即日自駕
柴車㱕安福東門外秀峯之西麓開三徑墾九畹
垣一圃内卦千畦晝爾于行宵爾于營某所髙寒
亭之榭之某所深窈沼之沚之某所演迤花之竹
之其芰其蘭尸祝靈均其菊其松尚友淵明其石
其泉佳招游巖日與方外之士觴詠其間乃作一
堂奄有萬景揭以醉樂師我醉翁堂成與客落之
客曰醉翁之樂不在酒而在山水之間子之樂何
如紹之笑曰我醉欲眠姑俟他日紹之名似得謝
今十年矣嘉泰壬戌閏月望通議大夫寳文閣待
制致仕吉水縣開國伯食邑七百户楊万里記
　　　永新重建寳峯寺記
安福之南垂永新之北際介乎其間有山孤秀其
髙五千尺其袤數十里逺而望之儼乎如王公大
人弁冕端委秉珪佩玉坐于廟堂之上使人一見
而敬心生焉廹而視之澹乎若巖岳幽人被薜荔
帶女蘿餐菊為糧紉蘭為佩呼吸日月挼挲雲煙
使人一見而塵心息焉故老相傳其名曰萬寳峯
云距山不逺有浮屠氏之宫曰寳峯寺飲山之翠
納山之光領山之要里之人樂游焉而樂之尤者
槎江居士朱君諱戬也始游而愛其幽䆳昕而來
夕而返超然有㑹於心乆而忘㱕既而惜其棟宇
之壞隤漫漶欲葺而新之葢心許而末之言也一
夕夢至某所若道家所謂小有天者其地瑶玉其
厦金鋈其浸芙蕖其林多羅其禽頻伽其牧猿猊
其人偏袒右肩其服珠琲孔翠徃徃或跨龍鳯以
為駟或坐菡蓞以為床駕雲騰空超忽變化須臾
山川草木異彩炳煥皆若金色光奪人目霍然驚
起因悟曰兹非予之心許而未言者耶則側槖召
匠斸山取材為殿為堂為寢為廊為門為墻為囿
為像樸斵堅好琱飾備具金碧有爛鼔鍾其鏜市
腴田以業其生賈度牒以世其徒遂為衆山佛宫
之冠至其子良肱継再葺焉近嵗戊午燼於欝攸
其孫知微知廣復一新之焉於是壤之蕪者薙基
之窪者夷級之缺者甃宇之燎者立像之亡者補
尺欀寸甓舉非其舊其舊惟數古佛及政和間一
大鍾而止耳里人縱觀耋者喜其復穉者駭其麗
逺者賀其新寺始葺于紹興之甲子再葺于紹熈
之庚戌一新于慶元巳未之仲冬後先之費為錢
各百萬云既成知微介予債劉億來謁予記之予
喟曰天下事患莫之倡倡之矣患莫之継然士大
夫之家而祖而父倡以忠孝継以背誔倡以術業
継以荒嬉是亦継也有能如知微弟兄之継其父
祖之志者乎無也抑請大之其明年四月十一日
通議大夫寳文閣待　制致仕楊万里記并書
　　　長汀縣重修縣治記
閩之為郡八孰難理曰汀汀之為邑六孰難理曰
長汀曷難乎汀曰其山峭岏其川怒湍其氓悍堅
堅曷難乎長汀曰汀為閩尤長汀為汀尤天台謝
君周卿佩印組一之日顧而嘻曰地岡險易險易
在令氓罔怚愿悍愿在政爰整維綱爰䆒源委以
肅乎氓者肅乎躬以繩乎胥者繩乎裏先是邑以
鬻鹽為田外之賦盬以餐錢為俸外之給君曰非
令甲也則却而儲之於外府迨暇循行邑居周視
墻屋問其門序傾西隤東問其圜扉上雨旁風問
其帑庾戸蠧壁空初而戚既而懌曰不有外府於
是畢捐所却之布為錢萬者百廼市松石廼陶瓴
甓廼屬匠役門序鼓樓之屋若干區皆因故為新
圜扉之屋十有二區帑庾之屋十有四區皆以新
易故又以其贏為燕息之所其肈造者曰釣䑓曰
村莊曰靖節之祠亭曰森爽閣曰蓬萊其更造者
曰琴堂曰偃室曰槐堂匪棘匪紓若倦若劬㫷年
􁃁㓛無麋公蔵無聳民聴霍然山出煥然霞湧君
子謂是役也一舉而三善具矣費而不費捐已所
却取疑從舍受疑從辭不曰㓗乎不知其賦視其
贏不知其野視其庭不曰敏乎事輯而民不疚役
不迫而㓛就不曰惠乎仲尼不云乎惜哉不齊之
所治者小嘉泰三祀二月庚申具位楊万里記
　　　瑞蓮齋記
吾邑之士蕭君季隨弓冶祖考襟帶詩禮耕獵陶
楮士之良也少之時徒手持一泓暨一中書君歩
入吾州萬鵠袍之場其聲籍甚也巳而曰是不足
為皈而遁其光遣其子異負笈逺侍從郎章公學
焉其文日進士友推服嵗在戊午其子肄業齋房
之前池中生蓮一莖二葩章公聞之曰耿耿祉哉
為之兆矣是秋有司薦異詣太常又上異之子應
雷可博士弟子員章公喜曰吾言其有合哉則大
書瑞蓮齋三字以遺季随季隨廼遣異來謁予記
之予曰章公之所記瑞其止於一蓮而已乎將不
止於一蓮而巳也予聞蕭氏之先其種徳百年至
季随遂有聞焉不曰瑞乎至異又有聞焉不曰瑞
乎至應雷又有聞焉不曰瑞乎抑予猶有以楙焉
者而家在唐自瑀至遇持國秉者八葉兹又瑞之
大者予欲而家之子若孫襲八而九可無楙乎抑
予猶有以擇焉者瑀之忠復之直瑞也嵩之貴俛
之達亦瑞也後之瑞瑞干而家者也前之瑞不惟
瑞干而家者也予欲而家之子若孫襲八而九可
無擇乎嘉泰甲子燈夕後二日具位楊万里記
　　　山居記
山居者待制侍郎霅川沉公賔王之居也賔王之
居不于其山于其郛而曰山居者癖於愛山也人
各有癖武子廦於馬賔王癖於山郛居而各以山
居以見愛山之意無適而非山也賔王胸次灑落
如風􁂻月牗韻致清曠如雪山氷岳身居金馬玉
堂之近而有雲嶠春臨之想職在献納論思之地
而有㶚橋吟哦之色家本道埸何山之麓也而世
居呉興之郛非其好也爰即其居小築一室其廣
三楹署以此名客有過之而笑者曰君子之宅有
二有晏子之宅有庾信之宅庾于林晏于市也今
子之宅晏也非庾也而曰山居嘻甚矣子之愛山
也抑亦居則有矣悪睹所謂昆侖哉問其戸外則
康衢之埃也那得青壁之倚天問其墻東則唐肆
之區也那得千巖之秋氣問其極目則黄公之壚
也那得飛泉之漱玉昔羊叔子有鶴嘗矜其能舞
一日客至求觀公為出之竟氃氋而不能舞今子
之山居將無類羊公之鶴乎賔王笑曰子知笑吾
之無山而有山不知吾亦笑子之有目而無目也吾
嘗仕于江西章貢之憲幕矣又嘗守天台矣又嘗
守㑹稽矣翠浪玉虹丹丘赤城若耶雲門千巖萬
岳至今磊磊皆在吾目中也今吾此室之前怪石
相重松竹相友泉流相暉其巉然者非崆峒天台
乎其森然者非雲門禹穴乎其冷然者非瀑布廉
泉乎吾居無山吾目未嘗無山子目無山吾居未
嘗無山開禧乙丑六月既望誠齋野客廬陵楊万
里記
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第七十六終
誠齋集卷第七十七
　　　　　　　廬陵楊　萬里　廷秀
　序
　　　施少才蓬户甲藳後序
蓬户甲藳者吾友生蜀人施淵然少才之文也吾
讀其文槁乎其無文也又取讀之則腴乎其有文
矣讀其詩杳乎其無詩也又取讀之則琅乎其有
詩矣無文與詩今人之不嗜則冝有文與詩古人
不嗜之耶嗜與不嗜非施子之所與知也吾獨有
歎焉閟焉而不以覿市焉而不以亟施子之為人
則然詩文云乎哉則其窮也亦冝吾葢喜而悲之
施子而不窮施子當不喜而窮也吾又奚以悲吾
不以悲夫施子之窮而以悲夫窮施子者也斯人
也有斯文也有斯詩也而有斯窮也非夫窮施子
者之為悲而誰為吾以悲之而彼又何辤焉藉曰
不受則吾為妄人矣吾妄則施子又大妄矣施子
妄也歟哉不妄也歟哉吾不妄也歟哉吾妄也歟
哉施子之於此道也勤矣亦且至矣吾猶有以為
施子贈勤而安而後思不疲至而妄其至焉則詞
泰矣思逸而詞泰則古之人其去我逺者乎抑近
者乎既以為贈亦以自贈紹興壬午秋九月五日
書
　　　送蔣安行序
王道熄禮義廢夷禮閎以肆欲天下不胥而狄者
否也伊川之民被髮以祭君子已憂其戎漢之君
志荒而妖夢是践吾民始夷乎言祝乎首以為好
此五胡耶律之先驅也非乎五胡耶律之禍亦烈
矣吾民不創而顧樂之哀哉人固自智也而樂禍
也則亦無所主有所懼焉無所主而求道是故無
得於實而有得於妄有所懼而畏死是故妄之中
又滋其妄焉死生之故鬼神之情狀聖人不知之
耶而不以訓憂乎妄之勝也佛之說曰生幻也死
而禍福實也無有而有無此其妄冝不待智者而
後知也然不待愚者而後信也何也智者疑中人
疑信半愚者信乎尔疑也疑信半也則於此塞其
哀信也則徼以福其親矣不者家者詈里者讟矣
嗚呼夷禮而親焉瀆之大也夷俗而身焉乱之大
也然下達乎細民而上通乎王公大人安焉於瀆
且亂而不知悪也豈皆爲之者之禍歟抑有所不
欲爲而不得不爲歟不詈於迫而讟於怵者幾人
也佛足道哉求夫特立獨行舉天下非之而不顧
者又幾人也佛足道哉吾誠悲之零陵之士蔣安
行其家故貧䘮其親哭踊葬祭甚禮而零陵之人
不稱孝焉問焉則曰佛無所禱也安行聞之若未
始聞之也嗟乎不能於王公大人而能於匹士其
賢否何如哉而零陵之人云者人病乎安行病乎
佛之行乎中國幾年矣佛之俗將狄乎夏矣人之
聞於古也弗絶而絶矣而安行毅以守如此天下
之大曰無安行乎聖人者作因天下守者之心明
先生中正之道而禮復於古言異有禁術異有誅
以攘佛者之妄而謂天下不復於先王之治可不
可也吾既於安行乎嘉之而又深有歎焉知我罪
我吾敢知乎哉
　　　送郭慶道序
萬里老母病肺且二十年謁醫於江湖遍也大氐
夕痊而朝發万里有憂之來零陵聞人士有郭慶
道者於醫無所不工召而視焉發藥一二而去初
服食之未始有藥也未幾則未始有病也他日問
之曰鄉也饋藥一何少也而其㓛一何緩也然初
緩而率不緩焉又何術也慶道笑曰醫不必言也
且子以多為貴乎則淝水之役符堅法當勝謝元
也且子欲已病乎欲嘗藥乎威文之覇不數年而
成也而敗亦稱是三代之王者皆百年必世而後
興醫身之與醫國異不異也天下之人惟其無所
挾也有所挾則必有所成不於其成之待而於其
初之責夫其初者不可見也而其成則不可禦世
之人忽其不可見以敗其不可禦者何數也醫不
必言也万里聞其言欣然有㑹於吾心為書其説
以贈之隆興元年三月一日廬陵楊万里　廷秀
序
　　　送王才臣赴秋試序
予退居于南溪之北涯三年户不閉而無客未嘗
掃迹而出無所於徃間一出則遇鄉里之達官要
人鳴珂傳呼則又匿草間以俟其過乃敢行及所
至或逢商有無議什百紛如也聞予來則泯黙罷
去若燥濕若酸鹹至於時之所指以爲迂儒寒士
達不多於予而窮不少於予者則徃徃日來而月
不去晨坐則際夕賔主面有飢色而談有餘味人
不惟以嗤居者亦以嗤來者不惟人之嗤也予亦
自嗤且自惑焉謂予與人相同於無相同則後之
稱奚以合謂予與人相異於無相異則前之稱奚
以暌使予不惑而不得也最後得王生子俊才臣
者其於古聖賢書一見便領其妙下筆無俗下語
亦不之彼而之此生其有以哉居數月告予以行
曰將試於有司願請所以贈予曰生之是行志於
得科目而己也將其志不止於得科目而己耶志
於得科目而已也則生之挾時之恱生之鬻時之
售有餘也科目足道哉其志將不止於得科目而
已也則予欲不言得而不言耶上之不置乎士士
之不遯乎上生以為為何等事耶靜則道動則功
出處語黙世則儀之天地人物身則福之是之為
也埸屋之文夸以賈驚麗以媒欣抑末矣是之為
耶士之言曰我將先之末継之本嗟乎木以先猶
末以継而又末以先者耶是故為士者植其初用
士者計其終而取士不與焉盖曰姑以是取之云
爾古之人不介不逹不摯不見場屋之文其士之
介與摯也歟介之弁若吃也摯之悪若􁁷也於賓
之賢若否也無繫也士之愚良繫不繫於場屋之
文哉種玉者不䃉蓻稗者不禾奈之何其以末先
以本継也生其力乎其所以植以堪乎其所以計
則生之得科目非生之得也上之人之得也介與
摯乎爾夸與廉乎爾則生之得生之得也上之人
得也耶生行也予於生乎觀南溪楊万里序
　　　歐陽伯威脞辭集序
始予識歐陽伯威於傅彦博之坐中見其揚眉吐
氣抵掌論文落筆成詩屈其坐人予敬之慕之私
竊自媿其不如也後二十年聞吾里蕭岳英為子
弟擇師得異人焉急徃謁之則吾故人伯威也方
吾二人相識時皆年少氣鋭豈信天下有老哉予
既涉患難鬢髮之白者十二而風霜彫剥之餘落
然無復故吾矣伯威之氣凜凜焉不减於昔獨其
貧増焉耳不以増於貧而减於氣如伯威者鮮乎
哉予因索其詩文伯威顰且太息曰子猶問此耶
是物也昔人以窮而吾不信吾既信而窮已不去
矣子猶問此耶已而出脞辭一編曰子不憐其窮
而索其詩子盍觀其詩而療其窮乎予退而觀之
其得句徃徃出象外而其力不遺餘者也髙者清
厲秀邃其下者猶足以供耳目之笙磬卉木也盖
自杜少陵至江西諸老之門户窺闖殆遍矣他日
伯威過我曰子真不有以療我之窮耶吾笑謂之
曰窮之療與否可療與否吾且不吾及吾庸子及
哉吾有一説焉杜子美李林甫謝無逸蔡太師四
人者子以為孰賢伯威怒曰子則戲論也然人物
當如是論之也哉予曰人物何不當如是論也當
李與蔡之盛時天下肯以易杜与謝哉今乃不然
耳然則子之窮姑勿療焉可也雖然窮之瘳如李
焉如蔡焉不既震曜矣哉杜與謝之窮至今未瘳
也子之窮療焉亦可也杜與謝之窮則至今未瘳
矣使二子而存肯以此而易彼乎子之窮勿療焉
亦可也伯威曰吾當思之乃書其説以序其詩伯
威名鈇吾州永和人也其族與文忠公同系其先
䇿第者凢七人有曰中立者附入元祐黨籍其尊
公彦美終於廣州經幹伯威事毋至孝中書舍人
周公子充愛其文行稱之曰奇士云
　　　習齋論語講義序
讀書必知味外之味不知味外之味而曰我能讀
書者否也國風之詩曰誰謂􁷃苦其甘如薺吾取
以為讀書之法焉夫食天下之至苦而得天下之
至甘其食者同乎人其得者不同乎人矣同乎人
者味也不同乎人者非味也不然稻粱吾猶以為
淡也而欲求薺於荼乎哉論語之書非吾道之稻
粱而奚也天下可無稻粱則是書可無矣雖然匹
夫匹婦一日而無稻粱死不死也死也一匹夫匹
婦而已矣况未必死乎然則稻粱者無之不可也
一日而無之亦可也至於是書一日而無之則天
下其無人類矣非無人類也有人類而無人心也
有人類而無人心其死者一匹夫匹婦而已乎然
則論語之書又非止於吾道之稻粱而已也故學
者不自五六嵗讀之不見也然讀之之不遲知之
之不早不以其食之而淡歟食之而淡也食如不
食也吾友習齋子杜門三年忘其爲三年也夫三
年不爲不淹矣杜門不爲不幽矣忘其爲淹且幽
也不惟忘之而又樂之問之則曰吾方論語之讀
而不百家之讀聖人之覿而不今人之覿是以樂
也始吾之讀是書也厲乎其趨其若狂酲而不可
紲也已凝乎其瞻其若失亡而不可捕也已今也
勃乎其辭其若决溢而不可窒也已於是筆之於
書以其副遺予予取而讀之欣然歎曰快哉是非
所謂苦而甘者歟是非所謂淡而非淡者歟是非
所謂得味外之味者歟甚矣乎習齋子之於斯道
其劬若此其得若此其發若此也予聞書與人必
相變也書變則人矣人變則書矣然讀申韓之書
而不申韓者未始不加少讀孔顔之書而不孔顔
者未始加少彼之變也奚以亟此之變也奚以舒
願與習齋子評之年月日楊万里序
　　　送劉景明游長沙序
始予生二十有一自吉水而之安成拜今雩都大
夫公劉先生為師而友子劉子彦純一日彦純與
客過我客年甚少身偉且長舉酒百醆皆釂呌呼
大笑坐上索紙筆為古文辭詩章百千言頃而就
飄然不可􁁌羈予驚且奇問之則劉其姓景明其
字亦劉先生之門弟子也自是定交居三年亦不
自以為樂予既白劉先生去皈其家日夕非彦純
景明之為見於是始悲已而予官於贑又官於永
中間與景明遇者一再今年秋景明訪予於南溪
之上予與景明皆有服相問則相泣相愬以皆失
所天於是相弔當予與景明居年少氣鋭各未更
事視天下哀樂泊如也豈今日之弔之知哉嗟乎
吾二人者自不相識而相友相友而相樂樂而離
離而悲悲而不見見而相弔人生之萬變慨乎其
有感於予心也數日景明求皈予曰子乎留也予
與子八年乃一見今又去後當復幾年乃見耶此
生之八年者有幾使予與子皆中夀率八年而一
見則其見者又有幾予不子留子猶予留景明曰
吾不幸家以學而得貧身以嫡長而責不輕吾父
之窀穸有期而所為窀穸之貲者無期吾將道冝
春以之長沙以謁焉於二三故人者以佐吾貲予
因賀之曰子行矣或曰初留而卒亟其行弔未既
而賀及之禮歟予曰非禮歟父病無教子病無學
教以畀之學以慰之景明之貧也其不貧者多矣
予是以賀事親者不干其豐干其勤豐言物勤言
躬也景明之諸弟未有立而景明是恃景明畢其
力以送其死而飬其生不曰躬乎景明之孝於是
乎大予是以又賀景明之故人賢也而厚禄之為
食見以貧猶將勸於貧而况為親而見耶其不勸
乎否也予是以又賀無或人之説無以發吾説吾
無説無以為送景明之説乾道二年八月日誠齋
野客楊万里序
　　　送羅永年序
今年六月予皈自都下一書生來謁予羅其姓椿
其名永年其字永豐之人也問其所以來則曰椿
世吏也今去吏而儒是習過不自量其不肖來見
麻陽縣尹達齋先生先生不鄙揖而進之以為可
教是以在此自是與予相過款且久見其文辭清
潤日異而月不同駸駸乎進而未止者也予甚愛
之嵗且竟將皈勤省其母與兄來與予别且求予
言予曰子皈乎吾言亦奚以為永年曰椿之命儒
也邑之人恱我者之衆未若嗤我者之衆也得一
言恱者信嗤者息矣予曰子之邑人固嗤夫命儒
者乎永年曰非嗤夫命儒者也嗤我之用儒變吏
也予曰然則嗤之所在在子者不加多在彼者不
加少矣且用儒變吏與用吏變儒孰可孰不可也
用皂隷而變公卿者無之乎用暴客而變衣冠者
無之乎用樲棘變䑓池也用豺狼變父子兄弟也
不惟用吏變儒而已也吾不以嗤夫嗤子者吾以
悲夫嗤子而不自嗤者彼不病其悲子獨病其嗤
何也乾道丁亥十二月望日序
　　　送郭銀河序
予聞郭銀河妙於數其談禍福多奇中其言杉溪
先生尚書劉公又其奇中之尤者也乾道戊子十
一月二十日來謁予貌甚古辭甚辯如軒轅彌明
之長頸楚語也於十日十二子五運六氣言之如
漢廷諸老生之論治也如秦醫和漢太倉公之知
病也予驚且奇之與舊所聞無所不及而有加焉
予問之曰子之技前於人而子之貪亦前於人獨
何與銀河仰而笑俯而歎曰技不負予也予惟恐
負技也惟恐負技故以人徇技而不以技徇人其
於人也不有所迎而有所攖以至於斯也然予之
貧可守而予之守不可悔予益奇之如銀河者其
隠於技者歟挾技者必有求求不得則罪其技自
技而之貧自貧而悔自悔而無所不之也不為此
者希矣如銀河者其隠於技者與謹序
　　　送馮相士序
楊子午睡既覺意象殊昏昏也强取故書讀未竟
篇童子自外來云有客予急取其謁視之則永嘉
道人馮君君與予别四年别我時自言將上九疑
歴蒼梧以遍覧嶺表之山川與南海之濤波未返
也忽至吾門恍莫知其從既見驚且喜相勞苦無
恙外馮君悒然不樂問之則曰俗情益不古之似
矣吾厭之吾厭之吾將脱冠巾祝鬢髯以去之子
謂之何楊子曰子知去俗以就不俗矣未知子之
去俗以就俗也子以佛之説者為不俗也叛父母
搥仁義不俗者不為也子以世之人為俗也攴暢
浩初比髙門之炎以自㸃其雲月泉石之身此為
不俗耶子欲去俗以就不俗正使文暢浩初之與
曹猶將俗乎爾也文暢浩初今可多也哉然則俗
不俗果佛不佛之謂耶氷雪也塵埃也孰㓗孰汙
也使氷雪之所棲必塵埃之地之為擇則地之有
氷雪者加少矣塵者自塵何與於吾之氷埃者自
埃何與於吾之雪子之俗不俗在子之内耶在子
之外耶子之所厭者外也非外則無厭矣此未可
以言語得也馮君憮然而應馮君名一徳字貫道
涉獵書傳及唐人詩善言骨相予在衡湘中識之
其言今湖南漕使者直閣鄭公最奇中以是名益
聞因併書之
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第七十七終
誠齋集巻第七十八
　　　　　　　廬陵楊　万里　廷秀
　序
　　　鱣堂先生楊公文集序
吾族楊氏自國初至于今以文學登甲乙者凢十
有一人前軰之聞者曰屯田公中奉公仁宗皇帝
嘗題殿柱云楊丕之廉謹者即屯田公也中奉公
宰杭之仁和縣是時天下惟知有蔡太師從之者
富貴可曲肱取也忤者不死則黜則屈則窒蔡氏
之門有老尼居仁和攘細民土田訟久不決公杖
尼以田畀民流落者以此自屯田公中奉公之後
至忠襄公以死節倡一世於是楊氏之人物不爲
天下第二始忠襄公入雲際山寺讀書同學齊名
者其族弟鱣堂先生也當二公同學時每相厲曰
爵禄不必力取當力取名節耳忠襄之及於難也
先生宰池之貴池縣實經理忠襄之家而収恤其
孤以皈士大夫咨且慕曰兄忠于國第忠于兄不
知二公之相期非及難之日也先生竟以毅毅頑
頑仕率不合弱冠登第得年六十而官止於宣州
簽判先生既沒二十年其子次山論次先生之歌
詩文章為若干巻命某序之曰先君之才於功不
施而施於斯先君其不有憾哉某曰先生奚憾焉
如先生而不用不用者之憾也先生奚憾焉且君
之所以為先生憾者不以其不達於位故耶吾聞
古之君子達不以位也先生不與忠襄異其趨者
也趨者無不同遭者有不同耳先生之文俊於氣
强於力以詣於古其歌詩沛然有李太白之風兹
非其躬之達歟達於位不必達於躬達於躬不必
達於位君子也衆人也未嘗相近也至於二者其
不兼焉則均也先生獨能遁其均乎哉次山曰是
先君之志也乃書而序之先生諱杞字元卿乾道
五年八月六日姪孫具位万里序
　　　送侯世昭序
侯氏袁之世於醫者也至世昭問其醫之所自起
則十世不啻矣其無誤已可信世昭年未及壯有
老醫易之不謂其能也同療一富者子之危疾老
醫屈焉世之論人率以為老者精而少者粗豈盡
然耶世昭於醫無所不工而長於奇疾衆醫所驚
者世昭一見即曰是名某疾一發藥無不愈至於
鍼鏃刀匕危道也世昭曰不犯至危勿求至安在
審不審爾然則天下之事審之茍明矣必曰危不
可犯者否也劉玄徳之欲襲許李泌之欲取范陽
彼其審者歟世昭曰今之醫不讀古醫家之書而
言醫殆如子之儒廢書而求道者也然予聞世昭
嘗療一疾不藥不鍼而愈之以一驚子曰此於書
何徵世昭曰吾以意也不廢書又不可歟子曰子
之妙於醫信矣子之功如古之十全者乎曰吾之
不醫者三疾不可為聴於主而不吾聴既吾聴而
復以庸醫参焉者予於是有感焉其一可以為未
病者之儆其二可以為不擇醫而醫與得醫而不
用者之規
　　　書吕聖與零陵事序
上愛民急治夙寤太息洿隆根株是在爾吏吏最
近民不在縣令百年以還流俗習傳羞薄厥官為
茸為庳廼簡其良差擇且嚴功實白者許以薦言
風揮雷行丕變故常於是江西提舉胡公首以知
江州徳安縣吕侯應書有詔政事堂書其功狀秩
滿將選用焉或曰邑固未易作作邑亦未易盖治
其賦與治其民有以獲乎彼必無以獲乎此矣今
吕侯兼焉難乎哉予曰是未足為侯之難也侯嘗
為零陵宰予嘗為亟全州兵執其守臣以叛全距
永不百里永之攝守懼告潭師請討之持書者前
矣侯夜叩州門謁守曰討之是濟其乱且震湖南
獨全州乎謂宜白於使家亟下教咎其守臣鎮撫
猘徒乱庶可已姑徐圖之曷云其遲侯策既行一
路靜嘉是侯之難也一邑難乎哉且無事患有事
有事患無人有人患無功全卒之靜而叛自無事
而之有事也叛而靜自有事而之無事也自有事
而之無事有人故也吕侯是已然是役也有人矣
而無功焉是所患也非吕侯之患也天下之患也
使全卒叛而不靜不靜而及於湖南不知命幾將
遣幾兵費糧幾何閱幾日而後湖南無事耶如是
而後無事則謂之有功矣謂彼為有功則吕侯為
無功宜也自古有事未有無人有人未有有功有
事而無人則歎焉有人而無功則不歎焉獨吕侯
歟予因書之以私告夫好善之君子併嘉胡公之
能薦士也吕侯名行中字聖與云乾道辛卯四月
二十六日廬陵楊万里書
　　　羅徳禮補注漢書序
吾友羅徳禮寄所作補注漢書示予古文奇字分
章别句其據也有依其證也有來蓋漢書之幽者
白紛者釋険者不険矣始漢書舊注有郭璞臣瓚
軰數十家使其人自為奇家自為詳矣及顔師古
最後出如道子之畫魯公之字子美之詩蓋兼百
家而無百家曠千載而備千載者也至吾宋又有
三劉之注出焉學者以為漢書於是無餘秘矣今
觀吾友羅子之注又出於三劉之外然則書果有
窮哉漢書之為書學者爭讀之以其文也夫文之
於道也末矣然猶不可窮如此而況聖人之經而
指一家之説以為盡於此可乎且當郭璞臣瓚軰
之為注也豈知有顔師古師古亦豈知有三劉三
劉亦豈知有羅子哉前乎羅子不知有羅子後乎
羅子烏知無羅子乎未可知也天下之事孤舉者
難起衆挈者易趍茍衆矣天下無難成之功也而
況有難讀之書乎吾於羅子之注有得焉年月日
誠齋楊万里序
　　　李去非愚言序
人異異習世異異承文之逺者傳必偽不必先秦
之書也李杜之詩韓柳之文亦近爾猶病乎偽也
然予嘗以為是無足病足病者蓋有之矣偽不在
人者是真足病也吾嘗學為文矣吾書吾口不曰
異世吾口吾心不曰異人然心傳之口口傳之書
其於真也邈矣而病人之偽乎哉雖然文枝也至
於道天授之聖聖授之後世其授無象其傳無器
又非若文而已也今吾欲超萬古而聖轍使無象
者有象無噐者有噐其合也否也真也偽也是未
可知也蜀士李開去非著書六十九号之曰愚言
愚言云者將以李氏子之言索顔氏子之愚也其
言曰顔惟愚故無書亦無徒然其傳至今不絶曽
子子思孟子有書有徒然其傳屢絶予讀而驚焉
嗟乎果哉李子之言也李子之言大抵書始口口
如心能以秋毫為太山見而秋毫泯復以太山為
秋毫秋毫還而太山具紬之至幽以揭之至炳非
今人之文也然吾聞一言而足是道之不忘言也
不言而足是道之忘言也茍不忘言矣曰顔惟愚
故無徒而傳乎爾茍忘言矣不曰顔惟愚故無書
無徒而傳乎爾李子之六十九篇奚以為哉奚以
為哉年月日楊万里序
　　　陳晞顔詩集序
予昔嵗為友人陳晞顔作敦復齋記晞顔以書來
且寄近詩百餘篇曰子之記吾齋吾未属饜也子
盍序吾詩既而晞顔自湖南帥襄陽地益逺書問
益踈今年八月忽得晞顔書來徴余叙篇蓋余已
忘之矣而晞顔未忘也予初與晞顔相識時各出
詩文一編蓋予喜晞顔詩而晞顔喜予文至今十
年予文日以退而晞顔之詩日以進以日退之文
叙日進之詩借曰予不忘予猶不敢也晞顔猶喜
而不忘何哉多情今夜月送我到衡州半夜打蓬
風雨悪平明已失繫舩痕此晞顔前日之句也予
甚愛之每欲効之疾驅急追目未至而足已返矣
而況於近詩乎如秋日十詠及謁衡嶽等篇蓋秋
後之山露下之蕖霜中之菊而雪前之梅竹也是
可得而効哉予嘗聞晞顔言少從後湖先生游盡
得詩之秘然則學而無傳信不可歟詩家者流嘗
曰詩能窮人或曰詩亦能達人或曰窮達不足計
顧吾樂於此則為之爾且夫疚於窮者其詩折慆
於達者其詩衒折則不充衒則不幽是固非詩矣
至俟夫樂而後有詩則不樂之後未樂之初遂無
詩耶聊為晞顔道之襄陽鹿門以為城漢水以為
池峴山之碑習池之館有羊杜山公之遺迹今無
恙乎晞顔有新作否予叙既往晞顔詩當來予盥
手以俟年月日楊万里序
　　　送葉伯文序
予出守毘陵日一周天矣未嘗召醫也今年五月
婦偶有寒疾於是始召醫諏其良者衆對曰某子
良州家嘗用之又曰某子良州家常用之世言効
験者必求之於所常用予欲勿用焉得而勿用然
醫藥紛如効験蔑如蓋五易醫得葉君偉而後愈
葉君者先是州家未嘗用也然則常用者果皆其
人未嘗用者果無其人歟病至於五易醫病蓋壞
矣壊而後使葉君為之焉為之而効焉如葉君者
其信良矣哉雖然壞而後使良者為之固不若未
壊而使良者為之也夫豈不欲未壞而使良者為
之然不免於壊者豈非懵於良不良之别歟且良
不良之别将安出哉無乃出於其所諏者耶蓋予
之召醫前之諏諏乎胥後之諏諏乎友方婦病之
將壊也吾友蔡定夫過予予因諏之定夫曰莫葉
君良也已而果然不擇其所諏信不可歟予既感
定夫且嘉葉君書以贈之君字伯文年月日楊万
里序
　　　益齋蔵書目序
余於朝蹟最末至故雖與天下之英俊並游然閱
三數月識其面未徧也既未徧識其面烏能徧交
其人一日除書下遷大宗正亟尤公延之為秘書
丞吾友張欽夫悦是除也曰此真秘書矣予自是
知延之之賢始願交焉然亦未解欽夫之云之意
也既與延之還徃且久既同為尚書郎論文討古
則見延之於書靡不觀觀書靡不記至於字畫之
叢殘月日之穿漏歴歴舉之無竭聴之無疲也余
於是始解欽夫之云之意然於延之有未解者焉
蓋延之每退則閉户謝客日計手抄若干古書其
子弟亦抄書不惟延之手抄而已也其諸女亦抄
書不惟子弟抄書而已也且延之之於書腹之矣
奚所事於手之乎此余之所未解者也雖然又有
未解者焉今年余出守毘陵蓋延之之州里也延
之持淮南使者之節而皈一日入郛訪余余與之
秉燭夜語問其閑居何為則曰吾所抄書今若干
巻將彚而目之飢讀之以當肉寒讀之以當裘孤
寂而讀之以當友朋幽憂而讀之以當金石琴瑟
也余於是疑焉蓋若延之者記之强不必抄之富
學之就不必讀之劬彼其渟之為道徳流之為文
章溥之為事業深矣而猶脱腕於傳寫焦唇於誦
教此余之所疑而愈不可解者也蓋彼其不可解
也祗其為不可及歟延之屬余序其書目余既序
之且將借其書而傳焉然使余盡傳延之之書傳
猶不傳也蓋世有得易牙烹飪之方者欣然以易
牙自為也且得其方不若治其飪治其飪不若嚌
其滋治其飪而不嚌其滋飪猶不飪也而況得其
方而未嘗治其飪者耶予老矣每觀一書口誌而
心忘意未究而目告病矣使盡傳延之之書其曰
飪之云乎未可知也飪之矣其曰嚌之云乎未可
知也則亦得易牙之方而已予以是媿延之亦以
是服延之年月日楊万里序
　　　袁機仲通鑑本末序
初予與子袁子同為太學官子袁子録也予博士
也志同志行同行言同言也後一年子袁子分教
嚴陵後一年予出守臨漳相見於嚴陵相勞苦相
樂且相楙以學子袁子因出書一編蓋通鑑之本
末也予讀之大抵搴事之成以後於其萠提事之
微以先於其明其情匿而泄其故悉而約其作窕
而摦其究遐而邇其治乱存亡蓋病之源醫之方
也予每讀通鑑之書見其事之肇於斯則惜其事
之不竟於斯蓋事以年隔年以事析遭其初莫繹
其終攬其終莫志其初如山之峩如海之茫蓋編
年繫日其軆然也今讀子袁子此書如生乎其時
親見乎其事使人喜使人悲使人鼓舞未既而継
之以嘆且泣也嗟乎由周秦以來曰諸侯曰大盜
曰女主曰外戚曰宦官曰權臣曰夷狄曰藩鎮亦
不一矣而其源不一哉蓋安史之乱則林甫之為
也藩鎮之禍則令孜之為也其源不一哉得其病
之之源則得其醫之之方矣此書是也有國者不
可無此書前有姦而不察後有邪而不悟學者不
可以無此書進有行而無徵退有蓄而無宗此書
也其入通鑑之户歟雖然覿人之病戚人之病理
人之病得人之病至於身之病不懵焉不諱焉不
醫之距焉不醫而繆其醫焉古亦稀矣彼闇而此
昭宜也切於人紓於身可哀也夫子袁子名樞字
機仲其為人也正物以己正枉以直有不可其意
憤怒見於色辞蓋折而不靡躓而不悔者孔子曰
剛毅木訥近仁子袁子有焉
　　　雙桂老人詩集後序
讀雙桂老人馮子長詩其情麗奔絶處已優入江
西宗派至於慘澹深長則浸淫乎唐人矣近世此
道之盛者莫盛於江西然知有江西者不知有唐
人或者左唐人以右江西是不惟不知唐人亦不
可謂知江西者雖然不知唐人猶知江西江西之
道亦復莫之知焉是可歎也斯道也下之不足以
決科上之不足以速化而詩人顧曰不廢江河萬
古流其莫之知也則冝又何歎乎讀雙桂一編之
詩吾甚愛之然子長方窮而未有知之者庸非詩
為之祟耶是吾之所甚愛子長所冝怨也而子長
方且為之未巳不惟不怨而又樂之曰速營詩壇
吾将老焉然則吾子長正患彼知之爾彼而不知
其足歎也夫其不足歎也夫子長名頎洛人今居
嚴陵之雙桂坊為江州通判云
　　　嘉定元年春三月男　長孺　編定
端平元年夏五月門人羅　茂良　校正
誠齋集巻第七十八終
誠齋集巻第七十九
　　　　　　　廬陵楊　萬里　廷秀
　序
　　　黄御史集序
余在中都於官書及士大夫家見唐人詩集畧及
二百餘家自謂不貧矣逮㱕耕南溪之上永豐明
府莆陽黄君沃又遺余以其祖御史公文集其詩
尤奇蓋余在中都時所未見也詩至唐而盛至晩
唐而工蓋當時以此設科而取士士皆爭竭其心
思而為之故其工後無及焉時之所尚而患無其
才者非也詩非文比也必詩人為之如攻玉者必
得玉工焉使攻金之工代之琢則窳矣而或者挾
其深博之學雄雋之文於是櫽栝其偉辞以為詩
五七其句讀而平上其音節夫豈非詩哉至於晩
唐之詩則寱而誹之曰鍜鍊之工不如流出之自
然也誰敢違之乎御史公之詩如聞新鴈一聲初
觸夢半白己侵頭餘燈依古壁片月下滄洲如遊
東林寺寺寒三伏雨松偃數朝枝如上李補闕諫
草封山藥朝衣施衲僧如退居青山寒帶雨古木
夜啼猿此與韓致光呉融軰並游未知其何人徐
行後長者也永豐君自言其集久逸其父考功公
始得之僅數巻而已其後永豐又得詩文五巻於
吕夏卿之家又得逸詩於翁承賛之家又得銘碣
於浮屠老子之宫當御史公之時豈自知其詩文
之傳不傳哉然二百年間幾乎泯矣而復傳於二
百年之後然則士之所立顧其可傳與否耳其不
傳也奚以戚其復傳也奚以欣余於是獨有得焉
余見士大夫子孫承家百年而不毁者或寡矣永
豐君能力求其祖之詩文於二百年之前其可尚
也夫而永豐之士有曽時傑與其猶子晞説者得
此書又欣然刻印以供士君子之好古書者其又
可尚也夫按唐藝文志御史諱滔字文江光啓中
為四門博士其集舊曰黄滔集云
　　　彭少初字序
吾友安福彭仲莊少同學且同志中間合而離離
而合者三十年余既㱕耕南溪得仲莊為族人子
弟師山林幽獨之身不落莫矣仲莊間攜其子來
風骨秀朗文辞清潤余問其字曰名湛字則未也
子盍字諸余曰士之學必有為也穡者為年貿者
為息士何所為而學也逕於學以求復其初而已
人之厥初湛如也紛如者至而湛如者汨是豈其
初乎哉子也盍問津於孟遡洄於顔滌源於堯舜
禹湯文武周公孔子則子之所謂初者庶幾復乎
爾也借曰未復庶幾近乎爾也借曰未近庶幾不
逺乎爾也願字曰少初因書以遺之年月日楊万
里序
　　　陳晞顔和簡齋詩集序
古之詩倡必有賡意焉而已矣韻焉而已矣非古
也自唐人元白始也然猶加少也至吾宋蘓黄倡
一而十賡焉然猶加少也至於舉古人之全書而
盡賡焉如東坡之和陶是也然猶加少也蓋淵明
之詩纔百餘篇尔至有舉前人數百篇之詩而盡
賡焉如吾友敦復先生陳晞顔之於簡齋者不既
富矣乎昔韓子蒼答士友書謂詩不可賡也作詩
則可矣故蘓黄賡韻之躰不可學也豈不以作焉
者安賡焉者勉故歟不惟勉也而又困焉意流而
韻止韻所有意所無也夫焉得而不困今晞顔是
詩賡乎人者也而非賡乎人者也寛乎其不逼也
暢乎其不塞也然則子蒼之所艱晞顔之所易豈
惟易子蒼之所艱又將増和陶之所少也大抵夷
則遜険則競此文人之奇也亦文人之病也而詩
人此病為尤焉惟其病之尤故其奇之尤蓋疾行
於大逵窮髙於千仞之山九縈之蹊二者孰竒孰
不奇也然奇則奇矣而詩人至於犯風雪忘飢餓
竭一生之心思以與古人爭険以出奇則亦可憐
矣然則険愈競詩愈奇詩愈奇病愈痼矣今是詩
也韻聴乎簡齋而詞出乎晞顔詞出乎晞顔而韻
若未始聴乎簡齋者不以其爭険故歟使晞顔不
與簡齋競於険以搴其奇此其心必有所鬱於中
而不快而其詞必有所渟於藴而不決也然晞顔
與簡齋爭言語之険以出其奇則韙矣抑猶在癡
黠之間乎劬於詩而紓於仕鋭於追前軰而鈍於
取世資晞顔之黠也祗其為癡也晞顔之癡也祗
其為賢也晞顔此詩既成集矣請序於澹菴先生
胡公而復諉某書其後年月日楊万里序
　　　黙堂先生文集序
予來毘陵之數月欲於事外陰求是邦之良士未
暇也一日有秀才陳生簵者來謁予貌甚野氣甚
靜予固異之坐之而扣其挾則吃吃言伊川之學
予益怪焉蓋是學也今之大夫久矣其諱談也不
惟大夫也今之士亦然而生獨不然其不可怪也
乎問之蓋黙堂先生陳公之子也然則其不諱談
也又奚怪焉蓋昔者道學之正統八傳而至孔子
若顔子曽子則見而傳之若子思孟子則聞而傳
之統之至於孟子也其前無絶其後無嗣嗣千有
餘嵗之絶者不在伊川乎其學以天理為宗以致
知為力以仁為寤以敬為守以誠為㱕曠乎聖門
之孔邇忽乎斯道之來前也一時之士從之學者
豈少也得之者謝氏而止耳游氏而止耳楊氏而
止耳黙堂先生楊氏之髙弟也且親焉吾聞其人
矣吾仰其風矣未見其書也問諸簵則有文集若
干巻就求而觀之其辞質而達其意坦而逺其氣
暢而幽至於立朝廷當言責正君心排權臣蹇蹇
不折也是豈今之所謂文哉蓋道學之充乎其中
而溢乎其外形乎其躬而聲乎其言者歟既㱕其
書於簵而簵請序於予予謝曰先生此書豈以序
之作不作而為傳不傳哉序或不可以廢也亦必
其人而後可也如予者豈所謂其人乎然士之騖
於文也至於今亦極矣文彌工道彌邈極甚必反
其不待於先生此書乎序此書予不知其可也一
言以諗學者予不知其不可也先生諱淵字幾叟
嘗為正言終官宗正少卿南剣人了翁之猶子云
年月日楊万里序
　　　胡徳輝蒼梧集序
予始至郡署即登所謂多稼亭者視其榜三大字
皆漢隷盖太史胡公徳輝之書也予於是知徳輝
工於書後因求州之碑板首得子城記亦隷其書
古其辞聱牙恢奇讀之初則戞戞已而瀏瀏亦徳
輝作也予於是知徳輝深於文退而求其文朞年
而後得蒼梧集於法曹椽髙君諏之又得其為人
於潤州别駕錢侯之望盖徳輝自少入大學以藝
文登進士第嘗學經術於亀山楊先生學名節於
元城劉先生其仕也嘗因陳少陽上書而徳輝視
其草投畀蒼梧既得東㱕召用嘗為郎又以參政
李公泰發之客見悪於泰丞相坐癈飢寒窮困以
死予於是又知徳輝之賢夫士固有終身學之不
能一日行之者豈徳輝之謂哉屢躓而屢不悔其
可敬也夫其可歎也夫然吾猶有為徳輝歎者君
子必有所立有立矣不必有遇有遇矣不必有傳
其有遇者天也其有傳者非天也人也天者可置
人者可恃雖然古之人其立者泯然其傳者卓然
未之有也其立者卓然其傳者泯然盖有之矣則
所謂人者其又可恃乎若徳輝所立其不卓然矣
哉而其没距今幾年予欲求其文訪其遺事㫷年
而後得之其不可恃也如此此予所以為徳輝而
歎也嗟乎徳輝且然而況予乎其子某命予序徳
輝之文不知他日有求予之序如予求徳輝之文
者乎然則予亦奚暇為徳輝而歎也哉徳輝諱珵
世為毘陵人年月日楊万里序
　　　洮湖和梅詩序
梅之名肇於炎帝之經著於説命之書召南之詩
然以滋不以象以實不以華也豈古之人皆質而
不尚其華歟然華如桃李顔如蕣華不尚華哉而
獨遺梅之華何也至楚之騷人飲芳而食菲佩芳
馨而服葩藻盡掇天下之香嘉禾以苾芬其四軆
而金玉其言語文章盖逺取於江蘺杜若而近捨
梅豈偶遺之歟抑亦梅之未遭歟南北諸子如陰
鏗何遜蘓子卿詩人之風流至此極矣梅於是時
始一日以花聞天下及唐之李杜本朝之蘓黄崛
起千載之下而藺藉千載之上遂主風月花草之
夏盟而梅於其間首出桃李蘭蕙而居客之右蓋
梅之有遭未有盛於時者也然色彌章用彌晦花
彌利實彌鈍也梅之初服豈端使然哉前之遺今
之遭其信然歟吾友洮湖陳晞顔蓋造次必於梅
顛沛必於梅者也嘉愛之不足而吟詠之吟詠之
不足則盡取古今詩人賦梅之作而賡和之寄一
編以遺予曰從古此詩已八百篇矣不盈千篇吾
未止也予讀之而驚曰一何豐耶豐而不奇則亦
長耳一何奇耶予嘗愛陰鏗詩云花舒雪尚飄照
日不俱消蘓子卿云秪言花是雪不悟有香來唐
人崔道融云香中别有韻清極不知寒是三家者
豈畏踈影横斜之句哉今晞顔之詩同梅而清清
在梅前同梅而馨馨在梅外其於三家者所謂未
聞以千里畏人者也或謂物耋則妖興梅亦有妖
晞顔此詩非晞顔語也梅之妖馮晞顔而語也或
曰非彼馮此乎尔繄此即彼乎尒夫語怪聖門所
諱予又烏知二説之然不然哉因併書之年月日
楊万里序
　　　似剡老人正論序
吾友安福李與賢自紹興丁卯與予同學於清純
先生之門是時予少與賢十嵗與賢長身玉立大
冠如箕喜滑稽善談笑予每閉齋房呻槁簡劌心
斵肺於文字間若癡若迷若憊若病無以自拔此
身於蠧魚螢火之林與賢剥啄竹户一見則抵掌
絶倒如見何平叔衞叔寳予幽憂眵昏之病不知
釋然去躰也既而予以官游北南西東與賢之為
見不數而與賢之談笑常參前忽後也今年與賢
以子嘗詣太常遭值
夀聖慈闈七秩慶夀湛恩賜爵一日衣九品服蹟
門三十八年之契闊欣戚把燭相對申且不寐蓋
予與與賢皆為老翁矣予端憂索居少年意氣之
豪放壯偉燄然如蜺者盖索然如秋矣而與賢之
談笑猶尚少也間出其所著一編曰似剡正論示
予予披而讀之曰此文決讞經史之疑獄者歟平
反古今之罪功者歟世無此作久矣惟脱唐劉蜕
沉顔皮日休羅江東本朝李泰伯諸賢尤工於斯
喜於斯亦窮於斯者也具此味續此風得此躰者
不在吾與賢乎嗟乎大胾鉅臑甘膬豐碩固可飽
也然既飽之餘周之歜楚之芰王戎之李陸羽之
荈其泠然之芬超然之韻獨可廢乎與賢此書若
以示求飽之士及韻勝之士必有嗜者矣與賢亦
謹其示哉與賢名燧嘗與其子偕薦名晚當特奏
名不就似剡蓋以其所居似剡溪故自號云淳熙
甲辰十月三日誠齋野客楊万里序
　　　達齋先生文集序
某生於南溪長於南山既冠而學於安福紹興庚
午與叔父達齋先生同舉於禮部皆聞罷甲戌再
同舉於禮部遂同年䇿第某於是始一至南溪謁
族親鄰曲蓋有不相識者問故居則盡為藜藿矣
問童子釣游之地則茫哉不可尋矣達齋憫然字
謂某曰廷秀乎子吾卿廷秀也非異縣廷秀也子
㱕乎與吾白首竹林吾樂也於是某始有㱕志後
四年某自贑掾辞滿乃㱕南溪卜築於達齋之西
自是日還徃相唱酬非之官無日不還往不唱酬
也後十二年某宰奉新達齋宰麻陽亦數得書是
嵗冬某以収召為國子博士入脩門見朝士一日
見侍御史李公粹伯公顰蹙曰子得達齋消息乎
諸公間方議薦之嘻今死矣於是公與某相視出
涕後十四年達齋之子璧始能叙次其詩文若干
巻請某序之某哭曰某尚忍序吾叔父之文集乎
賢如吾叔父文如吾叔父而止於斯既不位又不
年人歟天乎雖然斯人無遇於今斯文當有遇於
後也則序之曰斯文非今人之文古人之文也斯
詩非今人之詩古人之詩也蓋賦似謝莊詩似髙
適文似列禦冦云達齋諱輔世字昌英達齋其自
號也終官左宣教郎知沅之麻陽縣得年五十璧
其長子也次曰奎淳熙甲辰十月二日姪具位万
里序
　　　江西宗派詩序
江西宗派詩者詩江西也人非皆江西也人非皆
江西而詩曰江西者何繫之也繫之者何以味不
以形也東坡云江瑤柱似荔子又云杜詩似太史
公書不惟當時聞者嘸然陽應曰諾而已今猶嘸
然也非嘸然者之罪也舍風味而論形似故應嘸
然也形焉而巳矣髙子勉不似二謝二謝不似三
洪三洪不似徐師川師川不似陳后山而況似山
谷乎味焉而巳矣酸鹹異和山海異珍而調胹之
妙出乎一手也似與不似求之可也遺之亦可也
大抵公侯之家有閥閱豈惟公侯哉詩家亦然窶
人子崛起委巷一旦紆以銀黄纓以端委視之言
公侯也貌公侯也公侯則公侯乎爾遇王謝子弟
公侯乎江西之詩世俗之作知味者當能别之矣
昔者詩人之詩其來遙遙也然唐云李杜　宋言
蘓黄將四家之外舉無其人乎門固有伐業固有
承也雖然四家者流一其形二其味二其味一其
法者也盍嘗觀夫列禦㓂楚靈均之所以行天下
者乎行地以輿行波以舟古也而子列子獨御風
而行十有五目而後反彼其於舟車且烏乎待哉
然則舟車可廢乎靈均則不然飲蘭之露餐菊之
英去食乎哉芙蓉其裳寳璐其佩去飾乎哉乘吾
桂舟駕吾玉車去器乎哉然朝閬風夕不周出入
乎宇宙之間忽然耳蓋有待乎舟車而未始有待
乎舟車者也今夫四家者流蘓似李黄似杜蘓李
之詩子列子之御風也杜黄之詩靈均之乗桂舟
駕玉車也無待者神於詩者歟有待而未嘗有待
者聖於詩者歟嗟乎離神與聖蘓李蘓李乎爾杜
黄杜黄乎尒合神與聖蘓李不杜黄杜黄不蘓李
乎然則詩可以易而言之哉秘閣脩撰給事程公
以一世儒先厭直而帥江西以政新民以學賦政
如春而肅如秋而燠蓋二年如一日也迨睱則把
酒賦詩以黼黻乎翼軫而金玊乎落霞秋水嘗試
登滕王閣望西山俯章江問雙井今無恙乎因喟
曰江西宗派圖吕居仁所譜而豫章自出也而是
派之鼻祖雲仍其詩徃徃放逸非闕歟於是以謝
幼槃之孫源所刻石本自山谷外凡二十有五家
彚而刻之於學宫將以興發西山章江之秀激揚
江西人物之美鼓動騷人國風之盛移書諗予曰
子江西人也非乎序斯文者不在子其將焉在予
三辞不獲則以所聞書之篇首云淳熙甲辰十月
三日廬陵楊万里序
　　　獨醒雜志序
古者有亡書無亡言南人之言孔子取之夏諺之
言晏子誦焉而孔子非南人晏子非夏人也南北
異地夏周殊時而其言猶傳未必垂之䇿書也口
傳焉而已矣故秦人之火能及漆簡而不能及伏
生之口然則言與書孰堅乎哉雖然言則堅矣而
言者有在亡也言者亡則言亦有時而不堅也書
又可廢乎書存則人誦人誦則言存言存則書可
亡而不亡矣書與言其交相存者歟廬陵浮雲居
士曽達臣少刻意於問學慨然有志於當世非素
隠者也嘗與當世之士商畧古今平章前代之豪
傑知光武不任功臣而知其有大事得論諫知武
侯終身無成而知司馬仲達實非其對知鄧禹之
師無敵而知其短於馭衆知孫權之兵不勤逺畧
而知其度力之所能若夫以兵車為活城以紙鳶
為本於兵噐談者初笑之中折之卒服之古之人
蓋有生不用於時而沒則有傳於後夫豈必皆以
功名之焯著哉一行之淑一言之臧而傳者多矣
其不傳者亦不少也豈有司之者歟抑有幸有不
幸歟抑其後世之傳不傳亦如當時之用不用皆
出於適然歟是未可知也若達臣之志而不用世
可歎也既不用世豈遂不傳世歟達臣既沒吾得
其書所謂獨醒雜志十巻於其子三聘蓋人物之
淑慝議論之與奪事功之成敗其載之無諛筆也
下至謔浪之語細瑣之彚可喜可笑可駭可悲咸
在焉是皆近世賢士大夫之言或州里故老之所
傳也蓋有予之所見聞者矣亦有予之所不知者
矣以予所見聞者無不信知予之所不知者當無
不信也後之覽者豈無取於此書乎淳熙乙巳十
月十七日誠齋野客楊万里序

　　　嘉定元年春三月男　長孺　編定
端平元年夏五月門人羅　茂良　校正
誠齋集巻第七十九終
誠齋集巻第八十
　　　　　　　廬陵楊　万里　廷秀
　序
　　　盧溪先生文集序
紹興八年故資政殿學士胡公以言事忤時相黜
又四年謫嶺表盧溪先生以詩送其行有癡児不
了公家事之句小人上飛語告之時相怒除名流
夜郎時先生年七十矣於是先生詩名一日滿四
海里之士愛先生者謂詩之禍從古昭昭也先生
不戒又欣然犯之適以濟權臣之威成小人之名
此先生之禍也亦先生之過也或曰先生何過哉
先生言直而詩工耳言不直詩不工世無傳也世
有傳矣不見媢於明必見媢於幽故庭草随意之
詩空梁燕泥之詩飛燕昭陽之詩不才多病之詩
言非直也詩工而巳耳詩工而非直猶且小者逐
大者死況先生之詩工而言直耶先生何過哉濟
權臣之威亦稔其悪先生成小人之名未若小人
成先生之名先生何過哉未幾時相殂先生得㱕
又未幾　上踐祚初召除國子監簿再召除直敷
文閣年餘九十耳目聦明賦詩作文不見老人摧
頹之氣朝廷想聞其風采天下誦傳其詩禍先生
者何知其非福先生乎嗟乎天人之理其紊也或
勝之其定也或正之不觀其定而觀其紊則古之
聖賢厄於小人者皆過也獨先生之過也乎先生
王氏諱庭珪字民瞻登政和八年第調茶陵丞以
上官不合棄官去隠居盧溪者五十年自號盧溪
真逸少嘗見曹子方得詩法蓋其詩自少陵出其
文自昌黎出大要主於雄剛渾大云清江劉清之
子澄評先生之文謂廬陵自六一之後惟先生可
継聞者韙焉先生之孫澹及曾孫徵及其門人劉
江詮次先生之詩文凢若干巻將刻棗以傳而太
守朱公子淵復刻其詩於郡齋澹屬某序之某嘗
侍先生之杖屨聞先生之誨言者欲辭敢哉淳煕
戊申九月晦日門人朝奉大夫新知筠州軍州事
楊万里序
　　　西溪先生和陶詩序
余山墅逺城邑復不近虚市兼旬不識肉味日汲
山泉煑湯餅儐以寒韲主以脫粟紛不及目囂不
及耳余心裕如也偶九日至呼児問有酒乎曰秫
不登無所於釀余仰屋喟曰安得白衣人乎已而
所親送至新醅余欣然又問有菊乎曰秋未涼菊
亦未花余又喟曰既得隴復望蜀可乎因悠然獨
酌取几上文書一編觀之乃余亡友西溪先生和
陶詩也讀至九日閑居淵明云塵爵耻虚罍寒花
徒自栄東坡和云鮮鮮霜菊豔溜溜糟床聲西溪
和云境靜人亦寂觴至壺自傾則又喟曰四者難
并之歎今古如一丘之貉也児跽而請曰東坡西
溪之和陶孰似余曰小児何用强知許事淵明之
詩春之蘭秋之菊松上之風澗下之水也東坡以
烹龍庖鳯之手而飲木蘭之墜露餐秋菊落英者
也西溪操破琴鼓断絃以冩松風澗水者也似與
不似余不得而知也汝盍於淵明乎問焉西溪之
子偉及其猶子湘送此集謁予序之因書此語于
篇首云西溪劉氏諱承弼字彦純嘗再與計偕報
聞則㱕隠于安福之西溪今諫大夫謝公諤嘗倡
郡士百千人列其孝行節義于朝有　詔旌表其
門閭淳熙戊申九月晦日友人朝奉大夫新知筠
州軍州事楊万里序
　　　彭文蔚補注韓文序
永明尉彭君文蔚與予同郡且同鄉舉自紹興癸
酉一别至淳熙戊申七月二十五日忽觸熱騎一
馬來訪予於南溪之上道舊故相労苦外文蔚喟
然曰四民精其業者三而已惟士獨否道徳之粹
精義理之淵永姑未用擊考也句讀之不分訓故
之不徹者麻竹如也因出其補注韓文八帙以示
予上自先秦之古書下逮漢晉之文史近至故老
之口傳旁羅逺摭幽討明擇殆數萬言於是韓子
之詩文雅語奇字發擿呈露無餘秘矣如援順宗
實録而知上李實書之有㫖㨿唐史本傳而知送
鄭權序之有負至於城南聨句採月㘭泓等語怪
奇不可理曉者援證益白他難以悉數是有補於
後學為不少也昔程子以姜里操為韓子得文王
之心以軻死不得其傳為韓子見之識之之大此
固讀韓文之大觀逺覽也而文蔚之注亦獨可廢
乎學者以文蔚之注求程子之意而讀韓子之文
韓子猶曰小得意則人小笑之大得意則人大笑
之是後世終無韓子乎後世有韓子韓子之幸也
後世無韓子韓子幸乎哉文蔚屬予序之因書其
説文蔚尚有春秋指掌集義二書子恨未見也當
再拜以請誠齋野客楊万里序
　　　約齋南湖集序
初予因里中浮屠徳璘談循王之曽孫約齋子有
能詩聲余固心慕之然猶以為貴公子未敢即也
既而訪陸務觀於西湖之上適約齋子在焉則深
目顰蹙寒肩臞膝坐於一草堂之下而其意若在
岩岳雲月之外者蓋非貴公子也始恨識之之晩
既而又從尤延之京仲逺過其所居曰桂隠者於
是盡出其平生之詩蓋詩之臞又甚於其貌之臞
也大抵祖黄陳自徐蘓而下不論也延之仲逺退
而深嘉之余笑而不言二君曰子奚笑約齋子余
曰彼其先王翼真主以再造王家大忠髙勲塞兩
儀而貫三光為之子若孫者謂宜掉馬箠鳴孤剣
畧中原以還　天子若夫面有敲推之容而吻作
秋蟲之聲與隂何郊島先登優入於飢凍窮愁之
域此我軰寒士事也顧汲汲於此而於彼乎悠悠
爾此余之所以笑約齋子也二君曰子之笑約齋
子祗所以嘉約齋子歟余出守髙安約齋子寄其
詩千餘篇曰南湖集且諗余序之乃書其説于篇
首云約齋子張氏名鎡字功父淳熙己酉四月庚
辰誠齋野客廬陵楊万里序
　　　易外傳序
易者何也易之爲言變也易者聖人通變之書也
何謂變蓋隂陽太極之變也五行陰陽之變也人
與萬物五行之變也萬事人與萬物之變也古初
以迄于今萬事之變未已也其作也一得一失而
其究也一治一亂聖人憂焉幽觀其變湛思其通
而逆紬其圖易之所以作也易之爲言變也故易
者聖人通變之書也其窮理盡性其正心脩身其
齊家治國其處顯其傃窮其居常其遭變其參天
地合鬼神萬事之變方來而變通之道先立變在
彼變變在此得其道者蚩可哲慝可淑青可福危
可安亂可治致身聖賢而躋世泰和猶反手也斯
道何道也中正而已矣唯中為能中天下之不中
唯正為能正天下之不正中正立而萬變通此二
帝三王之聖治孔子顔孟之聖學也後世或以事
物之變為不足以攖吾心舉而捐之於空虗者是
亂天下者也不然以為不足以遁吾術挈而持之
以權譎者是愈乱天下者也然則學者將欲通變
於何求通曰道於何求道曰中於何求中曰正於
何求正曰易於何求易曰心愚老矣嘗試與二三
子講之二三子以為愚之言乎非也愚聞諸先儒
先儒聞諸三聖三聖聞諸天淳熙戊申八月二日
廬陵楊万里謹序
　　　誠齋江湖集序
予少作有詩千餘篇至紹興壬午七月皆焚之大
槩江西軆也今所存曰江湖集者蓋學後山及半
山及唐人者也予嘗舉似舊詩數聨於友人尤延
之如露窠蛛䘏緯風語燕懷春如立岸風大壯還
舟燈小明如踈星煜煜沙貫日緑雲擾擾水舞苔
如坐忘日月三杯酒卧䕶江湖一釣舩延之慨然
曰焚之可惜子亦無甚悔也然焚之者無甚悔存
之者亦未至於無悔延之曰詩何必一軆哉此集
存之亦奚悔焉舊所存者五百八十首大児長孺
再得一百五十八首於是併録而序之云同郡之
士永新張徳噐婁求之不置因以寄之淳熙戊申九
月晦日誠齋野客楊万里序
　　　誠齋荆溪集序
予之詩始學江西諸君子既又學後山五字律既
又學半山老人七字絶句晩乃學絶句於唐人學
之愈力作之愈寡嘗與林謙之屢歎之謙之云擇
之之精得之之艱又欲作之之不寡乎予喟曰詩
人蓋異病而同源也獨予乎哉故自淳熙丁酉之
春上暨壬午止有詩五百八十二首其寡蓋如此
其夏之官荆溪既抵官下閱訟牒理邦賦惟朱墨
之為親詩意時往日來於予懷欲作未暇也戊戌
三朝時節賜告少公事是日即作詩忽若有寤於
是辞謝唐人及王陳江西諸君子皆不敢學而後
欣如也試令児軰操筆予口占數首則瀏瀏焉無
復前日之軋軋矣自此每過午吏散庭空即攜一
便面步後園登古城採擷杞菊攀翻花竹萬象畢
來献予詩材蓋麾之不去前者未讎而後者已迫
渙然未覺作詩之難也蓋詩人之病去軆將有日
矣方是時不惟未覺作詩之難亦未覺作州之難
也明年二月晦代者至予合符而去試彚其藳凢
十有四月而得詩四百九十二首予亦未敢出以
示人也今年備官公府掾故人鍾君將之自淮水
移書於予曰荆溪比易守前日作州之無難者今
難十倍不啻子荆溪之詩未可以出歟予一笑抄
以寄之云淳熙丁未四月三日廬陵楊万里廷秀
序
　　　誠齋西㱕詩集序
予假守毘陵更未盡三月移官廣東常平使者既
上二千石印綬西㱕過姑蘓謁石湖先生范公公
首索予詩予謝曰詩在山林而人在城市是二者
常巧於相違而喜於不相值某雖有所謂荆溪集
者竊自薄陋不敢為公出也既還舍計在道及待
次凢一年得詩堇二百首題曰西㱕集録以寄公
今復寄劉伯順與鍾仲山淳熙丁未六月十五日
誠齋野客楊万里序
　　　誠齋南海詩集序
予生好為詩初好之既而厭之至紹興壬午予詩
始變予乃喜既而又厭之至乾道庚寅予詩又變
至淳熙丁酉予詩又變是時假守毘陵後三年予
落南初為常平使者復持憲節自庚子至壬寅有
詩四百首如竹枝歌等篇每舉似友人尤延之延
之必擊節以為有劉夢得之味予未敢信也潮陽
劉渙伯順為清逺宰時嘗為予求所謂南海集四
百首者至再見於中都伯順復請不懈乃克與之
嗟乎予老矣未知継今詩猶能變否延之嘗云予
詩每變每進能變矣未知猶進否他日觀此集其
羨也乎其亦厭也乎予詩自壬午至今凢二千一
百餘首曰江湖集曰荆溪集曰西㱕集曰南海集
曰朝天集餘四集伯順尚欲之他日當續寄也丙
午六月十八日誠齋野客楊万里廷秀序
　　　誠齋朝天詩集序
予游居寢食非詩無所與㱕淳熙壬寅七月既嬰
戚還家詩始廢至甲辰十月一日禫之徒月也大
児長孺請曰大人久不作詩今可作矣乎予蹙然
曰三年不為禮禮必壞三年不為詩詩必頹善如
爾之請也是日始擬作進士題後二十七日拜除
召之命後十日就道入京道塗堇堇得二十餘詩
然自覺其扞格不如意蓋哀未忘故也既至中都
就列庀職明年二月被　旨為銓試考官與友人
謝昌國倡和忽混混乎其來也至丁未六月十三
日得故人劉伯順書送所刻南海集來且索近詩
於是彚而次之得詩四百首名曰朝天集寄之云
誠齋野客楊万里序
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第八十終
誠齋集巻第八十一
　　　　　　　廬陵楊　萬里　廷秀
　序
　　　誠齋江西道院集序
某昔嵗四月上章丐補外　夀皇聖帝有㫖畀郡
尋賜江西道院蓋山水之窟宅詩人之淵林也既
抵官下二百有八旬有四日　皇上詔令奉計詣
北闕駿奔道塗踰月乃至　脩門道中得詩可百
許首乃併取㱕塗及在郡時詩錄之凢二百有五
十首析為三巻目曰江西道院集先是舟經釣臺
地主故人陸務觀載酒相労於江亭之上索誦近
詩因舉兩度立朝結局之句務觀大笑曰立朝結
局此事未可料朝天集真結局矣因併書之自笑
云淳煕己酉十月三日誠齋野客廬陵楊万里序
　　　霍和卿當世急務序
予淳熙甲辰十二月初識霍和卿於監察御史謝
昌國之賔堦稠人中未之奇也既同見昌國和卿
先退昌國留瀹茶小語因曰適某客識之否有一
書曰當世急務者嘗見之否予即借之以㱕夜吹
燈細讀之不覺起立曰此秦少游何去非之亞匹
也今世有此奇士而我獨不知非恨歟幸識其人
又見其書未恨也予嘗見有居里而林於宅者既
荒且孤又不幸有盜焉與之同是里不惟同是里
又鄰是宅或惎居者曰盍垣焉門焉盍甲而衞焉
或曰垣乎衞未若門乎衞之易也或曰門乎衞未
若廡乎衞之力也且夫盜在吾里吾猶郤之里之
外盜迫吾鄰吾猶郤之里而又以門易垣以廡易
門乎而三言者乃爾為主人者將初者之從乎抑
中者終者之從乎此不待仲尼子弓而後知其可
不可也今也駸駸焉自里而鄰矣自鄰而垣自垣
而門矣而為之計者日持中者終者之説而詆初
者曰迁不殆於以家為戲乎哉和卿此書蓋初者
之計也孰有持是書献之乎吾相而勿曰迁乎爾
進之乎吾君而勿曰迁乎爾予猶有賀焉不然中
者之説行矣乎未可知也終者之説行矣乎亦未
可知也非予所敢賀也予既為之序又以告當世
之君子於斯三言者宜亦審其擇也乎雖然不中
者終者之從而從其初者其亦止於此乎哉曰其
猶有焉家人之睦若睽也子弟之良若窳也甲者
之競若羸也與其貲之窶若裕也和卿之書慮之
蓋詳矣其亦止於此乎哉曰猶有焉和卿名箎京
口人登隆興元年進士第自軍噐監丞出知盱眙
軍今在盱眙己酉十二月十二日廬陵楊万里序
　　　誠齋朝天續集序
余隨牒倦游登九疑探禹穴航南海望羅浮渡鰐
溪葢太史公韓退之柳子厚蘓東坡之車轍馬跡
余皆畧至其地觀余詩江湖嶺海之山川風物多
在焉昔嵗自江西道院召㱕冊府未㡬而有廷勞
使客之命於是始得觀濤江歴淮楚盡見東南之
奇觀如渡楊子江二詩余大児長孺舉似於范石
湖尤梁溪二公間皆以為余詩又變余亦不自知
也既竣事㱕報得詩凢三百五十餘首目之以朝
天續集鄉友寓長沙劉純先來訪索余近詩因以
此集并江西道院集併舊朝天集遺之俾攜以示
其兄炳先余詩自壬午至今凢七集近三千首云
紹熙元年四月九日誠齋野客廬陵楊万里序
　　　誠齋江東集序
紹熙庚戌十月予上章匄外䝉　恩除江東副漕
辭行諸公間參政胡公笑勞曰誠齋老子是行天
不以其欠江東集耶予謝不敢當也既出脩門友
人鞏豐追送予於舟次因舉似胡公語且自笑曰
金陵六朝故國句固未易著又經半山品題著句
亦未易豐曰先生何畏焉鍾山吾師也石城大江
豈欺我哉金陵之勝絶固也抑詩家未有勍者歟
有勍者則與半山並驅詩壇未知風月當落誰手
先生何畏焉予復謝不敢當也既抵官下再見夏
時因集在金陵及行部廣徳宣池徽歙饒信南康
太平諸郡所作得詩五百首乃命曰江東集以寄
劉炳先継先伯仲壬子五月二十五日誠齋野客
楊万里序
　　　羅氏一經堂集序
本朝三舎養士之盛至宣政間極矣是時廬陵有
鄉先生曰羅天文以詩學最髙學者争從之在庠
序從之傾庠序在鄉里從之傾鄉里蓋來者必受
受者必訓訓者必成也於束脩之間雖不郤亦不
責徃徃貧者從之多於富者之從之也嘗薦名至
京師報聞而㱕自是不復試有司建炎戊申其仲
子上行始登第紹興丙戌其長孫全略又登第後
㡬年其孫維藩維翰同年又登第後㡬年其孫全
材又登第後㡬年其孫全徳又登第後㡬年其曽
孫􁧁又登第至於薦名者上達先生之長子也曰
維申曰孚皆先生之孫也曰澥亦先生之曽孫也
維申以特奏名得官上達之子瀛之父也自先生
至􁧁薦名登第皆以詩學猗歟盛哉予觀鄉里士
大夫之家蓋有儒其躬而農其子者矣蓋有儒其
子而農其孫者矣蓋有儒其躬儒其子儒其孫而
農其曾孫者矣如先生儒其躬又儒其子又儒其
孫又儒其曽孫不亦鮮乎哉天下之事不積不精
不傳不永如先生之家以詩學世相傳焉所謂積
而精傳而永者歟里之士見其素儒之盛明經之
専争求其以經義對有司之文而謁余叙之因名
以羅氏一經集予之於天文親也猶李漢之於昌
黎云叙其可辞紹熙元年六月十日朝議大夫試
祕書監兼實錄院撿討官楊万里序
　　　千巖摘藁序
士飽乎學而不療腹之飢肥乎徳而不捄妻子之
瘠兹謂貧列禦冦黔婁是也才經天下而一身之
不達名垂百世而當時之不逢兹謂窮仲舒馮衍
是也人孰無耦已則鰥居人孰無承已則哭子兹
謂灾子夏莊周是也吾身之可樂也非吾身之可
樂也身安之可樂也一日不安則是身者吾之憂
也豈惟吾之憂抑亦吾之仇兹謂疾冉伯牛左丘
明是也今使悪人之憎夫人也憎之矣不必窮之
可也窮之不必貧之可也窮之矣又貧之矣不必
灾之可也窮之矣又貧之矣又灾之矣不必疾之
亦可也有併舉其四不必而集之於一身借曰其
人之悪其忍憎夫人而厲之至此極乎人且不忍
也天其忍乎吾友蕭東夫余初識之於零陵一語
意合即襆被往其館與之對床時天暑東夫詰朝
欲蚤行五鼓東夫先起吹燈明滅搔首若有營者
余亦起視之蓋東夫作詩一章以贈余别也余即
和以答賦東夫喜曰定交如定婚吾與子各臧去
一紙自是别去各不相聞者十有六年淳熙丁酉
余出守毘陵東夫丞龍川相遇于上饒之西郊一
揖而别後二年余移廣東常平使者東夫官滿㱕
訪余於南溪之敝廬自是吾二人者不再見至今
頃廣西提㸃刑獄嘗闕員丞相王公問余孰可余
以東夫對亟相驚曰子亦知東夫乎吾深知之何
俟子言子不知乎東夫病矣嘗使守峽州不能行
蓋東夫既不達又貧又疾又䘮其妻若子今惟一
子與諸孫在耳此悪人之憎東夫者不忍舉前之
所謂四不必者而集之東夫之一身者也天其忍
乎人不忍而天忍焉忍其一復忍其三吾知天之
必不然也必不然而然焉吾何以知其忍不忍然
不然哉雖然東夫以蓋代之氣經世之才驚人之
詩窒其二亨其一安知夫天之不私東夫乎専其
私尤其忍東夫其忍乎余至金陵之一月呼中男
次公而告之曰東夫可念亟遣騎以書候之東夫
答余書其辞充然自得其意怡然自樂寄詩一編
曰千巖摘藁屬余序之若未嘗窮且貧且灾疾者
余媿謂次公曰東夫甚樂而不憂余淺之為大夫
也余何足以知東夫哉余嘗論近世之詩人若范
石湖之清新尤梁溪之平淡陸放翁之敷腴蕭千
巖之工致皆余之所畏者云紹熙辛亥九月七日
友生誠齋野客廬陵楊万里謹序
　　　雪巢小集後序
雪巢小集天台林憲景思之詩也梁溪先生尤延
之既序之矣景思復徵余序其後景思之詩似唐
人信矣延之論也然至如桃花飛後楊花飛楊花
飛後無可飛天空霜無影等句超出詩人凖繩之
外其遐不可追其卓不可跂矣使李太白在必一
笑領此句也似唐人而已乎然延之深愛景思之
才而深惜其窮至謂豈發造化之秘而天悪此耶
又謂富貴者人之所可得而才者天之所甚靳既
取所甚靳則不兼其所可得又謂才者致窮之具
人何用得此而天亦何用靳此有未易以理曉者
余嘗摘此語以唁景思曰子何必以才而致窮耶
子何必發天之所秘而逢天之所怒耶子何必争
天之所靳而不取人之所可得者耶景思笑曰子
不見唐人孟郊賈島乎郊島之窮才之所致固也
然同時之士如王涯賈餗豈不富且貴哉當郊島
以飢死寒死涯餗未必不憐之也及甘露之禍涯
餗雖欲如郊島之飢死寒死不可得也使郊島見
涯餗之禍涯餗憐郊島乎郊島憐涯餗乎未可知
也子不見本朝黄秦乎魯直貶死宜州少游貶死
藤州而蔡京王黼相継為宰相貴震天下當黄秦
之死王蔡必幸其死及王蔡之誅黄秦不見其誅
使黄秦見其誅亦必不幸之也然黄秦不幸王蔡
之誅而天下萬世幸之王蔡幸黄秦之死而天下
萬世惜之然則黄秦之貧賤王蔡之富貴其究何
如也且彼四子之富貴其得者㡬何而今視之不
啻如糞土而此四子之貧賤所得者如此今與日
月争光可也然則孰可願孰不可願乎亦未可知
也今吾不才豈敢擬郊島黄秦而吾之窮有甚於
郊島黄秦吾何幸得與郊島黄秦同其窮而不與
涯餗王蔡同其達而子為我願之乎且吾與詩人
同争夫天之所靳是天之横民也同犯夫天之所
悪是又天之横民也治横民者宜以横政既與詩
人同為横民又欲不與詩人同受横政可乎余賀
之曰子既無遺力以取所靳無懼心以犯所悪無
怨言以安所致然則延之為君惜延之過也余舉
延之語以唁君亦過也然君心欲専享詩人所謂
才之所致者而不顧不悔以不辞造物之横政亦
過也子盍持此語再見延之為余問之
　　　順寧文集序
余紹興己卯之冬負丞永之零陵則聞有大夫士
為永之決曹掾以與太守争議獄而棄官去者曰
劉子駒余固起敬恨未識也偶過張敬夫談問及
子駒敬夫曰子駒之去無所於㱕亦無所於食則
之其先人之墓次而廬焉嘗有師桂林者是時秦
太師之㔟震天下帥其客也一日因賔賛寓公集
府庭則大唱曰某日之夜去城一舎所其驛曰秦
成者有光屬天某願與諸君賦之將以聞焉坐皆
曰唯唯不賦者二人曰李成叔其一則子駒也余
益起敬敬夫曰子駒行且來此未㡬果來魏國忠
献張公時尚居永館子駒于所居之精舍曰讀易
堂公未嘗館士于此也余於是初識子駒瞻其容
寂如也聴其言藹如也初若不可親而久若不可
離其殖學源委茫乎有所不可窮而其論事根據
確乎有所不可易余猶記其一二如謂渡江以來
立法端有至當者若大比試藝之日天下郡國同
以仲秋之望是已使立法皆然豈不簡而易守余
每思斯言每懐斯人也子駒沒後十有三年余官
于金陵子駒之猶子無玷遺余書曰伯父有文二
十巻目曰順寧集湘中學者欲屬士人劉光祖刻
棗以傳矣而未有題號其指義者伯父之交游盡
矣惟君在耳君其毋遜余得其文集且披且吟則
見其文之似其容其味之似其言也仲尼所謂有
徳者必有言其子駒之謂乎子駒諱芮河間人忠
肅丞相之曽孫讀易先生之孫其學蓋得之孫奇
父尹和靖終官刑部員外郎湖南提㸃刑獄卒年
七十有一大氐子駒長於嗜古而短於諧今工於
料事而拙於售世遇合之詘而幽獨之伸流靡之
憎而强毅之悦故其仕落落而其心優優云
　　　唐李推官披沙集序
予生百無所好而顧獨尤好文詞如好好色也至
於好詩又好文詞中之尤者也至於好晉唐人之
詩又好詩之尤者也予於天下士大夫家及入三
館傳唐詩數百家多至百千篇寡至一二篇自謂
三百年間奇環詭寳畧無遺矣晩識李兼孟達於
金陵出唐人詩一編乃其八世祖推官公披沙集
也如見後却無語别來長獨愁如危城三面水古
樹一邊春如月明千嶠雪灘急五更風如煙殘偏
有焰雪甚却無聲如春雨有五色灑來花旋成如
雲蔵山色晴還媚風約溪聲靜又囬如未醉已知
醒後憶欲開先為落時愁蓋征人凄苦之情孤愁
窈眇之聲騷客婉約之靈風物榮悴之英所謂周
禮盡在魯矣讀之使人發融冶之驩於荒寒無聊
之中動慘戚之感於笑談方懌之初國風之遺音
江左之異曲其果弦絶而不可煎膠歟然則謂唐
人自李杜之後有不能詩之士者是曹丕火浣之
論也謂詩至晩唐有不工之作者是栢靈寳哀梨
之論也或曰推官之詩子能辨之子之言將使誰
辨之曰嗟乎後世有曹丕無靈寳推官公其己矣
予則有憂也不然推官公其已乎予何憂哉推官
公諱咸用唐末人也孟達請予序之後二年乃能
書以寄之孟達亦能詩殊有推官公句法云紹熙
四年十一月既望誠齋野客廬陵楊万里序
　　　通鑑韻語序
司馬文正公資治通鑑之書學者讀之孰不有席
巻篇帙包舉事辞囊括百代并吞千載之心然其
涯也浩則其記覽也艱其緒也紛則其誦數也苦
此學者通病也臨川黄君日新齊賢陟彼藥山瞻
彼令芳既擷而䄡之復導而浙之既磑而屑之復
糅而劑之舉二百九十四巻之書一千三百六十
二年之事而納之於四言之詩目曰通鑑韻語既
成以書走六百里緘其副寄予且介艮齋先生之
書求予序之予曰是書不出而傳學者是書茍出
而傳學者可以咏可以絃可以欣可以慨昔也病
記覽之艱今則艱者夷昔也病誦數之苦今則苦
者懌然則齊賢三十年成之之勞學者一日饗之
之逸也齊賢無負於學者矣紹熙癸丑十二月二
十四日誠齋野客廬陵楊万里序
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第八十一終
誠齋集巻第八十二
　　　　　　　廬陵楊　萬里　廷秀
　序
　　　石湖先生大資参政范公文集序
子疇昔之晨與客坐堂上遥見一健步黄衣負一
笈至庭下呼而諏其奚自曰自参政公范氏也發
其笈公之文集在焉索其書讀之則公之子莘叩
頭請曰莘不天不自霣越而先公一夕奄忽棄其
孤莘欲死而不敢者有先公付託之重任在方先
公之疾而未病也日夜手編其詩文數年成集凢
若干巻逮將易簀執莘手而授之且曰吾集不可
無序篇有序篇非序篇寕無序篇也今四海文字
之友惟江西楊誠齋與吾好且我知㣲斯人疇可
以囑斯事小子識之若莘則何敢請而先公之治
命不敢墜惟先生哀而諾之予執書抱遺編而泣
曰万里與公同年進士也公先進至為朝廷大臣
與天子論道發政坐廟堂進退百官而万里環堵
荒寒之士也何敢與公友公不我薄陋而辱友之
万里不敢拒公亦不敢以執政俟公也今忍死丁
寧之託其敢辞初公以文學材氣受知　夀皇自
致大用至杖漢節使强虜即其庭伏穹廬不肯起
袖出私書切責之君臣大驚有自階闥之嬖竊位
樞臣者其勢方震赫公沮之竟不奉詔而去其所
立又有不凢者矣若夫劌心於山水風月之埸彫
龍於言語文章之囿此我軰覉窮酸寒無聊不平
之音也公何必能此哉古語曰争名者必於朝争
利者必於市是二人者使之以此易彼二人者其
肯乎哉非不肯也不願也非不願也亦各樂其樂
也詩人文士挾其所樂足以敵王公大人之所樂
不啻也猶將愈之故王公大人無以傲夫士而士
亦無所折於王公大人今日乃自屏其所可樂而
復力争夫士之所甚樂所謂不虞君之涉吾地者
其不多取乎然公之詩文非能工也不能不工耳
公風神英邁意氣傾倒拔新領異之談登峯造極
之理蕭然如晉宋間人物他人戞戞吃吃而不能
出諸口者公矉呻噫欠之間猝然談笑而道之則
其詩文之工豈十日一水五日一石之謂也哉甚
矣文之難也長於臺閣之軆者或短於山林之味
諧於時世之嗜者或漓於古雅之風牋奏與記序
異曲五七與百千不同調非文之難兼之者難也
至於公訓誥具西漢之爾雅賦篇有杜牧之之刻
深騷詞得楚人之幽婉序山水則柳子厚傳任狹
則太史遷至於大篇決流短章㰸芒縟而不釀縮
而不僒清新嫵麗奄有鮑謝奔逸雋偉窮追太白
求其隻字之陳陳一倡之嗚嗚而不可得也今四
海之内詩人不過三四而公皆過之無不及者予
於詩豈敢以千里畏人者而於公獨㰸衽焉於是
文士詩人之難者易偏者兼矣其不盛矣乎嘻人
琴今俱亡矣廣陵散今此聲遂絶矣惠子不生莊
子不死復何道哉復何道哉公之别墅曰石湖山
水之勝東南絶境也　夀皇嘗為書兩大字以揭
之故號石湖居士云公諱成大字至能世為姑蘓
人其世次言行職官則有少保大觀文大丞相益
國周公之銘詩在紹熙五年六月十一日誠齋野
客廬陵楊万里謹序
　　　羅允中尚書集説序
六經易之外惟書最古而其事最明其辞最直其
道最易行也然自伏生以放于今學者每病乎通
之難者何也訓故家者流曰象必有類義必有比
不釋某象其類某肖也不解某義其比某若也其
學能使人由類以釋象由比以解義及膠者為之
若問津焉取信於告者之味而不取至於行者之
趾不迷焉則窮焉義理家者流曰訓故糟粕也義
理精醇也守訓故忘義理是味糟粕而忘精醇也
其學能使人自流而泝源及躗者為之至指秫稻
為糟粕而水泉為精醇廢秫而飲泉以求㫖酒之
味可乎師傳家者流曰梓必般奕必秋而况經乎
其學能使人不以今薄古不以已廢人及蚩者為
之如得曹氏食野葛張老食堇之方秘而蔵之他
日遇疾出而試之有不殺人者乎心㑹家者流曰
道欲自得其有羕者雖盡善猶非自得而況未必
盡善乎其學能使人見獨而超詣及鑿者為之如
幻人之吐火可曜也不可以燎也今有人合是四
家者流而一之為訓故而不膠為義理而不躗為
師承而不蚩為心㑹而不鑿去四家者之短而集
四家者之長使學者兼四家者之善而愈四家者
之病其惟吾友羅惟一允中尚書集説之書乎尚書
集説者集諸家之説也自孔氏疏義而下八九家
與焉大抵存其大槩而通其精㣲去其抵捂而合
其通達至於文意自相矛盾者則又出已見以補
其缺易其説以達其意如論正錯之説謂賦之有
九等者以九州相推比言也賦之有錯者以四州
相推比言也如論三江之説謂天下之物皆五行
也五行一隂陽也隂陽散於五行五行散於萬物
其本一也其本既一豈有不可合哉如論伊尹放
太申之説謂伊尹初未嘗放其君曰放者使君居
憂於外古無是禮以明天下之大法也蓋大申之
縦欲敗度女子小人導之也居憂於桐則女子小
人不得以熒惑之矣三年䘮畢則奉之以㱕故夫
子序書不曰思庸復㱕于亳而曰復㱕于亳思庸
如論有一于此未或不亡之説謂譬之一身五蔵
六腑其一受病則其五六相傳五六皆傳則死矣
一心之病亦猶是焉愛身者不可以一蔵之病為
未必死而不懼愛國者不可以一事之失為未必
亡而不憂此説予尤愛之可以為有國者之上藥
巳是皆先儒所未有之説而允中之所(叙/自)得者也
允中自叙謂去古雖逺前聖賢雖不可作而受中
秉彞根於人心者不可泯也惟一豈敢多遜哉士
友皆謂其言信而非矜云年月日誠齋野客楊万
里廷秀序
　　　送郭才舉序
人之聰明有不用無不達也不用而不達咎在不
用用而不達咎在不精用而精精而達物何堅而
不攻理何幽而不窮哉今夫日星行於天漏刻製
於人製者有限而行者無窮也而精於數者乃能
以吾有限之器而推夫無窮之行然則天亦不能
逃於人乎哉吾友人郭克明之子才舉書生也以
賣文授徒為生産作業今乃得耿中丞張平子之
學製一噐於此而盡天行於彼使夫二曜五緯二
十八經崑崙旁礴於三十萬里之間其行也止也
常也變也皆不遁吾盈尺之噐是何從而來哉曰
古人之法也然古人之法常存而古人之意不傳
何也豈非吾之聰明有用有不用有精有不精故
耶才舉所謂用其聰明而精者也然則以吾之聰
明而用焉用而精焉於以求堯舜禹湯文武周公
孔子之學而曰有不達者可乎然彼之學宜難而
易此之學宜易而難何也予於是乎有感慶元丁
巳二月既望誠齋野客楊万里序
　　　杜必簡詩集序
吾州户曹掾趙君彦法以公事行縣因訪予於南
溪之上贈予七言古詩一篇命意髙秀下語有氣
力予驚異焉則勞之曰豫章代出詩人今君家進
賢山谷江西之派今有人矣吉州司户官雖小曽
屈詩人杜審言予於趙君亦云君曰寒廰有此詩
人而無其集非缺歟近已旁搜逺摭得其詩四十
二首將刻棗印印以傳諸好詩者且以為寒廰之
寳玉大弓願得先生一言以叙其説予謝曰逢澄
江而不敢詠者詩人畏謝功曹也予於必簡獨無
畏乎必簡先賢予後學一也唐人詩國朝諸公尚
宗之況予乎二也必簡之師其競已甚又有少陵
以為之孫遂建大將鼓旗以出獨主百世詩人之
夏盟無是孫有是祖予猶畏之況逢是祖挾是孫
乎三也鳥無世鳯獸無種麟王仲任自以其言為
至矣然山谷之父少陵之祖可曰寕有種哉今觀
必簡之詩若牽風紫蔓長即水荇牽風翠帶長之
句也若鶴子曵童衣即儒衣山鳥怪之句也若雲
隂送晚雷聲忽送千峯雨之句也若風光新柳報
宴賞落花催即星霜玄鳥變身世白駒催之句也
予不知祖孫之相似其有意乎抑亦偶然乎至如
往來花不發新舊雪仍殘如日氣抱殘虹如愁思
看春不當春明年春色倍還人如飛花攪獨愁皆
佳句也三世之後莫之與京也宜哉然則仲任之
言未必然也然必簡之後有子美而子美之後宗
文宗武皆無聞焉則仲任之言夫豈不然矣乎趙
君其為我商略焉慶元乙卯熟食日誠齋野客楊
万里序
　　　定齋居士孫正之文集序
大江之南郡國以多士名者莫廬陵若也每大比
興能士之羣試于有司者至於盈數蓋有過之無
不及也故以儒名家而世業者尤多其間如廬陵
印岡之羅吉水蘭溪之曽龍泉之孫又世於儒之
尤者也至於連年収科相望者羅氏七人曽氏四
人而孫氏三人孫氏視二人若加少然三氏者或
散而羣從至於同産三人相継収科者惟羅氏之
仲謀仲謨仲憲及孫氏之從之正之㑹之而已此
又盛之尤者也然仕之盛者羅氏惟一人今為二
千石曽氏一人為二千石一人今為右史而孫氏
則一人為二千石一人為天官小宰豈不又盛矣
哉孫氏三人以文行相髙以聲名相摩將皆光顯
矣而正之獨不幸蚤世豈不甚痛矣哉始予與從
之尊公立誼大夫同薦于鄉既又與從之同薦相
識最早晚乃識正之於中都是時嵗在辛卯正之
來詣太常奏名試集英殿下考官國子司業林謙
之得其所對制䇿驚曰此王符潛夫崔寔政論之
作也將寘之異等而其中用魏鄭公名遂不果然
林公見予每屢歎不一歎也正之自是名滿中都
朝士以不識為恨正之既與予别學日益進文日
益奇名日益著其文雅而肆工而不琱多至百千
言寡至數語皆切於理不迂於事適於用不惟其
辞讀之沛然若決九川趾四海有不可禦之勢徐
而察之無一辞半語越凖繩踰律令者此集是已
淳熙戊申予與從之同在三館初得之既喜其文
復悲其人不幸而未有逢也未有逢可也未有逢
而少假之年獨不可歟既無逢於人復無逢於天
予是以重悲之後之覽斯文者必有與予同其悲
者矣必有悲之甚於予者矣雖然同㱕於盡物之
究也使正之富貴夀考得志於一世其究不㱕於
盡哉彼皆㱕於盡此獨有不盡者予又何悲焉正
之名逢年正之其字也享年四十五終官從政郎
南安軍上猶縣令自號定齋居士云慶元乙卯十
二月朔誠齋野客楊万里序
　　　眉山任公小醜集序
紹興丙子　髙宗皇帝厲精更化載震乾剛有赫
離明緫攬福威四闢言路廩廩乎慶厯元祐之未
逺也而士習壞隤噤莫先發眉山任公來自遠方
厯詆諸公移書執法詭以死義其言劘切痛心刮
骨見者朗誦聞者逓吿傳之紙貴於是任公之名
一日滿四海天下之士識與不識皆想見其風采
予時為贑之椽曹既恨不得端拜其人而師尊之
又恨當時未大用之以咸唐虞而登禹湯也後三
十年予為丞相府長史而公之子今新安史君寺
丞清叟時為掌故一見傾豁定交首問公無恙則
已即世久矣問公終官何曹則内不過奉常簿正
攝尚書郎外不過祥刑使者而已問公之文集則
網羅放失詮次未就也蓋予之昔恨未有以釋之
而反増益之也予與寺丞公别又十年今年三月
七日寺丞公自新安不逺二千里走兩騎以書抵
予曰執事嘗問先集今已編就矣執事既愛敬先
君歎恨不置愛其父及其子愛其人及其文今以
一編寄執事執事愛之執事不序之可不可也予
再拜而三讀之蓋其五七䆳於追古其四六閎於
騁步其千百長於論事大氐詩文孤峭而有風稜
雄健而有英骨忠慨而有毅氣蓋將與唐之貞元
元和本朝之慶厯元祐諸公競轡而先路非近世
陳陳相因累累隨行之作也或謂以公之賢且文
而不遇惜也有三病焉其此故之以歟賦性病太
剛立朝病太直作文病太奇是公之三病也然兹
三病者他人病其一猶足以髙一時而名後世況
於三乎公今病其三坐此以不遇固也然使公於
斯三病者去其一而其名滅去其二而其徳衰去
其三而其傳冺則是去三病而得三病也公諱盡
言字元受忠敏公諱伯雨之孫待制公諱象先之
子至清叟家學不替今四世云慶元庚申誠齋野
客廬陵楊万里謹序
　　　三山陳先生樂書序
宋自　藝祖基命順應天人　太宗集統清一文
軌　真宗懿文倬彼雲漢　仁宗深仁天地大徳
英宗廣淵克肖四聖至于　神宗厲精天綱發憤
王道丕釐制作緝熙百度集五朝之大成出百王
而孤雄聲明文物煥乎有章相如所謂五三六經
之傳揚雄所謂泰和在唐虞成周不在我宋熙豐
之隆其將焉在於是太常博士臣陳祥道上體
聖意作為禮書一百有五十巻其弟太學博士臣
暘作為樂書二百巻然未就也至　哲宗時祥道
以禮書献至徽宗時暘以樂書献中更多難二書
見之者鮮焉今年二月丙子朝奉大夫權發遣建
昌軍事三山陳侯岐送似樂書一編以書抵万里
曰岐學殖荒落稽古剌經則岐豈敢然幼師先君
樞宻嘗因請業而問焉曰士奚若而成於樂先君
曰聖門之樂驟而語未可也抑從先儒而問津焉
則鄉先生陳公晉之有樂書在小子志之岐自是
求其書老而後得之舒鼎昭兆不足為古瓘斚紀
甗不足為珍然不敢私也是用刻棗與學者公之
願執事發揮而潤色之以詮次于先生序篇之左
方俾學者有稽焉万里發書披編而三讀之蓋逺
自唐虞三代近逮漢唐本朝上自六經下逮子史
百氏内自王制外逮戎索網羅放失貫綜煩悉放
鄭而一之雅引今而復之古使人味其論玩其圖
忽乎先王金鍾天球之音鏘如於左右也粲乎前
代鷺羽玉戚之容躍如於前後也後有作者不必
求之野證之於杞宋而損益可知焉讀之至女樂
之篇曰女樂之為禍大矣齊人遺魯孔子行秦人
遺戎由余去晉出宋褘帝疾愈虞受二八邦政乱
則執編而歎曰鑠哉言乎其有國者之膏肓而醫
國者之玉札丹砂乎斯人也不有斯疾也上也斯
人也有斯疾也而服斯藥也次也斯人也有斯疾
也而吐斯藥也無次矣慶元庚申其位楊万里謹
序
　　　澹菴先生文集序
故澹菴先生資政殿學士忠簡胡公中興人物未
能或之雙也紹興戊午　髙宗皇帝以　顯仁皇
太后駕未返不得已將以大事小屈尊和戎先生
上書力争至乞斬宰相在廷大驚金虜聞之募其
書千金三日得之君臣奪氣知中國有人奉
皇太后以㱕自是胡馬不南者二十年昔魯仲連
不肯帝秦秦軍聞之為却五十里後人疑之以為
説士之夸辞以今揆古古為夸以今觀今今亦夸
乎信所見疑所聞古今一也吾　宋之安强不以
百萬之師而以先生之一書後之人聞之者烏知
其不若今之人聞仲達之事者乎亦以為夸未可
知也若今之人親見先生之事則誰以為夸者今
事之夸與否可信與否不較也使後之人無所疑
於古之人者先生歟今不信古古奚病焉後不信
今必當有時而無不信矣逢其事思其人嗚呼先
生之功其逺矣哉先生之功其逺矣哉先生之文
肖其為人其議論閎以挺其記序古以馴其代言
典而嚴其書事約而悉其為詩蓋自觝斥時宰誔
寘嶺海愁狖酸骨飢蛟血牙風呻雨喟濤譎波詭
有非人間世之所堪耐者宜芥於心而反昌其詩
視李杜夜郎夔子之音益加恢奇云至於騷辞涵
茫嶄崒鉥劌刻屈扶天之幽洩神之瘦槁臞而不
瘁恫愀而不懟自宋玉而下不論也靈均以來一
人而已是數者得其一猶足以行於今而傳於後
而况萃其百者乎何其盛也何其盛也先生既沒
後二十年其子澥與其族子渙族孫柲裒輯先生
之詩文七十巻目曰澹菴文集欲刻板以傳貧未
能也之官中都舟過池陽太守蔡侯必勝相見因
問家集慨然請其書刻之命郡文學周南董振之
學錄何巨源校讎之未就而蔡侯移守山陽雷侯
孝友顔侯棫踵成之嗟乎先生功被于中國名震
于夷狄文範于學者學者得其片言半簡猶寳之
師之求見其書之全何可得也今三侯獨能刻而
傳之以幸學者夫先生此集為之百年而始成使
學者得之今乃一日而盡見三侯之用心可不謂
賢矣哉而蔡侯首發其端可不謂又賢矣哉万里
嘗學於先生者先生之言曰道六經而文未必六
經者有之矣道不六經而文必六經者無之先生
之文其所自出蓋淵矣乎而万里何足以知之先
生廬陵人諱銓字邦衡澹菴其自號也若其世繫
厯官行事則丞相益國周公書于神道碑矣慶元
己未八月二十八日門人通議大夫寳文閣待
制致仕楊万里謹序
　　　龍湖遺藳序
予嘗觀　本朝登科記自建隆以放于今日其中
甲科在前列十數人者其不至於公卿者不加多
也姑無望其至於公卿也其不至於臺閣者又不
加多也姑無望其至於䑓閣也其不至於部剌史
二千石者又不加多也不以其遴之艱故揠之峻
歟吾友衡陽叚昌世字秀成以達學儒先起草萊
奉淳熙乙未大對有卓詭切至之忠言當
聖心者擢第在甲科之四不寧唯十人之前而已
不曰遴之之艱歟然同年生其前乎季成二三人
者或持鈞樞或掌絲綸而季成獨不幸蚤世終官
于水衡都内而止耳哀哉季成天之生斯人也其
無意耶而才且賢謂無意不可也其有意耶而不
位且不幸謂有意不可也豈其前之不可者天而
後之不可者非天耶抑前之不可者非天而後之
不者天耶抑亦前後之兩不可者皆天或皆非天
耶哀哉季成哀哉季成季成既沒其子光朝詮次
其詩文得十四巻曰龍湖遺藳予嘗與季成同朝
且同官又嘗唱和詩巻其詩清婉而其文清潤讀
其集見其人了了在目中也而其人亡久矣其人
亡其文存其人豈真亡也夫可輟巻而永慨也夫
慶元戊午十月晦誠齋野客楊万里序
　　　存齋覽古詩断序
或問士孰難曰静難有人乎曰有誰歟曰括蒼何
公徳噐何由知其静曰予嘗與公同朝嘗詳觀而
宻察之矣他人有心我欲知之焉攸知之蓋其發
在意其達在色其著在辞有弗干于之意必忤有
弗違違之色必改有弗競競之辞必拂欲揜之能
乎弗能也若何公者求其斯三者而不見其一也
非静者歟或曰異乎吾所聞矣吾聞何公于之無
忤意而意有威於五兵違之無改色而色有凜於
秋霜競之無拂辞而辞有厲於烈風何公亦有動
矣然乎哉予固心疑之而未有以釋也今年九月
公之子塗江宰子穎以公所著之書覽古詩断者
遺予且命予序之予披而讀之蓋上自三代下訖
五季其間天下國家之大事君臣父子之大義其
治乱其中失其淑慝其正邪其焯然者公一弗以
議為也有至善晦於裏而不白於其表大惡伏於
隠而莫覿於其顯當時後世不可得而知者公皆
擿之於䇿書之外暴之於天日之下揭之市朝而
公之以衮斧予驚且歎曰予之知公淺之為知矣
或者之言信矣雖然或者之言則信而或者之知
公抑又淺於予也夫断古之書非静者作之莫能
也静故明明故決明則不惑決則不遷是書也其
在六藝其深於春秋者耶其静之至者耶因書其
説以答子頴徳器諱侑存齋其自號也子穎名洪
其賢有父風云慶元己未十一月三日誠齋野客
楊万里序

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第八十二終
誠齋集巻第八十三
　　　　　　　廬陵楊　萬里　廷秀
　序
　　　陳簽判思賢録序
吾友開州史君上葵陳侯師宋之子元勲好古而
尚徳初尉吉之永豐屬因王事按行田里道出六
一先生之父崇公之墓次慨想先賢進拜設奠退
而周視其阡門墻壊隤憫而葺之謝公尚書嘉之
為記其役元勲於是作思賢録之書既又為春陵
從事継崇公所居之官宅崇公所宅之館又作堂
繪其像而祠焉於是又作思賢續録之書秩滿來
㱕宜春以二書寄予曰元勲官二郡皆故有崇公
之遺蹟尊其德懐其人竊有慕用之志焉二書所
以見元勲之志也願從先生乞一言以發揚元勲
之志予復之曰善如子之志也善如子之志也抑
詩不云乎高山仰上景行行止仲尼不云乎見賢
思齋焉夫景行而不行則如勿景見賢而不思齋
則如勿見子其楙之嘉泰元年四月初吉誠齋野
客楊万里敬書
　　　送侯子雲序
古者醫不三世不服其藥蓋不久不精不積不神
也宜春侯氏以醫名家蓋十世不啻矣至于世昭
駐泊又精且神者客有竒疾衆醫環而腉之莫敢
措手或莫能名其為何恙世昭一視之探嚢發藥
應手而瘉故三十年間名震于大江之西不幸世
昭死矣又幸而其子子雲盡得其枕中肘後至精
至神之傳世昭未死也然吾猶有贈焉子雲勉乎
哉吾願子三勿視而二視者也勿眩乎疾者之貴
賤也勿貳乎招者之貧富也勿芥乎讎者之豐約
也顧吾之技盡不盡耳吾技吾盡而療不功有之
乎無也顧吾之療功不功耳吾療吾功而名不章
有之乎無也以子之技而佐之以吾五者之説後
數年有宜春之良醫名震于大江之西復如世昭
者必吾子雲也夫子雲勉乎哉嘉泰元祐六月未
望誠齋野客楊万里序
　　　頥菴詩藁序
夫詩何為者也尚其詞而已矣曰善詩者去詞然
則尚其意而已矣曰善詩者去意然則去詞去意
則詩安在乎曰去詞去意而詩有在矣然則詩果
焉在曰嘗食夫飴與荼乎人孰不飴之嗜也初而
甘卒而酸至於荼也人病其苦也然苦未既而不
勝其甘詩亦如是而已矣昔者暴公譛蘓公而蘓
公刺之今求其詩無刺之之詞亦不見刺之之意
也乃曰二人從行誰為此禍使暴公聞之未嘗指
我也然非我其誰哉外不敢怒而其中媿死矣三
百篇之後此味絶矣惟晩唐諸子差近之寄邉衣
曰寄到玉関應萬里戍人猶在玉関西弔戰埸曰
可憐無定河邉骨猶是春閨夢裡人折楊桞曰羗
笛何須怨楊桞春光不度玉門関三百篇之遺味
黯然猶存也近世惟半山老人得之予不足以知
之予敢言之哉今四明劉叔向寄其父頥菴居士
詩藁命予為之序放翁陸務觀既摘其佳句序之
矣予尚何言哉偶披巻讀至之寂寞黄昏愁弔影
雲牎怕上短檠燈又燭與梅花共過冬淡月故移
踈影去又睡魔正與詩魔戰牎外一聲婆餅焦又
早行云雞犬未鳴潮半落草蟲聲在豆花村使晩
唐諸子與半山老人見之當一笑曰君處北海吾
處南海不虞君之涉吾地也何故居士名應時字
良佐嘉泰元年六月戊戍誠齋野客楊万里序
　　　澈溪居士文集後序
鄉先生澈溪居士者彭其姓醇其諱道原其字也
方其壯也以文名䇿上第及其晩也以治行最三
郡及其老也終官朝奉大夫年未七十懸車以示
子孫雖曰未逹亦可以為逹矣或曰以道原之賢
且文而老於州縣不宏其施卒以廢錮不究其鶱
非薰子所賦仕不遇者歟予曰不然君子之仕有
在我者有不在我者賢不肖我也遇不遇非我也
惟其非我故有粹乎遇者伊吕是也有粹乎不遇
者孔子顔冉是也駮乎遇不遇之間者孟子是也
若道原者豈粹乎不遇者耶其亦駮乎遇不遇之
間者耶然道原之不遇者加少未若遇者之加多
也道原奚而不遇哉且夫三百有九人之籍奚病
也病不籍耳後之人慕用其選蓋有欲與焉而恨
不可得者豈惟後之人當時之人蓋有欲與焉而
恨不可得者故至今謂之仙籍而道原以上書北
闕而得之非遇乎昔楊子雲作法言蜀之富人載
錢五十萬求書名其間而子雲不與彼李仲元鄭
子真者山林野人耳不持一錢不求一字而子雲
與之二子之事後世無傳焉而其名至今與日月
爭光者以子雲也東坡非吾宋之子雲乎荅彭賀
州之啓其亦有求而不與者乎道原不求而與之
非遇乎抑又聞之雖有南威之容匪蹇修不妍雖
有太冲之賦匪士安不傳道原之文與詩質而珍
槁而滋寥乎朱絃之音泊乎玄酒之味今猶昔也
昔無傳而今有傳非得名世之士丞相益國周公
序之之故耶前之稱惟其賢後之稱惟其文曰賢
曰文廼玉廼金誰敢改評者非遇乎道原奚而不
遇哉道原之族孫汝翼夢弼擕澈溪文集以示予
敬書其後嘉泰元年六月庚子通議大夫寳文閣
待　制致仕楊万里序
　　　周子益訓䝉省題詩序
唐人未有不能詩者能之矣亦未有不工者至李
杜極矣後有作者蔑以加矣而晩唐諸子雖乏二
子之雄渾然好色而不淫怨誹而不乱猶有國風
小雅之遺音無他專門以詩賦取士而已詩又其
專門者也故夫人而能工之也自日五色之題一
變而為天地為鑪再變而為堯舜性仁於是始無
賦矣自春草碧色之題一變而為四夷來王再變
而為政以徳於是始無詩矣非無詩也無題也吾
倩陳履常示予以其友周子益訓䝉之編屬聨切
而不束詞氣肆而不蕩婉而荘麗而不浮駸駸乎
晩唐之味矣蓋以詩人之情性而寓之舉子之刀
尺者歟至如信符之一題獨非古題而詩句亦不
為題所掣可謂難矣蓋亦嘗試為我賦為政以徳
之題乎惟蟻封乃見子王子之馭嘉泰辛酉九月
誠齋野客楊万里序
　　　應齋雜著序
淳熈季年海内英傑森布表著文儒玉映武衛電
燿廷集孔鸞陸列爪牙雖師師瑞虞濟濟華周無
所與遜　孝宗皇帝一日御埀拱殿顧見廷臣
天顔怡愉因問左右宗子在廷者為誰凢若干人
皆謹對曰無之　帝蹙然喟曰堯明俊徳首乎九
族周封八百同姓孔庶今吾　聖神子孫枝葉扶
踈俊又無寡獨無一武誕寘左石是謂靈囿無麟
太液無鵠也可乎即詔邇臣各舉屬籍之良者二
人居亡㡬何舒戭奮堪間平政駿茹㧞鷺振大者
台斗小猶郎吏而應齋居士趙無咎是時方高卧
南州狎東湖之鷗㺯西山之雲逺追徐孺近訪山
谷賦詩把酒與一世相忘訖不求諸公之舉而諸
公亦無求無咎者君子至今恨之或曰其者無咎
之才之文未卓歟曰無咎才固先人文亦不後人
也然則諸公不求而薦之何也曰才者憎之媒也
文者忌之胎也漢之薰賈唐之李杜非不才無文
之坐也才與文之坐也四子且然無咎可以無憾
矣予自乾道辛夘在朝列時無咎為蘓州别駕已
聞其名後十八年予再補外過豫章始識之至其
家見門巷蕭然槐栁蔚然知其為幽人高士之廬
也而其人老矣無咎既沒其子汝謩來為太和宰
一再訪予於南溪之上出無咎詩文一編目曰應
齋雜著求予序之其文大抵平淡夷易不為追琢
不立崖険要㱕於適用而非窽非浮也至其詩皆
感物而發觸興而作使古今百家景物萬象皆不
能役我而役於我嗚呼無咎生無遇也沒而詩文
可傳未為無遇也無咎可以無憾矣無咎諱善括
嘗知鄂州終官朝請大夫撥煩决疑所至名跡焯
焯云嘉泰壬戌仲夏既望誠齋野客廬陵楊万里
序
　　　曾無媿南北邉籌後序
蘭溪曾無媿閉門下惟三十年鑚敗素琱俊語對
占義以應明有司之求亦既䝉有司薦之詣太常
矣無遇而㱕人皆知其為名進士也予曰是淺之
為知曾子者也所謂知我如此不㡬於罵者歟或
曰何如斯可謂知曾子矣曰吾嘗見其南北邉籌
之書矣其於秦漢三國二晉宋齊梁陳魏周隋氏
之史若木蠧蟻不穴不止若燭炳幽不覿不休其
君臣之良若窳也其地利之堅若瑕也其國㔟之
競若羸也其兵制之銛若頓也如身詣其國目眡
其時手執其事而心畫其策無俟於胥詬而逆折
其枉直無逢於相角而前料其捷北也為人謀國
者可不置此書一通於坐右乎異時　孝宗皇帝
英武於鑠慨然有叱開四方混一兩儀之志反席
竒傑寤寐䇿謀使見此書當拊髀而歎曰朕獨不
得與此人同時哉又曰公等皆安在何相見之晩
也然則曾子之為士也名進士而已耶
　　　江西續派二曾居士詩集序
古之君子道充乎其中必思施乎其外故用於時
者施也傳於後者亦施也然用於時或不傳於後
傳於後或不用於時二者皆難并也是有幸有不
幸焉生而用沒而傳幸之幸也生而用沒而不傳
幸之不幸也生而不用沒而有傳不幸之幸也至
有生既不用於時沒又不傳於後豈非不幸之不
幸也歟南豐先生之族子有二詩人焉曰臨漢居
士伯容者南豐從兄弟曰子山名阜之子也曰懐
峴居士顯道者伯容之子也子山嘗位于朝出漕
湖南後家于襄陽遂為襄陽人伯容一世豪俊而
能文其詩源委山谷先生然以不肯伈俔於世有
官而終身不就列顯道得其父之句法亦以氣節
高簡嘗宰祁陽小不可其意即棄去隱於衡之常
寧者三十年此君子之一不幸也伯容放浪江湖
間與夏均父諸詩人游從唱和其題與韻見於均
父集中者三十有二篇予每誦均父之詩云曽侯
第一又云五言類玄度又云秀句無一塵想見其
詩而恨不見也行天下五十年每見士大夫必問
伯容父子詩皆無能傳之者此又君子之一不幸
也茲非所謂生既不用於時沒又不傳於後不幸
之不幸者歟今日忽得故人尚書郎江西漕使雷
公朝宗書寄予以二曾詩集二編屬予序之欣然
盥手披讀三過蔚乎若玉井之蓮敷月露之下也
沛乎若雪山之水冩灩澦而東也琅乎若岐山之
鳯鳴梧竹之風也望山谷之宫庭蓋排闥而入歴
陛而升者歟昔人之詩有詩傳而人逸者矣二南
是也有人傳而詩逸者矣祈招是也有人與詩俱
傳者矣載馳是也然祭公謀父之作雖逸於三百
篇之外而式金式玉之句猶畧見於檮杌之史者
以子革之誦也二曾之詩昔無傳而今有傳不以
朝宗能誦之歟不曰二曾不幸之幸歟不曰後學
大幸之幸歟因命之曰江西續派而書其右以補
吕居仁之遺云伯容名紘顯道名思朝宗之於顯
道如李漢之於退之故二居士之詩朝宗得之於
徳曜徳曜得之於懐峴懐峴得之於臨漢嘉泰癸
亥四月丙辰通議大夫寳文閣待　制致仕廬陵
楊万里序
　　　三近齋餘録序
予昔與尤延之同侍　光宗東宫講讀一日入講
尚蚤輦未出因與延之縱觀几案上
御覽書策有孟皓然賈島等詩集二人相視而歎
曰二子之詩一也不見知於當時而見知於今日
何也可以弔二子之生前而賀之於身後矣然二
子之可弔又未若當時之可弔也有此士而失之
獨不可弔乎或曰二子亦有過焉深自匿而不求
知非過歟嗟乎是二子之過也抑二子之願也天
下莫自賤於求知之士而不求知者為可貴彼其
不求知也其所挾者必至珍也所挾愈珍則其自
匿愈深二子之不求知豈終無知我者乎今日几
案上者是已特知之者有逺近有遲速耳不見知
於近必見知於逺病不逺耳非所病也惟愈逺則
愈貴耳遲速足較哉故曰是二子之過也抑二子
之願也三槐王文正公五世之孫有詩人文士焉
曰正夫清峻簡逺有二子之風偉矣不幸又中二
子之病牢不可砭坐是落落是可歎也正夫自幼
有官然其於世未汲汲也顧獨有汲汲者不於仕
而於學閉荆扉呻槁簡不窺市朝者餘十年其學
以忠孝為根幹以詩騷為菁華以議論為頴栗觀
其詞探其中可以知其為忠孝人也然其人深自
韜匿也襲其芳弗之旨颺衷其寳弗之肯曜雖至
戚至篤彼一處顯則絶不與通庭無我一武凡無
我一字他日其人退而㱕正夫與之好如初也親
者如此况踈者乎晩乃被薦召為中都官滿嵗應
遷貧不能俟求郡丞以去後得郡㫷年又請祠以
去亡㡬何而卒後二十六年其詩文乃出士大夫
爭傳之而正夫不及見矣傳與不傳見與不見正
夫何憾焉予獨為正夫悲且嘆也如落木森猶力
寒山淡欲無如地逈高樓目天寒故國心如凉風
囬逺笛暝色帯㱕舟如塵心依水凈㱕鬢與山青
不减晩唐諸子矣如墮蘂盡應輸燕子嬾寒猶及
占梨花如一畨風雨催寒食千里鶯花想故國如
身閑更得慿陵酒花早殊非愛惜春如秋生列岫
雲尤薄泉漱懸崖路更慳置之江西社中何辨焉
幽蘭云臨春慘不舒蓋國空自香意不在蘭也至
於騷辞如釣䑓沐髪乞巧悼亡等篇出入逺遊天
問之海頡頏幽通思玄之囿矣至於　上前論事
之文皆卓然近用又如簋飱豆肉之可以求飽也
笥裳篚纊之可以禦冬也使其遇合其功用可量
哉紀之甗鄭之瓉櫝而不讎瘞而不啓久則光怪
四出貫日襲月有不可揜者惟其不求知是以不
可揜也歟其子高安史君淹詮次其詩文凡四百
八十餘篇正夫自題曰三近齋餘録者作書寄示
予求序其首予不得辞正夫諱從其官簿嘗歴弋
陽主簿福州司理参軍知麗水縣幹辦諸司糧料
院倅臨安添倅天台知信州主管建寧府武夷山
冲佑觀年六十終官朝散郎嘉泰三年七月四日
通議大夫寳文閣待　制致仕廬陵楊万里序
　　　杉溪集後序
古今文章至我　宋集大成矣蓋自奎宿宣精列
聖制作於是煥乎之文日月光華雲漢昭囬天經
地緯衣被萬物河岳炳靈鴻碩挺出在　仁宗時
則有若六一先生主斯文之夏盟在　神宗時則
有若東坡先生傳六一之大宗在　哲宗時則有
若山谷先生續國風雅頌之絶絃視漢之遷固卿
雲唐之李杜韓栁蓋奄有而包舉之矣中更羣小
崇姦絀正目為僻學禁而錮之蓋斯文至此而一
厄也惟我廬陵有瀘溪之王杉溪之劉兩先生身
作金城以郛此道自王公游太學劉公継至獨犯
大禁挾六一坡谷之書以入晝則庋蔵夜則繙閱
毎伺同舍生息燭酣寢必起坐吹燈縱觀三書逮
暇或哦詩句或績古文每一篇出流布輦轂膾炙
薦紳紙價為髙嗟乎若兩先生當妖禽羣啾而發
紫鸞之鳴折揚驟歌而奏清廟之瑟鷸冠胡服之
競麗而覿黄收純衣之製其有大勲勞於斯文其
偉乎哉予生十有七年始得進拜瀘溪而師焉而
問焉其所以告予者大學犯禁之説也後十年又
得進拜杉溪而師焉而問焉其所以告予者亦太
學犯禁之説也今兩先生逺矣予亦老而㱕休矣
杉溪之曾孫千齡一日訪予於南溪之上出其祖
之書曰杉溪集者示予請書其後予披而讀之見
丞相益國周公序其篇首凢杉溪先生㧞新領異
之詩登峰造極之文既摛張發揮不遺餘矣予尚
何言哉獨書兩先生所以告予者于篇末俾後學
有聞焉瀘溪又云是時書肆畏罪坡谷二書皆毁
其印獨一貴戚家刻印印之率黄金斤易坡文十
蓋其禁愈急其文愈貴也今家有此書人習此學
有知當時斯文之難得如此者乎是小人之厄斯
文乃所以昌斯文也然厄斯文者今皆冺然與草
木共盡而斯文之傳與日月爭光然則斯文病不
厄耳厄奚病哉古者聖賢君子之所守於是可得
而知矣顧吾道之是非何如耳時之好惡足為之
動耶六一坡谷其知之矣至於吾州之兩先生獨
首犯時之大禁力學衆人之所不敢學所謂豪傑
特立之士者不在斯人歟不在斯人歟杉溪諱才
邵字美中瀘溪諱庭珪字民瞻皆擢進士第杉溪
再中宏詞科終官工部侍郎兼權吏部尚書贈顯
謨閣學士瀘溪晚為國子監簿終官直敷文閣奉
祠云年月日寳謨閣直學士通議大夫致仕楊万
里謹序
　　　周易宏綱序
古有其事而世無其說今有一人焉倡而為之說
天下其信之乎曰愕焉而已矣信焉則否既有一
人焉為之說矣又有一人焉見焉聞焉而和之曰
然天下其信之乎曰疑焉而已矣信焉則未也然
已不愕矣一人倡之矣一人和之矣又有一人焉
未嘗見也未嘗聞也亦未嘗和也復倡而為之說
與夫前之倡者偶同焉天下其不信乎借令不信
而三人者亦可以自信矣非同焉之可信也不約
而同焉之可信也易之八卦其畫各三說者曰此
卦也予曰卦者其名而畫者非卦也此伏羲氏初
製之字也聞者愕焉曰嘻甚矣其好異也予亦疑
之淳熙戊申予與亡友尤延之同寮因語及之延
之大喜曰此古人未嘗言平生未嘗聞也予猶疑
之今年三月吾鄉之士西昌劉文郁從周示予以
其所著周易宏綱之書亦曰八卦者古之字也予
然後釋然不疑夫予之說從周未嘗聞也而從周
之説予同焉從周之說予未嘗聞也而予之説從
周同焉不曰古有是事乎古無是事而吾二人為
之說不可也古有是事而吾二人為之説亦不可
乎君子之談經可不可之問耳信與不信奚問哉
予獨喜與從周乃有不約之同也夫約而同者同
之私也不約而同者同之公也既公矣天下信之
可也不信亦可也然予之所喜者非喜從周之同
乎予也夫喜人之同乎巳者亦私也予蓋喜予之
同乎從周也慶元庚申十一月從周受署㱕榮其
親首來謁予予始識之與之晤語愛其壯而敏竊
自歎予之老且衰也今以老且衰之思乃偶同乎
壯且敏者之説然則予之老且衰其尚可少進也
乎此予之所喜也以予之喜揆從周之心從周獨
不喜哉雖然此易之小學之事也未及乎易之道
也從周蓋深於易之道者也既以易學鳴上庠中
文科矣初仕為雷之郡博士雷之士無逺迩奔走
而來學易焉不寧惟雷之士也嶺以南士無逺邇
亦奔走而來學易焉不寧惟嶺以南之士也海以
南士無逺邇亦奔走而來學易焉遂以其口講者
綴而為此書其於天人事物之理君臣父子之分
仁義道徳性命之緼君子小人消長之㡬天下國
家治乱之柢聖賢君子出處進退之節皆由至白
以鈎夫至玄自至弘以察夫至纎其於學者之學
易蓋涉鉅海之堅航陟泰山之修梯歟雖然其徃
梯航也其至非梯航也嘉泰甲子七月庚午誠齋
野客楊万里序
　　　遞鍾小序
劉敏叔得一古琴攜來示予是夕霜月入簾寒𣣔
墮指為予作流水高山申之以易水終之以醉翁
吟其聲清激若出金石聽者聳毛酸骨予命之曰
遞鍾云年月日誠齋野客楊万里廷秀
　　　易外傳後序
六經至夫子而大備然書非夫子作也定之而已
耳詩非夫子作也刪之而已耳禮樂非夫子作也
正之而已耳唯易與春秋所謂夫子之文章者歟
昔者伏羲作易矣時則有其畫無其辞文王重易
矣時則有卦辞無餘辞至吾夫子特起乎兩聖之
後而超出乎兩聖之先發天之蔵拓聖之彊挹彼
三才之道而注之於三絶之簡於是作彖辞作象
辞又作小象之辞又作文言之辞又作二繫之辞
又作說卦之辞又作序卦之辞又作雜卦之辞大
之為天地纎之為毫末顯之為人物幽之為鬼神
明之為仁義禮樂微之為性命炳然蔚然聚此書
矣其辞精以幽其㫖淵以長其道溥以崇是書也
其緼道之玉府陶聖之大鈞也歟韓起聘魯見易
象而喜曰周禮盡在魯矣當是時豈易之書唯魯
有之歟抑諸國皆有而晉未有歟宜其見之而喜
也然起之所見者羲文之易而已未見夫子之易
也見羲文之易其喜已如此使見夫子之易其喜
又當何如哉今乃得見韓起之所未見嗚呼後之
學者一何幸也子貢在三千七十之中其科在乙
其名在六其不在升堂入室之間乎然嘗歎夫子
之言性與天道不可得而聞夫子之易書非性與
天道之言乎而子貢獨不得聞者豈歎之之時此
書未作歟抑已作而未出歟今乃得聞子貢之所
不得聞鳴呼後之學者又何幸也學者每謂聞而
知不若見而知蓋聞者踈見者親聞者畧見者詳
觀子貢之歎則見而知者反不若聞而知者歟然
則學者之羡子貢又安知子貢之不羡學者也嗚
呼後之學者又何幸也嘉泰甲子四月八日廬陵
楊万里後序
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第八十三終
誠齋集巻第八十四
　　　　　　　廬陵楊　万里　廷秀
　心學論
　　六經論
　　　易論
論曰聖人之教不離於言而未始不離於言不離
於言者言也未始不離於言者非言者也言者道
之因也聖人且得而離於言乎非言者道之詣也
聖人且得而不離於言乎夫何故傳天下以其道
而不示天下以其因天下何從而詣其詣哉詣其
詣則不因其因矣雖然詣其詣而不因其因可也
未詣其詣而不因其因可乎是故不得離於言不
離於言者不廢其道之因也不廢則恃此之恃彼
之愚是故不得不離於言離於言者不恃其道之
因也以道之因者可忘而廢言見人之迷於塗而
莫之指者也以道之因者不可忘而恃言指人以
塗而謂之家者也莫指其塗天下自此絶指塗為
家天下自此愚堯之朱舜之均親不親而近不近
耶言可以教人而傳道也則朱均乆矣其堯舜也
然同室之朱均不堯舜也而異世之洙泗有堯舜
焉則夫子之心超然獨詣堯舜之詣也言可恃耶
言不可恃耶聖人憂焉欲廢言也而天下之人豈
人人而心孔子之心詣堯舜之詣也欲恃言也則
天下將死乎吾言之中而不生乎吾言之外非吾
言之死天下也死天下之見也天下之見所以死
乎吾言之中而不生乎吾言之外者吾言之盡而
天下亦以為聖人之言盡於此也天下以吾言為
盡故捐其思捐其思故死其見死其見故貌信乎
吾言而心無得於吾道非無得於吾道也不自得
其得也嗟乎言也者心之翳也曉天下者暗天下
者也易曰書不盡言言不盡意嗟乎聖人之憂天
下深矣乎而或者以為聖人之意聖人自不能盡
於言聖人之言聖人自不能盡於書也嗟乎聖人
天地也今曰天能生物而不能盡生地能載物而
不能盡載則天下有不笑其妄者乎聖人之言非
不能盡意也能盡意而不盡也聖人之書非不能
盡言也能盡言而不盡也曷為不盡也不敢盡也
中庸曰有餘不敢盡此易與中庸之妙也然則曷
為不敢盡也憂其言之盡而人之愚也漁者之於
魚也有小其得者有大其得者小其得者必澗溪
者也大其得者必江海者也江海之所以江海夫
豈若是澗溪然哉水石鑿然以明而蟲魚歴然以
見也淵乎其茫也黝乎其幽也是故求者加深則
得者加大也聖人之作易其初有卦而已象烏在
其後有象矣辞烏在最後有辞也如未始有辞也
杳茫深微不可得而近也非不可得而近也不可
得而近者所以致人之近也人致於易則近於易
矣人之常情近則狎逺則疑故易之逺者所以投
天下以疑而致天下之思也思則見見則悦悦則
研研則詣故聖人作易也不示天下以其道之詣
而詣天下以其道之因既曰因矣可得而盡哉天
下因吾之不盡而求吾之盡則道也者聖人得而
秘也耶夢飲酒者覺而言之於童子童子曰奚而
醒也彼以為真飲也不悟其夢也或者曰聖人不
能盡言盡意也其見與童子異不異也謹論
　　　禮論
論曰道無所倚有所踐有所倚則天下莫之稽無
所踐則天下莫之居莫之稽道之瀆也莫之居道
之棄也聖人以道而寄於經以悟於後乃至於瀆
與棄瀆則道不神棄則道不行道不神且不行則
經也者無乃虚其所以寄而杜其所以悟哉夫惟
經首於易而後道不瀆継易以禮而後道不棄聖
人之慮微矣蓋天人之理性命之源仁義道徳吉
凶悔吝紛然歯於卦而形於象卦之中又有卦而
象之外又有象焉此所以為無所倚也無所倚則
無所窮無所窮者聽天下之人各入其入隨至其
至也是以天下仰其神而稽焉雖然道則神矣不
瀆矣天下於焉而稽之矣然天下之人聖不数也
賢亦不數也而愚不肖則不踈也聖人之經為聖
賢而作也不為愚不肖而作也則有易已多矣否
也則以不踈之愚不肖而舉責之以不數之聖賢
是却天下之進於聖賢而堅天下之心使安於愚
不肖也是故聖人本之以不倚而進之以可踐禮
也者所以示天下之可踐也圓不以䂓方不以矩
運斤而成風惟匠石可也欲舉天下之工而皆匠
石也皆不䂓不矩也則天下之工有棄其斤斧而
去耳何則無所可踐也易者聖人成風之斤也禮
者聖人䂓矩之噐也匠石不以匠石而廢䂓矩故
無匠石而有匠石聖人不以聖人而廢禮法故無
聖人而有聖人蓋道有所可踐而後天下有所可
居易之言曰神無方也易無體也彼且無方則不
可以方求彼且無體則不可以體見不可以方求
則契其方者出乎方者也不可以體見則得其體
者遺乎體者也欲天下之人皆出乎方契其方遺
乎體得其體嗚呼難哉是故有禮焉如是而君臣
父子如是而冠昏䘮祭如是而交際辞受如是而
出處進退嚴乎洒掃之末以逹乎精義入神動容
周旋之頃而禮皆至焉其義粲然無所不可知而
其地畫然有所必可踐愚不肖者孰不可以勉而
踐踐而居哉有可踐則天下得以不置其足於道
之外有可居則天下得以置其身於道之内使天
下之人置其身於道之内而不置其足於道之外
相敬相愛相安相飬以至于今禮之教也而老子
曰失道徳仁義而後禮又曰禮者忠信之薄嗟呼
去禮以求忠信是去裘以求燠者之智也且禮亡
則道徳仁義其猶有存歟嘗觀老子之徒有問乎
聃者鴈行避影而後進而聃未輕告也已則一日
不可無師弟子之禮而天下獨可一日無君臣父
子之禮耶人有一朝三飯於家而教其鄰以辟穀
之方者此可信也哉聃是已謹論
　　　樂論
論曰天下有同然之機不動於靜而不得不動於
動不得不動於動者執其機以觸其機也聖人欲
天下之趨於道而不得天下同然之機而執之則
觸焉而無動也觸焉而無動則能使天下之吾從
而不能使天下之自從者天下之吾從者天不從
聖人者也使天下之自從者不從聖人者也從聖
人者非從聖人之至也不從聖人者從聖人之至
也蓋從聖人則亦勉焉以從於人爾從於人未必
得於已勉而徃亦必廢而㱕是故所從者雖聖人
也人耶我耶至於不從聖人而自從者非其心欣
然以啓也其何能决然以趨也欣然以啟而後聖
人之道有以投决然以趨而後聖人之道有以驅
故夫天下之情不病其不决然病其欣然者之不
動也欣然之心一動則聖人之道有不動而行不
挽而進不嘘而高不引而深者矣是故欣然之心
者進道之機也歟聖人者得是機而執焉復執是
機而觸焉惟其不觸天下也觸則天下之機動矣
然則天下之所以决然趨於道者聖人有以動其
道之機也其初易之道無所倚而聖人申之以禮
之可踐宜亦可以少足矣雖然禮之道可以踐之
者未必决然也豈非欣然者未動而勉焉者獨行
歟人之情安於倨而禮勞之以恭人之情速於得
而禮緩之以遜渇也而百拜乃得飲飢也而日昃
未得食夫雍容文雅之化固天下之所不能廢而
周旋委曲之節無乃天下亦有所不盡安者耶夫
使天下之情有所不盡安則聖人之道其行豈得
而遠也道行於暫而不行於遠是未得天下欣然
之機也得其欣然之機而道可以遠矣且生者天
下之至愛也死者天下之至畏也而兵家者率天
下之人以趨其所至畏而捐其所至愛也此亦有
所甚難者矣令發而士之坐者涕霑襟卧者涕交
頥此宜有所甚不樂者矣然鼓鼙之聲鏜然以鳴
則三軍之士躍然以奮悲者喜惰者激至於殺身
而不自還則有以動其欣然之機故也故夫得天
下之機而執之者可以動之而趨於死也聖人之
道非如兵家使天下趨於死之危趨於道者趨於
安也聖人者執其機而觸之則天下之趨也孰禦
今夫金石絲竹八物之善鳴此其於吾道何與焉
而聖人之經継禮以樂者何也人有幽憂而不樂
者散之以嘯歌有所欝結而不平者銷之以管絃
聲之入人心易也然則天下欣然之機不寓於八
物之質而寓於八物之聲也聖人得其機之所寓
而執之以觸天下之機是故取仁義道徳之意而
颺之於恬愉平淡之樂使聽之者心悦悦之者心
喻必有渙然而悟犂然而契者矣樂之功用至此
而天下不知也惟其不知乃其真知也歟善乎孟
子之言道也曰樂之實樂仁義是也樂則生矣生
則烏可已也烏可已則不知手之舞之足之蹈之
也夫聖人之樂至於使人手舞足蹈於仁義之中
而不自知此化之妙也堯舜禹湯文武周公孔子
者不示其機者也孟子者不秘其機者也謹論
　　　書論
論曰易者道之聚也禮者道之檢也樂者道之安
也聖人之道聚之以易則求者足撿之以禮則肆
者約安之以樂則入者豫使天下之於吾道足而
約約而豫聖人於此畢矣乎曰未也道之聲固不
親於道之形也且夫道未始有聲也而有形也邪
道無聲也而聖人聲之以言是謂道之聲雖然可
以啟天下之聽而未有以信天下之觀啟天下之
聽者聲也信天下之觀者非聲也形也形信而後
聲信道果無形邪道猶天也天果無形耶天有是
形故有是聲形者非聲之聲也聲者非形之形也
風起於虚而颯然霆震於空而轟然此其聲非不
足以信於萬物也使無蒼蒼者以麗焉則風霆者
自託之無所而何物之信也哉今夫道者道之形
言者道之聲形信而後聲信雖然吾非不知道者
道之形也而誰其見之見秋毫於千里之外者離
婁乎抑衆人乎離婁能喻衆人以已之所見而不
能使衆人見其所見聖人者道之離婁也易禮樂
者離婁之所以喻衆人者也衆則何敢疑乎離婁
而亦豈能信乎離婁也耶何則以己之目傳之天
下之目猶非已之目也而况以已之目傳之天下
之耳哉然則聖人何以信天下之觀盖天下之無
形莫鬼神若也而聖人能使鬼神之有形况於道
乎祭之有尸所以形鬼神之無形也道獨無尸耶
堯舜禹湯文武周公者其道之尸也歟聖人之作
經是以有書焉書也者所以立道之尸以形道之
形以信夫易禮樂之聲也昔者易禮樂之作也聖
人曰此為易此為禮此為樂天下不可一日而不
知不可一日而不行也知而行則聖則賢則君子
否則愚則鄙則小人知而行則治則安則存否則
乱則危則滅天下則從聖人矣雖然知而行者誰
歟向之而成者誰歟背之而敗者又誰歟天下不
見其事則曰此聖人之私言也聖人於是作書以
信其言曰古之人有曰堯者有曰舜者有曰禹者
曰湯者曰文武者曰周公者此知易禮樂之道而
行之者也此得易禮樂之學性而身之者也其成
就何如也反是則桀也紂也四凶也而已矣則天
下之為君臣父子者前有慕後有儆慕心一生則
信道而必行儆心一生則不疑道而不行嗚呼不
知易禮樂之可行者毋觀之易禮樂而觀之書則
易禮樂豈其欺不知書之已行者毋觀之書而觀
之易禮樂則書豈其難不欺故可信不難故可至
易禮樂者聲教書者形教嗚呼經至於書備之矣
謹論
　　　詩論
論曰天下之善不善聖人視之甚徐而甚迫甚徐
而甚迫者導其善者以之於道矯其不善者以復
於道也宜徐而迫天下之善始惑宜迫而徐天下
之不善始逋蓋逋因於莫之矯而惑起於莫之導
善而莫之導是謂窒善不善而莫之矯是謂開不
善聖人反是徐其所不宜迫而迫其所不宜徐經
之自易而書非不備也然皆所以徐天下者也啟
其扃聽其入坦其軌縱其馳入也馳也否也聖人
油然不之責也天下皆善乎天下不能皆善則不
善亦可導乎聖人之徐於是變而為迫非樂於迫
也欲不變而不得也迫之者矯之也是故有詩焉
詩也者矯天下之具也而或者曰聖人之道禮嚴
而詩寛嗟呼孰知禮之嚴為嚴之寛詩之寛為寛
之嚴也歟蓋聖人將有以矯天下必先有以約天
下之至情得其至情而隨以矯之安得不從蓋天
下之至情矯生於媿媿生於衆媿非議則安議非
衆則私安則不媿其媿私則反議其議聖人不使
天下不媿其媿反議其議也於是舉衆以議之舉
議以媿之則天下之不善者不得不媿媿斯矯矯
斯復復斯善矣此詩之教也詩果寛乎聳乎其必
譏而断乎其必不恕也詩果不嚴乎悪莫悪於盗
而懦莫懦於童子今夫童子誑其西鄰之童而奪
之一金不怍也而東鄰之童旁觀而適見之則怍
焉見其奪也而又以告其不見者怍焉者病焉不
惟見也不惟告也見者與不見者朋譏而羣哂焉
則不惟怍也不惟病也則啼焉則㱕之金焉夫何
其不怍於奪而怍於見故曰矯生於媿夫曷不啼
於未譏未哂之先而㱕其奪於譏與哂之後故曰
媿生於議議生於衆夫奪人者汗也奪而㱕之者
潔也其汙也可擯其潔也可進奪於先而㱕於後
汗初而潔終君子將不恕其初乎將揜其終乎則
譏爲譽根哂爲徳源矣故曰媿斯矯矯斯復復斯
善矣詩人之言至發其君宮闈不修之隱慝而亦
不捨匹夫匹婦復関溱洧之過歌詠文武之遺風
餘澤而歎息東周列國之乱哀窮屈而憎貪讒深
陳而悉數作非一人詞非一口則議之者寡耶夫
人之為不善非不自知也而自赦也自赦而後自
肆自赦而天下不赦也則其肆必收聖人引天下
之衆以議天下之善不善此詩之所以作也故詩
也者收天下之肆者也今夫人之一身暄則倦凛
則力十日之暄可無一日之凛耶易禮樂與書暄
也詩凛也人之情不喜暄而悲凛者誰也不知夫
天之作其倦强其力而夀之也天下之於易禮樂
書詩喜其四媿其一孰知聖人以至媿媿之者乃
所以以至喜喜之也歟謹論
　　　春秋論
論曰聖人之心有所必不肯而有所不得不肯其
所必不肯者身焉則優也家焉則戾天下焉則敗
矣聖人獨得遂其所必不肯也耶聖人之心非不
欲喜怒之不作湛乎以止而粹乎以和也然嘗試
行之家子弟僕妾之善猶不善不善猶善也則其
家立而亡也而猶可行之天下乎是故喜善怒悪
聖人未必肯也不賞善不罰悪聖人得而肯哉夫
子之反自衛也其於經繋焉制焉作焉定焉刪焉
勤矣哉而志獨在於春秋蓋老而不疲不就則不
瞑何也五經者夫子之所以教也春秋者夫子之
所以政也徒教而不政堯舜不能以經一世而夫
子能以經萬世哉問夫子者曰子奚不為政而夫
子答以是亦為政彼見夫子之不政於人也而不
知其政於天也彼見夫子之不政於今也而不知
其政於後也夫子之教行故天下即其善去其不
善夫子之政行故天下畏其不善以利其善畏其
不善者夫子有罰政也利其善者夫子有賞政也
以王而不天以公而不即位夫子之罰政上亦不
恕乎君之悪也以臣而或字之以裔而或國之夫
子賞政下猶不捐乎小之善也或者曰春秋天子
之事也夫子匹夫也匹夫而行天子之政吾恐夫
子之不自脱於罰也而奚以賞罸人爲是不然夫
子之身則匹夫也夫子之職則非匹夫也天也文
王也周公也以天而視王則警與譴不在夫子乎
以文王而視周則訓與責不在夫子乎以周公而
相天子以令天下則賞與罰不在夫子乎非夫子
永其警與譴訓與責賞與罰之柄也天與文王周
公以是柄與夫子也然則何以知是柄之非求而
天與文王周公與之也曰吾不知也非惟吾不知
也而夫子亦或知或不知也夫子曰文不在兹又
曰吾不復夢則文王周公以是柄而與夫子夫子
知之矣至於天以是柄而與夫子則雖夫子亦不
自知也知則不可知而隠則不可隠也然則夫子
猶不自知而曷為不可隠也天以與夫子而可隠
則儀封人者孰告之孰發之耶莫之告而告莫之
發而發則封人之言者人也其所以言者天也然
則天與文王周公其與夫子者如此其急也夫子
而緩其急辞其與獨不得罪於天與文王周公也
耶故春秋者天子之事也天子無賞罰而夫子有
天子之所無者躬乎天與文王之道而塞乎周公
之職以佐天子之賞罰也然則夫子之賞罰非孔
氏之私政也天下之公政也夫子何過焉且經曷
嘗曰此丘之為哉書元書春者天之臨也書王者
天子之臨也書公者魯之臨也天不得臨周周不
得臨諸侯魯不得臨國乎得臨之斯得賞罰之矣
罪我者其惟春秋以迹不以情也夫子之思不可
謂不審矣嗚呼聖人之於天下後世教詳而政明
如此入夫子之教者出夫子之政者也出夫子之
教者入夫子之政者也入其賞政猶未逺於其教
也入其罰政猶得入其教哉入有三而學者能取
其二出有二而學者能去其一則夫子之道幾矣
謹論
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第八十四終
誠齋集巻第八十五
　　　　　　　廬陵楊　萬里　廷秀
　心學論
　　聖徒論
　　　顔子論上
論曰學至乎大足矣乎曰可以止未可以足也踰
乎大則荒故欲止安乎大則忘故患足君子之學
至乎大而止矣雖然止而未足者樂心誘之也蓋
至其大則見其大見其大則樂其大未見則未樂
愈見則愈樂樂心之長足心之消也人之未有得
而足心生者無怪也彼未嘗食熊掌也而强告之
以熊掌之美彼固不肯以易膾炙也非安於膾炙
而不願於熊掌也未有以誘其願而遷其安也人
必食熊掌而後知天下之無味學必至大學而後
知天下之無學甚矣道之能誘人也至則見見則
樂人惟無所樂也有所樂則競而不厭故力焉而
不倦非不倦也競故禦焉而益厲挫焉而益振窒
焉而益决奪焉而益悲夫如是奚其足奚其足且
大學無淺深卑髙之序也有淺深卑髙之序者未
離乎小學也何也見其卑則非卑無見見其淺則
非淺無見見非卑則卑者不足照也見非淺則淺
者不足臨也蓋有隔而不得見者矣未有不隔而
不見見而有不見者也見則無不見矣而猶卑髙
淺深之足存哉雖然至而後見耶見而後至耶吾
以為至至焉見次焉平地而觀天以為山之端即
天也至乎山之端而後見有山而無天聞京邑之
麗者謂與里之市無異也至京邑而後見其異爾
是故不見不見不樂顔淵之問仁夫子一語之間
仆藩牆去陸級徹堂室而納之於甚大之地付之
以一日克己復禮天下㱕仁之事何其大也此君
子之所驚也及顔淵領其大請其目則不離於視
聴言動之間儆於非禮而已又何其小也此君子
之所忽也惟其大而不驚此顔子之所以獨徃小
而不忽此顔子之所以獨來何也已也者人之欲
也禮也者天之理也仁也者性之覺也克而復復
而覺人者去而天者還則天髙地下吾性之湛也
雲行雨施吾性之游也君臣父子仁義禮樂吾性
之觸也一理徹而萬理融當是之時一者非寡万
者非衆徹者非唱融者非隨夫何故吾性之仁無
寡也焉得衆無唱也焉得隨至則皆至不至則皆
不至見則皆見不見則皆不見至矣見矣頃刻而
天下皆吾仁吾猶遲之而何驚於一日而天下㱕
仁也哉雖然夫子於此遺顔子以其憂者也何也
顔子領之而樂既樂而憂憂也者樂之生也非樂
之生憂也至其大見其樂而憂乎不得居也儆非
禮於視聴言動之間顔子也其求所以居其大者
歟孟子曰仁宅也人有聞宅之安而不得至則戚
不得見則戚至矣見矣而又曰吾將卜日而後居
則向之戚徒戚而已矣蓋見而不居則宅自宅也
於吾何有吾亦於宅何有夫子指是宅以居顔子
顔子而少緩於居則一動目一搖足而失是宅矣
得之之不易失之之不難豈不大哀耶是則顔子
之憂也夫子曰吾見其進未見其止嗟乎顔子有
憂而夫子無憂矣謹論
　　　顔子論中
論曰道可遇而不可傳非真不可傳也遇則可傳
不遇則不可傳矣何謂遇以吾之有迎彼之有是
謂遇遇則不相拒而不遇則不相受不相受而求
相傳是煑石以求其為粥也薪可盡釜可穿而粥
不可成何也粥固石之所必無也天下之事從其
有而迎其有則其功易取其無而納以有則其功
難而況於以道傳人而傳於不相受者耶蓋不相
受而求其傳吾雖挈然有以與之彼則茫然不知
所以受之吾雖昭然有以示之彼則暗然不知所
以覩之彼非不受不覩也彼固無以受無以覩也
舉珠玉以授無指而責其不翫指日月以示無目
而責其不仰可乎若夫手與目具者惟恐吾之不
授不示也授則受示則覩矣不惟授而後受示而
後覩也雖不授之猶將取之雖不示之猶將窺之
何則彼固有以遇也手與珠玉遇則其取不可禁
目與日月遇則其覩不可閉大哉遇乎聖人以道
而傳於人不有遇之何以傳之雖然聖人之於人
固不忍以不遇而不傳亦不可以不遇而不傳天
不將以吾為絶不遇而必傳天下將以吾為拂拂
之則有所不勝而絶之則又有所不悦聖人於此
難矣哉以夫子而傳顔子顔子之幸耶曰非顔子
之幸也夫子之幸也何也夫子之無難也何也遇
而非傳也夫惟遇而非傳是以傳而必遇吾嘗觀
夫子與囬言終日而囬不違其契蓋如此也契原
於順順原於遇今夫日能消氷而不能消木豈日
之樂乎氷而怯乎木哉氷與日相受而木與日相
捍故也夫子之與囬其日之與氷歟何其遇而順
順而契也然則囬與夫子之契豈夫子之言能啓
人而顔子之聴能聴人也耶夫子之言能啓人也
則難言之童啓矣囬之聴能聴人也則車馬輕䘮
之言入矣然則夫子之言言不以言囬之聴也聴
不以聴言不以言則言者天也聴不以聴則聴者
亦天也以夫子之天觸囬之天以囬之天感夫子
之天是惟無合合則遇矣夫何違之有當其未言
囬意已傳及其既言囬意無外使夫子一笑而囬
已領矣而況與之言終日耶或者曰囬何功於後
學也參如囬則無孝經矣門人皆如囬則無論語
矣有經有道猶不傳也囬也日居於韶濩鐘磬之
側而弗考弗擊使有耳者無聞焉非過歟違生疑
疑生問問生道而囬也不違也嗟乎道以言而通
亦以言而塞非言之能塞道也失之者塞之也一
失而為訓故再失而為辞章言之盛道之衰也不
有囬之學何以使學者知有妙學哉學者棄其學
以學囬之妙學則盛者衰衰者盛矣盛者未衰而
衰者未盛則囬之無功於後學也宜也謹論
　　　顔子論下
論曰顔子勇者歟夫子曰顔氏之子有不善未嘗
不知知之未嘗復行也知不善而不能不行無勇
也無勇而知知而不去是徒知而已矣是故知之
不如勇勇者患不知而已顔子知不善則不復行
非勇歟曰非也顔子知之極也勇足為顔子道哉
今夫火樂於燥而怒於擊愈擊則愈怒愈怒則愈
樂勃然發於一熒之初而欣然進於不可禦之㔟
此其勇非不俊也然勢方盛而雨驟至則一息之
間至於熄滅寒棄而不能以復振有所勇者必有
所怯也人之情初而勇久而習終則頽墮委靡而
不可起何則情固有所怠也使顔子之於不善勇
於去其一怠於罷其二則勇不如怯勇足為顔子
道哉是故勇於去不善不若安於去不善勇於去
不善則必有所不去安於去不善則無所不去顔
子之去不善非勇也安也然則顔子何以能安於
去不善曰知之極也鴆之能殺人也明矣而遇鴆
以死者夷然飲之而不悟非喜於鴆也非喜則曷
為飲曰不知也知則不飲矣天下之善何以異於水
之可飲天下之不善何以異於鴆之不可飲然人
之於不善明憎之明踐之何也豈非天下之不善
或有似於善者耶不善之似於善鴆之似於水者
也似而不知不知而不疑則亦夷然飲之而死爾
甚矣君子之學急乎致其知也知不善如知鴆則
終身而不行其不行非有所勉而能亦非有所思
而喻思而後喻則夫不喻者必出夫思之所不及
勉而後能則夫不能者必乘夫勉之所不継顔子
之不為不善固無所不及亦無所不継去思去勉
而惟照之以一知故不善之來迎者則敗過者則
逝攻者則堅彼敗且逝故初不能欺而卒不能留
吾堅故不可入夫使天下之不善雜至乎吾前而
不能欺不能留且不可入則不善之來曷嘗有而
不知知而復行哉大學曰致知在格物知茍極其
致矣物奚遁焉故曰顔子之知知之極也知而不
極猶未免不善之欺飛蟲之觸牖而求出也其身
去牖之外無毫髮之間爾毫髮而有所隔則終日
求達而不得達知而不極雖其不知者毫髮也而
於聖賢之真知則千萬里之絶顔子之知極矣豈
有毫髮之隔哉有毫髮之隔猶足以為顔子病無
毫髮之隔斯足以為顔子賀夫子曰顔子有不善
未嘗不知知之未嘗復行所以賀顔子之無毫髮
之隔也歟謹論
　　　曽子論上
論曰道不可以易言也徑則詣差則離道之難言
不差之難也夫子稱囬之愚參之魯而聖人之傳
乃愚與魯者得之學者求其説而不得則曰愚與
魯道之資也智與惠性之翳也嗟乎言之似也而
差也何也囬之愚夫子蓋嘗言其如愚而不愚矣
則囬之愚豈其真而學者猶以為真也若參之魯
夫子之言未及盡也執夫子未及盡之言而以參
為真魯參又何辞焉雖然參不病也學者病也右
愚魯而左智惠則納天下之人於莊周之瓦礫佛
老之寂滅也豈不病哉且參之魯豈其䝉然蚩暗
然昧耶子曰吾道一以貫之門人相顧莫知所依
據而參也領之以一唯䝉然蚩暗然昧者能之乎
然則參非真魯者也非魯而曰魯無乃言語之不
給文學之未敏歟言語之給文學之敏君子非有
廢也而非所先蓋言語者道之汲而汲者非道也
文學者道之寓而寓者非道也言語之不給曰魯
可也文學之不敏曰魯可也而曾非道之賊也非
道之賊而亦非道之資人之資有所明有所能能
者事之資也明者道之資也參之魯者短於能者
也非事之資而已矣非事之資而移以為道之資
道固無用於能而亦何用於不能哉謂能可以入
道者妄也謂不能可以入道者大妄也道則有可
以入者矣曰明是也參也能之短而明之卓則其
為道之資者以其卓者也今也取其短者而謂為
道之資又𣣔去其卓者而謂為性之翳不知其所
謂翳者乃參之所以為資而其所謂資者乃參之
無所用於道者也今夫錐之鋭刀之利此物之敏
者也然其能不出於錐刀之用而已窮日之力以
瑩焉曽不能以燭跬步至於鏡其規不盈尺而天
地之大萬象之衆秋毫之微一照而洞見焉以為
鏡往而鏡未始往以為物來而物未始來非往也
而無拒也非來也而無逃也則明之功也錐刀有
是哉雖然鏡之明也反而照焉則與錐刀何擇曽
子之心鏡也曽子之心非明則一以貫之之妙何
以一照而洞見也則其所謂魯者亦不能為錐刀
之敏而已不能為錐刀之敏而以為道之資則錐
刀之鈍者亦可以為鏡乎且人之學於道惟根於
一明也去明則於道何徹焉謂智惠為性之翳則是
欲反鏡以求照也豈不誤天下之後學哉故曰言
之似也而差也子曰由之瑟奚為於丘之門門人
不敬子路子曰由也升堂矣未入於室也門人之
敬不敬於吾子路無所損益也而門人可憐也聖
人之言不心造其微而貌執其粗聖人安能一一
而盡也哉子曰參也魯夫子未及盡也而参遂為
真魯嗟乎參真曾也参何病哉學者不學參之非
魯而學參之魯參誤學者耶學者自誤耶謹論
　　　曽子論中
論曰學道者必有以用道也學之而無所用之則
親見堯舜周孔而無所覿博極詩書禮樂易春秋
而無所涉洞貫仁義忠信而無所㱕何也堯舜周
孔道之人也六經道之林也仁義忠信道之器也
且其人極其林洞其噐謂之不學道不可也謂之
學道亦不可也學則學矣用則未有以用也布之
可以温故人取之以衣其身粟之可以飽故人取
以實其腹今且有人積布而不衣蔵粟而不食則
雖積蔵如丘山而夫人者不免於凍餒而死矣夫
布與粟如丘山而不免於死非不富之罪也富而
不用其富之罪也學道而不用安以道為哉曽子
曰吾日三省吾身為人謀而不忠乎與朋友交而
不信乎傳不習乎此曽子之始學也彼固有所用
之也然則曽子之用何所用用之者體之也體之
者身之也學道而至於體之以身夫然後道為吾
之有矣故夫世之學道者吾見其學道矣未見其
有夫道也學而不能有則道自道我自我也夫惟
道即我而我即道者可以言道為我之有矣曽子
之三省其身非省其身也省其身與道之一二也
身與道果一也曽子之幸也若猶二也曽子其得
不省乎省之則不二矣且夫身與道為二者豈身
非道而道非身哉道與身為一者又豈道自外至
而身從中受哉謂身非道則身安得有夫道謂道
非身則道安得有於身謂道自外至則有所至必
有所見從中受則有所受必有所盈迎其至而無
見也及其受而無盈也則道非自外至而身非從
中受也道非外而身非内則不可謂身非道而道
非身也身與道本一也一而二者不察之過也二
而一者察之功也子思曰鳶飛戾天魚躍于淵上
下察也人之一心察之之妙上際於天下極于淵
無一理之逃也而況於反是察而用之於吾身之
道乎匹夫有璧而櫝之於家既久而偶忘之不勝
其困而假匄於其鄰自以為天下之至貧也而不
知其富也三年而忽憶其璧也出而鬻之一朝而
獲千金夫千金非自外至也匹夫之所自有也有
千金而困於貧既貧則富則察與不察也當其不
察璧亦不亡及其既察璧固自若道也者吾身之
璧也學者有璧而弗察弗察而忘者也曽子者有
璧而日察之日察之而日憶之者也為人謀而忠
與朋友交而信傳道而必習學者豈無是哉有而
不有者誰之過歟曽子一日而察者三豈有脱而
不存也哉孟子曰萬物皆備於我矣反身而誠樂
莫大焉知備而不知反宜學者之無所樂也曽子
三省之學惟孟子傳之也歟謹論
　　　曽子論下
論曰無聖人之天而求至乎聖人之地其至者否
也然則其孰為地孰為天仁也者聖人之地也力也
者聖人之天也堯舜之所性湯武之所身孔顔之
所傳惟此一事故夫仁也者聖人之地也學聖人
而不求至其地是欲㱕其家曽未及門而宿於牆
之外也然則仁何事於力子曰仁之為噐重舉者
莫能勝其為道逺行者莫能至又曰有能一日用
其力於仁矣乎而冉求亦曰非不説子之道力不
足也故夫天下之重者莫重於不重之重而泰山
為至輕天下之力者莫力於非力之力而烏獲為
至羸仁也者不重之重也聖人也者非力之力也
夫惟有非力之力者然後能舉不重之重不然子
貢之辯子路之勇足以屈天下震諸子而一登聖
人之門則寂然點㢮然廢舉其辯與勇納之懷而
無所用之然則必有非力之力而後能舉此不重
之重者也蓋夫口易强而有辯也身易强而有勇
也資難强而有力也非有其天其誰實能之故曰
力也者聖人之天也無其天而求至其地無其力
而求舉其仁此楚人之所以學烏獲而死者昔者
楚人有慕烏獲之力而學之其里之父欲持千鈞
之負而適秦者聞楚人之力也而請焉楚人者欣
然而試負之然肩之而不能勝勝之而不能步步
之而不能秦强而趨焉不十步而絶筋折脛以死
學者無聖人之力而求舉聖人之仁吾懼其肩而
不勝勝而不步步而不秦也故夫烏獲可學而不
可學也有烏獲之力而舉烏獲之負可也無烏獲
之力而試焉可乎烏獲之力千鈞之負不可試也
而況聖人之仁而可試乎哉有其力而堪其負其
惟曽子歟曽子曰士不可以不洪毅任重而道逺
仁以為己任不亦重乎死而後已不亦逺乎曽子
之力庶乎聖人之力者也何也其力洪然後肩之
而能勝其力毅然後勝之而能步曽子之於仁洪
以肩之毅以步之其至於秦無難也雖然輕天下
之重者重而不之覺邇天下之逺者逺而不之慮
曽子猶覺其重而慮其逺者也子曰仁者安仁安
則重者輕夫何覺又曰我欲仁斯仁至矣至則逺
者邇夫何慮此聖人之事也曽子未及也故曰曽
子之力庶乎聖人之力者也雖然任重而能堪堪
之而不釋道逺而能趨趨之而不息秦雖去楚逺
也其庸不可至乎而況吾仁非若秦之去楚也哉
曽子也雖未能如聖人之不覺其重不慮其逺之
安也仁以自任死而後已曽子其不至於仁乎子
思曰或安而行之或利而行之或勉强而行之及
其成功一也曽子之謂矣謹論

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第八十五終
誠齋集巻第八十六
　　　　　　　廬陵楊　萬里　廷秀
　心學論
　　聖徒論
　　　子思論上
論曰道必有措手之所而後學者得以用其功邈
然如天淵然如淵則學者安所措其手哉子思曰
喜怒哀樂之未發謂之中夫不言所以處喜怒哀
樂者而止言其喜怒哀樂之未發者初無影之可
捕而況求其形哉學者求其説而不得則流而入
於槁木死灰之學夫槁木死灰之學非洙泗之學
也西學也然則學者不入於此而入於彼無乃子
思不示人以措手之所而納之於茫洋之地而然
乎子思不然也子思蓋有示人以措手之所者矣
而章句之學離之也離而不合此學者所以止求
之於喜怒哀樂未發之言而不知子思所以處夫
喜怒哀樂未發之妙則固在於言前也且子思不
云乎天命之謂性率性之謂道修道之謂教又継
之曰君子戒不睹懼不聞莫見乎隠莫顯乎微故
君子敬其獨然後曰喜怒哀樂之未發謂之中發
而皆中節謂之和中也者天下之大本和也者天
下之逹道致中和天地位焉萬物育焉蓋天下未
有無用之道而君子亦不為不蔕之言也中也者
固性之有也然性不可見而中不可能使子思曰
天命之謂性而止耳曰喜怒哀樂之未發謂之中
而止耳則此言無乃鄰於不蔕而此道無乃墮於
無用耶故子思之學不恃其性而恃其率不恃其
中而恃其致率也者循是而教焉者也致也者力
而求之者也性不可見而率性者可見中不可能
而致中者可能致則率矣中則性矣是則子思之
意也而學者不之詳也象犀珠玉絶域之産也而
人得而用之者夫固有以致之也吾性之中不如
是之逺也不逺也而不邇也則未有以致之爾致
犀象珠玉則犀象珠玉至致中則中至然則何以
致夫中曰喜怒哀樂之未發有以處之是也然則
何以處夫喜怒哀樂之未發曰君子敬其獨是也
蓋天下之理莫隠於十目之所視而莫顯於喜怒
哀樂之未發當其未發吾巳知之非吾知之也心
知之也非心知之也天知之也天且知之而曰不
顯可乎曰不顯而不戒不懼則喜怒哀樂未發之
初内不既其養外不既其閑未發而不養則其發
必妄未發而不閑則其發必肆妄與肆相遭喜與
怒相激哀與樂相戰將以致中是閑蠅蚋千百於
一室而求其静也是以君子敬其獨也敬心不以
隠顯而去留則内有養外有閑方其獨也若不勝
其衆也方其未發也若不勝其動也方其不睹不
聞也若不勝其耳目之屬也何也獨者衆之源也
静者動之機也一息之頃心與天已知之矣知而
養養而閑則一妄起一察應一肆動一儆隨察與
妄應則察至而妄者除儆與肆隨則儆至而肆者
伏妄者除而肆者伏當是之時此心瑩然真而法
矣未發而真發而非真未發而法發而非法天下
有是理乎去妄去肆而一之於真與法而中在其
間矣人有病目者不求其本而急其末以為所以
病吾目者翳而已去翳則目宜必明然去一翳生
一翳則不知養肝之過也肝得其養而目自明則
夫翳者不去而去矣喜怒哀樂未發謂之中其自
中也耶其有以養其中也耶謹論
　　　子思論中
論曰聖人之言愈大則愈微此非有所隠也微之
者顯之也言愈微故求之者愈力求之者愈力故
浚之者愈深求之力浚之深而聖言之微者顯矣
雖然後之君子有能發聖言之微而置之顯天下
之幸而君子之不幸也三人同行而入海一人得
珠焉則三人者必擠夫一人者三人者亦何仇於
一人也珠也者擠之招也遊聖門而先發聖人之
微則前有愠後有忌愠與忌並起而相競非君子
之不幸歟且君子發聖人之微非以為道也或者
不察以為學聖人而不能發聖人之微則天下將
以我為無功於聖門邀功之心生則相競之説起
競則異異則朋異之中又有異而朋之中又有朋
則以强弱怪竒為勝負爾非惟君子之不幸也亦
聖道之不幸也蓋自夫子有性習近逺之論而不
明言性之善悪至孟子則断之以性善之説於是
荀楊韓三子者各出一説以與孟子競説者以為夫
子不立論以起争而起三子之争者孟子喜於立
論之過也嗟乎夫子非不立論也夫子而不立論
而持兩端則仁義禮樂於何而折衷哉性習近逺
之説是夫子之立論也立論而微者也孟子豈喜
於立論者哉入夫子之海先得夫子之珠瞥然見
其性相近之㫖悟其真而發其微不忍自秘而分
於人此亦仁人君子用心之切者也而孟子何過
焉三子之競豈孟子起耶三子邀功之急者也三
子邀功而孟子遂為過君子於此亦難於處也哉
蓋將附三子則悖於聖人附孟子則三子者不服
然則何以處之昔者秦緩死其長子得其術而醫
之名齊於緩其二三子者不勝其忌也於是各為
新竒而託之於其父以求勝其兄非不愛其兄也
以為不有以異於兄則不得以同於父天下未有
以決也他日其東隣之父得秦緩枕中之書而出
以證焉然後長子之術始信於天下有所訟者必
有所質也中庸之書夫子枕中之書也而子思得
之中庸曰天命之謂性率性之謂道又曰能盡其
性則能盡人物之性可以賛化育參天地質之以
此而後孟子之説始信也歟性果悪耶則曰違之
所至當逆天地而戾人物矣奚其賛又奚其參人
性之有善悪善則悪不得以寄悪則善不得以居
如氷之寒而濕火之燠而燥也今曰善悪混吾將
曰氷之性燥濕混而火之性寒燠混也可乎至於
裂性而三之裂三而五之則亦不勝其勞矣蓋三
子言性而未見性者也曷為言性而未見性也不
自盡其性也自東海而趨西海必至於西海而後
盡也未至於西海而止也而曰西無海也之三子
者是也吾性一盡而育人物參天地者在焉性為
善耶悪耶三子者亦嘗進於此也乎三子者自有
性而不盡也宜其言之不徹也質之中庸而後三
子者心服矣三子非服孟子也服孔子也三子服
而後孟子之説信而後孔子之意明孔子之意明
而後性善之論定性善之論定而後天下之為善
者衆則子思之功豈不大哉子思不邀功者也不
邀功而大有功者謹論
　　　子思論下
論曰學者病乎無見亦病乎有見學而無見學之
俗也學而有見學之妙也俗則病矣妙矣而亦曰
病可乎妙亦病也妙而不反斯病矣人惟無見也
人而有見則逐於見而不反蓋世有病於能俯而
不能仰者終身不知有天也一日而其病愈仰而
見天之髙自以為未始見也而喜焉喜而不足則
終日觀天而不復視地焉坐亦觀天行亦觀天不
知逢荆棘蹈溪岳也躓而傷焉豈天使之躓而傷
哉傷生於喜喜生於見見生於不見故也學者其
初患於無見也而盡鋭以求於一見見矣其患反
甚於不見何也不見則羨既見則喜自夫人之喜
心一生也而道始逺矣非喜心之害道也喜其髙
則必厭其下喜其逺則必棄其邇喜其大則必厭
其細不知夫道也者下不二於髙邇不二於逺而
細不二於大也而二之是故崇先覺卑後學務遐
想蔑近思以君臣火子之日用為淺易以仁義禮
樂之名教為粗迹於是探混茫以為深極孤絶以
為髙而不知入於空虚無有之地舉空虗無有之
學以治身濟世此猶取夢中之飲食以濟飢渇也
不已踈乎古之君子蓋有窮百家究六合極師支
博論辨而無得也非無得也有得而無用也有得
而無用則是吾見之為病也從其見而反焉則有
得矣見不損於今亦不加於今見不異於昔亦不
同於昔至此則向之所謂百家六合師友論辨皆
非也而皆是也百家一人六合一室師友一户論
辨一口孰為髙孰為下孰為逺孰為邇孰為大孰
為細耶道之歸有在矣中庸曰道之不行也道之
不明也賢智過之愚不肖不及也夫愚不肖之不
及固離於道矣而賢智之過之乃中庸之所甚憂
而道之不行與不明乃賢智者之罪此無他見而
不反之病也又曰君子尊徳性而道問學致廣大
而盡精微極髙明而道中庸温故而知新敦厚以
崇禮是故居上不驕為下不倍夫學之功至於居
上而不驕為下而不倍此真有用之學也求其所
以然者則本於不以性廢學不以大忽微不以髙
棄中不以新忘故不以質去文嗟乎學至於此其
斯以為子思中庸之學也歟好游者以為九州之
内四海之外其山川人物非復其鄉里所有之山
川人物也竭其家以為糧以求博觀於天下三年
而貧也而倦也悔而㱕則其鄉里之山川人物即
九州四海之山川人物也而後釋然悟翻然喜學
者之學而有見見而不反蓋游而未悔者也安得
㳺而悔者與之共學子思之中庸也耶謹論
　　　孟子論上
論曰仁可得而求乎曰可仁可得而聞乎曰不可
仁不可聞則學者烏乎求曰求以不言不求以言
蓋体仁者心也而心非仁喻心者言也而言非心
言猶非心也而言可以求仁乎哉言之非心也以
言有所不能言也非惟彼心之言不能言於吾也
吾自求之吾自得之吾自不能言之矣人有生而
不能飲酒者問酒之何味其能飲酒者不過吿之
以酒之美而已若酒之所以美者雖能飲酒者亦
不能自言也非吝於告也極天下之善言酒者止
於此也就使能言而不止於此亦不能使不飲者
之知味何則吾以其言言酒而彼以其聴聴酒而
言與聴卒非酒也韓子曰博愛之謂仁程子曰非
也仁者覺也吾將是韓子則夫子之言有不然者
顔囬問仁子曰克己復禮為仁於博愛何與焉吾
將是程子則夫子之言有不然者樊遲問仁子曰
愛人於覺何與焉仁之不可言也如此然則仁不
可言則二子之論烏乎㱕曰吾將㱕乎夫子然則
夫子之論自不一也烏乎而得㱕於夫子曰吾將
由孟子以㱕夫子程子者得夫子之潜者也韓子
者得夫子之彰者也孟子者得夫子之潜與彰而
據其㑹者也孟子曰惻隠之心仁之端也又曰今
人乍見孺子將入於井皆有怵惕惻隠之心嗟呼
孟子之言仁蓋至於此妙乎然則曷謂惻隠曰是
不可謂也孟子之言及於惻隠蓋假惻隠以明仁
而惻非仁也今於惻隠之外又求惻隠之説正使
惻隠之説明而仁愈晦矣雖然試言之隠也者若
有所痛也惻也者若有所閔也痛則覺覺則憫憫
則愛人之手足不知痛痒者則謂之不仁蓋方其
不知痛痒也搔之而不醒抶之而不恤彼其心非
不愛四躰也無痛痒之可覺也至於無疾之人誤
而㧞一髮則百骸為之震何也覺其痛也覺一髪
之痛則愛心生不覺四躰之痛則愛心息孟子曰
不仁者以其所不愛及其所愛此不覺於人者也
曰人病舍其田而芸人之田此覺於人而不覺於
身者也曰指不若人則知悪之心不若人則不知
悪此覺於身而不覺於心者也以覺吾之痛覺彼
之痛則愛人以覺彼之痛覺吾之痛則自愛自覺
而自愛則何理之不悟覺人而愛人則何物之不
覆是故不愛始於不憫不憫始於不覺不覺始於
不痛古之君子以不如舜為憂此一痛也以一夫
不被其澤為責此亦一痛也故曰痛則覺覺則憫
憫則愛然則克己復禮仁也愛人仁也博愛之謂
仁仁也仁者覺也仁也何也均惻隠之心也故曰
孟子得夫子之潜與彰而據其㑹者也雖然孟子
則善言仁矣何與乎學者之事哉學者誦孟子之
言曰吾知惻隠之為仁也市門之儈終日導千金
之賈而鬻金於市㱕其家無一錢之蔵則外而不
内也孟子之言仁何與乎學者之事哉孟子曰茍
能充之足以保四海苟不充之不足以事父母學
者盍亦求其所以充之也哉謹論
　　　孟子論中
論曰學不至於聖則不至於定孟子曰天下定于
一豈惟天下求定哉惟學亦然學而不至於定則
難於守而易於奪得而(能/不)守守而不能不奪自非
聖人誰不然者求定者必至於聖而後可也雖然
至於聖而得其定矣有以定其聖無以運其聖則
是鑄金以為天地之儀某氣之至某地之震無不
應者天地則非不天地也而不能生萬物則其為
天地者特未爾學至於聖者天地也至其聖而不
能運其聖者不能生萬物者也是故運天地者非
天地者也運其聖者非其聖者也蓋天地以氣運
而聖人以智運智非仁義禮智之智也智者神之
用也以其神運其聖而後參天地澤萬世之功可
得而凝矣神冺則無所運其聖孟子曰伯夷聖之
清伊尹聖之任栁下恵聖之和孔子聖之時孔子
之謂集大成集大成者金聲而玉振之金聲者始
條理玉振之者終條理始條理者智之事終條理
者聖之事智譬則巧也聖譬則力也學者於此每
難言之而説者有曰聖人猶力賢者猶巧有曰巧
或有不能力無不至是不以巧為悦者也不知夫
孟子之意正以巧為悦也孟子不云乎猶射於百
步之外也其至爾力也其中非爾力也射者悦於
至乎悦於中乎射而不悦於中則天下皆后羿矣
天下不皆后羿是以中為悦者也蓋有至而不中
者矣未有中而不至者也是故至者中之所兼也
中者非至之所兼也故曰其中非爾力也中非力
則至非巧矣然則力者尚乎非力者尚乎聖之尚
乎智猶射之尚乎巧也孟子之所謂智即吾之所
謂神所以運夫聖者也至於聖而不能運則三子
者是也聖而運運而聖則夫子是也三子者惟其
聖而未智是故任者不能清清者不能和和者不
能清與任夫子之聖非能離於清任和也而能離
於清任和也不離於清任和夫子之所以聖離於
清任和夫子之所以智雖然以智為加乎聖則曷
為曰始條理曰始終云者非序也用也荀卿曰始
乎為士終乎為聖人始言户終言室也此序也非
用也孟子曰始終云者用也非序也始言施終言
收也有投乎吾前者無以施則不集無以收則不
正謝而不集釋老以之集而不正申商以之智以
施之聖以收之動則集集則正千轉萬變而不踰
乎同條一貫之天理此夫子之神而孟子獨見之
也壺丘子與列禦㓂射壺丘子登髙山履危石足
二分垂在外而下臨百仞之淵揖列子而進之列
子汗流而不敢進嗟乎壺丘子能怖列子爾使遇
孟子豈不敗哉壺丘子能垂足於危石者二分而
已加乎此者壺丘子能之乎孟子則能之者也夫
三子之見道者至乎聖極矣出乎聖之表而進乎
智之事者孟子也壺丘子而遇孟子吾恐壺丘子
之汗流也嗟乎壺丘子之不遇孟子也謹論
　　　孟子論下
論曰君子能輕富貴歟君子非能輕富貴也能出
乎富貴也未有以出乎富貴而曰我能輕富貴將
以輕之適以重之夫惟出乎富貴者然後不為富
貴之所誘何則此固有以破其誘也市井之人窮
日之力竭智巧以争錐刀之利人人自以為得也
登山而下視之此與蟻蚓之争糞壤有以異乎非
彼之暗而吾之明也彼方居其中而吾則立其表
也然則破富貴之誘者必立乎富貴之表者也然
則其孰為富貴之表禮義是也君子者登夫禮義
之山以下視聲利之市而明見富貴之糞壤則天
下之富貴有不破者乎夫既破之則無所用之天
下之所為汲汲於富貴者夫固有以用之用之故
求之無所用之則安以求為哉貴極人爵而富以
萬鍾反視吾身而無闗焉而有怍焉無闗則何所
加有怍則有所病得富貴也未有所加而先以自
病則富貴者真何用哉孟子曰生亦我所欲也義
亦我所欲也二者不可得兼舍生而取義者也此
孟子之所以出乎富貴而立其表也且義之必取
則生猶必舍也而不能舍富貴也耶又曰非獨賢
者有是心也人皆有之賢者能勿䘮耳一簞食一
豆羮得之則生弗得則死嘑爾而與之行道之人
弗受蹴爾而與之乞人不屑也萬鍾則不辨禮義
而受之萬鍾於我何加焉為宫室之美妻妾之奉
所識窮乏者為之此之謂失其本心此孟子破富
貴之鉅刀也歟盖簞食豆羮之非禮而乞人辞焉
萬鍾之非禮義而士君子受焉乞人之辞辞有用
者也士君子之受受無用者也何則簞食豆羮之
不受則乞人者飢而死矣萬鍾之不受士君子之
身無乃未至於死耶身未至於死則曷為受之曰
為宫室之美也妻妾之奉也知識之求也且夫疏
食曲肱聖人樂之啜菽飲水聖人以為孝也顔路
請車聖人不與也聖人之自奉與奉親與交際夫
固不以外為悦也今夫非自奉非奉親而特為宫
室妻妾知識之奉而安於受不義之富貴此為誰
計耶乞人能不愛其身之死以不離於義士君子
不能不愛奉人之具以不離於不義可怪也乎且
身無一毫之加而有丘山之損妻妾知識享萬鍾
之奉而吾身不逭乎萬世之誅豈必明者而後見
哉故孟子曰鄉為身死而不受今為妻妾知識而
為之是亦不可以已乎且乞人之心心也士君子
之心心也曰士君子之心無乞人之心可乎有之
也而失之也故曰失其本心士君子之膏肓孟子
其痛箴之矣嗟乎欲天下之不為者不可使天下
之不為也必窮其為之之由而折之孟子不使天
下之不受不義之富貴而深折其所以有用於富
貴者使天下曉然見其有用之無用也禮義之未
亡聖學之不絶誰之力哉謹論
　　　韓子論上
論曰韓子原道之書孟子以還一韓子而已大哉
韓子乎雖然其猶有不合於聖人者歟若曰道與
徳為虚位之類是也曰此乃韓子之所以合於聖
人者也聖人之道非以虚為道徳非虚而曰虚位
者道徳之實非虚也而道徳之位則虚也天下之
物惟其位之實是以莫得而入也其位不實則虚
與實皆得入而居之夫惟有以實其位之虚則其
位不可入矣韓子之言所以實其虚也且夫道徳
也者果何物也謂之無也何以不無其名謂之有
也何以不有其形惟其有名聖人之所以實之以
用世也惟其無形異端之所以入之以欺世也昔
者生民之初蓋有所甚不安也生不養死不葬居
焉而無别羣焉而無聴争焉而無決也聖人者倫
以經之具以維之仁以親之義以愧之經之故立
維之故不散親之故不相棄媿之故相憚由乎此
者謂之道体乎此者謂之徳根乎心而形乎事進
則賢至則聖熟則神皆不外焉者也聖人者以為
是足以安天下澤萬世而無憂矣孰知夫聖人之
力有所不及而遂遺聖人之憂蓋天下之未安則
惟安之求而不暇乎其他天下既安而侈心生焉
於是道德之名果能亡道德之實也天下翫其實
而疑其名也自天下之翫也而道徳之位始虚自
天下之疑也而異端之道徳始入蓋聖人之道徳
既行而天下大安天下既安而不知其所以安者
乃聖人之道徳也不知故翫舉君臣父子日用飲
食之事彼皆翫以為常而不足異也而聞聖人有
所謂道徳云者樂其名而求之不知其所以常者
即其所求也不知故疑彼以爲道徳云者必有所
甚異而世皆未之見也於是舍日用而求新竒而
異端斯入之矣何則有虚之可乘也人有居鉅室
享膏粱者久而厭之以爲是不足居不足享也而
聞山林之姦人有異説者以爲天之可以飛而昇
風露之可以食而夀也則舍其室而從焉其室既
虚則姦人者何憚而不乗以入之哉道徳者天下
之鉅室也非如曠野之空虚也而其位則虚久矣
而天下之人去其室以求其室其位得而不虚耶
異端乗之韓子塞之異端入之韓子出之韓子曰
仁與義為定名又曰吾之所謂道徳者合仁與義
言之也老子之所謂道徳云者去仁與義言之也
而後道徳之虚位可得而實矣匹夫細民見其鄰
之徙而去也則私其土田而耕之他日其鄰者㱕
焉則為匹夫細民者將遜而去乎猶將私之也老
子以空虚為道徳此私吾聖人之田者也韓子出
而仁義還則聖人之田宜誰㱕故曰韓子之言所
以實其虚者也謹論
　　　韓子論下
論曰君子之去異端非異端不去之可憂而異端
既去之足慮異端之不去蓋有能去之者矣去之
矣其患有大於未去之時何則有以去之無以處
之也如去盜焉方盜之作也紛紜震擾若無以支
持之為者於是深計以圖之盡力以角之圖之而
中角之而勝其遂無盜矣乎曰未也盜之未敗而
䧏也有不可以不受者矣及其敗也有不可以盡
殺者矣不受其降而不寛其殺不可也受其降而
寛其殺不可也蓋聚姦宄之民而驟散之散之而
無以處之則其復為盜也又有甚焉者矣天下之
入於佛老豈皆好其清净寂滅之道者哉有好焉
者有畏焉者有利焉者士之為髙者則妄意以為
此可以悟性命而超死生也則之焉此好之者也
士民之倖於福田利益之誘而慄於死生報應之
誑者則亦之焉此畏之者也愚夫細民之惰者無
能者廢疾者鰥寡孤獨者進而窺二氏則見其不
業而食不劬而居反而顧其身則茫乎無依於是
亦之焉此利焉者也韓子也固憂夫好焉者之不
可奪畏焉者之不可祛也而利焉者之無以處尤
韓子之所大憂何也好焉者可以理遷舉先王之
道而力明之以實夫位之虚閉其入而開其㱕韓
子則有原道之書畏焉者可以事曉善而祥不善
而殃此天下同見之事也烏有福田利益之妄旦
則夕生則死此天下不足怪之事也烏有死生之
怖韓子則有與孟簡氏之書弔武侍御氏之書使
韓子之言行則奪以祛何難若夫民之利焉者一
旦驅而散之其徒之爲萬者不知其㡬也散而無
以處也㱕而無以生也廢疾者坐而死鰥寡孤獨
者坐而死惰者無能者肯坐而死哉坐而死者奚
罪焉君子何忍置之於此也其不肯坐而死者不
去而為盜決而為大乱者無之去異端所以仁也
而無罪者得死所以為治也而反得乱則是不如
不去之安也是故韓子既思所以去又思所以處
韓子曰人其人火其書廬其居明先王之道以道
之所以去也又曰鰥寡孤獨廢疾者有養也所以
處也文王之治岐也必先天民之窮而無告者此
非惟既其仁也亦防其民之利於為異也三代之
時異端之不興豈特一道徳而同風俗之力歟亦
其所以處民者盡爾韓子之意真先王之意也然
則韓子曷為言之而不行曰韓子能行而不得行
者也盖有得行而不行者矣將能行而不得行者
罪耶得行而不行者罪耶謹論
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第八十六終
誠齋集卷第八十七
　　　　　　　廬陵楊　萬里　廷秀
　　千慮䇿
　　　君道上
臣聞言非尚於竒尚於用也事非難於料難於處
也竒而無用能料事而不能處此豈非士大夫進
言謀國者之大患歟昔之人蓋有長於談兵而敗
於兵工於說難而死於說言非不竒也踈於用也蓋
有知七國之必反而無以制其反能三䇿匈奴而
不能一䇿昆陽之敗料事非不明也暗於處也今
天下之士乗　聖天子求言急治千載一時之秋
而爭言天下之利病夫豈無一言之㓛於用而一
事之善於處也哉而未聞　朝廷行某人之言而
興某利也又行某人之言而除某害也夫言而無
用者言之虗聴而不用者言之棄臣不知言之不
行者其言而無用歟其聴而不用歟其言之虗歟
其言之棄歟言之虗者其責在下言之棄者其責
將㱕天下皆曰　聖天子之求言者以爲始初清
明之羙觀耳其然與否臣不得而知也臣所知者
臣將治臣之言以塞臣之責臣過不量其愚而夙
夜以思當世之故千慮一得慨然欲吐者有三十
䇿焉願有献也非敢謂有用也亦不可謂無用也
惟　朝廷財擇臣聞人主之治天下必正其治之
之主人臣之相其君必先正其人主之主而小人
敵國之欲傾人之國也必先敗其人主之主而巳
齊人懲於夾谷而謀魯也不以齊謀魯也以魯謀
魯也魯以女樂罷朝而孔行則先敗其用孔子之
主也孰為用孔子之主也非魯君之心乎越人懲
於㑹稽而謀呉也不以越謀呉也以呉謀呉也呉
信宰嚭而子胥踈則先敗其用子胥之主也孰為
用子胥之主也非呉王之心乎是故人主之有天
下如富家之産也人主之有一心如富家之有家
主也今也有千金之産而其家主者博弈焉酒色
焉與不逞之奴客狎而不嚴焉則其千金之資人
孰不視之為外府耶而其友之忠焉者不先正其
家之主而欲扶其主之家是故枝其東而西傾冨
其左而右貧世之君子之相其君也不過曰人才
之未用也民力之未裕也國未冨而兵未強也太
平之未有期而敵國外患未有巳也是皆知扶其
主之家也而未知正其家之主也古之君継體守
文不知艱難而敗其國者臣未暇言也請言其創
業之難而又自敗者隋文帝取周取陳以混二百
年四分五裂之天下開皇之治漢以來僅有此爾
其賢明何如也唐莊宗與梁對壘於河上不觧甲
者十五六年百戰而氣不折卒以滅梁其英雄何
如也二君者創業之難如此然皆身不免於禍而
國不免於亡夫興隋者文帝也亡隋者亦文帝也
滅梁者莊宗也自滅者亦莊宗也君一君也而興
亡成敗之自異也蓋前日之文帝前日之莊宗正
其主也其主正則國從而興後日之文帝後日之
莊宗自敗其主而巳其主敗則國有不敗乎蓋二
君者天下之主也二君之心者二君之主也勤儉
創業之心一變而為逸慾樂成之心主已敗矣當
其惑於女子嬖於伶人二君自以為無害也然女
子伶人之禍一發則横潰決裂而不可救卒以殺
二君之身而覆二國之祀則天下之所以治乱存
亡者夫豈階於外哉亦視其人主之主如何尓今
以　天子之聖明仁孝而加之以典學之緝兢業
如舜勤儉如禹不邇聲色如湯不盤于遊田如文
王則所以正心誠意以立其致治之主者至矣臣
猶首以為言者蓋聖人之防其心不恃其天而盡
其人不儆于危而儆于安今日邉事小息矣憂顧
小紓矣外息而内紓此治乱安危之所伏而未測
者也豈無以新聲麗色而蠱上之心者豈無以伎
巧玩好而蕩上之心者豈無以弋獵遊幸宫室䑓
榭而迎上之心者道塗相傳萬㡬之暇毬馬稍進
矣臣不敢信也而不能不懼也獨不見髙漸離之
筑耶事豈必大而後慮也漢文帝之賢與成康孰
先孰後也孰朴勤儉一無嗜好顧獨稍好射獵未
損帝之賢也而賈誼諫之曰不獵猛敵而獵田􁑧
翫細娯而不圖大患可為流涕賈山亦諫曰願少
衰射獵㫦先王之道不如此則行日壊而榮日滅
二臣者所以責文帝備也非責之備也愛帝之全
也臣願　聖天子罷毬馬之細娯而求聖賢之至
樂收召天下耆儒正學之臣與之探討古今之聖
經賢傳深求堯舜三代漢唐所以興亡之原而擇
其中以之正心㫦身日就月將　聖徳進矣則五
帝三王之治涵養於聖心而周流於天地敵國雖
強其強易弱也
　　　君道中
臣聞有天下之憂有君子之憂天下之憂憂其君
之不為也君有為矣天下之喜而君子之憂也蓋
不為之君其心遲天下之所不快有為之君其志
銳天下之所甚喜雖然喜者憂之所由寓也銳者
遲之所由伏也夫何故銳則速不以速而成則以
速而折天下之事有百全之成而無一折者乎求
其成則必有以忍其折不忍其折則無務於速也
速而折折而不忍則銳安得不變而為遲哉一朝
之有為必至於終身而不為是故君子見其初而
憂其終古之君子得有為之君而輔之以求立天
下之大㓛則必有以養其君之志而古之君子亦
必有以自養其志詳其彂而重其舉非詳其發也
恐發之踈則一發足以廢百發非重其舉也恐舉
之輕則一舉足以廢萬舉君臣之間其立也堅而
其謀也老夫是以有成老則不欲速堅則雖可折
而不可沮勝而不勇敗而不怯得而不喜失而不
挫優游容與以待天下之隙而徐制其要領蓋昔
者晉文之圖覇也二年而欲用其民子犯曰民未
知義民知義矣又欲用之子犯曰民未知信民知
信矣又欲用之子犯曰民未知禮蓋文公之志踊
躍奮迅而欲有為者三也而子犯三遏之越王之
報呉也四年而召范蠡問曰伐呉可乎曰未可也
又一年又問曰伐呉可乎又曰未可也又一年又
問焉又一年又問焉則皆曰未可也蓋越王之志
踊躍奮迅而欲有為者四也而范蠡四拒之二臣
者舉其君踊躍奮迅之氣而納之於欝抑憤悶之
地使朝夕咨嗟求逞而不得逞則無乃過乎蓋二
臣者深所以養其君之志懼其速而折折而沮也
及其國力巳強兵氣巳振事機之來而不可失勝
形之見而不可禦則破楚滅呉了此事不終朝爾
唐之徳宗其志有一日不在於平藩鎮者乎然不
勝其憤銳於遣三將而一伐一伐而生朱泚之變
也則不敢言及於藩鎮者終其身求節度則與節
度求宰相則與宰相故藩鎮之禍始於肅宗而成
於徳宗至於亡唐藩鎮亡之也徳宗豈真成藩鎮
之禍者哉速而折也折而沮也使徳宗而不速則
不折折而不沮則豈不猶可為也何遽至於晚年
之姑息哉文宗之志有一日不在於誅官官者乎
然不勝其憤銳於任訓注而一決一決而生甘露
之禍也則不敢言及於官官者終其身專制則聴
其專制詆辱則甘其詆辱故官官之禍始於明皇
而成於文宗至於亡唐官官亡之也文宗豈真成
官官之禍者哉速而折也折而沮也使文宗而不
速則不折折而不沮則豈不猶可為也何遽至於
飲恨以没哉二君之志本以求天下之大㓛而反
以得天下之大禍則不養其志之患也頃者
新天子即位之初春秋鼎盛聖武天挺超然有必
報不共戴天之心尅復神州之志天下仰目而望
庻乎中興之有日也然親征之詔朝下而和議之
詔夕出元戎之幕方開而信使之軺巳駕紛紛擾
擾以於今而國論卒㱕於和此其病安在哉盖兆
今日之和者符離之役也事不極則反不生勢不
激則變不形暄甚則雨冬窮則春理固然也戰豈
與和期哉和者戰之變也非求變也激而不得不
變也且是役也　天子之志固在於取中原也抑
嘗熟䇿之詳議之耶議之不詳也䇿之不熟也得
城而不能有也成㓛而不能善後也是故前日之
勇一變而為怪前日之銳一變而為鈍安得而不
㱕於和哉當其師之出也臣固知有今日之和也
何則　天子即位之初雖以堯舜為之亦不能以
一日而洽威徳於天下也威徳未有以洽乎天下
而欲一舉以求非常之㓛是非有成心也有倖心
爾成乎心猶未必成乎外也心則倖矣獨能成乎
外耶今日之事臣所大懼者懼　天子之志沮於
一折而虜人有以窺吾之沮而天下之禍所從生
也唐之二君蓋可鍳矣人有未冨而先急於作大
屋者屋未成而家已貧則他日一墻之頺一籬之
缺而不敢議於補葺夫一墻易𥙷也一籬易葺也
其費與屋同不同也勇於屋之大而怯於藩墻之
細則其志之沮也臣嘗讀蜀志至於劉昭烈三見
諸葛亮之事則為之太息蓋昭烈以漢之裔欲誅
曹操以復漢室此昭烈之雅志也然得徐州則失
徐州得豫州則失豫州敗於吕布又敗於曹操奔
走狼狽於荆楚之間而無所於㱕冝其憊而復自振
也而其見亮曰孤不度徳欲信大義於天下而智
術淺短遂用猖獗至于今日然志猶未巳嗟夫昭
烈者是時已老矣衰敗屢折而志猶未已此亮之
所以樂於委身而願効其謀者也彼其徒手而成
鼎峙之業其以此哉今　天子以天下之半帯甲
百萬表裏江淮安坐而指揮天下之豪傑以圖恢
復　祖　宗之業而澡靖康之耻進則成混一之
㓛守則成南北之勢何至於以一小折自沮而汲
汲以議和哉臣願　天子堅昭烈之志而毋以唐
之二君自處則中興之㓛天下未絶望也
　　　君道下
臣聞聖人之伸於天下也有神而其屈天下也有
威威蔵於神故其威不測神行於威故其神不狎
蓋天子以一身立天下之上其力為至孤立而不
失其立則治而興否則乱而亡其勢為至危然以
至孤之力而天下附焉以至危之勢而天下憚焉
附焉則不離憚焉則不抗不離故孤者強不抗故
危者安孤轉為強而危反為安則神與威在焉故
也神去則天下離之矣威脫則天下抗之矣天下
離與抗而後孤危之形始見聖人之神與威獨可
頃刻脫而去之而不執而留之哉然則其孰為神
孰為威聞之曰表無當於裏而裏非表則不存右
無當於左而左非右則不全物固有睽而合殊而
同二者是故淵非龍也而龍之神在於淵山非虎
也而虎之威在於山何也龍不淵而陸虎不山而
柙則龍虎之神與威不在龍虎而在童子之尺箠
矣故龍不可離於淵虎不可離於山而人主不可
離於柄柄也者人主之山淵也歟上執其柄則神
與威不在於下下竊其柄則神與威不在於上觀
柄之所在而治乱見矣執柄以明用明以公而害
明者偏也進退人才罷行政事號令之出納賞罰
之可否此豈非人主之柄歟其柄一去則所謂人
主者人主之名存而人主之實亡惟天下之至明
者能使是柄在已而不去夫何故天下之至明者
其初天下未測其明也未測其明則下必有以嘗
之否則欺之取天下之所是而雜之以非取天下
之所非而乱之以是以探其上而幸其惑是謂嘗
嘗而不動也嘗而動則易其真是者而誣之以為
非蔽其真非者而文之以為是是謂欺故古之明
君居明以晦以俟其所嘗而出晦以明以破其所
欺彼狎吾之晦而嘗者至矣嘗則継之以欺然後
吾之明一發焉則割然出於其所嘗之外而卓然
不墯於其所欺之中夫安得不服則其柄冝誰㱕
故曰執柄以明齊威王有焉一人之明必合天下
之明以為一人之明者天下之公明也以一人之
明廢天下之明者一人之私明也古之君有百發
而天下不服有一發而天下大服則公與私之異
也然則其曷為公不罰天下之所同賞天下之所
同罰顯詢而不隂求衆問而獨決顯詢而不隂求
則姦不召矣衆問而獨决則同者不欺而欺者不
行矣於是擇天下之善悪大且顯者而賞誅之則
明一用而天下不以為察故曰用明以公舜有焉
古之君失其柄者皆暗者也暗則失其柄固也而
愈明者愈失之何哉明者多恃而善疑此偏之所
從生也明則偏矣偏則不明矣蓋恃者以明出於
已為矜而以明出於人為媿疑者以親暱為可信
而以公卿大臣為可防以明出於人為媿則舉朝
不敢有言非不言也言而莫之入也以公卿大臣
為可防則舉朝不敢有為非不為也為而奠之行
也當是時天下之柄亦可謂不移於臣下而天子
之勢可謂尊矣而君子未敢賀也何則收於前而
移於後防其一而不防其一也公卿大臣不得以
議之於公則親暱小人得以侵之於私天下之人
伹見今日行某事也明日用某人也而不知其所
從來也非謀之於左右也非謀之於諸大夫也非
謀之於國人也豈天子徧察天下之事而盡識天
下之人歟或曰此官者之力也或曰此外戚之力
也或曰此宿昔倖臣之力也夫是三人者天子以
為親暱而可信也不知其乗吾信而逞其姦也以
為隂可以助已之明而外不知也不知其敝已之
明以盗其柄也其初不疑其姦其終禍其國故曰
害明者偏也漢之元成唐之徳順有焉春秋傳曰
捨大臣而與小臣謀楚莊王曰無以嬖御士嫉莊
士偏聴生姦獨任成乱鄒陽所以言於梁兼聴則
下情通偏聴則下情壅魏證所以言於唐少師乱
隋子翬弑隱禄産危漢朱异亡蕭奈之何漢唐數
主之不悟也今以　主上之聖明而躬攬天下之
柄豈容有漢唐季世之事雖然漢成帝知悪石顯
而不知王鳯即顯也唐憲宗知悪王叔文而不知
皇甫鏄即叔文也非不知也明於人而暗於已也
臣願　聖天子以古而察於今蓋當石顯王鳯裴
延齡王叔文用事之日元老大臣之廢退蓋有出
其意者矣姦邪小人與夫戚里侫倖蓋有介其援
而至宰相侍從固結而不觧者矣蓋有忠臣義士
排之不勝而反被其禍者矣此天子之柄所自移
而天下之乱亡所自出者也　陛下聖學髙明洞
視萬古讀之至此以為是耶非耶盍於燕間之餘
思漢唐群小之禍而以此數事黙觀而深省焉今
日其無是事乎可以自慶而塞其未至之門其有
是事乎可以大懼而技其所植之根察之察之又
重察之逺邪枉而親正士則自宰執至於侍從經
筵䑓諌館閣之臣孰非　聖天子之腹心耳目哉
政事也人才也號令也賞罰也疑焉則以問之是
焉則以行之非焉則以詰之欺焉則以罪之不一
從不衆違則堯舜之聖一武而至矣豈若漢唐四
君盡踈千萬人而獨信一二親暱小人也哉為虺
必蛇履霜必氷臣不勝忠憤
　　　國勢上
臣聞善立國者以人成天而不以天敗人蓋國之
所以廢興短長者天也而所以使其廢興短長者
非天也(惟人/人也)為能成天惟天亦能敗人非天之敗
人也人實恃天以自敗而天亦不能如之何也且
夫國於天地有與立焉古之國蓋有至弱而存有
至强而亡者蓋有一再傳十餘年而遂滅有三四
十世七八百年而不絶者夫强者冝其不可亡一
再傳者皆艱難創業之君冝其不可滅而乃至於
滅亡何也弱者冝其朝不及夕傳世至於二三十
君之後大抵不驕則怠冝其無以自立而乃至於
長存又何也求之而無其形䆒之而無其端故曰
天也國一國也有昨廢而今興有既亡而復存君
一君也有朝弱而暮强有前衰而後盛夫豈不以
人乎哉故夫善養身者能延既絶之年善謀國者
能延既衰之祚人之所至天亦至焉故曰人也自
堯舜禹湯文武之為國計與孔子孟子之徒為世
主言者大抵言人多於天而言天寡於人則憂夫
有國者之以天敗人也臣竊觀天眷我　國家已
徃之験以卜方來之祚則知商周歴年之數未足
為國家喻也臣蓋喜而憂之喜者天也而所憂者
人也方逆虜為靖康之役彼謂天下無復國家有
也而民心依依戴其舊君我是以有南京之立方
逆虜為維揚之役彼謂深入窮侵之計不淺也而
風潮効靈一隔千里我是以有海道之安方逆亮
為江上之役彼謂投鞭於江可以利渉也而千艘
一炬虜酋投首我是以有江海之㨗則天之維持
全安我國家者屢危而屢不危愈揺而愈不㧞其
眷何如也則　國家子孫萬世帝王之業了了在
人目中矣雖然天之所以天者盡矣而人之所以
人者果盡也耶臣不得而知也果不盡也耶臣不
得而知也臣獨怪夫赤白囊一至則廟堂騷然而
失措某所未有備某所未有兵募市人招武勇以
為臨時應卒之計講觧之義一許則君臣欣然而
相慶罷戎幕散舟師徹邊防息憂顧以享安逸無
為之樂既君臣欣然矣而邉塵又動也則騷然之
色復見既廟堂騷然矣而和議又集也則欣然之
心復生此何為者耶千金之家不幸而大盗為之
鄰前有父兄不戴天之讎而後有盡盗吾千金之
産之意彼大盗者日夕聚悪少治兵刄伺間隙以
圖我而未有以乗也則陽謂我曰吾與若為好也
所謂千金之主人者將遂毁藩墻投挺刄晏然盤
樂飲酒而不為之慮乎抑將外姑與之好而隂益
為之備也嗟乎千金之子能不忘於盗而為天下
國家者不能不忘於敵天下之憂復有大於此者
乎則所謂以人成天而不以天敗人者臣所不敢
知也蓋臣聞之古之敵國對壘而未有息肩之期
者其處之大略有四一曰謀二曰備三曰應四曰
墮何謂謀書不甘食夜不安寢君臣日夜蹙頞相
顧以敵讎未滅為大憂以天下未一為大耻以宗
廟社稷未有萬世不可亡之實為大懼收召豪傑
選馬勵兵深謀宻計期於必取所謂卧榻之側豈
容有鼻息雷鳴者　太祖皇帝所以建一統之業
也何謂備謀人而羽翼未成也機㑹未至也釁隙
未生也則遂不謀人也耶我不彼謀彼必我謀是
故防之也豫而備之也周修政刑求人才深溝髙
壘積粟治兵恐懼儆戒常若一日而敵三至也夫
是以屹然有不可犯之堅動則可以制人静則可
以不制於人為客則可以百全為主則可以萬全
矣繇仲謀之所以走曹操也何謂應欲為謀人而
不能舉欲為備人而不能勞政事紀綱守其常兵
甲士馬因某舊其國不至於大治而亦不至於大
乱敵不至則不慮其至敵至則徐應其至夫不慮
其至而徐應其至者非有萬全之素也盡於一決
以幸一勝爾故其勝也幸也非計也宋文帝之所
以支佛理也何謂墮既不能謀又不能備既不能
備又不能應苟於安而不知危伏於其中媮於樂
而不知憂寓於其間狎於敵人之詐而不悟墮於
敵人之計而不疑至於覆亡其國則曰天也呉之
所以誤於越也謀人者其國興備人者其國安應
人者其國僅存而墮於人者其國必亡有國者可
不深懼而謹擇於此四者乎臣竊觀　朝廷今日
之大計而深所未諭也謀耶備耶應耶墮耶蓋亦
不出於應而已矣敵至而能應愈於不能應非不
可也而未善也何則餒而始學稼渴而始浚井得
為善理家者乎且平居不為萬全之䇿而緩急乃
幸於一勝之㓛可以勝也而不可以必勝也可以
幸也而不可以數幸也臣懼　朝廷今與虜人講
觧之後輕信其情而不防其詐也歴下之兵一觧
而淮隂之師至鴻溝之境一分而垓下之禍作此
徃事明也臣願　朝廷深為之備以待不測之警
而後立國之大計臣得次第而歴陳之
　　　國勢中
臣聞聖人不幸而當天下分裂之際者有所謂萬
世之業有所謂數百年之業國無兩存無兩亡非
有北無南則有南無北爾有能舉天下之二而一
之此萬世之業也盡地以相伺據険以相拒攻則
不足守則有餘此數百年之業也今　聖天子既
懲於一舉而折則萬世之業其成未有形而其發
未有候也而數百年之業亦獨擾擾而未求所定
岌岌而未見所立則亦可謂不能也已非不能也
能而不為也非不為也為而不果也果則為為則
能矣昔司馬晋内有王敦蘇峻之乱外有劉石之
敵晋冝不能乎晋也而無病乎江左十葉之基劉
宋之初譙縱梗蜀盧循逼都下而姚氏慕容氏拓
䟦氏沸中原宋冝不能乎宋也而無害乎南朝數
百年之祚晋宋之君何人哉使朝廷當此時將不
為國乎雖然此猶有天下之半也至於七十里而
興商百里而造周湯文何人哉　朝廷當此時將
不為國乎雖然此猶有土也至於漢高帝一剣之
外無餘物光武一牛之外無餘資而以創業以中
興二君何人哉　朝廷當此時又將不為國乎嗟
乎以髙光為之能以無國為有國也以湯文為之
能以一國為天下也以晋宋為之能以危國為安
國也然則天下豈有不可為之國哉亦存乎其人
如何爾今也無敦峻譙盧之猖獗外無劉石之英
雄而獨當一米亡之金虜而又以全楚為家呉越
為宫此楚莊呉闔閭子胥種蠡之所以強覇用武
之國也西控全蜀南擁荆襄北據長淮此髙帝先
主孫仲謀楊行宻之所以興起之根本也鉅海限
其東而三江五湖繚其南北此古之六朝所恃以
為不㧞而不可兼得者也引也蜀之饒漕江淮之
粟市西戎之馬而號召荆楚竒才剣客之精銳此
漢唐之所仰以為資者也奄是數者而有之而日
夕惴焉不能以自存常若敵人之制其命是挾千
金而憂貧有孟賁之力而憂弱者也故曰非不能
也能而不為也非不為也為而不果也使
天子一日断自一心不惑群議卓然挈吾國而大
有所建立則萬世之業為之有餘也而况數百年
之業哉獨患乎因循頹墮忘其我之所可惜而徹
其敵之所可忌者而已矣蓋吾之所可惜而吾不
惜則凢所可惜者無所徃而惜無所徃而惜者亡
之所從開也彼之有所忌而吾不示之以其所忌
則凢所可忌者無所徃而忌無所徃而忌者冦之
所從召也昔者秦之滅六國非秦能滅六國也六
國實自滅也不思乆長之計而茍一日之安爭先
割地以求和於秦地朝割而兵夕至蓋六國之君
臣其初以為尺寸之地不足惜也不知夫國之亡
乃自不惜尺寸始非尺寸之地能亡國也尺寸之
不惜則不至於亡國則不止頃者虜人求唐鄧則
與唐鄧求海泗則與海泗此何為者耶人有禦冦
而不禦之垣之外乃毁垣以納之曰吾將拒之户
是得為善禦冦者乎夫室以户存户以垣存也垣
毁是無户也室其得存乎蜀失漢中而劉禪降唐
献淮南而李景蹙　朝廷獨不見之耶此臣所謂
患乎忘其我之所可惜者也漢髙帝之西入關也
兵之所至迎刄而觧如此其銳也以仁義之師乗
暴秦之亡如此其易也以髙帝自將而子房為之
謀如此其全也而不敢越宛而撃秦非宛之能重
秦也能病漢也蓋宛者漢之後顧之病也宛一下
則漢何病焉使秦人先得漢之所忌遣一將固守
而不下則秦未易以歳月入也異時朝廷舉長淮
數千里而視之如隙地不葺一壘不置一卒使冦
之去來如入無人之境此何為者耶議者猶曰是
時虜之創痍未盡瘳而勢力未全盛也而今者狠
然有窺吾淮甸南下牧馬之意朝廷儻復如前日
置淮於度外則天下之大禍至矣虎之所以不可
捕者穹崖深林入者凛然而又羆游乎其前豹伏
乎其左此人之所以甚忌也使羆與豹皆去而虎
立於途人孰不操戈以制之哉臧質壁盱眙而佛
狸亟還劉仁瞻堅守壽春而周師未得志
朝廷獨不見之耶此臣所謂患乎徹其敵之所可
忌也大抵敵人之求可以無與天下之地可以無
守可以守可以與者貨也可以無與者地也可以
無守者已失之地也可以守者未失之地也可以
無與而與焉可以守而不守焉今之大患不在此
耶蓋逆亮甞求漢淮之地矣而　光堯不與之地
而與之戰臣願　朝廷以　光堯之塞逆亮而塞
虜之貪如蜀如荆襄如武昌如沿江　朝廷固嘗
嚴守備矣臣願今日以待沿江之工而待淮凢淮
之要害之地虜之所必攻者巨鎮如廬壽廣陵者
則各擇一大將委以一面而付之重兵至於其宅
州郡則多其壁壘而葺其城池城池堅則可攻而
不可下壁壘多則㓂有牽而不敢越有大將重兵
以居要則沿淮之州有所恃而無所懼兵法所謂
常山之虵者此也蓋固國者以江而不以淮固江
者以淮而不以江而今之說者或曰淮不可守而
江可恃嗟乎不恃江者江可恃也恃江則江不可
恃矣昔者陳後主盡召江此之諸將以朝正而韓
擒虎賀若弼掩其虗以至江上陳之君臣猶曰天
壍必無可濟之理且引周齊之兵五來皆敗以待
隋言未既隋師濟矣甚矣夫江之誤南國也非江
誤人之國也恃之者誤之也宫之竒曰號虞之表
也唇亡則歯寒江者淮之號也淮者江之虞也
朝廷其勿恃江而恃淮勿恃淮而備淮則數百年
之業可得而議矣不然臣恐未可以一朝居也或
者又曰守淮善矣其如淮地之空曠何若夫江者
紀涉所謂備之不過數處直差易爾是不然有淮
而後江者吾之江也無淮則江者非獨吾之江也
亦敵之江也全而有之猶恐失之而况分之哉且
吾之有淮以為空曠也使吾不有而虜有之彼以
為空曠耶彼將居而耕耕而守守而伺則吾之一
喘而彼聞一動而彼見人惟有所不可測而後不
可圖引冦以自逼而日夕與之相目於一水之間
則國尚可為而敵尚何可備哉故夫江者誤人之
國而紀渉之論又誤人之江者也且呉人者欲淮
而不得也非得淮而不欲也吾則有呉人之所無
而又可棄吾之所有耶臣是以流涕而極言至此
　　　國勢下
臣聞有為者必為其全何謂全不福其福不利其
利是謂全夫為國者何嚮非福何擇非利而曰不
福其福不利其利何也非不福其福也不福其禍
中之福也非不利其利也不利其害中之利也夫
何故貴乎福者貴其福而無禍貴乎利者貴其利
而無害曰福焉而禍之所寄曰利焉而害之所蔵
是無福賢於福而不利賢於利也故曰有為者必
為其全不福其福不利其利是謂全今夫徑寸之
珠潜於驪龍之頷而襲於萬仭之淵人將語我曰
珠可得也其信者智乎其不信者智乎冝若信之
者之智也殊不知身與珠孰重陸與淵孰安捐吾
身而珠可得猶不為也况身可捐而珠不可得耶
今士大夫孰不曰中原吾之舊物可取而不可棄
雖然意則忠矣言則快矣而為國計則未也䇿今
者不以今而以古料後者不以後而以今古者今
之鏡也今者後之柢也盍觀之東晋乎蓋甞有幽
并矣至王浚劉琨亡而幽并亦亡又嘗有河南矣
至祖逖亡而河南亦亡非數子之死而始亡幽并
河南也數子之未死而幽并河南已亡矣蓋其存
者名也其亡者實也盍觀之劉宋乎蓋嘗得関中
矣至髙祖還而失関中又嘗得淮北矣至明帝北
討之敗而失淮北非高祖之還明帝之敗而始失
関中淮北也髙祖之未還明帝之未敗而関中淮
北已失矣蓋其得者名也其失者實也聞之曰雖
鞭之長不及馬腹何則㓛視時為成毁時視天為
盈虗天之所至時亦至焉時之所至㓛亦至焉未
聞時先天而得㓛先時而就者也是故天與時相
遭則以百敗之漢髙帝取百勝之項羽天與時相
違則以劉葛之雄傑孰視孱弱之曹否靖康之初
金虜之北㱕也河北嘗為吾有矣紹興之間金虜
割地見還也河南長安嘗為吾有矣逆亮之冦也
海泗唐鄧又嘗為吾有矣隆興之舉也符離又甞
為吾有矣有則有矣而卒不有焉何也時也非時
也天也然則古之舉亦足以為今之懲今之事亦
足以為後之規矣是故為今之計和不如戰戰不
如守和則懈戰則力故曰和不如戰戰則殆守則
全故曰戰不如守昔呉大帝時諸將各欲立㓛多
陳便冝帝以問顧雍雍曰兵法戒於小利此等欲
邀㓛名非為國也茍不足以損敵所不冝聴蜀將
姜維每欲大舉伐魏費禕曰吾等不如諸葛丞相
丞相猶不能定中原不如保國治民無決成敗於
一舉嗟乎呉其以雍為懦而蜀其謂維為壯矣雖
然未見其害雍信懦而維信壯也及諸葛恪以輕
動無㓛而民怨姜維屢出黷武而國亡則顧雍費
禕之言猶噫　宋徳當天卜世萬億虜罪稽天亡
不及夕待智者而後喻也然日有中昃月有盈缺
天之道也而况國乎天之於我國家蓋必有時矣
可以俟不可以躁蓋聖人之於時所不能者二曰
去曰來所能者二曰待曰乗臣願　朝廷盡人事
以周其待待其來而決其乗不以小利而輕試吾
之大技不以小鈍而中怠吾之大計則中興之全
㓛不在今日在何日耶燕甞欲圖符堅慕容農曰
取果於未熟與自落不過旬日然其難易姜悪相
去逺矣金虜之強不過符堅其君臣萬萬不及堅
朝廷盍少待哉
　　　治原上
臣聞為國者其患在於有敵而無暇有敵而無暇
則其立也不固而其應也不詳非立之不固而應
之不詳也欲固而無暇於固欲詳而無暇於詳也
何也有敵而無暇則休息之日常不加多而戰闘
之日多故居者頁擔以立田者操兵以耕而守者
被介胄以卧休息之日少故有心不及運有口不
及議而有智有勇不及施夫如是立安得而固應
安得而詳哉天之生萬物者春也而生春者非春
也日之明萬物者晝也而生明者非晝也春不能
生春則生春者冬也晝不能生晝則生晝者夜也
何也冬者天之暇而夜者日之暇然則和也者戰
之暇也歟雖然為國者患無其暇亦患有其暇有
其暇而用其暇者暇也有其暇而安其暇者偷也
是故暇能福人之國亦能禍人之國孟子曰國家
間暇及是時明其政刑雖大國必畏之此用其暇
者也又曰國家間暇及是時槃樂怠傲是自求禍
也安其暇者也越王㑹稽之役請成於呉呉以為
真請也不知夫越之將求其暇而用之也是故王
女女於王大夫女女於大夫士女女於士勾踐不
耻也輸以寳噐玩以女樂勾踐不愛也惟不耻故
有以復其所大耻惟不愛故有以保其所甚愛㑹
稽之栖耻之大也社稷之存愛之甚也夫惟其小
者無所耻無所愛故國中之民疾者吾得以問死
者吾得以葬冨者吾得以安貧者吾得以與賞罰
物備吾得以審車馬兵甲吾得以具夫是數得以
者盡而呉固在其股掌矣彼夫差者方且疲於伐
齊之行驕於黄池之㑹而不知越人固已制其死
命蓋越得其暇而呉不得其暇越用其暇而呉無
暇之可用此之謂暇能福人之國北齊與周不兩
立也非齊併周則周併齊爾而齊主恃周冦之小
息君臣謂一日取快可敵千年至有無愁天子之
號周師之克晋州也猶曰小小交兵乃常事故齊
亡陳之與隋不並存也非陳併隋則隋併陳爾而
陳主恃隋人之交聘君臣謂王氣在此敵何能為
至於縱酒賦詩而不輟隋師之濟江也陳主尚醉
守江者亦醉故陳士此之謂暇亦能禍人之國
今天子即位五年於此矣頃者　天子之所以宵
衣旰食公卿大夫之所以竭心盡慮者惟支持强
冦一事而已至於法度紀綱教化刑政之具所以
開中興而起太平者皆未及也非不及也無暇於
及也今者講觧既成邉候不警是猶謂之無暇歟
有暇矣而廟堂之議所謂法度紀綱教化刑政之
具又不及焉臣不知　天子之所以宵衣旰食公
卿大夫之所以竭心盡慮者何等事耶將以講解
而偷朝夕之安耶將未忘中興之計而猶有意於
堯舜三代之法也若曰偷朝夕之安則齊陳之禍
可以懼矣孟子之言可以儆矣若曰未忘中興而
有意於太平之治也則臣不知其未忘者何䇿而
有意者何議也臣伹見今日出令曰申明條法而
已明日出令曰士民不得服凉衫而已不知天下
之事猶有大於此等否耶抑亦深謀宻議天下不
可得而見耶臣甚懼焉昔晋武帝臨朝惟談平生
常事而不及於國家逺略何曽知其必乱王導辟
王述為掾既見首問米價君子是以江東之不振
也今日之施得無與談常事問米價者類耶夫無
暇則憂有暇則休天下之事百變如雲萬轉如輪
一且敵人又動則又曰無暇臣不知法度紀綱教
化刑政之具所以開中興起太平者何時而可議
哉詩曰淇則有岸隰則有畔今欲治而茫無畔岸
臣欲不懼得乎
　　　治原中
臣聞天下之不治非起於莫之舉常起於舉而莫
之隨舉而莫之隨則上之人自舉而自廢一政之
出一令之行十人聴而一人不聴冝未害政令之
流行也而政令人不行未始不自一人不聴始夫
何故十人聴而一人不聴則十人者必觀夫一人
者觀之者試之也試淵以綆試刄以以堅而試十
以二者不聴而上不問則十者之聴亦將反而為
不聼古之聖人必有以杜天下之觀以弭天下之
試以齊夫天下之聼夫天下且相與觀而莫之見
試而莫之測則天下之聼安得而不齊天下之聼
齊則吾欲前而前欲却而却欲左而左𣣔右而右
惟吾之為無不隨者當此之時天子患不舉爾舉
而大有為焉夫誰我禦　今天子非無神聖英武
之資非無開中與起太平之志然五年之間殊未
有以大慰天下之望求强而得弱求治而不得治
此其病安在哉公卿大臣後國而先家先身而後
君莫肯横身以當天下之大難搢紳士大夫甲可
乙否各求其說之勝而上之人不知所定三軍之
士天下之民玩習於偷隋雖作之而不起令之而
不從是故天子有其資而無其扶有其志而無其
應一舉而天下不随則自罷而已矣此豈非中天
下之觀墮天下之試而未有以致天下之齊故歟
然則何以致天下之齊將有以齊天下必有以聳
天下將有以聳天下必有以變天下小變則小聳
大變則大聳小聳則小齊大聳則大齊方歳之新
乾坤之晏温動植之寕止豈不可樂哉而一坐笑
談未竟之間或失色於迅雷之驟驚慢者肅伏者
興勾者逹天地造化之政令彂於頃刻而遍於四
海莫敢或玩而違之者變而聳聳而齊也玩而不
變堯舜禹湯文武不能以為治湯継夏則變夏夏
之政禹之遺也武継商則變商商之政湯之遺也
後之言治者必曰不復三代則不可而湯也不復
禹而變禹武也不復湯而變湯是二聖人者豈捨
彼之成從我之矜者耶變之者復之也湯變夏之
政而湯之治復乎禹武變商之政而武之治復乎
湯非復而何期於治不期於政要其是不䘏其異
故湯武一變而天下聳然而更新　陛下蓋継
光堯者也継　光堯而變　光堯可乎非變
光堯也自變其變也且　光堯曷嘗不變異時治
極而弊亦極紹興之初一變而純用元祐之政以
作天下之偷故風采凛然至今使人興起其後權
臣柄朝恭已既乆一旦赫然黜姦黨收威令以還
朝廷之尊故破強敵授　聖子出於一日之獨断
而天下不知其所自來　陛下即位五年而未大
治則　光堯之所以變之之方獨得而緩也哉變
必有(要/要)必有先今之變其孰爲要孰爲先聞之曰
法不必行不如無法人不任責不如無人今天下
之大患不在於法之不備而在於法之太詳不在
於賢人君子之不衆而在於人才之太多何者法
備而不必行人多而不任責故也然則今日之事
欲一舉而變之盍亦刋其法之繁以必天下之從
一其人之責以閉天下之遁而後天下可爲也昔
者唐虞象刑而夏后肉辟三千漢髙祖約法三章
而武帝増至三百五十九夫以法之繁簡而較其
㓛夏之治冝過乎虞而髙祖之治冝不及乎武帝
而乃不然則法果在於備乎晋范文子有㓛而㱕
則曰卻克之教也臣何力之有至庾亮敗於張曜
而啇融言於陶侃曰將軍為此非融所裁周公曰
惟王有成績而梁武侯景之禍蓋生於朱异也异
不職其咎而使武帝㱕之時運夫古之君子㱕㓛
於主將而後之君子㱕過於主將古之君子㱕㓛
於其君而後之君子不任其過而使其君自任其
過人之不肯任其責也如此今也兼歴代之憲承
列聖之制法不可謂不備法備而不治則非不備
之罪也備而不必行之罪也科舉任子之所取軍
㓛之所奏動以千計才不可謂不多才多而不治
則非不多之罪也多而不任責之罪也臣何以知
法備而不必行法之說曰茗之私鬻者其罪流民
之不飲酒不茹葷而習妖教者其罪死夫罪至於
流與死不為不重矣而鬻私茗不肉食者不止也
何也有重法無重刑有重刑無重罪也非無重罪
也不勝其重也非不勝其重也不勝其衆之衆則
難於重重則難於必且夫以銖兩之茗易錐刀之
利則執而流之至於小民以貧不能自存則絶肉
味以求一糲之飽則又執而殺之以情而言君子
亦有所必不忍者矣必不忍之心生則必不行之
法見民見其法而不見其心則曰上之法皆然也
法者驅天下之具也其具廢則其驅弛有急而求
其從其誰從之臣何以知人多而不任責人之情
固有所欣有所憚宅清顯而享豊腴此其欣也應
紛擾而當危難此其憚也天子者執天下之所欣
以招天下豈以苟恱天下之私哉捐之以欣蓋將
屬之以所憚而今之士大夫自許以勇於所憚以
邀其所欣既得其所欣則避其所憚無事之時服
章焜煌步武虗徐天子出而臨之雖虞之野無遺
賢周之濟濟多士未足喻也然寺監者曰吾曷不
䑓省也郎曹者曰吾曷不侍從也侍從者曰吾曷
不宰執也宰執者曰吾曷不二十四考中書也階
嬖倖以進名曰捷徑挾謟曲以進名曰稱㫖植黨
以進則名曰客聚㰸以進則名曰才朝攘夕爭患
失而憂不得一何勇也至　朝廷卒然有一意外
之事天子呼某人而問之則曰臣何足以知之又
呼某人而委之則曰臣何足以奉明詔貪者求免
事而不求免官畏者求免官以逺避其事又何怪
乎惟其勇於彼是以怯於此而　朝廷不悟也且
豈有身為上宰而　天子使之将兵以禦敵則以
親病辞者天下有緩急而宰相尚不可使則它人
安得而使之使之則曰彼實為宰相予焉能戰臣
愚欲深詔有司刪法令之細而不急者大而不可
行者重複而可以弄者如　太祖皇帝時法度簡
而要明而信設者必用存者必行不與天下為戲
庻㡬天下之可驅天下雖無事也不測而擇一事
大而且難者詢之衆而遣一所厚之大吏為之避
而不為則誅如唐太宗之斬盧祖尚為而敗事則
誅如舜之殛鯀則天下之怯可以一變而為勇夫
天下之人可驅而天下之怯皆勇則國可強而敵
可取開中興起太平臣心了然見其易易爾
　　　治原下
臣聞政以令而行亦以令而不行令焉而政不行
非天下真敢慢天子之令以違天子之政也或者
天子有令而自慢之爾人惟不自慢也人而自慢
則天下孰不慢之夫固有以召也且天子之令天
下也豈不欲行其政而曷為自慢其令自慢其令
者生於出之不審而壞於發之不一不審故可快
而不可行有言而不自實始乎喜卒乎怨不一故
發而悔悔而更今日而發者至明日而更者至将
從其發者乎從其更者乎不審者欺天下者也不
一者惑天下者也令至於欺而欲民之信令至於
惑而欲民之不疑是盡宫以與人而曰能館指千
蹊萬逕以導人而責其皆詣也而可乎周家之盛
也天子深拱於京師而象魏所揭木鐸所振誥命
所被衆至於六服群辟外至於九夷八蠻極至於
海隅出目奔走俯伏以聼王命至於其衰則犬戎
所攻鄭伯所射子帶子朝之所逼而四方諸侯閉
户髙枕而莫之救召之而不至喻之而不聞賞之
而不恩詰之而不威此二者何為其然也蓋嘗求
之成王以翦桐興而幽王以舉烽亡如此而已矣
翦桐戯也舉烽亦戲也而興亡異焉則信與不信
之異也且不以㓜而恕不以戲而誑則天子豈有
一言之欺天下而天下亦豈敢忽天子之一言哉
彼烽者警急之耳目也無警而舉之召諸侯而誤
之後能終無警乎後而有警有警而非則孰不以
有警為無警非誤為真(歟/誤)一令之不信乃至於殺
其君以敗其國不信之禍一至此哉臣嘗讀易至
於渙而得其說其象辞曰風行水上渙其爻辞曰
渙汗其大號夫號令一也既取於風之行水又取
於汗何也今夫風與水相遭也為卷為舒為急為
徐為織文為立雪為湧山細則激激滌滌焉大則
洶洶輷輷焉不制於水而制於風惟風之聴而水
無拒焉成周之盛非風也歟若夫人之身汗則安
不汗則疾既汗而復入者疾入而出者猶有瘳也
入而不出則不可為矣幽王之病非汗之出而入
入而不出者歟然則令之必行欲如水上之風而
令之不行則如復入之汗聖人之作易前之說以
為天下之師後之說以為天下之資也臣竊觀今
日之號令何其異於作易者前之說所云者耶糴
於民而用夫所謂交子者此亦一利也然臣不知
止以利官歟抑以利民歟止以利官則恐非
朝廷之所忍為也利民則臣未見其利也何也官
用之於民民亦用之於官則上下均利也今也糴
則用之於民至兩稅之輸而民以與官則官不受
與官而官不受則民持此將焉用之　朝廷蓋有
命許民以此輸之官矣名許之實拒之名用之實
廢之則其無乃誑耶至於恩沛有所謂民之四親
俱存者蠲其征役有司至今持而不行曰諸郡未
有例也且夫令之出也其可行與否抑嘗審之乎
不審而出令令出而不行天下無緩急也有緩急
而天子下一令天下又将曰不乆必寢不寢必更
豈不殆哉　朝廷試思之
　　　人才上
臣聞才之在天下求之之法愈宻則愈踈取之之
塗愈慱則愈狹然則天下之才果不可求乎古者
一代聖人之興則一代之人才亦從而興夫豈不
求而自至也蓋聖人者度越世俗之拘攣徹藩墻
去城府神傾意豁以來天下度外竒傑之士故才
者畢赴不才者自伏後世之君以爲天下之人舉
将欺我而不可信於是立爲規矩創爲䋲墨以簸
揚澄汰天下之士取之不勝其精而實粗得之者
皆截然入規矩中繩墨而竒傑之士皆漏於規矩
繩墨之外故求治而莫之與治遭乱而莫之與除
紛紜膠擾而卒不能成㓛然則天下之才求之安
事於宻而取之安事於博哉蓋宻則必有所隔博
而未離於宻也　國家自　祖　宗知規矩繩墨
之未足以羅度外竒傑之士也是故進士任子以
待群才制科以待異才得人蓋不少矣然自制科
中罷而復行今四十年而竟未有一士出而副側
席之求此其故何也無乃今之制科非古之制科
歟無乃不用規矩繩墨而規矩繩墨愈急歟故臣
嘗謂今欲求制科竒傑之士夫惟有所不求斯可
以求之矣昔者西漢制科之盛莫武帝若也嘗求
其所以䇿之之說則曰上嘉唐虞下悼桀紂而已
則又曰禹湯水旱厥咎何由而已何其甚平而無
難也非無難也不暇於難也夫武帝者方夙寤晨
興以願聞治道之要之不暇而暇搜蠹簡摘瘦辞
以為茍難以與書生角一日之記問也哉今則不
然先命有司而試之以莫知所從出之題既又親
䇿於廷而雜之以奥僻怪竒之故事不過於何晏
趙𡵨孔安國鄭康成之傳注與夫孔頴逹之䟽義
而已此豈有関於聖賢之妙學英雄豪傑濟世之
䇿謀也哉以訓詰之苛碎而求磊落之士以蟲魚
之散殊而釣文武將相之才不㡬於施鰌鱓之笱
以羅横江之鯨挂黄口之餌以望鳳之來食也耶
其不至固也雖使古之聖賢如孟軻者復生亦不
能也孟子之時去周之盛時與今孰逺也孟子與
孟献子相去猶近也諸侯悪周籍之害已而去之
孟子已不能記其詳孟献子之友五人孟子已忘
其三則孟子亦安能中今之所謂制科也哉夫孟
子者固無事於此能也孟子則有所能者矣孟子
曰如欲平治天下舎我其誰韓子曰孔子以是傳
之孟子此孟子之所能也今不求天下之士為孟
子之所能而求其為孟子所不能則是其所求者
非其所求也故曰今欲求制科竒傑之士夫惟有
所不求斯可以求之矣且　朝廷以此等求士而
不得也求而得則亦烏用是呫呫者為哉張華能
對千門萬户之問而不能救賈后司馬倫之乱前
之敏後之癡小之明大之暗臣愚欲望朝廷参之
以　祖　宗漢唐制科之本意立大端而去細目
使士之所治上之為六經之正經下之為十七代
史與諸子之書而削去傅注奥僻之問其學則主
乎有用其辞則主乎去䛕上及乗輿而不誅歴詆
在廷而不怒使天子得聞草野狂直之論而士得
專意乎興亡治乱經濟之業庻乎竒傑有所挾者
稍稍出矣議者曰求馬者非求駑也求駿也今去
其難而純乎易則懼駑者之至如之何是不然求
馬者求其一日千里乎抑將求其他技乎今求馬
者不問其能千里與否而曰吾欲其能撮蚤而捫
蝨搏䑕而擒兔也可乎士之能瘦辞隱帙者豈曰
竒傑而竒傑之士烏在瘦辞隱帙之能也雖然臣
猶欲有言焉士固有挾䇿謀而不能乎文辞有能
乎文辞而不肯入有司之刀尺茍軍旅之間委諸
將以薦謀臣才士不間於文與武仕與未仕而諸
郡大比之薦名輟進士定額十之一以其半而試
士之能古文者略放宏詞之体以其半而試士之
知兵献䇿者略倣武舉之制上之於宗伯而取之
視進士之科名焉其數不出乎奏名之常貟而不
羈之不至於横棄其與以聲病之文而取科級者
不猶愈乎如此而猶有遺才焉臣不信也
　　　人才中
臣聞天下之情有所大不可曉者常喜皆人主之
所向而向人主之所背人主當宁太息悵不盡得
天下之才而用之庻㡬乎危可安乱可治而亡可
存也此豈非人主之所向也哉然求忌則得姦求
才則不才者至夫姦邪不才之人蓋人主之所甚
不欲者也示天下以所向而天下必皆其所向示
天下以其所不欲而常得其所不欲天下之情如
此其不可曉也是豈真不可曉歟天下之情甚易
曉也何也人主無不洩之㫖而宻㫖在所向之外
也天下之人伏其外以窺其中從其洩以得其宻
是故皆人主之所向以隂合其所向天下之情甚
易曉也子之養親也膾炙以為羞禮也蛙蛤以為
進非禮也子問父以所膳必曰膾炙而不曰蛙蛤
也然退而察其親則蛙蛤之為嗜為子者何憚而
不進之以蛙蛤哉夫父曰膾炙而子曰蛙蛤曷不
從其所命而從其所不命耶蓋其所命者飾也其
所不命者真也故夫不從其所命而從其所不命
善從命者也人主之令天下曰吾好忠而悪姦好
才而悪不才夫豈不善然天下並進而嘗之忠與
姦兩至而才與不才各求售焉則其好悪一切有
所反當此之時天下冝何從昔者田子與隰子登
䑓南望不言而隰子知其意在於伐木曹公下雞
肋之令三軍莫喻而楊㫦知其意在於退師上之
人舉目揺足而天下巳知其㫖矣　聖天子即位
五年于兹下求言之詔開狂直之塗而忠言猶未
聞也嚴薦舉之法謹聘召之禮而真才猶未出也
天下其真無才耶蓋天子之令天下有所必不敢
信者也天子如此其聖明也願治如此其急也求
才如此其勤也而天下有所必不敢信者何也天
下伹見夫布衣撾鼔而訴民瘼則下之吏而屏之
逺方也後進小臣越識言事觸犯忌諱則罪之以
沽名躁進而䑓諫又冝搜其過以破壊其人也舊
徳宿望朴忠而敢諫則上下左右群憎而朋嫉之
不罷黜癈放則不止也元勲將相敢任大事而能
決大計者則排斥抑塞而死徙殆盡也夫歡欣以
致其來聳踴以起其懦愛惜長養以防其消猶懼
天下之才不至也今也日夜深沮而痛折之使天
下之士出一語言則曰猖狂勵一節行則曰矯激
作一事㓛則曰生事而曰天下真無才也此雖一
飯九歎息一日百下詔天下之忠賢竒傑勇於言
而敢於為者誰敢信而來哉何則所求者之言與
所好者之㫖其真有不可欺也翫而不怪將遂成
風是風一成則治乱存亡之機將必在此夫風也
者無形而不可執無根而不可㧞倡之莫知其所
自起和之莫知其所自隨合散翕忽如童子之謡
非天非鬼而不勝其秘怪非作非傅而不勝其流
布禁之則愈滋窮之則莫推而是風也成則関人
之國粹然於唐虞三代故其祚長嚚然於秦故其
祚短凛然於東漢故其國難㧞廢然於魏晋故其
國速亡風之所在而國隨之甚可懼也古之聖人
必有以黙觀天下之風見其發知其成整其㣲不
待其定是故拒其所從變之端而導其所冝㱕之
塗故天下之人陶其風者自非下愚皆得以成其
才而收其用何謂導導在好好在獨人主之所好
獨而不分則天下誰不逆探其好而爭為之趨專
迎其獨而莫為其他使天下趨而不他則雖捐肝
腦蹈鼎鑊前者未既而後者來東漢之凛然者夫
固有導之者也　仁祖之世天下爭自濯摩以通
經學古為髙以救時行道為賢以犯顔敢諌為忠
此風一振長育成就至嘉祐之未號稱多士其將
相侍從䑓諌之才猶足為子孫數世之用而不見
其盡何也　仁祖之所好獨在是也　聖天子即
位之初不可謂無　仁祖之所好矣然分而不一
未久而移今天下風變矣變而之凛然則幸也而
臣未見其凛然也變而不反喑喑黙黙帖帖靡靡
此風一成天下有急不知誰為之死哉臣不勝惶
懼
　　　人才下
臣聞人有常言皆曰今天下乏才天下真乏才耶
才者天之生也古多才而今乏才則是天之厚於
古而薄於今耶穡非后稷而無歳無粟地非渭川
而無地無竹天之生物今猶古也而獨不生才耶
臣嘗聞之天下之才其生在天其成不在天天生
之君成之亦君壊之才生於天而壊於君而曰天
下乏才也可乎哉蓋天下之才莫難於成而莫易
於壊士之㓜而壮壮而老父兄之所訓誨君師之
所長育不知其㡬何日博之古今以入其智試之
世務以出其能不知其㡬何事或昔之過而今𥙷
之以㓛或彼之短而此濟之以長嘗険易而渉風
霜不知其㡬何變閱日之乆也更事之多也應変
之熟也而其才猶有不成者矣幸而成才則上之
人當如何而愛惜之故曰才莫難於成人之至情
自非前無千載之眩後無萬人之怵獨立自信如
比干如伯夷誰不違於禍以嚮於福者天下之人
如是而成才矣日夜瑩之猶恐昬之日夜䇿之猶
恐息之而上之人乃不使之免於禍則是才者國
之獲而身之賊也其誰不觧体故曰才莫易於壊
惟善用才者不惟能成天下之才亦能轉壊以為
成而不善用才者不惟不能邀其成而亦不能扶
其壊今日壊其一明日壊其二天下之才銷委腐
敗而緩急乃無一人為之用無一人為之用其果
無才耶使善用者起而承之濯摩翦拂而用之則
故者新懦者奮而散者聚天下之大㓛不終朝而
可成後世見漢髙帝唐太宗收攬天下英雄而盡
得其用以為後世無復見此之人物不知漢之所
用即秦之所棄唐之所得即隋之所遺何前之無
而後之有耶蓋壊其成與成其壊惟上之人如何
爾今天下之無才豈真無耶抑上之人成之者過
少而壊之者過多耶　國朝人才一成於慶暦再
成於元祐初壊於紹聖大壊於崇觀當其成也數
世收其用及其壊也至今被其患　光堯之興褒
表元祐之名臣又從而序進其子孫盡片崇觀之
姦黨又從而廢其裔使天下曉然知忠義才徳之
士暫閱而愈光姦侫誤國者終不逃其誅振而作
之十有餘年人物之盛凛有慶暦元祐之風雖中
更權臣排去異已長告訐興羅織以痛折天下之
忠臣義士然士大夫之噐質既成終不為改譬之
玉之已琢不復為璞金之已錬不復為鑛
陛下始初清明盡起諸老而置之於朝天下相慶
如見漢官威儀也　陛下亦知其所自乎
光堯成之　陛下用之也當是時山林枯槁之士
毫髪絲粟之才于于然而來紛紛然而起人人有
自奮自喜之意今未乆也而霍然分散為之一空
此何為者耶孟子曰昔者所進今日不知其亡也
王無親臣矣李固曰一日朝㑹見無一宿儒可顧
問者誠可歎息今日之事得無類此　陛下亦嘗
察之矣亦嘗憂之乎且　陛下之於天下之才自
用之自壊之天下知其不然也意者左右之有讒
人歟䜛人之讒也亦豈曰吾讒人也蓋曰吾忠也
其逐君子亦豈頓逐也蓋有漸也自以為忠而逐
人有漸人主不察則䜛者昌矣今夫小人之與君
子不為異也將以同而迎其主必以同而欺其僚
退則與僚同進則不與僚同而與主同彼小人者
退而不與君子為同則其謟不宻進而不與君子
為異則其謟不力是故初賣之終䧟之公孫洪之
背汲黯是也小人之欲逐君子也不曰斯人可逐
也必先陽為之地而外若與之厚既以釋其君又
以安其人釋則不疑安則不戒夫惟君不疑而人
不戒是故一且逐之而莫之覺武后之言於髙宗
乞賞來濟是也讒必有名䜛而無名則言之者怍
而聼之者不堅世之讒者必有以不怍其言而堅
其君蓋曰非不利於我也而不利於國其君安得
不瞿然動決然從乎姚崇之託足疾以譛張說是
也吁讒人之千機百穽如此君子者舉而觸焉動
而中焉為人主者奈何恬而不察察而不憂耶此
臣所以流涕而深言之惟　陛下幸察臣聞用才
有道無所不惜者才之所從冨也不足惜者才之
所從壊也今天下老成之才視之以為不足惜壊
而棄之臣恐才之不壊者寡矣臨事而無人則又
曰天下無才屈原曰舍麒驥而不乗焉遑遑而更
索此臣之所以歎也
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第八十七終
誠齋集卷第八十八
　　　　　　　廬陵楊　萬里　廷秀
　千慮䇿
　　　論相上
臣聞聖人不能為天下求宰相而能為天下受宰
相惟能受之是乃能求之歟知所以求之而不知
所以受之則雖焦心側席而相不至搜岩剔薮而
相不出夢卜物色而相不真蓋亦有出而至者矣
其如不真何人主曰賢天下曰否人主曰忠天下
曰耶人主曰才天下曰繆夫是之謂相不真是故
一言而天下譁之一動而天下折之非天子悟而
逐斯人則斯人慙而去之耳且夫一邑不可欺以
令一郡不可欺以守而天下獨可欺以相哉聖人
之求宰相初不求也非不求也不求者所以深求
之也是故聼天下之自求其人而我無與焉其得
之也蓋曰爾自求之尓自得之吾為尓用之焉耳
其用之也則曰尓遺我以其人吾為尓相之矣其
人欲去而天下不允則曰還尓相夫是之謂能為
天下受宰相古之聖人惟其受而不求是以求而
必得得而必任任而必乆乆而必成蓋得而必任
故其人敢於盡任而必乆故其㓛不敗於揺敢於
盡而不敗於揺亦何事之不成哉而古之君子之
相其君亦不敢犯天下之所不許天下不許而君
許之君子有深蔵逺遁以自脫天下之機而已昔
者漢武帝相車千秋而取譏於匈奴魏文帝以賈
詡為太尉而貽笑於孫權張昭薦李濤為宰相而
周世宗薄其無大臣体夫能言天下不敢言之事
而囬人主不可囬之疑有如千秋之賢乎䇿袁紹
則取袁紹䇿馬超則取馬超有如詡之謀乎知張
彦澤之必為晋患知周髙祖之必不為漢臣有如
濤之先見乎而或以譏笑於敵國或以不取於其
君古者人主之用相如此其難也楚以薳子馮為
令尹而子馮不食以避之晋以蔡謨為司徒而曰
我為司徒後世必哂竟不拜唐李鄘為宦者引為
相而鄘耻之竟不就職三君子者皆賢者也夫豈
不堪於相而不欲冨貴哉古者君子不輕以身相
人如此其嚴也後之君子違天以利其身咈衆以
欺其君不計其身之所有以僥其分之所無可謂
不智乎及得其所無而天下皆責之以所有上以
誤其國下以誤其身皆是也可謂智乎
陛下即位之初蓋嘗謀之國人而得賢相矣天下
方以為賀而
陛下以為疑非
陛下疑之也姦臣有以啓
陛下之疑也使
陛下持之不堅天下恨之
陛下悔之亦無及矣而近歳以來每虗宰席以待
其人天下聳而望曰其必有以慰我既而麻制一
傳則天下悱然非之或曰此無聞之人也或曰此
非君子或曰此何人而何以了此事故朝廷輕用
之輕視之亦輕罷之其来不為朝廷重其去不為
朝廷輕其進不為天下喜其退不為天下戚舜之
於臯陶湯之於伊尹武王之於太公齊威之於管
仲蜀先主之於諸葛亮似不如此蓋
陛下知為天下求宰相而不知為天下受宰相也
故老相傳
祖
宗朝嘗闕宰相天下之望在於韓琦冨弼故洛之
人則曰我丞相三詔不起也相之人則曰我侍中
屢詔不行也此天下之人自擇宰相以遺朝廷今
天下豈無其人天下之望無所在
陛下從其望之所在者而用之擇之在天下受之
在聖主用而觀之效則乆之此真天下之相也而
獨擾擾焉何也
　　　論相下
臣聞天子之相必其人有以自恃而後其人為足
恃蓋天下大器也有有此噐者有負此噐者天子
者有此噐者也宰相者負此噐者也匹夫有百金
之噐則必擇其負擇其負故重其人夫惟重其人
而後負之者輕其噐蓋人可以勝噐而噐不可以
勝人人勝噐者全噐勝人者顛舉天下之大而負
之負之而不能堪挈之而不能舉事至而乱變起
而驚已且無以自恃而天子何恃焉古之大臣居
天下之至安而不驕居天下至危而不懾不勞談
咲不動聲色而天下自定此其意非茍為不測之
量虗為不折之氣以鎮服物情而已其必有以自
恃也恃在應應在裕夫敵國之相圖姦雄之相窺
固輕發於吾之所究而重發於吾之所裕夫惟先
事而破其謀有事而出其不意發則應應則不究
天下安得而不定天子者得斯人而相之則天下
可以髙枕而無足憂何則有足恃者也後之君子
懦者既不足與有為而其勇者又徃徃得其所恃
之似而無以實之蓋亦有所謂不勞談咲而不動
聲色者矣然可與之居安而不可與之居危可與
之守常而不可與之應變此其中無應變之機而
其外示鎮服之度故無事則若不可測而有事則
敗矣故夫古之相其君而當天下之變者蓋有鎮
物以破敵者矣有同乎鎮物而不同乎破敵者焉
有推誠以觧紛者矣有同乎推誠而不同乎觧紛
者焉有示強以止乱者矣有同乎示強而不同乎
止乱者焉謝安遨遊飲博以當符堅房琯彈琴清
談以當安史此同乎鎮物也然淝水大勝而陳濤
大敗何也人不同也蓋安有謝元而琯有劉秩此
其所以不同於破敵歟郭子儀單騎以入囬紇張
延賞亦使渾瑊徹備以盟吐蕃此同乎推誠也然
囬紇拜子儀而唐以安吐蕃㡬擒瑊而徳宗欲出
避何也情不同也蓋囬紇之冦子儀知其情之不
得已故變冦以為盟吐蕃之盟延賞不知其情之
欲圖唐故變盟而為冦此其所以不同於觧紛歟
裴度答朱克融以兵匠速來之語景延廣答契丹
以横磨大剣之語此同乎示強也然克融卒不敢
動而契丹遂滅晋何也勢不同也蓋以克融而犯
唐則以臣而叛君以晋而怒契丹則背惠而立怨
此其所以不同於止乱歟當天下之變而决天下
之機不可以一法應也得其一法而不得其不一
之法未有不敗事者方晋之未捷謝安與王衍何
以異而陳濤之未敗平凉之未變契丹之未動所
謂房琯者延賞者景延廣者誰不以為謝安子儀
裴度復出也哉蓋應變之難如此今強虜盗有中
原之半者四十年矣自逆亮之斃其君臣日夜向
吾之隙而求吾之便又五六年矣此何等時耶然
無事則翫而不戚有事則驚而失措不知朝廷所
恃以應變者何人耶豈其以天下之大而空無
一人之足恃上之人獨得而不憂也然則将求謝
安郭子儀裴度之才何從而得之夫子曰如有所
譽者其有所試人之能不能雖聖人不能逆知之
者以其試之也然才可試而變不可試臨變而試
才者垂死而試醫者也古之聖人惟能擇天下甚
難之事以試天下之才故一且有急而不乱則試
之者熟而儲之者素也嘗間冦凖以小臣言事而
為
太宗之所知
太宗屢以事宻詢於凖已知其有宰相之才當是
之時天下承平豈有他變其何事於凖哉其後
真宗澶淵之役獨决親征之議對敵髙卧天子恃
之以為無恐諸將恃之以成大㓛者乃前日
太宗所宻詢之人也今宰相之才無事而不求且
不試裘而不絺明年何衣稲而不麥明年何食臣
實憂之
　　　論將
臣聞聖人之所以鼔舞天下使之奔走淬礪以争
先於為用長治而不乱有急而不可乗者蓋聖人
不示天下以其可窺而作天下以其不自止如此
而已矣果不可窺也冝乎天下之不自止也天下
之所以作之不起未起而復廢者吾之可窺者見
而彼之自止者隨之今天下之所以患於無才而
才尤患於無将其病在此方邉事之奐芒芒然以
求將也天下則亦芒芒然以趨之天下趨之而朝
廷不求將矣非不求將也邉事息而無所事將也
無所事將則天下亦㢮然曰無所事我則亦弃而
之他剛者柔勇者怯而柔怯者有不勝其柔怯矣
髙者趨文科以售其身而下者伏於農商矣其精
銳果敢者有所挾而莫之用則去而為盗矣天下
㢮矣而邉事又動也而無將也則又芒芒然以求
天下而天下莫之趨也夫前日之無所事也所以
為今日之莫之趨也歟夫如是焉得將昔者成王
周公承文武平定之業誅三監征弗庭而天下服
矣於是酌堯舜夏商之禮樂法度𥙷葺成就以至
於大備當此之時文物煥於朝頌聲被於野太平
之羙天下之所甚樂而成王周公之所甚懼非懼
夫太平也懼天下之窺吾君臣之樂夫太平而彼
亦樂之以至於乱也則有大司馬之官日夜選將
閱戎如是而為車如是而為徒如是而為鼔鐸鐲
鐃如是而為坐作進退後至者誅不用命者斬夫
大閱者非真臨陣而應敵也而後至者何至於誅
不用命者亦何至於斬哉而其法如此蓋其所以
處暇𥙿之日與處三監未誅之時無異也則天下
何以窺上之無所事我而我不為也哉是故文武
並用而莫知其孰先莫知其孰後不見其所甚好
不見其所不好才素備而無一且之憂後之君臣
狃於治而謂天下不復乱也則曰汝不逢髙帝時
万户侯何足道哉而羽林子弟授經於學校與夫
將軍不好武而其子皆能文則君臣相慶以為太
平之盛觀而腐儒曲生又從而䛕之曰兵寢者二
帝三王之極㓛也不知夫二帝三王之不如是也
䛕說之誤時世也䛕說盛於下君臣怠於上而天
下以兵為諱以武為慙矣棘門覇上之無人而開
元天寳之末狼狙大敗者無怪也非天下之無人
也上之人示之以其可窺而㢮之使其自止也今
日之事邉警息矣天下將曰朝廷無所事兵矣此
可慮之機也臣願
天子増重武事不改於有事之時訪求將才不啻
如有事之初而宰相大臣亦折節以下才略武勇
之士毋責其卑野之狀而(怒/毋)其桀岸之氣時賜之
燕間而延見之探之於其中而試之於其外以隂
求天下之竒傑待之異而養之乆此所謂不示天
下以其可窺而作天下以其不自止者也則緩急
之際亦何至於芒芒前以求而求又不得哉
　　　論將下
臣聞今之議者曰選將莫若宿望而新進者未足
用也臣竊以為不然選將之與擇相相似而大不
同是故相不厭舊而將不厭新擇相不以舊不足
以壓天下之望選將不以新不足以激天下之才
蓋天下之相必道隆而徳重名節全而才略髙天
下之人曉然服其可以相也或既相而去天下恨
其有所不盡而望其再有所盡也如此者未相而
天下願之既相而天下恱之既去而天下留之是
惟無相相之而天下無異論故曰相不厭舊至於
将則不然夫所謂宿将者㓛業就矣名位髙矣冨
貴極矣腴田甲第金玉寳貨充乎其家歌童舞女
酣宴沉浸汨乎其心昔之精明之謀者將暗然而
勇果之氣者將廢然矣天下無事則曰朝廷茍有
事不使我則不濟及其有事也使之舎其所甚樂
而任其所甚憂取其甚愛之身而捐之必死之地
彼則畏矣以今之畏合前之驕焉徃而不敗故曰
將不厭新蓋冨人有作室者楹而未有棟有棟而
未有梁則徧國中以求大木三年而後得之於千
里之外蓋千百年之松櫧豫章也室成而冨人者
疾有愚醫焉見其嚮之求木之意也則献其百年
所蔵之天雄烏喙焉曰此可已病也不知夫木者
不老則不堅而藥者不新則不㓛今歳之藥來歳
已陳且槁矣而百年之天雄鳥喙則與杇壤何擇
而尚伐病之能哉此將相新舊之辨也李廣之在
漢驍雄傑出其君知之天下知之匈奴亦知之廣
之心翹然以無人視天下自以為漢將非我則不
可也然衛青霍去病崛起於戚里之中與單于角
勝負深入大幕直擣龍庭而廣乃以失期無㓛死
開元之後王忠嗣歌舒翰威名邉㓛天下第一天
下之人以為一日不可無忠嗣與翰也及幽陵盗
起廟堂失措忠嗣則不存而使翰則又敗復两京
平安史者乃一未有㓛之子儀而忠嗣部曲中之
一光弼也當廣之盛時忠嗣與翰有大㓛名之日
天下豈知有衛霍李郭哉然則宿將之與新進未
易以相輕重也且人之有才者孰無自喜之心而
人之於冨貴㓛名孰無願欲之志自喜其才則必
求所以自試志乎冨貴㓛名則必求所以自取此
如善書者樂於為人書而嗜酒者可以得酒則無
不為也不因其自試之心而激之以自取而曰吾
必得宿將亦感矣故臣以為今日之取將莫若以
新儒士之通敏沉雄者行陣之嘗有聞者武舉之
有所藴而不徒虗文者士卒之有能而自異者卑
賤有扶持而不自逹者豪猾有過而其才可贖者
君相留意焉不測而識之於稠人之中無故而置
之萬衆之上庻㡬乎如髙帝之得韓信者又何患
天下之無将也哉
　　　論兵上
臣聞天下之兵必有所㰸有所散有所㰸所以集
天下有用之士有所散所以去天下無用之人不
集其有用則兵不強不去其無用則兵不精明乎
㰸散之說而兵制無遺䇿矣臣請言㰸之之說蓋
㰸之之說古之為㰸者處其一今之為㰸者處其
三何謂一蓋三代之兵出於農此所謂一也兵出
於一古也然可用之於古而不可用之於今也蓋
三代之時内守以諸侯外守以四夷無歒國之兼
并無匹夫之崛起故其兵以心而不以力以義而
不以詐其所以為勝者非後世之勝也以吾之仁
勝彼不仁以吾之義勝彼不義不待行陣而勝負
决矣故所謂一者古可用也何謂三曰召募曰子
弟曰盗賊此所謂三也然古雖未用今不可不用
也今夫两軍相當詐力者勝則夫三者之兵不可
以不用也非惟不可以不用也亦不得不用也母
以天下觀之而以一郷觀之今夫一郷之中有所
謂良民者有所謂黠民者耕而食織而衣循循以
為謹厚黙黙以為忠信犯之有所不敢校而辱之
有所不敢怒此良民也不耕而求飽不織而求温
平居愽弈飲酒以肆其不逞而有急則椎埋剽奪
以快其意此黠民也夫良民者誘之以為非固有
所不敢而強之以戰闘之事則亦沒世而不能黠
民者放之則其竊發有所不可制而收之以為兵
則其為用亦不少令欲棄其為用而不少者而強
其沒世而不能者無乃交病也歟且黠民不収之
以為兵其肯老死而不動乎抑將猖狂潰冐以至
於大乱也夫與其至於大乱孰若収之以為吾用
哉何則収之以為吾用則其猖狂者不施之於我
而施之於敵其不肯老死者不用之於姦匿而用
之於㓛名此駕馭姦雄之至術也故其所謂三者
今不得不用也如是者豈可不擇其所以㰸之者
耶臣請復言散之之說蓋散之之說有實未嘗散
而冝散者有實巳散而名不散者實不散而冝散
者冗兵也實已散而名不散者虗兵也何謂冗蓋
以十人而撃一人則十者衆一者寡矣冝乎十者
之勝也然一有時而勝十則老壯之異也以一人
而撃百人則一者愈寡百者愈衆矣冝乎一者之
負也然百有時而不當一則勇怯之殊也老壯之
相去至於相十而勇怯之相逺至於相百而吾則
一之是則一軍之士絁多𥙷少而計之食者十而
兵者十之三四也無事則蠹國而有事則敗事朝
廷亦何便於此也此冗兵實不散而冝散者也何
謂虗蓋其名存其人亡其人亡其食存夫有名而
無人無人而有食則其食鬼食之耶則亦有私之
者矣某與某死者也而其籍則生也某與某逃者
也而其籍則居也某與某未嘗募而至也而其籍
則巳募也彼執籍以責吾食而吾亦按籍以餽之
食一軍之士而子虗烏有之徒居其十之三四焉
是故縣官有實費而無實兵主將無實兵而有實
利主將則利也縣官利乎哉如是而國不貧民不
病者無之此虗兵實散而名不散者也如是者盍
亦講其所以散之者耶今
朝廷召慕之法行故郷里之黠民有所収子弟之
軍用故営壘之黠者有所泄盗賊非大悪者不殺
而貰之以為軍故山林之匹夫不至於為乱教而
擇之將皆卓然可用此㰸兵之至計也
朝廷既行之矣雖然猶有可散者臣願
朝廷每歲不測遣侍從䑓諫一人忠而有望者出
諸軍行視而検押之則虗冗之弊可以少革也蓋
行視必於教閱之地而検押必於司籍之人何則
軍之老壯勇怯雖不可以盡見而教閱之地亦可
以槩見焉至其死生亡存雖不可以遽知而責之
司籍之人則彼莫不知焉從其可概見者而沙汰
焉從其莫不知者而開之以首實待之以賞罰焉
則冗者何患於不散而虚者何敢以復存哉去冗
去虗而實兵見矣此散兵之至計也夫典兵在人
用兵在術練兵在臣之所謂㰸散者是則練兵之
法也
　　　論兵下
臣聞計天下者不可以狃於利亦不可以懲於害
狃於利而必為者害至而不思懲於害而必不為
者利必有所遺議者皆曰郷兵之法不可行也民
樂於為農而不樂於為兵奪其所樂而強其所不
樂時則有擾民之害以農為兵非不習也守則潰
戰則奔時則有敗事之害彼見石晋籍諸州郷兵
謂之武定軍而民不聊生是以曰擾民見石晋置
兵謂之天威軍者竟以不可用而罷是以曰敗事
知此而已矣不知夫有不擾民而安民不敗事而
成事者也天下未有無害之利也天下而有無害
之利則誰不能計之者利於一必害於一越人㘴
於舟而行之以手燕人見而恱之皈而以手行於
途未有匍匐顛仆而可笑者燕人而為越人固害
也越人而不為越人豈不害哉議者見燕人顛仆
之害矣未見夫越人千里咫尺之利也民不同地
地不同利逆其不同而同之使燕人而為越者也
因其不同而不同之使燕者為燕越者為越者也
今夫民之生有安地有危地生於安地者以危地
為懼而生於危地者亦不以安地為慕内地之民
仰父而俯子安居而暇食至有老死而不至州縣
不識官吏者而况於兵堇乎邉地之民則不然朝
而春熈暮而凛秋今日之安集明日之離散自内
地之民視之何可頃刻居也而邉地之民冦來則
攴不攴則移冦去則皈夫曷不遂徙以避而何樂
於皈也非樂也㔟也魚以淵為皈鳥以林為皈夫
豈以燥濕而相易也哉故夫郷兵者臣以為行於
内地則不可行於邉地則何為而不可觀其冦來
則攴此已有郷兵之資不攴則移此已病於無郷
兵之助㓂去則皈此已有樂為郷兵之意上之人
迎其意乗其資而成其助則郷兵之法有不難行
者得其人講其術而行以漸荆襄淮甸之民皆韓
信背水之兵也故田單以堀冢墓激齊人而破強
燕周徳威以土兵據険而制契丹祖宗以河北郷
兵而備北虜蓋以國守邉不若以邉守邉何則人
自為守也夫人自為守者守不以城人自為戰者
戰不以兵守不以城者以人為城也戰不以兵者
以心為兵也彼石晋者欲舉郷兵而行之天下則
過矣民不臨危必不肯違其安民不見死必不肯
捐其生以不危不死之民而望之以不安不生之
事此石晋之郷兵所以擾民而無用歟雖然懲石
晋之擾併與其不擾者廢之懲石晋之不得其用
併與其有用者弃之又過矣臣嘗愛班固山西出
將之說以為隴西諸郡迫近羗胡民習戰備故風
聲氣俗髙尚武勇此說得之故夫山西出將非天
也地也地迫於夷狄而民習於戰備則何地不山
西也哉或曰淮民之脆非山西北也是不然宋武
帝之取関中非借兵於西也陳慶之之取河南非
募衆於北也兵豈有常地哉顧所用耳且黥布之
兵能使髙帝亦避其鋒非淮人耶李陵與竒材剣
客蹀血虜庭非楚人耶而可謂其脆也哉昔周世
宗之侵唐也淮之民方苦於唐政而小民相與聚
山澤立堡壁以農噐為兵以楮為甲而周師屡為
所敗唐地多為所復當時謂之白甲軍者是也夫
民苦於主而猶能拒敵而况愛其主者耶百人操
兵而攻一虎者虎勝一夫荷鋤而遇一虎者人勝
非百人之弱而一夫之強也闘而得地者勝不得
地者敗曷謂地死是也地有所必死則㔟有所必
奮㔟有所必奮則闘有所必力一夫者居必死之
地此其所以必生也彼百人者既以生地自居矣
焉得勝故古之善用兵者以死求生而不以生求
生邉地之民亦死而求生者耶雖然行郷兵之法
於邉地者决不可自官行之官行之則擾私行之
則樂官行之則敵必疑私行之則敵不知其所窺
使縁淮郡縣不禁土豪之聚衆挾兵而又隂察其
才且強者禮而厚之時有以少蠲其征役或因使
之除盗而捐一官以報其㓛庻㡬邉民之樂於戰
一且有急敵人未易南下也
　　　馭吏上
臣聞厥今馭吏之難莫難於禁贓吏蓋朝廷亦求
所以禁之矣而未得所以禁之之方寛以養其耻
則常狃上之寛而不知畏縄之以法則慮其怨而
不服抑將何以處也臣以為用寛不若用法不若
先服其心天下心服而後法可盡行贓可盡禁也
夫何故天下之所以服者常生於不偏而其不服
也常起於不平孟子曰夫子教我以正夫子未出
於正也已不正而欲正諸人父不能以行於子也
欲正天下而不出於正何以服天下哉且所謂欲
正天下而不出於正者誰也豈非朝廷之大吏耶
大吏而不正不正而法不行也而欲舉法以禁小
吏冝其怨而不服也歟臣何以知大吏之不正異
時臣之所聞見者有二一曰私縣官之蔵以自入
二曰公苞苴之貽以自冨天有十日人有十等朝
之不可名以晡晝之不可名以夕童子知之至於
公卿之不可名以皁􁑗侯伯之不可名以輿䑓則
公卿之與侯伯有不知焉何也且天下有君子有
小人小人非君子則莫之使君子非小人則莫之
事莫之使則不養莫之事則不尊是故朝廷之於
君子則尊之於小人則養之蓋養小人者所以尊
君子尊君子者所以責君子之自尊也禮義廉耻
豈非君子之所以自尊者耶而異時下自䑓省僚
屬上逹於公卿侍從有所謂宣借之廉給焉有所
謂白直之餐錢焉夫所謂宣借白直者所以養小
人而使為君子之侍御僕從也今也無其人而取
其食其大官至月以數百緡計則是公卿不為公
卿而以皁􁑗自為也侯伯不為侯伯而以輿䑓自
為也名為朝廷之大吏而實為皁􁑗輿䑓之小人
不知公卿侍從亦何忍自處其身於此也無他貨
之所在焉耳此所謂私縣官之蔵以自入者也都
城之有門所以誰何姦者也一夫之異言異服而
入者則問持千錢以過者則征而四方之所謂苞
苴者雖其篚百金孰有門之者哉不惟百金也千
金亦不問也不惟千金也万金亦不問也非不問
也不敢問也曷為不敢問也視其書與篚之緘題
或曰上之於庿堂某官也或曰省部某官也或曰
貴近某官也夫何敢門且夫所謂万金千金者何
出哉將帥剥三軍之給以固權寵也監司守令攘
公盗民以求羙迁也此則受之彼安得不剥而攘
之天下之箱篚肩相摩於道而其入國門如海水
之沃焦公卿曰吾不受苞苴也侍從曰吾不受苞
苴也貴近者曰吾不受苞苴也而臣見其入也未
見其岀也則將誰受之耶此所謂公苞苴之貽以
自冨者也昔者漢宣帝之時屢下詔以戒吏貪而
必及於省卒徒以自給者皆禁止之帝之英明亦
察見於此則貪吏破膽矣陸贄之秉政至於藩鎮
之鞭靴亦確不受雖徳宗諭之而不奉詔以為鞭
靴之弊必至於金玉則今之以卒徒自給者恬不
之禁而箱篚之大於鞭靴者亦熟視而不問此何
理哉大吏不正而責小吏法略於上而詳於下天
下之不服固也是故用法自大吏始而後天下心
服天下心服則何法之不可盡行何贓之不可盡
禁也哉
　　　馭吏中
臣既言用法自大吏始然則小吏之法可以遂行
乎曰未也不有以與不可以奪不有以利不可以
害千金之子豈其一身能運千金之貲也哉必有
為之謀畫者有為之奔走者有司其管籥者有司
其舟車者無是數人則千金之子一日不能以理
其家雖然樂於人之為用而不樂於人之為費已
則膏梁而忘其人之飢已則綺繒而不䘏其人之
寒至其欺而盗焉則從而笞之此其㔟非棄而去
則必不為之盡力今夫人主之於百官下自一命
之賤而上極宰相之貴此用天下之名也約之為
米粟豊之為万鍾此用天下之實也實與名偕則
實輕而名重天下斯捨輕以就其重名倹於實則
實重而名輕天下斯就實而去其名理固然也人
惟伯夷也而後能首陽之節然伯夷之後未見伯
夷也而天下又安能人人而伯夷哉故雖聖人居
人之國飢而不能出户亦不辞其君之餽粟以為
廉而欲天下之士不食而獨清可乎今天下之吏
禄二浙之簿尉月給至於踰百緡而二廣之縣令
不及其半至於江淮荆湖則又徃徃州異而縣不
同蓋有豊不勝其豊而約不勝其約者矣士之貧
者扶老攜㓜千里而就一官禄既薄矣而又州縣
之充足者上官之見知者則月有得焉其或州縣
之匱乏者上官之私怒而不恱者有終歳而不得
一金且夫假責以徃也而飢寒以居也狼狽以皈
也非大賢君子誰能忍此而曰尔無貪吾有法豈
理也哉是故莫若均天下之吏禄使其至逺者如
其近者増其寡者如其豊者如此而獨不改則吾
之法一用而天下大服然則用法當如之何臣聞
天下之君子以禮耻之而有餘至於小人以刑威
之而不足則必有不測甚大之威而後可蓋嘗見
士大夫為臣言有上官嘗提舶於海邦者而以賄
聞鞫之得實覆奏於朝有命笞其背而黥焉其同
列者念其非所以示所臨之吏民也則論之使自
裁而其人曰免死幸矣笞而黥不足怍也小人之
不畏刑如此頃者
聖天子臨御之初蓋嘗笞一郡守之贓者矣而天
下至今贓吏愈多也則不測甚大之威不可不用
也㳟聞
太祖皇帝初平嶺表有守英州而贓七十万者特
詔弃市又有知衡州而贓得實者令伏法於衡州
臣願
天子奮不測甚大之威不間吏之小大取其敗而
尤者一二人殺之則天下之人震慄而莫敢為矣
夫贓者千而敗者一幸而敗矣又曰不忍殺也夫
固不畏刑而畏死也不懲以所甚畏而投之以所
不畏天下何憚而不為贓吏乎臣故曰天下心服
而後法可盡行贓可盡禁也
　　　馭吏下
臣聞堯舜在上亦不能使天下必不為悪夫欲使
天下必不為悪者止於嚴刑而已矣過是則無術
焉而嚴刑者又不可以常用時用則王常用則亡
蓋刑者聖人不得已之具而嚴刑者又天下所甚
不樂之政以吾之不得已而行天下之所甚不樂
雖堯舜能不究耶故夫流放竄殛者堯舜之刑也
此非不嚴也然使堯舜朝行之又暮行之臣恐有
如武王數紂之虐者議其後矣是故堯舜亦不能
使天下必不為悪何者嚴刑不可以常用也然而
堯舜刑殺一二人而天下治此獨何術也蓋堯舜
之所以治有所不殺而甚於殺有所不刑而甚於
刑忠肅㳟懿者堯舜既相之明允篤誠者堯舜又
相之則夫不肅不篤不誠者何必盡殺而盡刑也
哉屏而弃之足矣夫人之情豈願於永弃今弃於
堯舜之世則是不如刑殺者之速死何則身雖不
死而望於世者已絶求歯於士君子而不可復也
此其心必有以自悔而其迁於善也必有以自力
則是不使天下之必不為悪者乃所以必之歟臣
前之二䇿其一說曰治贓吏自大吏始其一說曰
先之以均吏禄後之不測甚大之威此其為術足
以使天下之懼於貪而未足以使天下之樂於廉
蓋威之狎則必習而為不威懼之怠則必反而為
不懼何則不勝其貪則不勝其刑不勝其刑則不
勝其究夫惟使之樂於廉則誰能奪其樂者臣聞
天不能為無春之秋聖人不能行無賞之刑蓋生
而後殺則殺者不怨刑而不賞則生者不勸今夫
某貪吏某非貪吏天子曰爾曷爲貪吾殺尓至非
貪者則不殺焉貪老死而非貪者生則吏之爲貪
者將曰貪不可爲也於是相率而不爲貪今夫某
廉吏某非廉吏天子曰尓非廉吏吾不用尓至於
廉吏則亦不用焉非廉吏者不用而廉吏亦同乎
不用則吏之非廉者將曰彼矯而廉以異我也竟
何以異於我於是相戒而不爲廉天下之俗生於
勝勝生於衆衆生於尚上之人不尚廉吏則廉吏
寡矣以至寡之廉而欲勝至衆之貪難哉臣願
朝廷内委宰相待從䑓諌外委監司太守歲举廉
吏一人而天子親擇其尤者不測擢之為䑓省之
職雖未至如唐之相揚綰亦庻乎廉吏之俗勝貪
吏之俗衰俗所尚而樂趨之不過數年贓吏之刑
亦不必用矣
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第八十八終
誠齋集巻第八十九
　　　　　　　廬陵楊　万里　廷秀
　千慮䇿
　　　選法上
臣聞選法之弊其弊在於信吏而不信官信吏而
不信官是故吏部之權不在官而在吏三尺之法
適足以為吏軰取冨之源而不足以為
朝廷為官擇人之具所謂尚書侍郎郎官者據按
執筆閉目以書紙尾而已且夫吏之犯法者必治
而受賕者必不赦　朝廷之意豈真信吏而不信
官者耶非　朝廷之意也法也意則信官也法則
未嘗信官也非惟不信官也　朝廷亦不自信也
朝廷不自信則法之可否孰决之决之吏而已矣
夫　朝廷之立法本以防吏之爲姦而其用法也
則取於吏而爲决則是吏之言勝於法而
朝廷之權輕於吏也其言至於勝法而其權至重
於　朝廷則吏部長貳安得而不奉吏之㫖哉長
貳非曰奉吏也曰吾奉法也然而法不决於官而
决於吏非奉吏而何夫是之謂信吏而不信官蓋
世之家主有以家政聴於子弟而其權卒皈於臧
獲者彼其心非疑子弟而信臧獲也蓋子弟之於
家政也務知其大而不務知其細臧獲則不然其
大者不知也至其細者則徃徃知之他目主人者
偶舉其細以問焉於子弟子弟未對也而臧獲者
奮而前曰我知之於是有以中其主人而取其信
也其始信其細其終將不復疑其大矣於是子弟
為備位而臧獲為腹心今之吏部何以異此法曰
如是而可如是而不可士大夫之有求於吏部者
持牒而請曰我應夫法之所可而吏部之長貳亦
曰可冝其為可無疑也退而吏部出寸紙以告之
曰不可既曰不可矣冝其為不可無改也未幾而
又出寸紙以告之曰可且夫可不可者有一定之
法而用可不可之法者無一定之論何為其然也
吏也士大夫之始至也恃法之所可亦恃吏部長
貳之賢而不謁之吏故長貳面可之退而問之吏
吏曰法不可也長貳無以詰則亦曰然士大夫於
是不即之法不請之長貮而以市於吏吏曰可也
而勿亟也伺長貮之遺忘而畫取其諾昨奪而今
與朝然而夕不然長貮不知也　朝廷不訶也吏
部之權不㱕之吏而誰㱕夫其所以至此者其發
也有端其積也有漸而其成也植根固而流波漫
矣然則曷為端其罪在於忽大体謹小法而已矣
吏者從其所謹者而中之并與其所忽者而竊之
此其為不可破也且　朝廷何不思之曰吾之銓
選果止於謹小法而已則一吏執筆而有餘也又
焉用擇天下之賢者以為尚書侍郎也哉則吾之
所以任尚書侍郎者殆不止於謹小法而已是故
莫若略小法而責大体使夫小法之有所可否而
無撃於大体之利害則吏部長貮得以出意而自
決之要以不失夫銓選之大体而不害夫法之大
意天之春温而秋凜也春豈無一日之寒而秋豈
無一日之熱哉亦不失四時之大体而已責大体
而略小法則不決於吏而吏之權漸輕吏權漸輕
然後長貮之賢者得以有為而選法之弊可以漸
革也
　　　選法下
臣聞吏部之權不異於宰相亦不異於一吏夫宰
相之與一吏不待智者而知其逺也既曰吏部之
權不異於宰相又曰亦不異於一吏者何也今夫
進退　朝廷之百官賢者得以用而不肖者得得
以黜此宰相之權也注擬州縣之百官下至於簿
尉而上至於守貮此吏部之權也　朝廷之百官
自非大科異等與夫進士甲科之首者不由於吏
部他未有不由於吏部而官者今目之簿尉未必
非他日之宰相而况今日宰相之所進退者䑓閣
之所布列者皆前日之升階揖侍郎者也故曰吏
部之權不異於宰相雖然吏部之所謂注擬者何
也始入官者則得簿尉自簿尉來者則得令丞推
而上之至於幕職由是法也又上之至於守貮由
是法也其冝得者則曰應格其不冝得者則曰不
應格曰應格矣雖貪闒者疲懦者老耄者乳臭者
愚無知者庸無能者皆得之得者不之媿與者不
之難也曰不應格矣雖真賢實能㓗廉才智之士
皆不得也不得者莫之怨不與者莫之恤也吏部
者曰彼不媿不怨吾事畢矣如募役焉書其産之
高下而甲乙之按其役之久近而勞逸之呼一吏
而閲之簿盡矣此縣令之所以止小民之爭也吏
部注擬百官而寄之以天下之民命乃亦止於止
爭而已乎故曰亦不異於一吏今吏部亦有所謂
銓量者矣揖之使書以觀其能書與否也召醫而
視之以探其有疾與否也賛之使拜以試其視聴
之明暗筋力之老壯也曰銓量者如是而已矣而
賢不肖智愚何别焉昔晋用山濤為吏部尚書而
中外品貟多所啓授宋以蔡廓為吏部尚書郎先
使人謂宰相徐羡之曰若得行吏部之職則拜不
然則否羡之荅云黄散已下悉委廓猶以為失職
遂不拜蓋古之吏部雖黄門散騎皆由吏部之選
授則當時之為吏部者豈亦止取夫若今之所謂
應格者而為黄散耶抑將止取夫今之所謂銓量
者而為黄散耶臣願　朝廷稍增重尚書之權使
之得以察百官之能否而與奪之如丞簿以下官
小而任輕者固未能人人而察之也至於縣宰之
寄以百里之民者守貮之寄以一郡之民者豈不
重哉且天下幾州一州幾縣一嵗之中居者待者
之外到部而注擬縣宰者幾人守貮又幾人則亦
不過三數百而已以一歳三數百之守貮縣宰而
散之於三百六旬之日月則一日之注擬者絶多
補寡亦無幾尔一日之間而不能察三數人之能
否則其為尚書者亦偶人而已矣日計之而不粗
嵗計之而精則其州縣之得人豈不十而五六哉
雖不五六豈不十而三四哉以此校彼不猶愈乎
或曰尚書之權重則將得以行其私奈何是不然
昔陸贄請令䑓省長官各舉其屬而徳宗疑諸司
所舉皆有情故或受賂者贄諫之曰陛下擇相亦
不出䑓省長官之中豈有為長官則不能舉一二
屬吏居宰相則可擇千百具寮其要在於精擇長
吏贄之説盡矣今　朝廷百官孰非宰相進擬者
而不疑也至於吏部尚書之注擬而獨疑其私乎
精擇尚書而假之以與奪之權使得以精擇守貮
縣宰而無專拘之以文法庶乎天下不才之吏可
以汰而天下之治猶可以復起也歟
　　　刑法上
臣聞聖人之仁必有所止仁而無止則將以仁天
下適以殘天下仁而至於殘非仁之罪也仁而無
止之罪也事固有所極有所反仁而無止則其極
不得不反而為殘殘非出於仁之外也而生於仁
之中然則與其無止以殘吾仁孰若有止以全吾
仁也哉是故聖人之心愛天下則無止而其仁則
與天下為有止溥之以無止之心而約之以有止
之仁故仁則有止矣而所以仁則無止也古者司
冦當獄之成也以告于王王命三公參聽之至於
將刑也王曰宥之司冦曰不可王又曰宥之司冦
又曰不可宥至於三而司冦卒不從於是焉而殺
之王則為之徹膳為之不舉樂且夫以天子之尊
而三拒於司寇天子欲活一夫而卒㘴視其死三
宥不從何不四宥之也四宥不從何不屢宥不一
宥也不一宥而猶不從何不自宥之而必聼於司
冦也且彼罪人者吾君不能活其死而徒徹膳以
致無益之憐則亦幾於不仁矣然三代行之未之
有改何也蓋宥之者聖人之仁也宥止於三者仁
固有所止也今夫天地之之萬物也春而万物欣
欣焉夏而万物油油焉夫欣欣油油万物之至願
也天地既仁夫万物矣則何不與万物旦旦而春旦
旦而夏也而必摧之以風霜毒之以氷雪使夫欣
欣者悲油油者瘁何奪其所至願而與其所不願
也聞之曰冬閉之不固則春生之不茂使天地而
與物旦旦春夏也則無來嵗可也有來嵗則何以
継也仁而無止天地不能不究也而聖人能之歟
國朝之法獄成而罪人以冤告者則改命他郡之
有司而鞫焉鞫止於三而同焉而罪人猶以冤告
也亦不聼此得古者三宥之意也而議者以為聖
人之仁當盡天下之情而勿限以三鞫其説聼之
可樂也然自　朝廷行之十有餘年獄訟日滋蠧
弊日積姦民得策而無辜者代之死則議者之説
之為害也臣請言其害殺人者一夫也而連逮者
十之焉不惟十也有再其十有三其十者焉捕同
捕也繫同繫也訊同訊也獄吏豈曰彼有罪汝無
罪也哉幸而獄成矣連逮者得釋矣而殺人者臨
刑不伏則又鞫也則連逮者釋未畢也而捕又継
之又伏而又不伏則又鞫也而連逮者復與焉鞫
至於三至於五至於十而連逮者皆與焉連逮者
家破矣瘦死矣而獄未竟也大抵一獄有十年不
决者焉獄决矣不殺人者俱死而殺人者獨生焉
其勢連逮者死不盡則獄不决何其仁於一罪人
而不仁於十百平民也其害一也罪人之不伏也
其為擾也至於百郡有浮費而數路無寕居外路
之官吏被命而徃鞫者所居則有給所過則有給
所至則有給不則居者行者交病於飢寒給則縣
官不勝其費其鞫之一其里之千費錢万者亡慮
三數十焉其鞫之十其為千里者十費錢万者亡
慮三數百焉此其費何名者耶猶曰推仁不計費
也而官吏之行者若江淮之問道里之逺飢寒之
恤猶忍言也至於二廣則風土之惡瘴癘之禍不
忍言也父母妻子哭其去又哭其皈去則人也其
哭猶忍聞也皈則䘮也其哭不忍聞也大抵去而
人者十焉皈而鬼者七八焉而人者二三焉二三
人者雖不死而死矣何也病也病而全者又十而
一二焉外路之官吏何辜而使之至於此也其害
二也夫議者之初則曰鞫不限於三者仁也而仁
之害一至於此豈非仁而無止則仁反而為殘哉
然則古之聖人仁止於三宥其所慮詳也臣願
朝廷深詔有司少增三鞫之舊法而止於五使天
下之無罪而死者還其生而有罪以生者還其死
此不亦三代之至仁也哉
　　　刑法下
臣聞古之立法不惟懲天下之已犯亦以折天下
之未犯蓋已犯之必懲未犯之所以必折也是故
懲之者法之義折之者法之仁義行故仁不究仁
行故義不數仁義相有而不相無此法之利也後
之法非無仁義也利未見而害先焉者義數而仁
究而已義不可數數則民怨仁不可究究則民狎
狎則犯者衆犯者衆則刑者數然則刑至於數者
不生於刑之數而生於仁之究民至於怨者不生
於怨其刑而生於狎其法今夫民之情固喜温而
惡寒欲凉而畏熱也然冬不寒夏不熱則民病而
死矣人知夫法之仁也不知夫狎之而死也是故
愛極者恩之所從銷寛甚者猛之所自起古之聖
人其法初不及後世之備也惟不使仁之究而民
之狎也是以法立而刑不試後之法蓋詳且宻矣
然文詳而舉之也略網密而漏之也踈天下之民
窺其略也則知其詳必至於不舉習其踈也則知
其宻必至於甚漏知其不舉則犯之也易知其漏
則犯之也頻刑安得不數而民安得不怨哉唴乎
求用刑之踈者必至於用刑之數求天下之喜者
必反以得天下之怨理固然也然則所謂舉之略
而漏之踈者何也一曰法不執而多為之歧二曰
法徒設而自廢其禁罪莫大於殺人罪至於殺人
何以議為也則亦殺之而已漢高帝如此其寛仁
也入関之初欲結天下之心如此其亟也欲除秦
法之苛如此其鋭也而其與民約法亦曰殺人者
死帝不以為疑民亦不以為請何則上下皆便其
當然也殺人而法不死孰不相殺以至於大乱哉
此豈所謂當然而天下何便於此也故雖高帝欲
取天下之速而不敢宥殺人之罪以謟天下之心
雖秦民之苦於秦而不以高帝之不宥殺人為帝
之虚然則古之立法之意可知已矣而今之法不
然殺人一也則有曰盗曰闘之目焉則有曰故曰
謀曰誤之别焉曰盜曰謀曰故者法之所必死也
曰闘則死生之間也曰誤則生矣果誤也而殺人
也又况所謂誤者未必誤而所謂非謀非故者未
必非謀非故也何則法不執則吏可賣吏可賣則
民可遁有司取具獄而讀之曰此真誤殺也不知
夫吏之竊咲也此之謂法不執而多為之歧夫民
之所以畏法者何也非畏法也畏刑也法不用則
為法法用之則為刑民不犯則為法民犯之則為
刑是以畏之也有法而不用不如無法何則無法
則民未測其罪之所當有法而不用則民知其法
之不足忌有法而民不忌是故布之號令不曰號
令而曰空言垂之簡書不曰簡書而曰文具法至
於為空言文具是無法賢於有法也古之法始乎
必用而終乎無所用今之法始乎不用而終乎不
勝用夫法不求民之入而拒民之入者也古之法
民不入也不招以入而民之入也不縱以出夫惟
不出是以不入故始乎必用而終乎無所用今之
法有曰誣人以罪而不實者罪之以其罪自大辟
以降皆是物也而用法者不然以一夫之片紙而
興大獄鞫大罪也卒之所謂大獄者初無獄之可
興所謂大罪者亦無罪之可鞫上之人則俱釋之
而已矣受誣者至於破家亡身而誣人者其極不
過杖而遣之姦民何憚於不屢誣善良以求利也
哉獄訟何時而可清也故始乎法不用而終乎法
不勝用此之謂法徒設而自廢其禁葢人有野於
宅而盜於防者其始峻其墻而止出於一門又從
而衛之以兵非以制其出者也以制其入者也夫
是以盜不敢過未幾而虜夫樵牧者出入之迂也
則鑿其東而門焉又鑿其西而門焉門多其徑而
不能皆衛也則至於有門而不扄焉門多且徑則
盜從其徑者而入之矣有門不扄則羣盜掉臂而
入矣法不執而多為之歧孰不從其徑而入哉法
徒設而自廢其禁孰不掉臂而入哉臣願
朝廷詳慮而審處之如殺人者不死此法可以更
議而誣訴者罪以其罪此法可以必行議其所當
議而行其所不行則成康不式之事雖未易致也
而漢文幾措之風其猶可及也歟
　　　冗官上
臣聞聖人之為天下必與天下難其初難其初猶
病於末而况易其初者乎易其初則天下孰不曰
聖人之於我易也則我之求也何難於是貧求冨
賤求貴不獲者求與而聖人亦曰來吾冨尔吾貴
尔吾與尔天下皆欣然曰聖人之於我果易也則
求者紛然以來來者不勝其衆則應者不勝其費
使費而有以費也則與天下盡費而何惜然求者
無究與者有極與者既竭求者方來以有極塞無
究則上不堪其煩以方來責既竭則下不厭其兾
下不厭而上不堪則上之人閉户以却其下其初
惟恐天下之不來也而不慮其來而無以受惟恐
天下之不恱也而不慮其恱而以繼其始不慮其
終無及於慮則安得而不閉户也與其閉之也孰
若其初之不開也開以召之獨得閉而却之哉舟
人之操舟也有万斛之舟焉有一葦之舟焉以一
葦之力載一葦則一葦小而大以万斛之力載万
斛則万斛重而輕不善操舟者不計其舟之能而
惟其人之恱百人而登一葦不知拒也百万之粟
而委於万斛之舟不知辞也中流而不遇風也中
流而遇風何如哉則人浮於舟也天下非舟乎堯
舜之時民之善而可封者比屋焉士之可用而願
為臣者万邦黎献焉為堯舜者將盡封而官之乎
官不過百而國不過万則盡天下之地有不足於
封而盡　朝廷之官有不足於仕者矣納以言以
探諸其中明以功以試諸其外可者取否者黜天
下之恱不恱堯舜不恤也則人不浮於舟也官何
自而冗　朝廷自
天子龍飛之初固天下之大慶也固不可以無天
下之大賚也然潜藩之州出節之鎮士之泛恩而
官焉進士之以年得官而未應於格者皆以横恩
而官焉者以千計焉何其多也任子之法議臣請
因多故而痛省之可省而不省也郊焉而任者又
以數千計何其愈多也此而不惜至於吏部洒墨
而不去官簿汗牛而日增人不加少而官不加多
則減館職罷寺簿於内而省監司之僚屬於外也
而官冗自若也不難其初而難其有及乎為今之
計龍飛之恩無所於咎矣而任子猶可議否也任
子之法借未能限其入官之門盍亦嚴其試吏之
塗耶勿限其門名也嚴其塗實也寛與嚴並名與
實偕則有不省之省不减之减者夫子之射也觀
者如墻夫子不拒也至使子路出而令焉則去者
半矣此之謂不拒之拒勿限其門如墻者也嚴其
塗半去者也吾非去之也吾之法行而彼自去也
仕進之路之盛者進士任子而已士之舉於太學
舉於州郡三嵗而一詣太常者亡慮數千而南宫
之以名聞得官者倹於三百焉累舉特恩而得官
者倹於二百焉則是大比者再而進士之官者僅
及於千也至於任子公卿侍從每郊而任焉庶官
再郊而任焉校於進士則郊者再而任子之官者
五六其千也進士之脩身積學有老死而不一第
得之難如此而取之不勝其寡任子者至未勝衣
而命焉得之易如此而取之不勝其多則官冗之
源在進士乎在任子乎故臣以謂借未能限其入
盍亦嚴其試試何為而嚴也任子之銓其嵗視進
士之大比而非大比則不銓取人之法其數視進
士之多少而以初銓為定額其場屋之日昔以五
今以三則繁焉者簡矣其中程之藝昔以一今以
三則易焉者難矣如是而中者乃得補州縣之吏
而其五不中者然後特與之補吏焉自宰相子弟
下至於庶官之子弟必均焉則一舉而三利得矣
貴游子弟脱綺襦之習而勵寒素之業以成其才
一也得之不輕則愛之也重孰不自奮於功名而
國與民不受其厲二也進士任子其進也均則兩
無怨其來者徐則應者不迫初難而末甚易不過
十年官曹清矣三也又何官冗之足病也哉
　　　冗官下
臣聞任官者寧以事勝人無以人勝事寧以恩弃
人無以人弃恩先王之時一事一官也不惟一事
一官也蓋有數事而一官也以一官而任數事是
之謂事勝人事勝人故居官者日無餘暇而身無
餘力心無餘思無餘思則明無餘力則精無餘暇
則不懈精明而不懈則一人無餘也而治百事有
餘矣况數事乎今則不然一官而數人居之一事
而數人治之數人而居一官則不競其公而競其
私數人而治一事則任其功而不任其責甲則曰
官無異官事無異事也我何增尔何正焉至於事
之缺而不理民之不悦而有辞上以責之則皆曰
非我也責將誰執哉此以人勝事之病也先王之
時官者不於材未論之先而禄者必於位既定之
後以材詔官則非材不官矣以位詔禄則禄不及
於無位矣非材不官則天下願官者不僥於官而
趨於材禄不及於無位則天下干禄者不冐於禄
而求有所立以得位蓋有有材而不官有所立而
不位者矣未有不材而官無立而位者也則禄之
為禄誰得竊取而素餐之是之謂寕以恩弃人今
則不然人有餘而官不足於是有無官而增官官
有餘而位不足於是有無位而制禄夫有是人有
是官有是位而禄之蓋曰子大夫之勤也不可以
不食也今也臨無民也治無事也而創為空虚之
名以為之位而賦之禄不曰禄之弃耶此以人弄
恩之病也昔者堯舜在上禹皐䕫龍在下何其事
之多而人之寡也一日萬幾事不多耶而臯陶一
人也明刑則斯人焉弼教則斯人焉制變夷則斯
焉治㓂賊則斯人焉刑也教也蠻夷也㓂賊也是
得為細事耶舉數大事而一士師之官兼之而數
事如一事也大事如細事也則天下之官有下於
士師而天下之事有小於此數者其有以人勝事
者乎三代之士蓋有貧而禄仕者矣疾而食於上
者矣抱関擊柝也乗田委吏也此貧而禄仕者也
然士則禄仕也而非抱関擊柝非乗田委吏則禄
亦有及之者乎無也則必有職而且功也瞽者食
於樂跛者食於門此疾而食於上也然人則食也
而非能樂非能門則禄亦有及之者乎無也則必
有事而且勞也則當時之禄其有以人弃恩者乎
古今之官蓋未有冗於　今日者也
祖　宗之制每路監司提轉而已今則提轉之外
又有提鹺茗常平者焉郡有常賦賦有常入一吏
運牙籌足矣不可以無官長也臨之以一轉運足
矣今則有使有副又有判焉小郡兵馬之官至於
五六人而同一職小邑征税之官至於二三人而
共一事以人勝事莫甚於此老氏之宫岳靈之祠
率建官以領焉自宰執侍從之斥者皈者老者與
夫庶官之一命而貧者墯者客者高之為置使為
提領卑之為主管為監此何職哉此職何事哉國
之安危民之休戚政之利害不知也而一日不廩
之則怨問之則曰我奉祠也如是者千百焉國得
而不貧民得而不病耶以人弃恩莫甚於此楚人
有拙於耕者患於踐其所種而莫之生也則以數
人肩其輿而已㘴於上以種焉自以為策之得矣
既而鄰田之稻生矣而已之稻不生夫楚人者非
不知愛稻也而愛非其愛也以已之不践為不践
而忘其數人之践為践之大也設官以為民也恐
一官一人之不治而以數人治一官得無践吾民
者多耶人有毁瓦畫墁而得食則食人與食於人
者交受其笑制禄以食功也以士大夫之無位而
創為奉祠空虗之位以禄之得無與毀瓦畫墁者
類耶臣願　朝廷痛革其弊毎路之監司止設提
轉之二職而轉運止於一員折鹺茗以隷於刑舉
常平以皈於漕則監司之冗員省矣大郡之兵官
不踰於二而小郡則止於一大邑之征設官者一
而小邑則兼以令丞至於幕職有簽書而又有判
官者簿尉之可以併省者則存其一而廢其一則
郡邑之冗貟省矣庶乎人不勝事也先嚴任子試
吏之法三嵗一試而補吏者不過五百則來者徐
而官曹漸清然後乗其清而去其浮食所謂祠禄
者一切罷之庶乎不以人弃恩也唴乎不制其來
勿病其衆不散其衆勿病其冗前之説行所以制
其來而散其衆也制之散之而後去其冗則盡去
天下之冗官而天下有不覺者矣覺且不覺也怨
且得而怨也耶
　　　民政上
臣聞民者國之命而吏之仇也吏者君之喜而國
之憂也天下之所以存亡國祚之所以長短出於
此而已矣且吏何悪於民而仇之也非仇民也不
仇民則大者無功而其次有罪罪驅之於後功㗖
之於前雖欲不與民為仇不可得也是故一改之
出上有意而未决則吏賛之上有命而未行則吏
先之吏所以賛上之决而先上之行者非賛其便
民者也賛其不便於民者尔曷為不賛其便民而
賛其不便於民者耶賛其便民者無功而賛其不
便於民者則有功也是故政之不便於民者未必
皆上之過也　朝廷將額外而取一金以問於某
土之守臣必曰可也民曰不可不以聞矣不惟不
以聞也從而欺其上曰民皆樂輸又從而矜其功
曰不擾而集上賦其民以一則吏因以賦其十上
賦其民以十則吏因以賦其百　朝廷喜其辦而
不知有破家鬻子之民賞其功而不知有願食吏
肉之民吏之肉不足食也功皈於臣怨皈於君利
於國者小害於國者大此可悼尔古之人君所以
至於民散國亡而不悟者皆吏誤之蓋夫賦重而
民怨此姦雄敵國之資也可不懼哉唐趙賛為一
切聚㰸之䇿徳宗盡用之及涇卒之變都民㪚走
而賊大呼曰汝曹勿恐不奪汝商貨僦質矣不税
汝間架陌錢矣徳宗亦聞此也乎奉天之囲危於
一髪而猶庇趙贊若愛子然夫愛一趙贊而不愛
社稷之重忍於囲逼之辱而不忍於誅一聚㰸之
臣其入人之深如此至於反國可以戒矣然趙光
竒訴之以和糴害民則不信蘇弁欺之以宫布利
民則信焉且夫　朝廷之政雖聖人豈能盡善惟
其思以出之詢以審之見不可而更之斯聖人而
已矣何徳宗之難悟也
國家軍旅再動蓋有不得已而取之於民者然譬
之張琴動則急之静則緩之蓋動必有静静之則
其動必調急必有緩緩之則其急不絶以動継動
以急增急則雖以黄帝五十絃之瑟亦無全絃矣
聞之道路徃嵗郴冦之作亦守臣和糴行之不善
之所致也嘗有以告
陛下者乎天下皆知　朝廷有意罷此等之役矣
雖然臣猶有聞焉江西之郡蓋有甲郡以絹非土
産而言於朝乞市之於乙郡者此何謂也民所最
病者與官為市也始乎為市終乎抑配是以聖人
謹其始也今乙郡之諸邑巳有論税之高下而科
之者矣無一錢償民也民之不願者官且治之名
為督責於正租實為鄰郡之横㰸且有所謂和買
者已例為正租矣又有所謂淮衣者亦例為正租
矣今又求鄰郡之絹是三者之絹與正租之絹為
四倍而取之矣民何以堪而吏不以聞惟
朝廷亟罷之庶不為斯民不㧞之疽根也且無使
民言曰此絹自
陛下始若曰其如甲郡軍士之寒何然則前乎此
者士皆冬而不裘耶且甲郡欲市乙郡之絹何不
遣吏和市之何必假朝命而官市之哉此必有姦
焉甲郡則出大農之錢且書之曰某日出某錢以
市某郡之絹也然某錢不及乙郡之民也此必有
私之者矣民何從而訴哉葢民訴於
朝廷朝廷下之於州縣州縣執訴者笞之以誣其
服又呼其民强使之書於紙曰官有錢償我矣州
縣以訴者之所服與民之所書而復於
朝廷無以詰也罰一懲百誰敢復言者民有飲恨
而已矣晋女叔齊曰何必瘠魯以肥𣏌
聖天子在上而有司不平如此
　　　民政中
臣聞聖人之於天下惟其有所甚疑是故有所不
疑天下幾路一路幾州一州幾邑而聖人以一身
臨乎其上以百吏分乎其下夫所謂守令者豈郡
龔黄而縣卓魯者耶聖人者將遂以為吏皆能愛
吾赤子而吾民皆無疾苦愁歎者耶欲不疑而不
得也聖人則有所不疑者矣葢人不可以盡信亦
不可以盡不信盡信則天下之姦有所蔽盡不信
則天下之人皆無可寄者聖人者擇天下之有可
寄以察天下之有所蔽是故深居九重而見民之
肥瘠於四海之外優游岩廊而聞民之歌哭於大
山長谷之間唐虞之牧西京之部刺史唐之十道
使今之提轉刺舉之監司皆天子之所寄以不疑
者雖然今之監司疑則不疑矣無乃太不疑耶臣
聞之先儒蘇軾曰飬猫以去䑕不可以無䑕而飬
不捕之猫飬犬以防姦不可以無姦而飬不吠之
犬夫不捕不吠之猫犬不過無㓛而己未有大害
也然已在所不飬今則不然猫與䑕同乳而犬與
盜搖尾矣欲望其止於不捕不吠而不可得也
朝廷亦嘗留意乎葢監司之於州縣有所不敢問
有所不暇問有所不復問某郡之守嘗為侍從也
則監司幸其復為侍從而有所求某郡之守嘗為
䑓諫也則監司懼其復為䑓諫而有所擊至於縣
令之與在朝某官有姻有旧者皆不敢問民訴某
守則執其人封其辞以送某守民訴某令則下其
牒以與某令是為守令報讎也守令從而甘心焉
後有冤者夫誰敢自言此之謂不敢問
朝廷舊嵗免和糴而江西之州有因秋租而毎斛
敷和糴十之二者　朝廷罷兵再嵗而舊嵗江西
之縣有督馬榖如星火者大旱不粒而不末减飢
民流徙而不知恤監司視之亦如秦越也此之謂
不暇問郡縣之胥慿守令之寵以暴吾民民訴之
者若㧞山然葢監司既庇其守令則併庇其胥此
之謂不復問　朝廷以監司為可信安知其不可
信聖人之為天下不使民有所怒而不洩則其怒
有當之者怒而不洩者惟無發也一發則必極於
大乱而不可止君相之於監司盍亦如唐開元之
精擇採訪使而又專責䑓諫以督察之嵗取其㓛
罪之尤者明著之以示天下而不次陞黜一二人
焉以聳其懦䑓諫急則監司警監司警則郡縣肅
庶幾民怒之少洩不至於一且如潰洪河决蟻壤
也
　　　民政下
臣聞天下之事不可名之以無故之大也名之以
無故之大則將待之以甚難之舉名之以大而待
之以難則上之人徬徨睥睨而不敢决下之士畏
懾沮䘮而不敢議始乎不敢議卒乎廢其議始乎
不敢決卒乎寢其决事之難行古之難復而天下
之難治皆出乎此而今之所尤紛紛者屯田之議
是也且事異職而職異力從其職而力之則力之
為有㓛非其職而力之則力之為無用夫屯田者
一有司之事耳何至於煩天子之霄肝而累廟堂
之講明哉臣聞禹之治水非躬於䟽鑿周公之作
洛非手於營築夫固有治之者孔子曰出納之吝
謂之有司曾子曰籩豆之事則有司存是故先零
之田充國不以累宣帝許下之田棗祗不以累曹
公而漢宣曹公亦未嘗下取二臣屯田之事而代
之憂今獨待區區之屯田以甚難之事則天下之
事又有難者將何以待之此非名之以無故之大
之過歟臣請得而小之且屯田之事其實甚小而
其名甚大者執屯田之名也屯田之名不去則屯
田之實終不可行田以屯名豈非以屯兵而名耶
古者兵農一人漢之良家子唐之府兵猶有先王
之典刑也自張説之募劉守光之刺而兵農始為
二人矣故自唐以前鄉井無不能戰之農而營壘
無不能耕之兵非農之可强以戰而兵之可教以
耕也彼固世於耕而習於戰也以其習焉者而離
鄉井故其戰不慄以其世焉者而居營壘故其耕
不怍今則不然兵人者靡衣侈食蒱慱而使酒傲
岸踞肆視農民以奴隷而尚肯為農民之事哉今
欲屯田而猶執其名以責其人是駕虎豹以耒耜
而鞭之使墾田也其不可明矣且又有不可者兩
淮之屯田臣不得而知也臣獨見江西之屯田大
抵其田多沃而荒其耕者常困其利則官與私皆
不獲夫田之沃者耕之招也而何至於荒利不皈
於上則皈於下而官與私何至於兩不獲租重故
一年而負二年而困三年而逃不逃則囚於官不
瘦死不破家則不止前之耕者去矣後之耕者復
如是焉官之遺利可勝惜耶又有大不可者古之
屯田皆有謂也行於内地則為濟飢許下之役是
也行之邊地則或為備敵或為謀人李泌之議充
國之議是也用兵之日則兩淮顯行之可也非用
兵也而驟焉揚兵以屯田焉鷙鳥將擊必匿其形
何至於彰彰如是哉是故莫若去屯田之名舉兩
淮之屯田不授之兵而授之民田以口授業以世
守如唐太宗之授田使兵與民分農以食兵故戰
者逸兵以䕶農故耕者安農安而兵逸守則堅戰
則强其利一也君子之舉事不言不可言之名不
行不可行之言欲行屯田而憚於明言之則名之
者非也　今天子曷不詔兩淮之漕司與守臣以
兵火之後招集流民其民存者以其田復之其亡
者許他人承之其為田之在官者曰屯者曰營者
曰没入者舉而一之為世業以授民之無田者且
不間於江湖閩浙之民則行之可言言之可名矣
夫吾自有田吾自有民以吾之田授吾之民此何
驚於敵而何疑於逼哉其利二也其事既行則又
詔於内地諸路之守臣有民稠地狹而願迁則迁
之淮有水旱飢民之就食則就於淮使民得自言
而聼其來官隨所過而為之給何患無能耕之人
哉検校經界之旧籍以為均税之額盡鬻内地之
屯田以為牛種之資其熟户則蠲其幾年之租其
新民則蠲其㡬年之粗何患無樂耕之人哉且使
人必有道因其所利而利之之謂也今使兩淮之
地民戸增而墾田多者必以韓重華之賞而賞漕
臣以王成之賞而賞守令則吏之所利也民之來
者優而恤之如前之説則民之所利也是三人者
各利其利各力其職而又糾之以諫官御史以察
其擾且偽則不出十年兩淮無餘田而有餘榖
朝廷有兵食而無兵費邉上之粟如山而内地之
餉漸可省矣其利三也辞屯田之名以享屯田之
實不在此耶或曰田之在官者不賣之而直授焉
官其費民其倖矣蓋為政者必視其所爭而為之
制夫以民爭地則地重以地爭民則地輕地重者
賣之可也地輕者授之可也今兩淮之地所謂地
爭民者也授之猶未必來而况賣之耶役民以築
而賣之木驅民以戰而賣之箭臣不知其説也惟
朝廷擇其中
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第八十九終
誠齋集巻第九十
　　　　　　　廬陵楊　萬里　廷秀
　程試論
　　　漢文帝有聖賢之風論
論曰有徳之主非以㓛能勝而以風味勝三代既
徃聖賢之君亦與三代而俱徃與三代異其世而
不與三代異其徳漢文其庶幾乎世主以功業聞
而帝之㓛業無一之可稱世主以才智顯而帝之
才智無一之可見君子乃以聖賢許之者以其風
味而得之也風味隱而功能興則無以見孝文矣
魏文帝曰漢文帝有聖賢之風有才之主與有徳
之主二者同日而論之未可也論有徳之主當如
玉人之論玉聖人之論學市之庸工屑石而鍊之
毁瓦而藥之既成而謂之玉視之良玉也其光荧
然其聲冷然玉則玉矣至於玉人之所蔵初無如
是之聲光也然輝不足而潤有餘無暫美而有逺
器不惟玉也惟學亦然聖門諸子俊辯如賜人以
為仲尼不及也英氣如由自以為諸子不及也然
是二子者聖人皆不與之蓋辯之俊也氣之英也
非所施於聖人之門也故聖人之所與不在於二
子之英與俊乃在於顔之如愚曾之詠而皈葺不
惟學也惟君亦然是故論玉者不以輝彩而以器質
論學者不以術業而以氣象論君徳者不以㓛能
而以風味文帝之爲文帝也强不如秦武不如世
宗功不如唐文皇不如則信不如矣不爭似弱有
容似懦過倹似褊似則信乎其似矣而帝之所以
聖所以賢者何也蓋嘗聞之快其忿以残天下之
生先王不忍也帝獨得辞其弱哉矜其察以究天
下之欺先王不樂也帝獨得辞其懦哉厚其奉以
虚天下之蔵先王不屑也帝獨得辞其褊哉以帝
之用心求帝之風味温乎其有所不可激也曠乎
其有所不可隔也淡乎其有所不可誘也帝之不
如後世之君固也而其風味則三代聖賢中人也
不如後世之君而有三代聖賢之風味帝亦足矣
帝何求焉或謂肉刑之除其文帝瑜中之瑕也歟
嗴乎是亦見其末而莫原其初者也隨其聲而莫
睹其形者也肉刑何從而作乎其作於聖人之不
得已乎洪荒之世人與禽之未别則夫所謂人者
其能如今之世禮可以繩而法可以紏哉其必有
所大乱而不可止者也由是肉刑生焉聖人非欲
作也𣣔不作而不得也非欲存也欲除之而未可
也漢文之世其民醇且厚矣可以除之矣而弗除
也則帝亦不仁矣夫堯舜復生必除之矣帝除之
而有過則堯舜除之亦有過乎謹論
　　　大人格君心之非論
論曰忠於身而後可以言忠於君葢忠於身者其
正先身而後君忠於君者其正先君而後身先身
而後君故其忠無形先君而後身故其忠有名恕
其身之不正而責其君之必正名則有矣大人不
為也大人者無所責於君也無所言於君也非不
責也無可責也非不言也無可言也自吾君得我
而與之居吾身之自正既暴之天下而無所媿吾
君之不正亦潜消於心而不自知吾君且不自知
也吾何知焉吾且不知也吾何言焉此正君之妙
也孟子曰大人格君心之非豈非以大人者正已
而物正故其正君也為最易歟君子之事君有以
言諫有以身諫君有過言力為之繩此言諫也非
身諫也君有過行痛為之紏此言諫也非身諫也
吾聞以身諫者從以言諫者凶蓋吾君之過與其
囬之孰與消之與其救之孰與先之言過而後繩
君子以爲不若無過之可繩行過而後紏君子以
爲不若無過之可紏非私吾君之過以爲諂也消
之於先其爲力不難也非掩吾君之有過以爲諱
也救之使囬其爲力不易也古之君子以身諫者
也後之君子以言諌者也此其爲從與凶之異也
古之君子何修而能以身諌也豈以其積於巳者
素厚而服於人者素著歟名爲天下之正人而心
傳聖賢之正學身履天下之正道其在山林吾君
恨其不能致也其在　朝廷吾君忘其巳之爲尊
也恨其不能致則必深自咎其君徳之不足與有
為也忘己之為尊則必深自憂其賢者不可得而
親也自咎其不足與有為其非心耶意十已去四
吾矣自憂其賢者不可得而親其非心耶意十已
去其六七矣則其立人之朝吾君與之居處與之
咲語與之謀議與之注措未幾何也吾君忽乎其
為聖君矣天下見吾君之聖也不知其所從來也
見吾君動罔不聖也不知其何為而至此也謂大
臣之力歟吾未嘗有言也謂非大臣之力歟自吾
君有意乎吾而君徳已進也夫能使吾君有意乎
其人而君徳已進而况與之居也歟非孟子所謂
大人誰與領此魏鄭公之在唐吾嘗敬之吾嘗愛
之吾今且猶敬愛之而况於其君乎太宗袖鷙禽
而斃之惟恐公之或見也太宗欲幸東都而中輟
惟恐公之或聞也非恐公之聞且見也愧也非愧
也驚也夫為人臣而能使其君敬之能使其君愧
之無諫之言有諫之功蓋公之仁義之學固有不
言而心化者歟孟子所謂大人公未盡也而格君
心之非公則近之矣吾是以敬之吾是以愛之謹
論
　　　魏鄭公勸行仁義論
論曰人君之於道資有所近則言有所入蓋道無
難易而君子之言有從違言無從違而人君之資
有逺近資之所不逺小人不能却而返資之所不
近君子不能勸而進太宗之行仁義人以為鄭公
之勸也帝亦自以為公之勸我也不知夫非公之
勸也言之入也非言之入也帝資之近也帝之資
不近乎仁義而可勸則封倫亦能勸之矣故太宗
曰魏證勸我行仁義君子以為非勸也天下之治
乱其發在機其澤在人非發之難也決之難也盖
天下無一定之説也天下而有一定之説則誰不
能決之者是故儒與墨並興而道與術交攻此有
此之説而彼亦有彼之説將從其所謂道則倦於
難成將不從其所謂術則樂其有速効難成也者
難毁者也速効也者速禍者也世主能作其怠心
以勝其樂心見其難毁以破其速禍者希矣治乱
之機一言發之百世不得而移之決之者果難矣
哉秦堂上之一議甘龍之言不勝商鞅之言勝君
子已知秦之短矣漢匈奴之一議王恢之言行韓
安國之言不行君子已知漢之灾矣而秦昭王漢
武帝不自知其祚之短民之灾由此而生也不惟
不知之又從而樂之可悼也乎唐之治不在乎正
觀之後而在乎正觀之初正觀之初太宗求治而
未有所從鄭公嘗有言焉封倫亦有言焉公之言
仁義之言也倫之言刑名之言也公之言似甘龍
似安國似可倦倫之言似商鞅似王恢似可樂方
是時一言之勝負一代之治乱也君子憂之非憂
其遽乱也憂其發也非憂其發也憂其決也使太
宗有秦昭王好伯之資有漢武帝喜㓛之資則倫
之言勝而公之言不勝矣公之言所以勝者以帝
之資不近二君之資故也帝之資不近二君則烏
乎近哉帝資之所近近乎先王仁義之資也資之
近故入之也堅入之也堅故決之也果決之也果
故發之也成米斗三錢外户不閉四夷來賔非勸
也資也非勸而太宗以為勸豈亦太宗之賢樂其
言之忠而忘其資之近故耶大抵求治之主莫難
於有其天有其天矣莫大於盡其人曷謂天資是
也曷謂人學是也鄉人之憫孺子入井也齊宣王
之不忍於牛也太宗之觀明堂圖而罷鞭背也禹
湯之泣辜祝網也其天者相近也然鄉人之不為
齊宣齊宣之不為太宗太宗之不為禹湯何也其
人者相逺也充其人之學以極其天之資鄉人其
不為禹湯乎而况太宗之賢也哉君子於此是以
為太宗而歎也謹論
　　　陸䞇不負所學論
論曰君子之學問也真故君子之名節也全士大
夫所以名毁而節䘮者世以為所行負所學非也
其學非真學也其學果真學也則終身之名節已
定於平日之學問矣得之真何所失於偽定於初
何所負於終陸宣公自謂不負於所學其果不負
所學耶曰不負云者公之謙辞云耳學之真故其
名節不待守而全守且不待也又何負不負之足
爲公道哉曰不負云者公之謙辞云尔天下有偽
學而無真儒以偽學而廢真儒則惑矣昔有學論
語而敗於佞此張禹氏之賤儒也學儒而敗於貪
此張涉氏之賤儒也學春秋而敗於姦此公孫氏
之賤儒也自吾儒之有三子也而吾道或幾乎廢
矣世主見一儒者則必逆疑其人世儒見世主之
疑則又曲爲之地是二人者皆過也夫何故逆疑
其人者曰是其容之頎然是其言之凛然觀聴焉
而已矣用之且將爲佞爲貪爲姦固無用於學也
曲為之地者曰彼三子者過不在學也過在變其
學而不守也嗟乎前之説行則天下無可用之儒
後之説行則天下有可變之學以學為無用學之
有用者猶在也以學為可變學果無用矣天下有
無用之學有有用之學訓詁者無用之學也學之
偽也名節者有用之學也學之真也三子者假訓
詁以售姦耶非偽而何又焉用曲為之地而謂其
負所學哉有真學則無負無不負矣世主之與世
儒固未見孔顏之學也亦嘗見陸宣公之學乎下
罪巳之詔以囬天下之心説者以此為公之不負
所學也專西平之任以復天下之業説者以此為
公之不負所學也不知夫此公之計也非學也此
公之㓛也非學也救蕭復以扶君子天子有不拔
之疑觧之者公也擊裴延齡以沮小人天子有不
測之威犯之者公也著醫書以易怨詩天下有不
堪之究安之者公也解天子之疑者難也未若犯
天子之威者難也犯天子之威者難也未若安天
下之究者難也舉天下之至難而皆公之所至易
公儒者也立朝何其勇也公勇者也去國何其安
也學之力也公之身與學為出處學之力與公為
終始又何負不負之足云哉不負之説吾是以知
公之謙也唴乎國患無真儒耳士患無真學尔洙
泗之學陋巷之學浴泝之學退自齊梁之學用之
則舉天下而措諸堯舜世俗以為儒者之夸也不
用則飯𬞞食飲水曲肱而枕之世俗以為儒者之
倨也至於為漢之三子者世俗則以為賢也世俗
之所賢者固誤人之國也世俗之所謂夸與倨者
未易得也孔顏則不復生矣得陸宣公而用之其
國之安危治乱何如哉當陸宣公之存也小人不
以為夸與倨者寡矣唴夫夸與倨者未易得也謹
論
　　　宋璟剛正過姚崇論
論曰與天下以治之福不與其君以治之㓛此大
臣愛君之厚也盖治生於不治不治生於治方其
不治人君以一身而憂天下及其既治人君以天
下而樂一身大臣成其君之治可也與其君之治
不可也與則樂樂則怠矣姚宋之相明皇同於成
開元之治也而論者以璟為過於崇何也盖璟以
其治與天下崇以其治與其君與天下以治之福
君亦享其福與其君以治之功君必䘮其功彼宋
璟者其剛有可憚其正無可喜將致其君於終身
不樂之地者也致其君於不樂乃所以致其君於
不憂歟史臣曰宋璟剛正過姚崇親君子而踈小
人人君之心也親小人而踈君子非人君之心也
君子之過也君子之事君不使之樂必使之憂不
欲其喜必欲其憚不待小人間之君已病之矣非
君子之過乎是不然君子之心必有所不愛而後
能有所愛其所愛者君之治也故使之憂不使之
樂其所不愛者身之不踈也故欲其憚不欲其喜
非不使之樂也無樂於初有樂於終有憂之名無
憂之實兹其所以有樂於君歟非不使之喜也吾
得其喜君得其乱吾得其憚君得其治兹其所以
無愛於身歟天下之治乱君子所恤也吾身之親
踈君子遑恤哉嗚呼以治與天下而不以治與其
君此宋璟之剛正所以過姚崇歟姚崇何人也中
興之賢相也宋璟何人也亦中興之賢相也成開
元之治致中興之功二公可同也一則權譎一則
剛正二公不可同也吾嘗觀乎姚矣明皇之獵因
獵以進皮冠之招無是舉也太廟之壞以為偶然
夷伯之震無是説也捕蝗之後不曰修徳蝝生之
書無是法也姚之權譎一至此哉吾嘗觀乎宋矣
中使之召不交一言孟子之所以逺王驩也倖臣
之飲正色而起蓋寛饒之所以忤許伯也無逸之
圖戒以淫乱周公之所以警成王也宋之剛正一
至此哉當是時明皇之見姚也吾意其一言必和
焉一政必美焉姚之為人温乎其可喜也明皇之
見宋也吾意其一言必規焉一政必刺焉宋之為
人凛乎其可憚也見姚而喜明皇以開元之治為
極治明皇其不樂乎見宋而憚明皇以開元之治
為未治明皇其不憂乎姚宋則皆賢也開元則誠
治也明皇樂於開元之功天下不見其禍明皇憂
於開元之㓛天下不見其福不勝其憂明皇於是
乎一而逐韓休再而逐九齡不勝其樂明皇於是
乎一而相林甫再而相國忠天下之事至此然後
知宋璟之可憚乃深可喜歟然則不以治之㓛與
其君真愛君之厚者也大抵天下猶一家也君臣
猶父子也昔者秦皇帝有二子焉其長則扶蘇也
其季則胡亥也扶蘇好諌秦皇帝憎焉胡亥不諫
秦皇帝暱焉扶蘇不在外秦皇帝無一日之樂胡
亥不在側秦皇帝亦無一日之樂扶蘇逺矣胡亥
近矣秦皇帝之不樂一變而為樂矣為樂矣秦皇
帝之不樂則變而為樂也秦皇帝之秦亦變而為
漢也秦皇帝不思扶蘇而明皇思九齡唐之所以
未亡歟論者欲觀唐之君臣觀秦之父子則得之
矣謹論
　　　李晟以忠義感人論
論曰君子不能囬天下之㔟而能囬天下之心心
之所囬㔟之所隨也天下不幸小人在朝知逆天
下之心以順其君不知離天下之心以去其君天
下之心已去於其下而小人之寵猶不去於其上
天下之㔟至此雖使君子為之若之何而為之哉
涇原之變天下共應盧𣏌之為也李晟欲以孤軍
而復王室其㔟亦難矣晟不求於㔟而求於心盖
天下之㔟可以定不可以傾一傾則難定天下之
心易以散亦易以收一收則不散晟以一已忠義
之心感天下忠義之心天下之心既囬天下之㔟
自定矣史臣曰李晟以忠義感人人之言曰與死
人同病者其病不可醫與危國同㔟者其㔟不可
為醫無愚良也其能醫者非醫之能也必不可死
之病也君子無巧拙也其能有為者非君子之能
也必不可危之國也唴夫此庸人之論也非君子
之論也庸人之論以天而廢人者也君子之論以
人而輔天者也能醫不死之病庸醫亦能之何取
乎良醫哉能存不危之國庸人亦能之何取乎君
子哉惟天下必死之人足以試良醫之技惟天下
至危之國足以試君子之能夫良醫所以能生必
死之人君子所以能存至危之國亦必有説矣人
之命雖係乎天實係乎人之氣國之命雖係乎天
實係乎人之心良醫者有藥以囬死者之氣是以
能生必死之人也君子者有道以囬國人之心是
以能存至危之國也李晟之存唐也以忠義感人
心此其囬之之藥歟徳宗初不病也唐室初不危
也建中之政天下相賀徳宗何病焉雖未能以天
下取河北亦未聞以河北而制天下唐室何危焉
盧杞一進殺真卿沮懷光士心去矣間架有征陌
錢有征民心去矣戰者未返戍者復行軍心去矣
且夫天下之權託於人主也人主之權託於誰哉
一曰士二曰民三曰軍今也徳宗之託於天下也
是三人者其心皆去矣涇原之役奉天之役興元
之役不在於朱泚作難之日也識者知之久矣當
是時也以我之寡當賊之衆衆寡不敵也以我之
弱當賊之强强弱不敵也懷光吾大將也則叛於
内三鎮强藩也則應於外唐室之危何如哉李晟
以一己之忠義囬天下之心以天下之忠義囬天
下之㔟以寡為衆以弱為强以孤軍復京師醫必
死之病而存至危之國天也亦人也嗚呼無强國
有强人有人而有國者吾聞之矣無人而有國者
吾未之聞也唐至於徳宗大盗再起天下再定有
人焉故也安史之乱李郭以忠義而相勉遂能囬
天下之心涇卒之乱李晟以忠義感人陸䞇以訓
辞感人亦能囬天下之心唐之人心其去者再小
人離之也其收者再君子回之也大哉人心乎大
哉囬人心之人乎與其既去而囬之孰與未去而
留之吾故因李晟之事而備論之有天下者可以
戒矣謹論
　　　儒者已試之効如何論
論曰道不離於用而難於信蓋道也者用則為帝
王之業不用則為儒者之業故夫儒道也者可以
不用不可以小用世主之求近功者見儒之不可
以小用則以儒為不適於有用也既不信其道烏
能用其道乎君子將欲言儒者之可用不必言其
可用也盍以古人已試之効而信之乎唐虞三代
已試之於一時者也夫子已試之於万世者也試
之一時而其用不可掩試之万世而其用不可易
然則世主觀之可以少信矣能信則能用矣用與
不用儒者不計也而信與不信其闗人之國豈小
哉班固志藝文之書於儒家者流所以言其効也
請遂言之天下之理貴生於有功賤生於無功此
儒者之所以不如百家之説也嗚呼孰知夫不如
百家之説此其所以為儒者歟百家者曰欲冨而
冨欲强而强問其期則曰朝行之夕見之何其有
㓛歟儒家者曰欲帝而帝欲王而王問其期則曰
必世也百年也何其無功歟自百家之有㓛也而
儒始賤矣自儒者之無㓛也而儒始愈賤矣儒非
無功也無近㓛也儒非可賤也世主賤之也一言
出於儒則誹之以為大也一事出於儒則咲之以
為迂也大與迂相遭而賤與貴不相敵此儒者之
所以不如百家之説也嗚呼孰知不如百家之説
此其所以為儒者歟堯舜三代與吾夫子蓋嘗以
身試儒者之道矣泰和之治何從而來哉元聖素
王之業何從而致哉儒道之為也是道也用之則
治不用則乱乱而用之則復治天下之有君臣父
子也仁義禮樂也誰之力也天下有之故天下忘
之也一日而無君臣父子也無仁義禮樂也天下
何如哉然則儒者已試之効可觀也已秦人蓋嘗
以身試百家之説矣冨則冨矣君冨於上民貧於
下猶不冨也强則强矣有强於威無强於徳猶不
强也得地而失民取人之國而人亦取其國然則
百家已試之効可觀也已世主觀之儒者有㓛乎
百家有㓛乎儒者可賤乎百家可賤乎能移其所
以信百家之心以為信儒者之心則儒者之可用
與不可用决矣世主信則用之不信則已之儒者
忘言焉可也班固之論儒者言其道之最髙此適
所以滋世主之疑也人不吾髙而吾自髙焉誰其
信之至其歴陳唐虞商周與仲尼已試之効頼有
此爾雖然言之可信者易言之必信者難昔賈生
蓋嘗言儒者之與百家已試之効矣其言於文帝
曰今或言禮義之不如刑罸人主胡不引商周秦
事以觀之乎生之言不為緩矣而文帝若無聞也
有黄老以病其心生之言何從而入哉因班固之
言感生之言吾故曰言之可信者易言之必信者
難謹論
　　　文帝曷不用頗牧論
論曰賢者不能使人知而能使人思知與不知賢
者初莫之計思與不思有國者竟莫之悟二者常
巧於相違而不喜於相遭是可歎也漢文帝聞説
者之論而思頗牧之賢謂文帝之思為未善不可
也然當頗牧之時或以間而擯或以䜛而殞孰知
其誣孰知其賢哉其生也莫知其徃也始思思頗
牧而天下無頗牧矣使其復有頗牧其能知頗牧
乎浅於知而深於思薄今而厚古豈特一頗牧而
已哉揚雄曰文帝曷不用頗牧賢者不求不用亦
不求必用吾之所挾不用則澤其身用則澤其國
謂賢者求不用賢者有是心乎然其挾在我其用
不在我不在我而我求之又從而必之自古聖賢
君子未有或是之能也頗牧之在趙也頗牧不負
趙而趙實負頗牧負與不負頗牧何心焉可悼者
趙之社稷而已矣生靈而已矣使頗不以趙括代
牧不以郭開死韓魏不侵匈奴不侵非頗牧之㓛
也二子遲一日而去趙則趙之國遲一日而為秦
此誰之㓛乎雖然二子之㓛不求其君之不負也
求其略知焉而不得也知且不知也而况於思乎
漢文帝之思二子亦可為二子賀矣使二子而有
知亦少慰矣然天下之事至於思其人而不獲其
用君子謂之無益漢文之不思二子二子之病不
加多漢文之思二子漢文之病不加少且匈奴之
冦日迫而帝也乃欲起頗牧於九原不徒匈奴聞
之為之一咲而已使頗牧聞之有不咲者耶漢文
之於魏尚猶趙之於頗牧也舎今頗牧而思古頗
牧善謀國者然乎哉帝能思頗牧吾亦能思魏尚
也願以帝思頗牧之心為帝知魏尚之心帝其許
之乎馮唐謂帝有頗牧亦不能用其意則然矣其
氣無乃猶未平其辞無乃猶未婉乎氣平則辞自
婉辞婉則君自悟吾於馮唐之論猶有憾焉且帝
嘗謂李廣曰使廣在髙帝時万戸侯豈足道哉士
患不遇主廣之受知於帝尚可諉曰不遇主耶遇
主而又云云若爾是髙帝不生廣終不用也有李
廣則捨之於今焉無頗牧則思之於古焉馮唐謂
帝雖有頗牧不能用帝則怒唐也怒馮唐之言帝
不悔李廣之論帝其忘之乎帝不忘之帝當悔之
矣悔於廣則不怒於唐矣不怒於唐而悔於廣則
頗牧二子者思之可也不思亦可也謹論
　　　文景務在飬民論
論曰必有所不為而後有所力為天下之事將求
夫有㓛則無恤其有勞將病其有勞則無耻其無
㓛二者要難兼也文景之治將有所取不得不有
所舎將有所重不得不有所輕是故敵之未柔也
國之未强也名之未榮也皆有所不問盖吾方以
涵飬天下為事一夫之擾一物之病皆足以累吾
涵養之全而又遑他事哉班固曰文景務在養民
治天下之法二曰静曰動人君出治之法一曰專
專則有守有守則無慕無慕則有成羿而慕王良
則䘮其射伯牙而慕髙漸離之筑則喪其琴枝固
不可以兩能能固不可以兩精也堯舜治天下以
静者也湯武治天下以動者也成康治天下以静
者也宣王治天下以動者也由静而治焉治而專
焉是以有垂衣措刑之治由動而治焉治而專焉
是以有創業中興之治曰動曰静雖聖人不能兼
舉而雜用也擇其所當務而吾執之以為專務始
之以擇継之以不疑終之以不改夫是之謂専務
文景之務獨在於養民蓋以古之静者而自處矣
而於天下之㓛名何務焉平城之仇可報也文景
不報也嫚書之悖可耻也文景不耻也火通甘泉
之警可忿也文景不忿也文景非能忘情也彼固
有所不暇也曷為不暇也文景之所務有不在此
也使天下之民安何必報東門之役使天下之民
冨何必紀燕然之㓛使天下之民仁且壽何必數
入陳之俘得匈奴之輜重孰與吾太倉之腐得單
于之朝孰與吾黎民之醇天馬蒲萄之利未足以
易吾之枽麻滿野也龍荒大漠之取未足以易吾
之烟火万里也方文景擇此務而固執之智者必
忿於心勇者必忿於色矣未幾則相與樂之已而
忘之矣天下忘文景之仁而文景不忘天下之民
文景之不忘専於仁者也天下之忘文景安於仁
者也故夫粟帛之賜文景之小惠也征賦之滅文
景之廉徳也刑罰之幾措文景之寛政也非文景
養民之務也文景不以有功者易其有勞者是真
文景之務也歟千金之家其所以起者動也其所
以守者非動也静也其祖父之披荆棘犯霜露不
為則不可也夫豈樂於此乎哉子孫守之不知其
祖父之初不樂乎動也狂夫怵之褊夫激之以為
無動於身則無强於家或闘焉或訟焉家則强矣
無乃適所以為弱乎哉孝武是也孝武以為文景
之怯也矯而振之唐䝉之狂李陵之褊而文景之
生産作業始搖矣末年之事使文景見之其心不
傷乎哉湯武周宣之動不得已焉者也孝武承文
景冨庶之全盛而必欲動焉其亦有不得已者耶
故治天下之法可喜者動也可咲者静也孝武可
喜者也文景可咲者也可咲而可安者也謹論
　　　太宗勵精思治論
論曰明主之勤於治其勤不可見而其成不可禦
蓋可見者以勤為勤也不可見者以思為勤也以
勤為勤者事常出於勤之外以思為勤者事不遁
於思之中納天下之治於一思出一思之治於天
下治之㓛未具而治之計已具矣太宗之勉勵精
勤以治天下非費其勤也費其思也思以計乎治
治以應乎思故其勤不可見也而其成不可禦也
勤於思而不勤於迹又何見焉出於心而成於治
又誰禦焉崔植得其説故曰太宗勵精思治天下
之治亦難矣勤則不成不勤則成可為長太息也
且夫量書者即成湯之昩爽也傳食者即文王之
日昃也然與湯文同其勤不與湯文同其治何其
勤而不成歟師廣成者即梁人之齋戒也游岩廊
者即晉人之髙簡也然與梁晋同其不勤不與梁
晋同其不治何其不勤而成歟蓋有衆人之勤有
帝王之勤衆人之勤勤以勤也帝王之勤勤以思
也以帝王而為衆人之勤秦隋以之以帝王而為
帝王之勤黄帝堯舜以之太宗之厲精不用於事
而用於思其以不勤為勤者歟其不以勤為勤而
以思為勤者歟田業之法府兵之法租調之法此
治之噐也非治也米斗三錢之治外户不閉之治
蠻夷宿衛之治此治之象也非勤也兼行將相之
事親伐夷狄之事日教衛兵之事此勤之目也非
綱也太宗厲精之綱其在於一思乎太宗何思也
其事事而思乎有所及必有所不及其物物而思
乎有所甚宻必有所甚踈蓋太宗求治之初有勸
以刑名者有勸以仁義者太宗之所以憂而思也有
言創業之難者有言守成之難者太宗之所以憂
而思也當是之時太宗之厲精不疲於身不瘁於
色　朝廷不知天下不知太宗自知之耳何也其
思隱於心其勤冺於迹故也葢天下之至勞莫勞
於念慮而莫逸於霄旰太宗不疲於身而心已疲
不瘁於色而心已瘁勤而思焉思而決焉天下見
其治於已決之後不見其勤於未決之先孰知太
宗疲其心以置天下於至安憂其心以納天下於
至樂哉然則太宗之勤其以不勤為勤者歟其不
以勤為勤而以思為勤者歟唴夫天下之事有潜
之至幽而發之至著者其惟此心乎淮淝之冦方
熾而謝安之遊宴方酣宦寺之權方横而元載之
嬉咲方和孰知游燕之憂甚於蹙頞嬉咲之慘甚
於按剣者乎故夫真憂者不憂真怒者不怒真勤
者不勤彼夙寤晨興以為勤者勤則勤矣真則未
也太宗之厲精不在勤而在思其真勤歟勤可知
也思不可知也知且不可知也又可見乎哉太宗
之勤於一思當時之臣未必知也崔植何從而知
之哉何從而言之哉詩不云乎心之憂矣曷為其
已太宗有焉又不云乎他人有心予忖度之崔植
有焉謹論

　　　嘉定元年春三月男　長孺　編定
　　　端平元年隻五月門人羅　茂良　校正
誠齋集巻第九十終
誠齋集巻第九十一
　　　　　　　廬陵楊　万里　廷秀
　庸言
　　　庸言一
楊子曰七情代興而異政故喜為怒君樂為哀臣
未有發與時並來與日偕者或曰然則欲其發皆
中節奚施而臻兹楊子曰聖人以一君臣衆人以
七臣臣一君
楊子曰古之君子道足以淑一身及其足以淑萬
世而不自知也後之君子言将以信萬世及其不
足以信一室而不自知也
楊子曰所樂存焉則陋巷在前而顔不見所樂不
存焉則黄屋在上而堯不知
楊子曰君子恩及禽獸而周公必驅犀象聖人仁
及草木而后稷必薅荼蓼
楊子曰仁者萬善之元首正者萬事之本榦
或問横渠子謂隂方凝矣而陽在内者不得出則
奮擊不服而為雷隂方聚矣而陽在外者不得入
則周旋不舎而為風何謂也楊子曰伏一健於二
順之下健者安得不怒而為雷閉二健於一順之
外健者安得不環而為風易之有震巽也其知神
之所為矣
或問濂溪子謂元亨誠之通利正誠之復何謂也
楊子曰元伸而亨非誠之通乎利詘而正非誠之
復乎亨利用也元正軆也軆名二也誠一而已
楊子曰以理從心不以心從理故危以動則民不
與以心從口不以口從心故懼以語則民不應
楊子曰易之道損而不已必益升而不已必困吾
未見處損而喜處升而懼者也
或問程子説易謂五君位也唯旅之六五獨不取
君義葢君無旅也信乎楊子曰出居于鄭在乾侯
孫于越旅也幸蜀幸奉天亦旅也然則程子謂君
無旅何也曰是固作易者與説易者之所諱也非
諱也不忍言也
楊子曰性者生之良能心者性之良知水曰潤下
火曰炎上性也火之始然泉之始達心也故不盡
其心不知其性
或問趙簡子問於史墨曰季氏出其君而莫之罪
而墨對之以君臣無常位其然乎楊子曰詭哉言
也君臣天下之大分猶天髙地下不可易也非有
桀紂之悪湯武之聖則易之革聖人不作矣意如
何人而敢奸之乎且簡子之問安知其無季氏之
志乎無季氏之志猶不可有此對也有季氏之志
而對之以此可乎詩曰無教猱升木
楊子曰易者蕭何之律令春秋者漢武之決事此
易戒其所當然春秋断其所已然聖人之戒不可
違聖人之断不可犯六經惟易春秋相表裏
楊子曰過樂則喜安喜則樂不平於于則怒不制
其痛則哀
或問學者之言道或閟已於至幽而墮人於至茫
何也楊子曰非强則妄誣所不能之謂强億所不
知之謂妄
或問易之革曰湯武順乎天然則文王違天乎楊
子曰皆順也或順其命或順其理
或問君子敬其獨何謂獨楊子曰作於其心之謂
獨
或問我叩其兩端而竭焉道有竭乎楊子曰覿之
以宗廟之美而俎豆無象位之以百官之冨而表
著無列
楊子曰君子不安其心之所不安小人安其心之
所不安
楊子曰有此之謂理行此之謂道軆此之謂德屢
遷而不離乎此之謂中
或問夷齊兩去其國夫子兩許其仁何也楊子曰
夷不去無父也齊不去無兄也
楊子曰文王制天命者也湯武制於天命者也
　　　庸言二
或問横渠子云隂陽之精互藏其宅何謂也楊子
曰水隂物也而至陽之精居其宫火陽物也而至
隂之精隂其家
楊子曰仁者安其固然故不憂知者明其當然故
不惑勇者信其不然故不懼
或問道也者潜之則懌諸心軆之則淑諸身溥之
則澤諸天地萬物學者言不及此何也楊子曰道
一在己言道病已己不在不道言道媿道
楊子曰顔子之學故以新而化是以有若無忿以
樂而消是以犯而不校
楊子曰伏羲堯舜禹湯文武聖之髙曽也周孔聖
之祖父也顔子聖之宗子也孟子聖之别子也二
程子宗子别子之宗子也
楊子曰禮者免刑之大閑刑者復禮之嚴師
楊子曰君子懐德故主乎善不主乎已小人懐土
故安其舊不徙其新
或問廬而不藩藩而不墉藩且墉而不崇不厚不
復廬其妥乎徹藩牆以納於莬褐夫不為也徹封
建以納獫狁而謂君子為之乎懵哉栁子之訾封
建也啓戎以宅華使疆不籓陲不墉蕩蕩焉通而
莫禦民到于今受其烈者必栁子之言夫楊子曰
以藩牆為藩牆廬其妥矣以於莬為藩牆廬其妥
乎
楊子曰仕優則學豐其歉學優則仕散其積
或問田不井曠百世王澤其不下究歟欲王澤之
下究其必自井田始矣百世之主非其智不足以
及之惟其勇不足以行之葢仁於奪一夫之有而
不仁於均萬夫之無是以王澤不下究也楊子曰
奪一夫之有以均萬夫之無可也萬夫未得其所
無而一夫先訟其所有可乎或曰上均之下焉得
而訟之曰下患無所訟乎秦之慘刻民不訟於秦
而訟於漢新室之紛更民不訟於新室而訟於光
武下患無所訟乎
楊子曰吕公未嘗献淮魚献淮魚者婦也文公未
甞献錦献錦者亦婦也不献甚献也
楊子曰君子不噐不以一能而盈諸身及其使人
也噐之不以衆能而責諸人
楊子曰子謂公冶長可妻也雖在縲紲之中非其
罪也以其子妻之子謂南容邦有道不廢邦無道
免於刑戮以其兄之子妻之以女女人而必曰貴
冨也異矣
楊子曰不遷怒直也不貳過明也
楊子曰視其所以觀其所由不以名掩實察其所
安不以迹掩心
楊子曰用之則行舎之則蔵用舎非聖賢之痛痒
也人主觀聖賢之行蔵可以察其時邦有道則仕
邦無道則隱非君子之欣戚也人主觀君子之隱
顯可以知其身
孔子曰古之學者為己楊子曰今之學者亦為己
舎為學則無所不為己孔子曰今之學者為人楊
子曰古之學者亦為人舎為學則無所不為人
楊子曰君子見其所不欲見亦有不見其所不欲
見孔子闞陽貨之亡是也君子敬其所不欲敬亦
有不敬其所不欲敬孟子不與王驩言是也為陽
貨王驩者知怨其不見已而不怨其所以不見之
由知怨其不與己言而不怨其不與己言之端惑
矣
楊子曰人之一身冬立者其足寒此則隂矣及足
與足相摩則寒者温不曰陽乎然則隂陽果二物
哉
或問何謂精義入神楊子曰思精其冝則衆理通
何謂窮神知化楊子曰理盡其通則萬變徹葢義
者物之冝神者心之通化者事之變
楊子曰直於己之謂忠孚於物之謂信
或問惻隱之心仁之端也何謂隱楊子曰惻言愛
隱言痛也覺其痛之謂隱愛其痛之謂惻痛於彼
惻於此而仁不可勝用矣
　　　庸言三
或問知變化之道何謂變化楊子曰榮變而枯末
離而本不離鬒變而素色改而質不改此變也鷹
化為鳩見鳩不見鷹草化為螢見螢不見草此化
也變者跡之遷化者神之逝
楊子曰中則正在其間正則中在其外
楊子曰國家之敗其敗者敗之歟抑亦興者敗之
歟家有範人有表範完而表端罔或虧側矣唐太
宗謂其子曰吾有濟世之㓛是以縦欲而人不議
然則敗唐者髙宗也而非髙宗也
楊子曰寂然不動感在其中矣感而遂通寂在其
中矣
楊子曰學以聚之無不受也問以辨之有不受也
楊子曰天行健君子以自强不息地勢坤君子以
厚德載物非賛天地也以天地責諸身也
楊子曰割不正不食席不正不坐身而不正可乎
食不厭精膾不厭細學而不精可乎
楊子曰建官以利民有害民而得官用人以立國
有誤國而得用
楊子曰天下之才動則生静則息
楊子曰君子之於人以大善揜小惡不以大惡揜
小善
或問本朝諌臣之盛古未有也何如楊子曰非諌
臣之盛也祖宗之聖也
或問天地未開闢如之何楊子曰古猶今也天地
既開闢如之何曰古猶今也
楊子曰君子之於小人有容而無敵或曰何也曰
不為小人不勝小人不勝小人不敵小人敵小人
而勝焉是勝一小人得一小人矣
或問三代而下莫盛於西漢也本朝與西漢孰盛
楊子曰西漢縣令勇於敢殺本朝人主勇於不敢
殺
或問熈豐元祜之議論固不能同也元祐諸儒其
咎臨川王子也冝矣而諸儒之論又謂不井田不
封建則不三代也何如楊子曰臨川王子之論曷
嘗不曰三代哉
楊子曰君子不言己之所不能行不言人之所不
可行
或問世傳大程子中庸之書非大程子之為也吕
子大臨之為也何如楊子曰無傷也魯君之宋呼
於垤澤之門守者曰此非吾君也何其聲之似我
君也無傷也
楊子曰臧堅以齊侯遣閹人唁已為耻後世之士
以閹人薦已而不為耻漢文納爰益之諫以宦者
參乗為耻後世之主以宦者參國而不為耻
楊子曰子路問死子曰未知生焉知死以其所不
必知害其所必知仲尼不為也子路問事鬼神曰
未能事人焉能事鬼以其所無用害其所有用仲
尼不為也
或問伊川程子之學大抵以先王而責後王以聖
人而責學者膚寸不恕也無乃已甚乎楊子曰奚
其甚以先王而責後王是致後王於先王也以聖
人而責學者是納學者於聖人也奚其甚
楊子曰光輝者日月之散也月月者光輝之聚也
散故其暉無不充聚故其象有可指
楊子曰子夏䘮其子而䘮其明及曽子數以三罪
則愴然之哀一變而為􁑔然之懼何也道長則情
消懼生則哀亡惜也子夏見曽子之晩也使早見
曽子則尚不䘮其明也雖然䘮其明尚不䘮其心
也
楊子曰人之為善百善而不足人之為不善一不
善而足
或問君子事上如之何楊子曰重不及傲敬不及
讇
楊子曰旦将飲者夢必渥旦将跌者夢必愕今皇
皇焉汲汲焉得則懌否則戚奚為哉
　　　庸言四
或問紂之悪不如是之甚也子貢之言無乃已恕
歟楊子曰紂不可恕也亦可恕也周師之入自焚
而死前有亡國之罪後有死國之節嗟夫後而已
矣猶紂也前而已矣紂也乎
或問三代而下謀國而萬全者其惟子房乎楊子
曰子房䇿之子房用之奚而不萬全哉使他人用
之鴻門之見䇿之安乎栈道之絶䇿之通乎
楊子曰聖人之作易不中而吉寕以吉徇中不正
而利寕以利徇正
孔子曰如有周公之才之美使驕且吝其餘不足
觀也已楊子曰學者無周公之所有而有周公之
所無吾何以觀之哉
或問程子謂仁者覺也覺何以為仁楊子曰覺則
愛心生不覺則愛心息覺一身之痛痒者愛及乎
一身故孝子髮不毁覺萬民之痛痒者愛及乎万
民故文王視民如傷覺萬物之痛痒者愛及乎萬
物故君子逺庖厨
或問孟子謂惻隱仁之端韓子謂博愛之謂仁程
子謂仁者覺也三子之言仁異乎楊子曰何異焉
愛者惻之應隱者覺之感或曰雖然韓子之言其
亦未優乎曰樊遲問仁子曰愛人愛何違於仁子
貢問博施子曰必也聖乎博何違於愛然則博愛
之與兼愛異乎曰異博無私兼無别
或問朝死而夕忘者聖人之罪人固也不勝䘮乃
比於不慈不孝何也楊子曰不肖者不及故進之
賢者過故退之
或問鯉也死夫子不慟鯉而慟囬囬也死顔路不
為之慟而夫子為之慟何也楊子曰哭子而不慟
禮也哭門人而慟道也嚴哉禮乎重哉道乎
楊子曰置虗噐於水中未充則鳴既充則黙㗲㗲
以為知道囂囂以為知德充乎哉
楊子曰喜怒哀樂未發謂之中即天命之謂性也
發而皆中節謂之和即率性之謂道脩道之謂教
也或曰未發無不中既發有不和性有兩乎曰否
粹於天理者性也駮以人欲者非性也情也喜怒
哀樂自天理出發無不和也自人欲出發始有不
和矣然則約情以㱕性遏人以復天發而和以不
離於未發之中奚若而可曰戒不覩懼不聞
或問天下國家可均也爵祿可辞也白刄可蹈也
中庸不可能也然則何者為中庸乎楊子曰執是
以為中庸非也外是以為中庸亦非也然則何如
斯可謂之中庸矣曰天下國家可均也時乎可均
時乎不必均爵祿可辞也時乎必辞時乎不必辞
白刅可蹈也時乎必蹈時乎不必蹈君子處事以
時對時以道擇道以心
或問易曰其道甚大百物不廢何謂也楊子曰幽
而太極乾坤六子之妙用顯而君臣父子萬事之
大法不曰其道甚大乎動則取諸豶牿鴻􁖣植則
取諸瓜𣏌茅莧噐則取諸缾鼎簋缶軆則取諸脢
腓趾尾不曰百物不廢乎惟大無不受者細無或
廢
或問五行之序楊子曰水火物之初木金物之成
土物之定氣一變而有象故曰初象一凝而有質
故曰成質一成而有宅故曰定
楊子曰冬日之火夏日之水未施親於民而民親
君子之德亦然
或問韓信之平趙魏下燕齊何其才也然仕楚而
踦圗漢而烹何其不才也楊子曰非信之有才有
不才也天将舉天下而一之漢信得而不才乎天
方廢楚信則仕楚天方興漢信則廢漢信得而才
乎
或曰子諍父臣諍君分殊而已矣愛無殊也然子
無誅而臣有誅是故桀之龍逢紂之比干孝宣之
葢寛饒光武之韓歆明皇之周子諒桀紂為之冝
也孝宣光武明皇宜乎哉楊子曰皆冝也前二君
之誅諌之戒也後三君之誅不諫之勸也或曰諌
者戒不諫者勸其究若之何曰亡焉而止矣桀紂
明皇則亡孝宣光武曷嘗亡哉曰夫亡者身至焉
國次焉
　　　庸言五
或問君子上達小人下達何謂也楊子曰顔不孔
不止紂不桀不止
或問孔子論商之三仁孟子論夷恵尹之三聖學
者冝何師楊子曰師三仁者一之後師三聖者二
之前
楊子曰天命之謂性父母全而生之也率性之謂
道子全而㱕之也
楊子曰非禮勿視非禮勿聽閑其入也非禮勿言
非禮勿動閑其出也
或問非知之艱行之惟艱傅說之言也不致其知
不力其行小程子之言也由前之説珍乎行由後
之説珍乎知學者将疇従
楊子曰知譬則目也行譬則趾也目焉而已矣離
婁而躄也可乎趾焉而已矣師冕而馳也可乎人
乎人目趾具而已矣
或問荀彧魏從而漢殉孰忠乎楊子曰漢魏均忠
也一則以心一則以身
或問曷謂中曷謂庸楊子曰中者群心之根株庸
者衆口之穀粟
或問行夏之時程子言之白矣敢問乗商之輅服
周之冕樂則韶舞如之何楊子曰商輅周冕尚倹
也樂則韶舞尚遜也
或問漢文之短䘮其薄矣乎楊子曰薄非漢文始
也昔滕世子爲三年之䘮而父兄百官皆曰吾宗
國魯先君莫之行吾先君亦莫之行然則短䘮之
薄其起於周之衰乎
楊子曰易曰有天地然後有萬物有萬物然後有
男女有男女然後有夫婦有夫婦然後有父子有
父子然後有君臣有君臣然後有上下有上下然
後禮義有所措夫惟有是物也然後是道有所措
也彼異端者必欲舉天下之有而冺之於無然後
謂之道物亡道存道則存矣何地措道哉
或問韓公徹簾之舉冨公咎焉何如楊子曰此冨
公未察也韓之請后之從韓能逆知之乎機之未
至不可知機之既至不可留然則先事未有以白
冨公臨事不可以待冨公故曰此冨公未察也
或問衛多君子晉多卿材晋大國也衛蕞爾國亦
何為多賢也後世以天下之大歎人材之乏又何
歟楊子曰古者求人之一能後世求人之無不能
求其一能是以多能求其無不能是以有不能
或問何謂學楊子曰學之為言效也以己之不知
效彼之知以己之不能傚彼之能學云學云誦數
云乎哉辞命云乎哉
楊子曰獲禽我所欲也詭而獲則可欲而不可欲
不獲禽非我所欲也範而不獲則不可欲而可欲
故曰可欲之謂善貧者未甞不言冨冨者未甞言
冨故曰有諸已之謂信瓶之罄矣維罍之耻不充
故也瑟彼玉瓉黄流在中實故也故曰充實之謂
美山川之輝于外也百里珠玉在内不盈握耳故
曰充實而有光輝之謂大山一山也而朝暮晦明
萬變也刻木而為山一山而已矣故曰大而化之
之謂聖歴家之言天數徃者合知來者差故曰聖
而不可知之之謂神
楊子曰易曰上下無常非為邪也非為下者言也
進退無常非離羣也非為進者言也
楊子曰乾之九三居上位而不驕葢以進德脩業
為樂也樂乎内者輕乎外在下位而不憂葢以德
之未進業之未脩為憂也憂其大者忘其細
楊子曰仁與義吾之左右手也不可以獨有亦不
可以獨無仁言覺義言冝也覺其冝則行覺其不
冝則止故仁者右義者左
或問近世之健吏某子吏也以健聞某子儒也亦
以健聞二者同乎異乎楊子曰異何謂也曰吏以
戎索治周索儒以戎索為周索
　　　嘉定元傌春三月男　長孺　編定
　　　端平元年夏五月門人羅　茂良　校正
誠齋集巻第九十一終
誠齋集巻第九十二
　　　　　　　廬陵楊　万里　廷秀
　庸言
　　　庸言六
楊子曰利不㱕於上則不國故詩曰雨我公田遂
及我私利㱕於上則無民故詩曰彼有遺秉此有
滯穗伊寡婦之利
楊子曰赤壁之風天道在南采石之霧天道在北
也
楊子曰夫子之道溥矣宏矣卓矣䆳矣故六經既
就而六經非夫子無行不與二三子而未嘗與二
三子逼哉子貢之問也曰有一言可以終身行之
者乎道大如天子貢欲以一字襲而取也終身塗
逺子貢欲以一字生而死也問之之逼也荅之之
難也㣲吾夫子誰實能荅之子曰其恕乎然則六
經雖博可以一恕撮夫子雖聖可以一恕跂夫子
宗廟之美百官之冨子貢一夕負之而走矣子貢
得之之難而學者䘮之之易也武夫力而拘諸原
婦人暫而免諸邑借乎
楊子曰學者陋其故而不能不安恱其新而不能
不懦其於至聖人也遐哉
楊子曰枽之未落其葉沃若其文武成康之盛乎
枽之落矣其黄而隕其周之東乎
或問張湯推賢揚善有諸楊子曰推揚有矣賢善
未也掾史之薦非賢善乎曰胥薦胥史薦史賢善
乎
或問陸抗飲羊叔子之藥程子謂其不當飲信乎
楊子曰抗飲焉不可也祐饋焉尤不可也不幸而
抗死焉若之何
或問君子而時中何謂也楊子曰詩不云乎就其
深矣方之舟之就其浅矣泳之游之
或問張敞其徤吏乎楊子曰敞可謂賢矣不貨昌
邑王以售其身敞可謂賢矣
或問顔淵死子哭之慟何如楊子曰夫子欲有與
言将誰與言
楊子曰水託於噐而有象噐毁則象亦毁火託於
薪而有質薪化而質不化象者形之虗質者象之
實
班固賛王莽曰天變見于上人怨作于下莽亦不
能文也楊子曰固之言過矣莽之言曰天生徳於
予漢兵其如予何未為不能文也
楊子曰作詩者其深知小人之情狀乎巧言如簧
顔之厚矣是也言之巧能以欺夫人顔之厚不能
以欺其心
或問元亨利貞如之何楊子曰元而不亨不釋老
乎利而不正不申韓乎
楊子曰三年耕必有一年之蓄而學者朝學之夕
䘮之
或曰性譬之水焉濟人水也溺人亦水也謂濟人
者水之性則過徳乎水謂溺人者水之性則過咎
乎水水之性有湛然而已爾性譬之火焉飪物火
也煆物亦火也謂飪物者火之性則過徳乎於謂
煆物者火之性則過咎乎火火之性有煇然而已
爾人之性而曰善焉悪焉混焉非不性也非盡性
也何如楊子曰所謂湛然煇然者為善乎為悪乎
為混乎
或曰何謂性何謂命楊子曰受之之謂性授之之
謂命
或問戒不睹懼不聞其惟闇室屋漏之地乎楊子
曰不睹莫如吾心而闇室為十目之所視不聞莫
如吾心而屋漏為十手之所指
或曰後世為将者多飬冦以封已非罪歟楊子曰
非其罪也有誨之者也自髙帝殺韓信始也
或問班固謂石建之澣衣周仁之垢汙君子譏之
然乎哉楊子曰仁可譏也建恭為子職斯而可譏
舜亦可譏
　　　庸言七
或問楚王亡弓左右請求之王曰楚人得之又何
求焉孔子聞之曰去其楚而可矣老聃聞之曰去
其人而可矣𣆀之説髙矣乎楊子曰髙則有矣非
其理也且弓以用言矣去其人則弓孰得之得孰
用之
楊子曰冲然之謂道烝然之謂氣澄然之謂天凝
然之謂地烝然者天地之充也冲然者天地之渾
也故道為氣母氣為天地根
或問揚雄之劇秦美新有徼歟楊子曰雄而有徼
乆矣其獲矣耄而後徼焉情乎哉然則奚而作曰
避禍焉而已矣禍可避乎曰禍可避則命可避
楊子曰聖人之辞渾賢人之辞辨渾故一言可以
萬觀辨故一言可以一取聖人之辞㣲賢人之辞
章㣲故思而有不諳章故不思而獲
楊子曰天下之至神者其惟人心乎已有過焉何
必人告也見人之過得已之過聞人之過得已之
過何必今人也見古人之過得已之過聞古人之
過得已之過何必古人也見日月之過得已之過見
寒暑之過得已之過何必天地也見韋弦之過得
已之過見輪几之過得已之過何必萬物也因前
日之過得今日之過因今日之過得前日之過何
必有過也一言之過未言而得其過一行之過未
行而得其過是數者之得非人告也心告也故有
不善未嘗不知不惟顔氏子而已矣知之未嘗復
行惟顔氏子而已矣
楊子曰禮出於人心入於人心樂出於人情入於
人情
或問班固論人也其等有九信乎楊子曰人之等
奚若是之多也七焉而已矣敢問其目曰自庸人
等而上者有三曰賢人曰君子曰聖人自庸人等
而下者亦有三曰小人曰狄曰禽人而至於禽狄
不已甚乎曰是未足甚也由余狄也反哺禽也人
而禽狄如焉非甚也人而不禽狄如焉非甚乎下
免禽狄上詣聖賢奚為而可曰學
或問聖人可學乎楊子曰奚而不可學也聖人人
倫之至也子孟子之言也聖盡倫子荀子之言也
聖人盡人道者也子程子之言也聖人人也我亦
人也我無人倫乎我無人道乎昧弗明舍弗行行
弗至弗盡耳
或問何謂天位何謂天職楊子曰履大君之位以
承乎天兹謂天位脩大君之職以荅乎天兹謂天
職有斯位也當知有斯職也臣而不脩其職則為
曠官君而不脩其職不曰曠職乎然則孰為君職
曰君職在養民養民在仁政文中子曰七制之主
以仁義統天下是也又曰其有以結人心乎非也
結之利之也
楊子曰命徳討罪自上天出此二帝三王之隆也
命徳討罪自天子出此漢唐之競也逮徳下衰自
權臣出徳又下衰自藩臣出至於自女婦出自嬖
倖出無衰矣
楊子曰小人之於爵禄未得則羡不得則愠既得
則懐懐則固固則思思則姦姦則亡孰亡乎曰亡
身雖然亡身小矣未足悼也大於亡身足悼也
或問近世士風大不美何以易之楊子曰奚而不
美也曰病在奔競曰病不奔競耳奔競非病也未
諭曰顔子曰仰之彌髙鑽之彌堅瞻之在前忽焉
在後使天下之士皆奔競於此奚病哉病不奔競
於此而已矣
　　　庸言八
或問仁義禮智為四乎為一乎楊子曰一而巳矣
曷謂一曰禮生於義義生於智智生於仁
楊子曰為人謀甚於為巳謀則謀無不忠責巳欺
甚於責人欺則交無不信既見聖甚於未見聖則
傳無不習
楊子曰市之為道也競晨而晝競晝而旰競旰而
夕雖止其競不可也夕矣雖使其競亦不可也故
聖人觀復
楊子曰引重者先進之盛徳自重者後進之報徳
也
或謂曹公不報赤壁之役其怯乎楊子曰赤壁之
役吳勝也不報赤壁之役魏勝也
楊子曰燭定則明揺則昏而况心乎
楊子曰有為而為不若無為而不為
或問乾坤毁則無以見易易不可見則乾坤或㡬
乎息乾坤有毁耶楊子曰乾坤毁而後可以去易
去易而後可以息乾坤
楊子曰由道以出噐者道不孤由器以復道者噐
不流
或問神而明之存乎其人何也楊子曰存乎易者
其易死存乎人者其易生
或問志壹則動氣氣壹則動志蹶者趨者是氣也
而反動其心何謂也楊子曰志為政則氣聴乎志
氣聽乎志浩然之氣也氣為政則志聽乎氣志聽
乎氣未定方剛既衰之氣也血氣之氣盈則暴虗
則屈道義之氣塞乎天地矣然則氣何以能動夫
志也子不見夫蹶與趨者乎踣於行者其心駭然
以震亟於趨者其心躁然以爭葢氣外折則心内
悸氣外騖則心内競然則使聖人而蹶且趨也其
心若之何曰聖人吾不得而知矣君子死而結纓
足可蹶心不可蹶君子徐行後長者身乎趨心乎
不趨聖人吾不得而見之矣
或問心與性為一乎為二乎楊子曰心與性一而
二二而一者也喜怒哀樂未發謂之中性也發而
皆中節謂之和心也泉水之詩曰相彼泉水亦流
于淇心與性之謂乎
或問大徳不踰閑小徳出入可也何如楊子曰召
公不云乎不矜細行終累大徳子夏之言是召公
之言非矣
楊子曰寒徃則暑來暑徃則寒來君子小人消長
之理也日徃則月來月徃則日來死生之理也
或謂大人不失赤子之心謂其泊然無喜怒乎赤
子之喜怒非泊然矣謂其漠然無哀樂乎赤子之
哀樂非漠然矣然則赤子之心何者為心歟楊子
曰有感心無流心
楊子曰君子之學一㱕焉而已矣百其塗奚傷焉
曾子言忠恕夫子未之言也孟子言仁義子思未
之言也
或問鬼神楊子曰神者氣之靈鬼者體之毁
楊子曰棲一塵於睫則其大如車輪置車輪於百
歩之外則其小如一塵
或問断一草木殺一鳥獸夫子以為非孝何也楊
子曰愛心存乎爾則及乎草木鳥獸愛心亡乎爾
則至於無父無君
或問管蔡之間周公其忠周歟楊子曰非也號焉
而已矣然則其挾武庚忠商歟曰非也號焉而已
矣然則其志焉在曰王焉而已矣何謂號曰公将
不利於孺子其號忠周也挾武庚其號忠商也不
周之忠則周公不可得而殺不商之忠則商民不
可得而激周公不殺則周室不亡商民不激則管
蔡無衆假武庚以興商商興而周亡周亡而斃武
庚以自王此管蔡之謀也故周室譬則秦也武庚
譬則義帝也管蔡譬則劉項也
　　　庸言九
楊子曰垂緌以耻惰游之民何必鞭朴之辱縞冠
以刑不齒之士何必欽鈛之誅
或問書一也或誦焉而君子或誦焉而小人何也
楊子曰非誦與不誦也由與不由也
楊子曰春秋作而乱臣賊子懼後世斧鈛鼎鑊而
乱臣賊子不懼者有矣戰國之時君子犯義小人
犯刑後世君子而犯刑者有矣
楊子曰君子敵心以理敵身以心
或問臨川王子謂天變不足畏可乎楊子曰王子
之不畏天也天不為王子而亡王子之畏天也天
不為王子而有
楊子曰日退則月進月退則星進星退則霧進君
子小人亦然
或問士何以得為君子楊子曰惟受責惟能為君
子未諭曰受一人之責無乎萬人之責受千萬人
之責無一人之責
或問謝子良佐謂宰相不能冨貴人也信乎楊子
曰冨貴人者豈惟宰相不能也君亦不能也豈惟
君不能也天亦不能也天不能冨貴人則孰能冨
貴人乎曰蒿也不可使為松鮒也不可使為龍能
使其不可使能為其不可為則天能冨貴人矣
楊子曰孔子之言恕孟子之言嚴恕故許千萬人
皆為君子嚴故不許一人不為君子
或問甚矣小人之不可附也古之累者孰不以附
小人哉楊子曰附小人累也附君子亦累也故記
曰中立而不倚
或問赦者小人之幸信乎楊子曰小人幸君子亦
幸使小人不幸君子幸乎哉
或曰古者人主下士如湯之於伊尹先主之於孔
明是也後世無聞焉何也楊子曰非後世人主不
下士也人主之不下士自士之自下始也
或問易皆六爻而乾坤二卦獨有用九用六然則
爻其七乎楊子曰非七也曰用九用六者所以發
六十四卦九六之用之凡也
楊子曰人莫不愛其生故莫不厚其生莫不厚其
生故莫不傷其生
或問六經之道有要乎楊子曰何莫非要也雖然
有始終焉始乎易終乎春秋又問易春秋之道有
要乎曰何莫非要也雖然隂陽君子小人之消長
易之要君臣夷夏之隆替春秋之要
楊子曰有善而盈曰驕有不善而執曰吝
楊子曰學而不化非學也故曰雖愚必明雖柔必
强豈惟愚明柔强哉雖明必愚雖强必柔
楊子曰頭垢則思沭足垢則思濯心垢則不思沭
濯焉何哉
楊子曰士大夫之家其興亡有數焉視其數之多
寡而已矣詩書也貴冨也由乎前者其數七由乎
後者其數三雖曰未興興矣由乎後者其數七由
乎前者其數三雖曰未亡亡矣粹詩書者無亡粹
貴冨者無興視其數知其家矣世之君子毋視乎
人之家視乎己之家毋視乎己之家視乎己之身
毋視乎己之身視乎身之數
楊子曰意者逆其所未然必者期其所願然固者
安其所不然其病三其源一曰有我
或問子見南子子路不恱佛盻召子欲徃子路曰
何必公山氏之之也然則冝何從楊子曰吾從子
路曰然則夫子非歟曰子路可為也夫子不可為
也
　　　庸言十
楊子曰風者天之出入息也人之一身莫小乎語
黙而莫大乎息天地之造化莫小乎雨雪雷霆而
莫大乎風息死則人死風亡則乾坤息
楊子曰司馬君實之文準荀也臨川王子之文準
揚也
楊子曰古之巫者處其一今之巫者處其三曷謂
一曰巫曷謂三曰釋曰老
或問明哲保身何如楊子曰全其名守其節斯不
失其身矣若張禹孔光之保身乃所以失身
楊子曰秦人之尚功術猶人餌金石之藥也其初
也瘠必肥老必壮羸必强其究也其死也忽焉
楊子曰成帝輯折檻以旌朱雲聖明之資也不聖
不明不擴不充爾
楊子曰揚雄言秦之士也賤夫四皓髙祖且不能
致也况秦乎士未嘗賤也
或問孔明與仲達未戰也戰則孰勝楊子曰孔明
乎奚以知之曰其立也山其靜也淵古之将也巾
幗之遺仲達已動矣
或問舜之舞于羽七旬而苗不袼則如之何楊子
曰苗民之格愈遲舜徳之進愈速
楊子曰見乎表者作乎裡形於事者發於心是心
作焉其外寂然其中森然勿謂無形峙於丘陵勿
謂無見燁於震電
楊子曰精於理者其言易而明粗於事者其言費
而昏
或問君子言命乎楊子曰不知命無以為君子君
子曷為不言命言命則人廢奈何曰知命者不立
乎巖墻之下君子曷為必言命
楊子曰顔子之學聖人亦逼矣仰之彌髙其逺無
極鑽之彌堅其入無間瞻之在前可望而不可至
忽焉在後君得而又若潰
楊子曰口者躬之户目者躬之牖徳者躬之府府
充矣其户燁其牖瑩雖然燁其户瑩其牖其府充
乎
或曰學者莫上於敏莫下於鈍然敏或以窒鈍或
以通何也楊子曰不可怙者天不可畫者人
或曰昔楚昭王召孔子将使執政且封以地子两
以為非楚利也昭王乃止子西之言信乎楊子曰
昔者虎之居乎山也自知其無以徳乎戰也使貍
召麟焉貍曰今日之事有虎無麟有麟無虎子以
為麟之至則獸麟從乎子從乎虎於是疑焉麟聞
而歎曰吾以不觸聞也貍尚疑我哉子西之説則
貍之説也
或曰曹公孫權一世之雄也不為曹公孫權者能
當之乎然曹公用舟周瑜敗之孫權登岸滿寵敗
之何也楊子曰二公龍虎也龍以水而雄虎以山
而雄易而居焉敗矣曹公之用舟虎在川也孫權
之登岸龍在山也
或曰民之溺於戰國之虐政也其心競其力􁁄拯
之難也其力充其位缺拯之難也孟軻荀卿力不
足以行其心非患也為齊卿為楚令不位歟而其
拯無聞焉何也楊子曰今有孺子将入於井仁人
有不見無不拯雖然仁人趨而拯之孺子之父從
而挽之則仁人雖欲拯之烏得而拯之孟荀則憫
孺子矣如挽何
楊子曰夫子之論禮商得以損夏古之禮有不苟
取周得以益商今之禮有不苟去
或曰孟子聖矣乎楊子曰謂若聖豈敢者夫子也
况孟子乎雖然孟子之學至其至矣非曰聖也非
不曰聖也或曰孟子之與孔子假而生不相後也
将並於孔乎将學於孔乎曰奚其並奚其並

　　嘉定元年春三月男　長孺　編定
　　端平元年夏五月門人羅　茂良　校正
誠齋集巻第九十二終
誠齋集卷第九十三
　　　　　　　廬陵楊　万里　廷秀
　庸言
　　　庸言十一
楊子曰隂動之謂陽陽靜之謂隂動靜不息之謂
道道也者三才不息之軆也善也者三才不息之
用也性也者三才體用不息之質也覺此之謂仁
達此之謂智公此之謂百姓之月用行此之謂君
子之道道果多乎哉故曰君子之道鮮矣
或問有喜怒哀樂未發之中有過與不及之中中
其二乎楊子曰中有二乎喜怒哀樂未彂之中中
之初過與不及之中中之復
或問有以活爲仁信乎楊子曰活則圎圎則忘分
有以公爲仁信乎曰公則方方則忘情仁者不忘
情亦不忘分不忘情故愛人不忘分故自愛
或問禮義廉耻柳子以爲非四也二而巳矣然乎
楊子曰一而巳矣曷謂一曰耻是也惟心知其一
則三者至矣是故君子以一生三以三飬一小人
去其一以敗其三何所不至哉故立天彝建民極
耻爲大
或問應變何如楊子曰變者天下之不幸應者聖
人之不得已
或問士大夫當仕而報怨不可也報恩獨不可乎
楊子曰不可未喻曰吾聞之吾友尤廷之曰仕而
報怨私也仕而報恩亦私也以公家之恩報巳之
恩不私乎
或問道術奚辨楊子曰大路之謂道小徑之謂術
正塗之謂道邪徑之謂術天下共由而無誤之謂
道一夫取疾而然迷之謂術故周禮曰千夫有川
川上有道月令曰審端徑術聖人之所謂道者明
告天下後世以可行者也故譬之以路而謂之道
孟子曰夫道若大路然董仲舒曰道者所由適治
之路也韓子曰由是而之焉之謂道故夫堯舜禹
湯文武周公孔子孟子顔子之道道也老佛管商
申韓之道非道也術也(公路/袁術字)
或問子曰囬也非助我者也於吾言無所不說無
所不說於聖人之言而曰非助何也楊子曰鍾不
自鳴撞而後鳴夫子萬石之鍾也囬也不撞而聴
其自鳴則鍾之鳴也不數矣使七十子皆如囬則
論語孝經或㡬乎息矣論語孝經而息豈惟無助
於夫子亦無助於天下後世豈惟無助於天下後
世亦無助於天地萬物
或問憤世嫉邪何知楊子曰世不必憤邪不必疾
焉
楊子曰晝而夜莫之異也温而寒莫之異也得而
失生而死異焉何哉
或問禮與時孰從楊子曰禮汰從時時汰從禮
或問横渠張子與二程子其學孰至楊子曰孰不
至也雖然大程子不幸短命吾所歎也横渠子不
幸短命吾所尤歎也
楊子曰西漢之士不正東漢之士不中
或問易與天地凖何如楊子曰易與天地凖天地
與易凖
或問君子不言而信此何理也楊子曰見桒者有
燠意見米者有飽心桒與米言乎哉
楊子曰移攻昧之師以攻已之悪囬克敵之力以
克巳之私
楊子曰有心而弗治子有庭内弗灑弗掃者也有
師友而弗問子有種鼓弗鼓弗考者也
楊子曰天焉曰命人焉曰性主焉曰心
楊子曰農夫之播種也種黍不生稌種稌不生黍
有種此而不生此者乎學者謹之
楊子曰堯舜有存心無放心桀跖有放心無存心
矣
　　　庸言十二
楊子曰居其前者不欲継其後賢之進也難居其
後者不欲立其前賢之立也難
楊子曰讀書者非言語之謂也将以灌吾道德之
本根榮吾道德之枝葉也本根將枯枝葉將瘁試
取聖賢之書一閱焉枯者茂瘁者榮
楊子曰有敗詐無敗誠
楊子曰古之君子雖貧不粥祭器雖寒不衣祭服
晋文請隧不與貧而不粥祭噐也仲叔于奚請繁
纓與之寒而衣祭服也
楊子曰天下之物不可不有而有之者其有不贅
不可不無而無之者其無不匱
楊子曰登髙者未必跌而嘗覆車於夷塗夜坐者
未必寐而常失且於眛爽
楊子曰緫于而山立南豐子曽子之文也發揚蹈
厲眉山子蘇子之文也
楊子曰生而知者信其當然也學而知者見其所
以然也惟其信於斯故曰誠惟其見於斯故曰明
明之之謂賢誠之之謂聖誠而不知其所以誠之
之謂神
或問曰古之有道之士入水不濡入火不熱入獸
不乱群入鳥不乱行虎無所投其齒兕無所投其
角信乎楊子曰然曰有道之士若是其異乎曰何
異焉舜與共驩雜處也雜而不處不曰不乱群乎
宋司馬欲害孔子也害而不害不曰不濡不熱乎
雖然此非聖人之至也而老荘妄意其為聖人之
至也
楊子曰天地之間其猶炊歟實物於甗而覆其上
實水於鬵而煬其下判乎其不比也然水火之情
協而氣升焉則覆其上者潜然而零矣覆其上者
彼其初燥如也潜然者奚自而來哉氣世天地之
為雨也亦然
楊子曰聖者天之習賢者聖之習
楊子曰虚者盈之終息者消之初
楊子曰君子食無求飽不足欲也居無求安必遷
善也
楊子曰君子以身觀人以人觀身
或問王行一曰水水者物之初有乎無乎楊子曰
有者水之象無者水之質
或問物有相反相成何也楊子曰反者激之極成
者反之定故飴之甘其極必酸荼之苦其極必甘
也
楊子曰今夫木同一本根也然方其榮也枯者或
與之同日反其凋也生者或與之並時故華敷而
葉霣枝槁而萠出此造化無息之妙也
楊子曰春秋之季天下何嗜乎利焉而已矣天下
何疚乎奪焉而已矣不嗜不疚不利不奪也而聖
門諸子方且侍坐而談舎瑟而作以浴沂之水滌
奪攘之氛以舞雩之風吹戰爭之塵彼視一世之
所嗜所疚者何如哉或曰然則聖門忘天下歟曰
否
楊子曰聖人之畏天也以民聖人之畏民也以天
矣
或曰憂驩兠失之宰予堯孔亦有遺照歟楊子曰
聖人天也無遺照亦無遺覆雖然照有或遺也覆
無或遺也
或問至大至剛以直何謂也楊子曰無不容之謂
大無能動之謂剛無可愧之謂直
或問喜怒哀樂未彂謂之中彂而皆中節謂之和
何謂中何謂和楊子曰不觀之天地乎陽氣潜萠
萬物㱕根之謂中分至啓閑序則不愆之謂和觀
吾心見天地觀天地見吾心
或問致中和在彼為致也在此奚致焉楊子曰井
不食不泉木不鑚不燧
　　　庸言十三
或問天命之謂性率性之謂道脩道之謂教何謂
也楊子曰天命之謂性人為云乎哉率性之謂道
外取云乎哉脩道之謂教倖得云乎哉故令之卑
之謂命無加無損之謂率作之朂之之謂脩
或曰致中和天地位焉萬物育焉中和之㓛用若
是其大乎楊子曰子不見漢武之一怒乎追仇平
城之役一怒萠於心天地萬物何與焉而長屋竟
天死人如乱麻則喜怒哀樂不中不和之徵也然
則聖人之致中和者何如哉
楊子曰冨潤屋不足以潤一身德潤身足以潤四
海
楊子曰莫見乎隱未出門而如見大賔莫顯乎㣲
未使民而如承大祭
楊子曰水能濕夫火而隔之以金則濕者燥火能
流夫金而乗之以水則流者止
或問無窮之謂理無盡之謂性而曰窮理盡性如
之何曰窮無窮盡無盡之謂學
楊子曰金有範天地亦有範木可圍天地亦可圍
易也者其鑄穹壤之範量髙厚之度歟故易曰範
圍天地
楊子曰學有思而獲亦有觸而獲思而獲其覿親
觸而獲其詣速
或問為人君止於仁何如斯可謂止矣楊子曰心
有所先定之謂止建邦者先以都邑為止行旅者
先以舎館為止心不先止於仁雖囊括萬善包舉
百行其吾物乎哉
楊子曰氷在其内而壷之瑩外達善之出而不揜
者肖之日月在其外而牖之煇内逹善之入而不
拒者肖之
或問横渠子謂君子之學為天地立心奚為其為
天地立心也楊子曰人者天地之心也君子者天
地之心之師也有天地而無人無天地也有人而
無君子之學有天地而無心也是故學立心立學
亡心亡
楊子曰始雪而温陽之終也既霽而寒隂之窮也
或問孟子謂天之生物使之一本而夷子二本何
也楊子曰草木本乎根人本乎父父吾父以及人
之父一本也父吾父亦父人之父非二本乎
或問楊雄謂仲尼見所不見敬所不敬聖人亦有
調也信乎楊子曰信斯言也則見董賢敬王莽亦
仲尼矣
楊子曰孔子之言未嘗厲也至責冉求原壤未嘗
不厲也孟子之言未嘗不厲也至答尹士滕之館
人未嘗厲也
楊子曰孟子之文豊而約楊子之文瘠而腴文中
子之文淡而甘至於荀卿有駮而已耳有蕪而巳
耳
楊子曰聖人之言可以觀可以知不可以指
楊子曰太極氣之元天地氣之辨隂陽氣之妙五
行氣之顯元故無象辨則有象妙故無物顯則有
物人者氣之秀也性者人之太極也心者人之天
地也動靜者人之隂陽也喜怒哀樂者人之五行
也孟子曰萬物皆備於我矣萬物皆備而已乎
或問程子謂主一之謂敬無適之謂一何謂無適
楊子曰心有他之之謂適
或問何謂惟精惟一楊子曰使后羿為王良得良
失羿使王良為后羿得羿失良
楊子曰五色之變始乎金終乎水五味之變始乎
土終乎火水火者隂陽之初也極其變者反其初
也
楊子曰知至不能至之非真知也知終不能終之
非篤信也非真知則自欺非篤信則自畫
　　　庸言十四
楊子曰易知則有親樂其中之無險也易從則有
㓛信其前之無阻也
楊子曰精氣為物神而明也遊魂為變明而神也
聖人觀物而知變是以知死生之故聖人觀變而
知化是以知鬼神之精狀
楊子曰範圍天地之化而不過過則誕曲成萬物
而不遺遺則私
楊子曰冨有之謂大業無足心也月新之謂盛德
無止心也
楊子曰湯至熱也乆漱而凉陽爭則一勝也泉至
寒也徐嚥而温隂化則一㱕也
楊子曰金遇火則釋遇水則凝隂從陽者反其本
土遇水則釋遇火則凝陽從隂者㱕其宅
或問何謂動心忍性楊子曰動心君子之疢疾忍
性君子之藥石
楊子曰晨昏一日之晝夜寒暑一歳之晝夜死生
百年之晝夜鬼神萬化之晝夜故通乎晝夜而知
者知死生之故鬼神之情狀
或問再思三思何如楊子曰夫子為季文子言之
也不善而再思則衰善矣善而再思亦然善乎况
於三乎學者謹之
楊子曰大法不可犯故詩曰豈不懐㱕畏此簡書
清議不可犯故詩曰豈不欲徃畏我友朋雖然清
議之威甚於大法
或問君子之為善或以為好名何如楊子曰不可
好者名也不可不好者善也善之與名其猶形影
乎影之有無視其形名之有無視其善形絶影絶
善滅名滅善可滅乎故教曰名教義曰名義節曰
名節夫子曰齊景公有馬千駟死之日民無徳而
稱焉伯夷叔齊餓於首陽之下民到于今稱之而
荘周曰為善無近名周之言可師則夫子之言可
叛
或問横渠子云湛一氣之本攻取氣之炊何如楊
子曰湛一氣之君資取氣之佐何謂佐曰以天地
之氣恠天地之氣
楊子曰隂陽一氣而二名隂言靜陽言動隂外無
陽陽外無隂
楊子曰三代國命在民與諸侯戰國國命在士秦
漢國命在民魏晋以降國命在兵
或問荘周云人之君子天之小人天之君子人之
小人信乎楊子曰妄哉周之言也人之君子天之
君子天之小人人之小人奚以知之曰天視自我
民視天聴自我民聴
或問物以數來我以誠應將無墮彼乎楊子曰子
不見夫鏡乎無一物故見萬物
楊子曰目以瞬而明氣以息而和故月徃則月來
寒徃則暑來
楊子曰神領意㑹者見鷔於滕口塗說之儒下惟
潜心者見誹於開門授徒之師噫
或問諸儒同異之說學者冝何從楊子曰事疑從
古義疑從是
或問漢儒句讀之學何如楊子曰非不善也說字
無字外之句說句無句外之意說意無意外之味
故說經彌親去經彌踈
或問天地之性人為貴何謂也楊子曰君子自尊
其身不敢自下於天地自貴其身不敢自賤於天
地非尊貴其身也尊貴天地也
或問横渠子謂天象陽中之隂風霆隂中之陽何
謂也楊子曰日月星辰明而有象象者隂之凝風
霆幽而有聲聲者陽之散
　　　庸言十五
或問横渠子謂正明不為日月所眩正觀不為天
地所遷何謂也楊子曰日月所不能胘而况同民
之吉凶作易之憂患乎天地所不能遷而况死生
之故鬼神之情狀乎
或問横渠子謂神天徳化天道何謂也楊子曰靜
而存曰神故德動而周曰化故道
或問横渠子謂仁敦化則無体義入神則無方何
謂也楊子曰敦而不化囿於体義而不神局於方
也
或問横渠子謂海水凝則氷浮則漚然氷之才漚
之性其存其亡海不得而與焉推是足以䆒死生
之說何謂也楊子曰水之聚散海不得而與吾之
死生而曰有與焉者非妄則惑
或問程子謂鬼神者造化之跡何謂也楊子曰息
而神盈天地之間消而鬼反天地之間非迹而何
也
或問何謂闢戸謂之乾楊子曰不觀子之嘘何謂
闔戸謂之坤曰不觀子之吸
或問何謂冨有之謂大業楊子曰周公思兼三王
以施四事何謂日新之謂盛徳楊子曰孔子謂君
子之道四未能一焉
楊子曰天下之治福常集於小人天下之乱禍常
集於君子
或問飲食男女人之大欲存焉斯天理歟人欲歟
楊子曰循其不得巳天理也肆其得已而不已人
欲也
或問曰吾將任矣事上官若之何楊子曰事長勿
太親任事勿太専用心勿太薄或人欣然曰問事
長得事君
或問學經有法乎楊子曰有四曰耳曰目曰心曰
神雖然是四法者耳為下耳以聚之目以辨之心
以思之神以㑹之辨之不瑩思之不睿㑹之不
　　　　　　　吾適人莫吾莫
楊子曰隂陽神而無名是以無極隂陽渾而為一
氣是以有太極隂陽辨而為乾坤是以生兩儀隂
陽始交而為雷風交再為水火交徧為山澤是以
生四象生八卦八卦具而萬化生萬化顯而太極
隱萬化神而太極復
或問弟子問仁問孝未嘗異而孔子荅之未嘗不
異其随才而寓㫖乎楊子曰果隨才而寓㫖也是
容心而擇告也然則奚其異曰後之荅忘前之荅
然則孔子亦有忘歟曰不忘不足為孔子
或問天生蒸民有物有則孰為物孰為則楊子曰
天叙有典非物乎天秩有禮非則乎
楊子曰犬之性猶牛之性牛之性猶人之性此孟
子言也非意也孰意也告子之意也一以告子為
犬不可以守盧一以告子為牛不可以駕車然則
人也牛也犬也其性為一乎為二乎
楊子曰文帝之生財以取諸民者取諸已武帝之
生財以取諸已者取諸民
楊子曰道必有所存曷存乎存乎人也當其存也
至傳於陋巷之臞及其不存也乃奪諸千駟之貴
楊子曰告子之論性不勝其離也以善外也非内也
故作性猶𣏌栁之論以性隨也非定也故作性猶
湍水之論以性者人猶物物猶人故作生之謂性
之論以性者知斯慾慾斯知故作食色性也之論
一性數說一說百離告子而知性也自言之自離
之故孟子曰邪辞知其所離
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第九十三終
誠齋集卷第九十四
　　　　　　　廬陵楊　万里　廷秀
　庸言
　　　庸言十六
楊子曰二程子之學以仁為覺以敬為守以中為
居以誠為㱕以致知為入以明道不計㓛為用而
韓子曰軻死不得其傳其真不得其傳耶其真不
見其傳耶
楊子曰天下有至樂不笙磬而雅不芻豢而腴不
麴蘖而酣君子趨焉衆人去焉是未可以語夫俗
也顔子不以一瓢易五鼎乃在於不逺復之一爻
楊子雲不以餓顯易禄隱乃在於太元之一書其
可樂者安在哉使其有可樂必有以易其樂
楊子曰公都子之問孟子其性之說有三告子曰
性無善無不善此釋氏之論也或曰性可以為善
可以為不善此楊雄氏之論也或曰有性善有性
不善此韓愈氏之論也孟子之時已有三家者流
之說矣言性者不入于釋必入于楊不入于楊必
入于韓此三家者流之所知也不入于孟而入于
公都豈三家者流之所知
楊子曰盡衣冠之法至三代則踈禹貢之法至商
則宻
楊子曰聖人之道猶天也一目仰之與萬目仰之
見之者孰大聖人之經猶的也一人射之與百人
射之中之者孰多
楊子曰以禮制俗古也以俗制禮古乎哉漢武帝
招儒生集方士雜議博採制作之勞終身不離於
稽古而禮文之事終身不離於世俗去委巷而之
委巷何也以禮制俗以俗制禮之異也
或曰孟子荅公都子之問性曰情曰心曰才何也
楊子曰安之之謂情彂之之謂心能之之謂才三
者一性之妙用也三者毁無以見性
楊子曰法無不良良而變則弊者起法無難復復
而揺則良者遷
楊子曰人之於善最患於賤其所巳得而貴其所
未得未得之患得之既得之患不得之貴與賤之
心相為循環非終其身循環其巳乎
楊子曰夜氣氣之㱕根也平旦之氣氣之將春也
自此以徃其徽緒千萬而其大變有五然於五大
變之中其存者二其居存亡之間者一其亡者二
曰夜氣曰平旦之氣曰且晝之所為曰梏之反覆
曰違禽獸不逺二者存吾徒可以自賀一者居存
亡之間吾徒可以自警二者之亡吾徒可不大懼
哉
楊子曰欲善易信善難故可欲之善不如有諸巳
之信且何必二帝三王之善欲之而不信之之為
不可也匹夫之言非聖人之言然有能信之者可
以王天下故髙祖之開基信三老仁義之一言也
異端之學非大經之學然有能信之者可以治天
下故孝文之致平信黄老清淨之一言也不然前
尭後舜左周右孔日陳於前朝聞之夕棄之
楊子曰尭舜之允執厥中與求雞犬之放同一警
孟子之免郷人與耻指屈之疾同一憤
楊子曰古人之言意愈切者辞愈緩孟子告齊宣
王當其責王臣之友不知其責士師當其責士師
不知其責王
　　　庸言十七
楊子曰修身在立主立主在有力孟子曰先立乎
其大者此修身而立主者也易曰雷在天上大壯
君子以非禮勿履夫惟有雷在天上之力然後能
為非禮勿履之事此立主而有力者也修身而立
主立主而有力斯人也不曰真大丈夫孰為真大
丈夫
楊子曰古之人責人有終責巳無終
楊子曰齊荘公設勇爵以募勇士而得殖綽郭最
孟子設天爵以募天民吾聞其語矣未見其人也
楊子曰赤子失其母而鄰之母乳之貌非母也聲
非母也而撫之則母也朝而啼夕而笑始乎鄰卒
乎母矣烏知鄰母之非吾母歟惟民亦然為人上
者乃使鄰之母得乳吾之赤子何哉
楊子曰一杯之水不能勝一車薪之火仁之細也
五糓不熟不如荑稗仁之粗也細則㓛不大粗則
力不精
或問孟子曰伊尹以尭舜之道要湯君可要乎楊
子曰君求於臣可臣求於君不可
或曰孔子主彌子則衛卿可得孔子何愛於主之
以得其位行其道哉楊子曰孔子之與衛卿不可
以兩得也得衛卿則䘮孔子矣非衛卿之能䘮孔
子也自彌子而得衛卿則足以䘮孔子矣孔子如
此其巍巍也而一主彌子即䘮孔子故孟子曰使
孔子而主癰疽瘠環則不足以為孔子
或曰百里奚之非自鬻孟子言之明矣若夫宫之
竒與百里奚之諌與不諫臣子冝孰則楊子曰宫
之竒哉然則孟子之言曰宫之竒諫百里奚不諫
知虞公之不可諫而不諫可謂不智乎知虞公之
将亡而先去之不可謂不智也孟子之言非歟曰
是孟子之意也忠者臣之則智者臣之賊百里奚
非虞之臣子乎君違不能諌而逆言之言吾知其
不可諌國将亡不能死而又先去之智矣未知焉
得忠故孟子與其智而巳矣與日月爭光者其惟
官之竒乎哉或曰百里奚死虞則何以有相秦之
㓛曰為人臣者節至焉㓛次焉婦之事夫倚市門
狎不逞夫病棄之家貧離之而曰克家乎臣之事
主亦然虞在與在虞亡與亡則百里奚無相秦之
㓛獨不可乎或曰然則孟子曰相秦而顯其君於
天下可傳於後世不賢而能之乎此言何謂也曰
去虞之智以㓛没罪相秦之賢以罪没㓛孟子乎
哉
或問孔子曰温故而知新可以為師何也楊子曰
温故而知新豈特可謂一時之師哉為百世之師
可也然則其誰能之曰其惟孔子乎然則温故為
難乎温故而知新為難乎曰温故非難也温故而
知新則難也然則其孰為故孰為新曰古人巳徃
之迹之謂故出古人故迹之外神而明之之謂新
也
楊子曰周籍之未去文武周公諸侯之深讎也及
其既去國之八百為七十二七十二為六七當此
之時必有思其深讎而一可得者矣
或曰閔子不肯為季氏之臣悪季氏之專魯而不
忍汙其身也孔子於季桓子乃有行可之仕何也
楊子曰佛盻公山之召猶欲徃况季氏乎且夫子
之仕於季桓子也而豈徒哉
楊子曰舜寕失不經而後世不失不辜白失不應
為之法始也孔子有不稅冕而行而後世有稅冕
而不得行自夫檀去官之法始也而天下不治則
上之人從而尤之曰法未宻也噫
　　　庸言十八
楊子曰以位為賢陽貨賢於仲尼以貲為賢季氏
賢於顔子
或問孔子謂季氏八佾舞於庭是可忍也孰不可
忍也何也楊子曰忍始於八佾終於弑父與君
楊子曰衣有破𥙷則金人有過𥙷則賢
楊子曰春秋以一字為褒貶易以一字為義理
楊子曰易六藝之首種也天穀之羲播之文王茅
之周公仲尼甲折之
楊子曰一思而是非之心明再思而利害之心生
利害之心生而是非之心昏矣學者警之
或問横渠子云日質本隂月質本陽何謂也楊子
曰日火也火者天地之中女月水也水者天地之
中男又問陽䧟於隂為水附於隂為火何謂也曰
男以陷言女以麗言
或問夷狄之有君不如諸夏之亡何也楊子曰狄
宜無而有夏宜有而無
或問仁人心也義人路也楊子曰無心烏生無路
為行
或問荘子曰聖人觀於天而不助何謂也楊子曰
循天理之謂觀加人力之謂助
楊子曰色斯舉矣有未色而舉者賢者避世其次
避地是也翔而後集有翔而不隼者危邦不入乱
邦不居是也
楊子曰國語謂擇福莫若重擇禍莫若輕自以為
智矣不知夫福者競之端禍者盈之報擇福以輕
其禍猶重而况擇福之重者乎使此智可行則李
斯之禍免矣
或問晋文公譎而不正齊桓公正而不譎何如楊
子曰文視諸侯則正視桓譎矣桓視文則正視三
王譎矣
楊子曰君子其上行道其次守道其上捐身其次
㓗身
楊子曰聖人以道行命中人以命行義
楊子曰天下不一則不治戰國是也不一則不乱
秦是也
或問何謂一何謂中楊子曰㑹之曰一約之曰中
也
楊子曰孔子登東山而小魯登太山而小天下而
况君子登顔孟之東山登周孔之太山乎
或問儒者謂封建不復古不復矣何如楊子曰孟
欲天下定于一世儒欲天下定于萬世
或問門人厚葬顔子夫子奚而不可也楊子曰顔
之心門人知之乎知之者天子也然則顔之心奚
若曰顔之所耻門人之所榮顔之所榮門人之所
耻
楊子曰神有不能窮而化無不可知窮神則人不
弱知化則天不強
或問何謂窮神知化楊子曰神者心也化者天地
萬物之變也不盡其心不逹其變
楊子曰世之所謂為人者我知之矣其所騖者是
也舉一世之所騖而不置者曰飲食男女焉而巳
矣飲食男女之外無行焉是果古之所謂為人者
耶古之所謂為人者何也將以並天地而三之焉
者也且天地若此其至大也吾人若此其至小也
以至小並至大其必有以也將以其止於飲食男
女之能而已耶抑不以其止於飲食男女之能而
已也若曰以其止於飲食男女之能而巳也則夫
飛焉者走焉者亦皆能吾人之所能也吾人能彼
之所能而遽自以為足以並天地彼能吾人之所
能乃不足以並吾人也今吾之所能未離乎彼之
所能求以異乎彼且無以異乎彼也而欲以並彼
之所不得並也遐矣哉
　　　庸言十九
或問詩有六義何如楊子曰此説詩者失之也詩
之体有三詩之作有三一曰風二曰雅三曰頌此
詩之体也一曰興二曰賦三比此詩之作也何義
之有
或問陽貨饋孔子豚孔子受焉繆公亟餽子思鼎
肉子思辞焉何也楊子曰推陽貨之饋不可以不
受惟繆公之餽可以不受
或問乾知大始坤作成物乾以易知坤以簡能何
也楊子曰天因物故易地因天故簡
或問易則易知簡則易從易知則有親易從則有
㓛有親則可乆有㓛則可大可乆則聖人之徳可
大則賢人之業易簡而天下之理得矣何也楊子
曰聖賢以易簡成小人以智巧敗易簡無佗因天
下萬物之理而順之耳
或問仰以觀於天文俯以察於地理是故知幽明
之故原始反終故知死生之說何也楊子曰以地
之明知天之幽以始之生知終之死見其一知其
萬也何也明必有幽始必有終也其理必然不足
怪也
或問精氣為物遊魂為變是故知鬼神之情狀何
也楊子曰氣之精者凝而為物故有知而謂之神
氣之逝者游而為變故無知而謂之鬼魂者氣也
鬼者体也亦謂之魄故神存則物生神去則物死
神者体之主人体者神之傳舎
或曰作易者誰乎非聖人孰能之楊子曰非也然
則孰作之曰天地然則天地能作易乎曰天地不
能作易而能有易有易者具是理作易者書是理
猶繪事焉物必有其生繪乃肖其生世無日星何
從而繪日星世無山龍何從而繪山龍是故天地
者易之生也易者天地之肖也彼以其天我以吾
乾彼以其地我以吾坤不觀乾坤二卦乎此之貴
賤彼之早髙此之剛柔彼之動靜吉凶者其方物
變化者其象形也故繫辞曰天尊地卑乾坤定矣
卑髙以陳貴賤位矣動靜有常剛柔断矣方以類
聚物以群分吉凶生矣在天成象在地成形變化
見矣
或問道者不可須臾離何也楊子曰人之於道猶
魚之於水也魚可須臾離於水則人可須臾離於
道
楊子曰水為氷雨為雪精氣為物也聖人因其有
而處其有不以無廢有氷為水雪為雨遊魂為變
也聖人因其無而聼其無不以有遁無異端反是
也
或問何謂鬼神之情狀楊子曰情存則神狀存則
鬼
或問通乎晝夜之道而知何也楊子曰晝則作夜
則息死生一晝夜也晝夜一死生也
或問今不如古信乎楊子曰奚而不信古者官人
以世後世宫人以人古者士大夫専殺後世天子
不専殺古者士死必以殉後世天子不以殉今不
如古奚而不信
楊子曰有所忘則必有所不忘有所不忘則必有
所忘
楊子曰武帝問禹湯水旱厥咎何繇公孫弘對曰
湯之旱桀之餘烈也弘之為湯諱巧矣桀亦無辞
也至曰尭遭洪水未聞禹之有水也弘知為禹諱
矣獨不為尭地乎獨不慮尭之有辞乎聖人未嘗
諱過也獨諱天災乎為聖人諱過者小人之䛕也
為聖人諱天災者又䛕之䛕也弘䛕湯而諱湯之
旱諱湯而移之桀知桀之無辞而後彂也猶諱父
而移之盗也又以䛕湯者䛕禹又以諱禹者移之
堯此䛕之窮也猶諱父而移之祖也尭固無辞也
非惟無辞也猶將引咎以罪已也三聖一道也弘
䛕其二毁其一豈惟毀其一又授尭之手而坐於
桀之側尭亦無辞也桀何顔哉而弘獨有顔以見
尭也臧文仲曰禹湯罪已由弘之言則臧文仲之
言妄矣
　　　庸言二十
楊子曰成天下之事者譬之山行而攀木焉陟者
以順攀為進降者以逆攀為進事之成豈一端而
巳哉
楊子曰人有一足履甲之舟一足履乙之舟不惟
不受於甲亦不受於乙人有一足居闑之内一足
居闑之外不惟不信於外亦不信於内故髙帝曰
陳平智有餘然難獨任
楊子曰梓人能為明堂路寢而居無廬輪人能為
乗輿王路而出無車仲尼能為尭舜禹湯文武周
公之業而糧無餘
楊子曰有諸巳而求諸人無諸巳而非諸人此君
子之事也聖人不然有諸巳而不求諸人無諸巳
而不非諸人
楊子曰喜者陽之循怒者隂之拂欲者陽之伸懼
者隂之詘不動於隂陽之謂性動於隂陽之謂情
動而復於不動是為聖賢君子動而不復不復而
無不之也民斯為下矣彼異端者甚悪四者之情
而求去之情可去性亦可去矣不惟性可去隂陽
亦可去矣
或問一隂一陽之謂道何謂也楊子曰一隂一陽
而非道何者為道一隂一陽天地所不能逭也而
况人物乎隂陽之在天地其位為髙下其精為日
月其運為寒暑其物為水火闕其一則天地息隂
陽之在人物其耦為夫婦其親為父子其分為君
臣其道為仁義其事為徳刑其類為君子小人中
國夷狄禽獸闕其一則人物息天地也人物也均
物也所以行天地人物者道也不能不有之謂物
不得不行之謂道
或問上繫首章既曰天尊地卑又曰乾坤定矣何
謂也楊子曰天下有二易有造化之易有䇿書之
易造化之易原乎太極䇿書之易成乎聖人易豈
聖人之私書哉太極以易書示聖人聖人以易書
述太極如是而巳爾未喻曰聖人觀彼之天地得
吾易之乾坤觀彼之卑髙得吾易之貴賤觀彼之
動静得吾易之剛柔觀彼之方物得吾易之凶吉
觀彼之形象得吾易之變化天之除虗嘗假手於
成湯天之作易亦假手於三聖
楊子曰克已復禮不可以有已爲仁由已不可以
無巳
或問渉世當若之何楊子曰寕得罪於君子母得
罪於小人得罪於君子君子必察得罪於小人小
人必殺
楊子曰古之法亦䟽矣未若後世之備也舜寕失
不經未有不應為之章也孔子不稅冕而行未有
擅去宫之章也
或問賜自以不如囬為其聞一知二聞一知十之
相逺也何如楊子曰子貢聞一知二多矣聞一知
十可乎
或問孔子謂曾子曰吾道一以貫之又謂子貢曰
吾道一以貫之何謂一楊子曰入乎君臣父子仁
義禮樂之謂一出乎君臣父子仁義禮樂之謂二
然則孰為三曰楊墨也申韓也釋老也
或問韓子歐陽子何人也楊子曰聖之徒也何以
知之曰孟子曰能言距楊墨者聖人之徒也孟子
能言距楊墨者也韓子歐陽子能言距釋老者也
能言距楊墨者為聖之徒能言距釋老者非聖之
徒乎然則或謂二子未知道也信乎曰二子之未
知道其未知君臣父子仁義禮樂之道乎抑亦未
知清淨寂滅虚玄空無之道乎不知乎前二子焉
得為聖之徒不知乎後二子焉得為非聖之徒
或問何謂安其身而後動楊子曰安在動後非憂
則悔又問何謂慮其交而後求楊子曰慮在求後
非辱則累
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第九十四終
誠齋集卷第九十五
　　　　　　　廬陵楊　万里　廷秀
　觧
　　　天問天對觧引
子讀栁文每病於天對之難讀杜少陵曰讀書難
字過然則前軰之讀書亦有病於難而終則易焉
子豈前軰之敢望哉因取離騷天問及二家舊注
釋文而酌以子之意以觧之庻以易其難云
　　　天問天對觧　屈原問　栁宗元對
問曰遂古之初誰傳道之上下未形何由考之
　遂古徃古也太古天地未分之說傳之者誰何
　以考究
對曰本始之茫誕者傳焉鴻靈幽紛曷可言焉
　古蓋茫乎其不可考也傳其有初者虗誕者為
　之也鴻荒靈恠幽深紛紊何可得而言哉且不
　可得而言也考且得而考也耶
問曰冥昭瞢闇誰能極之馮翼惟像何以識之明
明闇闇惟時何為
　日月之夜冥晝昭何以然也其理瞢然而闇誰
　能窮極之者天地之馮馮而盛滿萬形之翼翼
　而衆多何以然也其像初誰識而命之者人物
　之明明鬼神之闇闇是又誰為之者時是也馮
　馮盛滿翼翼衆也見顔師古漢書禮樂志桂華
　馮馮翼翼
對曰曶黑晰眇徃來屯屯尨昧革化惟元氣存而
何為焉(忽/曶音)
　曶爽昭晰而為晝昏黒窈眇而為夜蓋日徃月
　來月徃日來自爾而巳屯屯而昧焉則冥昭瞢
　闇之理蓋不可得而窮極也二儀之盛滿者自
　盛滿爾萬形之衆多者自衆多爾人物之明明
　者自明明爾鬼神之闇闇者自闇闇爾倐焉而
　革泯焉而化此其厖昧之氣象蓋不可得而測
　識也日月晝夜之由不可窮也天地人物鬼神
　之由不可識也又孰有為之者哉蓋亦强名之
　曰惟元氣存而巳曶爽見漢郊祀志謂昧爽也
問曰隂陽三合何本何化圎則九重孰營度之惟
兹何功孰初作之
　獨隂不生獨陽不生獨天不生三合然後生此
　穀梁子之言也隂陽三合若之何而本原若之
　何而化生天体之圜也孰與之營造而能圜天
　重之九也孰與之量度而有九凢如此者奚而
　㓛誰之作哉
對曰合焉者三一以統同吁炎吹冷交錯而㓛無
營以成沓陽而九轉輠(音火)渾淪䝉以圜號冥凝
玄釐無㓛無作
　隂陽之合以三而元氣統之以一炎者元氣之
　吁也冷者元氣之吹也吁而吹吹而吁炎而寒
　寒而炎交錯而自爾㓛者也其始無本其未無
　化天之九重者陽數之合沓而積者爾天之圜
　体者一氣輔輪而渾茫者爾烏有所營烏有所
　度哉其凝而結也冥然而凝莫見其所以凝其
　釐而治也玄然而釐莫見其所以釐烏有所㓛
　烏有所作哉䝉加也號名也天之圜亦豈真圜
　耶人不見其際而見其圜故加之以圜之名而
􁕁已故曰䝉以圜號􁕁
問曰天維焉繫極極焉加八柱何當東南何虧九
天之際安放安屬
　天維之幹旋何所繫綴天地之垠涯又何所加
􁕁八柱九天亦同此問也􁕁
對曰烏傒繫維乃縻身位無極之極漭彌非垠或
形之加孰取大焉皇煕亹亹胡棟胡宇完離不屬
焉恃天八柱無青無黄無赤無黒無中無旁烏際
乎天則
　天有繫以維則覊縻其体與位矣天無待於繫
　者也天有極以加則有形而不大矣天無極而
　大者也皇熈者天大而廣也天廣大而亹亹不
　息不棟不宇全然離物而無所連屬豈有八山
　為柱之恃哉九天者東曰皡天東南曰陽天南
　曰赤天西南曰朱西曰成西北曰幽北曰玄東
　北曰鸞中央曰釣天也天無色而亦無方豈有
　九天之涯際哉
問曰隈隅多有誰知其數天何所沓十二焉分日
月安屬列星安陳
　天地之旁角誰知其衆多之數天運之會合何
　以有子丑之辰辰者日月所會也沓合也日月
　列星亦同此問屬音注又音樹
對曰巧欺滛誑幽陽以别無隈無隅曷懵厥列折
篿剡筳午施旁竪鞠明究曛自取十二非余之為
焉以告汝規燬魄淵大虚是屬棊施萬熒(筳音廷/篿音専)
(折竹以卜/竹也楚人)咸是焉託(孔切/懵莫)
　巧謂機巧也滛謂巫史之滛聲也午施者布筭
　於中而横也旁竪者布筭於邊而直也鞠者推
　也規者圜也燬者日也魄者缺也淵者月也日
　者火之精故曰燬日無缺故曰規燬也月者水
　之精故曰淵月至望後生魄則缺故曰魄淵也
　萬熒者星也蓋天地之列位有幽隂陽明之别
　而已烏有所謂隈隅旁角也哉謂之有隈隅旁
　角者機巧滛聲之言欺誑云爾天運之推移有
　晝而明夕而曛而巳烏有所謂十二辰之定名
　也哉謂之有十二辰者卜筮之人折竹施布以
　推究晝夜者之強名自取云爾然則隈隅之數
　十二之名豈天之作為哉是皆非天之所作為
　則屈子以此問天天亦何以吿屈子也故曰非
　余之為焉以告汝余者天也汝者屈子也至於
　日月安屬則有所屬焉太虚是屬是也列星安
　陳則亦託於大虚焉故曰咸是焉託
問曰出自湯谷次于䝉汜自明及晦所行㡬里夜
光何徳死則又育厥利維何而顧兔在腹
　湯谷䝉汜日出入之所也夜光月也汜音祀湯
　青暘
對曰輻旋南畫軸奠于北孰彼有出次惟汝方之
仄平旋旁運烏有谷汜當焉為明不逮為晦度引
乆窮不可以里燬炎莫儷淵迫而魄遐違乃專何
以死育玄隂多缺奚咸厥兔不形之形惟神是類
　輻以喻天軆軸以喻天極天運而極不動日之
　行遡天而旋以成畫者也彼孰有所謂出孰有
　所謂次也哉惟人見其方之仄而東則謂日出
　於東見其方之仄而西則謂日次於西彼未始
　有出次也平旋旁逹亦未始有暘谷與䝉汜也
　當日之所及則為畫而明不當日之所及則為
　夜而晦暦家引三百六十五度之說為日之行
　者其說乆則亦窮矣又豈可以里而計哉日之
　炎也可違而不可並也月迫而並焉則月之光
　不勝日是以魄而缺烏有所謂死月違而逺焉
　則月之光得以專是以明而盈烏有所謂育月
　之隂也以缺為軆也以隂咸隂兎者隂之類也
　以缺咸缺兎者缺之形也
問曰女岐無合夫焉取九子
　王逸云女岐神女無夫而生九子
對曰陽徤隂淫降施蒸摩歧霊而子焉以夫為
　妓女既曰神靈則不夫而子也冝
問曰伯強何處惠氣安在
　王逸云伯強疫鬼也惠氣和氣也
對曰怪瀰冥更伯強乃陽順和調度惠氣出行時
届時縮何有處郷
　瀰猶彌也更去聲怪而彌怪冥而更冥彌怪與
　更冥合此伯強之所以生也和順既調則惠氣
　行矣故伯強縁癘氣而届惠氣以癘氣而縮者
　也惠氣以和順而届伯強縁和順而縮者也莫
　非一氣也又烏有伯強居處之郷
問曰何闔而晦何開而明角宿未且曜靈安蔵
　角東方星曜靈月也
對曰明焉非闢晦焉非蔵孰且孰幽繆躔于經蒼
龍之寓而廷彼角元
　且之明不得不明非有所開而明夕之幽不得
　幽非有所蔵而幽謂之有經躔百傳者之繆也
　彼日之出於蒼龍之東特寓焉耳豈真以角元
　之宿為月之廷者耶故激其詞曰蒼龍之寓而
　廷彼角元乎廷猶太㣲三光之廷
問曰不任汩鴻師何以尚之僉荅何憂何不課而
行之鴟亀曵銜鮌何聼焉順欲成㓛帝何刑焉永
邊在羽山夫何三年不施伯禹愎鮌夫何以變化
纂就前緒遂成考㓛何續初継業而厥謀不固洪
泉極深何以窴暗之地方九州則何以墳之應龍
何畫河海何歴鮌何所營禹何所成
　王逸云汨治也鴻鴻水也師衆也尭放鮌於羽
　山飛鳥蟲曳銜鮌而食之三年不施謂不舎其
　罪也鮌很愎而生禹禹何以變鮌之愎洪水之
　淵泉極深禹何以填塞墳分也九土禹何以能
　分别禹治水時有神龍以尾畫導水徑焉万里
　曰汨謂乱不任汨鴻者謂鮌之才不能任治水
　之事故於鴻水反汨乱奔潰而益甚也書曰鮌
　堙洪水汨陳其五行王逸東漢人時古文尚書
　未出故誤爾
對曰惟鮌譊譊(鐃/音)隣聖而孽恒師厖䝉乃尚其圮
后惟師之難矉頞使試盗堙息壤招(翹/音)帝震怒賦
刑在下投棄于羽方陟元子以㣧㓛定地胡離厥
考而鴟亀肆喙氣孽冝害而嗣續得聖汙塗而蕖
夫固不可以類胘窮躄步橋楯勩踣厥十有三載
乃蓋考醜冝儀形九疇受是玄寳昏成厥孽昭生
于徳惟氏之継夫孰謀之式行鴻丁隫厥丘乃降
焉填絶淵然後夷于土從民之冝乃九干野墳厥
貢藝而有上中下胡聖為不足反謀龍智畚􁅗究
勤而欺畫厥尾
　鮌很愎而譊譊故近尭舜之聖而其孽不移師
　言推之尚之蓋衆人之䝉而不知其圯族故也
　后惟師之難帥疑當作師謂尭難於違衆不得
　巳深矉蹙頞而使試焉鮌乃盗堙上帝之息壤
　以招上帝之震怒故刑而棄之於羽山堯於是
　升其子禹以嗣其㓛以鮌之孽而生禹之聖此
　如汙泥之生芙蕖夫豈以類云乎哉鮌之昏禹
　之昭何害於姒氏之継豈有所謂厥謀之不同
　哉行鴻水而下傾之此所以降丘宅土也初無
　所謂窴洪泉之說也從民之冝而分九土此本
　於禹之聖而勤也初無所謂龍尾畫之說也為
　此說者皆欺者為之也左氏傳國武子好盡言
　言以招人過所謂招帝震怒與此招同柳子息
　壤記云昔之異書有記洪水滔天鮌竊帝之息
　壤以堙洪水帝乃令祝融殺鮌于羽郊
問曰康囬馮怒地何故以東南傾
　馮怒見左傳馮猶盛滿也馮怒者盛怒也王逸
　康囬共工名也共工與顓頊爭為帝不得怒而
　觸不周之山天維絶地柱折故東南傾
對曰圜燾廓大厥立不植地之東南亦巳西北彼
囬小子胡顛隕爾力夫誰駭汝為此而以慁天極
　圜燾天也天謂屈原曰天之廓大者亦立於虚
　而無所植則地之立豈有植乎地之東南傾亦
　猶吾之西北傾也已者天自謂也是地之東南
　傾莫知其然而然也豈康囬小子之力所能觸
　而折絶乎誰為是說以䮄汝而汝以此說慁擾
　天聼也陸賈傳云母女慁汝為
問曰九河何錯川谷何洿(户/音)東流不溢孰知其故
　洿深也
對曰州錯冨媪妥定于趾躁川靜分形有髙卑(髀/音)
東窮㱕墟又環西盈脉穴土區而濁濁清清墳墟
燥䟽渗渇而升充融有餘泄漏復行噐運浟浟又
何溢為
　水涸者地脉之收水流者地脉之行燥則收衍
　則流人見其常顯流而窮於東也不知其已隂
　渗而環於西也人之氣血降而不升則人死矣
　水者天地之氣血也東而不西流而不收則天
　地有不死乎然則水之穴於土區也如運行於
　一噐之内浟浟焉爾積而不運則溢也運而不
　積則又何溢為哉冨媪后圡神也前漢書禮樂
　志云媪神宴娭趾下也㱕墟海也浟浟水流貌
　音攸
問曰東西南北其㫦孰多
　㫦長也
對曰東西南北其極無方夫何澒洞課校㫦長
　澒音胡孔切
問曰南北順㯐其衍㡬何
　㯐音妥狹長也衍廣也
對曰茫忽不凖孰衍孰窮
問曰崑崙縣圃其凥安左
　崑崙山左西北其顛曰縣圃縣圃上通於天凥
　古居字
對曰積髙于乾崑崙攸居蓬首虎齒爰穴爰都
　乾西北也是崑崙居之方也蓬首虎齒西王母
　也西王居於崑崙
問曰増成九重其髙㡬里
　淮南子崑崙之山其髙萬五千里
對曰増城之里萬有五千
　五又作三未詳
問曰四方之門其誰從焉西北闢啓何氣通焉
　天地四方之門
對曰清温燠寒迭出于時時之丕革由是而門辟
啓以通兹氣之元
　春夏秋冬氣之出者即四方之門也
問曰日安不到燭龍何照
　王逸曰天之西北有幽冥無日之國有龍銜燭
　而照之
對曰修龍口燎爰北其首九隂極冥厥朔以炳
　口燎謂銜燭也
問曰羲和之未揚若華何光
　羲和日御也若華若木也
對曰惟若之華禀羲以耀
　若水之光華受日而後光也
問曰何所冬暖何所夏寒
對曰狂山凝凝氷于北至爰有炎洲司寒不得以
試
　凝音嶷北有氷山故夏寒南有炎洲故冬暖
問曰焉有石林何獸能言
　石山無木猩猩能言
對曰石胡不林徃視西極獸言嘐嘐人名是達
　西極有不木之山
問曰焉有虬龍負熊以遊
　王逸云角曰龍無曰虬有無角之龍負熊獸以
　遊
對曰有虬蜲蛇不角不鱗嬉夫玄熊相待以𥙷
　言有此二物相須而為神怪也
問曰雄虺九首倐忽焉在
　王逸云虺蛇也倐忽電光也
對曰南有怪虺羅首以噬倏忽之居帝南北海
　荘子南方之帝曰倐北方之帝曰忽王逸以為
　電非也
問曰何所不死長人何守
　王逸云括地象曰有不死之國長人防風氏又
　長狄
對曰員丘之國身民後死封嵎之守其横九里
　防風氏身長九里
問曰靡蓱九衢枲華安居
　萍水草而生於九衢之路枲麻也王逸云交道
　衢言萍草有生於水中無乃蔓衍於九交道又
　有枲麻乗不何所有此物乎
對曰有萍九岐厥圖以詭浮山孰産赤華伊枲
　舊注山海經多言其岐五衢又云四衢衢岐也
　王逸以為生九衢中恐謬又浮山有草焉其葉
　如麻赤華即枲華也華即花字
問曰一蛇吞象厥大何如
　山海經南方有靈蛇吞象三年然後出其骨
對曰巴蛇腹象足覿厥大三歳遺骨其㫦巳號
　足見其大稱其長也號稱也
問曰黑水玄趾三危安在
　玄趾三危皆山名黑水出崑崙
對曰黑水滛滛窮于不姜玄趾則北三危則南
　不姜求詳蓋地名也
問曰廷年不死壽何所止
　仙也
對曰仙者幽幽壽焉孰慕短長不齊咸各有止胡
紛華漫汙而僭謂不死
　名生而實死也
問曰鯪魚何所鬿堆焉處(鬿音祈/鯪音陵)
　王逸云鯪魚鯪鯉也四足出南方鬿堆竒獸也
對曰鯪魚人貌邇刻姑射鬿雀峙北號惟人是食
　舊注山海經鯪魚在海中近列姑射山堆當為
　雀鬿雀在北號山如雞虎爪食人王逸誤注
問曰羿焉彈日烏焉觧羽
　淮南子尭時十日並出尭令羿射中九日日中
　九烏皆死墮其羽翼
對曰焉有十日其火百物羿冝炭赫厥躰胡庸以
枝屈大澤千里群鳥是觧
　舊注山海經大澤千里群鳥之所觧問作烏字
　當為鳥後人不知因配上旬攺為鳥
問曰禹之力献㓛降省下土四方焉得彼嵞山女
而通之於台祭閔妃匹合厥身是継胡維嗜欲不
同味而怏􁆭飽啓代益作后卒然離蠥何啓維愛
而能拘是逹皆㱕射鞠而無害厥躬何后益作革
而禹襎降啓棘賔商九辯九歌何勤子屠母而死
分竟地
　嵞音塗􁆭音招早也與朝同離遭也蠥音孽夏
　也台桑地名也拘隔也射行也蘜音鞠窮也謂
　有扈氏之所行皆窮悪也棘陳也賔列也商宫
　商也九辯九歌啓所作樂也屠副剥也王逸云
　禹腷剥母背而生其母之身分散竟地(啓棘賔/朱熹曰)
(鈞天九秦萬舞也古篆書夢字似棘天字似商/商當作啓夢賔天如秦穆公趙簡子夢上賔于)
對曰禹懲于續嵞婦亟合胈離厥膚三門以不胘
呱呱之不䀌而孰圗味卒燥中野民攸宇(字/一作)攸
曁彼呱呱克蔵俾姒作夏献后益于帝諄諄以不
命復為叟耆曷厥曷孽呱勤于徳民以乳活扈仇
厥正帝授柄以撻兇窮聖庸夫孰克害益革民艱
咸粲厥粒惟禹授以土爰稼萬億違溺踐　休居
以康食姑不失聖天(聖天/一本無)胡徃不道啓逹厥聲
堪與以呻辨同容之序帝以貿嬪禹母産聖何疈
厥旅彼滛言亂噣聰聝以不處
　禹懲創於無嗣故亟娶於塗山爾豈以慾哉彼
　股無胈而不恤也三過門而不視也眩即眡字
　啓呱呱而不傷也而孰圖於世味之慾哉惟禹
　之用心如此故卒能援天下之濕而置之於燥
　字天下之民而置之於安曁猶塈也墍者安也
　彼呱克臧者呱謂啓也啓能為善故使姒氏為
　夏國而不使伯益得以代夏國且禹之薦益於
　天非不至也而天諄諄之命不㱕於益者以啓
　之克職故也益雖不受命然不失為夏之老臣
　益又何戚於巳何孽於夏哉啓既受命而勤於
　徳故民得以乳活也且啓之徳正也有扈氏不
　正也以不正而讎正天之所以授啓以征伐之
　柄以撻之也兇之必窮聖之必㓛天之理也孰
　能害聖哉庸㓛也且夫伯益革民之艱食而使
　之粒食雖益之㓛也授天下以平土而得以稼
　出天下於旣溺而踐履於堅土彼息天下之居
　而康裕天下之食者實禹之㓛也垍者堅土也
　食者食廪之食也禹之聖如此而啓又且不失
　禹之聖則天命胡徃而不導之哉姑者且也道
　者導也啓逹厥聲堪輿以呻謂啓能作九辯九
　歌以逹樂之聲而天地之間莫不歌吟之也呻
　者吟也辨同容之序帝以貿嬪者何也容者和
　也大樂與天地同和啓之九辯九歌能分别其
　與天地同和始終先後之序則啓之樂大矣故
　能與天之和相貿易而易地皆和也與天之和
　相嫓配而無不齋也貿者易也嬪者配也帝者
　天也禹母産聖何疈厥旅言禹母之産禹也初
　無腷剥母背之怪詩曰不坼不副副與疈同音
　柏遏切旅者背也旅與膂同謂禹生之怪者滛
　瞽之言出於妄亂者之口而已聦者割耳而不
　聴此語也噣音畫口也聝音馘割耳也聦聝猶
　曰洗耳云
問曰帝降夷羿革孽夏民胡羿射天河伯而妻彼
雒嬪馮珧利决封狶是射何献蒸内之膏而后帝
不若浞娶純抓眩妻爰謀何羿之射革而交吞揆
之
　帝降夷羿革孽夏民者言天降后羿以簒夏革
　命而為夏民之孽也胡射夫河伯而妻彼雒嬪
　者河伯化為白龍羿何射眇其左目也羿又夢
　與雒水神宓妃交馮珧利决封豨是射者馮侍
　也珧弓名也音姚封豨神獸也言不徳惟恃其
　弓以射神獸為田獵之娛也何獸蒸肉之膏而
　后帝不若者言無徳以事天献封豨之膏以祭
　故帝不順不饗也浞娶純狐眩妻愛謀者羿之
　相寒浞娶於純狐氏女眩惑愛之遂與浞謀殺
　羿也何羿之射革而交吞揆之者言羿以射革
　命冝其強也何為寒浞軰交起而吞滅之
對曰夷羿滔滛割更后相夫孰作厥孽而誣帝以
降震皜厥鱗集矢于皖肆呌帝不諶失位滋嫚有
洛之嫮焉妻于狡夸夫(矢/一作)快殺鼎豨以慮飽馨
膏腴帝叛徳恣力胡肥台舌喉而濫厥福寒䜛婦
謀后夷卒戕荒棄于野俾姦民是臧舉土作仇徒
估身􁀦
　虞人之箴曰在帝夷羿冐于原獸羿旣滔滛荒
　怠割絶夏后相而更代之此羿之自作孽也柰
　何誣以為天降之乎震皜厥鱗集矢於皖者言
　河伯化為白龍其鱗皜皜不深居而妄出自取
　矢之集其目也皖者明星也謂龍之目如星之
　明也左傳云集失於其目肆呌帝不諶失位滋
　嫚者言河伯為弄所射上訴天帝乞帝殺羿而
　帝不允蓋訴之不誠故帝責河伯曰汝深守則
　羿何從而犯也河伯失水之位而妄出冝乎遭
　羿之嫚侮也有洛之嫮焉妻于狡嫮美也音户
　言洛妃之美焉肯妻於羿之兇狡也夸失快殺
　鼎狶以慮飽者言羿自矜其以殺為快故射封
　狶為鼎實以自飽也馨膏腴帝叛徳恣力胡肥
　台舌喉而濫厥福者謂羿以豨膏腴之香而祭
　天帝無徳而恃力故帝不饗之帝者曰何肥甘
　我舌喉以僣濫求福也台音怡我也寒䜛婦謀
　后夷卒戕荒棄于野俾姦民是蔵者言寒浞伯
　明氏䜛子弟也而夷羿以姦民為善人信其䜛
　而　之冝浞與其婦謀羿㱕自田殺而烹之棄
　骨于野者以姦民為臧之故也舉土作仇徒怙
　身􁀦者舉率土與羿為仇而羿不知方且徒恃
　其身之力與􁀦矢之能而巳恃身而不恃民恃
　藝而不恃徳此其亡也
問曰阻窮西征巖何越焉化而為黄能巫何活焉
咸播秬黍莆雚是營何由并投而鮌疾脩盈
　阻窮西征巖何越焉者言堯放　於臉阻窮荒
　之地使之西行而度越巖險也化而為黄熊巫
　何活焉者言化而為黄熊入于羽淵雖有巫醫
　不能活也熊音奴來切三足鼈也見國語咸播
　秬黍莆雚是營者言禹能平水土使民得播黒
　黍於莆雚棘茨之地變蕪為田也何由并投而
　鮌疾脩盈者由用也投棄也言何用禹而棄鮌
　耶豈以鮌疾悪脩長而貫盈耶
對曰鮌殛羽巖化黄而淵子宜播殖穉于丘于川
維莞維蒲維菰維蘆丕徹以圖民以讙以都堯酷
厥父厥子激以㓛克碩厥嗣後世是郊
　穉玉篇云㓜禾也子謂鮌之子禹也莞蒲菰蘆
　之地皆大徹去其蕪薉以圖農㓛民讙恱而美
　之也都美也堯酷其父而禹能憤激以成㓛用
　能碩大其後嗣以有天下而鮌乃得配上帝於
　郊祀也
問曰白蜆嬰茀胡為此堂安得夫良藥不能固臧
天式從横陽離爰死大鳥何鳴天焉䘮厥躰
　蜆雲之似龍者茀雲之似蛇者白蜆與茀氣相
　嬰胡為在此祠堂乎此原之所見也安得夫良
　藥不能固臧者崔文子學仙於王子僑子僑化
　為白蜆而嬰茀持藥與崔文子文子驚怪引戈
　擊蜆因墮其藥視之則子僑之尸也言得藥不
　善也天式從横陽離爰死者言天法隂陽從横
　陽氣去則人死也大鳥何鳴夫焉䘮厥躰者崔
　文子取子僑之尸覆之以弊筐須臾化為大鳥
　而鳴飛而去言文子焉能亡子僑之身也
對曰王子怪駭蜆形茀裳文禠操戈猶懵夫藥良
終鳥號以游奮厥篚筐曶漠莫謀形胡在胡亡
　文禠操戈者禠音斯福也又音禠祁宫名二義
　皆與此句不通榹恐當作禠音直爾切奪衣也
　謂崔文子見子僑蜆形茀裳而魂魄驚怖禠奪
　遂操戈以擊之也曶漠莫謀謂明爽昏黑莫得
　而究也形胡在胡亡存亡亦不可得而推也
問曰萍號起雨何以興之
　萍萍翳雨師名也雨師號呼則雨興何以然也
對曰陽潜而爨隂蒸而雨萍馮以興厥號爰所
　隂陽蒸炊而雨爾彼萍翳特馮藉以起而號呼
　其所也非號而後雨也
問曰撰躰恊脅鹿何膺之
　天撰十二神鹿一身八足兩頭何以受此形
對曰氣怪以神爰有竒軀脇属支偶尸帝之隅
　氣怪且神故生此竒怪之身脇合為一面支分
　為八以主天之方隅也
問曰鼇戴山抃何以安之釋舟陵行何以遷之
　鼇大亀也擊手曰抃巨靈之鼇背負蓬萊山而
　抃戲於海何以能安亀負山若舟使亀捨水而
　行於丘陵何能遷徙此山乎
對曰宅靈之丘掉焉不危鼇厥首而恒以恬夷要
釋而陵殆或謫之龍伯負骨帝尚窄之
　丘即蓬丘也宅於巨靈之背而不危且恬安平
　夷也欲釋水而陵者天若謫譴以居陵何不可
　之有龍伯國人一釣而連六鼇帝尚以為窄而
　不足夸也
問曰惟澆在户何求于嫂何少康遂犬而顛隕厥
首女岐縫裳而舘同爰止何顛易厥首而親以逢
殆
　澆多力論語曰澆盪舟至其嫂之户佯有所求
　而遂滛其嫂少康因獵放犬遂襲澆而断其首
　女岐即澆嫂也假縫裳而同室也少康初以夜
　襲得女岐頭誤以為澆故言易厥首
對曰澆嫪以力兄鹿聚之康假于田肆克宇之既
裳既舎冝咸墜厥首
　澆滛且力也故曰嫪以力
問曰湯謀易旅何以厚之覆舟斟尋何道取之桀
伐䝉山何所得焉妹嬉何肆湯何殛焉
　湯謀變夏衆以從巳何以恩厚之而得其從也
　少康滅斟尋氏易若覆舟何道以取也桀伐䝉
　山之國而得姀嬉肆其情意而殛之
對曰湯奮癸旅爰以傴拊載厥徳于葛以誥仇餉
康復舊物尋焉保之覆舟喻易尚或艱之惟桀嗜
色戎得䝉妹滛處暴娛以大啓厥伐
　湯之奮興而變夏衆以喣傴拊摩而得之自葛
　始以誅仇餉也少康復舊物故斟尋安得而保
　其國其易如取如携爾以覆舟喻之猶為難也
　湯之殛桀非湯也桀自滛自暴以啓之
問曰舜閔在家父何以鰥尭不姚告二女何親厥
萠在初何所意焉
　舜憂其家而其父何以使舜之鱞堯不告舜父
　母故得相親也
對曰瞽父仇舜鱞以不儷尭専以女兹俾􁀮厥世
惟蒸蒸翼翼于媯之汭
　瞽不可告故堯自專而女焉女去聲
問曰璜䑓十成誰所極焉
　紂作玉䑓十重
對曰紂䑓于璜箕充兆之
　紂初作象箸箕子歎之知必至於王杯必盛熊
　蹯豹胎則璜䑓之兆箕子知之乆矣
問曰登立為帝孰道尚之
　天子之登立誰開道而崇尚之
對曰惟德登帝帥以首之
　德則為帝天下相帥而推以為元首
問曰女媧有體孰制匠之
　女媧人頭蛇身一日七十化其體如此誰制匠
　而圖之
對曰媧軀虺號占以類之胡日化七十工檴詭之
　相傳其蛇身則以蛇占之而圖以類之也豈有
　化七十之說皆畫工詭異而為之爾
問曰舜服厥弟終然為害何肆犬體而厥身不危
敗
　舜卑以服事其弟而象欲害舜肆其大豕之心
　而不能危敗舜之身也
對曰舜弟眠厥仇畢屠水火夫固優游以聖而孰
殆厥禍犬齗于德終不克以噬昆庸以致愛邑鼻
以賦冨
　舜之弟貾舜如仇浚井則屠之以水焚廪則屠
　之以火象如犬之自齗齗爾鳥能□舜而舜盡
　其兄之道用之為諸侯以致其愛邑之於有鼻
　以冨其給
問曰吳獲迄古南嶽是止孰期去思得兩男子
　自古公之子有呉大伯而太伯採藥南嶽止而
　不還以譲周於王季兩男子謂太伯仲雍二人
　皆去呉孰相期而使之去也
對曰嗟伯之仁遜季旅嶽雍同度厥義以嘉呉國
　太伯之仁遜王季而覊旅於南嶽仲雍實同此
　髙義以成呉國之羙度音鐸
問曰縁鵠飾玉后帝是饗何承謀夏桀終以滅䘮
帝乃降觀下逢伊摯何條放致罰而黎伏大說
　后帝湯也伊尹因縁烹鵠羹飾玉鼎以事湯湯
　賢之以為相遂承用尹之謀而謀桀桀遂滅亡
　又云湯出觀風俗而逢伊尹遂放桀於鳴條而
　黎民大說
對曰空桒鼎殷謟羹厥鵠惟軻知言瞷焉以為不
仁易愚危夫曷揆曷謀咸逃叢淵虐后以劉降厥
觀于下匪摯孰羕條代巢放民用潰厥疣以夷于
膚夫曷不謡
　伊尹生於空桒負鼎于湯羹鵠以謟此皆妄說
　也惟孟子知言視之以為不也瞷視也音胡澗
　切不音方鳩切湯之代桀以至仁而革易至愚
　至危之桀又曷用揆度而計謀哉桀之於湯為
　叢敺爵為淵敺魚者也民皆逃鸇獺而㱕叢淵
　此虐君之所以為湯䖍劉也劉殺也湯觀於天
　下未有如伊尹者非尹孰承用哉伐桀於鳴條
　而放之南巢如為民潰其身之瘡疣而平夷其
　肌膚也曷不恱而歌哉
問曰簡狄在䑓嚳何冝玄鳥致胎女何喜
　簡狄帝嚳妃也簡狄侍帝嚳於堂上有燕墮卵
　吞而生契
對曰嚳狄禱禖契形千胞胡乙鷇之食而怪焉以
嘉
　言契以禖而生不以燕之怪
問曰該秉季德厥父是藏
對曰該德㣧考(孝/一作)蓐収于西瓜虎手鉞户刑以
司慝
　少皥氏之子熈為玄冥該為蓐收言該之德能
　嗣於父故列於神以主天地之刑以司天下之
　悪也
問曰胡終弊于有扈牧夫牛羊
　有扈澆國名也澆滅夏國相相之子少康為有
　仍牧正典牛羊後殺澆滅扈以復夏
對曰牧正矜矜澆扈爰踣
　少康以戒懼興有扈以驕淫亡
問曰千恊時舞何以􁘕之
對曰階于以娯苗革而格不迫以死夫胡狃厥賊
　舞于羽以格苗有不在於于羽也緩其死而間
　其生則苗民何狃於為盗而不懐
問曰乎脅曼膚何以肥之
　紂冝憂亡者也憂則臞矣而肥何也
對曰辛后騃狂無憂以肥肆蕩㢮厥體而充膏于
肌嗇寳被躬焚以旗之
　不憂故肥以貪故自焚紂衣其珠玉赴火而死
　武王斬之懸其頭於大白之旗
問曰有扈牧竪云何而逢(爰何逢/一作賀)擊床先出其命
何從
　夏啓時有扈氏本牧竪何逢而得侯及啓攻之
　親擊殺之於床
對曰扈釋于牧力使后之民仇焉寓(㝢/一作)啓牀以
斯
　扈以力西侯以失民心而無所居
問曰恒秉季徳焉得夫朴牛何徃營班禄不但還
來
　湯能常秉契之末徳出獵得大牛之瑞湯獵而
　還以禽遍班禄惠于百姓不伹徃還田獵而巳
對曰殷武踵徳奚獲牛之朴夫惟陋民是冐而丕
號以瑞卒營而班民心是市
　湯能踵契之徳以得天下者實也班禽而獲牛
　者非也此陋民䝉冐而稱其瑞小惠是班以市
　民心湯豈在是哉
問曰昏㣲循迹有狄不寕何繁鳥萃棘負子肆情
　晋大夫觧居父聘於吳過陳之墓門見婦人負
　其子欲強暴焉婦人引詩剌之曰墓門有棘有
　鴞萃止獨不愧鴞乎言循闇㣲之迹而有夷狄
　之行不可以寕其身
對曰觧父狄滛遭慤以𧹞彼中之不目而徒以色
視
　以觧父之強暴而遭陳婦之正信安得而不愧
　𧹞乎此觧父不見陳婦之心而見其色者也
問曰眩弟並滛危害厥兄何變化以作詐後嗣而
逢長
　象眩惑其父以危害其兄而子孫乆長君有鼻
　何也
對曰象不兄龔而奮以謀蓋聖孰凶怒嗣用紹厥
愛
　象不恭其兄而謀危其兄此象之凶也然舜之
　聖豈怒其凶哉不蔵怒而親愛之此象之嗣所
　以継紹而乆長皆舜之親愛所延也
問曰成湯東巡有莘爰極何乞彼小臣而吉妃是
得水濱之木得彼小子夫何悪之勝有莘之婦湯
出重泉夫何臯尤不勝心代帝夫誰使排之
　湯巡有莘而得妃有莘悪伊尹生於空桒故使
　之送女也重泉地名也桀拘湯於重泉何罪也
　湯不勝民心而伐桀桀自排之
對曰莘有玉女湯廵爰獲既内克厥合而外弼于
徳伊知非妃伊之知臣曷以不識胡木化于母以
蝎厥聖喙鳴不良謾以詭正盡邑以墊孰譯彼夢
湯行不類重泉是囚違虐立辟實罪德之由師馮
怒以割癸挑而讎
　伊尹之聖智豈待湯之妃而後逹哉以伊尹聖
　智之臣湯何以不識言湯自識之也伊尹母姓
　身夢神女告之曰臼竈生鼃亟去母走其邑盡
　為大水母溺死化為空桒有児啼人取養之即
　伊尹也栁子曰或者為是說以蠹伊尹之聖也
　為是說者不良之人欺謾以害正道也盡邑皆
　溺果孰傳此夢哉其誕也必矣湯之行不類於
　桀故桀囚之衆怒桀之囚湯而割夏實夏癸自
　挑之以致讎爾
問曰㑹鼂爭盟何踐吾期蒼鳥群飛孰使萃之到
擊紂躬叔且不嘉何親揆彂足周之命以咨嗟授
殷天下其位安施反成乃亡其罪伊何爭遣伐噐
何以行之並驅擊翼何以將之
　武王将伐紂紂遣膠鬲視師膠鬲問曰欲以何
　日武王曰甲子還報㑹大雨道難武王曰吾甲
　子日不至紂必殺膠鬲吾欲救賢者之死蒼鳥
　鷹也言武王之將師如鷹之群飛此孰聚之者
　白魚入舟周公曰雖休勿休故曰叔且不嘉爭
　遣伐噐者伐紂之噐爭先也並驅擊翼者三軍
　爭先奮擊其翼也
對曰膠鬲比漦雨行踐期捧盎救灼仁興以畢隨
鷹之咸同得使萃之頸紂黄鉞且孰喜之民父有
釐嗟以美之位庸庇民仁克莅之紂滛以害師殛
圯之咸逭厥死爭徂噐之翼鼓顛禦讙舞靡之
　漦沬也紂將殺膠鬲而為沬矣故武王如期而
　徃如捧盎水以救焚灼顛禦未詳釐音禧
問曰昭后成遊南土爰厎厥利惟何逢彼白雉穆
王巧梅夫何為周流環理天下夫何索求妖夫曳
衒何號于市周幽誰誅焉得夫褒姒
　周昭王南遊以越裳氏不献白雉親徃逢迎之
　為楚人所沉挴貪也妖夫者周幽王前世有童
　謡曰檿孤箕服寔亡周國後有夫婦賣此器者
　以為妖執而曳戮之於市夏之襄有二龍上於
　是庭而言曰子褒之二君也夏后布幣精而告
　之龍亡而漦左櫝而蔵之至周厲王之末彂而
　觀之漦流于庭化為玄黿入後宫處妾遇之而
　孕生子棄之𬒳戮之夫婦哀而收之奔褒褒人
　後献此女是為褒姒挴音每
對曰水濵翫昭荆䧟弑之繆迓越裳疇肯雉之穆
懵祈招猖佯以遊輪行九野惟怪之謀胡紿娛戴
勝之獸觴瑶池以迭謡儒賊厥詵爰檿其􁀦幽禍
拏以夸憚褒以漁滛嗜蔑殺諌尸謗屠孰鱗漦以
徵而化黿是辜(作孺/儒一)
　祈招之詩見左傳西王母虎骨戴勝觴穆王於
　瑶池之上為王謡其詩曰白雲見列子儒賊厥
　詵詵疑作說言幽王以侵漁其民而亡以滛於
　嗜慾而亡以輕殺諌臣而亡豈有㱕咎於龍漦
　化黿之說與夫檿􁀦之謡哉此世儒繆說害之
　也
問曰天命反側何罰何佑齊桓九㑹卒然身殺
　齊桓一人之身而始乎九合諸侯終乎一身不
　保天命之佑與罰何不常也
對曰天邈以䝉人公以離胡克合厥道而詰彼尤
違桓號其大任屬以傲幸良以九合逮孽而壊
　天逺而幽人小而散何可以合天人而論之又
　從而責其罰佑之不常哉齊桓之事皆自取爾
　天何與焉挾其大以號令天下而忽於屬任之
　人故幸而得良臣則能成九合之㓛及不幸而
　遭嬖孽小人則壊矣皆人事非天命也
問曰彼王紂之躬孰使乱惑何悪輔弼讒謟是服
比干何逆而抑沉之雷開阿順而賜封之何聖人
之一徳卒其異方梅伯受醢箕子佯狂
　雷開紂之侫臣也聖人文王也梅伯梅音浼
對曰紂無誰使惑惟志為首逆圖倒視輔䜛以寵
于異召死雷濟克后文徳邁以𬒳芮鞠順道醢梅
奴箕忠咸䘮以醜厚(疑作干比干也/三本皆于異于)
　紂誰使之惑哉志使之爾志使之惑故倒行逆
　施惟讒是寵比干以異已而死雷開以同悪相
　濟而侯也文王行徳以𬒳天下故虞芮之訟順
　之紂以醢梅伯之直奴箕子之忠故忠良皆䘮
　而醜徳愈厚
問曰稷維元子帝何篤之投之於氷上鳥何燠之
何馮弓挾矢殊能將之既驚帝切激何逢長之伯
昌號衰秉鞭作牧何令徹彼岐社命有殷之國遷
蔵就岐何能依殷有惑婦何所譏受賜兹醢西伯
上告何親就上帝罰殷之命以不赦師望在肆昌
何志鼔刀揚聲后何喜武彂殺何所悒載尸集戰
何所急(鞭喻政也/志一作識)
　殊能將之謂后稷有將相之才也帝謂紂也武
　王承稷之業誅紂而切激數其過也伯昌文王
　也紂號令既衰文王執政以爲州牧也徹彼岐
　社者武王誅紂徹去邠岐之社而為天下太社
　也遷蔵就岐言文王徙其寳蔵來就岐下也受
　賜兹醢者文王受紂所賜梅伯之醢以祭告於
　上天也師望吕望也在肆鼔刀文王問之對曰
　下屠屠牛上屠屠國文王喜載與㱕也載尸者
　武王載文王木主以伐紂也馮音憑
對曰棄靈而㓛篤胡爽焉翼氷以炎盍崇長焉既
岐既嶷宜庸將焉紂凶以啓武紹尚焉伯鞭于西
化江漢滸易岐社以太國之命以祚武踰梁橐囊
羶仁萃蟻爼滅滛商痡民以亟去肉梅以頒烏不
台訴孰盈癸悪兵躬殄祀牙伏牛漁積内以外萠
岐目厥心瞭眡顯光奮刀屠國以髀髖厥冏彂殺
曷逞寒民于烹惟粟厥文考而䖍子以徂征
　易岐社以太者易一國之社為天下之太社也
　踰梁橐囊者詩所謂于橐于囊也羶仁萃蟻者
　文王遷岐而民從之其仁如羶其萃者如慕羶
　之蟻也羶蟻見荘子烏不台訴者台音怡我也
　我者天自謂也言紂肉梅伯以為醢而頒諸侯
　諸侯烏有不訴於天者哉大抵屈原天問原之
　問天也栁子天對栁子代天而荅原也孰盈癸
　悪者言紂之悪盈於夏癸故兵其躬而殄其祀
　也牙伏牛漁者姜子牙隱伏於屠釣非真屠釣
　也其隱徳於内而見於外惟文王能見其心甚
　明故太公樂為之用屠商如屠牛之髖髀也髖
　髀見賈誼傳彂殺曷逞寒民于烹者武王之殺
　紂非有憤悒而逞也出民於烹熬之中而置之
　寒凉之地而已惟粟厥文考者粟當作粟武王
　曰子克紂惟朕文考無罪武王祗栗文考之靈
　故伐商也而䖍子以徂征予亦天自謂也武王
　之伐商下畏文王上畏天命故徂征爾又栗者
　文王之木主也以栗木爲主也䖍予一作䖍子
　言䖍其子道以徂征也禮小祥以栗爲主
問曰伯林雉經維其何故何感天抑墜夫誰畏懼
　伯長也林君也晋太子申生雉經也墬古地字
對曰中譖不列㳟君以雉胡螾訟蟯賤而以變天
地
　㳟太子爲驪姬譛之於内而不得列陳也死者
　如蚓之訟譛者如蟯之賊爾此安能感天地栁
　子之論大抵以天人爲不相闗以天理爲漠然
　無知皆憤懟狠忮之所彂非正論也
問曰皇天集命惟何戒之受禮天下又使至代之
　天命王者何以有易姓
對曰天集厥命惟徳受之㣧怠以棄天又祐之
　德則卑怠則奪也天又祐之言不祐也
問曰初湯臣摯後兹承輔何卒官湯尊食宗緒
　湯初臣伊尹後乃師承之何卒使湯官天下而
　垂緒官天下謂王天下也
對曰湯摯之合祚以乆食昧始以昭未克庸成績
　臣之兹謂昧承之兹謂昭
問曰勲闔夢生少離散亡何壯武厲能流厥嚴
　吳王夀夢生諸樊生闔廬少放在外及壯而厲
　其武以流其威
對曰光徴夢祖憾離以厲仿偟激覆而勇益徳邁
　惟其憾於離散是以厲其威武
問曰彭鏗斟雉帝何饗受夀永多夫何乆長
　彭鏗彭祖也進雉羹於帝堯壽八百歲猶自悔
　不夀恨枕髙而唾逺
對曰鏗羹于帝聖孰嗜味夫死自暮而誰饗以俾
夀
　其死自晚爾豈有饗其羹而使之夀者
問曰中央共牧后何怒蠭蟻㣲命力何固
　牧草名也中州有岐首之虵爭共食牧草自相
　嚙
對曰蜆齧已毒不以外肆細腰群螫夫何足病萃
　螝胡對切蠶蛹也
問曰驚女采薇鹿何祐北至囬水萃何喜昔有女
　子采薇驚而走至囬水之上止而得鹿家遂昌
　有福喜也
對曰囬禍偶昌鹿曷祐以女
　其昌偶然鹿何為焉
問曰兄有噬犬弟何欲易之以百兩卒無禄
　秦伯有犬弟鍼請之百兩謂車也魯昭公元年
　秦鍼奔晋其車千乗坐車多故出奔
對曰鍼欲兄愛以快侈冨愈多厥車卒逐以旅
　以多車而卒為旅人於晋也
問曰薄暮雷電㱕何憂厥嚴不奉帝何求伏匿穴
處爰何云荆勲作師夫何長悟過攺更我又何言
呉光爭國乆余是勝何環穿自閭社丘陵爰出子
文吾告堵敖以不長何試上自子忠名彌彰
　王逸云屈原放逐見楚有先王之廟及公卿祠
　堂圖畫天地山川神靈及古賢楚人因論述之
　故其文義不次叙去薄暮雷電者原所問略訖
　日暮欲去天雨電也厥嚴不奉者楚王之威日
　墮不可復奉雖求福於天無如之何也伏匿穴
　處者原將退伏巖穴復何言也荆勲作師者言
　楚先王之㓛與楚之衆將亡而不長乆也悟過
　攺更者言楚王能悟而攺則又何言也吳光爭
　國乆余是勝者言楚嘗為闔廬所勝不可不戒
　也穿閭爰出子文者原見楚將亡而無賢人以
　救之故思得如楚先王時賢臣令尹子文也吾
　告堵敖以不長者楚人謂未成君而死者曰敖
　堵敖者楚文王兄也原哀懐王將如堵敖不長
　而死以此告之也何試上自子虫名彌彰者言
　原何敢嘗試其君自號忠直之名以彰於後世
　乎誠以同姓義不能巳也
對曰咨吟于野胡若之很嚴墜誼殄丁厥任合行
違匿固若所咿嚘忿毒意誰與醜齊很秦㗖厥詐
讒登狡庸咈以施甘恬禍凶亟鋤夷愎不可化徒
若罷闔綽厥武滋以侈頽於莬不可以作怠焉庸
㱕𣢾吾敖之閼以旅尸誠若名不尚曷極而辞
　言原之咨吟于野何其狠然憤懣而不釋也楚
　之威將墜而誼將殄自有當其任者道合則行
　道違則匿固其所也原之咿嚘忿毒意欲與誰
　合哉楚與齊乆交而絶之與秦宿讎而徃朝之
　餌於秦之詐而不自悟也䜛者登之狡者用之
　楚之政所以逆理咈衆而施也禍凶且至而甘
　於處鋤滅不逺而恬於翫此其愎諌固不可化
　矣原之忠懇憂怚徒自汝疲而巳何救於楚之
　亡哉闔廬以武而強以侈而頺而况楚哉於莬
　子文也原之思子文而子文死矣不可作矣原
　其誰與㱕也𣢾告也閼夭閼也吾敖謂懐王也
　吿懐王之祚將短矣懐王卒以客死於秦旅客
　也尸死也誠若名不尚曷極而辞者言汝之忠
　名誠不足尚何以窮極汝之忠憤之辞如此乎
　所以深言忠名之足尚也
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第九十五終
誠齋集巻第九十六
　　　　　　　廬陵楊　万里　廷秀
　雜著
　　冊文
　　　代梁丞相作　夀聖齋明廣慈備德太上
　　　皇后冊文
維淳熈十二年嵗次乙巳十二月一日庚戌朔
皇帝臣謹稽首再拜言曰臣聞五三六經若稽天
則敕叙人紀罔不上昭帝猷内融母德與懤載相
永與曦朏相輝是以書首堯典詩首周南蓋降羲
迄黄肇允而未具嫄武狄鳦若淑而靡隆君子於
是乎謂帝道莫盛於唐堯母德無加於文母也然
上下千載相望遥遥若夫堯父文母生同昭時参
天兩地夀儷太極如日斯升如月斯常倬乎如今
日之於鑠者夐哉不可得聞已徳日新夀日新則
鴻號領聞又日日新顧可挈而不熈哉恭惟
光堯夀聖憲天軆道性仁誠徳經武緯文紹業與
綂明謨盛烈　太上皇帝陛下皇建渾淪再造穹
窿更生肖翹重輝宗祐固天縱之聖神武文叡聦
徇齊又多績也厥亦惟我　夀聖齊明廣慈太
上皇后徽懿淵穆惠和靜専實左之右之輔之翼
之在河之洲言采其荇闗雎之所以風天下也荘
敬以思謙恭以卑思齊之所以垂徽音也為綌之
俗薄澣之服葛覃之所以化婦道也至於求賢如
巻耳逮下如樛木化行如兔罝由身而家由家而
國由國而天下母也克仁繄　光堯有不殺之武
母也克儉繄　光堯有日損之道母也克遜繄
光堯有黄屋非心之聖惟父惟母同道一德惟齊
惟鈞光施沖人恩被函生格于皇天自天夀之有
永無艾臣敢不涓選令月朌飾上儀躬率百工増
崇顯名用荅揚二親之光訓蓋聖善夀祺言之不
足我是以有明慈之稱光明宣慈言之不足我是
以有齊廣之稱乃齊乃廣言之不足我是有備德
之稱且厚以持載博而能化德也貫三為一襲六
為八備也衆美㑹焉萬善叢焉徳行純備視周之
大任無所與遜臣不勝大願謹奉玉冊金寶加上
尊號曰　夀聖齊明廣慈備德太上皇后伏惟
殿下同堯之天合堯之日對越大飬於萬斯年復
無無極燕翼右序以篤　宋祐以茠于萬嗣臣誠
歡誠抃稽首再拜謹言
　詞
　　　給太學士人綾紙詞
牒某人成均材之囿也言蓻其苗言擷其秀既曰
擷之曷不蓺之士之入於斯出於斯有碩其用者
相踵也庸非國家飬士之仁乎有養士之仁有自
養之仁徃省毋怠事須凖敕給牒充太學生故牒
　議
　　　光堯太上皇帝謚議
某聞聖人之孝莫大於尊親尊親之至莫大於愛
之以德吾如是而尊之吾親可以受之受之而安
居之而無疑是之謂愛之以德不然極吾之所𣣔
尊而不顧吾親之所不欲受豈所謂愛之以徳乎
昔魯之閔僖兄弟也然閔公先君也僖継閔者也
而文公乃躋於閔之上文公知尊其父而不知嗣
其父於非禮之地是則尊其父者䧟其父也故春
秋書之曰躋僖公譏之也至定公而逆祀始正故
又書之曰從祀先公嘉之也然則議者欲尊
大行太上光堯皇帝為祖無乃近於躋僖公之類
乎兄弟且不可而父子則可乎恭惟　太上光堯
皇帝以上聖之資當艱難之運而能撥乱世反之
正皇建太極再造兩儀更生烝民重立　九廟
中與之業巍蕩遂古至於囬龍輴於永祐承太母
於慈寕偃兵息民涵育溥博和戎靖國方内密如
紹興辛巳逆亮叛盟戎路一征兇酋自斃㓛成不
處断自　天衷褰裳去之以授　聖嗣駿㓛丕烈
赫然如彼道隆徳茂卓然如此其視光武無所與
遜皇乎我　宋丕天之大律不可貶已尊而為祖
何不可者然莽取漢而漢亡則先漢至平帝而終
光武取莽而漢與則後漢自光武而始國自我始
謂之祖可也光武之於平帝光武所不得而父况
非受之於平帝之於光武平帝所不得而子况非
授之於光武親則非父子也世則非授受也謂之
祖可也今我　光堯親則　徽宗之子也位則
徽宗之授也禀父之命傳父之位至於　廟號父
居其前同　列聖而稱宗子居其後異　列聖而
稱祖　光堯之心其安乎哉楊雄曰孝莫大於寕
親寕親莫大於寕神尊其號而使其心不安其神
不寕可乎今申命公卿大臣議郎博士僉爾而進
質之於天盍亦無變稱宗之制而獨求極尊之謚
庻㡬下可以稱　吾君愛親以徳之美意上可以
安　光堯在天之神靈也謹案謚法窮神知化曰
聖一民無為曰神克定禍乱曰武修徳來逺曰文
禮文法度曰章継志述事曰孝夫自天生徳聦明
仁儉不曰聖乎内嬗　聖子獨觀昭曠不曰神乎
赫聲濯靈風揮日舒不曰武乎投戈舞于裔夷用
賔不曰文乎刺經作制與滯舉偏不曰章乎宗廟
再安祀　宋配天不曰孝乎昔　帝堯之徳乃聖
乃神乃武乃文煥乎文章堯之章也親睦九族堯
之孝也惟我
太上異時尊號于堯有光厥今易名備堯六徳勒
崇垂鴻金聲玉振於是為稱若夫髙者天德之稱
也致崇極之謂也詩曰莫髙匪天又曰謂天蓋髙
惟髙之一字乃盡乎天德惟天下之至聖乃配乎
天徳於赫太上其道髙乎九皇其㓛髙乎二典其
夀髙乎五三六經之傳豈惟堯而已矣非天徳其
孰能當之　太上光堯皇帝尊謚宜天錫之曰
聖神武文章孝皇帝廟曰　髙宗謹具申尚書省
伏乞照㑹謹狀
　　　葉恭簡公諡議(字審言/名義問)
議曰天下有名教聖人有天爵政教莫大乎誅賞
而誅有不及於隱慝人爵莫顯乎公卿而爵有不
施於幽光諡也者其教不以政而以名其爵不以
人而以天者也一字之褒死而不忘片言之貶百
世不改是以君子貴之樞密葉公既薨其子某謁
于太常考其行實稽之謚法法之所與也謹案諡
法不懈于位曰恭正直無邪曰簡合是二者可以
易公之名矣公何以謂之恭也紹興之季年虜酋
敗盟冦我彊埸有為右相而受命督視者逡巡畏
避竟不肯行公入對毅然請行　太上皇帝玉音
慰諭且謂卿能為朕復何慮大抵緩則食其禄急
則逃其死為臣如此懈孰甚焉公遇大難而以身
任之可謂不懈于位矣是以謂之恭也公何以謂
之簡也公自為少吏而上䟽論時宰之姦邪以取
免官之譴及執法殿中則論執政之垂愎必使釋
位而去且謂君子當長養成就使之有立小人當
芟夷藴崇勿使能殖可謂正直無邪矣是以謂之
簡也請諡曰恭簡謹議
　　　節使趙忠果諡議(名士跋)
議曰身與義孰重曰義重志與㓛孰難曰志難古
人不以天下易兩臂蓋以身重於天下故也然身
不可殺乃有殺身以成仁生不可舎乃有舎生而
取義君子是以知天下至重之噐在義而不在身
古人不以九合易一死蓋以㓛難於濟世故也然
以其君覇者或有比之而不恱以其君顯者或有
耻之而不為君子是以知天下至難之業不在㓛
而在忠故節使趙公奮至難之志而不懼捐甚重
之身而無愛㓛雖不就義則獨髙矣矧公神明之
冑宗室之英乃與上古之伏節死義者爭日月之
光凌雪霜之嚴是嵗寒之松生於　髙宗之景山
疾風之草生於文王之靈囿也詩不云乎豈無他
人不如我同姓議禮者當正色而謚之夫何疑焉
公在靖康之間憤金虜之猘宗國之屯結豪傑三
千人以赴京師在建炎之間復結義士數千人欲
為　朝廷取河北竟以謀泄虜人執之断腰於市
嗚呼痛矣謹按謚法殺身報國曰忠犯衆所懼曰
果公之志欲取河北於既䧟之後不亦犯衆所懼
乎公之義能捐一身於衆人貪生之日不亦殺身
報國乎冝以忠果為諡謹議
　策問
　　　太學私試䇿問
問錢之為物飢不可食寒不可衣然非天下之無
用無以行天下之有用是以假之也嘗怪鑄之自
於古積之至於今旧者不足継之以鼓鑄鑄之不
足継之以楮券宣其為錢不勝其有餘也而反愈
不足夫錢之與物無兩重亦無兩輕此賤則彼貴
彼低則此昻也今則錢與物兩貴其咎安在或謂
以楮為之其數十而其用八非細民之便此其所
以敝也然行之於益州未聞如是之敝彼何術也
或謂以銅為之其費不貲盍與鉄者兩行乎議者
曰鉄非銅比也不久且毁有鉄之費無泉之利無
以為也然是物也益州亦用之又何歟放鑄可為
也其如權去公上何且楮券之偽者民猶病之放
鑄可為不可為也禁其銷則錢不毁禁其泄則錢
不耗是二者固載之令甲矣然銷之者無藝泄之
者不貲何其自若也或者曰昔者孟子不言利不
知夫五雞二彘之育孟子所不忽也何必曰利孟
子有為言之也信如或者之說則王衍亦孟子歟
不然時之所憂庸得不憂民之所病庸得不病諸
君獨無意乎美言不補窽言無施諸君必不為也
願悉解有司之惑將有擇焉
　　　省試别頭䇿問
問道與德可勉而能才不可强而致此蘇氏之論
也德勝才謂之君子才勝徳謂之小人此司馬氏
之論也由前之語則先才由後之說則後才兩從
則戾一從則孰㱕或曰蘇氏駮乎權司馬氏粹乎
經權則多尤經則寡悔信斯言也仲尼之所謂才
難不尚才哉舜之五臣周之十乱不用才哉且司
馬氏之說曰正直中和之謂德聦明果敢之謂才
然則才與徳之分也昭矣及觀傳稱髙辛氏髙陽
氏之才子則曰忠肅恭懿又曰齊聖廣淵傳之所
謂才乃司馬氏之所謂徳也又何歟諸君且用世
矣於此何嚮有司將觀焉
　　　太學上舎䇿問
問趨治者固多塗經乃謂之道継乃謂之德濟乃
謂之術就乃謂之㓛其趨三其就一也唐虞氏粹
乎道周人粹乎徳秦人粹乎術漢人駮乎術與徳
嘗怪二帝之治執中之彌迩而光被之彌逺精一
之彌約而雍煕之彌博堯曰成㓛舜曰大㓛何其
卓也及舜以是傳之三而至文武周公觀周公相
成王以治周者豈弟形於心忠厚浹於物禮樂陶
於天下韙矣然吕刑之繁已伏於圄空之日春秋
之戰亦倚於兵寢之年自是而後周弱矣當周公
用此以治魯而君子已逆知其寖㣲矣周公用於
周而不自知其將弱歟抑知之而不攺歟且其道
未離於唐虞之所傳而其德非違於道也所傳者
無二而所就者不一何也於是秦人監之絀道以
進乎術偭徳而嚮乎㓛一用權㔟法制以驅其民
挈携其政以㱕乎兵與刑以為吾可以有就則亦
奚天下不恱之恤故其䆒曰冨而富曰强而强為
國而濟登兹焉者可也然說者必曰秦以此始亦
以此終其信然耶抑評以成毁而不以工拙乎夫
成毁之與工拙此二事也秦果工於為國則不以
毁廢㓛不以人揜枝也且其後之毁庸知其不有
由歟抑其所以毁者果出於其所以成者歟於是
漢人監之髙文創守以寛厚公恕之治與天下為
清靜和樂之事然漢無秦之術而亦有秦之㓛朽
貫紅粟白老児嬉秦未必有也南越請服匈奴和
親不為秦之强而亦不至周之弱武宣継之則又
不然曰髙皇帝遺朕平城之憂曰何至純任德教
周周政乎二君之治蓋出乎秦人之所謂術者矣
然一以之虛耗一以之中興事同而㓛之異此又
何也且夫道與德唐虞不得不帝周不得不弱說
者曰窮於周然奚而不窮於漢之髙文乎此尚有
可諉者曰異世至於術秦一秦也由乎前也奚以
㓛由乎後也奚以毁説者又曰秦之所挾者毁之
具也其前之㓛者幸也然宣帝復用之而㓛則又
奚説之諉恭惟　主上躬發聖徳統揖群元蓋將
攄闔闢天地之志以不纘祖烈内修之政自治之
䇿必有万其全也比者紓淮民之勤蠲江湖之逋
復鹽䇿朘丘甲郤羨餘戢横歛劭農㓛講水澤藹
如之治登周漢而咸唐虞有日矣敢問諸君繄郤
輯不世之㓛則冝術之施然秦之短武之悔乃有
可懲而秦之强宣之㓛亦有可計欲建不抜之業
則宜道徳之用然周人之弱得無可監而唐虞之
隆周漢之永又有可宗今行其三而並歟擇其一
而専歟抑外此而之他也或曰仲尼之門羞称乎
術或曰仁術不自孟氏儒術不自荀氏歟願殫議
而洽講之將以聞焉
　　　公試武學䇿問
問天下安注意相天下危注意將非古也危而注
意將是寒裘雨蓑之論也故擇將在素論將在豫
嘗試歴選若昔與諸君論之或謂制勝者不穿札
破敵者乗軺車將豈顓戴鶡哉然栒邑陳濤之役
山西之族哂之或又謂列兵法者皆决水轉圜之
家學裕父㓛者乃忠義感人之燕翼不干其人干
其閥也然長平河橋之役非將種乎彼起屠販為
爪牙何必將種乎或又謂謝病頻陽乃能平楚老
者可使也不更事少年亦能破秦可偏廢哉軍市
之租盡給士卒廉者可使也貪而好色亦得士死
力可獨取哉抑不思故將軍而失道尚乳臭而見
輕鬻樵水歛錢帛而霣燕晋斯焉取斯嗟乎將固
不易知知將亦未易若曰亡踰老臣若曰臣能平
之自鬻何嫌焉然降匈奴者即自當單于之俊困
壺頭者即據鞌矍鑠之老獨何歟或謂戰必勝之
將㣲信謹守鑰者疇知之勇可用之將㣲經濟大
畧者疇識之舉良將大臣事也然守汝州而禽舉
之者誰歟此猶可諉曰文武異科將相異列也意
思深長必禽万人敵者舉之䇿敵制勝必武舉異
等者舉之亦各於其黨也然敏辯言兵而望風輒
潰舉之者又誰歟或曰相崇而䟽將重而逺盍親
且近者之咨乎嘻五樓之敗即中尉之門人潼闗
之衂即軍容之上客旄節以賂得者有債帥之號
招討以貨取者亡封丘之師又何歟擇將之難也
如此或謂君王神武則駕馭必英雄然有君無臣
古人歎之何也恭惟　主上聖武如堯勇智如湯
競烈遵晦如武王然寤寐方召旁招頗牧迺者發
徳音下　明詔内而待從外而計臣令各舉偏禆
以備采擢　聖慮至深逺也伊欲謹差真材􁷒荅
隆指據旧以鑒新舍短而集長䇿將安出願諸君
切瑳究之將以聞焉
　　　庚戌殿試武舉䇿　御題
朕以寡昧獲承　至尊壽皇之休徳任大守重永
惟保邦安邊之要莫大乎二柄夙夜祗懼遹求天
保采薇之治至親御鞍馬講武訓兵婁詔諸將一
意拊摩選偏禆之智勇而上之樞庭戒將帥之掊
克而察以御吏　朕於軍政非不盡心焉今子大
夫咸造在廷　朕甚嘉之蓋聞古者兵制夏商而
上邈矣周家之制地方百里出士若徒者三千焉
此井牧之法也然乗馬之法一同百里出士若卒
者七千有五百焉何其異也至於諸侯兵十大夫
孟津之㑹侯國八百則兵之為千万者六矣而天
子之兵止七十有五萬焉財足以當十諸侯之兵
而已豈强幹弱枝之制乎至於齊之内政晋之被
廬秦之材官漢之南北軍七校樓舩唐之府兵曠
騎雖曰非古亦各言其制也其因革善否可得聞
乎若夫歴代舟車步騎之異技竒正偏伍之異法
擇將者或以文或以武或以新進或以老成何塗
而得其人議兵者或仁義或詐力或祖韜畧或祖
孫吴何門而决其䇿子大夫講之熟矣悉意以陳
朕將親覽

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第九十六終
誠齋集卷第九十七
　　　　　　　廬陵楊　万里　廷秀
　　雜著
　　　詞䟽
　　　　代宰執開啓　天申節䟽
有王者興五百年而名世使聖人夀八千嵗以為
春惟燎馨熏以介祉福　尊號太上皇帝伏願游
心於淡與天為徒以顯親親永綏莫大之養為衆
父父申以無疆之齡
　　　代宰執進　天申節㓛德䟽
於赫太上身為與子之天有開必先節届誕彌之
月光揚頌語申衍帝齡　尊號太上皇帝伏願道
心惟精徳夀必得紹唐綂接漢緒可謂中興億舜
日萬堯年不勝大願
　　　代宰執滿散　天申節䟽
前期一月嚴香火之彌文佳節千秋正星虹之初
度爰熈竣事告厥寳慈　尊號太上皇帝伏願齊
心大庭凾氣太極二百一十載既濟中興之㓛八
十一萬年永膺天下之養
　　　代宰執開啓　皇后三月六日生辰青詞
詠舞雩之風載逾蘭禊夢入懐之月有慶芷庭呻
其寳書介以純嘏　皇后殿下伏願與天齊夀合
日其明六百四十年既應誕彌之且一萬八千載
永同當宇之齡
　　　又　皇后生辰㓛德䟽
青煒維季載遲春日之陽紫殿有椒是生天下之
母焉依梵力喜頌夀祺　皇后殿下伏願合明日
君侔德天妹佩環而助萬乗永寧金室之居奉玉
而夀兩宫長對瑤池之燕
　　　代宰執八月二十一日
　　　夀聖太上皇后生辰祝夀青詞
執矩少昊適行秋之正中思齊大任符夢月之嘉
應蘂篇作誦箕夀申休　夀聖齊明廣慈備德太
上皇后伏願博厚俔天光明合日玉巵萬嵗長對
上皇之觴瑶池百純永膺西母之綬
　　　為太安人醮星辰青詞
蒼穹昊昊仰止遼然黔首芸芸視之蠢爾惟一念
之既極則兩儀之不遐伏念臣某自頃入朝駕言
將母甫充貟之再嵗當受籍之三朝朝罷玉清從
南内萬官之後㱕持栢酒為北堂千嵗之歡載驚
慈顔驟膺痼疾舉闔門而無色恍四顧之疇依籲
天之心一萠勿藥之効如響久矣覉旅未之獲酬
兹焉還㱕敢不盡敬召羽衣之仙侣誦蘂珠之奥
篇伏望上帝下臨百神降格申錫老親之夀永庇
寒門之私
　　　為妻安人醮星辰青詞
上帝髙明逺而無極下民哀籲感而遂通伏念某
妻室安人羅氏頃及月辰遽纒災疾命已危於一
髪禱遂遍於三靈罄忱恂于方寸之間格化育於
圜穹之上其應如響厥疾乃瘳既頓復於神魂亦
兼全於母子戴天地再生之施欲報斯何薦潢汙
行潦之㣲於文其可乃命黄冠之侣載繙玉宇之
書取蕭惟馨采藻既㓗願迂仙馭下照衡閭庶昭
鑒於悃誠蒙永綏於迪吉
　　　玄潭觀度道士䟽
文江壮縣玄潭古壇别得張道陵之真傳具存許
旌陽之故蹟冶金為蓋彈壓九淵之波濤裂石淬
鋒尚餘一剣之苔蘚㸔管風月可無後人吹送煙
霞何受末力或倒帑廩或捐金珠斯集事之無難
亦獲福之稱是
　　　常州禱雨䟽
吏之多罪積繆政以傷和春聿唯深乃淹時而閔
雨懼首種之不入舉小民而曰咨籲天有祈徼福
丕應伏願召龍震電詔山出雲雨徧崇朝霖以三
日千耜舉趾勿令東作之違時力穡有秋允協西
疇之望歳
　　　又常州禱雨䟽
時維仲复言蓻其苗瞻彼大田無寸之水敢丕單
於情素以率籲於穹蒼伏念臣菲然抱虗膺此治
劇積乃繆政傷于大和荐雩　以有祈尚屯膏而
未洽儻更崇朝而不雨則將卒嵗以無秋民亦何
辜吏實多罪伏願降臣以百殃之罸以儆㒺功錫
民以三日之霖來蘇此旱格于上熟慰彼群生
　　　禱疾青詞
疾痛呼天人以窮而反本髙明覆物民所欲而必
從敢瀆告於再三庶徼福於萬一伏念臣某發身
空乏竊禄滿盈上不㓛於王家下無補於民政不肖
老而後止乃於既止而進官君子居無求安果以
媮安而屬疾繄天賜之過分致身灾之自招嵗將
一周病尚未去不堪極痛屢祈死以載號仰止蓋
髙何壅聞而未徹深省愆尤之積曷逃星曜之臨
敬介黄冠荐捈丹愊願囬哀眷耄雖罪而不刑俾
有夷瘳疾無妄而勿藥
　　　淋疾祈禱青詞
鶴鳴九臯無㣲聲而不達旻閔庶類繄哀眷之必
囬豈其蟣蝨之臣隔此恫瘝之訴伏念臣年㡬八
秩病已再秋念萬物自遂於兩間咸各正其性命
顧六腑獨窒其一者曾不如於狗豬雖備古來刀
鋸鼎鑊之刑未足喻此疾痛慘怛之狀三醫並手
百藥㒺㓛餘生蔑如瀕死數矣屢哀籲於玄造未
徹聞於蓋髙瞑眩小瘳根本猶在肆旁招於羽客
敬展盡於血誠敢祈畀矜一洗沉痼脫然去躰徼
五福之康寕大哉唯天與群生而皷舞
　箴
　　　言箴
金乎緘則以三圭乎復亦以三前三以晦後三以
悔晦則去悔悔則去罪
　　　學箴(叔聲作/為清江陳)
匪仁弗泉匪敬弗源心為之淵以安其天是心未
熟求躬之淑譬彼蓻麥而欲穫菽聖有六藉道之
國都立師求友徃問之塗有充於中必光於外行
與聖契言與聖㑹其或載筆以葩厥辞大本斯抜
何葉弗萎咨爾後學於斯盍覺惟其篤之是以告
之
　　　官箴
　　　　大児長孺試邑南昌辞行問政於誠齋
　　　　老人告之曰一曰廉二曰恕三曰公四
　　　　曰明五曰勒因作官箴以贈之曰
吏道如砥約法惟五疇廉而殘疇墨而恕兼二斯
公别無公處三者備矣我心匪通兹謂不明借諝
為聦夙夜惟勒乃克有終
　　　愚谷箴
　　　　安成劉江伯深自號愚谷益公銘之誠
　　　　齋野客楊万里　復為之箴
愚公之愚有允無誣愚溪之愚裡黠襮愚如愚之
愚愚與道俱可擇非一亦顔之徒
　銘
　　　裕齋銘
零陵嚴慶曾之齋以裕名而屬予銘之予蓋德於
狹而心於懼者也將焉取裕抑敢不銘以與吾友
共守之銘曰
肇允民彝靡悊靡蚩則外是移而裡斯墮孰窶其
嬴孰嗇其豐盍其反而裕哉厥躬崇崇天如若日
伊煌冨以萬生光施八荒仁以覺之敬以握之維
其學之是以穫之迺篳廼門則孟顔氏于經于理
將不姚姒盈而沖諸伊其冦而沖而盈諸豈其授
而匪授匪冦匪新伊旧人見我新我若而人我其
裕矣我其怙矣怙心驕驕其裕日消瑞乙孫子孔
聖孔神而好是問可自用云齋房靚如夙圖霄書
弗性其性有如百聖
　　　兊齋銘
鄧晋卿以兊名齋而謁銘於予則銘之曰孰蹟吾
門自門徂齋有釡而魚無酤而罍賓忘餒而主亦
樂㢤曰樂斯何僕夫其咍有韋者編有亷者澤潤
雨作兌交相為益厥益交如其弗恱懌惟聖作則
爰得講習兩儀乃神講則貫兮萬理則夥整弗乱
兮相彼一閧恱言乎利我友萃止則喻於義口之
非艱性之惟艱羣餔獨欣易牙則然孰天而言孰
聖弗傳我友㱕止我其求旃
　　　寓菴銘
歐陽伯威名其居曰寓菴徴銘於誠齋野客楊某
乃銘之曰
言壓我居言蘧彼廬我寓吾軀載離我梓載旅彼
地我寓吾里曾是里離曾是廬隳而子寓為曰人
斯生控摶漚塵干誰贋真漢來秦去能㡬寒暑兹
不曰寓矧吾與若寄是垠堮胡蔕胡絡咨爾寓翁
既儒厥身亦古厥風賈而未售侯誕爾咮耼周禦
冦可浚匪洙可詠匪雩執聖之樞宅彼囬室瞻彼
尼日後天其熄有寓有窮有居無終不在其從乃
定乃宿乃蓘乃穀乃匠乃玉弗勲則書其以久渝
子獨忽諸
　　　書室銘
室不厭虗書不厭整牖不厭明几不厭淨君子資
之君子師之四物敢侮非天疇欺我躬匪几我性
匪牖莫整莫虗心有弗疚
　　　七星研銘
　　　　端溪七星研紫巖先生故物也其子敬
　　　　夫以遺予則銘而蔵諸
金玉其聲追琢其泓端溪之英紫岩之朋維仲敬
父詒我誠叟發櫝瞻之日中見斗楊氏所客墨氏
所國逃楊逃墨子將奚適
　　　充齋
　　　　毛少說作齋房讀書其中名之以充請
　　　　銘予銘之曰
人皆玉其廬莫或玉其軀人皆榖其腹莫或榖其
德爾胡弗思爾則不貲孰降之衷孰秉其彝有降
靡竭有秉靡奪有覿靡悊天以人㓕睨柯匪柯曽
是逺而操亡去亡曽弗反而推之而充何垤弗崇
充之而實何穡弗銍續之幽幽織之油油言製其
秋其衣其裘萬室燠只爾弗鞠只爾弗勗只東方
旭只
　　　務本齋銘
永新左揆字正卿嗜學進進命其齋以務本艮齋
先生記之矣復請銘於誠齋楊万里則銘之曰
畯穡乎穫梓穡乎斵繄士所穡何穡非學學將奚
先何學非賢自賢而聖自聖而天澮則有岸甽則
有畔天人之道畔岸河漢河漢可涯道可方思其
端惟四乃六其藝既三其綱亦五其常闖之彌幽
跂之彌悠據其一原萬善來求人有怗恃誰無孟
季執柯伐柯乃睨而視二典兩帝参天兩地曷濟
登兹不曰孝悌有若肖尼参乎攸嗤本立道生是
以似之瑟彼學子遐不務此聖其逺而子其反而
　　　存齋銘(吳丞名必大字伯豐)
永興吳君其亟吉水名齋房曰存謁予銘之銘曰
天爽天精孔神孔明肇域彼中扃宅是環庭我有
神舎弗掫于夜冦入在宇我出在野在宇一斯其
從千之在野懐㱕室是逺而將聖有續予為孟孫
之族導汝㱕宿冦則逐逐匪予汝㱕汝弗去兮匪
彼汝冦汝弗居兮汝室載寕汝挾載宏宗廟百官
疇不汝或承尼日堯墻有覿斯煌有陟斯昻則莫
我敢當道腴義梁詩冠禮裳有操無亡疇莫知其
鄉
　　　緩齋銘
吾友吉之户曹掾趙君公括少監提刑老先生之
次子也賢而文儒而能官位職之初名其公之齋
房曰緩謁予銘之銘曰急為緩師匪弦匪規緩為
急資資在在韋有鳴者雞二人同孳一跖一媯塗
是逺而君子所履疇彼疇此韋弦由己不可則止
萬趾徐徐繄善之逋舎韋而趨如鏑赴莬萬指汲
汲繄利之拾舎弦而戢如燬違溼宣赴而違曷媯
之㱕冝違而赴曷跖之去跂聖之藩求魴于山求
㕙于淵於萬斯年之子耆學家有老斵過庭有覺
其避席而作
　　　敬齋銘
　　　　新喻蕭一致字伯易三堂居士從義孫
　　　　也山谷為作三堂銘云伯易作敬齋禮
　　　　曰毋不敬程子曰主一曰敬銘曰
維事維萬維心維一聴弈思鴻維貳維忽貳豈其
忱忽豈其欽維動維言其弗䘮心三堂孫子學以
為己欲已欲趾聖門主一為址謹獨懔然履臨氷
淵及轃厥成對越昊天
　　　省菴銘
　　　　西昌梁大用字噐之篤志嗜學進未憖
　　　　也命其讀書之室曰省菴來乞銘銘曰
人無鑑銅當鑑以身人無鑑身當鑑以心一善之
萠鬼神知之非鬼神之知吾心已知一不善之作
海漚亦覺非海漚之覺吾心已怍知之斯行吾心
吾朋怍之斯絶吾心吾鉞孰鉞孰朋省則勇而朋
亡鉞䘮昧則縱而以省攻昧維聖作對以昧䃜省
擿埴觀井参省以月吾省以時参省以三吾省千
之維聖無過維賢寡過欲寡未能吾其敢惰
　　　西塾銘
　　　　禾川寗行之作西塾以訓迪厥子請銘
　　　　於誠齋老人銘之曰
衛俞之族有西其塾維學之麓維子之淑咨爾子
孫于弟于昆洗心雪神明聼話言我築我廬爾群
爾居有易春秋有詩有書琴在在牖書在在手爾
誦爾弦以復爾有爾有伊何伊孝伊忠伊義伊仁
于玉爾躬雞既鳴矣爾夙爾起日之夕矣爾膏尔
燬具躰維洲聼視動言維禮為塗雄趨聖門命世
維孟盡心知性俯蹴百氏仰承三聖匪孟匪顔于
跂于攀瞻彼數仭躄而登天潜而未徹如攻堅木
徹而莫禦如泉赴谷由心而身由身而親由親而
君氣志如神咨爾孫子爾聆爾思非道弘人室是
逺而
　􁆒
　　　文潞公畫像􁆒
竺景東畫文潞公潨陳勉之携來求贊某賛曰俾
宋作古自我　仁祖心一德同潞國文公不兵不
革正是顔色式是中國震是戎狄有頍者冠忽然
在前喜有人焉焉知九原
　　　醉筆戲作生菜贊
粹乎蔬則已瘠粹乎肉則已腴腴而不腴𬞞芼肉
也瘠而不瘠肉膏𬞞也孰使予最雲子之諌拓歡
伯之疆者不在兹乎不在兹乎
　　　桒贊
其葉可温其蕡可飱其榦可薪其藥可根有禆乎
身墨氏之仁
　　　玉石贊
山有玉工則琥之溪有石家則礎之士有韞人則
齬之吁
　　　張定叟畫像贊
淛之西東轉饉而豊其誰之庸朱張兩公神皐天
咫甿唫其理後先趾美維張與李孰知夫傾東海
於談餘振華嶽於物初顧是區區是殆見吾善者
機歟長松白石清泉激激杖屨野服於一丘一岳
之間予安得從定叟於南山之南北山之北
　　　自贊
　　　　吾友王才臣命秀才劉訥冩余真戲自
　　　　贊曰
汝翎弗長汝趾弗强毋駃汝頑毋竸汝驤于崖于
濱其窈其茫曀曀其光戈誰汝傷秋作月荒春作
華(花/音)荒哦者遜尫釂者遜狂汝老是鄉莫與汝争
鋩
　　　張伯子尚書畫像贊
　　　　江西連帥華學尚書篤素居士張公伯
　　　　子之畫像大児(長獳)圖之以示予一别
　　　　十年千里再見敬贊之曰
戾戾契契逢怖則折嘻嘻休休覿誘而流有偉張
公洵素且沖匪石厥衷廼玉厥躬勁于疾風柱于
河洪淑兮吾怙慝不吾悪弗撼弗助弗誘弗怖曲
江之持于湖之摛孟氏之素其不在兹
　　　張欽夫畫像贊
　　　　唐徳明示亡友南軒先生畫像敬為之
　　　　贊
名世之學王佐之才一瞻一慟非為公哀
　　　冩真贊
　　　　吉州通守趙德輝命史冩老醜戲題之
　　　　曰
有綌者巾有藜者杖雲嶠風杉步月獨徃龍伯國
之民歟無㓛鄉之民歟
　　　王時可命敏叔冩予真題其上
髹巾鶴裾山澤之㬬汝荷簣之徒歟抑接輿之徒
歟
　　　張㓛父畫像贊
　　　　㓛父乆别喜得觧后寒温之外勞苦之
　　　　曰
香火齋祓伊蒲文物一何佛也襟帶詩書步武瓊
琚又何儒也門有珠履㘴有桃李一何佳公子也
氷茹雪食琱碎月魄又何窮詩客也約齋子方内
歟方外歟風流歟窮愁歟老夫不知君其問諸白
鴎
　　　張㓛父命水鑑冩誠齋求贊
索汝乎北山之北汝在南山之南索汝乎南山之
南汝在北山之北丁寕溪風約束杉月有問汝者
千萬勿說誰遣汝多言而滑稽又遭約齋之牽率
　　　樂府
　　　　誠齋㱕去來兮引
儂家貧甚訴長飢㓜穉滿庭闈玫㘴缾無儲粟漫
求為吏東西
偶然彭澤近鄰圻公秫滑流匙葛巾勸我求為酒
黄菊怨冷落東籬五斗折腰誰能許事㱕去去來
兮
老圃半榛茨山田欲蒺藜念心為形役又奚悲獨
惆悵前迷不諫後方追覺今來是了覺昨來非
扁舟輕颺破朝霏風細慢吹衣試問征夫前路晨
光小恨喜微
乃瞻衡宇載奔馳迎候滿荆扉已荒三徑存松菊
喜諸㓜入室相携有酒盈尊引觴自酌庭樹遣顔
怡
容膝易安栖南䆫寄傲睨更小園日渉趣尤竒儘
雖設柴門長是閉斜暉縱遐觀矯首短䇿扶持
浮雲出岫豈心田鳥倦亦㱕飛翳翳流光將入孤
松撫處凄其
息交絶友塹山溪世與我相違駕言復出何求者
曠千載今欲從誰親戚笑談琴書觴詠莫遣俗人
知
觧后又春熈農人欲載菑告西疇有事要耘耔容
老子舟車取意任委蛇歴﨑嶇窈窕丘岳隨宣
欣欣花木向榮滋泉水始流澌萬物得時如許此
生休矣吾衰
寓形宇内㡬何時豈問去留爲委心任運無多慮
顧遑遑將欲何之大化中間乗流㱕盡喜懼莫隨
伊
冨貴本危機雲鄉不可期趂良辰孤徃恣遨嬉獨
臨水登山舒嘯更哦詩除樂天知命了復奚疑
　　　上章乞休致戲作念奴嬌詞以自賀
老夫㱕去有三徑足可長拖衫袖一道官銜清徹
骨别有監臨主守主守清風監臨明月兼管栽花
栁登山臨水作(佐/音)詩三首兩首
休說白日昇天莫誇金印斗大懸雙肘且說廬陵
新盛事三箇閑人眉夀楝罷軍員㱕農押録致政
誠齋叟只愁醉殺螺江門外私酒
　　　七月十三日夜登萬花川谷望月作好事
　　　近
月未到誠齋先生到萬花川谷不是誠齋無月隔
一林脩竹如今終是十三夜月色已如玉未是秋
光竒絶看十五十六
　　　昭君怨賦松上鷗
　　　　晩飲誠齋忽有一鷗來泊松上已而復
　　　　去感而賦之
偶聼松稍撲鹿知是沙鴎來宿稚子莫誼譁恐驚
他俄頃忽然飛去飛去不知何處我已乞㱕休報
沙鴎
　　　昭君怨詠荷上雨
午夢扁舟花底香滿西湖煙水急雨打蓬聲夢初
驚却是池荷跳雨散了真珠還聚聚作水銀窩㵼
清波
　　　武陵春
　　　　老夫茗飲小過遂得氣疾終夕越吟而
　　　　長孺子有書至荅以武陵春因呈子西
長鉄㱕乎踰十暑不著鵕䴊冠道是今年勝去年
特地减清驩舊賜龍團新作崇頻啜得中寒瘦骨
如柴痛又酸兒信問平安
　　　水調歌頭賀廣東漕蔡定夫母生
玉樹映階秀玉節逐年新年年九月好為阿母作
生辰澗底蒲芽九節海底銀濤萬頃釀作一盃春
泛以東籬菊夀以漆園椿對西風吹鬢雪炷香雲
郎君入奏又迎珠幰入脩門看即金花紫告併舉
莆常两國冊命太夫人三㸃台星上一㸃老人星
　　　四月二十八日同履常子上晚酌戲集句
　　　作四月之詩五章章四句
四月嘗春酒及時魚也四月維夏颽風自南緑竹
猗猗維石巖巖我有嘉賔賁然來思爲此春酒酌
言献之南有嘉魚維其時矣維筍及蒲維其嘉矣
園有桃左右采之摽有梅薄言掇之今夕月出皎
兮東方未明不醉無㱕

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第九十七終
誠齋集巻第九十八
　　　　　　　廬陵楊　万里　廷秀
　雜著
　　題跋
　　　跋　御書誠齋二大字
淳煕十三年三月十九日　今上皇帝陛下於東
宫榮觀堂召宫僚燕集酒半從至王淵堂詹事臣
邲臣端禮諭德臣揆侍講臣袤各傳刻所賜御書
齊名籖軸以進再拜稱謝惟侍讀臣萬里於同列
為末至蓋已嘗有請因再拜申言之
皇帝陛下欣然索一大研命磨潘衡墨染屠覺竹
絲筆乗興一揮誠齋二大字贈侍讀楊検詳六小
字識以清賞堂印視諸齊字畫雅健相若而精神
飛動似覺更勝恭惟　皇帝陛下心畫超詣雲章
昭囬龍跳虎卧鸞飄鳳泊蓋天縱之能聖學之餘
也臣既拜賜退而寳蔵於家今假守髙安郡幸逢
六龍御天之初敬刻之金石以後寒士千載之榮
遇云淳熈十六年嵗次己酉八月戊子朝議大夫
直秘閣知筠州兼管内勸農營田使借紫臣楊万里
拜乎稽首謹書
　　　跋　御書御製梅雪詩
今上皇帝陛下在東宫榮觀堂宴群僚日既為臣
万里親灑宸翰作誠齋二字復書御製嘗梅詩一
首五紙將以分賜臣邲臣端禮臣揆臣万里臣袤
置之几上莫敢先取者臣万里即請云敢用劉泊
登牀故事乃急取此紙蓋肆最得意者
皇帝天顔為之載穆群僚皆有歆羡之色是歳冬
皇帝一日復命春坊臣特立傳賜群僚以御製梅
雪詩三首凡五紙恭惟　皇帝陛下道徳之崇極
典學之緝熈固已登咸二典三謨之業聖之渾噩
詩句之髙古又復戞擊商頌周雅之音祀大風之
歌秋風之辞皆荘周所謂風斯在下者臣敬刻之
髙安郡治俾士民誦之詠之與雅頌異時同聲焉
淳熈十六年嵗次巳酉八月戊子朝議大夫直祕
閣知筠州軍州事兼管内勸農營田使借紫臣楊
万里拜手稽首敬書
　　　跋張欽夫介軒銘
欽夫之文清於氣而味永吾見之多矣而猶恨其
少讀此銘詩欣然殊慰人也君子之於水木竹石
愛之與衆人豈異也衆人之愛水木竹石也愛水
木竹石而已矣欽夫愛唐氏之石而得乎介又以
其得而施及於唐氏則其愛也水木竹石而已乎
有來觀者其愛與欽夫同不同未可知也一笑而
書其後所以一笑者予欲書而忘其書也紹興壬
午廬陵楊万里䟦
　　　䟦熊叔雅所作唐傑孝子賛
孝慈者多連理同蔕之應世以為祥非也當是孝
慈所化草木亦孝慈耳觀孝子唐傑之事豈不然
哉嗟乎草木非有知也人非無知也或化焉或否
焉又何歟隆興𥘉元四月十二日廬陵楊　䟦
　　　過楊塘趙清献神道題柱(衢州地)
是惟清献之墓過者可不敬乎敬斯慕慕斯為二
之前則曰能一之後則曰不能敬猶不敬也吾徒
楙之
　　　䟦歐陽伯威句選
右歐陽伯威詩句之擇也予既序其脞辞復手抄
此數紙自有用處每鳥啼花落欣然有㑹於予心
遣小奴挈廮樽酤白酒釂一黎花瓷琖急取此軸
快讀一過以嚥之蕭然不知此在塵埃間也而伯
威喜予書又奪去此紙誰復伴幽獨者年月日跋
　　　題曾無逸百帆圖
千山去未已一江追之予觀百餘舟出沒於風濤
縹縹雲煙有無之間前者不徐後者不居何其勞
也而一二漁舟徃來其間獨悠然若無見者彼何
人耶
　　　䟦章友直草蟲
春寒尒許新蟬飛蠅軰遽出耶細觀蓋章伯益墨
戲也庚寅三月上巳日楊　䟦
　　　䟦曽無違所蔵米元章帖
米家字畫遭逢紹興聖人謂字字皈復古殿中矣
而此紙尚遺人間士之遭時求其必不遺難哉
　　　䟦曽正臣兩踈圖
予每讀唐人文字喜言兩踈畫圖惜不得見今真
在眼中矣然以孝宣清明之代而二先生何去之
早耶及觀蓋寛饒傳則知都門祖帳之觴二先生
父子相顧飲之彼猶以為晚尒
　　　䟦劉景明四羙堂序
吾友劉景明此作非四羙堂序也蓋禾川晩秋圖
也乾道六年九月望誠齋野客楊万里䟦
　　　䟦陳與權印五經善本
以書刻印者未有不利焉者有不利焉者惟異端
之書為然刻異端之書者則然所以刻者則不然
朝刻其書以貽諸人夕計其福以貽諸身烏在其
不利焉者歟南雄陳經於　光堯朝以童子科免
秋賦詣太常未得志於有司退而歎曰有司之門
則不可以逕而入也聖人之門其不可以逕而入
哉益讀古書以溉其心以樹其躬以曄其辞章蓋
退而後進者也病夫書肆之刻五經者字畫之不
精脫訛之不更求善書者為而刻之使來者皆得
以印印之嗟乎利之不蘄福之不計異端之不溺
士之若陳子者稀矣五經之彰繫於刻不刻耶不
繫於刻不刻也於斯三者吾獨以嘉陳子年月日
某謹書
　　　䟦陸宣公集古方
陸宣公之貶也杜門集古方書而已或曰避謗者
歟或曰窮而不怨也楊子曰宣公之心利天下而
已矣其用也則醫之以奏議其不用也則醫之以
方書有用有不用者宣公之身也宣公之心亦有
用有不用乎哉
　　　題曾無已漁浦晚皈圖
浦吾里舴艋吾宅黄㡌郎吾佀也苒苒京塵于今
三年偶開曽無已此軸風煙慘澹波濤洶歘欣然
振衣登舟云乾道癸巳月日書
　　　跋歐陽文忠公秋聲賦及試筆帖
六一先生墨妙每見石刻未見真蹟也今乃得見
秋聲賦試筆帖先生之孫提幹不來皈故鄉安得
此竒觀提幹云尚有集古録䟦及家書四百餘紙
某聞之雖喜然未敢書盡求觀也某山林之日月
永欲一日盡此四百紙何以卒嵗
　　　跋李成山水
余葺茅棟而工徒病雨擾擾不肯畢也今日偶小
齋鳥烏之聲樂吾友王才臣偶携李成山水一軸
來展卷煙雨勃興庭户晦冥吾廬何日可了耶
　　　跋趙大年小景
予故人曾禹任寄似大年小景敗素一規不盈咫
也愈視愈逺忽去人萬里之外然水石草樹鴻鴈
鳬鶂可辨秋毫予剰欲放目洞視之而舊以挑燈
抄書目眚屢作嘗謁之醫醫云窮睇逺睨目家所
忌也偶憶此戒速卷還客
　　　跋蘭亭帖
右蘭亭記曾禹任得之諫大夫毛氏毛氏得之淮
隂非近時襲訛者也予見元明跋山谷書云山谷
謫黔泝峽舟中日日惟把玩石刻一紙蓋此記也
故末嵗筆法超絶云予聞五更侵早起更有夜行
人願持此句子寄聲山谷
　　　䟦浯溪曉月錢塘晩潮一軸
予以嵗癸未官滿浯溪去年自杭都補外每懐雨
地山水之勝輒作悪數日所謂東西南北皆欲徃
千山隔兮萬山阻者歟今日獨坐釣雪舟中風雪
方霽故人曾禹任邀我乃併至兩地此殆夢中事
也
　　　跋劉彦純送曾克俊作室序
曾克俊之居距吾家三里而近予每歩訪之周以
脩竹面以東山甚愛其幽勝然目留而心不隨忽
喜而倐懼徃徃不及坐而去者蓋克俊之幽境能
恱人未若克俊之破屋能逐人也西溪先生所謂
將壓者特聞而知之焉尒今則又甚矣西漢所謂
左撐者前日晨炊不熟取以煬竈而疇昔之夜雪
作地爐無火復取所謂右支者薪之矣適有天幸
入冬不風後此數月春風勃興此屋亦殆矣哉因
克俊携西溪序篇來附書左方以告仁人君子之
憐克俊者
　　　䟦張安國帖
張安國書甚真而放如此然學之者皆未嘗見公
之足於户下者也
　　　跋許將狀元與蔣頴叔樞宻帖
前軰與執政書亦猶字之今人年未三十一舉於
禮部則鄉先生不敢字之且稱曰張丈李丈矣嗚
呼其益薄矣夫
　　　跋半山老人帖
半山老人此帖蓋與劉丞相之子元忠待制也紙
尾云外物之來寛以處之此老心法也佩玉廟堂
而面帶騎驢荒陂之色觀其字見其人
　　　跋曾子宣帖
曲阜筆迹断爛可惜擣粉為牋其新也豈不滑澤
可愛其久乃尒問交亦然
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第九十八終
誠齋集巻第九十九
　　　　　　　廬陵楊　万里　廷秀
　雜著
　　題跋
　　　跋郭㓛父帖
俗吏之冗不得觀書㓛父所厭此殆子同病也
　　　跋薛諫議曾都官帖
薛諫議曾都官與親戚少者書前署名而後花押
使施之今之後生怒罵不置矣
　　　跋山谷小楷書陸機文賦帖
予嘗見前軰言山谷先生為人書古人詩文初非
検書亦非已出必問求書者曰子欲某史某傳乎
某賦某詩乎文選諸賦自三都二京子虗西征江
海之外文賦辞最多而先生一筆為晁仲詢芻民
書之雖未卒章亦不少矣今之士引筆未識偏旁
姑無以譙為也能不検書而冩古人詩書字六七
十如五六十者有幾顧曰筆畫記誦學之末乎尒
以此帖示之得覆醬瓿其榮厚矣年月日某跋
　　　跋王才臣史論
此吾友王子俊才臣年十七時所作歴代史論十
篇也是時老氣横九州毫髮無遺恨誰謂只今猶
在餘子後耶今尚書承㫖周公每歎科舉之刀尺
精於擇士而粗於擇有司魚網之設鰕則麗之其
意端為王子發也吾又奚言
　　　跋曽逹臣所作蜥蜴螳蜋墨戲
皈愚居士曽逹臣子家親戚且最厚者子知其蓄
學問善議論今古而已其子無逸為子出二蟲敗
紙而有生熊子既驚喜其竒觀又歎平生初不知
逹臣之多能也所挾愈大者其知愈狹子之不知
逹臣獨此而已乎之二蟲又何知淳熈己亥季冬
十七日誠齋野客楊某書
　　　跋尚帳幹所蔵王初寮帖
覧王初寮帖巻首愛其字畫美秀然其神氣風骨
竟莫名其冑出也最後次韻尚仲明衡陽十絶句
如歗䑓鴈峰等字乃知其為東坡之别子豈其出
之於建炎之後而閟之於宣政之間耶籧篨之下
誰知庚水政在此也
　　　跋東坡所書雉帶箭大字帖
東坡先生所挾孰非招尤取嫉之具復出此掀天
决地大字投畀嶺海豈元符大臣罪哉
　　　跋米元章登峴大字帖
某學書最晩雖遍參諸方然袖中一瓣香五十年
未拈出也今得見米禮部登峴大字乃知李宻未
見秦王耳
　　　跋尚仲明文藁
知已在言路此巧宦者進軟語待彈冠之秋也尚
仲明抵之以書規其患失而詭其盡言拙矣哉
　　　跋謝昌國所作何孝子傳
昔栁子厚叚太尉事以諗史官今謝子書何孝子
事以諗予予野人也何孝子於是為不遇矣年月
日楊某跋
　　　跋韶州李倅所蔵山谷畫劉夢得王謝堂
　　　前燕詩帖
此山谷皈自黔南之官當塗時所作也雖放舟大
江順流千里而兩川雲煙三峽怒濤尚勃欎洶湧
於筆下
　　　跋蘓黄滑稽録
此東坡山谷禮闈中試筆滑稽也蓋莊周惠子不
幸再相遭者或問二先生語何經見子曰坡谷聞
之憑虗公子慿虗公子聞之亡是公亡是公聞之
非有先生
　　　跋東坡小楷心經
予每見山谷自言學書於東坡初亦嘸然恐是下
惠之魯男子也今觀心經乃知波瀾莫二昔宋人
請南宫長萬於陳陳人飲之酒醉而以犀革裹之
比及宋手足皆見
　　　跋劉原父制詞草
　　歐陽脩　宋祁　范鎮　王疇　宋敏求
　敕古之為政者法後王為其與已近於其制度
　文物之可觀也(也/故采)唐有天下且三百年其聖
　君賢臣忠相與經榮扶持之(㓛美政善/謀固/美政盛德顯)
(史之所記官非其人/巳史其行事多矣而)記述失序(至於使臣)興壊
　成敗之迹晦而不章朕甚恨(勒成一/故擇廷官使筆削)
(具官其創列/家之具某某)統紀裁成大躰具官某具(罔洽羅/具官某)
(博洽緝異聞/遺/逸官某)厥恊異同凢十有一年大典乃(冨/閎)
(精覈立皆讎)
誠齋集巻第一百
　　　　　　　廬陵楊　万里　廷秀
　雜著
　　題跋
　　　跋廖仲謙所蔵山谷先生為石周卿書大
　　　戴禮踐阼篇大公丹書
文字中喜用古人語此自是山谷一法也如先生
美米後生為秕以貧賤有人易以冨貴有人難之
類此吕覧語也豈盡然哉而今集中至全載丹書
諸銘與山谷之文相乱蓋山谷嗜此銘故每喜為
人士書之耳此軸其一也荘周之蝶不可以告周
子之兄信有是事淳熈丁未六月十九日
　　　跋謝安國詠史詩三百篇
遷固紀傳一篇百千言而安國約之於二十字杜
少陵所謂咫尺應須論萬里者與誠齋楊某淳熈
丁未八月二十日書
　　　跋叚季承所蔵三先生墨跡
六一先生半山老人東坡居士間何闊也因叚季
承為介紹乃一日併得望履幙下快哉淳熙丁未
至後三日廬陵楊某敬書
　　　䟦豊城府君劉滋十詠
豊城府君愛山成癖不知身之化為山歟山之化
為身歟讀山中十詠覺嵐翠染衣崖凍襲骨淳熈
丁未十二月七日誠齋野客楊某䟦
　　　䟦蕭武寕告詞
某聞吾鄉蕭氏臧去其祖武寕府君仕於吳時告
命而未之見今日延卿姑夫携訪相示墨色如新
不知其為異代二百餘年以前物也自武寕至延
卿於是九世矣㣲祖孫仕學相承能如是傳之之
永乎余知蕭氏之未央也豈惟未央其必有興者
慶元戊午四月十一日誠齋野客楊某敬書
　　　跋蕭侍御廷試真書
侍御蕭公廷試文巻一日三題文不加㸃固難能
也而其詞深厚淳質不曜浮文如大羹元酒渾金
璞玉可以見　祖宗時人才之䆳雅矣慶元戊午
四月十一日誠齋野客楊某書
　　　跋趙士嶐江州死節墓碑
趙端國初相誠於金陵詞粹而氣淑以為其人悛
悛儒者也别去七年矣昔嵗之春來為吾州上幕
與之把酒道舊故為笑樂外莫知其挾未㡬則聞
㓗廉自將正學以言守法以立每議一政一事山
可移不可奪蓋天下之士乃未易知如此哉今日
王才臣來訪袖出端國之曽大父緫戎公墓碣與
前軰諸公間題傳後語讀未竟舍巻起立髪上衝
冠鬚髯畢張且憤且悼而継以泣曰嗟乎忠義信
有種乎魯無君子者斯焉取斯而太史公乃曰天
之報施善人非邪昔魏文帝以世無火浣布信有
是事年月日誠齋野客楊某敬書
　　　跋蔡忠惠公帖
世傳仙人吕公飲酒家大醉自冩真壁間而去明
日觀者如堵墻或以問予曰傳者誕也或曰冩者
亦誕也予不能决友人蔡定夫寄贈其祖忠惠公
帖讀至思杜祁公遇孫資政詩惜殿中君謫春州
事簡牘因悟曰吕公事非誕矣或曰何用知之曰
忠惠斯言非為三君子發也然則誰為曰是亦忠
惠自冩真也或曰子之言亦誕矣予滋不能决併
書于跗以决諸定夫
　　　跋李氏所蔵黄太史張右史帖
右山谷帖二十七紙張右史帖十一紙予友人李
師心携以示予蓋自其從曾祖承議公與二先生
還徃之尺牘臧去至師心今四世且百有餘嵗矣
其紙新其墨濕猶昨日物也臧之久而莫之竊觀
者衆而莫之奪某守寳有道哉予於是有感焉豈
惟此帖哉又有大者焉使李衛公子孫能守其花
木竹石魏鄭公子孫能守其宅與笏房杜子孫能
守其門户皆如李氏子孫之守此帖至今存不存
也予於是重有感焉豈惟數姓之所有哉又有大
者焉年月日誠齋野客楊某敬書
　　　跋趙主管乃祖忠節録
二叔叛周七國反漢而我宋建炎之難永豐有誨
道直閣齊安有令宬長沙有聿之三公皆以屬籍
死節節貫三光名塞兩儀霜松雪竹生我靈囿世
謂今人不如古其然乎哉其然乎哉直閣之孫彦
權示予以忠節録敬書其後
　　　跋李伯珍詩巻
伯珍取别一星矣今日安成劉伯彊送似渠癸丑
詩一巻清新俊逸奄有二子成三人矣今想更進
觀伯珍之進自笑予詩之退也
　　跋張永州尺牘
右同郡齊年同舉張公叔保之尺牘也是時予棄
官山居而叔保為豫章别駕與予此書卑詞絫繭
殆過乎㳟此禮應上官乎施不應朋友乎施者予
再拜辞而皈之其子履乃能臧去此紙把翫手澤
如新覧之淚落林謙之劉賔之每云叔保佳士恨
不盡見其文然牋記中亦可見其一斑此牋又一
斑者嘉泰元祀六月庚寅誠齋野客楊某跋
　　　跋張伯子所臧兄安國五帖
于湖張公下筆言語妙天下當其得意詩酒淋浪
醉墨縱横思飄月外與逸天半東坡云李太白死
世無此樂三百年矣其初挂名於公之牓又嘗再
見公於直廬今其季伯子尚書寄示五帖開巻未
了山立玉色廪然在人目中也或曰昔東坡雄雋
而服子由之近道今于湖邁徃而愛伯子之端愿
何也其曰東京人士有問二荀於許章者曰靖與
爽孰賢章曰二人皆玉也慈明外郎叔慈内潤嘉
泰元祀六月戊戌誠齋野客楊某敬書
　　　跋彭道原詩
吾族與蕭氏世婣也而未聞有所謂敦節堂者因
觀彭道原此詩問堂無恙則化為荒煙野草乆矣
曾不百年而物之廢興如此是可歎也至於昭甫
之名節則千載廉然也堂何與焉嘉泰元祀六月
庚子誠齋野客楊某書
　　　跋羅天文墨蹟
右此帖予婦翁印山先生羅公天文送士人曾千
里序也予徃來印山求公之文章字畫而不得今
其孫紹何許得此紙再拜三讀悲嘉相兼環詞妙
墨兼麗山谷此羅氏宻湏之彭封父之繁弱也君
家子子孫孫永言寳之自紹興辛酉三朝至今嵗
嘉泰辛酉良月初吉盖甲子一周矣此帖六十年
乃出而皈羅氏物之顯晦故自有時耶况於人乎
誠齋野客楊万里敬書
　　　跋袁機仲侍郎易贊
右易賛并序吾友子袁子機仲侍郎作也微斯人
眸子不運而見三聖一心空洞以納大極能倒傾
蛟室冩此瓊瑰否誠齋野客楊万里敬書
　　　跋喻子才為汪養源書李元中鞫城銘
李銘汪碑喻題若蓍同時汪規異時遺珪一日三
師纍其庻㡬
　　　跋王瀘溪民瞻先生帖
瀘溪先生以詩取老檜之嗔二沈希其意出力擠
先生以策元勲竟何成耶先生料其不三年必有
大咎果若其言又四年檜亦殪古語云前車覆後
車戒泰壬戌後五日門人楊万里敬書帖尾而皈
之其宅相彭夢協云
　　　跋林黄中書忠簡胡公遺事
林侍郎黄中一字寛夫其所書澹菴先生遺事當
万里作行狀時所未聞者豈特某所未聞其子孫
亦所未聞也是時王之望尹穡得志其威能䧟張
魏公而不能不折於先生之一詰其辯能㢡虜勢
以脅其上而不能不沮於先生之一荅兹不謂大
丈夫乎
　　　跋忠簡胡公先生諫草
澹菴先生之孫摫寄示先生諫草凢十一行卒章
云臣不忍見虜冦入門等語其痛次骨万里讀至
此不覺涕泗之沱若也蓋當是時和戰之雜之時
也國是數定而婁搖國勢將怯而復壯仲尼曰民
到于今受其賜
　　　跋張魏公荅忠簡胡公書十二紙
此帖十二紙皆紫巖先生魏國忠献張公荅澹菴
先生忠簡胡公手書也紹興季年紫岩謫居於永
澹菴謫居於衡二先生皆年六十矣此書還徃無
一語不相勉以天人之學無一念不相憂以國家
之慮也萬里時丞零陵一日併得二師今大馬之
齒七十有六夙夜大懼此身將為小人之皈復見
此帖再拜三讀二先生忽焉洋洋乎如在其上如
在其左右
　　　跋山谷踐阼篇法帖
予頃丞零陵嘗於同官張仲良許觀山谷先生小
楷兩都賦歎其多而不疲且愈精也仲良笑曰此
未足歎也子知其落筆時乎學者每求作字山谷
必問曰欲六經何篇左氏傳太史公班孟賢書何
篇宅詩文亦然即隨所欲一筆立就命取架上書
閱而校之不錯一字蓋張仲丞口誦山谷筆誦也
西昌彭孝求好古博雅示予踐阼篇因志所聞於
後予嘗見章懐太子注范蔚宗後漢書載武玉衣
銘云蠶事苦女工難得新棄故後必寒而此篇無
之豈逸文乎抑見他書也則併志之年月日某書
　　　跋李彦良瑞木
董生孝慈瑞見犬雞韓子詩之謂刺史不能薦天
子不聞名歎其不上聞所以媿其不能薦者也彦
良平國之孝友幽能致瑞於天而朋不能上聞於
朝當有蒙其媿者今彦良之孫彦從能傳大父之
學用心如止水䘏族如葛藟瑞木其再榮李氏其
有聞與嘉泰甲子孟陬晦誠齋老人楊万里書
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第一百終
誠齋集巻第一百一
　　　　　　　廬陵楊　万里　廷秀
　雜著
　　祭文
　　　祭張魏公文
具官楊某謹以清酌之奠西望慟哭百拜致祭于
近故大丞相少傅魏國張公先生之靈嗟呼殄㾕
之悲天人丕同同至極者孔明與公敵人骨驚中
原欲平厦屋垂成而折其甍孰䘮孔明非天而天
孰䘮我公天而非天胡為乎天天厭漢也胡為非
天天　宋睠也　宋睠則那而奪其老天不其奪
天不其保叔破且斧叔毁孔日天而能保則揠其
舌公未再相國人曰賢公既再去左右乃驩謂公
賢矣莫留其皈公不賢矣國人我欺招以萬口麾
以一手一不勝萬其然其否彼退則憂公進則憂
憂同而殊家國之謀正叔之學公則心之君實之
德公則身之因心以身因身以君正君以　祖
太　太　真　仁相于兩朝暮年㫷月日洗天澄
淮妥江謐㫷月乃尒胡不百年公而百年公無地
安公今安矣民則艱矣呼公不聞民則澘矣踽踽
小子受知惟深道學之傳可諼于心報公則無雨
以清血爼以名誼㪺以誠實羸然倚廬莫望䘮車
千里一觴公其吐諸
　　　祭羅季呂文
惟靈薿而不穡蕖而不菂有欎斯幹而不千尺不
惟天倫滴淚到泉凢我昬友誰其不澘子之尊公
非異人望心子目子搏扶而上心久益堅目久而
穿豈子願然則懸乎天天司下人培淑霣慝子慝
則無而至此極春如其容淵如其中蔚如其詞竟
不其逢吾文則蕪聊復子尉子知不知吾涕則費
　　　祭劉公佐致政奉議文
疇昔之秋我徃拜公公老不扶鬢顔白紅秋又聿
至則聞公病我首斯經莫或遑省云何不淑遽至
於斯以哀弔哀有國無之我不知公知公者天弟
仕兄及徳髙於年子賢而文我友之冕義均孔懐
豈待姻婘申以姻婘两翁私憂曰予两家百世相
繆其憂則私其意不私交不金石義斯磷緇公今
千載言復奚益一觴觴公有淚沾臆
　　　祭趙子顯直閣文
具位楊某謹東望慟哭百拜謹以清酌之奠致祭
某官之靈嵗在辛巳虜酋跳邊謂吾大江可投以
鞭諸將千屯雲崩濤退天子自將與虜作對大江
之濵有金其城　然孤堅虜不敢攖匪城斯畏伊
人斯忌其人為誰趙公刺史城以公崇江以公深
餉以公豊虜以公擒公忠而勞民感以奮南國既
寕公㓛誰問䑓閣造天不以公登灧澦如象乃以
公行蜀天遼遼公以䘮返摧國之楨萬心一怨嗟
我孤窮恩深惟公赴告來思悲填于胸職思其守
莫哭于柩挹醴注兹詞以為侑
　　　　祭九叔知縣文
嗚呼惟我與公豈如他人族則小踈情則至親名
則二人實則一身自㓜至壯于學于仕我有公随
公無我棄公唱我和疇同疇異我少也賤無廬于
郷流離之悲我豈無腸公曰子皈子生我里他邦
之人何得留子卜鄰接屋此心疇知竹林之遊老
以為期别公三年此豈曰乆如何公皈乃在于柩
我忽無公如厦失梁如駕失輈如涉失航天乎痛
哉焉用呼天曰天與善公胡為然厥操栢竹厥德
亀王厥詩厥文凢今之獨天不祐曷付之兹既曰
付之曷不祐之西垣南䑓皆公知已薦口方開公
則已矣我以官拘㑹哭則那寓辞一哀公乎柰何
尚饗
　　　祭虞丞相文
具位某謹以清酌之奠西望再拜致祭于近故宣
撫少保左丞相先生之靈嗚呼獷彼元顔猘于淮
壖氣無長江不曰投鞭錡也既退權也亦潰孰宣
王靈式遏狂悖公以書生雍容請行澹乎無營安
乎無驚矢而石而公則身之有殞我躬無傷我師
三軍一人萬人一心彼自送死無勞我擒長蛇噬
矣公其殪矣有昊圯矣公其起矣宗祏殆公其妥
矣黔黎泯矣公其拯矣其後十年乃相吾君進退
速遲盍詢國人人曰公來四方庻平公曰吾皈西
鄙匪輕俾民知兵俾兵知耕雜渭之濵前無孔明
大㓛垂成大星夜堕我師相泣彼虜交賀公宅于
揆人或公咎今皆公思公豈復有維彼之人於公
曷畏曷存而忌曷亡而喜維此之人於公曷疑曷
生而譏曷没而思在昔聖賢疇免乎是苟無天日
我心則媿維公平生憂國如酲齊志下泉目其能
瞑昔公在位如冨范韓古風蕭蕭公欲追還率籲
衆俊載飛載集而我何為亦寘百執我思其人玉
立長身凜然目中御風駕雲思之彌近忽然彌逺
西望岷峨有淚如綫嗚呼哀哉尚饗
　　　祭汪氏夫人文
嗚呼近世大家孰振厥華于江之涯維王與汪于
閥有光巋然相望有齊夫人維汪之孫王氏是嬪
茂族相輝是似是宣孰盛與夷象服沃如壼彝穆
如婦德肅如邦君之來魚軒則偕鵲巣與儕云胡
不淑逝者其速隕霜于菽菲然醴饔不　不豊小
君之恭
　　　汪氏夫人路祭文
夫人所怙肇自幕府扶日御天再考宋宇遂相光
堯宅是元輔中興疇庸其孰與侣如夏女艾如周
山甫如漢鄧禹如唐尚父盛徳所流實潤實溥是
生夫人典則有裕蘋蘩中清環珮中矩謂天不祐
德豊厥付謂天不􁄞齡嗇厥與邦君方昌雲翔風
翥諸郎玉立継継多譽偕老之章陟屺之句遂廢
此詩誰謂荼苦江水沍只江日暮只靈載路只歆
此醑只
　　　祭羅元忠文(代内)
嗚呼手足之親實維八人三兄五妹相依以生仲
氏夙䘮伯氏継徃維我季兄既老益壯嗟我夫婦
宦游東西庚寅之别五年乃皈昨一見兄已有病
顔今升兄堂兄聿蓋棺長松既仆小草何附蒼天
蒼天有此惻楚翩翩者旌近彼幽宫一觴永訣悲
不可終
　　　祭三十五叔婆蕭氏文
於穆夫夫憲部之孫大夫之婦保昌之嬪廼玉厥
德閨中維則賛賛保昌俾劬厥職保昌倦飛棄官
言皈二老其皤松雪相輝教子弄孫芝秀蘭茁慶
流如川有溢無竭保昌既逝夫人獨存如彼靈光
巋然益尊云胡不淑諼草斯瘁美檟斯殪象服斯
閟嗟我先妣㓜失外家鞠于夫人德豈有涯我見
夫人如妣存焉皈而不見淚如迸泉尚饗
　　　祭劉雩都先生夫人彭氏文
疇昔零陵師生同僚日親範模日聆英韶既而两
家復締姻好先人康强先生未老繄我老母相從
夫人尊酒徴逐两家如春嵗在甲申我失所怙曠
曠無依視師猶父先生継徃夫人白首两家北堂
二老眉夀如何不淑夫人隕傾赴告鼎來令人怚
驚懿懿夫人淑問有耀班姑之文孟母之教昆我
先生丕崇厥門命服有華丕顯厥身既貴且耋夫
復奚憾家失賢母子孫之􁂋我將使指詔遄其行
弔之不得有慟失聲尚饗
　　　祭張欽夫文
具位某謹以清酌之奠致祭于近故欽夫安撫左
司之靈嗚呼孰航斯世不挾斯噐舎失即雉孰玉
厥躬不瑩厥蒙宵征不烽古我潜聖天實鐸之洌
彼淵泉飲者酌之學外曰政人外曰天兹不曰欺
天其厭旃孟聞諸伋程聞諸孟伋聞諸参参聞諸
聖聖也析薪疇荷其重程也執柯實冑其冡孰冡
乎程紫巖先生紫巖有子紫巖是似紫巖南軒胥
為後前聖域有疆南軒拓之聖門有鑰南軒廓之
聖田有秋南軒穫之我稼在圃其榖士女其饗有
昊其烝皇祖云胡不淑上天雨霜嘉榖既零我心
孔傷孰琢我璞孰斤我堊孰疢我藥九京不作豈
我之私甿失母慈士失宗師邦失倚毘已乎南軒
不耉其年不遐其騫天胡云然延顔之光揭孟之
芒昭囬彼蒼公未或亡嵗在辛夘脩門諸離相從
濠梁白首為期誰謂此别是曰永訣淚盡眼枯續
之以血嗚呼哀哉尚饗
　　　祭葉夫人文
嗚呼結縁懸黎生於玉山火齊照乗出於龍淵世
無賢母安得賢子山淵欎葱珠玉是似於穆夫人
禮儀閑閑圖史拳拳言徳安安吉蠲蘋蘩肅雝佩
環訓子其勤建家其艱式洪其源式崛其門象服
脂田龍光便蕃中庭有蘭中堂有萱豈曰家慶衣
冠之盛夀母之頌彤管之風變為蓼莪其誰弗恫
其昔與賢子同科同舎東傾西應志無殊者升堂
拜母此禮末陳生芻一束哭以斐尚饗

　　　嘉定元年春三月男　長孺　編定
　　　端平元年复五月門人羅　茂良　校正
誠齋集巻第一百一終
誠齋集巻第一百二
　　　　　　　廬陵楊　万里　廷秀
　雜著
　　祭文
　　　祭王丞相文
嗚呼昔嵗云秋公在里居問焉以書荅焉劬愉今
春云暮公在堊室唁焉以筆哀不能荅八月中潘
我來自西次于上饒聞公迎醫九月之九言至都
下則聞公薨驚涕以雨爰自乾道壬辰仲冬刺經
頌䑓我初識公公為貳卿我則負丞葭玉六朏傾
豁悃誠公自此升雲騫漢騰我自此退契闊一星
我再郎署公宅元輔昔親今踈遐不媚附俗　且
嘻公驩不疑不寕不疑以此予知暨塵府掾夙宵
幕辨狷有違從戅無舒捲俗忤且憎公和且平以
水濟水曷曰作羹繄心秉心曠曠昭廓不渾不搖
清水喬嶽孰無畎疆公坥以同孰無府城公開以
通孰無邊幅公抑以恭孰無色辞以粹以融近世
數公豈無賢哲匪才之矜以量為恱公之在位或
者公誹公既云亡疇不公思彼誹彼思公則不計
公存公亡邦之殄瘁知舊眇然悼以其私人物眇
然悼以其誰繫官于朝莫徃弔之言寄一觴公尚
釂之尚饗
　　　祭衛大著母夫人文
傷哉夫人胡年之不長尚其家之昌其又奚傷粤
自來嬪洵懿且仁相其良人學以發身瞻彼庭堦
蘭玉其相追琢成璋于晁董有光金馬承明簉雋
堰英匪我舉首疇冠著庭英英参卿夫也金陵皇
皇使星子兮山隂彫軒互迎蕩節斯征兩地望塵
有螥佩聲盍百其年觀厥蜚騫隔座後先栄光相
宣古凢有䘮尚力以救矧友之疚若之何不弔伯
鸞吾寮阿戎吾朋父子之間皆吾弟兄升堂之拜
蹉趺至此生芻之奠必恭敬止尚饗
　　　祭劉諤卿知縣文
嗚呼公之文足以追前修而口不置後進之片善
面折人過而退則稱其長當於古求今也則亡權
輿一官百不一試改秩方新如斯其逝嗟乎痛哉
與大尹爭是非寕使其上官面頸彂赤以直一夫
强死之命今尚有此决曹掾也耶以部使者之尊
而欲薦公公則不屑其人而不願出其門謝其薦
書而不受今尚有此不負丞也耶今求斯人姑置
是事惓惓有懐懐我知己我始徒步摯文謁公辱
公鍳裁㧞之徒中謂彼珠璧寳不難得惟此人才
可珍可惜始則教育使潰于成終焉永好重以昏
姻赴告忽來失聲有慟儀形堂堂吾不復夢民失
慈母國失髙賢士失主盟我失二天漬緜千里寓
哀嘉㫖公乎聞乎一訣永已嗚呼哀哉尚饗
　　　祭十三叔母文
某㓜而無母壯而䘮父老而哭継母㷀㷀余生未
即死者有叔父而猶父有叔母而猶母也嵗有己
酉天奪我叔父今兹天又奪我叔母未死之身其
將疇依天乎痛哉天乎冤哉恭惟叔母大孺人女
德柔惠婦職孝敬母道宣慈生膺恩封年亨九齡
子孫盈庭相傳詩禮復何憾焉誰云夀觴變為莤
酒嗚呼哀哉尚饗
　　　祭朱侍講文
嗚呼我未識公得之欽夫云今傑魁舎公則無我
初識公玉山道間我病補外公徴入関平生相聞
恨不相識既曰識只一見相得我欲從公臨水登
山萬仞峯頭携笻捫天揭取北斗酌海為酒染雲
為裳翦霞為袖海波若乾更借銀河二老醉倒頓
足浩歌天不誘衷室人癘疾此意莫遂遄反私室
猝猝一見握手絶倒借曰不𣢾亦慰懐抱自此與
公好如弟昆我齒兄公公賢我先邇來二老年各
七秩告老之章彼此若一念欲命駕千里訪公尋
盟玉山一快我悰有昊降割曾不愁遺奪國忠賢
奪我友師赴告至止一慟欲死已乎元晦吾道已
矣訣不公面哭不公聞生芻一束以瀝我肝嗚呼
哀哉尚饗
　　　又祭十三叔母文
嗟我先妣叔母其姒嗟我継妣叔母其弟二妣棄
我我生㷀然有叔母在如母存焉有昊降割又奪
叔母疚哉余生何恃何恃豈無骨肉莫非後来母
黨盡矣云胡不哀有飶其爼有冽其湑一觴送皈
云胡不舉自此永訣千年不晨仰瞻空堂有淚盈
巾嗚呼哀哉尚饗
　　　祭太師文忠公京左相文
嗚呼我聞公名十年之先我守荆溪公察朝端我
􁘥一書公荅拳拳我識公面十年之後偕掾公府
我左公右公使朔狁我出筠守自此一别不再盍
簮十三年間一昇一沉公冠台鼎我老山林公使
狁時大節玉立公以哀徃彼以娯接夷樂雷起花
㡌雲集日旰肉乾公辞秩筵以死自誓挽之不前
金節來皈名重於山公皈自蜀逢國多故
孝祖上賔　聖考違豫手秩日轂安駕皇路襄我
皇徳天清日光妥我國勢鼎安岱昻諧我廷紳鳳
嗈鵷蹌如公忠賢與國永肩與川流禧與椿流年
善人怙焉斯民仰旃秋氣將半望舒將團未團一
縷公薨式遄誰歟不仁隤我維坥維坥之位文忠
之謚　上恩疊雙不請而至他人敢承公則無媿
嗟我與公同居江西分第郷友情如孔懐我老乞
骸公矉睫眉謂我之齒盤古所稀身猶康强毋遽
曰皈三請乃白帝其允兹聞公反柩已達維梓我
以老病不克唁只寓辞徃奠有淚如水嗚呼哀哉
尚饗
　　　祭余丞相文
六七月間客來自南咄咄怪事有駭其談南斗之
側文星載昱一夕砰然霣于嶽麓南嶽之巔天柱
一峯同日亦摧震于湘中匪峯則摧匪星則霣丞
相余公薨于潭尹星精嶽靈既銷既零奪氓之母
奪國之英吾聞其語淚下如雨知音云亡流水誰
御淳熈季年　光宗潜淵公為宫詹我忝經筵慶
元元祀　皇上嗣位公為左揆我以病廢公在華
門如商甘盤如楚士蒍如漢綺園金得砥石木得
繩墨鳳得羽翼諒我　皇徳公在宰廷楊綰之清
君寳之正子明之平補天不坼日不側支厦不踣
定我王國　帝睠方隆　帝任方崇翩然去之㱕
雲冥鴻　帝再起之保釐南紀惠然肯來周邦咸
喜云何不淑我民不天天曷降割騎箕而僊卿弔
于朝士弔于野工弔于市農弔于社我本狂者深
山野夫淳熙十二逢公中都公為侍郎我在郎署
同省異曹一見殊顧中都金陵一再爲僚心則断
金情則同胞有酒呼我有詩和我一别雲散公升
我隨公相我　皇拔茹無方巖採結緑淵漉夜光
恢彼雲綱愁我長徃搜林剔藪下逮草莽病夫掩
扃再勤弓旌招之不來寘彼西清　君恩天覆病
夫非據微公之故胡爲乎天路天乎至此吾道已
矣東望一慟絶而復起嗚呼哀哉尚饗
　　　祭趙民則提形少監文
嗚呼淳熈季年天區丕平文傑武英鳳翽鸞停
孝宗當字顧瞻在廷孰爲有賢孰爲左親孰爲宗
盟帝省其名周諏九賔獨無為城天顔不怡爰詔
邇臣麟趾之良各舉二人肅肅蕭公台斗宣精有
鶚其袁先生是親王言如綸擢貳匠卿來儀筍班
其人玉氷咸属之目老成典刑崇論川流名章霜
清談者推表雙止德麟世無東坡孰價厥珍人為
國賀公則我顰我武丹墀我心白雲月哦風呻猿
崖鷺汀帝留不能出節湘衡荐讞庻獄于彼甌閩
琚瑀珩璜大鏘厥鳴陶謝焚泓甫白収聲竟觧其
組皈卧柴荆鳳山其嶸錦江其琤隷濵之神山谷
之靈于胥斯朋于胥斯賡剣池之蕖丹井之醽我
以吾醒一世仰止鴻飛冥冥既吾其福盍千其齡
有比者風吹彼盡心維孟之夏辰乎何辰月弨其
弦奄奠两楹門人小子沲若涕零髙安語離倐逾
一星誰謂此别契闊死生走也耄矣維疾之嬰縿
幕逺而㒺克駿奔有漬其緜有觩其觥有瀝其恫
先生是聴嗚呼哀哉尚饗
　　　祭西和州太守陳師宋文
嗚呼淳熈之季我守髙安小邦槁乾逺民勤艱慨
莫助之同流上恩郭内之邑有宰則賢辨訟也恕
治賦也寛民氣穆如民譽藹然惜也及僚未㫷其
年我召君滿君後我先復㑹中都義均弟昆屢以
治行升聞于天言輕乎羽推之不前竟老于外不
登不騫君皈自西屢書相温属聞先驅于征塞坥
再竹其符再朱其轓如何不淑一夕九原緫章杞
梓腐于尺椽太宫玉瓉委諸瓦盆才難豈然用之
惟難我欲徃弔弗駿克奔有生者芻有潰者緜式
冩我哀式招君魂嗟嗟師宋英爽若存嗚呼哀哉
尚饗
　　　再祭余處恭左相文
嗚呼瞻彼日月如環斯循倐然而夜忽然而晨曾
是斯人乗此大化忽然而晨倐然而夜晨夜之間
又有縮嬴囬縮而折跖嬴而伸有偉郇公金玉在
躬潜天之學格天之㓛我學淵閔我㓛夔尹而不
百年止乎耳順唐盛開元實相韓休十月而去莫
之與留宋隆康定杜公實相五月月而去王室用
壯倬彼慶元左輔惟公㫷年而去皇基用崇三君
子者進退雅雅奚以久為㫷月可也不久且然况
歴其年使克永弼作虞孚先昔嵗公薨反柩宅里
病不克弔遣倩塗祭今公塴期児曹未皈病不克
送老涕其洏一以詩悼两以些誄箕尾之光三燭
于位嗚呼哀哉尚饗
　　　祭王謙仲樞使文
嗚呼淳熈作噩我守荆溪公職璧水一見異知厥
後八載公為小宰我入郎署刮目相待自此投分
以漆傅膠顧我奚取辱公定交歳在涒灘我以戅
出公尹豫章館我勤䘏來歳之冬我長道山公持
鈞樞再見觧顔我既孑立公亦孤峙寒栖獨巣胥
存胥慰其後一年我使江東公皈淮堧尊酒再同
夜闌秉燭追驩不足一揖而别日月轉轂誰謂此
别遂千其秋忽聞公薨我淚滂流　孝宗季年丕
又八極逺侔正觀近踵慶暦儀儀衆賢金海玉淵
孰為之宗未或公先有諤其儀有毅其色伯夷之
清史魚之直作　帝耳目作　帝股肱上所深
知下所深憎　帝有合官公其梁棟
帝有靈囿公其麟鳳晩卧霞外風哦月嘻手折若
木濯纓咸池身潜名起人望靡已盍皈乎來襄我
明世赴告驛聞善人失聲玉折蘭摧嵩隤岱傾嗟
我老矣沉痼垂死云胡不天又哭知己千里命駕
已負此期一束生芻弗躬致之滴淚清墨以冩哀
些一个行李摯諸靈座嗚呼哀哉尚饗
　　　祭益國周夫人王氏文
嗚呼昔謝文靖方在東山其儷居之能無歉然昔
向文簡方受書賛其儷居之載績晏晏賢聖通塞
曷関其身閨門戚忻則艱其人卓哉益公萬邦是
式懿哉夫人婦道維則公之未相夫人敬之案過
其眉匪直與齊公之既相夫人安之匪直載績澹
如平時有魚其軒有象其服其在廟朝如在巖谷
退皈午橋有漁有樵其在巖谷如在廟朝匪疚趺
匪哽匪饐翛然而徃如蛻如蛻年七其秩不曰不
齡國崇其不曰不榮有斐君子而不偕老有逺過
庭自公所召心乎不嬴神乎不瞑此外奚憾神乎
上征乗彼白雲跋彼織女臨聣人寰積蘇塊土嗚
呼尚饗
　　　祭周益公丞相文
維皇宋嘉泰四年嵗次甲子十月庚寅朔越十一
日庚子具位楊某謹以清酌之奠致祭于近故致
政少傅大觀文左丞相國公之靈嗚呼六七月間
聞公属疾欲徃問安我疾方棘曾未㡬何聞公有
瘳尚摛鴻文以應人求云胡一夕而遽不起萎此
哲人騎(箕/彼)尾乾折天柱坤隤岱嵩國虧股肱道䘮
師宗天乎痛哉一老不憖自家徂邦聞者涕隕公
自紹興奮繇諸生獨提一筆萬人莫攖遂収雙科
遂入三館遂掌絲綸遂首輔賛中興以還孰冕詞
臣維汪龍溪學士曰真公出其後而出其上發
帝之令有一無兩　髙皇倦勤遜于　孝宗託
子者誰維陳魯公　孝遜于　光疇纉陳者公扶
日轂以照天下昔漢董賈玉映文事彼豈不文文
而不位昔唐房杜星垂相勲彼豈不位位而不文
維文維位公俱其尤其詞典謨其勲伊周齡甫七
十健若霜鶻而挂其冠而還其笏皈于午橋爭席
漁樵岫遨川嬉風哦月謠酒舩淋漓詩陳趺宕九
老非髙七賢未放赤松之從公其前而蟠溪之耋
公其肩而汾陽之祉公其全而神清之蛻公其仙
而公一無憾我心孔悲殄瘁之傷豈我之私嗚呼
哀哉尚饗
　　　嘉定元年春三月男　長孺　編定
　　　端平元年复五月門人羅　茂良　校正
誠齋集卷第一百二終
誠齋集巻第一百三
　　　　　　　廬陵楊　萬里　廷秀
　雜著
　　文
　　　南溪上梁文
児郎偉伯起三鱣之堂所傳清白子雲一區之宅
焉用髙明猿鶴驩迎溪山造請可緩皈歟之計攸
寧老矣之身南溪老人少出里中倦游晚縁児軰
之漫仕江湖千里萍梗半生雖樂土之豈無眷故
鄉而亦愛悠悠皈夢久飛堕於枌榆了了眼中今
真還於衡泌翦第一畒結屋數間車轍有長者之
多竹洞無俗客之至春韭小摘濁醪細斟掃花逕
以坐賔親聽松風以當皷吹田父泥飲從月出以
見留童子譍門或日髙靣未起小隠之樂勿傳於
人甫練日以抛梁聊占詞而伸頌
児郎偉抛梁東玉笥千峰到坐中胸次更無一丘
岳其如明月與清風
児郎偉抛梁西坐待天邊掛玉篦羣稚還生桂枝
想讀書已擬上雲梯
児郎偉抛梁南觸眼青羅繞碧篸夾巷也無竒草
木陶家五栁栁家柑
児郎偉抛梁北夜寒斗柄垂簷側底須百屋堆孔
兄只遣五車迎子墨
児郎偉抛梁上老夫老矣心猶壯仰看天河瀉碧
空便欲挽將洗氛瘴
児郎偉抛梁下今年幸有如雲稼浣花春社定何
如我與鄰翁作秋社
伏願上梁之後胡星早落漢月獨明地闢天開河
清海晏要令平世家及國以舉安不獨吾廬子又
孫而寧處
　　　施參政信州府第上梁文
児郎偉襟三江而帶五湖惟古上饒之地秀千岩
而流萬岳不減晉人之談我卜我居是断是度同
知參政相公身居魏闕之下夢寄故園之春萬金
家書苦無他語千里明月秪說思皈永惟我家(有/世)
隂徳先太師挾經世之具身雖不逢今相公遇
明主之知天豈無報胡不觀乾道壁間之記抑又
聞崔氏枕中之書再激餘波六月得雨播在人口
験于今朝舎錦里而不皈是繡衣而行夜爰得勝
地乃立相門玉水前陳滙一潭之清鏡靈山後倚
列百疊之畫屏雖云近市而無喧凛有幽人之逺
致伻圖首肯端策辰良属當執扑之巡宜有抛梁
之頌
児郎偉抛梁東春曉千花繡畫中正對玉山峯頂
塔一枝椽筆仰書空
児郎偉抛梁西秋晚樓䑓夕照低聴取鳥亀山客
語去年洪水決新堤
児郎偉抛梁南槐夏清隂染蔚藍景德諸峯髙見
寺大溪一水匯成潭
児郎偉抛梁北朔雪入簾深一尺望中玉作萬屏
風箇是靈山人不識
児郎偉抛梁上一抛正掃銀河浪乗槎耐可摘星
辰騎鳳翩然徧崑閬
児郎偉抛梁下今年萬頃觀多稼相公日日只思
皈要與鄰翁同作社
伏願上梁之後君親尊顯家室燕寕凢我後人愛
平泉之竹石亦令來世敬緑野之園林觀愉之詞
永歌不足
　　　奉新縣謁先聖文
某至愚極陋亦使爲邑夙夜秪㬬未知所以免於
敗績者聞之夫子曰子率以正孰敢不正某雖不
敏請事斯語尚饗
　　　謁先師兖國公文
先師充然有藴而澹然無作不惟天下皈仁萬世
皆皈之某受邑於此視事之初敬有謁焉尚饗
　　　謁先師鄒國公文
言聖師者必曰孔孟言亞聖者必曰顔孟某諸生
也初學為邑視事之三日而有謁於先師禮也尚
饗
　　　謁諸廟文
有謁於神者非謁神也謁福而已矣某以非才受
邑於此其或無潔於其躬無仁于其民神其殛之
謁福則未敢也至於降以穰歳驅厥癘疫神於斯
民獨無意乎尚饗
　　　辞廟文
某至於是邦水旱之與逢錢穀之為問雖有撫字
之心竟於民未始云補也頼神之庇全安而罷敢
不重拜
　　　辞縣學文
某承乏於方六七十之邑亦半歳矣而鄉校鞠為
茂草今猶昔也聚糧興學耿耿此心不遂而去某
之罪大矣尚鍳之哉
　　　常州謁先聖文
某以諸生冐守此土視事之始敬有謁焉重惟非
才何以免戾嘗聞之夫子曰道千乗之國敬事而
信節用而愛人使民以時某雖不敏請事斯語
　　　謁廟文
某以愚陋而守於斯神以聦明正直而祀於斯身
之潔汙民之欣戚吏之職也吏之淑慝年之豐耗
必有司之者神之職也某臨民事神夙宵祗懼惟
神無寕疪吏之有罪寕疪民以有年視事之初不
敢不告
　　　焚黄祀文
某幼被先考艱勤之訓登名官簿十年而䘮所天
暨有列於朝則有不泊之悲仰惟聖上再𣢾泰壇
洊䟽自葉之澤黄告朋錫以繫官周行今而後能
涓日以告于幽官蓋已晚矣某也不孝之罪何以
自贖惟先考歆享之
　　　焚黄祝文
某八歳而妣氏實棄之暨其壯而仕既又官於朝
每嘗君之羮則淚落入杯永思至痛終天㒺極念
不可使妣氏之祀忽諸不敢殺身以從養於地下
仰惟　聖上再𣢾泰壇洊䟽自葉之澤黄告朋錫
以繫官周行今而後能涓日以告于幽宫蓋已晚
矣某也不孝之罪何以自贖惟妣氏歆享之
　　　焚黄祝文
歳在丙申太史告景至　聖天子端冕執玉親𣢾
紫壇熙事告成澤及四海煥然寵命賁我先公陞
于議郎服在朝著仰惟英爽歆此恩榮
　　　焚黄祝文
歳在己亥　聖天子大饗合宫湛恩臣子以及其
親先君朝奉是膺今命某以游宦久稽王命今焉
來皈乃得以綸告之副燧之以告先瑩惟先君歆
此榮寵尚饗
　　　回贈先祖焚黄承務郎文
粤若我家儒學經訓實肇允于我祖惟我祖經明
行㫦師授學者閟于丘園不顯其光徳充澤厚詒
我後人五世有列欲報之徳其道亡繇万里屬當
進階亟請于朝願移榮于我祖　皇上孝理哀其
志而俞之湛恩告第追錫京秩敬燔賛書之副徹
于幽宫惟我祖歆此丕顯休命尚饗
　　　先考焚黄進贈通議大夫文
昔歳季秋　聖天子大饗于合宫孝煕休成錫福
海宇我先考以濳徳餘慶增秩一等惟通逹大議
是為法從之崇階告第賛書用焚其副惟先考歆
饗之尚饗
　　　先通奉焚黄文
聖上迺者郊見上帝釐事休成湛恩厖洪暨厥幽
顯惟我先公濳徳不曜䦣而日影追秩三品賛書
告第敬燬其副聞于復貞光靈僾然歆此天寵尚
饗
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百三終
誠齋集卷第一百四
　　　　　　　廬陵楊　万里　廷秀
　尺牘
　　　荅太守
某伏以即日廩秋益深恭惟判府秘書牙檣入竟
川后靜波台候動止萬福某幽屏逺村不能蜜伺
拂天之斾政爾欲俟開幕府之日駿奔賓堦以修
桒梓之敬乃勤遣騎下教先之諗以淮隂乃肯臨
噲之㫖州民何敢䝉此禮於詞人岳牧之前既止
其踰垣之避又塞其遮道之迎擇於二者則有一
焉願令前茅肯謂之進有萬其幸抒謝不莊不勝
主臣
　　　荅蔡帥(定夫)
某伏以書雲令節愛日舒長恭惟某官威惠滂流
民咏天迪台候動止萬福某頃䝉札翰逺詒慶問
至自郡中書司亦復以謝劄委之復命今尚未逹
何也黄司理東叔來出手筆其人之於文詞可謂篤
好者矣見贈四六亦極不俗知自詞林宗伯許來
也刺口問詩殆欲捐軀於李杜壇前者小至之辰
野人逺跡不得望見詩書之帥奉上千歳之觴乃
勤遣騎賜書勞苦分甘名酒洗醆開嘗對馬軍故
人作尹眼為青杜黄二詩敬賦之以九頓首謝焉
濟翁辱厚贐今日官府赤立之餘此惠不啻足矣
蟹賦初草荷擲示末繇再侍願言珍重即登兩地
以福寰海
　　　荅新清逺軍王節推
某伏奉手筆敬審即日雪寒台候動止萬福䬲牛
狸敷腴松實腷膊又照之以晝燭今夕濁醪真有
妙理矣珍感何極姑牋百畨毛穎三十輩聊伴空
函匪報也承許過我當令平頭奴子汛掃苔徑
　　　荅王提舉大著郎中(南强)
某伏以微雪應候恭惟某官登攬未㡬風采已肅
民咏天棐台候動止萬福某卧病空山焉依獨有
之天得免愁歎未占参覿願言珍重即從上雍
某日者吉水陳簿專騎修敬嘗因之奏記乃尚未
逹恭承一介鼎来拜天落雲錦之書老病自廢之
人親朋無一字誰復噓呵其寒冷訪問其死生者
乃獨得此於天上之故人豈但加於今人數䓁古
人恐亦未必多也某政坐沉緜不能造朝得免是
行幸矣誤䝉恩除非所據焉方且控辞乃荷慶語
竦仄草占謝不恪仰惟全度
某頓首再拜敬問慈闈雙親福夀兼隆台眷郎娘
均度精紙寄贈政所匱者下拜珍感山間不敢請
委竦息竦息某小懇家蔵撫州公庫六經偶缺三
傳之釋文敢乞頥指小史以清江薄紙印補便中
惠我至幸不必裁割也
　　　荅顧倅
某小踈登峰造極之談寸心尊仰如水赴岳也伏
奉誨帖慰喜可言即辰雨寒恭惟貳郡政成行且
入覲神介台候動止萬福珍餉玉酥山村那得此
味便覺清風吹我入水精宫也至感至感鶉羓四
十隻敬復伴空凾匪報也占謝不恪竦息竦息
　　　荅廣東憲趙山父
某伏以天意釀雪寒威政力恭惟某官玉節逺華
風采一新民詠其賢天棐其正台候動止萬福慶
門徳星之聚尊尊㓜㓜受祉有衍伏自使軺照臨
衡茅美載尊爼里巷改觀溪山輝媚故老咸曰自
有此里以來不知㡬年今公盛事未曽有也追送
紫氣凝睇行塵至今了了在人目中名部遐逖按
行難徧然缿筩婁空棠䕃清静足可養望以待聘
且得以施學道愛人平反多徳之手挈嶺海萬里
之外置之於畿句咫尺之前此任之不輕而重也
昭昭矣顧天下憲司名為窶瘠而東廣又瘠之到
骨者然檢之小肅則不漏守以克儉則不窘某平
生用此十室之邑三家之市亦無不可為者聊供
一莞前數日連拜所賜二書其一報舉金幹其一
告以下車息肩之初皆自城中遞至欲襞紙一作
欹傾之字致悃𣢾之謝而天上無鴈池中無鯉柰
何再施未報而遣騎至止銀鈎玉唾照映繭紙訪
問生死嘘呵寒冷詞肯劬愉此意中人何可忘也
餉連州金柑不識此味十有四年矣薦先之外留
飯陸家不忍獨嘗也披綿十缶聊伴空函匪報也
金幹荷季諾更望終惠未占再侍願言珍重即看
賜環遂登郎從
　　　荅提刑何正言(同叔)
某伏以臘盡春回天意欲雪恭惟某官建䑓邦畿
宻邇天日髙厚参衞台候動止萬福年家台眷安
問踵至某向者初夏專走一介奏記仰䝉報教重
以書籍法帖之貺山間苦無姑蘓之便未克嗣音
仰䝉遣健步賜手書銀鈎玉唾如從天落某老病
免㱕自分終焉遭逢聖明特有收召實以沉痼不
能造朝一再控辞得免行役此已幸矣恩除過優
遜避弗俞真鍾鼓樂鷃衣冠被狙借令人不我哂
亦顧影自哂耳此盖年文平日議論之餘嘘嚅挽
摩之力遂濟登兹敢忘所元重勤慶語若将誦周
南之滯喜樂克之用者特朽株何以當青黄也年
丈登攬亦既半嵗直聲勁節清徳峻望宜在王所
日聴尺一尚竊遲之月湖山莊自有白雲守護明
月看管何必切切掛懐抱先泉石而後王室非所
望於蕭傅益公倡和亦時有之毎與其兄子中徃
徃言句交至所謂如行山隂道中令人應接不暇
老鈍窘矣何啻一歳而七奔命一笑伏䝉逺寄真
酥八斤建茶百夸松實赤鰾各十斤公以為千里
之鴻毛我伹覺窮児之暴富感激珍餉山村那得
許也辱徴近詩輙􁘥數首一覧而擲之幸甚隱顕
殊塗合并無期願言珍重即從上雍
　　　賀周丞相年
某屬入城府得望見天官上相末光且勤為穆生
而設醴榮感兼之踏凍還家臓毒之疾大作下血
數升􁒜然憊且病矣抒謝臯緩此故之以三朝又
新敬哦數語以賀焉清無底十尊建康糟蟹四瓶
乃長孺親製酒醇料足非市脯及公帑所造者敬
藉手再拜上千歳之夀仰惟財幸
　　　又荅餽歳
某已專人奏記敬修履端之慶兹不重累恭承遣
騎休有賜書華之以瓊琚玉珮之偉詞重之以酒
麫銀麞之珍餉坐令寒谷頓發春光摧謝不莊感
媿交集仰惟台察
　　　與江東萬漕(元享)
某伏以元夕已過春寒政力恭惟都運龍圖右史
中書舍人年丈玉節逺華氷漕整暇天棐忠賢台
候動止萬福某老病之蹟待盡山林雲惠霞映焉
依知免出處殊勢合并無期願言金玉厥躬即從
上雍遂執事樞以昌斯文以樹善類
某頃在江左年丈東㱕不得一見猶獲一再致書
未㡬某謝病免㱕遂與世絶姓名不入㫦門書問
不致通貴有如平生至親至厚孰與年丈者亦復
作踈其勢然耳年丈以山蔵海韞之學瓊琚玉佩
之詞光風霽月之望妙齡孤秀漢廷無右立右螭
兼西垣天下尚竊遲之而論事剴切抵觸當權脱
然冥鴻之髙翔嚇以腐䑕而不顧公論勃欎久而
後伸東漕未足為慶然直權臣之前謾誦太史之
留滯亦良快善類不平之氣矣青氊復還不夙則
莫
某惶恐有懇大児長孺在中都時嘗令進拜年伯
䝉一見偉視今官總司糟丘幸得趨事使華之末
光已書一考前任有四考今有益公定叟王樞使
三章最緊者職司合尖也天惠孤寒年丈來臨二
緊之章併在門下東坡與王定國書云吾児即公
児也惟年丈動心一引手焉不勝望恩願賜之切
　　　荅張判院提刑
某伏以天氣澄穆景物閑美恭惟某官玉節光華
民詠平反天棐忠正台候動止萬福某吉蠲筆硯
奏記行䑓且謝先施仰惟財幸
某初告之爻暄凉唯謹副墨之子問訊有申恭惟
紫氣東来牙檣西泝屏翳弭節川后靜波願言致
謹絪馮式戒羞眼允荅凝旒之眷即膺走節之召
某不勝心禱
某㳟審㳙選名勝平亭祥刑徳星臨翼軫之虗輝
騰南斗仙槎度雲漢之表福被西江威惠滂流動
植奮豫恭惟驩慶某屬以老杇卧痾山林自幸餘
生仰席雲天之覆燾獨嗟病骨莫瞻繡斧之光華
仰惟台慈下燭固陋
某恭以提刑判院人門俱髙照映當代文行兼懿
表偉名流立朝則班行聳瞻外庸則勲績焯著㑹
逢初政旁招異人謂冝綴上林之鵷鸞從此為明
堂之柱石平讞江右豈無它人乃屈星軺再臨舊
治百城之民歡呼鼔舞於二天之下矣九州四海
未屬饜也含香握蘭簮筆持橐某旦旦以祝某側
聞今代人物絶俗之標如光風霽月瑞世之望如
景星慶雲不在門下而誰在也某也山林衰病之
身跅㢮自放之跡與蓬藋居與麋鹿遊安得望使
星之末光於霄漢之上哉欲通姓名竊自薄陋敢
謂收人所棄遣騎賜書清風入懐乖露在手何如
其榮光也敬九頓首以謝將命
某伏自壬子之秋以病自免㱕自金陵已作終焉
之計去夏誤䝉　皇上記憶下詔收召一再控免
幸免其行而恩除自天擢寘次對此盖惟善引類
分以餘光未敢抒謝先辱慶語愧感之極言之不
足仰惟訾省
　　　荅湖州虞察院(夀老)
某伏以蘭禊已過春事趣裝恭惟判府直閣察院
分陜保釐天棐忠正台候動止萬福某卧病空山
庇焉知免未占參侍願言金玉厥躬判白之徴持
紫之擢不夙則暮某伏自壬子之秋謝病西㱕即
反関荆扉掃軌世路遂決終焉之計姓名不出州
閭書問不至通貴有如門下同朝知己之舊詩社
論文之契亦復作踈非意也勢也敢謂髙誼絶風
不逺千里特走一个天落雲錦霞發簡牘以訪問
其死生嘘呵其寒泠此事今無古或聞也新一編
披讀未了恍如墯氷井起粟竪寒毛不足以諭清
警甚快甚荷台座經濟之學麗雅之文孤介之節
曽未展姟兆之一二考功左馮抑末矣即從上雍
遂當間社俾老生擊壤於耕桒壠畮之間受賜多
矣蓋日望之
某竦息僣易再拜敬問台閎玉眷恭惟尊尊㓜㓜
受祉山則有委不外頒賜髹器書籍攝衣一一降
拜感謝情至骨矣近詩數首呈似頴濵詩云木瓜
却用報瓊琚敬賦以聞焉
　　　與總領　郎中
某竊以首夏清和恭惟某官拜命維新三神送喜
台候動止萬福某敬修竿牘以候前茅仰惟訾省
某頃在金陵屢甞奏記伏自壬子之秋謝病自免
自此姓名不出里閭書問不至通貴有如名徳之
崇髙知遇之篤厚亦復作踈其勢則然至於寸心
慕用毎望南雲則與北鴈俱徃朔風並馳也某廬
陵村居去城六七十里賸欲駿奔遮見山立玉色
之光去冬一病垂死至今􁒜然神徃形留獨切悁
跂
某竊惟貔貅萬竈之煙不可以久虚木牛流馬之
任不可以輕畀　聖主南顧得人於梅花雪片之
外先之以召節申之以除書其差擇之意勤矣恭
惟驩慶然泓渟演迤之學雄深雅健之文光明俊
偉之材自應立春風玉笋之班此行入奏昇金掌
持紫荷遂留王所也必矣某將特賀屢賀不一賀
而止
某皇恐輙有迫切之懇大児長孺頃官湖外得仰
事玉節之下䝉被國圡之知台斾之西復欲辟置
俱徃是時以宿諾鄭緫酒官之檄不得承命然栄
耀至今也長孺前任四考今已得益公王樞使張
定叟劉戸部京削四章仍有職司獨少合尖之奏
兹事重大幸逢先生長者總饟下車之初敢望特
輟一京狀以成就之八月便可兩考成資此児通
塞濟以今日否以今日望走在晋舍此何適脚色
狀一封敬以申納仰惟財幸
　　　荅廣東唐憲
某竊以首夏清和恭惟提刑太中錫節蕃庻三神
隤祉台候動止萬福某敬修竿牘以拜重勤伏祈
委照
某月琯之問彛恭有前候伺靜作載見副墨不審
比辰台候何如伏惟名賢所居百順是叢多祉攸
介更冀劼毖茵馮之冝羹調鼎飪之奉某不勝善
頌
某逺跡山林卧痾田野姓名不出里閭書問不至
通貴影響昧昧與當世不相聞至於門下尺素之
問亦復作踈然髙山仰止之詩實勞厥心何時晤
對釋此欎陶臨風依㱕之極
恭審　聖主有詔使星移躔方典領鍛圭稚璧之
司存復平反圜扉茂草之審克三易蕩節曽不崇
朝恭惟驩慶某敬哦短啟以為執事賀具陳别牋
仰惟省覧
某恭以某官負蜚騰英茂之望藴光明俊偉之材
掉鞅華塗跬歩雲漢遹觀　聖主屢遷之意可卜
鋒車促召之期含香握蘭昇金度玉不夙則莫某
自此當不一賀而足
　　　與余丞相
某林下槁人自放於荒山野水之外靜與猿鶴同
夢動與雲月同意人間萬事九廢其十暄凉何如
之問不至廟堂而非簡山立玉色之標長在目中
而非踈身輕恩重此心烱烱即辰六月維夏南風
之薫恭惟觀使大觀文左丞相脱屣鴻鈞畫繡緑
野辭帥藩之重寄首書殿之隆名御風珍問尚友
造化三神隤祉襄我大忠鈞候動止萬福相門玉
眷釐成山則某初聞除書私竊自意拂天之斾萬
有一不鄙夷翼軫之虗而降上台之末光以照臨
之則落霞秋水之勝雨簾雲棟之華門下下客尚
得拏舴艋𣢾齋閣參杖屨上下岩岳追逐雲月為
公賦之竟墮在日暮碧雲句中抱此悁悁何時心
寫短啟申賀布之别紙敢祈鈞覽
　　　荅吉水李簿(名恕已)
其咫尺劍池之涯惟是清文風飛廣譽川流若日
接滕曽未得一聴登峰造極之談是之為恨拜辱
墨妙有不待傾蓋而相與獨至者摧謝不恪惟洞
視焉
恭審載巾乃車來賛巖邑仁聲義實先甲已孚伏
惟驩慶某老病林棲不得與凍黎侲子一觀惠化
泚筆怏然
　　　荅黄㡬先
某一昨治報爾後罕便坐踈問訊寸心弘徃碧崖
道人來䄂出手筆欣然多多即辰秋髙霜寒伏惟
侍側怡愉神介尊候萬福母夫人夀寕無艾頃䝉
約下訪極知一來未易辦已而果然知欲再宛轉
小出以踐此盟至感而當塗之士未逢所厚不敢
輕也人事好乖古婁歎之碧崖詩句古雅信矣佳
士書詞筆力師競已甚用枝葉占根柢定不凢耳
安得一晤釃九河以洗渇心落筆獨増耿耿願言
進學進徳即看己未冠淡墨之題
　　　荅周監丞
某老眼眵昏久無警世之新文以一洗之忽拜萬
象之記清新雅奥兼麗班左自韓栁而下無譏焉
大手所臨小巫屏息當抒數語挂名經端涸思軋
軋願小紓其期至幸
　　　賀新趙守冬
某伏以開府云初時臨小至恭惟某官茂對令節
丕輯純嘏恭惟驩慶某僵卧空山不獲躬綴衆賓
之未行面致千嵗之善頌敬哦短啟塵賀見之别
牋仰惟台察
　　　荅贑州黄侍郎(伯耆)
某伏以小至即序化日初長恭惟某官作鎮帥藩
惠化滂被三神錫羡台候動止萬福某卧痾山墅
䝉被餘映未期侍見願言盡珍重理即膺鬷嘏之
拜扶樹斯道
某幽屏山間殆與世絶千騎東來初不聞知不得
遮見一吐耿耿兹䝉遣騎墜以翰墨訪聞生死風
誼崇崛古之所罕不論斯今也感慰何數惟立朝
大節霜嚴日烈危言鯁論家傳人誦進退徇道出
處中清於吾道有光至於作藩未㡬仁聲義實與
贑江俱東甚賀某自壬子之秋謝病而㱕已作終
焉之計近於六月之吉上章引年乞挂甚冠而諸
公持之久不下此正如垂死之人親戚環而守之
不放其瞑愛之祗以苦之耳台座知我者必憐我
輙因摧謝併及其私云
某悚息進越再拜敬問台閎玉眷恭惟尊尊㓜㓜
受祉山則頒餉官壺半百既㫖且多凍壁冷牎坐
變春温降拜珍感山村不敢請委仰乞台察
　　　荅王信臣
某老病日侵臂痛比劇親舊書問十不通一不然
如吾信臣豈不懐者即辰臘盡春生恭惟里居綽
裕台候動止萬福某自六月之吉上章告老而諸
公持之不下此政如將死之人骨肉扶掖不聼其
絶愛之乃苦之爾何恙末减否然不勇決一㧞疽
根所謂得臣猶在憂未歇也某平生狂直
太上聖語云楊万里直不中律豈於故人而獨謟
亘温語孫盛之子云此史遂行自是闗君門户事
一笑而恕之幸甚
　　　荅胡聖聞
某日䝉過我而東知行不間不敢苛留堇堇得一
夕把燭縱談吾猶以為加少也奉教欣慰即辰臘
盡春回恭惟循陔聞禮神勞尊候動止萬福某老
病日侵犬馬之齒今歳平頭七十矣復駕言其焉
求自六月之吉上章告老而天意未俞諸公遂未
與将上寢而不報既未奉詔又難再剡所謂有似
魚中鈎也正學懿文小緩蜚鳴豈久無逢者席文
行之珍以虞其親亦未為無以報也願言保重
　　　與提舉王郎中(南强)
某伏以即日寒盡春生恭惟提舉郎中契大澄清
一路天棐忠勞台候動止萬福某敬㫦辞以問焉
於将命仰惟財幸
某泠槳死灰過者掉臂聞者掩耳天上故人髙誼
邁倫孤風絶世王節行部眷焉顧之不以犖确而
廢久要無論今人求之古人亦恐如麟角也繼睹
郵音竊知祇召㱕補春風玉笋之班然猶小遟及
瓜王覲尚詘於新制某今年犬馬之齒已平頭七
十矣復駕言兮焉求六月之吉上章告老而諸公
持之不下亦不以不俞報盖以隂塞其再瀆也士
生為名累有似魚中鈎今方悟退之此詩耳
某竦息再拜敬問庭閎致政中大國夫人夀康無
央其進越有懇妻姪孫分寕簿羅迪㓛瀛少有俊
聲早而擢第亷勤厥職好脩未巳某已嘗面納爵
里欲于新歳上半年職狀破白之舉已䝉矜允今
專人拜賜敢望不侵為然諾不勝寒士如天之福
　　　送鹿與周丞相
某皇恐小稟偶長孺送至雙麛顧山園偪仄僮青
生踈不足以畜之平園幽茂而寛通給使武徤而
精熟且聞舊有四鹿今増其二可以群矣敬以献
諸原圃惟鈞慈不賜揮斥榮甚幸甚
　　　荅朱侍講(元晦)
某再拜伏以春事欲半暖氣尚遲恭惟宫使侍講
殿撰契丈髙蹈事外天廸忠賢台候動止萬福某
自去歳六月上乞骸之章七閲月而不報偶大児
謁吏部因令面控誠懇於廟堂諸公間方與將上
而天意殊未可遂降不允之詔仍諸公荅書云未
要勞攘出籠之鶴尚絆一足又湏小待也令東床
過城中留台翰於劉丞許披讀大尉尊仰之懐乃
知目疾尚未十全大抵書生繙故紙則其眚在目
弄柔翰則其眚在手某老來得臂痛之疾毎一發
則視管城公為讎遂與契文分此二眚可病亦可
笑也近見邸報果若所慮此醖釀久矣隄久必決
其勢然也道眼學力豈待外人開釋者然景純葬
書東漢以前無有也老先生豈亦微信其竒怪乎
景純忠義以死大節固卓然也然豈不前知其故
而逆善其先人之窀穸乎已既無験於人何有某
平生最不信此困閑及之一笑王深父貽書於歐
公畢仲游􁘥記於坡老可試取而一閲否未見君
子願言珍重
　　　荅嚴州知府曽郎中(致虚)
某屬者小児㓜輿試吏部塗出左馮因之􁘥記䝉
篤宻乆要視之甚偉且勤專走一个行李移書累
繭作山谷之字畫追端叔之發遣逃虗之人得此
跫然二字不足名狀其喜也即辰傳燭散煙春入
侯家恭惟民詠豈弟天相循良台候動止萬福某
老日益加病日益侵去歳犬馬之齒平頭七十幸
得託禮法以乞骸骨而廟堂寢不以聞者八閲月
不免令大児長孺面控諸公乃得將上誤䝉
聖恩降詔不允而諸公答書告以不要勞攘又未
敢趣迫恐或以為激或以為要也出籠之鶴尚絆
一足私訴之鄉里故人當䝉見憐也嚴陵頃於淳
熙甲午寓居兩月以㓜女寄産截齊故也是時曹
仲本為將諗某以州無寓公可耻留某充貟而先
妣及家人子懐土思㱕不能從其請曹丈至今悵然
也是時州計其裕今得来教屢空乃爾何歟㓜與
過逄乃拜方兄歡伯之餽所謂割白鷺股食鸕鳥
肉矣摧謝併供一哂來教五幅非所以用之鄉人
焉某若視此為報所謂五尤子期而又為之荷㑹
弁渺無前期願言珍重即膺郎從之拜南史見寄
字大紙佳甚便老眼至感至感台眷恭惟尊㓜受
祉山則
　　　與新隆興府張尚書(定叟)
某伏以即辰脩禊已過禁煙鼎來恭惟某官帥閫
建牙川后靜波天相台候動止萬福恩閎台眷均
慶令似機宜今何曹在侍旁否某老日益加病日
益侵去歳犬馬之齒平頭七十上章乞骸諸公持
之寢而不報者凢八閲月因大児入京令面控廟
堂方與將上誤䝉　聖恩降詔不允出籠之鶴尚
絆一足契丈知我當憐我也契丈卧護北門身當
十萬外庸既訖便應入秉鈞樞顧斜飛取勢復照
臨秋水落霞之虚何也十州之幸則大矣天下之
福則未也然老病野人遂得故人以為獨有之天
此又幸之大者不敢以為門下賀私為病身賀也
大児長孺首䝉論薦推轂於耿漕遂獲改秩此恩
已不貲矣臨行窮空又拜厚贐度越屬吏之常誠
為創見不爾㡬不能㱕真東坡所謂我児即公児
也感服恩紀言之萬此寕有足耶某皇恐復有誠
懇妻姪廸功郎分寕縣主簿羅瀛三世登科者七
人此郎其一也能文曉事亷勤自將到官一考民
譽甚休頃者契丈帥臨安之日羅簿嘗得拜見仰
䝉與進今幸得趨事茸纛之下敢望台慈特輟今
年上半年職狀一章以收録之過於某身受此恩
也亦已懇南强提舉亦見與論薦矣僣易皇恐未
占參侍願言珍重即間兩社以復其始
　　　荅普州李大著(君亮)
某伏以禊事已過禁煙鼎來恭惟某官价藩承流
朞年報政民詠天廸台候動止萬福某卧痾荒山
乗化㱕盡西望故人渺無再㑹之期願言珍重即
膺賜環遂正持槖以昌斯文
某伏自錦纜西泝小泊龍蟠虎踞之邦肯為老夫
小留遂得秉燭把酒握手縱談追還道山之昨夢
一别七年蜀月楚星各天一方每一矯首遐想故
人此心翩然與大江長逆流而上忽焉歴瞿唐過
灧澦也今者欻有二騎剥啄柴扉手把一封書如
天落雲錦謫仙此句端為我發再拜三讀豈但愈
頭風刮眼膜而已泚筆摧謝未究姟兆之一二云
某把翫書辞驚喜未既忽見赴告先文朝議尊伯
奄棄榮養既乆外除欲弔則已緩不弔則已䟽二
罪當併按也若以地逈人遐為解則後之一罪又
浮於前之二罪矣朋友道絶之誅不敢逃遁敬自
㱕於大府之司敗伏紙惕若　恭審洊膺茅士榮
建牙纛以便鄉就國之寵有過家上冡之榮恭惟
驩慶然有如契丈挾經世之具發掞庭之文政使
小却猶應對紫薇秉金蓮也朝賜環夕引道某也
尚竊遲之
某一昨壬子之秋移病自免雖得章貢以沉綿竟
不能之官自此柴門反闗僵卧環堵四年矣乙夘五
月誤䝉　上恩收召亦以疾免而除命自天誕寘
次對野人僥冒微故人齒牙之餘何以拜此未能
摧謝先辱慶問九頓首以復將命今已後矣
某僣易再拜敬問契家玉眷惟受祉山則諸郎進
學日新恭承逺寄文繡四種便面十本降拜珍投
有萬其感私居無以為報建本誠齋詩八集凢三
千五百餘首聊供擊轅柎缶之一莞需堂記某豈
其人初不敢承又不敢辞牽課數語以塞喜命悚
仄悚仄
　　　荅周監丞
某卧痾空山内黄皮皺右臂痛楚怨於操觚左目
眊昏難於細字親明書問㡬於絶矣無似之名小
踈於凢閣此故之以恭承誨帖墮自天半盥手而
披玩九頓首而朗詠不覺蹶然而起負牆而立凜
然始有生氣濯龍二大字洞心駭目得未曽有仲
將陵霄逸少瘞鶴何必减焉阿戎英妙肯顧児曹
䝉博約之誨厚矣南北二䑓天香國色吞雲夢者
八九顧老圃山蘤何足進焉抒謝不莊惶恐惶恐
　　　荅錢判官(文季)
某屬者桒梓之邦幸甚得一世名勝以冠賓賛山
林野人庇焉以免庸非盛福上印王覲小泊錦㠶
不嫌山石之犖确野徑之詰屈肯臨環堵左顧病
夫剪春韭炊黄粱以留上客不䝉推去而不嗅何
榮如焉何感如焉倥偬别去莫審斾旌之所指恭
承誨帖下逮乃知依劉表嚴武於西山南浦間落
霞孤鶩寂寞乆矣今逢耿介絶俗之標豈無半語
以寵光之獨不我寄何也顯晦殊塗自此逺矣握
手論文豈再作夢願言珍重即看館學之除以重
我國家
　　　荅虞軍使直閣(知能)
某兹蒙遣騎狎至詒書繽其七字之律四言之賛
􁁱斚玉瓚昭兆舒鼎衆多如雨應接不暇二篇酬
謝不能佳也不敢虗耳

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百四終
誠齋集卷第一百五
　　　　　　　廬陵楊　万里　廷秀
　尺牘
　　　荅朱侍講
某伏以夏氣有俶已覺微暑恭惟侍講殿撰契丈
里居燕超天棐夀俊台候動止萬福某昨因劉丞
􁘥記多問洊辱手筆之寵甚尉尊仰之懐王君報
書當爲轉致台諭云未可破戒我道蓋是也王君
豈不觧此契丈既安受之而尚疑某之察否何也
某行天下自謂知我者希知我者其惟亡友欽夫
與契丈乎由今觀之知我者欽夫一人而已一笑
東坡云過客如雲牢閉口是在兵法拈出則贅矣
某請老不獲又不敢促迫歐公所謂恐黎教授以
為輕發也士以進為難不知又有難者吉凶悔吝
聴諸造物亦安能擾擾自若也㑹合無期伹深翹
跂願言珍重以重斯文台眷尊㓜均慶諸郎學士
進學日新児輩䝉先生長者存問列拜謝臆有委
俟命之辱
　　　荅撫州周通判
某頃辱車騎照臨山間此意殊不淺摘園蔬酌老
瓦肯留片子時尤以為感恭惟某官對時仲夏天
棐燕喜台候動止萬福恭審㳙選令日佩服印章
恭惟慶愜某卧病成嬾念念賛賀竟䝉先施牋詞
清鏘字畫遒妍蔵去為榮小啟修慶惟一過目而
覆瓿幸甚願言珍重式竚判璋之徴
某皇恐拜問親庭萬金之書恭惟繫道紹至児曹
荷榮問周悉次第長㓜二子寄徑提封當得修敬
中男百拜起居有里中委願索聞之
　　　與周丞相
某小踈奏記蓋勤報教是懼青天白日長在上在
左右也某比偶作一二閑文字王才臣云已誤徹
鈞聴頗辱楓落吳江之問今録二通呈似非敢享
敝帚之估端欲求成風之斤不勝主臣
　　　慰程監簿
某伏以王春正月雨暘時若恭惟大孝監簿契丈
孝誠動天三神感格孝履支持萬福某伏自壬子
之春奉詔決讞死囚於上饒道出休寕之西郊仰
䝉先丈華學給事篤密事契契丈承志承命逺出
山驛衝泥班荆絶歎誼風永懐意氣至今不忘惟
是老病之餘是歳八月移疾還家人事都廢姓名
不入於脩門書問不至於親舊深交厚契如吾契
丈亦復作踈非意也勢也至若出塵絶俗之標登
峰造極之談則夜夢晝思了了長在目中也兹以
奉弔乃得修敬未占再晤願言俯就䘮禮節抑哀
痛以當門户之重寄
某上饒之役初志以王事不敢一登宅里瞻拜先
丈華學給事謂㱕塗當遂此願既而懲於羊腸之
險拏舟東下遺恨至今恭惟先丈髙文大冊範模
士流舊學耆英蓍蔡昭代謂冝百年如衛武千歳
若廣成以重邦家亦聞上下巖岳步履如飛與客
爭棋申且不寐不知邇日何恙靡已遂至大故聞
赴驚呼一慟欲絶嗟乎天乎世豈復有斯人乎某
以山居僻左聞之也後弔之也緩負我知已言之
忸怩且以老病不得駿奔㑹哭敬遣騎持奠章致
不腆之儀冩一哀之痛伏惟財幸
某皇恐再拜敬問契家台眷㳟惟哀苦同之令弟
判縣朝議附此致慰有廬陵委願細大聞之
　　　荅胡季亨宣教
某頓首再拜疇昔之歳車轍來臨初得識封胡絶
俗之標秉燭夜話不知落月滿屋梁隣雞下五更
也辱書深慰别後一日萬周之思即日春寒未慗
恭惟刺經耕筆此樂無央尊候萬福王眷均慶某
老病日侵自去年七月一日再上納禄之章而諸
公寢不以聞又不敢迫趣恐動不如靜也姑聴之
耳未見願言珍重以湏晩成之寵
　　　荅本路(不迁)運使
某伏以即日首夏清和雨風時叙恭惟都運直閣
年丈英璗又新神天送喜台候動止萬福某老病
摧隤爰自壬子八月移疾自免㱕從金陵深閑荆
扉長徃丘岳不惟自棄於當世不必息交而絶游
而世與我相遺物與我相忘繇是姓名不入於㫦
門書問不至於通貴坐分黄犢之草眠占白鷗之
沙而平生故人致身青雲背負霄漢者亦不復俯
視蜩鳩激活波臣矣過者莫之孰何豈有天上便
星芒寒色正乗北斗之槎臨翼軫之分弭節曽不
崇朝慨然興懐一念首及四海九州之同年閔其
束散薪以煑白石携長鑱以斸黄獨不逺數百里
專走一騎訪問生死使黄冠野服之客手把一封
書如天落雲錦所謂此事今無古或聞也仰惟年
丈一世文儒之擇當今洪支之英乃與朝韲夜檠
之寒士爭螢雪之苦以筆陣掃千人之軍持節把
麾外庸有赫藉第令小緩徳老之鼎鉉亦何必減
從善之簮槖乎天其或者將以幸江右百城之凋
瘵抑以幸短衣掩脛之一老視䕃未徙而日邉除
書細作行矣曷日行部下詔舊治當與父老扶杖
遮見道左抒謝不莊願言珍重
某惶恐進越再拜敬問年家玉婘恭惟尊尊㓜㓜
受祉山則飫賜官壺雨露既㫖且多復侑以玄纁
綺縠有是四端此漢世諸公所以禮髙賢者顧某
不佞何以堪之降拜敬受冷牎凍壁頓作春温矣
感謝情至骨敬賦是詩以復將命者野人不敢請
太史馬走之役
某皇恐有懇賜書之初不應便引惹請謁仰恃年
契愛焉敢爾不自外妻姪分寕主簿廸功郎羅瀛
通經學古文詞俊發早忝科第吏事敏明已䝉定
叟南强帥倉二丈舉以職令之章矣合尖之恩舍
門下而誰望焉亦已書兩考敢望台慈特輟今年
上半年文字以成就之某實並受此薦也
　　　荅李子立知縣送問月䑓詩石刻
某伏拜誨帖之辱又重之以墨刻之貺悪詩拈出
已供觀者之一莞䟦語儗非其倫恐誹有㱕耳摧
謝不莊反仄反仄
　　　荅周丞相
某小踈奏記隆暑翕赫此故之以中男病心氣不
能作春蠶食葉之聲霑丐去冬丹鳯之赦恩以一
試終場年及四十許令詣曹受署叨冐安仁之監
河皆異時化筆䟽而為令之所波及也乍㱕病暍
未克走謝首勤墨妙勞還慶語周諄吾黨小子何
以辱此於相國小凉當令扶服翹材大門之外以
謝恩紀兹未究宣仰惟財幸雷君觸熱可念信如
鈞諭
　　　荅普州李知府
某伏以季夏之月南風之薫恭惟判府大著尊契
丈報政有績祗召還京神天燕喜台候動止萬福
某卧痾山間乗化㱕盡仰故人於青雲之上何從
望見其末光願言盡珍重理遂膺紫薇玉署之拜
以昌斯文某屬披邸報恭審紫泥夜下號召正人
青藜朝馳入覲玉座善類吐氣吾道用光恭惟驩
慶某辱在草木臭味之同尤深松栢茂恱之感未
由面賀而以尺紙伏惟財幸筆槖之除方且拭目
以俟
某昔歳拜辱天落雲錦之書逮今緹衣十襲毎拂
除蛛塵手之而不釋也八千里外再䝉遣一个行
李墜五紙妙帖訪問生死不以霄泥昇沉而兩其
態不老病汨振而白其眼厚禄故人書断絶少陵
之語可悔此事今無古或聞東坡之句可献也感
謝至骨萬此寕有足耶
某目眩觀書手戰執筆平生止携破研一拳亦乆
寄絶交書矣長者尚以故我來徴義槩之記抖擻
病心倒懸枯腸僅得數語以塞命戒謂應覆公家
醤瓿矣來教乃䝉稱賞不置誠不以榮亦祗以媿
也二傳絶妙好辞左拍子長之肩右摩孟堅之塁
陳范而下不論也珠玉在側覺我形穢矣老先生
碣併荷寄似
某皇恐再拜敬問契家玉婘恭惟尊尊㓜㓜函祉
山則老妻児女列拜起居頒貺越羅絲座下拜珍
感蓬莱香十兩聊伴空函匪報也有廬陵委願索
聞之
　　　别趙知府
某以隆暑故小踈奏記齋閣寸心尊徳一飯以之
即辰季夏之月南風之黄恭惟判府提舉太中戒
裝解維川后靜波天棐台候動止萬福台閎玉眷
尊尊㓜㓜受祉山則某卧病山墅殊不聞人間事
一日二日似聞尊公致政太中小爽節宣之冝萬
金之書既至台抱惻惻不遑寕處謁告棄印戴星
駿奔言㱕覲省某癃老幽屏不振之蹟一見荷傾
盖遂得仰依茠藾於獨有之天者三年于兹父子
廩餼始終知遇不以衆人遇之老身義當撰屨疾
走追送牙檣偶以病暍伏枕短氣如縷不能支梧
敬遣大児某遮拜道左悪詩一篇聊冩戀戀銷黯
之情惟一覧而擲之地烈日翕赫逺塗良勩願言
為君親自愛即看詔追遂從　上雍
　　　荅棗陽虞軍使
某伏以即日素秋有俶新凉入郊恭惟知能軍使
中大恩契兄乗邉以整卧鼔滅烽民咏神介台候
動止萬福某老病日侵乗化㱕盡去秋再上乞骸
之章迨今未報亦姑聴之然自壬子至今暗致仕
已七年矣弟未結階耳鄉中去國西門數千里而
遥不遇東西行者相思二字安得至我故人之側
清風朗月未嘗不思玄度也遣騎墜教四六千百
之牋稠沓煩悉何其過勤也自代之舉聊以自見
區區薦藻小小献芹之意而已在故人則亦焉能
為一羽焉能為千鈞哉下問詩之利病知非肝鬲
上之語敬􁍚所見寄大児七字甚寄古如風公十
四字渾成雅健使山谷見之猶應擊節務官二句
乃散文語前軰固有偶出此體者如木之就規矩
然吾曹不可學也其餘或奥澀而不風騷不可不
知妄言惶恐來教至宿草不哭之語令人淚落不
能休山谷云惜無千人力負此萬乗器敬賦是詩
以洩孤憤願言珍重即膺召除
　　　荅全州黄通判
某伏以素秋有俶新凉入郛即日恭惟巖老府判
太中契丈監貳政成為裝王覲神介台候動止萬
福某老病日侵乗化㱕盡行且晤對豫以跫然願
言羅闉必戒丈食有嚴用對越中都官之拜
屬者文度來㱕袖出旱蛟驚蛇之字久未督報而
厮赤又以近誨為賜矣亟拜何靦如焉某兹䝉誤
恩序進諫大夫之秩嘘枯所逮抒謝之皐慶語所
臨祗重其不敏之辜耳陞陟文字仰感領畧長牋
妙絶禮則過之丁藁新詩酷似千巖昔黥布陣似
項羽見者悪之老夫之於此集亦云荷荷睹青邇
止尚面傾倒
台眷尊穉恭惟受祉何數有委敢請千巖集三星
圖荷寄似至感
　　　與蔡定夫侍郎
某伏以素秋有俶新凉入郊恭惟宫使殿撰侍郎
尊契丈殊庭髙簡夫棐忠貞台候動止萬福某老
病日侵乗化㱕盡南北相望侍君子渺無前期願
言金玉不貲之身夏盟斯文棟榦吾國允荅爾瞻
某一從尢旌之東介在山墅置驛斗絶表焉則不
與大夫士還徃裡焉則不能遣長鬚兎尖繭浄之
敬曠不至于几閣乃若山立玉色之標金鍾大鏞
之韻無少選不在耳目中也契丈學古居今持方
入圎故應落落然啟沃之韞經綸之具持此將安
㱕造物不我舍是可終揜而不白乎日邉細作行
之除書予日望之某昔歳七月再上乞骸之章迄
今不報諸公之意則不薄矣出籠之鶴尚縶一足
亦可憐生適候吏軰輅新二千石念此便不可失
急呼児覔紙敬問如何墨淡字傾與無書同又賢
於無書耳
某惶恐再拜敬問契家台眷恭惟尊穉受祉山則
膝上文度今何曹何地抑有在桃李之庭者否老
妻児女列拜起居有里中委囑所願勿它
　　　荅萬安趙(師廻)知縣
某伏以即日凉秋恭惟知縣中大學道愛人民咏
天棐台候動止萬福某老病自免世我相遺誰者
此數過聴誤矣特書先焉再拜循走不敢承也不
敢信也摧謝不莊伏惟財幸
某屬得侍郎彭丈書吃吃談知縣文行之徽懿以
其言想其人定知不凡及辱墜言先之長牋申之
以雜著發書占之金玉相輝韶濩以間蓋吾宋乃
有兩徳麟西京不特一子政顧老朽知之晩耳范
曄所謂子陽井底蛙者果若其言則元愷冝産於
環堵且奭不生於京室也願言自愛逺者大者老
夫假湏臾無死尚親見之
　　　荅余丞相
某伏以沆碭有俶清凉未多即日恭惟判府安撫
大觀文左丞相作填火維分陜一面威徳所憺北
垂以妥王室以寕天棐大忠鈞候動止萬福某老
巳耄及病復日侵縱浪大化之中應盡便盡獨東
海之鼈左足尚縶未得恣意曵尾泥中耳去秋再
上乞骸之章迨今不報諸公美意夫豈不厚然摧
隤之鶴欹側之馬與其留之籞翫孰若縱之水宿
愛之櫪伏孰若放之林栖此外惟有注易一責長
恐一旦溘先朝露使羲文素王折劵已責則此債
無可庚之期今幸止有未濟一卦小凉當卒業則
㝠然長辞亦勿之有悔焉耳矣他無足為知已道
者昇潛異勢居侍無期不勝大願願言愛重此不
訾之身以畢未了之勲業以推轂吾君於五三以
濟登我宋於億萬年㣲我公天下誰望者
某野人之居介在幽谷不假一卒於官以故無使
令而平頭奴子生踈鄙野又不熟於置鯉以故不
能專价以致東閤之敬每東西行者偶與之逢便
不可失則必寄牋奏記眷戀恩紀屢書不一書亦
不記其㡬囬且不自知某繁且瀆也丞相乃屈上
宰之崇髙遣一个之行李賜盈紙之真帖餽百壷
之酒材有用之書筞難致之蜀附至珍之蔗霜森
然盈庭塞破茅屋少陵詩不云虗名毎䝉卿相問
泛愛不捄溝岳辱今兹訪問生死之誼膏潤豐碩
之儀所謂惜不令徳彛見之也感謝不足敬賦唐
律三章章八句别紙以聞焉仰惟丞相手扶黄道
之日身柱大過之棟不動聲色不崇朝措天下於
泰山之安車絪未燠堂印未刓脱屣超然無一分
顧藉心近世社稷之臣於今無兩雖曰心如江水
日向滄洲而后皇注想元老之意海内奠枕于京
之望舍魯何適者惟丞相毋怠
某惶恐頓首再拜進越敬問恩閎大國夫人即日
恭惟尊候萬福東閤郎君林下道藴受祉山則老
婦挺灾㡬為䑓駘所殺史巫紛若醫藥雜進幸而
更生不謂上逹鈞聴曲賜下問至感至感亦同児
女羅拜絪馮之訊大児自别奏記族弟濟翁炎正
遂去作幕下士寵光赫奕闔族榮曜黄倅竟辱列
剡之恩此舉挈之潢汙轉之碧海無疑者莫簡二
簿皆䝉恩顧之深厚愛其人者及屋上之烏某何
以堪之小言詹詹何足以為萬分一之謝云酒材
特荷赫蹏之諭至於印章𣢾識之周宻以防換易
之敝克勤小物至於如許頃蜀士張季長少卿(縯)
寄似洮硯啟封則一柏笏也嘗以詩謝之云如何
緑玉含風面化　青銅溜雨枝至今中都士大夫
傳以為哂與鈞座慮事逺
　　　與權府聶通判
某小踈奏記心徃鈴下僣易有白事友人王子俊
字才臣今日見過云剽聞台坐因見益國近詩渠
桂名其間辱亟稱而褒可者感激望表之知欲求
一望見其末光大願不觸門墻之麾有萬其幸渠
非敢有世俗可憎之求也併祈洞視焉渠於原夫
軰之外詩文超絶云
　　　與楊侍郎
某皇恐小廩一親戚岳之臨湘簿丁廸功(南隱)鄉
里名儒兄弟十人筞第者二人其餘皆薦名而簿
公以特奏得官文學深長吏能精審諸司多知之
者見委之以攝峽之首幕而任守范憲以職令狀舉
之然寒士寡特未有合窣堵波之尖者敢告宗丈
輟一令狀以辱收之一舉手之間便有出千仭岳
之力井渫不食為我心惻舍門下冝無先焉者偶
臂痛不能多畨且懼勤於執事者惟燭照而星臨
之有萬其幸
　　　荅曽知府
某伏以秋氣已末西爽彌髙即日恭惟判府判院
契丈政成王覲神天燕喜台候動止萬福某老病
日侵前塗就窄去歳七月再上乞骸之章諸公特
之至今事未下出籠之鶴尚絆一趾殊可憐耳契
丈中和平易之政穉耋歌舞之矣此行入奏小却
猶當誕寘之含香握蘭之班伹見其上不見其下
也詒我金玉之音得得語離情誼眷眷若不忍胥
逺者使人懐抱作悪者乆如也摧謝不莊願言珍
重即日看日邉除書細作行矣
　　　荅朱侍講
某伏以肅霜既降即日恭惟宫使侍講殿撰契丈
燕居蕭逺天相台候動止萬福某老病日侵秪有
不如不見所超乞骸之請諸公竟不以聞寢而不
報亦姑聴之恐以為只管煎煼也䝉賜報教發於
去冬得於今秋人事大氐然耳不猶愈於十書九
不逹乎昨日劉丞再遞至今年七夕一書乃知春
間嘗小不快中間曽無疑亦相報云足疾良劇不
知五蔵神却不見夢於子雲而乃苦之以樂正子
春之疾方寸不自詭其疲而下移之於者存此楚
昭王之所耻也一笑下問論著脱藁者㡬千萬言
曩者穉駿不曉事作此狡獪去冬因室家梃灾為
䑓駘軰推墮井中欲打併徙居以避之怒移水中
蟹凡此物軰多投畀欎攸矣非徒逃天刑與鬼責
而已契丈當愛我以徳猶欲我欣然踐錦穽乎苦
哉苦哉念書辞冝荅又不敢為弔聞也者而過之
也契丈再㱕五夫遂無車馬喧此某之所賀而來
教乃謂苦於所居窮僻無書可借無人可問疑義
無與析信矣逃虗耐靜之難如此哉未見願言善
保千金軀用奉荅當宁荒野之思
某僣易再拜敬問台婘恭惟尊穉䝉福山則諸郎
仕者居者為誰不及上狀老婦灾疚仰感存問非
義均骨肉何以拜此大児尚待次一年有半中男
調衡州安仁税官小男桂州戸曹皆待次長者來
秋少者四年䝉問故及亦列拜起居有委不外
　　　與福州安撫葉樞便
某伏以即辰維仲之冬清霜晴寒恭惟判府安撫
大資樞使相公表海荒東春仁秋威民咏兵齊三
神扶特鈞候動止萬福相門玉婘受祉山則某身
日益衰病日加侵祗有不如不見所超伏自去歳
七月再上乞骸之章䝉鈞座與諸公間眷眷寵留
未與上聞仰惟美意隆厚豈不永懐然滄江鷗鷺
之野性尚畢命而守堦除也追惟向來學省一時
英俊並游于青霄而直上凌太虚而徑度遂持鈞
樞宅三能者相公一人而已謂冝小俟虚左之拜
止一武之間崇朝之頃而翩然去之髙則髙矣君
子曰胡不福我小人曰胡不穀我相公抑一念到
此乎某皇恐至懇大児長孺之妻兄承直郎澧州
推官永嘉吳(璪)文世其家才敏於政其父公叔與
某一再同官事契甚厚而某假守髙安之日此郎
為户掾極賴其助首以京削薦之某再入道山遂
令長孺娶其女弟異時此郎亦嘗參拜熒座受知
不淺今敢進越控告仰于一書殿京削端倚此増
山嶽之重以求當路則此任改秩沛然矣儻䝉特
輟來年上半年之章以卵翼之所謂變化在喙菢也
小官遣人良難得不虚其行生之成之之恩其輕
重大小冝如之何今帥閫雄盛非閩即蜀而山水
之勝妙天下者必曰三山博約川巖月旦雲煙當
有金聲玉振之句賜也可得而聞夫子之文章以
否霄泥殊塗鵬鷃異翔安得致身於其側再聆登
峰造極之談以豁此欎陶滌此埃壒伏紙跋跋惟
金玉厥躬以棟榦吾國而五三五君再還廟堂永
專國秉不勝大願
　　　荅鄭樞使
某伏以即辰維仲之冬清霜晴寒恭惟觀使大資
樞使相公珍間冠倫沆瀣騎氣三神所䕶鈞候動
止萬福相門王婘受祉山則某伏自六七月之間
長溪士人王應祈奏記帥閫受書謁之隷已徹聞
否左席乆虚天下日徯登庸而邸吏忽以得請祠
庭報善類及斯民非所望於鈞座也某皇恐至懇
大児長孺之妻兄承直郎澧州推官吳璪公叔監
丞之子也文世厥家才敏於政自是今日之人物
某傾假字髙安此郎為户掾甚得其助首以京削
薦之未㡬某再入道山遂令長孺娶其女弟公叔
官南昌參幕時此郎嘗拜下風自此出入門墻深
荷異知敢望鈞慈未忘其先契特輟己未上半年
一書殿之京削以成就之諸司見此必爭收録則
改秩必濟矣公叔有知當為亢杜囬以報不貲之
恩也惟金玉是身即再還廟堂遂專國秉以福斯
世不勝大願
　　　荅周監丞冬
某伏以即日小至將臨清霜載肅恭惟致政提舉
監丞尊契丈獨立萬物之表是叢三神之釐台候
動止萬福某謹再奏記於受書謁之隷且謝委貺
之腆仰惟財幸
某再拜敬問台閎玉婘恭惟尊尊㓜㓜受祉川増
大児進拜䝉飲食教載之寵具能言忠誨煩悉之
狀坡云我児即公児也今真得此於鄉先生矣有
萬其感
　　　荅提舉雷郎中
某伏以小至將臨清霜晴寒即日恭惟提舉郎中
契丈使節又新小憇錦里神介台候動止萬福某
老日益侵病日益加自去歳七月再上乞骸之章
而諸公竟不下其事安得乞我一牧童林間聴横
笛乎易節便地得請可喜然猶小湏未慰湘南父
老扶杖之望何也然老友私心獨喜蓋中男次公
安仁監河之闕正在來秋正得趍事故人如天之
福何以代此東坡與王定國書云我児即公児也
某之於台座亦云好音鼎來訪問生死此古人盛
徳之事多言何謝惟珍重以前追詔
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百五終
誠齋集卷第一百六
　　　　　　　廬陵楊　万里　廷秀
　尺牘
　　　荅贑州彭郎中
某伏以小至將臨清霜寒霽即日恭惟判府郎中
尊契丈朞年報政惠化川流民咏天相台候動止
萬福正婘受祉山則某老日益侵病日益加閑冷
之蹟姓名不敢自逹於通貴之前四方人事皆已
掃影今兹陽復令辰君子道長有如台座心所起
敬亦不克奏記為踐長之賀蓋昇沉異勢其理然
也不謂台慈折節岳牧之尊篤契韋布之舊遣騎
損誨訪問生死鈴齋名酒分餉野夫以暖其長鑱
斸黄獨之寒以勞其散薪煑白石之苦攝衣下拜
黍谷春生中心蔵之多言何謝一衣帶水無從伏
謁金玉是身筆槖就列日夜惟此之禱
　　　荅廬陵劉縣丞
某伏奉誨帖以小春絶品分似野人烹玉塵試春
色心知韻舌知腴第恐春風不慣腐儒湯餅腸耳
一笑占謝不蔇悚仄悚仄
　　　與湖南運使陳郎中
某伏以小春良辰新寒氣肅即日恭惟都運直閣
郎玉節倚天忠誠貫日百城䝉惠三神孚休台候
動止萬福某敬拜手奏記徹姓名于槧人仰惟財
幸
某也愚不肖顧獨有落落心事吐之則誰聽不吐
則不釋開巻闔且想千載若相期兹非退之之詩
乎士或日接滕而不相知或異世而相慕兹非退
之之語乎某之與執事同生於今而謂之異世謂
之千載可乎不可也繄執事以又玄之學不世之
文一戰文闈萬人奪氣有司驚目收異科䇿髙足
偃名藩冠望郎陞延閣持英蕩豈弟于州忠慨于
朝風采于一路厥今談者言當世之名勝必曰陳
公焉某老病之身不中用世棄官八年請老四祀
襏襫乎西疇之煙雨笭箸乎南磵之水月獨不得
與嶽麓之猿鶴橘洲之鷗鷺一望執事之聲光以
某之想慕知退之之想慕想而不見慕而不釋不
於執事乎吐之將於何吐之尺一且下紅藥紫薇
竚公之㱕自此愈逺矣臨風慨然
某皇恐再拜敬問台閎玉眷即日恭惟尊尊㓜㓜
受祉山則有廬陵委願奉教條某皇恐白事中男
承務郎衡州安仁監税務次公筮仕云初百事墻
面孤寒伶俜之跡所望於上官收䘏其尺寸而脱
畧其罪戾睐其始而全其終百穀之仰膏雨厦屋
之幪震風舍執事疇依者
　　　與衡州陸知府
某伏以良月行冬初寒以雨即辰恭惟判府太中
填撫火維巋若天柱民謳豈弟天廸忠嘉台候動
止萬福某謹盻飾不腆之書自徹於涓人謁者之
伍仰惟財幸
某竊嘗洞視今古大夫之家有能擅勲名之埸泝
儒學之源登文章之籙世濟其美嬋嫣相踵有陸
氏若者乎無也若遜扰在吳若機雲在晋若徳明
敬輿在唐皆人中龍也孰謂古有其人而今未有
乎執事英妙之年㧞竒収科玉映潢䑓徳明之儒
學機雲之文章蓋魯國之寳玉大弓黄梅之夜半
衣鉢皆家傳之自得而不問外人者也遜抗敬輿
之勲名天下方有望焉衡山之雲緑淨之波豈真
能苛留者一州之福將均宏之於天下公卿闕而
選所表寵渥徴黄誕寘禁近其不遐矣某也山林
野人已抽手板付丞相矣安得一覿當世之勝流
以一洗其胸中之悁跂乎敬賦草蟲之三章以寄
此心
某皇恐再拜僣越敬問台閎玉婘即日恭惟尊尊
㓜㓜受祉山則廬陵有可效老𣆀之役者唯命是
聴某皇恐白事中男次公筮仕有俶百事墻面今
官衡之安仁監税正隷大府之下邑遂得仰事髙
牙大纛之光塵充太史之牛馬走豈無涓埃收之
䘏之豈無罪戾燾之免之不勝䑛犢之情不敢自
蔽而瀆聞于大君子之聽不勝主臣
　　　荅權桂陽軍斛通判
某伏以良月行冬初寒帶雨即日恭惟權府府判
太中設監最課假守兼官二境宜民三神隤祉台
候動止萬福某敬上記以謝書禮報况一再之辱
未見君子願言珍重立竢春風玉笋之除
某屬者專走家僮修敬樹門之隷人廼承諸䑓遴
賢兼刺鄰府春仁秋威洽于二邦在彼願其為真
在此願其終惠疂是最狀於以上聞外陟使華裡
翔郎署在此行矣某中男次公効官有俶百事墻
面適有天幸得我鄉先生而茠藾焉未趨府庭而
薦口已徹于五馬至於假材官而六之使不徒行
以抵官下不貲之恩盡室永懐東坡與王定國書
云我児即公児也敢一請再請不一請而已也惟
終惠之
　　　與湖南黄提舉
某伏以維孟之冬亦小之春即日恭惟提舉太中
一節星臨百城霜凜民氣嘉樂神天給扶台候動
止萬福某敬齋心奏記司鈆槧者仰惟財幸
某恭聞　皇上顧憂元元逖在湖山之外其欲安
安如在畿甸之内於是疇咨宰臣涓選膚使如西
周皇華之五章如東京臨遣之八人者惟提舉太
中以豫章棟榦之材商瑚周璉之器繁星五緯之
望百千人中褒然舉首仁風先春義氣後秋煢嫠
舞歌姦貪瑟縮何其盛也何其盛也使事有指顧
此耿中丞之一職豈欎欎乆居者雞翹豹尾之間
尚多虗位非執事是待而誰待也某棄官八年請
老四祀孤雲野鶴之與儔桃花流水之為釣仰名
流之芳風瞻使星之末光可思不可忘可望而不
可見寸心耿耿安得傾豁抑許穆夫人之詩不云
乎百爾所思不如我所之引領南雲悃悃𣢾𣢾
某皇恐再拜敬問台閎玉眷即日恭惟尊尊幼幼
受祉無央有廬陵委命戒唯唯某皇恐白事中男
承務郎監安仁縣税務次公筮仕云初百事墻面
今以蚍蜉蟻子之微而仰事動揺山嶽之威是震
是栗敢九頓首以請儻或辱許效其十駕而徧覆
之以二天使得竊五斗以活其孥仁人不報之恩
寒士不貲之福繄門下是怙
　　　與湖南陸提刑
某伏以即辰大冬初寒小春猶燠恭惟提刑太中
出節少府訓夏祥刑百城觀風三神錫羡台候動
止萬福某敢㳟奏記瀆告主書仰惟財幸某竊惟
祥刑使者千古未聞蓋肇自章聖皇帝咸平四年
閏五月始有開封断獄覆奏之詔於是殿中丞李
湘首膺荆湖南路之選聖聖継継此職増重於部
使者之中命曰職司今提刑太中一代人物之英
三朝徳業之望偃藩持節聲光藯然斗柄垂天慶
雲拂日何以尚之結絲而侍禁廷聴履而上星辰
人猶遲之而原隰載驅于彼烝湘將非
聖上欽恤亦如選李湘之意耶使事有指繡衣春
當霄漢立某方賡少陵此詩以賀班公登僊之行
也某老病野人棄官八年請老四載講聞嶽峻川
流之盛名而獨無路以望見其末光一生遺恨孰
弘於此寄聲修好吁已後矣仰惟髙明洞視心曲
云
某皇恐再拜敬問台閎玉婘即日恭惟尊穉䝉福
姟兆有廬陵之役敬請指縱某皇恐白事中男承
務郎監衡州安仁税務次公筮仕云初百事墻面
天假之幸廼遇今日之陸先生傪収孤寒而主後
進如退之所作行難之篇者寛其鞭箠而宥其簡
書使得􁉸於是以餬其口此非人皆有之天此真
我獨有之天也嚮風㱕依有萬其望
　　　安仁涂知縣
某伏以即日良月初寒恭惟判縣中大佳政宜民
自天孚佑台候動止萬福某謹上記下隷伏惟財
幸
某辞奉瑶林瓊樹之輝光歳月湍奔至於照人風
度可思而不可忘者了了在目毣毣在心且晝徃
來于懐也執事之才之卲大其施則宜簉鵷鷺之
行小而却亦合當麾節之寄顧尚淹䘏于鳴琴製
錦之地何也然學道愛人之聲與湘水俱流下轉
上聞自宻縣而超拜何知非福某中男次公筮仕
之始百事墻面廼得事其大夫之賢者豈非幸歟
惟故人髙誼必有以訓其所未能而茠其所不逮
者使得􁉸於是而璧或全舍執事何適矣
　　　送俞憲羊麫
某伏自道塗相傳玉節光華將照臨先人之敝廬
日掃花徑以俟東來之紫氣惟是荒村去城差逺
山厨土銼索然不給於鮮遣人賖市喚婦自饌豈
不夙夜然髙牙虚徐而日昊食乾矣一易再易則
亦如之偵伺之乆倉猝之頃不免效荷蓧之殺雞
盧氏之烝鴨溪毛野蔌此固不足以羞於王公者
不腆乗壺羊腔麫碩敢摯諸行厨惟洞視其禮不
足而敬有餘不　而揮之有萬其幸
　　　荅趙户(彦法)
某伏承遣騎墜教殊慰孤寂四六妙絶切磋彌瑩
後又過前老夫當避路矣可珍可妒兩絶句次之
似非得意之作也他日進一步則自知之加餐飯
長相思玉帝除書定應不遲
　　　荅周丞相
某下稷吹燈發函奉告覺銀鈎炳煥天氣盡白驚
喜絶倒命戒程丈銘詩歡以敬承已留玉當少須
矣辱相國有盡子詩冩來之教春前偶醉餘寱語
憶秦娥小詞云新春早春前十日春㱕了春㱕了
落梅如雪野桃紅小老夫不管春催老只圖爛醉
花前倒花前倒児扶㱕去醒來牎曉仰供仲尼之
莞爾不勝主臣
　　　荅韓提舉華文賀年
某伏以献歳有俶好雪知時即日恭惟某官玉節
倚天霜䑓掃日三神盡䕶台候動止萬福某老病
退休木茹沙眠貧而安病而不疚者部刺史之天
我獨有二也兹焉恭審六條允察千倉既盈威惠
川行鰥寡春熈帝疇顯庸恩錫書賛進直舜典濬
文之閣式増周諏禮樂之華恭惟驩慶自此月昇
金掌春度玉墀某也幸拭目以觀盛事
　　　荅程監簿
某伏以春意澄穆即日恭惟監簿契丈大孝哀疚
深切天相至性孝履支福某卧痾山野庇焉以免
未占良覿願言以禮制情趾美續聞恪遵聖人哀
毁之戒此朋友所望者
某山居苦無端便小踈問訊獨有景行之勤厮赤
剥啄誨帖下逮驚喜不勝命戒先丈閣學銘詩某
受知不淺其何敢辞自視欿然其如固陋恐斐文
不足傳逺耳今月十五日夜拜領行狀明日撰成
又明日刋落其甚繆者又明日脱藁又明日送似
益公求是正併為求題蓋臂痛不能多寫凢四日
乃書丹畢不知襄事之日此之到否蓋行狀逼期
乃至非敢作魯人之皐也如莆田陳丞相葉丞相
皆前期一年送行狀來庶得小從容文字較子細
耳仰惟幸察
　　　荅醴陵錢知縣
某間者闊焉乆不聞問每一動心向風永懐便如
對面語也遣騎墜言驩喜亡量即辰春事過中寒
暄之雜恭惟文季知縣中大契兄學道愛人民咏
天棐台候動止萬福玉婘均慶寄似新詩朗咏三
反五復彂清新於平淡之中蔵古雅於追琢之外
非時世折楊黄華之音也第如俗學多翻變晩軰
論時學等語不宜筆之於書何苦以毒口牙招齒
舌乎毎以此戒朱元晦今復奉諗古來得道人挂
舌屋壁間此真吾師也願言自愛以竢馮招
　　　賀吉水秦宰交割
某伏自牙檣西上紫氣東來日偵先驅令児軰駿
奔廷迓乆之寂然竟辱斾旌屈臨環堵如之何其
感又如之何其媿也違離屬爾尊仰如新即辰春
事過中寒暄相半恭惟美錦初製民詠天棐白候
動止萬福玉婘均慶某恭審涓選令日佩服印章
教條一新穉耋呼舞恭惟驩慶某屬以老病不克
從大夫之後修桒梓之恭專令大児謁賀伏幸台
察
　　　荅新封州譚知府
某頃辱屈使君之千騎臨玉川之數間呼酒嘯歌
秉燭軟語老病之軀頓有生意别去未㡬復増永
懐尺書寵詒殊慰耿耿即辰暮春積雨恭惟明仲
判府太中鄉丈為裝入覲神天送喜台候動止萬
福恭審日邉除書即家而拜下轉中和之政上結
聖明之知不出以南坐致通顯閲禹貢之同載多
甘茂之一官才解二千石之章即佩見大夫之組
恭惟驩慶某伏自壬子棄官丙辰乞骸四年三請
一奉不允之詔一不報今請乃䝉恩増秩一階進
職四等非平時揄揚何以拜此方具辞免職名未
敢摧謝餘惟珍重即立春風玉笋之班
　　　與朱侍講
某伏以四月維夏南風之薫即日恭惟侍講殿撰
尊契丈燕處超然天棐履祥台候動止萬福某老
病日侵祗有不如顧棄官八年乞骸三請待命四
載前月四日乃始䝉恩放牛桃林俾聴横笛惟是
増秩進職踰分絶等方具辞免自非平素借重何
以拜此伏自去秋得一書於曽無疑許既而遇甘
道士徃五夫因之修報不作石頭事否近得城中
親舊書云契丈露章告老而適當新舊尹去來倥
偬之間莫府文書不免魯人之皐遂致相誤且無
疑訪來具談其詳相與太息天下之事固有蹉跌
如此者莫之致而至者命也浮雲去來想能安之
無待於開譬也足疾今年不至良苦否吾曹老矣
能復閲㡬寒暑少年狡獪著書罪過願痛掃除退
之云書於吾何有此外無可相規者餘惟珍重永
綏眉夀
　　　與丞相
某僣敶二詩仰献一莞不敢奏記懼勤報章而山
僮言㱕銜袖彪列蓋天落雲錦之書華星秋月之
字金聲玉振之詞也盈尺之𥿄萬寳是叢肅然盥
手而披文頓覺沉痾之去体銜戢河謝蔵去為榮
仰惟鈞慈下燭悃
　　　與丞相
某移病棄官今已八年三章乞骸四載竢命近䝉
聖恩解縱㱕田而増秩一階進職四䓁控免弗俞
閔免下拜重念某孤陋之蹟奮自諸生效官於中
外者四十六寒暑矣乃今得以保全幸無玷缺不
辱先人之教兹蓋我丞相以天下之大宗師長育
吾黨之小子挈攜造化不遺餘力遂濟登兹感恩
戴仁無以表見敬哦小啟别紙申呈仰惟鈞察
　　　荅周丞相
某疇昔之朝方被控免弗俞之命登時下拜賛書
際晚走兵人奏記并短啟以謝造化之恩當既徹
聞矣今日下稷上介戾止法書賁之雲牋郁紛玉
句鏗戛墨池家傳之故事援據罔遺黄公酒壚之
戯言收拾為雅荷聖恩之非淺入鴻筆而彌榮抒
謝不莊悚感無斁仰惟鈞察
　　　荅周提舉
某疇昔之辰方被控免弗俞之命登時下拜即具
短啟摧謝我乗成老先生蓋引年致為臣之風曠
不見聞於昭代乆矣惟公家伯仲首倡遐舉以媿
貪夫如某之淺陋豈不懐禄耽寵仰慚二大老之
髙節故欣慕踊躍以自附其末光所謂魯無君子
者歟而遣騎詒書華以牋啟英詞絢練逸韻清鏘
至於履危機居憂患與夫杜陶汲賈韓孔歐蘇䓁
語某何人乃敢承此此殆詞人逸筆不能自制輒
借某以裝鋪席者耶緹衣十襲拂除蛛塵永以為
寳耳摧謝不莊主臣主臣
某伏奉别紙諏及花事老圃舊有蘇花四百株丁
巳秋暵枯及其半豈敢望萬象䑓上春光姟兆之
秋毫也耶邢尹不可相見必有能辨之者一笑
　　　荅聶倅
某伏以髙軒偉然一新風月之壯觀蕪詞陋矣不
啻巴渝之俚音既涴翠珉之鑱鐫復㸃華綺之藻
藉賜以墨本覽之頳顔摧謝不莊誦言靡已仰惟
台察
　　　荅張尚書
某伏以即日暑風清微恭惟詳定判部尚書尊契
丈八座穹崇名位兩隆天監孤忠台候動止萬福
某頃嬰清漳之疾偶抛彭澤之米荆扉深閉今已
八年丙辰者稀之齒上章乞骸前後二奏俟命四
載乃今始䝉　聖恩放㱕田里惟是増秩一階進
職四䓁此禮特異控辞弗獲俯僂下拜不勝震懼
自非天上知已吹送之力何以逮此懐感何數自
顧襏襫在躬夫須蓋頭竊自薄陋不敢貢尺書以
謝齋閤不謂屈尊念舊忽拜天落雲錦之書訪問
生死侑之以天雄附子北果之珍餉拜嘉驚喜亟
餽亟拜此事今無古或聞也唐律一首小見謝幅
一覽亦可知别後筆力之退自此吾弗敬子矣荷
雲泥益隔伏謁何階願言珍重即看趾美祖烈邁
跡韋平用光吾道
　　　荅胡季亨
某辞奉談間居諸易乆妙帖下逮長牋偕來明月
連城驟驚滿把落英墜露頓覺囬春某三章乞骸
四載俟命䝉恩從欲謝事㱕田顧摧謝之未能忽
慶語之先辱叙報不恪伏惟財幸
　　　荅臨江王守
某伏以即日維孟之秋殘暑未退恭惟判府太中
尊契丈惠化告成民歌天棐台候動止萬福玉婘
咸慶某老病坐踈安訊而金玉之音紹至矣清江
史君百餘年間豈無一聞人而三孔之文未傳非
闕歟今旁搜放失遂成一書舉一推萬其政無遺
典矣分似召山之副至惠至感野人孤陋不足以
鈎君子之深者然植之以豈弟之根荄而茂之以
平理之枝葉則塗之人異輔頰而同謳唫也賈子
所謂類非俗吏所能為者非歟然某猶竊有恨安
得結軰十數公参錯天下為邦伯使萬物吐氣吾
與少陵蓋異世而同恨也相去尺有咫無從參拜
北眸悁然願言貴珍即膺公卿表選之制大児昧
學仰辱異知盡室榮之又恐立霄漢之日貴人多
忘耳荷荷
　　　荅市舶葉提舉
某伏以維孟之秋殘暑未退即日恭惟景伯提舉
太中僚契文使事整暇有相自天台候動止萬福
某老病日侵自丙辰以後三章乞骸四年竢命邇
者方䝉　聖恩察其懇切放㱕田野而増秩進職
異數優隆控辞弗獲閔免僂受震懼靡寕未皇摧
謝先枉慶緘契丈把麾持節已徧外庸盍㱕春風
玉笋之班以宏其施垂天之翼尚小留滯周南何
也先丞相銘詩屬之益國真今之無價手也甚賀
雅意或欲持江介之節此老夫之福也里諺云老
人如小児得人矜憐而温存之乃其願欲者荷荷
願言珍重以膺新渥
某再拜僣問契家台婘即日恭惟尊尊㓜㓜受祉
山則令似長育計今應就傳從學乆矣想一日千
里也逺餉通異味絶交經歳矣鰾尤耐乆山村客
至便可供一杯也珍感珍感有委不外
　　　荅趙運使
某伏以時雨滌暑老火作仇即日恭惟都運敷文
年丈宫使奉瑄祝釐天廸燕喜台候動止萬福某
入秋感暍遂作瘧疾平生故人黄昏為期彊半舍
去獨此謝謝水䰟與僕作縁雙日暫别隻日必至
殊不爽約今日當見臨危冠焚香方徙倚以俟之
而年丈語離之書如天落雲錦泚手披讀此疾忽
脱然去躰古人草檄可愈頭風僕始不信乃今知
之甚榮甚惠凢今之交其合若萍其散若煙有如
吾年丈之有情若斯者乎無也偉材逹學何必減
不士之里無言之詩着侍臣冠而立玉堦方寸地
自足國之光輝外庸已枉其人矣而又遽聴其去
可爲時歎不爲年丈惜也寓直寳儲上意可占又
有大者乎願毋疾其驅以竢詔追
　　　荅傳尚書
某伏以時雨致爽秋陽作彊恭惟判府華學尚書
尊契丈岳牧詞人民之父母三神隤祉台候動止
萬福某伏自壬子之秋移病免㱕山林野人姓名
不入㫦門書問不至朝貴至於平生知己如台座
者亦復作踈非意也㔟也㣲髙朗洞視其何實非
罪丙辰以還三章乞骸四載俟命邇者始䝉
聖恩察其悃悃放㱕田里而増秩進職異數優優
控免弗俞僂受震虩揆厥所元嘘枯所逮道逺莫
謝而一个行李剥喙荆扉把一封書天落雲錦慶
語玉㓗故情春熈脱畧雲泥相望之懸彌堅金石
素交之誼今人有無此事固不論也求之古人有
是否乎未可知也其榮其荷宜如何也台座人望
在今所謂水之江漢星之斗者廟堂虚位上宜置
諸左下猶舉疑丞而宅之武夷山川似不得苛留
此一朶垂天之雲也願言貴珍以須書賛之汗渙
也
某再拜僣問契家台婘恭惟尊尊㓜㓜受祉山則
大児荷不鄙下問何榮如焉敬拜謝意未敢奏記
不專故也逺餉新茶所謂元豐至今人未識者老
夫是已敢不重拜當自携大瓢走汲溪泉束澗底
之散薪燃折脚之石鼎烹玉塵啜雲乳以享天上
故人之意媿無胸中之書傳但一味攪破菜園耳
荷荷
　　　荅戴在伯知縣
某伏以秋雨進凉即日恭惟知縣朝議僚友學道
受人奉法循理民謳天棐台候動止萬福某敬修
辞以謝先辱伏惟財幸
某沈痼自屏親者掉臂而過踈者白眼以覿惟吾
故人金石不移松栢後凋年歳録續遣騎詒書訪
其生死於黄犢之草中白鷗之沙上彌乆而益堅
不懈而俞劬一何與人異嗜好之酸醎如此哉某
自壬子棄官丙辰請老連牘三請俟命四年近䝉
聖恩放㱕田里惟兹異數優優力控弗俞僂受震
虩皆故人平素吹送之助也佳政宜民下轉上聞
借令未至如卓令之入宅公府小却猶應察亷烏
䑓含香粉署所謂家貧望鄰富也荷荷
某再拜上問契家台婘㑀惟尊穉咸慶賀牋妙絶
乆不聞韶感喜亡斁小啟稱謝却成以瓜報瓊也
寄似紫花术石乳香拜受寳之此正扶老所須者
故人之意厚矣感感
　　　荅余丞相
某伏以即辰風生桂枝露下金莖恭惟觀使大觀
文左丞相珍䑓皐伊平地松僑甽畒愛君江海存
闕三神顯相隤祉彂祥鈞候動止萬福恩閎相婘
尊尊糿㓜純碬山則東閤郎君伯仲直閣叔出季
處皆足慰意某餘生奄奄本之以支離䟽之形骸
申之以遺積瘕之沉痼歳在丙辰幸及未先犬馬
填溝岳之湏臾自列上聞匄㱕田里一奉不可之
詔一䝉諸公間寢其事荅以宦簿之年未至三表
乃荷　聖恩放牛聴笛縱鶴出籠此已徼福不貲
矣而又増秩四品進職四等以榮其㱕而華其老
以鏡湖老監而初豈夢到甘泉法從之綴乎深惟
聖主所以幸老臣者而誰實白發其端乎揆厥所
元不在門下而奚在逺未克謝而濟翁弟於七月
二十三日轉致荅教乃四月某日筆也披讀有衞
武公鄭子真之褒有垂安車筞鳩杖之賀某何人
敢竊仲尼一字之衮乎感恩在心言之淺矣竊審
泰階之光尚寓躔次於賛公之房人以為陋我以
為華所謂無地起樓䑓相公者何處覔庾氷庾氷
正在此一笑親戚吳推(璪)遂䝉若肯少徯敢不他
時備數之諾某敬代吳下拜以謝恩言矣來年既
盡則辛酉上半年文字正渠書考第三之日何晩
之有小児㓜輿入京換授此又我公之恩也令詣
翹材以謝焉此外不勝大願受金玉之身即看衮
繡之㱕濟翁掌故舉族洋溢乎恩波中矣
　　　荅林提㸃
某伏以顥碭過中厖凉彌厲即辰恭惟都大提㸃
寺丞玉節行部使星還次髙厚孚休台候動止萬
福某老病餘生懸車曲肱兩耳掩豆乃不聞知拂
天之斾照臨鄉邦曽不得隨父老扶杖縣令負弩
之後以遮見右轅之清塵不敏之辜雅宜笞罵而
一个行李盈尺錦書惠然飛墮野廬之荆扉慇懃
暄凉訪問生死黄冠草屨之人何以辱此於部使
者攝衣端拜盥手朗誦如獲寳玉大弓舒鼎昭兆
不翅也非有胸無心疇不懐者占詞摧謝萬此寕
足願言愛金玉之身竚筆橐之拜心禱毣毣
　　　與張寺丞
某伏以即日千崖秋髙恭惟功父寺丞詩兄大隐
隱朝自天隤祉台候動止萬福某老病餘生人事
盡廢書問不入帝城平生故人有厚於吾功父者
乎無也亦復作踈可不可也寸心孤徃惟夜夢多
見之耳吾曹抽手板付丞相良一細事某乃四年
三請而後得之士大夫以躋攀分寸而上為難不
知乞身謝事其戞戞乃爾功父所挾者古而所售
者今所賞者稀而所偭者衆十里九山一武再止
想前知其然而怡然不怪也觴豆湖山簫勺風月
優哉游哉聊以卒歳肯遽以此而易彼乎小児幼
輿入京換授敬令一見東坡與王定國書云我児
即公児也惟面命而提耳焉是所望者願言珍重
當有夜誦子虚者
　　　與徽州任知府
某伏以即辰秋光晼晩顥氣髙㓗恭惟判府寺丞
契丈露冕惟新建牙伊煥耄倪呼舞神天成釐台
候動止萬福契家玉婘受祉山則某老病餘生伏
自壬子棄官丙辰乞骸今春乃得巻懐衣冠雜襲
麋鹿惟兹影響昧昧自頃一别每於山間仰故人
於雲漢之表掲日之名日起排霄之步日遐未嘗
不為之喜而不寐也兹審蹔違鵷鷺之行自詭股
肱之郡一麾出守千騎東來恭惟慶愜某不量野
人之踈賤妄有白事同郡名士糾曹戴從政(重熙)
妙齡收科一再試吏其文詞清駃奔逸源流出於
東坡而得其髓長書大篇百千言益出而益無窮
愈讀而愈有味今親逢岷江之文伯而為之東道
主故應坐上一見而察其小異不待外人拈出而
後知其為道側之遺寳也敢望未及下車而即取
一人焉拔其尤特掞一上半年京秩之章以列于
公車則黄金之䑓隗始之舉古人復生何以代此
且薦士本意古者惟其賢而已今則不然不惟其
賢而惟其勢一洗今之俗而返之古不在吾契丈
而誰在也進越之辜不敢自宥敢自㱕於司敗也
黟歙山水之邦異時名公作牧者累累焉某在江
東日嘗一過之使事有指不敢入郛至今遺恨紫
陽諸峯皆與知之今以告訴于史君之天其肯與
我酌尊中之渌問諸峯之神而一笑乎乆不揮塵
縱談下筆云如旋盤之落屑不自覺其煩且瀆也
雲泥相懸眇然無合并之期不勝大願言迺玉是
身以柱吾國家即還從上雍
　　　與韓運使
某皇恐死罪僣有白事頃者一个行李五朶祥雲
照臨之日比其返也因之奏記蓋嘗進越以徽州
録參戴從事(重熈)為滿篋櫝之薦貴人多忘野人
冷書不䝉抵擲以否敢再以請今歳下半年金䑓
京秩之章可得而下拜否竊知髙風卓絶不揺於
熱書而毎喜於冷書是以恃此而無恐不然何罪
之敢逭

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百六終
誠齋集卷第一百七
　　　　　　　廬陵楊　万里　廷秀
　尺牘
　　　答王樞使
某伏自春時張糾之官因之奏記今月十一日臨
江村官持報教以來天落雲錦以驚以喜端冕廟
堂之容坐鎮雅俗之節廪然在人目中也即辰黄
花節過風露清峻恭惟觀使觀文樞使相公甽畮
忠君江湖存闕自天隤祉鈞候動止萬福某老病
餘生待盡環堵自丙辰乞骸露章三請竢命四年
逮今嵗春夏之交始䝉　聖恩察其非矯偽者放
牛縱鶴以遂物性惟是異數過優増秩一階進職
四等控免弗獲僂受震虩揆厥所元微我天上知
己挈携振徳不遺餘力曷濟登兹千江隔而萬山
阻未克抒謝先辱慶語仲尼一字之衮劉公十部
之賢野人拜此栄光赫然下燭蔀屋上衝斗牛矣
未占避席之侍願言愛重即還虗左之位式是万
邦
　　　答朱侍講
某九月十月之交於甘道士曽無疑許連得報教
二書幽憂滿懐風濯雪釋即辰首冬殊温恭惟致
政侍講殿撰尊契文懸車里門天相台候動止萬
福玉婘尊穉均慶某老身幸安隠黄能臺駘軰察
其納禄不官鷺股無可割者不䝉見祟而今嵗秋
熱不照年例特地助祝融為虗坐甑丞炊快快無
柰先之以痁申之以河魚蓋兩月而後已得書云
股肱之疾移及腹心且飬於憑烏皮呻青竹是在
醫法顧不察耳蔵神不曰孰使我飢渇之不恤者
非書乎孰使我劌目鉢心掐擢胃腎者非書耶某
婁陳囊研櫝筆之方而以水投石諗以酷嗜在此
第恨病而力不足耳政使和緩復生能浣此學古
之胸而砭此土炭之嗜耶諏及啓棘賔商之義即
問焉於益公益公報以二説今録在别紙似聞所
著楚辞觧甚竒可得而窺見否献方之未既而又
縱臾之又似李公擇戒東坡勿作詩而反送墨也
一笑願言珍重用永麋夀
　　　與湖南安撫趙郎中
某伏以元煒和平執權司冬即辰恭惟判府安撫
華文郎中制閫雄深連帥崇崛一面攸寄三神所
禧台候動止萬福某敬拜手奏記潭府之中涓仰
惟財幸
某竊惟近時岳牧之繁雄如金陵六朝之故國長
沙定王之古城居上流控形勝其責任均也二邦
大帥異時一二大丞相之閔勞鼎鉉息肩㦸纛者
於是乎居焉其不輕而重明也華文郎中以兩京
政駿之儒先間平之徳望　皇朝不土無言之賢
且文實継一二鉅公之殊轍令修於庭户之間而
人自得於湖山之外作一長城當十萬兵一何韙
哉至於賦詩以叱開衡山之雲命騷以彈壓洞庭
之波此又其陶鑄之土苴云耳紅塵一騎紫橐兩
禁日斯邁月斯征某也尚竊逢之退惟老病之身
已垂車以示子孫矣天不作縁有如執事一世之
名勝如朝陽之光在物久矣而某居覆盆之下乃
不得快睹青天白日之清明兹非命也夫然乗化
㱕盡偶未先朝露之間猶得九頓首徹姓名寫慕
用以聞焉抑持以自賀云
某皇恐再拜敬問台閎玉婘恭惟即日冬寒尊穉
介福川増山委有廬陵之役羕命是荷某皇恐白
事中男承務郎監衡州安仁縣税務次公筮仕云
初百事墻面天假之福得仰事禮樂詩書之元帥
慶雲之惠不别荆棘厦屋之燾必免震凌仲尼不
云乎吾舍魯何適矣惟仁人照臨之
　　　與周丞相賀冬
某皇恐今兹嵗在鶉火之律月旅黄鍾日臨長至
惟　皇上帝萠陽氣長君子是用錫純嘏介眉夀
于我丞相于時賀賔載集夀斚斯舉而下客某也
為賈獨後譚子不至非罪歟不腆春酒有十其塁
敢效野人芹子之誠奉上一觴千嵗之夀仰惟鈞
慈不賜麾去有萬其幸屬者次公辞行之官仰䝉
一再宴集父子迭主致曲示恩又賜之以帥漕薦
禰之書至矣盡矣盡室銜戢抑又聞新作樓觀排
霄拂日如元龍之百尺東坡之十丈皆奄有之一
何壯也㓜輿次公之販皆能言鈞誨云将與某落
之宿昔傳聞豈若身見之何榮也亦既沐浴戒行
李以湏皮冠之蔇迺前月二十有六日疇昔販塗
之疾驟作季頓僵卧月惟恃粥如麴生卧沙薄持
牢九之軰皆絶交矣寸步非杖不履陳三詩云人
言寒士莫作事鬼奪客偷天破碎兹游不遂兹命
也耶呻吟成聲因得唐律三章敬以献焉以佐工
師抗梁之驩以代燕雀臆對之賀以贖病夫衡命
之諐併以聞焉仰惟財幸
　　　答周監丞
某伏以一雪應期三時有望即辰恭惟致政提舉
監丞鄉丈獨立萬象之表髙並兩原之峰春祺鼎
来眉夀川至台候動止萬福某已修献嵗之慶兹
辱行李之臨親染銀鈎鉄畫之法書朗誦玉佩瓊
琚之俊語足華其老亦孔之栄至於餽節之慇懃
粲然為儀之温厚紋魚異品而双止良醖盈尊而
四之右彭蠡而左洞庭忽登琱俎滴真珠而濃琥
珀快吸山杯拜嘉載欣摧謝無斁仰惟台察
　　　與江東韓運使
某幽屏山間與搢紳東西行者略不相遭仰止繁
星之芒寒寸心深切欲寄双魚之白錦其道亡繇
凝神載馳與江水日夜而東下也即辰一雪知時
嵗律遒止恭惟都運華文丈玉節山立霜威風生
天人具依台候動止萬福某老病日侵挂冠得請
上恩優異孤迹販全㣲台座及晉之波曷濟登兹
感極幸極繡衣持斧觀省民風　聖主仁厚之澤
沛然覃于耕枽壠畒之上㷀鰥幽柱之情滃然徹
于黈纊玉藻之下使事有指盍㱕春風玉筝之班
用宏厥施山林野人蓋日望之某皇恐白事頃因
便風嘗進越以徽州録参戴從政(重熙)為篋櫝不
滿之薦恭承台翰報之以今嵗下半年與来嵗上
半年京削皆有前議矣仰測台意蓋已心許而化
筆未及也寒士得此何福如焉乃知貴人多忘閑
人言輕之説未易可以測滄溟之斗升度嵩髙之
尋丈也敢復僣懇欲乞台慈特輟来嵗下半年一
京削以收録之不勝大願某亦嘗薦之於徽守任
又任丈已發來年上半年破白之章矣併祈台察
再三之瀆無所逃刑仰惟矜恕未參拜間願言珍
重即膺賜環之寵
　　　答徐参議
某伏以即辰景迫凋年天欲再雪恭惟致政参議
直閣年丈髙蹈物表獨樂事外天棐名勝台候動
止萬福某老病日侵摧隤已甚所謂秪見有不如
不見有所超者退之此詩似端為儂發也年丈官
簿年齡尚能記憶當未及者稀之數恭聞挂冠神
虎懸車里門無乃太蚤儒榮之堂于青霄而直上
絲綸之誥掲雲漢而下飾斐然之詩何異蟋蜶之
鳴蟲飛之聲授簡所臨不容九頓首而辞避已犯
不韙兹䝉伐石深刻架軸裝潢不曰以玉櫝而衷
燕石以繡叚而藉魚目乎寄似碑本榮不蓋媿也
未占侍見願言珍重以輅加璧裡輪之徴
　　　答胡上舍
某久别得誨帖恍若覿玉樹風前之標何如其喜
也示教程試草卷疾展快覿轉圓石於千仞之溪
不足為其清駛也敬留録本以矜式児軰而販草
巻切幸収至願更楙其耘以㰸其豐即看冠冕多
士之捷親黨與有榮云
　　　答周丞相
某伏以即辰雪後方寒恭惟致政少傳大觀文左
丞相國公潭居府中鈞轉天上春囬維斗星見老
人鈞候動止萬福某漁釣棄物不自意得幸於今
日之公且洒玉字墜琚詞餽節物講歳禮有若均
絪馮之為者整黄冠野服手三盥首九頓而後降
拜敬受焉别占蕪語以謝嘉惠兹復重敶
　　　答斛通判
某屬者児軰之官因之奏記材官戾止墮以錦書
如渇得泉喜可知也即辰欲雪不雪入春未春恭
惟府判太中郷丈釋彼喧煩皈我風月旌旄尚溼
山岳用光天相台候動止萬福玉婘咸慶某老矣
何思何慮獨念児軰未免随牒餬口四方而次公
愚駭未更事懼抵官刑為老杇羞㣲我鄉友知己
深厚託契悃款懤之以慶雲之䕃難乎免矣安得
廣厦千万間少陵是也眼前突兀見此屋次公以
之示及陸文史君書信已敬受亦復作一書謝之
望頥指材官為投達至幸
　　　答贑守張舍人
某伏以嵗事履端春寒方峭即辰恭惟判府右史
舍人尊契丈閫制繁雄威惠洽暢忠賢昭格后帝
孚休台候動止萬福某嵁岩野夫無適俗韻晩綴
千官雲片之末行獨得編交海内之名勝時則有
若舍人丈英峙超詣欲論卓詭瓌詞清鏘見之使
人自失聴之使人忘罷誦之使人驚古作之絶唱
退之所謂惟吾崔君一人者非某心服此言奚為
至於前哉一别十五年髙山仰止之詩夢亦不忘
也某自壬子之秋棄官還山丙辰之夏上章乞骸
四年三請去夏始䝉上恩聴請放鶴出籠縱魚入
海方覺吾身之屬我也契丈赴鎮剰欲候紫氣之
東来遮朱幡而一見既而聞之已望行塵而不及
矣蓋村居阻深去城逾逺故也不謂燒襖未諼綈
袍益篤裂下一封之雲錦倒傾十斛之頷珠快閣
新篇把玩初驚而兵厨名酒未酌先醉不覺頭白
眼暗之再明寒窓凍壁之春温也側聆輿人之誦
露冕曽未朞月而仁行如春威行如秋寓精敏於
裕和而振寛平於峻整儒者之政故應有此類非
俗吏所能為者不在此其將焉在甚盛甚賀某解
褐初學作吏之日嘗充員是邦之民掾崆峒之曉
日貢水之秋風今故無恙乎今得一代之勝流以
為東道主寵光江山湔拂泉石真不孤矣天意欲
雪清旭寒甚炙硯呵手作故人書其始戞戞忽焉
混混也安得再見縱談忘麈尾之落飯送飛鴻而
揮弦以續疇昔之樂耶願言迺王不貲之身式柱
斯文之任即還兩地以均宏之
　　　答周丞相
某下稷恭承訓告降拜披讀驚喜不勝野渡断橋
非冦乎叔訪魏野之便中路破店亦非宰周公㑹
許男之所蓋嘗以聞矣而未䝉頷之今得銀鈎而
後操心不危慰甚幸甚　芍藥枯且盡矣且屬有
叔母之戚亦不敢衘芲以献也新将戾止即圖一
小出岩石之瞻伊邇預以躍如
　　　答徽州知府任寺丞
某伏以即辰春服既成既暄既穆恭惟判府寺丞
尊契文惠化允洽民咏其仁天棐其忠台候動止
萬福某老病侵加乗化皈盡無秋豪可對天上故
人談者侍側渺無前期不勝大願言迺玉是身式
柱斯文延竚且且上雍之從
某伏自頃来千騎居頭之初寄牋南風以寫欎胸
之思以慶人生之貴辱報之之寵問之之多上談
宿昔論詩之驩下及生死一訪之盟何如其懌又
何如其感也樂職宣布亦既許日撫字勞心乎易
近民類非俗吏所能為者下轉上聞故當不少矣
表選之好音應有隕自天矣野人聞之獨後何也
戒命先正文集序引命代文将要必得無價手如
夢得乃可序栁文如東坡乃可序欧集不應下屬
之某也抑菅蒯代匱漿飯承之乎欲承命授簡則
不揜靦面欲再拜避席則有負交情牽牽下筆以
塞下教之辱别紙呈似
某皇恐晉越再拜敬問契家台婘即日春熈恭惟
尊尊㓜㓜受祉山則頒貺蠲紙筆墨皆書囿絶品
下拜敬賦山谷去騷畫虎之篇以謝嘉惠云某頃
者僣以鄉友戴糾(重熙)薦諸篋櫝不滿之處仰辱
大人不以為疑未及下車而論薦之以京秩奏豈
戴君受此恩實某受此恩不翅也
　　　答棗陽虞軍使
某老病僵卧瓜牛廬中灧澦之波久矣沉鱗雪山
之風亦不到面懐我故人於千遮萬隔之外豈不
欲寄一字寫九囬厥路何繇子淵之便了朝来剥
啄荆扉蹈破苔徑三書朋至七字偕来披讀醒心
清骨奚翅痊頭風也即辰暮春暄淑恭惟知能軍
使提宫直閣恩契丈金湯一障華裔敉寕民詠天
迪台候動止萬福命戎益公書專僕登時馳達令
待報也李江州無半面已轉于俞漕一書或檄亦
以書繳来教及事目付便介持徃漕司投之又未
知俞丈肯從欲否便介必能言其詳也先雍國先
生銘詩秪俟行狀至止即為落筆未見願言珍重
即協必復其始之祥
　　　答韓運使
某伏以即日四月維夏氣猶清和恭惟都運徽猷
丈流馬勲崇擊隼威肅民二其天神百其相台候
動止萬福某黄帽青鞋乗化㱕盡瑶林瓊樹清䕃
焉依空有隔千里共明月之寄懐豈若開青雲睹
白雉之為快上言加餐飯下言長相思使事有指
逐㱕帝所以從上雍惟日望之
某疇昔之夜青燈作花破牎既晨乾鵲饒舌私自
驚怪一寒如此槁木冷灰誰復以春風淑之以束
緼㸐之者竊咲未既而江東之雲墮我林磴秦淮
之月入我懐袖矣字字烟霏而霧結語語金㫪而
玉應此其為賜固已百結緑而千懸黎矣而况蛺
蝶之羅水紋之縠雲機之紗以換其獨速之短蓑
五臺之花魚　之鯊東海之碧鱗以洗其藜莧之
枯腸乎九頓首以謝嘉惠猿鶴亦為之呼舞泉石
亦為之焜燿也餞行之章蕪拙可供一莞乃䝉蒼
石深刻濃墨塗澤花綺縁飾覽之駭歎悚懼媿汗
永詒作者之嗤点耳
　　　又
某毣毣之謝謹列他槧兹不累繭恭審都運徽猷
筞冰解漕下之勲膺日邊除書之寵裕陵聖作星
翻漢囬徽閣華榱雲興霞蔚自非名勝莫寓直廬
綬紫魚金蕃賜亟拜恭惟慶愜某聞之也後賀已
云遲惟兹孤懐戴欣靡已戴糾書兩辱賜報殊為
執事之勤薦紙有限求者何究亦安能周及也戴
君荷称奬感已不淺
　　　答建昌陳知府
某伏以即辰玄扈有鳴赤煒於赫恭惟判府太中
外庸告成為裝入覲天人送喜台候動止萬福某
老身幽屏何從得一望見玉山瓊樹之餘映願省
厥綑馮對越旅扆敬賦卿月昇金掌之詩以竢厦
成之賀
某洊辱遣騎墜賜誨函折屐走趨盥手披讀情誼
獨至感至感喜不勝惟兹良牧刻印昭代大樂之
書發金鐀石室之秘以備陳農之旁搜而荅賔牟
之大問顧下取於哇俚之蕪詞以簉諸篇末不曰
以褧薦錦以韋先璧乎頒以墨本不覺汗浹背也
摧謝不莊仰惟財幸
　　　答贑州張舍人
某伏以即辰南風之薫時雨既降恭惟判府右史
舍人尊契文五月報政千里生春風謡式和幬載
咸若台候動止萬福某老病餘生自放於山顛水
涯之外麋鹿之與處鴎鷺之與渚逄者不識過者
不問而我天上故人獨囬朝陽之暉掲五緯之芒
毎委照衰朽於覆盆蔀屋之下親戚李簿之販道
暄涼問無恙外手把一封書如天落雲錦也正冠
九頓首盥手三復圭退之所謂驪日寒光之映骨
子厚所謂垂露清風之入懐一日而兩得之其栄
且感宜如何也諏及易書此意尤厚蓋耄者無営
癃者無俚則聊復呻槁簡繙蠧篋且以永日且以
遣心而已尚不足為京房焦贛之奴婢而况王輔
嗣之精微程伊川之至到亦何能窺其藩而闖其
户哉八八之卦亦未終篇未經竄定何急於出而
徼於傳也太史公死之日是非乃定伊川先生易
傳已成而身前尚未出也而况於某乎晦菴先生
亦嘗問及嘗以家人一卦呈之今亦呈似一本也
苦李何必多啖啖其一恐咀之未竟而擲棄道旁
矣李簿云張先生詩傳已脱藁成書矣黿鼎之側
儻可染子公之指乎某皇恐僣禀陳幹(章)絶識偉
器文學卓越未冠擢第藉甚厥聲數年前為尉安
福貧則到骨而益廉去已久而見思然孤寒無媒
蹉跎二十年矣今幸遭一代之正人莊士儒宗文
師一顧賞音便價十倍敢以薦諸篋櫝未滿之処
望特輟今嵗上半年一京削以為之破白先生一
唱群賢畢和矣知眷是恃故敢於言獨冷無挾故
可以言仰惟財幸李簿荷國士之遇非但廣厦之
庇而已一衣帶水未有望見玉山瓊樹之期願言
省厥絪馮式如金玉即還上雍之從以主吾道之
夏盟
　　　與隆興府張尚書
某伏以即辰仲夏之月南風之薰恭惟判府安撫
華學尚書帥閫繁雄徳威洽暢芒寒翼軫氣淑湖
山三神致祥台候動止萬福某漁釣一岳麋鹿同
群何幸䝉茠於仲尼覆燾之天獨恨未拜於韋伯
星辰之履不勝大願願言式玉啓處愛若䕶之即
宅鈞樞用宏其施
某深惟大江以南督府犬牙而洪都雄峙不作第
二唐屬之帝子中興之初屬之大丞相李公不以
其上流一都㑹故耶時則有若華學尚書厥今髙
文絶學之英本朝鉅人長徳之首瑞一世而福天
下粹乎如不鷙之鳯不觸之麟未嘗朋一善人而
善人怙焉未嘗仇一匪人而匪人懼焉是非有不
私之仁不栗之嚴裡充而表自孚心化而目不運
如古之所謂徳人者曷濟登兹　皇上因其勇退
之不可留而屬之以上流其不輕而重也昭昭矣
而某也不意老退之身乃得受一㕓為氓何如其
喜也然父老扶杖而徃觀児童騎竹而驩迎某獨
不得從其後又何如其恨泚筆奏記蓋前以為一
路賀而後以致一己之私云仰惟財幸
某皇恐頓首再拜僣問容駟之門潭居之府徳星
之聚蘭玉之婘尊尊㓜㓜即日清暑恭惟善祥叢
委山則川増某皇恐輙及其私大児長孺愚騃無
似徼邑南昌適有天幸遭㦸纛肇建之日首得拄
笏拜庭以趨走仰事五雲三台之末光敢乞廣厦
千萬間之大庇不勝懇切之至某塵忝正出令兄
安國舍人牓末亦嘗婁参拜䝉顧眄則此児亦或
者猶在門䦨子姪之後塵乎及此則僣矣惟夫子
忠恕焉
　　　與隆興府趙参議
某伏以即辰昌􁄠踰節安榴薦芳恭惟参議提刑
少監先生髙議帥閫嘉謀師律后釋憂顧天棐忠
賢台候動止萬福某老病餘生乗化㱕盡慶雲在
上覆露焉依侍側云隃嚮風孤徃願言綏厥泰宇
式如玉金即隨鋒車逐踐台斗
某伏自發軵江介嵗在六身嘗走兵人奏記起敬
来年云秋移病上印自此棄官九載請老三章不
惟衣冠束之髙閣而已櫝研囊筆不記吾誰姓名
羞達於部家書問諱浼於親旧藉弟令不自羞諱
彼獨不汝羞汝諱乎乃至於一字亦踈於先生知
己至深至厚者之門此故之以栁子所謂非意也
㔟也繄我先生妙於詩文何必減於介軒峻於徳
望何必減於大資裕於才識何必減於起部然芒
寒色正實大聲閎磊磊在宇宙間者五六十年顧
乃與其一同其蹇而不與其兩同其亨信矣吾道
之艱於逢而善類之永於喟也自令子户掾之来
毎見必得聞靜作暄涼之詳先是羞諱之戒可以
破矣又作延之役老病故也令子下筆其布陣甚
似項羽吏道殊精敏而㓗已直道玉立竹裂所謂
生子當如仲謀者歟敢以為老先生賀矣
某皇恐再拜敬問師門台婘恭惟即日清暑尊穉
咸慶有里中委纎悉唯命某皇恐賤懇大児長孺
受知不淺今學為邑於南昌正依仲尼無不覆燾
之天百爾誨之庇之所謂我児即公児也故知不
謁而獲然申申而謁焉仰惟財幸
　　　與運使俞大卿
某伏以即辰玄扈載鳴赤煒有赫恭惟交代都運
華文大卿尊契丈璗節光華氷漕肅給百吏霜凜
萬家春生三神備釐台候動止萬福契門蘭玉之
婘尊尊㓜㓜受祉山則某伏自春半衝雨江于遮
見錦纜牙檣之下風得一瞻青天白日之清明滿
聴登峰造極之談咏盈襟埃垢泠然一空所謂江
漢以濯之秋陽以暴之者歟既而又䝉書禮舉公
讌之盛儀委折爼之腆賜魯之百牢鄭之九献何
以尚此野人降拜何如其榮又何如其感也某抑
嘗進越以吉學金廣文為進於門下不崇朝而提
舉之京削如從天落有請必從有謁必獲何如其
感又何如其媿也交代丈數月之間栄兼三組任
不重而事不亦叢乎而若漕若帥若憲之政挈領
而裘順舉一而萬從㣲開物成務之鉅材聴逺燭
幽之絶識泛應曲當之敏手曷濟登兹甚盛甚服
然再離鴛行将十霜矣把江海之一麾駕原隰之
四牡外庸有續使事有指勤亦頻矣嵗亦淹矣細
晝夜下甘泉朝陟弘尚竊遲之也新帥既至文書
少省而祥刑尚虗位未能不小勞否某皇恐小稟
大児長孺無能不才輙學為邑不寜唯犯五不韙
而已今兹之官如天之福乃得充下走而執鞭為
先驅而負弩仰戴於仲尼覆燾之天宻溉於叔度
澄清之陂東坡云我児即公児也敢以託翁皈之
無私可乎教之誨之俾知為政之方填之撫之㑭
免凌雨之虞吾舍魯何適矣言之煩瀆而不自知
也皇恐皇恐未占侍側願言省厥絪馮式如金玉
即從上雍用光吾儒
　　　荅太常虞少卿
某伏以即辰仲夏之月南風之薫恭惟判寺奉常
少卿尊契丈玉立頌臺刺經作制聞樂知徳天棐
忠賢台候動止萬福某老病餘生乗化㱕盡仰天
上故人於非烟倒景之表自視蚊雷隱汙渠醯雞
處甕天何敢望分天章而織雲錦者小児来販袖
出華星秋月之書玉聫金句之軸藥物楮穎之贈
若将䘏睦婣而禮髙年之為者愆邁之人何以得
此於夫子通貴之門也九頓首而三販依其何感
如之東坡云君如大江日千里我如此水千山底
邈無瞻髙明聴清越之期願省厥絪馮式如金玉
用對于掌制進讀之拜
某頃寄奉懐之唐律情之所至而形為聲畫者正
如苑栁嘒嘒之蜩草根喓喓之蟲耳若繩之以敲
金擊石雲和孤竹之大音則陋且麽矣賡句下逮
所謂突過黄初壓倒元白不啻也囬視倡者徒有
或百步而後止耳至於近作一軸如槿花朝暮相
催君莫問一邊零落一邊開如乍開乍闔月穿雲
如猶有旧時双照淚而今不忍十分圓如木犀天
上移來和月種如年來只有賀人書如問大鈞縱
然不得文章力也向連山去作州如夜永只憐灯
是伴秋涼最許簟先知數盡更籌窓送曙起來贏
得鬢成絲如九日年來只有身究健莫把茱茰浪
自愁如篷底吟哦詩有味胸中磊隗酒無驩故人
莫枉綈袍意范叔猶能忍一寒如燭短怕更長如
虜使方将接踵至淮民未有息肩期如虎皮皮在
有餘威如滿懐氷雪中秋月過眼鸎花上苑春如
一别十年難再逢至莫為元規扇障風此又珠中
之徑寸玉中之連城也和林正父八句皆竒此尤
難者難者所謂夫子奔軼絶塵而囬瞠若乎其後
矣侯喜曰弟子伏矣
某皇恐頓首再拜敬問契家蘭玉之婘即日清暑
恭惟尊尊㓜㓜隤祉山則有廬陵委願奉教小児
㓜輿進拜既辱先生長者與其進又辱盛禮燕集
誨言周諄褒字蒨絢闔宗榮感喋喋何足以謝姟
兆之一二
　　　再答虞少卿
某已端拜天落雲錦之書亦既顓顓奏記以謝嘉
惠矣而别紙之誨又特達以先國太羙櫝窀窀之
銘詩詭之於愚懵不能文者羕命恍駭懔莫敢當
竊惟聖主在上文治煟然慶霄所覆万物五色一
時儒宗文師老於文學者麟儀鳯師金㫪球鳴如
司馬班范如舒向卿雲如韓之日光玉㓗如桞之
芒寒色正如本朝之欧蘇曽王者磊磊相望契丈
渡銀漢歴咸池而不酌顧乃過潢汙潦牛蹄眢井
而㪺焉何也契愛不淺命戒甚栄又不容趨風以
避掩耳而走閔免授簡以塞盛意敬書丹封以呈
似悚仄悚仄
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百七終
誠齋集卷第一百八
　　　　　　　廬陵楊　万里　廷秀
　尺牘
　　　謝俞漕舉南昌大児陞陟
某近十三日燈下大喜走筆以致命召之賀當已
上逹適得大児書報仰䝉台慈矜則寒士特賜剡
奏舉以陞陟劉安登仙雞犬隨之而上天狄公為
相桃李皆出於其門方當知己大用之初首在華
端膚寸之下此舉殊絶一路聳觀仰惟異恩盡室
懐感喋喋何足以謝少見萬分之一耳
　　　答新澧倅胡判院
某伏以即辰春夏之交暄涼之雜恭惟季觧府判
判院鄉丈浮家赴鎮前茅追蓐片雲催詩川后静
波天相台候動止萬福某恭審上穉圭水衡都内
之印寫定國竹西烏絲之幅洞庭木葉澧浦玉佩
寂寥千載復得今代之屈宋衣天孫之錦裳提詩
人之椽筆以主斯文之夏盟何其盛也沅芷澧蘭
端可賀矣幻輿如天之福遂得走趨服事於清塵
之下風訓之澹菴續弦之膠庇之以仲尼上律之
天不於門下而望更於誰而望也慶牋未淮墨妙
先之摧謝無多語上言加餐飯下言長相思無疾
其驅天子有詔
某皇恐再拜敬問金玉之堂芝蘭之庭即日恭惟
尊尊㓜㓜受祉山則某老病不中使令然取履結
韈尚堪承命児曹皆辱栄問至感
　　　答本路張提舉
某伏以即辱春夏更端寒燠挑戰恭惟提舉郎中
繡衣立漢玉節倚天秋霜百城春雨萬物三神隤
祉台候動止萬福某納禄為甿逺跡荒野二天覆
幬四体不勤此賜誰出可諼其感拂日之斾曷月
行部當與山農披獨速戴夫湏九頓首于星軺之
清塵将命者還奏記摧謝願言迺玉厥躬以柱吾
道即從上雍云
某惶恐再拜晋越敬問潭府之居徳星之聚即日
恭惟尊尊㓜㓜善祥山則純嘏川増某卧痾餘生
固不足備牛馬走或者執晏子之鞭取黄石之履
猶足代匱否
　　　又一幅
某惶恐敢因賜書之寵光輙致䑛犢之賦懇大児
長孺過不自量其不才冐昧學製南昌之岩邑行
且一考適有天幸乃獲走趨服事于使星之末光
敢望台慈懤之以仲尼上律之天庇之以子美万
間之厦俾得展尺寸以竭其力竊斗升以活其孥
訓迪其不逮而全度之有終不勝寒士祈恩望賜
之至
　　　答成州李知府
某伏以即辰春夏之交寒暄之雜恭惟判府太中
鄉丈身作長城隠若敵國邊圉大競天人具依台
候動止萬福某齋荘奏記以謝先辱未見願言貴
珍大業即還禁近某辞奉玉立十五其霜蜀月楚
星萬里同晷一封雲錦西風吹來披讀三周驩慰
亡量恭承命戒委以先太中掩幽之刻老病學落
其曷敢當司馬大夫之簡介弟得得逺臨以兄之
命命下走辞之可乎抑文債如山撥之不開願小
紓期㑹儻擬作章就當得敬􁘥惟原省焉
　　　與本路運使權大卿
某伏以即辰首夏清和南風薫阜恭惟都運徽猷
大卿尊契丈外臺倚天使華掃日春雨萬物秋霜
百城三神儲祥台候動止万物某自顧黄冠野服
之微仰瞻繡衣霄漢之貴楚星蜀月各天一方雖
欲寄牋書成無鴈今焉東皈乃獲奏記何喜如之
未見君子願言珍重即登甘泉法從之綴
某恭審膺受玺書肅将氷漕錦江玉塁囬岷峨曉
日之旗雲棟雨簾煥枽梓畫衣之繡過家邇止即
拜栄如恭惟都運徽猷大卿嗣中興佐命之英為
昭代典刑之老郎星卿月徧春風玉筝之班使傳
仙槎犯北斗銀河之浪乃底可績式遄其皈即陪
紫禁之鶯花宻綴彤庭之筆橐某十年不見千里
相思獨有二天晚託故人之覆燾憑将尺素小攄
慶語之慇懃仰惟台察
某惶恐再拜敬問台閎玉婘即日恭惟尊尊㓜㓜
受祉川増某惶恐賤懇大児長孺不量愚騃試邑
南昌遂獲宻依使星之末光俯充臺治之下走敢
望御以柔轡寛其疲駑幬之以仲尼上律之天庇
之以子美萬間之厦俾得効尺寸以展其力竊斗
升以活其孥始終保全不勝寒士幸願
　　　答隆興府王倅
某伏以即辰震治將夏暄涼方戰恭惟府判太中
同寅帥閫分月湖山天迪仁賢台候動止萬福某
敬澣濯衣冠上記連敖仰謝于相先伏惟原省
某山林野夫分牘草眠鴎沙影響不逹于市朝姓
名不至于通貴顧獨聞督府之貳有君子焉盛名
與五緯争光雅徳與三江同流而未得一識私竊
恨之敢謂逹官貴人乃折節以下草野雲錦一封
自天而落意氣燠休勞苦劬愉又投贈之以先正
木抄亀跌之碑盥手漱石三讀九歎仰覿前軰立
朝伏蒲之大節卓詭切至之忠言僕雖老矣猶得
師也何福如焉摧謝之心尚姟萬於此紙上之云
云者喙訥於心筆又訥於喙爾
某惶恐九頓首以敬問盧家白玉之堂楚天緑荷
之屋徳星之聚飛仙之婘即日恭惟尊尊幻幻受
祉山則某老病無能為役然豈無取履結韈之可
執者傾耳以竢也某惶恐有懇大児長孺適有天
幸乃得充下走于大府託䕃映于慶雲教載之全度
之舍魯何適焉
　　　答周監丞
某伏以即辰老紅駐春衆緑生夏恭惟致政提舉
監丞尊契丈台座老子之龍簸弄明月仲尼之鳯
頡頏飛霞堪輿篤棐川岳盡䕶台候動止萬福爰
暨金玉之堂芝蘭之庭安期羡門之集受祉山則
某一生强項小信禨祥而疇昔夜者玉蟲作花如
太華之蓮昒爽清旭乾鵲饒舌如魏人之譟家人
子軰咸曰是必有異僕固盧胡而心誹之也言未
既而韋公五朶之雲謫仙一封之錦自天而落矣
隻染双摛莫非寸裁金而双截璐也意者乗成先
生撑腸以東壁西崑之蔵滌筆於氷鴎雪椀之泓
而然耶不然何其一字不似人間來也若其期汗
漫於九垓之上御風徃反或命巾車于青原之雲
或掉孤舟于白沙之烟其出也導乎前者維有白
鴎和其哦者維有黄鸝僕亦不得而追也其皈也
夾其輈者維有荷芰候于門者維有楊栁僕亦不
得而随也其人亦不得而追随則其書顧不可襲
而寳乎昔嵗冬年之約蓋出於仲尼相君不敢以
聞耳僕焉敢作意起事乎且此世俗之苛禮也非
吾人之内心也尺素労苦固所願得而望賜者所
約豈為我軰之情話恩書也哉鳯毛仇香似聞捧
撽覲省即有膝上文度之喜可羨可妬某三雛偕
出而王陳二倩夫婦皆挾床坐膝者來皈相伴甘
受其聒不落莫也辱多問故及願言永綏眉夀
聖主三王乞言之益七十二鑚勿猒勿倦勿靳
　　　答提舉雷郎中
某伏以即辰離治肇修清暑云穉恭惟提舉郎中
尊契丈身兼三官名齊十賢逺甿如幾鯨波如砥
自天祐之神介聴之台候動止萬福某來日無多
前塗就窄羅雀之門亦無雀可羅矣軍将打門蓬
首出問乃吾天上故人飛墮雲錦之書訪問生死
之語詞温如春意厚如親至於清酒百壺花羅八
兩東坡江瑶之品蔚宗室重之妙紛委甲至殆将
塞破野人茅棟矣酒錢與鄭衣著遺白數百年無
此事矣古風蕭蕭公獨追還士俗所関與時髙下
豈細也哉顧老病之人無以堪之耳言之多多亦
祗以贅頗聞莫徭小蠢隨即殄殱頗勤指縱否大
児數來迎侍張帥亦一遣泛宅初欲一徃竟未能
也東湖西山招王勃喚山谷尚不要徐洪郡要病
翁耶荷荷未見願言珍重即還雞翹豹尾之間以
昌斯文
　　　荅彭澤王縣尉
某恭承千里寄聲示誨文編讀至潜玉述宣子誅
詞氣沛然如銀河倒挂孰能禦之進而未憗老夫
當避路矣王亜夫有子可賀也已二境詩呈似一
咲
　　　答黄宰
某䝉命戒新學記書丹夫以賢令君之盛舉鄉丞
相之古文而某乃得挂名經端縱不我命猶将求
旃矧有命乎示及方目卷子即當落筆
　　　與江陵范侍郎
某㑀以即辰離治厥初清暑猶穉恭惟判府安撫
閣學侍郎尊契丈卧䕶北門身作長城威惠交如
天人咸若台候動止萬福某老病日侵僵卧待盡
眇然未有參拜之期不勝大願願言式玉厥躬以
棟吾道即間兩社均宏四海
某一昨台座持祥刑之節於湘江某服輓輅之役
於建業大児長孺每得從載後車於淡岩浯溪之
上是時嘗一奏記未㡬相如諭蜀晝繡錦里而野
人則解組懸車皈耕岩石之下楚星巴月相望万
里公之便了我之奉壹皆隔其蹟矣然雪山倚空
而照人伶俜之影無一日不在光映之中也契丈
正學懿文何必減當家之玉堂鳯池孤忠壮節何
必減宗人之文正忠宣人物無不及而名位有未
稱僕寕勿言言之生癭姑置姑置每懐館中之樂
公之珠乗自史院而東出僕之柴車自提舉㕔而
西入相顧交揖竚立小語今如在天上而况賞梅
石渠登髙風篁也乎僕亦勿言言之断腸
某惶恐再拜進越敬問台座自揚祖荆浮家移鎮
嫂氏淑人一行尊穉能勿労勩即日恭惟䝉福山
則令似直閣今㡬人先是未塗柴麝之時每動乃
翁之念今有子万事足矣老妻児女列拜起居有
廬陵委否某惶恐賤懇第三男㓜輿不量穉騃初
習為吏充員澧州慈利縣監税故人作尹眼為青
之句願賦山谷是詩也又有至懇長孺之妻兄承
直郎澧州推官吴璪文詞炳蔚敏明廉已仁民足
周世用某淳熙己酉假守筠陽之日渠為户掾極
頼其助是時未作親也首以京狀薦之今又有余
丞相顧守二章矣唐憲亦許以職司之章舉之獨
合夫未有畔舉敢告契丈帥司特輟今年下半年
一京削以成就之不啻某受此厖鴻之恩至懇至
禱
　　　答湖北唐憲
某奏記節下三致志焉伏勤誨答訪問生死情文
絢練栄感万斯㓜輿初習為吏便䝉天上故人招
爲入幕之賔脱之潢汗轉之清波使某與老妻聞
之感激不寐也吳推文字極費區處死罪䝉許來
嵗京削至感至感聞家塾一新義學多士朋來敬
􁘥一古詩以詠歌盛事惟一咲而棄置之
　　　與澧州趙守
某惶恐敬致賤懇推官吴承直璪大児之妻兄也
文詞炳蔚才識敏明亷已勤民足優世用某淳熙
己酉假守筠陽渠爲户掾極得其助是時尚未作
親也首以京削薦之今又有余丞相顧守二章唐
憲亦許以職司之章所大缺者合尖之舉也適有
天幸乃獲趨事㦸纛之末光敢望台慈特輟上半
年一京削以成就之似聞幕下賔賛多初官未用
得文字計亦無争者惟台座一濓薦墨則五章之
恩併㱕門下不然則九仞虧一簣矣其利害輕重
大小仁人必動心焉
　　　答吳節推
䝉諭趙澧州書今上納如看訖却緘蠟而投之范
帥亦有一書㓜輿託芘并求尊親京削令㓜輿録
呈也唐憲囬書封去某又再懇之矣陳漕無半面
不曽通書亦不曽作㓜輿託芘之書彼此無情分
豈可于求談何容易不惜取辱伹無益耳餉脯醘
果實至感
　　　荅吉州趙倅
某恭聞緫司盡蠲糴事此蓋通守仁賢深軫民瘼
誠心所格金石為動某何力之有重勤謝幅何敢
當也叙報不莊惶恐惶恐
　　　荅江東耿運使
某伏以即辰祝融仲月昌歜佳辰恭惟都運大監
殿撰尊契丈玉節払天氷漕流地百吏秋廩一路
春生髙厚給扶台候動止萬福某老病日侵少安
田里皆天上故人五緯之芒九河之潤所照映而
滲濂者敢忘所元未占参拜願言保合大和對揚
休命即侍甘泉用光吾道
某頃者台座自陜以東召公主之適小児入京因
之奏記仰勒報教㷀然餘生介在村落如坐井底
乃不知不知有諼堂之威不獲修生芻之弔今奉
尺素赴告始聞焉欲唁則後矣所謂既除䘮而後
越人來弔者耶死罪死罪台座經世之材冠出漢
廷諸老之右郎星卿月使節州麾顕庸嘉績簡在
上心久矣寄徑簮橐鈞樞端不作難此海内所仰
目也五年之間再臨旧部孰不有下喬本之歎尺
一式遄可倚而竢某挂冠林下死灰不㸐朽株不
芽過者掉臂而契丈不逺千里詒書寄聲訪其生
死此事今無古或聞也摧謝之詞萬此寕有足耶
也
某惶恐再拜敬問契家台婘即日恭惟尊穉䝉福
餉以天花麾姑鰒魚鯊線海錯宣筆下拜珍感之
至大児長孺荷合夫之大恩得僥改秩之官南昌
行且一考次公㓜輿爲衡澧税官亦皆之官矣併
辱下問尤感尤感
　　　答韓総領郎中
某伏以即辰五弦觧愠八能奏音恭惟奉使総領
郎中尊契丈上應列宿外饟師干天人是孚河岳
盡䕶台候動止萬福某老病日侵未先朝露微我
天上知己幬以慶雲之恵何以逮此未占参拜願
言導迎叶氣裒對竜光即第從臣之嘉頌
某恭審對越紫泥鶱于粉省氣衝星象虹貫依烏
之躔饟給貔貅輻湊汎舟之役恭惟驩慶某屬者
奏記控于司聡以鄉邦疇昔之小飢祈臺府蠲除
於糴事大懼芻言之僣自投繡斧之誅敢意宣慈
未忘旧部應之如響報以好音煖然似春沛以潤
澤免符既下闔境驩呼顧病夫欲謝而未能忽行
李鼎來而継好一封雲錦訪問死生千花越羅衣
被寒苦侑以肴核罔非珍芳鰒勝絶於漸䑓鯊宛
同於周雅紅曬如瓜之棗霜清大谷之梨旅百于
前有万其寵徒知九頓首而㘴書不盡言安得一
交臂而談愛而不見仰惟丈席下燭寸心幸甚幸
甚
某惶恐再拜僣問金堂玉室之閥安期羡門之婘
即日恭惟凾䝉祉福尊雅惟鈞某病身無所可用
然取履結韈尚堪為役
　　　答鄒校書
某伏以即日五弦解愠八能應律恭惟校書校理
秘文依光東璧天棐忠賢台候動止萬福某老病
日侵前塗就窄未先朝露䕃映所逮敢忘㱕倚侍
見眇然願言愛此大業對越休命十年鳯沼某也
尚竊遲之某深山野人雉兎之與處魚鼈之與渚
幽屏寂寂姓名不入脩門書問不至朝貴曽謂一
代名勝以卓詭切至之言而當聖心以博習修潔
之儒而表冊府乃於霄漢之上墮雲錦之書以辱
収之不以其耋老而加斯湏之敬乎惟名髙而詞
之卑徳盛而心之不足此古聖賢進徳無底之岳
也顧肯與鄉里小児校科級而競名爵也耶趙載
道所委記亭子之攵某也淺之為丈夫矣以是媿
執事
　　　答彭憲
某伏以五弦觧愠八能應律即日恭惟提刑直閣
郎中尊契丈霜䑓拂日玉節倚天一路春生百吏
秋肅天棐忠賢台候動止万福某來日無多未先
朝露者不曰仲尼上律之天覆幬而生殖之乎一
寢一飯敢忘所元旧因疾趨肅客過閾折屐損一
将指疇昔夜痛呻吟呼天起視東􁞚殊不肯白清
曉命瘦藤跣而出忽有軍将打門童子走報天上
知己詒我一封雲錦之書尉存酸寒訪問生死發
而占之再拜三讀不覺失痛楚之所在檄愈頭風
僕始不信乃今知之此惠已不勝其渥矣而又申
之以名酒佳實之餉縹玉芳冽金漿澄清先薦屏
攝而後敢洗琖開嘗漢之蘭生隋之玉薤程鄉之
若下沙洛之醁酃風味勝絶所謂有過成荘無不
及焉至於來禽山風滿把月露昭洗色香味尚帯
林下氣韵也一杯徑醉罙入無功之鄉親睹伯倫
之徳尚天髙地下之不知而何樂正子春之疾之
知哉感戢意氣姟兆未多也鄉邦自入夏五風十
雨未足以喻今嵗大底三日而霖霂五日而滂沱
不冒田疇不漂室廬食新之望在挾日間耳微祥
刑使者平反空圄之仁感召嘉氣曷濟登兹退之
云胡不均宏俾執事樞山谷云三十餘年霖雨手
掩留在外作時豐古今同此歎也侍見未有前期
不勝大願願言愛此大業對越休命細禮除書且
書以須金堂玉室之閥安期羡門之婘㳟惟尊稚
䝉福某老矣取履結韈尚堪為役
　　　答蜀帥劉尚書
某伏以即辰六月徂暑南風之薫恭惟判府制置
龍學尚書尊契丈卧䕶天西名震関外忠勤昭格
髙厚給扶台候動止萬福某病與老期前塗就窄
覆露所逮未先狗馬填溝岳耳餘無足為知己導
者楚星蜀月萬里相望何從得一瞻玉山滿聴韶
鈞願言愛此盛徳大業作我明堂一拄即補虗左
之席
某日嘗奏記西征前茅之隷上林之雁石頭之函
香如也第覺風來雪山水下灔澦帯仁聲而挾威
譽日夜與之俱東允荅平生期望於一世盛名之
下者甚賀厮赤三軰清曉剶啄柴扉驚越猿鶴之
夢真謪仙所謂手把一封書如天落雲錦也送似
書冊之冨侑以藥物之珍降拜有萬其感某頃在
金陵京丈是時帥蜀以通鑑唐書爲寄至於太平
御覽之書疇昔聞名何嘗夢見此恵尤不貲也方
當問龍乞水洗開病眼睛􁞚棐几時展一編便如
見諌議面也小詩摧謝見於别牋惟一覽而投之
苦海耳
某惶恐再拜進越敬問金堂玉室之閥安期羡門
之婘即日恭惟尊尊㓜㓜䝉福山則諸郎學士直
閣俱未嘗展連敖之謁仕學之優衣鉢之付無然歆
羨之詩某所以願賦也大児獲倚通徳之門巢万
間之厦風雨不動如山矣中男皆已之官極感多
問如陳開州雖不及一受此鞭竟䝉約王茶馬同
上祢墨不翅某受此厖鴻也羅普州荷寄支積奉
即送其子渠自有謝緘今付來騎呈似京文當國
天下之士受隂賜多矣當時未必知也今乃知之
矣而九京不可作矣煎膠續弦不在門下而焉在
乎惟毋忽
　　　答本路張帥
某伏以即日六月徂暑南風之薫恭惟判府安撫
閣學尚書契丈以北斗喉舌之淵曜鎮南紀波瀾
之上流令修户廷民安田里天人咸若弗禄鼎來
台候動止萬福某視䕃及夕未先朝露慶雲在上
敢忘所元願言愛此大業對越休命虗左之席舍
我某誰
某深山野人誠不自意天上知己遣紅塵之一騎
墮雲錦之尺書寸金双玉之詞秋月華星之字訪
問生死尉存酸寒此恩不貲矣而蘭生玉薤飲以
公瑾之醇徳雲腴雪乳濯以玉川之清風魚麗于
罶之鯊赤鯉有神之鰾又屬饜其口腹而燕及其
室家至於念炎官火繖之藴隆則揮之以安石之
蒲葵憐明牎棐几之寂寥則富之以剡藤之玉板
究児暴富真成塞破茅棟矣恩意隆重何以堪之
降拜感慚惟誦淵明冥報以相詒之以謝姟兆之
一二而已載惟老病之身未死之間有願未償剰
欲駿奔府廷望見瓊樹而嵇康之嬾不翅七者之
不堪李陵之憊亦復屢鼓而不起情與願違豈非
天哉然先生觧榻之意非有胸無心者其誰不懐
終當一徃以讎千里命駕之債僕之業在載馳卒
章之二言矣某既濯冠盥手發書占之矣則又有
文書一凾啓縢未既而珠璣盈把霜雪囬光奪目
聳神應接不暇蓋于湖先生之手澤也篤素先生
有命命以挂名左方夫豈不榮然以嫫母譽南威
以拙工讃王爾借不自忸其若旁觀明眸者何勉
署數語竟不能竒塞先生長者之命而已戒及頥
菴詩集序引併奉教頃者天幸乃獲瞻拜淩烟之
冠劍僣哦四字視吕化光二十四頌東坡徳威之
詩彼将僕命我矣重勤歯及震虩以之
惶恐再拜進越敬問台閎玉婘即日恭惟尊穉䝉
福山村有委細大唯命長孺愚騃不肖仰戴仲尼
上律之天宻巢子美突兀之屋今知免矣闔族感
恩庸有既乎更祈終惠不勝大願
　　　答廣西張經略
某伏以六月徂暑南風之薫恭惟判府經略敷文
左史舍人契丈以五侯九伯之師撫百奥群蠻之
封威徳兩崇華裔交慶三神盡䕶台候動止万福
某老病日侵荆扉晝閑不逢東西行者之便無從
奏記以為建牙開府之賀而羅令之㱕首奉一封
之雲錦訪問生死尉存寂寥温詞劬愉厚意篤宻
所謂故人情誼晚誰似令我手脚輕欲漩也台諭
以謂蠻俗本自易於填拊非漁小利者激其變則
徼竒功者促其變可謂洞見西事之根墢矣常愛
亡友張欽夫帥八桂日有勸農之詩曰國之大法
有曄其垂蓋欲爾驚非欲爾施爾或自麗予疚予
恫安得予心逹于爾衷此真臨人而有父母之心
者也此意與契丈章貢謝表異詞而同指端可相
為表裡矣惟契丈但辦此心何病蠻俗之不懐民
功之不集哉甚賀甚賀羅令具道契丈知遇訓誨
之意居諸邑之右甚願展布四体罄竭尺寸允答
恩地古人士為知己者死死尚可而况為之用且
求自見於斯世哉破白京削之諾極知踐言必不
侵為者亦遵紙尾赫蹏之囑不敢漏師于多魚也
一笑衡陽児子次公昔嘗参拜再見荷未忘牖間
之半面且辱齒牙之借譽老懐栄感簡簿老儒尤
䝉青眼寒士之光也益公事出非意初欲一出謁
之縁每一見必來山間報謁不欲勤之第以一行
之書問労之而已荷問及某與益公同感厚意也
未見願言愛重盛徳大業即還甘泉之著遂膺鈞
樞之拜台婘尊穉即日受祉惟鈞有委不卑夷之
乃幸
　　　與湖北陳提舉
某伏以即辰季夏之月南風之薫恭惟提舉寺正
玉節倚天使華拂日登攬有俶風稜肅如三神所
釐台候動止萬福某吉蠲泓頴奏記連敖未占參
拜不勝大願願言愛重大業對揚休命即還第頌
之綴
某頃在千官雲片之末行因得盡交四海之名勝
而泉山為最名相如梁公則知己之深者詩人如
傳安道則投分之厚者是時已聞執事其徳似太
丘其文似子昻其詩似後山至於領都内則有穉
圭之令聞賛廷尉則有有㓛之隂徳典名藩則有
次公之治行其所立皆卓然如太岳之玉立炳然
若斗柄之天垂也而僕也獨與執事出處不齊也
如相避然寸心欿然至今遺恨今乃欲以尺紙之
敬捈中情之勤以納交於英蕩之末光前無契好
後無介紹或者以為驟一則野人一則顯仕或者以
為僣焉抑聞孔攵舉與李元禮初無一日雅而攵
舉逺引仲尼伯陽之交以為世契元禮然之吾家
徳祖與公家孔璋同為子建之賔客非世契乎豈
曰驟之云乎張攵潜與公家後山初不相識而以
一書定交所謂朝陽之光在納乆矣者其書云耳
則僕之尺紙豈曰僣之云乎太史公曰可為智者
道難為俗人言也
某惶恐再拜僣越敬問金堂玉室之閥安期羡門
之婘即日恭惟尊尊㓜㓜受祉山則某老矣無能
為役然尚堪取履結韈也遲速惟命某惶恐致敬
先生長者之初不應便有請謁亦惟曠度盛徳是
恃小男承務郎澧州慈利監税㓜輿筮仕之初愚
騃無以適有天幸乃獲趨事外䑓之下風敢望幬
之以仲尼上律之天庇之以子美突兀之屋俾得
竊斗升以活其孥效尺寸以展其力終始保全免
於罪戾不勝寒士少隷之福
　　　答張主簿
某恭承誨帖貺以髙廟日暦全書某蓋嘗充員史
宫載筆一人之數然無力抄傳今忽拜賜喚醒史
館之昨夢驚喜其可言哉第先史君行狀非如皇
甫持正之文一字恵一縑者乃䝉潤筆之禮如許
不貲何如其感又何如其怍也摧謝不莊不勝主
臣先史君史牘敬跋數語皈諸挿架云
　　　答郭敬叔教授
某伏奉劄翰諗以令子試藝恩數伏惟驩慶第立
法小靳未称所挾然父子世方圎動静之科允曰
吾鄉衣冠之盛事矣大年之父同叔之子猶将弱
焉如某諸子若孫之罷駑皆竪幡而降自崖而反
矣政使累月笞之亦何益也不勝其羡又不勝其
妬耳一笑丈丈附此致賀云陳文書信已領
　　　與余直閣
某伏以即日秋暑小却新涼入郊恭惟恩館大孝
宫使直閣驟嬰陟岵之戚偏奉樹諼之養天棐純
孝孝履支持萬福某敬上記連敖伏惟財幸
某屬者先丞相茸纛就國奏記辱報竊知申甫蕃
宣之喜䕫龍强健之身謂夀考百年未艾也近旬
挾間遽傳赴告薨逝聞問哀痛一慟欲絶仰惟先
丞相宿徳尊于四朝元勲冠于一代皇上為之震
悼朝野罔不相弔直閣孝誠至性驟失所天何以
堪之然不形毁瘠者聖人之大戒樹立門户者人
子之大孝敢請强歠淖麋稍進溢米漢之玄成唐
之徳裕與本朝之吕晦叔范堯夫世襲台鼎趾美
名徳此某所望於直閣者孺泣難継哀不勝䘮豈
某所望於直閣某老病不克駿奔㑹哭于縿幕之
前敬遣女壻陳丞經代某一行不腆奠儀列之香
狀祭文矣敢冀台察
某惶恐進越再拜敬問比堂國太夫人即日恭惟
哀疚方新懿候万福老妻敬致起居慰唁之悃恩
閎台婘長稚均祉諸令弟直閣附此予門有委不
外
　　　與范侍郎
某異時簉群玉之山佀振鷺之渚不自知其為天
下之至樂也老病棄官居閑處獨毎一興懐並㳺
英俊之日欲再覿其末光餘韵何可得哉至於蘭
薫雪瑩玉粹金昭可愛可親可師可敬惟吾范文
一人而已雨來升奠後雪戒致齋前之句恍若甃
瓊有如種玉之牋至今口誦心蔵而不能忘也荆
州楚蜀之衝有古英雄之遺烈迨暇登臨當塞破
錦囊矣恨不得上下岩岳追逐雲月棄百事而從
其後也屬者建牙之初過不自量其一寒之野夫
乃敢奏記於十連之大帥未審或取而一覽未忘
握手論文之雅乎抑一擲而棄之云我方有公事
子姑去乎公尚忘我天下誰記我者一笑某不勝
主臣敬洊致其懇大児長孺有妻兄澧州推官吳
承直(璪)建炎尚書表臣之孫隆興監丞松年之子
也文詞炳蔚才識敏明廉已仁民足周世用近嘗
進越薦之門下収之允足為桃李之嘉種今幸有
舉者四員秩滿近在嵗抄行百里而半九十山九
仭而虧一簣仰惟仁人能不動心敢望台慈特輟
今嵗下半年一京削以合浮屠之尖此恩不貲溟
渤非深嵩岱匪重也儻辱沛筆端之膚寸導畎澮
於章奏豈惟吳君如天之福抑亦某實並受之再
賣之辜無所逃遁皇恐皇恐
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百八終
誠齋集卷第一百九
　　　　　　　廬陵楊　万里　廷秀
　尺牘
　　　答虞侍郎
某伏以即日廪秋暑退新凉入郊恭惟侍郎左史
舍人國史尊契丈玉立甘泉天棐忠盡台候動止
萬福某老病塵狀已廹夕曛摧隤餘生未先朝露
天上故人幬我幪我之恵也念念欲致一字之敬
多問絪慿極知叔孫草儀為時緜蕝正當橋山事
嚴之秋既而季孫奉使為國光暉又有漢節星馳
之役蹉跌至此竟䝉雲錦之書先墮柴荆之下情
誼至到詞氣劬愉至於毛頴所不能盡之精㣲又
託蘓君口以傳授其懇𣢾古之交也将别而悲後
之交也既别而不思今執事之於野人一别之後
無歳不存問無書不慇懃在外既不踈居中弥不
踈此豈野人有可思蓋執事自作古人事而見思
野人也祗荷魯僖之詩不云乎萬有千歳眉夀無
有害少陵之詩不云乎雲霄今已逼台衮更誰親
敬賦二詩以仰祝焉㑀惟財幸
某惶恐再拜進越敬問金堂玉室之宅安期羡門
之婘即日恭惟尊尊㓜㓜受祉山則某老矣無能
為役若曰取履結韈尚堪指縱也長者諏及陸賈
徧過諸子南昌大児去之尺有咫尚未能作意一
徃矧某餘乎退之云東西南北皆欲徃千江隔兮
萬山阻一笑然中男次公秩滿将來皈矣
某荐䝉别紙鐫諭斐然之文欲求當代名流善書
者書之以入石敬聞命矣抑非元次山之頌莫称
魯公之妙畫非六一先生東園之記莫称君謨之
竒字某也何人乃承此寵悚仄悚仄
　　　答周丞相
某昨委材翁携擬試詩賦呈似而不敢奏記蓋恐
仰廑玉字之報今反拜賜華衮之褒栄懼交如也
六王畢日五色本是丞相擢桂之長技某本以墨
義進而斆安石之洛詠焉其廣眉半額舞袖琅當
手足俱見矣昔半山老人公讌觀優未嘗觧顔而
一日偶對之不覺一粲或以問公公曰吾久思咸
恒二卦不得其義適得之而喜耳某或者献咲而
適遭其喜乎摧謝不荘仰惟原省
　　　答澧州趙知府
某屬者寄牋不量老朽退休之人進越以親戚吳
推為薦仰干中二千石親民任使之京削挾今之
請行於今之俗是犯二不韙焉觀㔟凉燠者今俗
不然矣大児長孺嘗得京丞相面作親札薦於胡
緫胡緫不畀㔟之燠者莫相君若也而尚不功以
其非言路非執法之書也然則燠中差諼而不能
炮烙我者亦不能動悟也况某退休氷氏之人乎
此其犯不韙一也昔祁大夫舉其子君子不以為
私近世吕文穆公舉其猶子文靖至謂有宰相才
當時聞者不以為欺至於齊則有司以其為宰相
映之弟而不敢敢焉某何人薦其犯黨於執事其
不曰私且欺乎此其犯不韙一也敢謂執事度越
一世之拘攣追還千古之竒偉得其書躍如也舉
其人沛如也又且報之曰來書之品題人物一言
一字無非真實語矣退之云翁大人不疑人欺已
俟髙何足道哉㣲執事孰可以當退之之所云者
乎多言何足以謝大恩之万分獨以居今之俗行
古之道為執事賀也
　　　答福州帥張子儀尚書
某屬者奏記仰于筆端之膏潤牒試王親慈辱報
教聴請竊聞熱官要人求者不少皆　􁀿距之獨
曲徇一故交野人之求薦舉不以勢而奪交游不
以寒而棄萬物皆流金石獨止孟子所謂豪傑之
士不在門下其将焉在寸心感服那有量數疇昔
呼偷児之簡遂玷鐫鑱送似墨本覧之汗如水漿
可以為縱筆浪言者之戒矣傳聞三山公帑有唐
文粹大字板本嘗求一編以遮老眼未拜賜何也
得寄王應旂秀才許無沉浮耳
　　　與權運使
某惶恐敬致廹切之懇女夫子修職郎泰寕縣丞
陳(經)贍於學問工於詞章臨民廉恵遇事勤敏蚤
年登庚戌科第前任為吉水主簿今者適有天幸
乃獲駿奔趨事于卿月使星之末光天其或者将
與之挿羽翰而雲飛脱泥塗而淵泳也某過不自量
其老退之蹟輙恃與台座前有同朝十五年之旧
後有鄰邦二千石之范僣致古人内舉不避親之
懇上干筆端膚寸薦進之潤竊惟陳丞前任未滿
而觧官今任通理至來嵗之冬乃成三考妄意欲
望台座特輟嘉泰三年上半年一京削以為破白
之舉名賢一唱諸䑓必和儻辱未忘貧賤之交尚
篤金石之契驩然収䘏仍乞來嵗先賜照牒以慰
安老懐信其有可望之期也仰惟此不報之恩泰
華未為重渤澥未為深豈惟陳丞得出門下實某
得出門下也一寸丹心天實臨之
　　　與周丞相
某宿昔奏記且以虞公銘詩呈似一寸丹心端欲
求指畫之益非以徼浮實之譽也乃上勤鈞翰之
報至假以子長之褒且謂彪固而下不論聞命辟
易汗背頳顔抑某偶當虞氏兄弟授簡之責永懐
知己不報之恩舍己不羕復誰諉者閔免下筆所
謂傖父學人作馨語児童羅盎効樽俎者仰睇彪
固之門墻尚不敢充員於衙官筆吏之列而何暇
子長之議也乎非小人不肯之患子長不肯之患
也汱哉丞相専以文許人乎至以子長許人乎此
栁所云不爾則人不果奨者乎亟掩荀跡之耳未
敢頓包胥之首也以榮以懼以媿以感示教當改
為神道碑即已登時剔改書丹矣至如書史誤以
勠為戮亦䝉是正而文病之尤者乃獨不揮匠石
斵鼻之斤不試醫王洗腸之方豈姑摘其細以塞
其求靳其妙而不屑於教乎再作得一書答虞氏
兄弟今納一本不寕唯發仲尼之一莞猶未絶望
於竄定之誨
　　　與隆興張帥
某惶恐小禀女夫子修職郎新泰寕丞陳(經)贍於
學問工於詞章早年中庚戌科前任為吉水簿今
兹之官汎舟之役塗出南浦欲䣛行於橐兠㦸纛
之前茅以望見台斗喉舌之末光仰惟一世之儒
宗攵師天下之鉅人長徳謂之進而不拒使得瞻
仲尼之日見老子之龍後進之士如天之福何以
代此進越惶恐
　　　與本路提舉張郎中
某惶恐小禀女夫子修職郎新泰寕丞陳(經)工於
詞章逹於吏事早年中庚戌牓前任主吉水簿今
兹之官汎舟之役道出臨川仰慕一代名徳之尊
願瞻八使光華之末敢望户郎不拒連敖謂進俾
得以觀道徳而聴教誨不勝後進之栄耀
某惶恐再禀大児南昌令長孺無能不才適有天
幸乃獲充負弩先驅之少吏願追随掃門舍人而
不得敢謂台座攬轡之初小子奏記之日遽䝉灑
薦士之墨剡陟明之章先之以照移申之以奏牘
舉詞衮栄恩意山峨蓋下土鯫生欲求而未敢發
者顧搢紳先生未見而先收䘏之老身栄懐罔有
藝極空臆摧謝万不一陳仰惟原省
　　　與本路提刑彭郎中
某惶恐仰恃天上知己二十年睠與之雅敢雁行
避影進越致廹切之懇大児南昌令長孺無能不
才適有天幸乃獲充負弩之先驅被二星之末光
全度盡䕶粗安庇職竊斗食以活其孥未在西曹
適滿之科荷戴恩私盡室同心也重念此児自㓜
訓以一卷之書年十有八嘗忝鄉薦技能淺陋竟
以門子而進故墮在千官之底仰惟台座一世之
儒宗文師四海之鉅人長徳餘論所及枯枿再春
敢望不斳筆端膚寸之潤誕寘屬吏薦墨之後或
以奏課或以察亷或以陞陟或以十科或以所知
一字拜嘉皆踰華衮靡有細大莫非異恩第得在
狄梁公桃李之囿某死不恨矣不避古人舉子之
私上于膚使拔士之牘一寸丹心不任悃𣢾頃嘗
預禀矣
　　　謝隆興張帥薦大児
某惶恐大児南昌令長孺無能不才適有天幸乃
獲充員牛馬之下走仰依台斗之末光玉振之所
開明慶雲之所覆露受愛容察成始成終此惠已
萬萬不貲矣敢謂䝉國士之知度越百軰特灑薦
士之墨剡發陟明之章孝友問學慈祥公勤顧小
子未能於一焉拜舉詞難并之四者矜其栄則華
衮未縟較其恩則岱宗猶輕父子懐仁靡捐莫報
泚筆摧謝未究万分仰惟台察
　　　答趙户送糟蟹囬送黄雀并黄雀肝心醤
糟丘觧系久矣寄絶交之書詩人審言恵然送解
顔之味酌渌􁦘而延問吐黄中而載欣箸以籌之
瓶之罄矣投桃報李媿英瓊玉案之兩無披緜多
脂與心腹頭顱而俱徃薄言藉手不稱所䝉伏惟
原省
　　　送周丞相烝蟹
某惶恐彭蠡郭索二十軰用四明法烝之以献極
知戒殺故不敢生致免使校人畜之池亦不須送
與江夏黄祖也一笑既㣲且瀆不勝主臣
　　　答雷運使
某伏以即辰廪秋暑退顥氣髙寒恭惟都運煥章
吏部玉節天倚霜䑓風飛群黎載歌髙厚咸若台
候動止萬福某漁釣一岳過者弗顧而霄漢繡立
軫一日雅遣行李墮素書重幣以将其意名酒以
接其驩誨之養生則有隠居所注之編被以仁風
則有晉人所揚之扇体之燠之恩斯勤斯此殆執
事将挽囬古人之光芒以甄冶末造之澆漓而為
是舉也不然反躬自視無以堪之世俗感蔵摧謝
之語乃無一二可以藉手報嘉恵也光通之侍未
知曷日詩不云乎四方既平王曰遄皈又不云乎
萬有千嵗之眉夀耆艾敬賦二詩以頌焉仰惟財
幸
某竊惟則行則蔵聖賢之髙致有光有晦古今之
盛節歴選昭代時則有若都運煥章吏部經世之
學遐有淵源華國之文絢於藻火是故立之春風
玉筝之班而不為泰分之帥閫使軺之勤而不為
淹逮兹頻年卷而懐之退蔵於道林岳麓湖山之
幽深追逐乎紫岩南軒名徳之芬香其處也濛濛
如隠山之玉草木被其光暉其出也垂垂如出岫
之雲海宇徯其膏潤然自西徂東持京兆扶風之
節復自北而南為西山東湖之游徃來雍容皆裕
如也此其中必有大過人者而世何足以知之哉
天之祐宋為之生賢必不為江右一道計昭昭矣
退之云胡不均宏俾執事樞今日此責將有在也
金馬碧雞之訪豺狼狐狸之問未敢以為門下之
賀
某惶恐進越再拜敬問金堂玉室之宅安期羡門
之婘即日恭惟中外尊穉受祉山則某老矣無能
為役抑取履結韈尚堪指縱某惶恐敬致賤懇大
児長孺無尺寸長適有天幸得充負弩之下走不
勝大碩碩老先生薫以道徳之馥飫以仁義之膏
燾之以仲尼上律之天振之以北海薦士之墨使
得為門下桃李廐中病顙實如天之福闔族之栄
也一寸丹心毣毣悃悃
　　　答全州知府陳秘書
某伏以廪秋暑退風露髙潔即日恭惟判府秘書
契丈作藩政成民頌豈弟天棐忠貞台候動止萬
福某老病餘生棄官十年懸車三載雖未先朝露
而自絶於斯世久矣姓名不徹於通貴書問不抵
於故舊如契丈之賢而攵有四十年與游之雅而
亦不敢以一字相聞雲泥相望車笠相遼其㔟則
然耳而風誼拔俗意氣邁倫不逺千里遣一个行
李墮雲錦之書訪生死於寂寞之濵篤乆要於平
生之言此非今人之事也古人之事也顧施之於
獨冷之閑人則所謂賢者過之者歟摧謝有陳万
此寧足出處殊轍何從晤對鄉若太息願言廼玉
在躬以棟吾道即皈視草
某惶恐再拜敬問契家台婘即日恭惟尊稚受祉
山則有委不彼伏辱四幣二　班箔非環堵之所
宜有者拜嘉珍感之至
　　　答虞制参
某伏以維孟之冬新寒告至恭惟恩館制参直閣
燕居潭府徳名彌髙天棐忠賢台候動止萬福其
棄官十載謝事三年老病摧隤幸安田里慶雲之
䕃景星之光實衣被之揆厥所元感幸萬萬惟東
序之金鍾大鏞西望邈在天半安得小叩㫪容之
聲以啓謏聞敢請謹絪馮戒羞服即膺一札十行
之詔徑皈三事大夫之班
某伏自壬辰之秋雍國老先生倦台鼎拜孤保三
諭蜀父老之日面請鈞㫖求一見東閣之行馬得
瞻琪樹而聆玉振乃知傳鯉庭獨立之訓賛揆路
奮煕之功自有人也竊喜竊歎此生端不虗矣囬
首旧事便三十年人生㡬何良可太息野人既皈
隱林下而直閣抱負經世致主之業潜珍韞櫝自
翫其光不屑小出而一施之使朝家不獲蒼舒庭
堅世濟之用天下不睹韋賢玄成相業之継獨非
缺歟逺辱雲錦之書嘗草草叙報是時臂痛旧疾
偶作令女婿陳丞代執管城至今震惕開州人再
至乃能具短書以謝伯仲長牋之辱老先生銘詩
併以呈似兹不重陳
某惶恐再拜敬問恩閎玉婘即日冬寒恭惟尊尊
㓜㓜受祉山則有委不外䝉寄贈紅紫素羅三十
匹下拜珍感之至婺羅木錦各二匹聊伴空函匪
報也児軰辱問勞長孺次公㓜輿皆之官未及奏
記以謝先生長者之賜也
　　　答虞知府
某伏以良月有俶風露髙寒即日恭惟恩館判府
直閣身作長城卧䕶國西威恵用章天人咸賛台
候動止萬福某犬馬之齒今七十有五矣已廹夕
曛未先朝露㣲我故人燭之以末光何以逮此蜀
月楚星相望各天一方安得對床聴雨握手論文
以浣此心之欝陶願言金玉大業棟幹皇家即奉
緑綈遂騫紫禁
某伏自辛亥之春東來紫氣照臨鍾山石城之間
初得瞻北平之碧梧鸞鵠望東山之玉樹芝蘭蓋
雍國老先生之典刑文献盡在魯矣盛徳有後老
身定交自賀兩得之也語離一星晝思夜夢曷嘗
不在鉅鹿下某棄官皈老山間乃以壬子之秋也
三請還笏始危得之寒灰枯草過者掉臂伯仲間
尚記憶老門生耶雲錦之書珠玉之唾訪問生死
慰存酸寒詞㫖劬愉意氣傾豁老病餘生抵掌頓
足覺生意頓囬霜毛再玄也惟經世之學濟美之
才小淹外庸日竚光顕如范氏之堯夫吕氏之晦
叔此所望於伯仲者老先生碑文已付便了矣短
書以謝長牋之辱兹不重出云
某皇恐再拜敬問恩閎玉婘即日冬寒恭惟尊尊
㓜㓜受祉山則有委不外䝉寄貺紅素羅十有四
匹亡史太平治迹老先生制集下拜珍感之至建
本詩集一部木綿兩端聊伴空函匪報也
　　　答湖北唐憲
某伏以即辰良月應期初寒戒候恭惟提刑太中
尊契丈体上好生作民司命霜凛百吏春煕群黎
天人孚休台候動止萬福契家玉婘受祉無艾某
老病餘生死灰不然貴者所棄旧者所忘也今兹
逺䝉一个行李墮以雲錦之書勞苦酸寒訪問生
死此古人盛徳之事非今世末造之有者而又寵
寄葛洪岣嶁之産罔非玉床箭鏃之英虹氣貫岩
寳录浮鼎老者得此隠居扶衰却老之劑仙人長
生不死之珍借未能死籍之可落猶庻㡬臞骨之
再腴霜鬢之又玄也九頓首以謝嘉恵絫百言而
未宣寫耳小児㓜輿孺子不足進於先生長者之
門仰辱招延寘之幕下自媿素餐匄返賤職而挽
留不置恩禮益篤老懐感激何有終窮出處異轍
安得再望見青天白日之清明願言愛重盛徳大
業即還雞翹豹尾之班
　　　荅彭侍郎
某伏以即辰雲葉護霜風乃剪水恭惟觀使待制
侍郎尊契丈淵兮萬物之宗游乎九垓之上天人
咸若台候動止萬福某老病之身巳迫夕曛未先
朝露芒寒旁燭君之餘也極知孤椮逸韵髙蹈事
外闔扉以謝褦襶下惟而對聖賢其名可得聞而
其人不可得而見曲肱飲水其樂也天所謂豈不
實辛苦所懼非飢寒不頼固究節百世當誰傳者
耶我欲從之慨其室則邇也奉教告灑然便如對
面豁然頓失心疾吃吃王秀才定不凡耳已約渠
恵顧當掃㕔作一日談也諸封胡孰仕孰居皆未
及共戎語辱諏及児軰皆景升児子耳長者記憶
以栄以感未見願言珍重以棟斯文
　　　答周監丞
某伏以即辰滕巽胥命雲師來同恭惟致政提舉
監丞尊契丈　失容以為裳折若木以拂日天人
盡䕶河岳給扶台候動止萬福某老病併至幽獨
無俚有可樂者其惟海内名勝平生故人一咲一
談一觴一咏之間乎千江隔万山阻海内姑舍是
也烟火相接雞犬相聞如吾二人尚可諉曰䟽乎
哉一居白鷺之北一居青原之東一葦可杭而其
室則邇其人甚逺每一念之作悪數日屬者奏記
以寫我心而管城老矣罷於傳言赤鯶蠢爾拙於
寄聲心之精㣲欲徹於下執事何繇而徹也答教
之返真以玖報李也把翫未釋而漢水白錦又将
一封雲錦而至矣金聲玉振駭洞几杖華星秋月
淵曜耳目双篚佳實千顆勻圓初疑得成紀黄龍
之珠又似弄王孫精金之丸驚喜自失不敢專嚮
偶有剥啄納謁者自賛曰麴秀才也亟延入㘴上
㘴觴而俎之欣然兩家之難鮮灑然五斗之酲末
矣占謝不敏末後一語惟曰后皇之嘉橘與臣朔
之挑争嵗月論春秋云
　　　答隆興張尚書
某已謹公牘以謝官壺之賜洊奉真翰以示意氣
之勤且分似于湖先生之金書兼之友于家問之
新刻至於君明臣良之大字赴官臨風之留題大
篇短章日光玉潔銀鈎鉄畫鳯翥鸞翺至寳滿前
究児驟富降拜驚喜栄感万斯某屬嘗奏記以謝
大児陞陟之章継辱報教再有後日特剡之議得
玉求劍敢萌此心一諾千金益深謝臆附見于此
併祈公察
　　　謝彭提刑薦南昌大児
某恭承召節以趨介圭入覲亟奏記以賀厦復哦
詩而餞行在野人既䝉報琚之牋而大児復被薦
鶚之表建請擢用式勸臣工至於趣尙行能之著
聞亷謹剛方之獨立一之謂甚四者難并華衮不
足以諭褒嘉之栄泰岳不足以擬恩紀之重降拜
銜戢謝詞周諄蔵之中心言之不足仰惟台慈賜
之下燭
　　　答李厚之知縣
先丈竹林先生銘詩今驛送呈似剔股事恐非不
詭於教者政犯鄠人對之大禁也故㣲其詞秦漢
以前無塔字韻書云浮圖也故易而為榻亦傳以
豫章縣榻之土風云望示報庶知不作石頭驛而
已
　　　答胡撫幹仲方
某伏以即日近臘如春恭惟仲方撫幹學士鄉兄
賔賛戎閫天棐賢哲台候動止萬福某老病世
所擲於道旁者每䝉書札訪問生死公自為徳吾
何取也吾州又添一趂班人未足為賀添一詩人
真足為青原山賀矣龍山十詩其味黯然而長殊
有后山風致使阿温老兵知之追恨當時坐上初
無此客子耳嗟嘆不足卷而復舒無論餘子老夫
亦當避路澹菴先生有孫季永亡友有子此何可
當也來皈邇止豫為兆喜願言珍重䑓家即以鸞
䑓鳯閣貯之
某悚息再拜敬問契家六珈九鳯月上即日尊穉
均乾挑及書簡佳甚降拜珍感児曹荷寄次公子
前月二十五日秩滿計漸當皈尚未至也
　　　答王晉輔
某伏以即日臘雪瑞歲恭惟晉輔上舍鄉友茹古
之餘神介尊候萬福某老病怯寒方頥隠於臍以
附似紅之火乃䝉一个行李蹈瓊瑶之跡詒書札
以尉存之北果臼燭恵然朋來今夕濁醪真不孤
寒須専春二字小俟霽暄呵筆炙研勉為作也願
姑徐之近詩未欲拈出幸察
　　　答周監丞
某伏以若嵗春秋益國已免其奏記贈我錦繡乗
成復講於多儀髙詞清鏗笙鏞以間至寳琱琢金
玉其相如遺百末之蘭生侑以四老之橘戯淮泗
入舟之白湖海半殻之黄初疑食指之予欺頓使
饞涎之泉湧衘戢不淺憂虞實多昔歳有北杏之
盟此敢為於戎首今兹報東門之役罪難逭於過
先碩夜竪於降幡匄後來之返斾頓首哀籲捈心
戰兢謹具劄子摧謝仰惟台察
　　　與周監丞
某伏以即辰平地尺雪允霽益寒恭惟致政提舉
監丞郷丈飲瀣餐霞御風騎氣與造物而同游與
泰初而為鄰三神交皈純嘏畢至台候動止萬福
金堂玉室之宅安期羡門之婘尊尊㓜㓜錫羡惟
鈞某主臣敬以今兹嗣嵗将興端䇿遇泰隂外陽
内小徃大來是為君子道長之辰丕應五福類升
之慶某生涯短褐行李長鑱頥隠於臍方縮焉而
如蝟風其吹汝覺煖然而似春敬上三百一斗之
觴仰祝千二百嵗之夀謹具劄子陳賀恭惟台察
某惶恐上覆吾州大棼不敢以茅柴觸網帥司襟
帶堂乗壺北果四套進越為夀䝉不麾去有万其
幸
　　　慰秦宰
某恭聞諼堂太宜人夀考康强茀禄無艾如魯僖
之母如戴勝之仙謂宜万有千嵗以享栄養不審
何恙靡已遽至大故聞赴悼心怚然恭惟愛孝如
曽子純孝若考叔驟罹哀疚何以堪之某老病待
盡不克奔予敬修尺䟽以寫慰誠不腆奠儀布之
别楮恭惟台察山川悠逺䕶皈勤止願言裁哀以
襄大事有委不外
　　　答福帥張尚書
某伏以即辰梅雪餞歳栁風迎春恭惟判府安撫
閣學尚書尊契丈上印閩府移鎮蘓䑓尺五近天
一星朝斗髙厚送嘉台候動止萬福某老與病偕
胥㑹而集夕曛無㡬朝露未先天上故人懤之載
之以及於斯也新除家便頗似永叔覔蔡以近穎
然上意有在當如君實赴陳而過闕蒍賈後賀而
任安先書已重知不敏之怍矣至於蘓司業之酒
錢蔡君謨之玉銙羅池之焦荔嘉恵狎至拜辱不
暇瓜牛之廬殆塞欲破感戢恩意南山之竹不足
寫此懐抱也禊堂新記示教古攵兄弟継踵為郡
漢人詫為盛事載之風謡特未睹祖孫後先迭建
㦸纛於元戎之閫耳潞公徳威之堂其子作之坡
記之豈若當家之坡自記之哉絶妙好辞敬無古
人矣悪詩寄題别楮録去或可附託碑隂否未見
君子願言珍重即登鈞樞以世厥官
　　　答贑州薛侍郎
某伏以即辰元夕将臨寒暄方戰恭惟判府侍郎
尊契丈卧䕶上流外撫百粤惠化威譽民頌天廸
台候動止萬福某老病餘生犬馬之齒今年七十
有六矣棄官於壬子之秋乞骸於丙辰之春
聖恩特異玉音宣諭京丞相云楊某官簿之年末
及章却復上至己未之冬乃得掛其衣冠長為農
夫以沒世矣道旁老櫟過者不顧契丈不我斁遺
尚軫鸞䑓樞府偕掾之雅若節春秋必修時事移
書以訪生死送酒以通慇懃顧僕無淵明之髙公
有王弘之賢公奚取於僕僕有媿於公耳鎻江主
人能置酒願渠且住莫終更伹賦山谷之詩以抒
銜戢之衷也然天生大賢必使澤四海豈獨詘之
外庸以私庇一野人乎前言戱之耳魯公平易近
民之政王襄中和樂職之詩類非俗吏所能為也
下轉上聞皈岩廊秉鈞樞可倚而竢惟貴珍大業
以對越焉某惶恐再拜僣易敬問契家台眷即日
春寒恭惟尊尊㓜㓜受祉山則益公與野人同居
一邦信如台諭第野麋山鹿畏入州府己未之冬
聞益公新樓落之即駕柴車一徃觀焉而州郡即
招以公讌継以䑓餽是樂克從子敖子輿無戒心
也因與益公相視而咲一揖徑皈雖却郡禮而得
免焉自此每有相思折簡而已䝉問故及山間有
可委否
　　　與新吉守劉伯協
某伏以即辰天氣澄穆風物閑美恭惟判府太中
十乗啓行五馬南來千里載歌三神送喜台候動
止萬福某敬齋宿奏記以逆執事之顔行仰惟財
幸
某蓋嘗歴選近世人物之盛　江西若者而江西
人物之盛又莫劉氏若者公是公非二先生偕以
道鳴如古攵篇何必减原道如弟子所記何必減
法言如西垣訓詞何必減西京家傳正學之派心
授斯攵之脉不在執事而誰在乎宜其根諸心形
諸事賦諸政者類非俗吏之所能為也所居民富
所去見思郴江之甿至今手之舞之吾州適有天
幸上賜仁侯然州民則有其來何暮之歌䑓家必
有無疾其驅之詔朝野争賢若為應之盍亦一臨
吾州吾月報政然後寄徑乎郎宿卿月之躔横騖
乎簮筆持槖之地政未遲耳某也亦歌暮一人之
數者輙採民言哦為短啓以代乗韋之先或辱一
覽而抵諸地
某惶恐再拜進越敬問金堂玉室之宅安期羡門
之婘即辰恭惟尊尊㓜㓜茂介春祺某老病無用
抑尚堪取履結韈也
　　　答王監簿
某伏以即辰春事强半寒氣未皈恭惟判府監簿
契丈至孝欽承几筵天棐永思孝履支持萬福某
老病餘生牛衣僵卧長為農夫以沒世矣柴門寂
寂無雀可羅而况長者車轍乎敢圖荀龍薛鳳伯
仲之間尚未遺忘先相國翹材長鋏之下客先之
以一个行李之書禮申之以式之玉季之親臨労
苦之緘彌勤加遺之儀益腆父老驚怪泉石焜燿
自顧一黄冠野人莫測其所以得之之繇第極其
所以感之之切多言為謝萬此有足耶未見君子
願言念門户重大之寄佩聖賢毁瘠之箴古有韋
平今有范吕皆父子鈞軸後先衮繡兹老友所望
於門下者其勿與庶人之孝競一概之苦
某恭承介弟斾旍惠然照照袖出伯氏尺素之書
面授相國言行之實付之以紀述詭之以銘章自
視淺陋之學久矣就荒絶涸之思槁乎將落燭之
武所謂少也猶不如人今老矣無能爲也已亦安
能摛詞振藻以頌盛徳大業之萬分寫髙勲鴻烈
於千載使與臯伊先鞭周召上風乎欲披襟則在
蕪拙爲己僣欲避席則在交情爲己踈三省九思
絫日不决而介弟言之而不置廹之而不釋閔免
授簡惴惴靡寕然尚有愚者千慮之一吾家子雲
不云乎水避礙則通諸海人避礙則通諸理昔六
一先生作范文正銘其間書文正與吕申公事極
有典則務從忠厚而范氏子弟不知六一之深㫖
徃徃不快此意已託介弟口傳於聽下矣十月之
交可遣便了来取也
某皇恐再拜僣易敬問相門玉婘即日恭惟尊尊
㓜㓜茂介春祺令弟府判郎中判縣直閣府判司
令棣鄂八龍孫枝九鳳受祉山則廬陵有委不外
頒貺筆墨香茗蜀圖石噐北果腊麋拜賜珍感之
至
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百九終
誠齋集卷第一百一十
　　　　　　　廬陵楊　万里　廷秀
　尺牘
　　　荅蕭國博
某伏以即辰仲夏之月南風之薫㳟惟景伯國博
鄉丈教冑温栗物望㱕赴天棐可大台候動止萬
福某老病餘生乗化㱕盡自放自棄之蹟惟恐幽
屏之不遐淵潜之不深姓名不入㫦門書問不至
朝貴久矣誠不自意平生故人不間雲泥之異勢
不忘貧賤之素交堕鯉封之斜行冩鸎鳴之軟語
諏暄凉而訪生死自視陳人何以拜此成均封殖
棟幹之囿也異時位三槐間兩社者孰非由此塗
出願言寳珍之即對赴西崑南榻之除以梯乎鑾
坡鳳池之㱕也某棄官九年囬首雞聲茅店之月
渭城栁色之雨乆寄絶交之書矣而三子出仕中
男次公去秋之官鴈峯長男長孺今兹六月又之
官南浦小男㓜輿九月又之官澧浦其勢不容不
東征逐子如曹大家也必不得已從其近者莫南
昌若也又怪暑行冬春之間乃可作汎舟之役耳
来秋次公秩滿来㱕老身始有還舍之望兩年之
間未有息肩之期良可憫笑抒謝不荘伏惟財幸
某㳟承命戒先國太挽章静菴記文鹿封破研蠭
蠧管城乆矣閔免各紬數語以塞盛意公家醤瓿
當曰吾太公望子久矣荷荷
契家台婘即日㳟惟受祉山則有乏使否願承命
㓜輿每䝉燕集盛禮以開其客愁而紓其旅瑣感
戢不淺寄餉水芽當為君開包碾春風煑湯候蟹
眼也正恐無五千卷可搜無十年讀可攪只與杞
菊藜莧暘背城借一耳
　　　荅胡左蔵
某伏以即辰暑雨知時惠鮮秧非㳟惟季觧判院
郷丈容與鴛行式法大府天棐勤肆台候動止萬
福某屬䝉便了啄門賜以先集已嘗摧謝小児来
㱕重拜誨帖且餉以黄􁁈龍目離支衿之以為暑
服則大勝細葛之含風擘之以拈春酒則未减紅
綃之裡玉降拜珍投則百斯感某棄官九年所待
一死自分與長亭短堠永矢絶交矣而三子出仕
中男次公去秋之官長男長孺今兹六月又之官
小男㓜輿九月又之官其㔟不得不東征逐子如
曹大家也必不獲已姑從其近者近者莫南昌若
也而又未能暑行必也冬春之交乎至来秋次公
秩滿来㱕老身乃有還家之望兩年之間未有息
肩之期良可憫笑都内之署相州穉圭蓋嘗居之
矣相業權輿不在兹乎惟珍重以須
　　　荅袁侍郎
某伏以即辰秋已小立暑猶未退㳟惟宫使殿撰
侍郎尊契丈奉瑄祝釐潜天見聖身在霞外望屬
寰中三神扶持台候動止萬福契家玉婘咸慶某
昨日有自城中来者得報賜妙帖示教新作家人
卦觧義詞約理明如斧折薪如水赴岳二五兩爻
尤為易簡若乘此破竹之鋒不數日可了此八八
卦矣何必如某旁搜幽討枉却十二年之燈火乎
掎摭風火䓁詞皆切中二竪所居者醫和之目那
得遁疢當聞而藥之也感極荷極易賛敬為書一
通且妄下一轉語又未知道著否晦翁可痛孔堂
兩楹遂折其一其関吾道興䘮非細事也亦既遣
人弔祭之得其子文之報章矣敢復以為朋友唁
也願言珍重即看賜環
　　　荅徐用之知縣
某伏以即辰沆碭過中髙寒已早伏惟用之知縣
學士寮舊乆御祥琴孝思未愸神介台候動止萬
福伏䝉誨帖命戒先丈處士銘章業已宿諾何敢
固辞顧老病㣲軀文思荒落久矣先是此䓁文字
多是大児代作如錢侍郎仲耕孫撿正之父諸銘
吉州誤廰諸記皆其筆也唯莆田陳丞相葉丞相
建昌張彦文尚書新安程給事元成諸公銘詩乃
平生或恩或游之至深厚者不免强為牽課耳今
君房逺出禦説去家當徐圖之或親作或令取代
未可約五日一水十日一石也幸小紓之如已就
託黄廬陵轉致差易耳即聴新除
　　　荅廣東雷提舉
某伏以即辰廪秋過中顥氣已爽㳟惟提舉郎中
契丈玉節光華使星淵曜霜日所映海波不興三
神相之台候動止萬福某老病幽屏死灰不燃平
生故人不待寄之以叔夜之書而庭乆無退之之
跡矣契丈盛徳無兩髙誼寡二獨迂拂天之斾左
顧釣月之灣父老縱觀猿鶴呼舞賢者自為人所
不為野人有以致此客則否矣遣騎墜誨撫存押
至先之以東京之玄纁申之以司業之酒錢至於
寳熏名果重叅照坐落英槁葉頓囬生意冷牎凍
壁皆作春温書吏龔生又辱收補槧人支賜月給
某無頴士之才安能使役者見愛而不去非故人
此舉則掉臂在且暮耳多詞不足以盡感之一字
未見願言愛此大業即還第頌之綴慰此老懐
某悚息再拜敬問契家台婘即曰凉秋㳟惟尊尊
㓜㓜咸集純嘏有委不外大児前月二十一日已
交職老身就飬小須少男冬間之官澧浦然後議
此行其上春之間乎令親伯珍近方得書過望過
望
　　　與衡州知府趙判院
某伏以即辰廪秋十半顥氣髙寒㳟惟判府判院
新拜魚書輟從鷺序髙牙乃建幕府初開神天是
孚台候動止萬福某謹齊宿奏記司槧仰惟財幸
某自慶此生親見近世麟趾公姓異人林立時則
有若徳莊之詩文時則有若徳老之勲賢時則有
若從善之才氣漢之政駿唐之白賀方之褊矣今
又側聞判府判院妙齡嶄然卓詭絶出揮五色筆
草三千牘掃千人軍與寒士一戰而覇姓字犖犖
光映千佛名經之中鳴弦壯縣則如桒下之馴彩
雉分月名城則如竹西之冩烏絲晚登春風玉笋
之班已藹秀出班行之譽翩然厭直自詭一麾清
氣開衡嶽之雲髙吟動湘江之水借曰逺民之福
其若海内之望青規紫禁式遄其㱕子淵所謂可
倚而竢也某老病幽屏姓名不至朝貴之門十年
矣天誘其衷中男次公幸得走趨大府牛馬走之
下陳因之修敬惟一攬而擲棄道旁云
某惶恐再拜僣越敬問台閎玉婘即日秋清㳟惟
尊尊㓜㓜受祉山則廬陵有可効老聃之役驩以
筮仕云初殊未更事幸得充員衡之安仁監税仰
事仁賢之主人所謂人皆有一天也懤以慶雲照
以徳星霑以膏雨舍魯何適矣不勝䑛犢之私仰
瀆聴衡之公無任主臣
　　　荅南豊陳宰
某伏以沆碭過中髙寒已早即辰㳟惟判縣學士
契兄三月報政千室載歌神明扶持台候動止萬
福某敬上記以謝先施未見願言愛重不貲之業
對越選表之除至望跂跂
某間者闊焉乆不聞問懐賢念舊一飯無諼遣騎
墜誨再披三讀恍如聸清峻而聆淙琤也鳴弦㡬
何時而學道愛人之聲與風俱来以儒飾吏故應
有此不敢望於他人者耳某老病幽屏道旁之櫟
過者不顧故人相存之意誼風廩然足以追舊俗
而囬之感歎不足摧謝不荘悚仄悚仄
某再拜敬問契家玉婘即日㳟惟尊稺受祉山則
有委不外大兒長孺前月二十一日已庇職南昌
小児㓜輿咸陽客舍每辱臨存尤感故意之長也
諸司惟俞漕甚厚今納一書因便送逹契兄何待
於此餘皆無一日雅頌貺麗参至感㣲筆二十枝
聊伴空函報也
　　　與俞運使
某惶恐白事故人南豐宰陳通直(從廾從市/名與先人同)文
學政事加人數䓁所至吏畏其廉明民咏其慈惠
某與渠乃翁中書舍人安行兩同朝著情誼如骨
肉父子交游二十餘年此郎今宰劇邑盤錯根節
衮沸湯火􁫆身其間不敢不勉然非外䑓獨有之
天懤以慶雲庇以萬間涵以滄海難乎免於今之
世矣某敢以為託渠今嵗季夏方庀職耳三月之
間已有美聲年嵗之間必有可觀恐差次部吏此
郎得在門闌桃李之下陳不勝幸願之至
　　　與羅必先省幹
某伏自先丈直閣過普州之後乆不得書去嵗十
二月入城見益公云仲憲十月一日不禄聞問驚
悼涕泗交頥不知到官㡬月竟以何疾而終天文
丈人三子十一孫惟先文仕官方将光顯而遽罹
大故吾親萬里護䘮經灧澦出巴蜀㱕葬里閭不
使其父為旅櫬客魂千辛萬苦歴盡艱險可謂大
孝老懐忽聞來㱕悲喜交至歎重歎重乆探無消
息昨日得季周報老病之身乆罷慶弔一二日間
當遣㓜輿奔慰先此奉唁且致薄奠更宣節哀以
終大事不悉
　　　荅羅必先省幹
某啟清曉已專僕奉䟽馳慰㝷當聞逹行李交至
伏辰手筆赴告披讀流涕不勝悲愴護䘮逺㱕已
即宅里又為之喜也即辰秋寒云初緬惟息肩小
憩孝履支福乍㱕豈無可委襄事有地有日否京
丞相親與其言渠家上世皆用浮屠法葬之水火
每嵗寒食只来江皐酹酒三爵焼𥿄錢數束即是
上塜而京文少年擢第致位左輔可以見郭景純
風水之説繆矣景純自遭王處仲所殺子孫亦無
顯者而後世猶惑於不識字之山人仲謀价卿宗
卿屢遷考妣暴骨再三以求冨貴反招短折之罰
老夫家中三世窮儒並無風水願勿泥此不悉
　　　荅本路安撫張尚書
某伏以即辰一雨既霑顥氣初爽㳟惟判府安撫
華舉尚書聴履星辰移次翼軫元師崇崛上流繁
雄五月政成三神慶集台候動止萬福列僊之婘
受祉姟兆某老病罷甿受一㕓於二天之下齋宿
秦記孔夙不莫而児軰未行之間誨函已從天而
降矣冝先者後冝和者唱挽天河傾東海不足以
渝此怍也惟是老牛䑛犢之私仰慁氷壷玉衡之
清退而省焉謂借不速戾於至公亦當見笑於大
方敢圖教仁荅賜恩書垂華星而落雲錦諏茹煩
悉拊存劬愉先之以不忘于湖牓尾之陳人甲之
以尚憶蹇叔坐上之半面夏諺謂貴人多忘始亦
信之今其然乎否也大児學製之初當此岩邑㣲
仲尼上律之天幬之在上子羙突兀之屋庇之在
下難乎免於今之世矣而来誨諗以舊令小縱諝
軰不聳聊致詰治使承後者省力父母昊極之徳
何以尚此某與老妻相語府公恩斯若此深厚感
甚至泣也至於某不才多病之身一生寡偶㡬覆
車於太行沉舟於吕梁知難而退棄官九載納禄
再㫷寒士仰此五斗豈願尚幽獨而取髙謇辞實
福而要虗名哉先人門户日就壊隤已既不仕而
其子亦可以不仕乎於是驅三子而皆習為吏非
父驅之也飢驅之也不然子子老身㷀然獨卧空
山豈得已而不已乎大児察其索居無聊於是投
其隙而進迎飬之説某重告之曰汝則順矣其若
以身累人何汝獨不聞夏諺所云乎中人十家之
彦寕日増一斛麥無或増一客汝既竊禄於使家
矣又挟而父與而母以􁘥是未能為主人増麥而
反増客也可乎父子既似栢山之鳴毎念此児之
請雖不忍拒亦未敢從也不知此聲胡為已上逹
大師之衡聼乎得児書云尚書面命之曰而父肯
来西山南浦皆有光華及讀来誨則又曰江山寂
寥乆矣一傳先聲下至草木魚鳥皆有喜色又聞
有傳台意者云将肈修方岳連師之職加待之以
末至客右之禮蛙廩鶴料亦與継粟牙檣錦䌫亦
與浮家蓋父子窮愁之所願欲而不敢請者我主
公皆逆探其心而不靳其賜矣如是而不感如是
而不就則木偶人而已耳少男㓜輿方為装以赴
澧之監河将以良月行姑侯其行然後老夫婦之
行期可卜日也嗣當詳告大児并奏記以聞焉先
此以謝恩意之辱不勝大願願言愛重盛徳大業
即持鈞樞以福禄四海云
　　　荅謝提幹
某伏䝉墨妙一訪生死慰懌於萬命戒先尚書家
傳某何人敢承授簡又有韓栁之擬尚書文固不
減栁若名徳栁何敢望囬至於某尚不足以充栁
之衛官筆吏而况韓乎不敢當然一生學問文字
之交四海才四五人耳而尚書為最所命不應辞
讓但作傳之説若作家傳則家人子之任非外人
事也若作史傳則合於　今上慶元元年日暦中
某月日書云某官謝某薨之下書云某字某臨江
人也云云如某修
孝宗日暦作張魏公欽夫李夀翁三傳是也今某
閑人豈敢作私史以抵吏議乎墓銘神道碑惟命
　　　荅虞知能
某間者闊焉乆不聞問遣騎墜教披讀三過喜如
之何䝉封示丈丈直閣萬金之書寄聲於某商略
所書令祖雍公言行欲以議襄陽兵事冠于編首
恐未可也篇首正當書紹興辛巳江上督師一戰
殱渠魁國之再昌舍此冝無大者若道辛夘襄陽
有警本路師漕戎帥請彂兵而雍公不許妄動卒
無他虞此特書之篇中足矣未足以冠篇也丈丈
又謂其文名以雍志此又未之前聞也前軰文集
中止有曰墓誌曰墓銘曰表曰神道碑而已今創
名曰雍志此為何䓁文書乎恐傳笑文士而後無
傳地某今所陳者丈丈如曰不可則願别請儒宗
文師一代大手筆者為之某當再拜而避也
　　　荅建寕府傳内翰
某伏以即辰顥氣彌髙積霖小霽㳟惟判府徽學
内翰報政代藩易鎮河股神天送喜台候動止萬
福某老病㱕歟待盡云耳山徑不與東西行者㑹
鴈亦不我過也欲􁘥一字其道亡繇獨有其人甚
逺之歎遣騎墜教字垂華星語洗晴雪忽覺致身
李中丞之側喜如之何家集拜賜三世文献一朝
快睹矧南宫望郎與游深厚懐知永肩讀二三䇿
未竟而淚落不能收也玄頴既佳又腆學落思乹
無所事信十襲挂壁時一敬仰思王公而不得見
見王公之所寄則如見王公焉占謝未詳願言愛
重盛徳大業即持鈞樞用畢能事
　　　荅太和卓宰
某病身無俚搔首忽忽偶聞剥啄柴扉者攝衣出
問則詩家者流寄聲訪生死也披讀驚喜即辰良
月初吉積雨小霽㳟惟士直西昌大夫契丈惠化
告成為裝王覲借留不可神人具依台候動止萬
福送似快閣新刻真蹟得未曽有鉅公衆作偕来
多荷多荷㣲悪語輙􁘥二絶句山谷有靈當笑小
児强觧事也抒謝不荘竦仄竦仄
　　　與周監丞
某卧痾空山秪有不如咫尺不見實同千里方寸
尊徳頃之九囬即辰小春淺寒㳟惟髙居萬象之
䑓獨立一世之表三神離衛台候動止萬福某惶
恐小禀昨晩䝉丞相寄聲彼此免冬年交賀之禮
某本以老病棄官還家求以休息而東西周每歳
建堂堂之陣以夾攻之豈特楚人一歳七奔命而
已無地可以詭姓遁身者忽聞兹命頓觧天弢敢
以聞焉漢過不先仰惟執事實圖利之
　　　荅贑州張舍人
某伏以即辰小春淺寒苦雨未霽㳟惟判府右史
舍人尊契丈㫷年政成二天化洽兩路按堵上流
静波神天寵綏台候動止萬福某卧痾山墅意象
眵昏騎吏打門玉字下墮思賢新記儒榮古詩聫
翩而来珠流壁合七言雄偉讀之慨然起卦狼居
胥之意古文雅健攬者宛然逼真栁愚溪之作崆
峒曉目之光章貢秋風之清忽下照藜藋之門吹
盡冠中之埃也至棠隂丹筆之語尤足以破隂陽
家流之邪詞解鬼神應泣之大惑有功於後學丕
變於流俗不少矣㳟承命戒記章貢道院或賦某
學落思涸何敢授簡長者有命又不容固辞當𣢾
𣢾呈别遣人送似求是正也許為築三徑小亭甚
榮第小圃偪仄無地可頓去大江二十餘里取材
運甓勞人費財切告賜免此心乃小安耳下稷天
氣頓冷噓呵凍指摧謝不荘仰惟洞視
　　　與林緫領郎中
某惶恐敬有賤狠小児㓜輿愚騃不才初習為吏
充員澧之慈利税官適有天幸廼獲(事/趨)使星卿月
之末光不勝大願敢祈懤以仲尼上律之天庇以
子羙萬間之屋訓迪之挈攜之全度之有萬斯幸
　　　與湖北唐提刑
某惶恐敬有賤狠小児㓜輿愚騃不才初試吏於
澧之慈利稅官幸得趨事玉節光華之下敢望懤
以仲尼上律之天庇以子羙萬間之厦訓迪之挈
攜之全度之有萬其幸再有禀白先是上狀嘗以
澧推吳承直(璪)舉主已及四員政欠職司合尖一
章仰于台造乞特輟今年下半年或来年上半年
一京削以成就其改秩之榮更祈蚤賜剡發至豤
至扣
　　　與江陵府楊侍郎
某惶恐敬有賤豤小児㓜輿愚騃不才初習為吏
充員澧之慈利税官適有天幸廼獲趨事詩書之
帥不勝大願仰祈禱以仲尼上律之天庇以少陵
突兀之屋訓迪之挈攜之全度之有萬斯幸
　　　與醴陵錢知縣
某伏以即日苦雨未霽殊妨斂蔵㳟惟文季知縣
國録契丈㫷年政成民咏神介台候動止萬福契
家玉婘均慶某老病侵加縣車待盡無足談者君
子學道則愛人昔聞其語今見其人醴陵之民一
何幸也廬陵今秋兩月不雨兩月連雨前日大田
可縱燎今日遺秉又生耳矣潘縣歳事定復何似
小児㓜輿之官澧浦寄徑提卦敬令一拜函丈願
扣囊底書以振徳之所祝愛重大業拭目璧水蓬
山之際
　　　與澧州趙守
某伏以即辰良月初寒積霖新霽㳟惟判府太中
幕府肈開髙牙乃建民咏何暮化孚崇朝三神具
依台候動止萬福某移病引年垂車山藪亦隃藉
芒寒色正之末光旁燭之也千里而遥何從晤對
願言寳珍亀玉翔集孔鸞桒䕃未移天子有詔
某竊觀近代人物眇然獨環竒絶特之産過半出
於帝家之璿源玉水是殆有相之道時則有若判
府太中用周室麟定棣韡之英漢宗鴻寳苑秘之
彦而挑青燈磨破硯著鵠袍與四海九州之窶子
鯫生角雕龍鏤氷之技於饕蝨爆竹之場取先群
雄関其口而奪之氣顧不儁哉至於鳴弦歌有學
道愛人之去思分風月有驥足未展之嘉歎澧陽
文献是惟屈宋捐玦折瑶之窟宅也橘頌衣鉢今
有傳矣褰帷屬爾而令修於庭户之間人自得於
湖山之外信矣類非俗吏之所能為者耶敢以為
逺民賀併以為江山賀非為執事賀也
某皇恐再拜僣易敬問駟馬髙蓋之門閬風方壷
之婘即日冬初㳟惟尊尊㓜㓜受祉姟兆某惶恐
有禀小児㓜輿愚騃不才試吏之初適有天幸乃
得走趨仰事宣州仁賢之主人真所謂人皆有一
天者某不勝大願願燾之以仲尼上律之天庇之
以子羙突兀之屋訓告之挈攜之震風凌雨今知
免矣
　　　荅呉節推
某屬者便了送花之㱕囊箧細碎之報語在前書
矣即辰苦雨未収㳟惟景陸節推學士尊親以賔
賛之良兼守貳之重神介台候萬福親家玉婘均
慶小児㓜輿之官監河得託懿戚之芘東坡與王
定國書云吾児即公児也何俟多囑唐憲文字再
趣之矣
　　　與葉樞宻
某伏以即辰積雨新晴六合清節㳟惟觀使大資
樞使相公珍䑓間館皐伊冠倫御風騎氣松喬離
衛鈞候動止萬福某伏自昔嵗吳推遣使了詣福
唐因之奏記及其還也報以雲錦之書華星之字
此惠已弘多矣而又餉以荔子石巨之珍芳紅綃
玉膚光映氷盤江風海雨寒入牙頬野人藜莧之
腹人世煙火之腸坐覺三洗而九滌也榮感欲次
骨矣先是鈞樞台鼎小移六符之躔櫜兠㦸纛蹔
作三山之行竊意
皇上未察必謂是役也周公分陜行且式遄其衮
衣裴度鎮洛方将注想於元老不悟其假此以釋
寵榮翩然而還里第也某不勝主臣敢有白事頃
者不度分守僣以親戚澧州推官吳承直(璪)舉員
踰七望八已三員輙仰于造化乞賜鈞播即䝉千
金之諾以来嵗上半年京削收録之且頒以照牒
矣今兹嗣嵗至矣再遣便了駿奔以請奏牘一類
文書敢冀給畀此僕以㱕有萬其感抑過於某受
此恩也今晨始霜病指欲墮嘘呵凍筆墨淡字欹
皇恐皇恐宰席虗左正竢我公之㱕告廷風雷四
海傾耳
　　　荅隆興府黄倅
某伏以小春淺寒積雨初霽即辰㳟惟府判太中
年家丈共理帥藩同宣皇化民咏豈弟天迪仁賢
台候動止萬福某老病不敏致敬小皐死罪死罪
未見君子願言愛重大業即登春風玉笋之班
某幸甚辱在先太中龍虎牓之末陳講若盛名之
下如五緯天垂四嶽王立顧公出我處相断不逢
庸非咄咄怪事耶台座挈國躋民之業敲金擊石
之文挟斯具遭斯世于青霄而直上凌太空而徑
度冝也顧俯同濓溪之集章貢定國之来淮海何
歟將西山之英東湖之神俟吾墨卿之臨求偉詞
俊語湔袚落霞秋水之寂寞歟某老矣而大児有
迎飬之請大帥詒嘉招之書儻負薪小愈尚堪力
疾一徃則見賢人傳賢書天其卒相儂家歟而尺
素修好乃辱長者先施焉薄雲之誼篤矣䇿馬之
殿忸矣負荆之謝皐矣
某皇恐再拜敬問年家神清台婘即辰冬寒㳟惟
尊尊㓜㓜受祉姟兆有廬陵委願畢力某惶恐賤
豤太児長孺愚騃不才胃試制邑適有天幸得趨
事介師之下風東坡與王定國書云我児即公児
也敢以此自皈於門下惟二天覆露而全安之
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百一十終
誠齋集卷第一百十一
　　　　　　　廬陵楊　万里　廷秀
　尺牘
　　　與徐丞相
某伏以大冬有俶霽暉未舒即辰㳟惟觀使大觀
文左丞相上能芒寒造物與游霄垠咸若河嶽盡
護鈞候動止萬福恩閎相婘錫羡姟兆某山鹿野
麋之姿夫須獨速之生耄矣病矣已矣於身外事
於人間事恍兮如隔世矣猶有痛掃溉而不除者
胸中一㸃耿耿感激投分之意氣不侵乆要之然
諾雖欲如寒灰之不燃槁木之不芽病未能也而
况野人之塊辱在化工大鈞之播寸草之心未報
陽和三春之暉是可忘也孰不可忘也然雙鯉尺
素之敬有虚月於中涓千里命駕之約意寒盟於
載書不曰肉黄頭白眉髙頥隠坐則有垂釣之傴
行則有可笑之躄而然耶抑亦石齧我趾龍覆我
艇陸則有犖确之徑水則有洶歘之濤而然耶每
一念之未始不作悪數日也若夫清風明月必思
玄度髙山景行獨仰仲尼皇天后土實臨此心側
聞相君潭潭公府與珠履落之乆矣東望佳氣想
見緑野之堂碧瓦拂日翹材之館華裾織翠獨樂
之園花竹秀野反顧荒傖曾不得陪燕雀佀亀魚
於上下曵長裾彈剣鋏於前後良可憐哉良可憐
哉廬陵自七月十三日不雨一行槁乾至九月一
日大田可以縱燎自九月二日雨一行霖淫至于
今日遺秉又復生耳餘生逢此咄咄書空坐待土
銼之不煙塵甑之不粒也老瓦盆癭藤尊不待寄
嵇叔夜之書而鄭不来矣三衢嵗事定復何似丞
相袖中有作霖之手而小靳於九州四海獨不可
貤及於鄰里鄉黨乎專走便了奏記東閤略無一
物可以伴黄耳者竹萠五十斤人面子乾餘甘乾
各一千合晋越贄諸籩人真所謂野人之羙芹子
雖有區區之意亦已踈矣惟不標而出之大門之
外有萬其幸天扶柱石人徯鹽梅可不寳之珍之
愛之重之以荅揚其意耶以公㱕兮之雅尚能為
聖世賡載之
　　　再與余丞相
某屬者專僕奏記㳟想聞逹兹復賤豤親戚澧州
推官呉承直(璪)頃䝉鈞慈頒賜照牒舉辛酉年上
半年攺官親民任使丞相一倡群公並和今得舉
主四員矣嗣嵗且至渠今遣僕奏記拜請奏牘一
宗文字敢祈鈞㫖頥指典籖特賜剡發以授去僕
以㱕有萬其感㳟惟如天之恩某實並受之
　　　荅新車輅王判院
某伏以積雨新晴六合清節即日㳟惟子林判院
鄉友㱕軒錦繡待綴班行神介燕喜台候動止萬
福某㳟審錫綸言於殿墄除車府之户郎寄徑於
斯亭衢孔邇㳟惟驩慶某小緩修賀廼辱相先偶
以三子皆出無分勞者罷於書問臂痛復作自此
恐與管城子永絶交矣口占刁筆吏摧謝併惟大
貸
　　　荅安福徐令(謙亭)
某伏以郞日至後睛寒㳟惟安城大夫徐君執事
惠化宜民廣譽旁達有相之道台候動止萬福某
生無他好而惟文詞之好顧近世古音絶響乆哉
談學問者薄之以為技騖儷偶者殻之以為淡於
是退之之五弦可薪而南豊之八珍可屏矣談不
自意彭蠡之濵有執事者獨奏人之所莫奏而味
人之所不味頭白肉黄之叟竊伏林下聞其風而
悦之豈不欲屬垣其霖雨崩山之遺音染指于函
牛献黿之惠餕哉大児長孺曰翁嗜之児有之當
翁奏翁啖也斗藪敗篋未始云獲而大瑟中琴山
膚海錯畢陳于前矣滿聴清鏘大嚼雋永何其竒
也又何其冨也如論盗書見憂國之逺圖如緫壁
記見勤民之深惻如吴畫記續愚溪之断弦每竊
嘆惜古文其遂熄矣延斯道之光以炳來者不在
執事其將焉在楙之竟之進而益進其又有弘於
此者乎惠我無疆言之不足寄贈潭帖古碑曰燭
皆清且佳敢不重拜惟為斯文自愛當有夜誦子
虗者
　　　與衡州陳通判
某伏以即辰景廹凋年霜酣霽日恭惟判府太中
分月湘江開雲衡嶽民咏豈弟天迪仁賢台候動
止萬福某不慙耄及慕用下風吉蠲頴泓徹名謁
者邈未瞻進賢之冠輙進保金軀之頌式竚馹召
怒飛鵷行某蓋䆒觀近代人物之鼎盛莫三山若
也而鼎盛之中華乎冠出者孰居太丘子孫之右
者前有兩博士之制科後有一樞相之斗魁磊磊
相望日杲星垂宗不乏人執事以撑霆裂月之筆
収片玉一枝之名清風震山游刃破竹年甫强仕
而聲已溢世昔人謂士元非治中别駕不足以展
僕則謂雖治中别駕亦未足以展執事也然東坡
倅杭濓溪倅䖍在二先生則為不遇矣顧不為兩
郡江山之遇耶僕是以不以衡湘為執事慶而以
執事為衡湘慶今人恐未知耳若老杇之人方幽
屏待盡猶及見執事之蜚鳴也及今相聞獨不可
乎惟執事財幸
某竦息再拜敬問台閎玉婘即日恭惟尊尊㓜㓜
受祉山則有廬陵委願奉承之某皇恐僣有至貇
中男次公不習為吏自試譏征適有天幸乃得走
趨服事於旗纛旄麾之下親炙薫陶於宗師道徳
之側抑諺有之鄭渠無旱畒崑山無礦土前之説
以徼恩紀之芘後之説以匄樂育之惠惟執事垂
意焉
　　　荅范監税
某伏以凋年受代嗣嵗来㱕即日㳟惟判院直閣
契丈新除近天神介台候動止萬福某間者闊焉
乆不聞問乃心尊徳無頃焉置忽檻誨帖驚喜不
勝㳟承来諗如先集刻印行矣僝功将有分賜於
野人者病眼作花苦無異書以金箆之日徯此賜
如飢腸雷轉而望胹蹯如渇肺塵生而須危露也
未見願言寳珍大業立俟明廷孔鸞之集
　　　荅贑州張舍人
某屬者行李還返因之奏記以謝嘉惠且一再祈
恩以妻姪孫羅令(瀛)為門下薦乞特輟今年上半
年首章京削以為破白之舉兹辱遣騎墜以玉字
之書諗以金諾之實大師之櫜兠㦸纛曾未西柄
而春風已先到河陽之桃李矣厖恩特逹何異老
身之親得出其門也多言何足以冩中心之感官
壺拜賜臨行遺愛而不忘一野人况十邑之甿乎
書吏續食併深銜戢餞行二詩别紙呈似依依知
己之意抑亦見姟兆之一端云
　　　與湖北傳提舉
某伏以即日由元至人猶寒已暄㳟惟提舉寺丞
登攬霜清風采嶽動百吏震疊群黎謳謡天迪神
保台候動止萬福某謹三肅九頓首奏記謁者仰
惟財幸
某半生漫仕十里九山常摧輈焉顧獨有負恃而
矜喜者不曰盡交天下之名勝乎而其尤者則未
有過於草堂一家之父子兄弟間者也初與侍郎
公同朝一見如舊相識継與郎中公同朝立談到
金石處最後與内翰公在朝則簉羽在外則合符
僕之於執事事契似不薄也然有遺恨者識機未
識雲覩元方而未覩季方也搢紳先生曰執事詩
似父文似兄徳業節㮣似二祖其名位宜過之無
不及也而尚乗孟博之車按夀昌之庾宜乎否也
惟執事小須之時有求於執事者非執事者有求
於時也某老矣病矣已棄人間事矣不敢復讀天
下之書不敢復言天下之事矣然猶惓惓於執事
而不能去者詩人不云乎空餘見賢心忍渴望梅
嶺執事幸無忽
某惶恐再拜僣問列㦸拂日之門安期羡門之婘
即辰㳟惟由尊及稺茂介春祺某也里居庸詎無
一事可以效牛馬走之役者願承命戒某惶恐致
敬之初不應及其私抑聞之菀彼栁斯鳴蜩嘒嘒
言大者之旁小者無不容也第三男㓜輿騃不更
事初學為吏今充慈利監税之員適有天幸廼獲
走趨服事一世之先生長者諺云鄭渠無旱畮崑
丘無礦土前之説願以徼福繡衣使者覆露之恩
後之説願以沾匄文章巨公教育之恩惟執事惻
之
　　　荅本路彭提刑
某㳟承使華賜以誨墨彂襲六為七之學摛駢四
儷六之詞如遺所尊豈僕敢拜敬以㱕納仰乞賜
知趙户荷領略欲見職令之辨渠千台造且夕必
自呈爵里也某惶恐復有至懶南昌令長孺乃某
長男也不才試邑適有天幸乃得趨事繡衣之下
風敢祈先生長者賜以萬間廣厦之庇或他時考
察所部官吏之殿最願沾丐薦墨之膏潤寒士寸
進繫此一援手千鈞之巨力抗之則九垓之上棄
之則九淵之底惟仁人動心焉不勝祈扣深切之
至
　　　荅臨江葉守
某伏以維仲之冬積雨新霽即日㳟惟判府判院
契丈流化名城㫷年報政民樂豈弟天迪忠賢台
候動止萬福今兹書雲蒨絢迎日舒長陽氣潜萠
君子道長裒對小至瑞慶大來某以國䘏不敢哦
烏嗚拊缶之音為巍巍大厦之賀反勤長者勞之
賚之天落雲錦之書月對華星之字三反九復清
風襲人又重之以縹玉之酒金漿醪先薦屏攝洗
琖開嘗漢之蘭生隋之玉薤沙洛之醁酃程郷之
若下風味勝絶何必減焉冷牎凍壁頓生春温有
萬其感契丈以石林先生之聞孫祥刑使者之賢
子芝蘭玉樹趾羙前芳文學政事兩有家法平易
近民之聲中和樂職之頌風自北而南洋洋盈耳
也乗此一陽之復遂膺三節之召徑登春風玉笋
之班某也蓋日望之髙蓋列棨之門安期羡門之
婘即日㳟惟尊尊㓜㓜受祉山則廬陵豈無一事
可以効牛馬走者驩以承命
　　　荅本路彭提刑
某屬者上記以謝剡薦羅親之恩蓋出於聞而知
之也既而羅来訪具能言契丈所以延竚者甚厚
既飲食之又餽贐之又命舟以載之其擾清治端
不少也媿感何已兹䝉遣騎墜教申之以名酒之
餉兼以石刻且辱妙句寵和壓倒倡者拜受有萬
其感旧苦臂痛偶三子皆之官無分労者罷於書
問舊疾復作不能執筆敬倩女壻陳丞代書此心
殊不滿也併幸台恕
　　　荅萬安趙宰
某伏以即辰至後景長積雨小霽㳟惟載道知縣
朝議契丈鳴弦政成民咏惠和神勞豈弟台候動
止萬福近新進奏判院曽仲卿相過極談龍頭書
院絶境江卿未有恨不得飛墮其間觀文物之盛
也兹䝉遣騎墜教有霜柑黄雀山藥之餉厚意所
臨拜受珍感舊苦臂痛偶三子皆之官無分勞者
罷於書問舊疾復作不能執筆敬倩女壻陳丞代
書此心殊不滿也併幸台恕
　　　荅隆興張帥
某㳟承緘翰絫繭重以名酒㫖多洗琖開嘗漢之
蘭生隋之玉薤沙洛之醁酃程鄉之若下視此風
味之勝絶何必減焉榮感之衷巳奏記摧謝矣别
楮又勤親染華星之字暖律之詞燠体押至連雲
無柄病身莫寄而嚴鄭公之眼獨為少陵野老而
青焉窮途易感不知老淚之沱若也小男㓜輿前
月二十四日已之官澧浦之監河矣而天寒既至
霜雪旣降老妻有小痼疾怯寒特異迨春㣲和當
議行期也
　　　荅福師張子儀尚書
某伏以即辰書雲舊絢迎日舒長㳟惟判府安撫
華學尚書尊契丈台斗祥光詩書元帥威惠允洽
天天咸若裒對小至瑞慶大來台候動止萬福某
昨六月間新安福林簿(侍問)来自三山云有㱕者
某因之奏記以賀建牙且謝㦸纛出修門之日賜
書告行其中稱某與徐逹書酷似栁子云者今䝉
髙誼不逺千里遣一騎寄雙魚驚喜披讀乃知此
書未逹何也契丈幕府肈開曽㡬何時而平易近
民之聲中和樂職之頌已與風俱馳與川争流君
子時雨之化儒者徳風之政故應如許類非俗吏
之所能為也而來教乃謂自令似之官之後頓起
㱕歟之興何也西京之韋父子丞相本朝之吕大
小申公公家先正大参炳靈在上門户之責不責
之賢孫而誰責也契丈勉之頒貺羅池蕉黄漆園
髹噐君謨水蒼之銙鍊師蛺蝶之羅歳時雜記又
得異書此意厚矣降拜不勝感戢之至辱問近詩
今有山居雜興二十四絶句謹録呈似未見君子
願言珍重乗此一陽之復遂膺三節之召先之以
世官申之以韋吕且且望之
某惶恐再拜敬問契家玉婘即日亞歳令節㳟惟
尊尊㓜㓜受祉山則大児長孺近七月庀職南昌
縣事中男次公去歳仲冬庀職衡之安仁税務小
男㓜輿前月下澣啓行赴澧之慈利税務仰䝉諏
及故禀有委願承命戒
　　　荅贑州張右史移廣西帥
某今月十一日已令書吏龔世榮持斐然之文呈
似矣今辱遣騎下教乃十六日之書蓋两不相值
偶然参差耳計程當已上逹也㳟審帝謀元帥公
應疇咨自玉虹翠浪之鄉建羅帶碧篸之纛㳟惟
慶愜某僣有至􁃶妻姪孫從政郎靈川令羅(瀛)既
冠收科能文能政幸得仰事詩書之帥敢乞先生
長者特輟慶元七年上半年一京削爲之破白之
薦一經拈出諸司必和不翅某受此恩也拳拳至
扣
　　　荅臨江葉守賀年
某伏以即辰自元至人猶寒已燠㳟惟某官㫷年
而化千里而謡神明扶持台候動止萬福某黄冠
野夫又逢献嵗遐想畫㦸森衛華裾如葱躋彼公
堂稱觴介夀隔一帶水罔克駿奔寸心悁然獨有
跂跂乃䝉特遣行李墜以玉書尉存劬愉訪問生
死三肅使者感榮萬斯占謝勿草何以報徳上言
加餐飯下言長相思先賦是詩以為善禱卿月昇
金掌王春度玉墀後賦是詩以為善頌云
　　　荅隆興府張帥
某伏辱專介疾馳中宿而至手札下逮累百其詞
報以大児屬疾之詳既遣和緩以視之又委斯立
以主之曲折指縱戒以持重朝曛存問反復商略
家蔵萬金之良藥輟以餌之古人三年之宿艾訓
以炷之小變則為之蹙頞小退則為之觧顔竟與
起死可謂更生蕞爾小官愛若已子壽載鞠育之
恩何以尚之奉教感泣以喜以悲亦得大児親書
報以小愈惟是銜恩戴仁不知所報抗囬之草顧
印之亀未慊由衷之萬分也以謝一二仰惟訾省
　　　荅隆興府張帥
某㳟承行李押至恩書單傳将命兼程而駿奔及
門者弗越於信次先諗之以児疾之小愈申告之
以児軆之復初深惟生死肉骨之恩私彌覺河海
華嶽之淺鮮何以論報莫知所云當令此児効死
門下抑折骨絶筯而後已奚服箱歴塊之足辞雖
不足於使令猶庻㡬於夙夜某舊苦手痛近偶復
作留二介七日今晨僅能執筆抒謝已後矣不勝
主臣不勝主臣
　　　與湖廣緫領林郎中
某惶恐白事廬陵兩年旱潦而吉水爲甚且如貧
家嵗收米郷小斗九百餘石而去秋放佃户田租
主分米四百石他户可類推也㳟聞使司移文委
本州趙倅同吉水秦宰(鑑)和糴米二萬石此聲一
傳民户駭懼若乗去秋八九月米熟之時糴之尚
恐無可糴者而使司之命乃十二月之命今民間
安得餘米以應公上之糴乎萬一州縣奉行則號
令必峻追逮必急榖價必倍民食必艱敢望上應
列宿之暉下燭民瘼特與改命速行住糴則一邑
生齒免轉從他邦損瘠溝岳仁人如天之恩何止
活千人而已秦宰有公劄子來求某一言於使臺
併以呈似
　　　荅經略左史張舍人
某㳟承一个行李墮八法親書寄似三碍拜受悚
感適此小溪驟漲春雨断橋亦無栁隂之小舟可
以利渉者而又野人蝸牛之廬門不容轍巷不容
軒元戎小隊櫜兠拂日斾旌絳天前苐所次羅閩
所呵将於何而頓之得免照臨乃幸乃荷草草摧
謝十分未見其一端也
　　靈川羅令(瀛)巳荷季諾賜以禰章敢望終惠
　　　與周丞相
某絫得謝幹(峴)書云丞相許為其先碑題蓋今此
文已就敬委陳倩持以呈似文有傷理有避礙有
害辞者願即塗攺復擲還此本當一一師用先是
石人峯詩仰勤妙䟦詞藻滂葩源委洞徹盡發曹
劉李杜未睹之秘觀者以為某之詩真足以當此
不知老先生眼力到處胸中藴此一叚詩評乆未
吐出特因某而發故借石人峯以装鋪席如子羙
之黄四娘退之之毛仙翁東坡之雲龍山人半山
之方仲永耳所謂周子之兄之前不得談荘生之
化為蝶也荷荷長孺次公㓜輿前後皆拜薦禰之
墨三子知免且有進寸之望矣感恩豈有涯哉
　　　與淮西韓緫領
某惶恐白事廬陵兩年旱潦而去年為甚五月大
水自六月不雨至于九月幸而間有陂塘車戽者
捄得三五分而十月一雨連五六十日髙者生耳
下者為泥土且如貧家歳收鄉小斗九百餘石而
去秋放佃户田租主分米四百石他户可以一葉
知秋也屬者㳟聞緫卿曽丈行下倅㕔収糴米七
萬石趙倅及州民上下恟懼不知所出趙君即具
公文乞行蠲免適有天幸而台座肈新緫䑓之政
仰䝉特免其半此恩不貲州民始有更生之望然
此舉若乗去秋米熟之時糴之尚恐無可糴者今
民間旱後入春安得餘米以應公上之須萬一尚
糴其半則州縣奉行號令必峻追逮必嚴榖價必
倍民食必艱敢望上應列宿之暉未忘舊部之民
特與改命盡與蠲免則一郡生齒免轉從他邦捐
瘠溝岳仁人如天之恩何止活千人而已趙倅以
某受門下之知不淺來諉某為邦民一言有書來
囑敢併以呈似
　　　荅吉州趙倅
某屬嘗奏記仰于使㕔給牓約束水利事特䝉報
教其應如響一鄉之民鼔舞恩紀何必減子威芋
魁之謡不寕唯某一家耄稚之感恩而已兹領誨
帖命戒韓緫卿免糴之書尤見勤民之仁心某亦
受賜一人之數聞之距躍三百驩以奉承敬以呈
似覽畢望頥指書吏緘而蠟之幸甚
　　　賀本路俞運使赴召
某今晩得邸報㳟審契丈膺受璽書徴還金闕即
傳除目遂冠從班㳟惟驩慶某辱在與游之末其
喜其抃尤在人先老身逺跡欲送南浦其路無繇
敬哦唐律兩章以餞班公登仙之行惟一覽幸甚
幸甚
　　　荅湖北趙主管
某昨䝉維舟江滸迂轡山墅猿鶴驚喜泉石焜燿
老病之人何榮如焉伏奉誨帖加遺少失元直之
藥四客卿三墨兵一周栗之誌拜受至感㣲小詩
今以呈似諸公牛腰併㱕行李
　　　與湖北唐提刑
某屬者一再奏記㝷當徹聞兹復三瀆未語先忸
伏自台座未登攬之初嘗亟以親戚澧州吴推(璪)
為薦亦聞進拜即辱異知稱賞其才而歎惜其淹
許以論薦而告以少待此意已不貲矣然以諸公
間皆薦人来那融未行極知區處不易今則上半
年文字已不敢希覬矣某亦豈敢咄咄相逼第吳
推秩滿近在今冬考任過足已有舉主四員所大
闕者所極緊者正患未有職司與合尖之章也二
者之恩舍門下誰適者代者今夕至則詰朝秼其
駒矣嗟乎殆哉岌乎某誠不識好悪千控萬告欲
望台座特輟今年下半年一京削以成就之吳推
一生昇沉視此一舉豈惟吳推感此燾載生成之
恩某實並受之諸公所薦多有初到任者似未渠
晩也意迫詞危併祈未督過之尤幸尤幸
某恰作此書間忽得大児知南昌縣事長孺遣人
来報示小児㓜輿誤䝉異顧特招入䑓蹔攝幹官
老夫婦聞之驚喜伏自惟念非常之寵不貲之恩
孺子眇然何以堪此連雲大厦遂得託而棲九里
洪河遂得挹其潤豈不謂之如天之福哉更望先
生長者教育後進訓廸其所未能涵容其所不逮
終始芘存而全度之不勝大願
　　　荅吳節推
某昨晩長孺遣人遞至手誨諭及唐憲文字事氷
氏之子蟬翼之力不能成事至勤再三今復􁘥唐
丈一書就令南昌人持至武陵憲䑓投下却詣澧
浦奉報仍批戒㓜輿令時復一提之也豤切之詞
不遺餘矣後欲復作蔑以加矣其濟與否非所及
矣公幸察我公幸恕我
　　花皆竒品千葉無贗第石門劉氏二株皆未
　　見花枝葉一色二種也去秋來書云二種非
　　也
　　　荅新塗縣鄭宰
某伏以即日禊事孔邇毛空峭寒㳟惟判縣朝議
契兄學道愛人㫷年報政民咏神聴台候動止萬
福某敬㳟上記以謝先施伏惟財幸
某屬者簉朝丈丈侍郎朝退一字之行意氣金石
亦聞梧竹鸞鵠五色炳蔚剰欲滿聴戎談以濯軟
紅役役卒嵗竟乖㣲尚遺恨逮今敢圖誼槩崇崛先
我継好一封雲錦飛墜荆扉訪問死生激烈衰懦
自視欿然何以稱此惠也侍郎起居状遂得剽聞
便覺玉立長身在吾目中欣遇豈少哉最聲藉甚
下轉上聞宻縣故事曽謂泰山不如林放乎盍少
須之
　　　荅虞制機虞知府
某㳟承伯仲不逺數千里遣一个行李賜以手札
申以長牋示以先師相言行委以銘詩某也師相
先生老門生也且嘗職大史其何敢辞第所示言
行數千萬言古人所謂終身不能究其説者某今
年七十有五衰病垂死安能歴覽且如國史張魏
公本傳及莆田葉陳二丞相墓銘其家子弟皆撰
成行状一編不過四五十版二三萬字某所書止
存五六千字皆三年而後來取敢望伯仲視此三
家凡例纂成一編版數字數皆以此為準却再示
及當為落筆䝉貺厚禮既未作文字豈敢虚受己
對來介坼封㸃數依前緘封責來介交領回納宅
庫伏幸察至
　　　嘉定元年春三月男　長孺　編定
　　　端平元年夏五月門人羅　茂良　校正

誠齋集卷第一百十一終
誠齋集卷第一百十二
　　　　　　　廬陵楊　万里　廷秀
　東宫勸讀録
　　陸宣公奏議
　　　　論㳂邊守備事宣狀
　　　中夏有盛衰夷狄有強弱事機有利害措
　　　置有安危故無必定之規亦無長勝之法
萬里曰古今論禦戎之䇿者皆以嚴尤為至論某
以為不然尤之言曰周得中䇿漢得下䇿秦無䇿
焉至於上䇿自古未有得之者來則有備去不窮
追故宣王薄伐之師止於太原而已此尤之所謂
中策也武帝虚内以事外漢與匈奴更勝迭負未
嘗不相當也非晚年之悔漢亦殆哉此尤之所謂
下䇿也至於秦築長城征匈奴匈奴未亡而秦先
亡矣此尤之所謂無策也至於上策古之聖人蓋
得之矣而尤不足以知之書曰儆戒無虞罔失法
度罔遊于逸罔淫于樂任賢勿貳去邪勿疑疑謀
勿成百志惟熙罔違道以于百姓之譽罔咈百姓
以從已之欲無怠無荒四夷來王此非堯舜禦戎
之上策乎蓋其上策大槩有四曰修身曰愛民曰
用人曰立政儆戒無虞罔失法度罔遊于逸罔淫
于樂修身也任賢勿貳去邪勿疑用人也疑謀勿
成立政也罔違道以于百姓之譽罔咈百姓以從
已之欲愛民也四策備矣又以無怠無荒朝夕策
勵以終之如是則中國安强主徳無可議國勢無
可窺四夷安得而不來王乎此堯舜禦戎之上策
也而曰古無上策尤策謀之士無經術之學顧何
足以知之
　　　國家自禄山扇亂肅宗中興撤邊備以靖
　　　中邦借外威以寕内難於是吐蕃乗釁吞
　　　噬無厭廻紇矜功馮凌亦甚
萬里曰自古夷狄之患㓂攘中國則有之矣横行
中國則未之有也其所以能横行中國者非夷狄
之入中國而中國之納夷狄也今有人居山而憂
虎者亦不過髙其藩墻固其門關虎亦安能為害
哉不幸夜半而狼入其室恍駭之間無以制之則
開門招虎以制之狼則去矣虎可去乎唐肅宗是
已天寳之末禄山作難明皇幸蜀肅宗即位於靈
武欲先取兩京非不善也然以中國之力取中國
之地何不可者其患在於取兩京而欲速是故乞
師於吐蕃借兵於囬紇禄山則亡矣兩京則復矣
而吐蕃囬紇之禍不至於唐亡則不止其過在於
結夷狄以取中國也雖然誤肅宗者髙祖也髙祖
起義兵平隋乱欲速取関中是故用劉文静之䇿
假突厥之兵千有二百人馬二千終髙祖之世無
歳無突厥之㓂是以肅宗祖其遺䇿也豈特誤肅
宗而已乎石晋假耶律徳光之師以㓕後唐而得
天下不知夫㓕唐者耶律也滅晋者亦耶律也結
夷狄以取中國且不可而况結夷狄以取夷狄乎
本朝禦戎之道亦盡善矣來冦則與之戰不來則
與之和與之戰如真宗澶淵之役是也與之和如
列聖屈已而與之幣是也是以聖聖相承中國承
平者一百六十有六年自漢唐以來未有也惟宣
和間聴王黼童貫之言用趙良嗣之策遣使自海
道約金人以滅遼遼則滅矣而中國始有靖康之
禍此結夷狄以取夷狄之過也至今勞　聖主之
憂可不戒哉
　　　擇將吏以撫寕衆庻㫦紀律以訓齊師徒
　　　耀徳以佐威能邇以柔逺禁侵掠之暴以
　　　彰吾信抑攻取之議以安戎心彼求和則
　　　善待而勿與結盟彼為冦則嚴備而不務
　　　報復此當今之所易也賤力而貴智悪殺
　　　而好生輕利而重人忍小以全大安其居
　　　而後動俟其時而後行是以㫦封壃守要
　　　害壍蹊墜壘軍營謹禁防明斥候務農以
　　　足食練卒以蓄威非萬全不謀非必尅不
　　　闘冦小至則張聲勢以遏其入冦大至則
　　　謀其大以邀其㱕據険以乗之多方以誤
　　　之使其勇無所用掠則靡獲攻則不能進
　　　有腹背受敵之虞退有首尾難救之患所
　　　謂乗其弊不戰而屈人之兵此中國之所
　　　長也
萬里曰堯舜三代之後禦戎之䇿惟陸宣公得之
豈特唐可用也至今可用也
太子曰甚善甚善
　　　乞不殺竇参及免簿録莊宅三牀
萬里曰竇参何人也學術之未嘗古今之不知徒
挾其小才一慧時出一二可驚可喜之事以中徳
宗之慧察是以喜之數召見而問之献納論思安
用此物哉意其所陳非街談巷語之鄙事則䜛謟
面諛之巧言也及其以此而為相謂變理寅亮之
業盡在是矣延英每對同列皆退而已獨留彼豈
知所謂所言公公言之者至與其徒譖陸贄以受
賄帝怒而逐之又欲殺之贄雖救之帝竟殺之寵
辱之反何其亟也孔子曰大臣者以道事君不可
則止又曰事君數斯辱矣盆成括仕於齊孟子曰
死矣盆成括盆成括見殺門人問曰夫子何以知
其將見殺孟子曰其為人也小有才未聞君子之
大道則足以殺其軀而已矣参身居稷契周召之
位而甘心為宦官妾之職無事君之大節而伺邏
為小忠初以此進身卒以此殺身蓋初以小察而
或中故主嬖之以為忠卒以大譖而無實主始悟
其欺此無他矜盆成括之小才而未聞大臣以道
事君之學也其進幸也其死非不幸也嗟乎參之
譖贄也不遺餘力而贄之救參也亦不遺餘力君
子小人之存心其相去近逺何如哉論徳宗者皆
知其猜忌刻薄受欺姦諛是固然矣至於参之讚
贄何其灼然不惑断然不受歟使任贄有終豈特
可以還正觀開元之隆哉雖成王不疑周公孝昭
委任霍光何以加焉
　　　臣等謹撿京兆府應徴地税草數每年不
　　　過三百萬束其中除留供諸縣館驛及鎮
　　　軍之外應合入城輸納唯二百三十萬而
　　　已百姓般運已甚艱辛常廹春農僅能得
　　　畢今若㣲一千萬束仍令並送入城即是
　　　一年之中併㣲三年税草計其所加車脚
　　　則又四倍常時物力有窮求取無藝其為
　　　騷怨理在不疑臣䓁又勘度攴京兆此來
　　　雇車估價及所載多少大率每一車載一
　　　百二束每一里給傭錢三十五文百束應
　　　輸二束充耗今京畿諸縣去城近者七八
　　　十里逺者向二百里設令逺近相補通以
　　　百里為程則雇車載草百束悉依官司常
　　　估猶用錢三千百文即是一束之草唯計
　　　般運已當三十有五文買草本價又更半
　　　之而度支曽不計量自我作古徑以胸臆
　　　斟酌限為二十五文謂之加徴則法度廢
　　　隳謂之和市則名實乖反儻可其奏人何
　　　以觀
萬里曰裴延齡為度支建折稅市草之議每束折
錢二十有五舊制諸縣載草入城一束之草車脚
之費為錢三十有五買草之價半之為錢十有七
今延齡每一束折錢二十有五蓋名増而實減之
以欺徳宗而行其説也蓋舊制為錢十有七而今
増其八是名増之也較之車脚之貲則减其錢二
十有七是實減之也徳宗樂其名之増足以利民
而不知其實之减深足以害民延齡何苦减之以
害民也蓋減車脚之費每束之錢二十有七而折
市一千萬束則是一歳之所減為緍錢者二萬有
七千矣以所減之錢為羡餘之献則寵愈固而官
愈尊此延齡之所以減其直也徳宗一歳樂於得
二萬七千緍之羡餘而忘於失京城百萬之民心
陸贄所以極論其不可也大抵天下之財有常數
過常數而為羡餘者非増其所當取則必減其所
當與増其所當取者掊克也減其所當與者割剥
也裴延齡以掊克割剥而得官職徳宗得羡餘而
失民心人臣得官職而人主失民心人主亦何利
於此哉
萬里讀奏議既終篇執牙篦白　太子曰進言易
聴言難聼言易聼言而用之者為難贄之事徳宗
論諫皆本仁義使徳宗能聴之聴之而能用之則
可以堯舜可以禹湯可以文武下猶不失為漢之
七制唐之太宗徳宗不惟不行之且不聼之不惟
不聴之至於疾之悪之怒之怨之幾欲殺之使無
陽城贄不幸為龍逄比干未知徳宗何如耳此非
贄之不幸也唐之不幸也然君臣之相與固有不
遇於同時而遇於異世者贄不遇同時之徳宗而
遇異世之聖上既使金華之官讀之於講筵復使
鶴禁之僚讀之於東宫蓋異世之臣而得其君同
時之父而傳之子贄而有知亦必自慶矣非贄之
慶也天下國家之慶也　太子曰侍讀每於講讀
之間議論多所發明甚有開發
　　　資治通鑑
　　　　宋文帝紀(九月讀)
　　　元嘉二十四年衡陽文王義季卒自彭城
　　　王義康之貶義季縱酒至成疾而終
萬里曰文帝即位之初以傅亮謝晦廢其兄營陽
王而弑之弑之而立文帝文帝至於問營陽所以
死之狀當此之時厚兄弟而薄天下何其盛也至
於義康初任之以國柄卒置之於死地至使義季
亦託酒以死又何衰也大抵情之矯者必復愛之
過者必反兄弟之親厚之以恩可也厚之以權不
可也文帝以權而厚義康厚之者殺之也文帝之
矯於此復矣
　　　元嘉二十七年魏主遺帝書曰彼前使裴
　　　方明取仇池既得之疾其勇功已不能容
　　　有臣如此尚殺之烏得與我挍耶彼公時
　　　舊臣雖老猶有智策知今已殺盡豈非天
　　　資我耶
萬里曰太武之書非禮書也嫚書也文帝即位以
來殺傳亮殺徐羡之殺謝晦殺檀道濟殺裴方明
道濟之死舉㥽而投諸地目光如炬曰乃壞汝萬
里長城魏人聞之曰道濟死呉子軰不足復憚文
帝之舉措如此魏人之嫚書所由至也大抵人主
在已不可以有失徳在民不可以有虐政不可以
害忠良儻或兼是數者而有之外則為敵國問罪
之資内則為姦雄倡乱之資古之人主有為之者
商紂隋煬帝是也紂之悪自以為有命在天也然
其罪武王得以作書而數之曰今啇王受惟婦言
是用為宫室䑓榭陂池侈服以殘害于爾万姓焚
炙忠良刳剔孕婦斮朝渉之脛剖賢人之心亦惟
四方之多罪逋逃是崇是長是信是使所謂外則
為敵國問罪之資者也隋煬帝性疾人諌曰有諌
者必不置之地上然其罪李宻得以移書而數之
曰罄南山之竹書罪無窮澤東流之波流悪難盡
此所謂内則為姦雄倡亂之資者也文帝南朝之
賢主也在已無失徳在民無虐政元嘉之政比隆
文景然殺無辜害忠良之罪猶足以招魏主嫚書
之辱使其在已有失徳在民有虐政則魏主之書
辞其止於此乎此可為文帝賀亦可為文帝惜有
天下者可不懼哉
太子竦然曰極是極是
　　　崔浩撰魏國記書魏之先世事皆詳實刋
　　　石列於衢路北人見者譛之以為暴揚國
　　　悪帝命誅浩及清河崔氏與浩同宗者無
　　　逺近及浩姻家范陽盧氏太原郭氏河東
　　　栁氏並夷其族
萬里曰治古無族法罰弗及嗣舜之法也悪悪止
其身仲尼春秋之法也罪人以族自紂始至武王
而除之夷三族自秦始至漢髙帝而除之元魏之
法非中國之法也夷狄之法也崔浩以直筆而獲
罪髙允爭之以為罪不至死太武誅之亦已甚矣
且夫一人抵罪妻子未必與知也族人何與知焉
族人不與知也親戚何與知焉既誅浩復盡誅崔
氏又甚矣復誅盧氏郭氏栁氏愈甚矣大抵法之
太峻非人主之福也法太峻則其下皆有不自安
之心下有不自安之心人主欲求自安不可得也
故紂及身而㓕秦二世而亡太武及身而弑萬里
聞之蘓軾曰生民以來未有　祖宗之仁厚蓋歴
代之虐刑至　太祖而盡除
本朝之仁恩至　仁宗而愈深其待臣下大抵恩
勝威禮勝法有佚罰而無濫刑　祖宗相傳以為
家法未嘗有大誅殺也而况於族乎故後之人主
雖有不測之威怒亦顧家法而不敢違故誤國如
蔡京誅止其身而不及其子絛不過流嶺表而已
蔡氏子孫至今猶冨也國祚久長實基於此此自
古所不及也　太子曰　祖宗相傳只是一箇
仁字
　　　上欲伐魏王元謨勸之
万里曰两國並立能相持而不能相亡必皆有得
天時者當此之時非有天下之大機彼國之大釁
其法不可以為兵先不可以為動始違之者敗宋
文帝魏太武之時是也宋無釁魏伐之故敗在魏
魏無釁宋伐之故敗在宋且是役也劉康祖以為
不可沈慶之以為不可太子劭蕭思話以為不可
而元謨首倡兵端帝謂觀元謨所陳令人有封狼
居須意不知夫元謨者輕而喜功貪而虐下是何
足付哉一敗之餘邑里蕭條元嘉之政衰焉昔臧
宫馬武請伐匈奴而光武荅之曰舉天下之力以
滅大冦豈非至願苟非其時不如息民文帝其亦
知此也乎
　　　王元謨圍滑䑓魏主引兵救之渡河衆號
　　　百萬鞞鼓之聲震動天地元謨懼退走魏
　　　人追之死者萬餘人麾下散亡略盡
萬里曰古之戰者必有其具所謂具者非兵甲之
謂也堯舜之具以道徳如不戰而屈人兵是也湯
武之具以仁義如以至仁伐至不仁是也秦漢之
具以賞罰如白起賜死王恢棄市是也王元謨首
勸北伐身為大將一旦遇敵未戰而先奔是在軍
法顧文帝不察耳誅元謨以謝天下是軍法也宿
將有大功如檀道濟帝則殺之征仇池有戰功如
裴方明帝則殺之至元謨則置而不問焉帝之賞
罰為有法乎堯舜之道徳湯武之仁義非帝所及
也秦漢之賞罰帝亦無之以此而戰杜牧所謂浪
戰者歟如是而欲取人之國不為人取之國幸矣
　　　魏太子晃監國頗信任左右而中常侍宗
　　　愛多不法太子悪之仇尼道盛任平城有
　　　寵於太子皆與愛不協愛告其罪魏主怒
　　　斬道盛䓁太子以憂卒帝徐知太子無罪
　　　甚悔之追悼不已宗愛懼誅弑帝殺秦王
　　　翰立南安王余宗愛專恣余患之謀奪其
　　　權愛怒弑余源賀陸麗立皇孫濬殺宗愛
萬里曰自古亡國弑君未有不自親信小人故仇
尼道盛任平城之寵盛而太子晃以憂死宗愛之
言行而魏太武以弑殂蓋太子晃之禍起於親信
已之小人而疾視君側之小人魏太武之禍生於
聽小人之言而又悔聽小人之言也夫小人者天
下常有之伹不可親信之耳小人者士大夫中亦
有之伹宦宦近習中有小人為多耳所謂小人初
無定人亦無定貎以柔侫為正是為小人以讒譖
為忠是為小人遇寵則爭遇利則奪是為小人小
人之亡國敗家其情狀雖千變萬化而大略不出
於此魏太武南侵宋滅夏滅南北燕滅柔然威震
天下而身死於宦官宗愛之手貴為天子冨有天
下而不能庇其三子與其一身既親宗愛又信其
言既信之又悔之既悔之又不能断而誅之使小
人反側不自安而至於此也始親其人者過也聴
其言以䘮其子又過也悔聴其言而不果於誅其
人以及其身又過也自古小人之禍非一也宋元
公信伊戾之言而誅太子痤漢武帝信江充之言
而殺戾太子豈特太子晃而已以唐明皇之賢明
而弑於宦官李輔國以憲宗之英武而弑於宦者
陳洪志豈特魏太武而已莫親於父子而小人得
以間之莫尊於君父而小人得以弑之近習小人
之禍可不懼哉然則人主欲免小人之禍何由而
可一曰正心二曰講學三曰近君子庻幾可以免
乎
　　　初潘淑妃生始興王濬元皇后性妬以淑
　　　妃有寵於上恚恨而殂淑妃專緫内政由
　　　是太子劭深悪淑妃及濬濬懼為將來之
　　　禍乃曲意事劭劭更與之善劭濬並多過
　　　失數為上所詰責使呉興巫嚴道育為巫
　　　蠱琢玉為上形像埋之陳慶國以其事白
　　　上上大驚命有司窮治其事道育變服為
　　　尼匿於東宫上怒甚欲廢劭以告潘淑妃
　　　淑妃告濬濬馳報劭劭與腹心隊主陳叔
　　　児齊帥張超之䓁謀為逆元嘉三十年二
　　　月甲子邵與張超之䓁數十人馳入雲龍
　　　門及齊閤㧞刄徑上合殿帝見超之入举
　　　儿捍之五指皆落遂弑帝
萬里曰元凶劭之悪滅天理斁人倫其悪極矣萬
世臣子所不忍言也然其禍乱之原生於陳叔児
張超之䓁小人在側而發於巫祝嚴道育之妖妄
昔者周成王之為太子也召公為太保周公為太
傅太公為太師武王不使一小人在成王之側也
古者假於鬼神時日卜筮以疑衆者殺先生不使
巫祝得出入於宫禁之中也今文帝既不能擇忠
正之士以素教其子又不戒群小之薫染使得飬
成其不義之習不禁巫祝之妖妄使得蠱惑於宫
禁之中其原甚微其禍甚酷故易曰臣弑其君子
弑其父非一朝一夕之故其所由來者漸矣
　　　三月乙未武陵王駿舉兵討劭四月戊辰
　　　軍千新亭大將軍義㳟上表勸進以散騎
　　　侍郎徐爰兼太常丞撰即位儀注己巳王
　　　即皇帝位
萬里曰春秋之法重五始其一謂始即位者人君
之始也故人君之道莫大於謹始蓋人君即位之
初天下臣民皆傾耳注目以想見吾君之聖徳以
企望吾君之聖治始乎修徳猶或終之以失徳始
乎納諌猶或終之以拒諌始乎遵祖宗之法猶或
終之以變祖宗之法故晋武帝即位之初焚雉頭
裘唐明皇即位之初焚珠玉錦繡非不始之以勤
倹也而二君未年皆以荒淫召乱天下㡬至亡國
而况始之以荒淫乎宋孝武以藩王起兵誅元凶
報君父之讎亦可稱矣然即位纔㡬日而淫其叔
父義宣之諸女義宣之諸女帝之從姊妹也齊詩
謂之鳥獸之行所謂始乎修徳者安在哉周郎上
䟽告之以備邊境告之以行䘮禮告之以儉宫壷
告之以辨毀譽亦未為犯顔逆耳之甚也然即位
以忤㫖而黜之又未幾而殺之所謂始乎納諌者
安在哉文帝元嘉之治比隆文景本於郡縣守令
擇人久任故也帝首變文帝之制以六周為三周
以久任為數易所謂始乎遵祖宗之法者安在哉
其初既無修身齊家之徳其後卒為荒淫暴虐無
道之主臧質侮之而叛義宣恨之而叛外則結怨
於民内則短折其夀其身幸以令終而其子竟遭
廢弑一已失徳兩世受禍蓋孝武不謹其始之患
也人君即位之初可不戒哉可不懼哉雖然人君
之謹始不在於即位之後而在於未即位之先使
文帝能得天下之賢人君子以輔導其子飬成其
徳平居為賢王然後一旦為明主使孝武即位之
始已失徳於天下是文帝亦有過耳
　　　魏主立子弘為皇太子先賜其母李貴人
　　　死
萬里曰傷哉李貴人也生子而為太子幸也何傷
之有焉雖然立其子殺其母何幸之有焉立其子
殺其母逆天理悖人倫莫甚於此二帝三王未是
有也自漢武帝始也殺鈎戈而立昭帝其意以為
鈎戈不死必禍昭帝始吕氏也不知鈎戈死而昭
帝夭後魏夷狄也武帝故事後魏未必知也特其
殘忍無親猜防太過以為君亡而母存則皆為嗣
君之禍也於是立其子而殺其母者數世也有所
必殺必有所不及殺非慮之遺也天之數也至於
胡后不及殺卒以此乱天下而亡魏謂無天也可
乎哉
　　　周郎言事切直上殺之
萬里曰古者興王賞諫臣逸王罰之漢髙帝問周
昌曰朕何如主昌曰陛下桀紂之主而髙帝不以
為忤晋武帝問劉毅曰朕可方漢何主毅曰陛下
威靈之主而武帝不以為罪唐髙祖即位之初孫
伏伽諫數事皆人所難言者髙祖賞之此三君所
以興桀殺龍逄而亡紂殺比干而亡隋煬帝殺趙
才䓁四諌臣而亡明皇殺周子諒而㡬亡此殺諫
臣之禍也先儒曰亡國之君其罪多矣而罪莫大
於殺諌臣宋孝武以直言而殺周郎其罪大矣内
有文帝結民之徳外無敵國問罪之辞其不亡者
幸耳雖然古之君子必觀時之昏明以為己之語
黙古之明君必觀臣之語黙以占已之得失邦有
道危言危行邦無道危行言遜此君子語黙之節
也觀其臣危言而不諱足見在我有從諌之聖觀
其臣言遜以避禍足見在已有拒諫之非此人君
得失之占也周郎事昏淫之君立無道之國而危
言以殺身孝武怒正直之言殺忠諌之士至於䧟
其身為萬世無道之主皆不足與語古者君臣相
與之道
　　　每上燕集在坐者皆令沉醉嘲謔無度
萬里曰君臣之情雖不可以不通然君臣之分尤
不可以不嚴不通則隔不嚴則䙝秦之法群臣侍
殿上者不得操兵至於燕使荆軻刺始皇繞柱而
走殿下之衛卒拱立而不敢救趙髙説二世謂人
主當深居臣下不可得而見其面至於望夷宫之
弒逆二世乞為黔首而不得此君臣之情不通之
禍也宋閔公靳宋萬為宋萬所弑陳靈公戲夏㣲
舒為㣲舒所弑此君臣之分不嚴之禍也君臣燕
集古人有之如詩之燕群臣燕嘉賔燕朋友故舊
豈可廢哉不如是無以通君臣之情也孝武與群
臣燕集未為過也至於使之沉醉嘲謔則過矣君
而嘲謔其臣則君不君臣而嘲謔其君則臣不臣
天下之綱有三天下之常有五而莫重於君臣至
於君臣嘲謔三綱五常於是盡廢矣此劉宋之所
以不永也
　　三朝寳訓
　　　初讀三朝寶訓
萬里曰一代之治體自有一代之家法夏之家法
以禹如所謂皇祖有訓有典有則是也商之家法
以湯如所謂視乃厥祖率乃祖攸行是也周之家
法以文武如所謂丕顯哉文王謨丕承哉武王烈
是也東方朔吿漢武帝謂臣未暇逺引堯舜請近
舉孝文皇帝是漢之家法在孝文陸贄告徳宗謂
求言納諌當法太宗是唐之家法在太宗
本朝仁宗皇帝在位四十二年海内冨庻中外安
靖人才衆多風俗醇厚民心愛戴國祚延長號為
本朝之堯舜此雖　仁宗仁聖之所致亦由不自
用其聖不自矜其能動以　太祖　太宗三聖為
家法之効也自王安石相　神宗有　祖宗不足
法之論創為法度謂之新法天下大擾幸而得司
馬光相　哲宗首罷新法復　祖宗之舊天下大
恱元祐七八年間號為盛治比隆　慶暦既而小
人章子厚欲傾元祐諸君子以取冨貴倡為復新
法之說謂之紹述曽布和之蔡京王黼又和之而
祖宗之法變更盡矣　祖宗畏天後世乃以謂天
變不足畏　祖宗敬民後世乃以謂人言不足恤
祖宗薄賦㰸後世暴賦横㰸而民貧
祖宗簡力役後世力役數起而民怨　祖宗進君
子後世退君子　祖宗退小人後世進小人
祖宗納諌以通下情後世竄謫諌者以塞言路
祖宗省刑以結人心後世連興大獄以害忠良
祖宗時近習不預事後世人主之權下移於近習
祖宗時宦官不預政後世軍國之權盡㱕於宦官
祖宗時與夷秋堅盟好息邉釁後世結金人以滅
大遼賂金人以求燕山　祖宗之法亡而中國之
禍酷矣觀　仁宗之法　祖宗與後世之背祖訓
而治乱興亡之鑑昭昭矣可不痛哉可不懼哉
　　東宫勸讀雜錄
　　　凢八叚
萬里讀通鑑至魏太武誅崔浩多所連及事極論
魏法之虐既就坐詹事葛邲曰歴代仁厚未有如
本朝者因及小人欲害君子必指為朋黨為誹謗
祖宗未嘗罪焉不過竄謫而已惟陳東以諌死既
而　光堯悔之萬里曰此事非　光堯之意
蓋權臣汪黄之意也汪黄悪其發已之姦而誅之
而其謗及　光堯爾　太子曰所謂黨者即類之
謂也君子小人各有其類豈得以黨為罪哉又曰
嘗讀骨鯁集見陳東上書其意甚忠但汪黄視之
以為讎故殺之也既退万里賛葛詹事曰陳東之
論甚佳葛曰此是大節目不可使　東宫不知一
日講讀畢葛邲因欵語及一朝臣中風暴卒者
太子曰何至遽卒乎万里曰風者虚之極也如木
無根遇風則㧞如花無蔕遇風則落士大夫以聲
色斵䘮其根本故至於此　太子曰人之根本在
元氣豈可不自愛葛邲曰老子云不見可欲使心
不乱　太子曰枯槁之士無可欲而不乱者易冨
貴者有可欲而不乱者難人皆能知之皆能言之
顧行之難耳可不戒哉万里因舉及　仁宗用諫
䟽首黜梳頭夫人事及　仁宗時故事端午日宫
中必奏樂一日是日召對一士大夫未對間一宦
者持幅紙呈奏樂故事　仁宗擲之地既對而入
宫嬪有問者　仁宗怒曰何辱我我方見一賢士
大夫而乃作此彼聞之必謂官家在宫中只取快
活不憂勤天下端午罷奏樂自此始人主何必逺
師堯舜自有
本朝堯舜葛邲又因舉及　仁宗時宫嬪一日群
請遞遷　仁宗不可曰外廷必不肯堅請曰此事
在官家何問外廷　仁宗不得已命各取金牋一
幅御筆書曰某人可羙人某人可才人某人可婕
妤以遺之曰此即王命可寳蔵之衆皆謝他日有
司給俸錢皆如故衆又請曰某䓁䝉遷秩而有司
不増俸何也　仁宗曰吾固嘗語汝汝不信今宰
相䑓諌果皆執不可柰何於是衆黙然退而取御
筆繳納　太子欽歎不已時諭徳沉揆講尚書至
不邇聲色万里因舉其說曰適見沉揆講義云邇
近也不邇聲色者不近之之謂也近之且不可而
况耽樂之乎此論甚　太子亦曰甚佳万里讀陸
宣公奏議至陸贄救竇参䓁三狀　太子曰参譖
贄而贄救参此全非私意全是公義又曰参之姦
邪而相之此徳宗無知人之明也
淳熈十三年正月朔北使在庭錫宴知大宗正趙
不悳建言云　皇太子賜酒方立飲於前而
皇孫平陽郡王安坐於後父立子坐非是請改定
其儀上下其議
太子笑曰尊無二上在君父之前則某父子皆臣
子也安得致私敬且平陽與從官坐席再重未賜
酒則偕坐平陽安得獨立乱班時論服
皇太子有學且知禮　前漢州太守賈偉秩滿還
奏事因言及道徑鄂州太將郭杲掊克軍士狀上
遣人廉其事果伏軍中權酤非法他皆不伏且白
偉嘗以布三千疋鬻於軍不受故怨而譛請與偉
辨上以其事付　太子議裁決以聞　太子曰將
臣固不可以一言動揺亦不可以言罪偉罪偉則
言路自此壅於上聞矣朝議韙之
丙午九月下澣暄甚晦日大雪十月二日至講堂
講讀既畢　太子曰忽暄驪寒此隂陽升降之理
也詹事葛邲曰隂陽之升降蓋隂陽之消長也隂
長則陽消陽長則隂消君子小人亦然否泰二卦
是也萬里曰治乱安危亦然　太子曰且如宣和
之治所宣備豫而小人賛之以奢侈賛之以邉切
非安而不忘危治而不忘乱也
萬里讃三朝寳訓至　祖宗不殺羔羊不食水禽
及袴紋倒側等事　太子曰　祖宗之徳仁儉二
字而已
萬里讀三朝寳訓至唐末孟昭圖朝上䟽暮不知
所在万里執牙篦曰唐僖宗與宦官田令孜陳敬
瑄同處議天下事左拾遺孟昭圖上䟽諫田令孜
屏不奏矯詔貶昭圖嘉州司户沉於暮頥津
太子憤然曰至矯詔則唐事無可言者万里曰唐
自髙力士以後宦官用事至於唐亡　太子曰髙
力士以後宦官至三千人仇士良謂天子不可使
觀書親近儒生万里曰此仇士良致仕其黨送皈
求其教士良誨之曰天子觀書近儒生見前代興
亡則我軰踈斥矣當以田獵聲色玩好娱恱之則
我軰親矣其黨皆拜謝而去士良至自稱定䇿國
老謂文宗為負心門生天子文宗不勝其忿遂與
李訓鄭注謀欲誅之甘露之禍誅戮大臣流血殿
庭文宗飲恨以没宦官豈真不可去乎蓋是時老
成有裴度謀臣有李徳𥙿文宗不與君子圖小人
而與小人圖小人此其所以敗也　太子曰然
東宫勸讀録終
　　　淳熙乙巳史方叔侍郎旣以敷文閣待制
　　　奉祠於是東宫闕侍讀一員時經營欲得
　　　之者甚衆一日詹事余處㳟葛楚輔見梁
　　　丞相問云宫僚闕勸讀官如何余葛二公
　　　對曰今日請間固欲白此乃合辞以誠齊
　　　為薦丞相可之旣而廟堂諸公將進擬在
　　　選中者凢七八人余葛又與廟堂議損其
　　　數凢經營者皆削其姓名乃定議以吴春
　　　卿陳蹇叔胡子逺何一之及誠齊凢五人
　　　連名進擬八月初八日早進呈
　　　上閲至胡子逺云也得又閲至誠齋云遮
　　　箇好也麽遂得
　　　肯以誠齋兼侍讀命旣下初九日余葛二
　　　公與諭徳沈虞卿侍講尤延之上講堂
　　　皇太子問云新除楊待讀得非近日上封
　　　事極言者乎余處㳟對曰是也其人學問
　　　過人操履剛正甚誠實又甚真尤工於詩
　　　太子曰極好此間亦有數人經營欲得之
　　　皆是由徑政不要此等人今除楊侍讀極
　　　好余葛諸公旣退更相賀以讀宫僚皆得
　　　端人正士不容憸人曲學於其間也先是
　　　五月二十四日誠齋上封事極言天災地
　　　震虜情邊備君徳國勢君子小人凢三千
　　　餘言不報余處㳟因講讀之暇甞為
　　　太子誦之　太子竦聴稱善故知誠齋姓
　　　名云　太子即光宗皇帝史名彌正梁名
　　　克家余名端禮葛名邲呉名燠陳名仲諤
　　　胡名晋臣何名萬沉名揆尤名衰
　　　上
　　　孝宗皇帝誠齋親結
　　　主知天語稱好誠齋不負
　　　天子讀陸宣公奏議讀􁎤治通鑑三朝寳
　　　訓皆效忠規於　太子時人以爲稱職後
　　　四十有八年紹定壬辰正月十八日男
　　　長孺謹識
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第一百十二終
誠齋集卷第一百十三
　　　　　　　廬陵楊　万里　廷秀
　淳熈薦士録
　　朱熹
　　　學傳二程才雄一世雖賦性近於狷介臨
　　　事過於果鋭若處以儒學之官涵飬成就
　　　必為異才
　　袁樞
　　　議論堅正風節峻整今知處州
　　石起宗
　　　立朝敢言作郡有惠
　　祝櫰
　　　竒偉之節恬退之心士論所稱久置閑散
　　鄭僑
　　　立朝甚勁正持節有風采
　　林枅
　　　外温中厲遇事敢為
　　蔡戡
　　　器度凝重學問該洽
　　馬大同
　　　文學政事士林之英至於持節風采甚厲
　　　官吏皆肅
　　鞏湘
　　　今之儒先世之吏師
　　京鏜
　　　性資靜慤文辞工致
　　王囬
　　　俊辯而敏乎而裕
　　劉堯夫
　　　嘗冠釋褐立朝敢言
　　蕭徳藻
　　　文學甚古氣節甚髙其志常欲有爲其進
　　　未嘗苟合老而不遇士者屈之今爲湖北
　　　参議官
　　章頴
　　　早冠多士其學益進立朝鯁挺公論推表
　　霍篪
　　　儒而知兵長於論事至於两淮利害尤其
　　　所諳
　　周必正
　　　工於古文敏於吏事臨疑應變好謀而成
　　張貴謨
　　　上庠名士有才謀可應時須
　　劉清之
　　　得名儒朱熹之學傳乃祖原甫之業
　　湯邦彦
　　　學邃於易得先天之數才濟於用有經世
　　　之心
　　王公衮
　　　儒者能断吏事敢為剸繁摧姦尤其所長
　　莫漳
　　　長於史學逹於吏治
　　張黙
　　　魏公之姪能傳胡文定春秋之學所至作
　　　吏皆有能聲
　　孫逄吉
　　　學邃文工吏用明敏沈介徳和黄鈞仲秉
　　　以國士待之梁牓陞朝前知袁州萍鄉縣
　　吳鎰
　　　早以文詞受知名勝如張安國沈徳和黄
　　　仲秉皆以國士待之京官今知郴州郴縣
　　王謙
　　　風力振聳勇於摧姦立朝蹇蹇士論㱕重
　　譚惟寅
　　　文辞甚古志操甚堅嘗除太學博士今知
　　　郴州
　　但中庸
　　　有學有文操守堅正持節布憲風采甚厲
　　韓璧
　　　直諒修㓗人稱其賢
　　李誦
　　　恬退難進廉吏之表陞朝今為江州徳安
　　　知縣
　　余紹祖
　　　徳勝於才廉而有惠新江陵府通判
　　葉元潾
　　　和而有立早有竒節故相葉顒子昻之姪
　　　今為江西提舉司幹官待次
　　廖徳明
　　　所學正遇事能断選人前韶州教授
　　趙充夫
　　　廉明彊濟治行甚髙陞朝今知臨江軍新
　　　喻縣
　　左昌時
　　　吏能精宻所至有聲新知真州
　　胡思成
　　　和粹而賢敏逹於政嘗知安豊軍
　　趙像之
　　　能文練事淡如寒畯今為随州通判
　　孫逄辰
　　　儒術飾吏廉操瘉人
　　劉徳秀
　　　議論古今切於世用鄭榜京官今知湘潭
　　　縣
　　施淵然
　　　工於古文恬於仕進前任監和劑局今任
　　　祠禄陞朝
　　祝禹圭
　　　氣節正方議論鯁挺
　　張泌
　　　器宇粹和文辞工致與其弟濤俱有令名
　　　前軰稱吳中二陸
　　李大性
　　　四六詩句甚有律令
　　李大異
　　　嘗冠别頭仕優進學作文下語準柳儀曹
　　李大理
　　　學問彈洽吏事通明
　　曽三復
　　　以文䇿第以廉褆身作邑有聲盡罷横㰸
　　　梁榜
　　曽三聘
　　　刻意文詞雅善論事蕭榜選人前西外宗
　　　學教授
　　徐徹
　　　詩句明爽牋奏典重作邑愛民辨而不擾
　　　鄭榜陞朝今知臨江軍清江縣
　　趙彦恂
　　　吏能精敏不擇劇易戊辰王榜前知衡州
　　　今任宫觀
　　王澬
　　　治郡有聞惠而能辨前知吉州正當茶冦
　　　之鋒修城治兵㓂不敢近今任宫觀
　　虞公亮
　　　力學有文子弟之秀雍公之子尚淹下僚
　　陳謙
　　　學問深醇文辞雄俊聲冠兩學陸沉下僚
　　李沐
　　　大臣之子而綽有寒酸之操甲科之雋而
　　　益厲文辞之工
　　李耆俊
　　　其進雖非科級其文尤工四六今知柳州
　　嚴昌裔
　　　學甚正守甚堅蓋嘗師張魏公而友欽夫
　　陳字
　　　事母至孝作郡甚辨臨事應變事集而民
　　　不擾
　　盧宜之
　　　作文有古人関鍵日進未巳至於吏能乃
　　　其餘事
　　蘓渭
　　　通敏更事最善四六任子之流所不易得
　　鄭鄖
　　　持身甚廉愛民甚力嘗知南雄州保昌縣
　　　殊有治行太守虐政一切反之民情翕然
　　　至今去思
　　趙善佐
　　　為政和而有威治賦緩而自辨章貢吏民
　　　無不安之
　　胡澥
　　　名臣之子修㓗博習州里有聞能世其家
　　　今為撫州宣黄丞其父字邦衡云
　　　　　　凢六十人
淳熈薦士録終
　　　淳熈乙巳　誠齋為吏部郎中時王季海
　　　為丞相一日丞相問　誠齋云宰相何事
　　　最急先務　誠齋荅丞相云人才最急先
　　　務丞相云安得人才而用之　誠齋取筆
　　　䟽六十人以献隨所記憶者書之退而各
　　　述其長上之丞相此卷是也槀蔵于家雜
　　　然而書初無先後之序皆無優劣之意後
　　　四十八年紹定壬辰男　長孺　謹識
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百十三終
誠齋集巻第一百十四
　　　　　　　廬陵楊　萬里　廷秀
　　詩話
句有偶似古人者亦有述之者杜子美武侯廟詩
云映堦碧草自春色隔葉黄鸝空好音此何遜行
孫氏陵云山鸎空樹響壠月自秋暉也杜云薄雲
巖際宿孤月浪中翻此庾信白雲巖際出清月波
中上也出上二字勝矣隂鏗云鸎隨入戸樹花逐
下山風杜云月明垂葉露雲逐渡溪風又云水流
行地日江入度山雲此一聨勝庾信云永韜三尺
劍長捲一戎衣杜云風塵三尺劍社稷一戎衣亦
勝庾矣南朝蘓子郷梅詩云秪言花是雪不悟有
香來介甫云遥知不是雪爲有暗香來述者不及
作者陸龜䝉云慇懃與解丁香結從放繁枝散誕
春介甫云慇懃爲解丁香結放出枝頭自在春作
者不及述者
山谷集中有絶句云草色青青栁色黄桃花零落
杏花香春風不解吹愁却春日偏能惹恨長此唐
人賈至詩也特改五字耳(又不爲吹愁又惹梦長/賈云桃花歴乱杏垂香)
東坡云春霄一刻直千金花有清香月有隂歌管
樓臺人寂寂鞦韆院落夜深深介甫云金爐香盡
漏聲殘翦翦輕風陣陣寒春色惱人眠不得月移
花影上欄千二詩流亷相似亦有甲乙
問君何意栖碧山笑而不答心自閑桃花流水宛
然去别有天地非人間又相隨遥遥訪赤城三十
六曲水囬縈一溪初入千花明萬岳度盡松風聲
此李太白詩体也麒麟圖畫鴻鴈行紫極出入黄
金印又白摧杇骨龍虎死黒入太隂雷雨垂又指
揮能事囬天地訓練强兵動鬼神又路經灧澦雙
蓬鬢天入滄浪一釣舟此杜子美詩体也明月易
低人易散㱕來呼酒更重看又當其下筆風雨快
筆所未到氣已吞又醉中不覺度千山夜聞梅香
失醉眠又李白畫像西望太白横峩岷眼髙四海
空無人大児汾陽中令君小児天台坐忘身平生
不識髙將軍手涴吾足乃敢嗔此東坡詩体也風
光錯綜天經緯草木文章帝杼機又澗松無心古
鬢鬛天球不堟中粹溫又児呼不蘓驢失脚猶恐
醒來有新作此山谷詩体也
金針法云八句律詩落句要如髙山轉石一去無
囬余以為不然詩已盡而味方永乃善之善也子
美重陽詩云明年此㑹知誰健醉把茱茰子細㸔
夏日李尚書期不赴云不是尚書期不顧山隂野
雪興難乗詩有一句七言而三意者杜云對食暫
餐還不能退之云欲去未到先思囬有一句五言
而兩意者陳後山云更病可無醉猶寒己自和
詩有句中無其辞而句外有其意者巷伯之詩蘓
公刺暴公之譛已而曰二人同行誰為比禍杜云
遣人向市賒香秔喚婦出房親自饌上言其力貧
故曰賒下言其無使令故曰親又東㱕貧路自覺
難欲别上馬身無力上有相干之意而不言下有
戀别之意而不忍又朋酒日勸㑹老夫今始知嘲
其獨遺已而不招也又夏日不赴而云野雪興難
乗此不言熱而反言之也唐人云葛溪漫淬干將
劍却是猿聲断客腸又釣臺如今亦有垂綸者自
是江魚賣得錢唐人長門怨錯把黄金買詞賦相
如自是薄情人崔道融云如今却羡相如富猶有
人間四壁居
詩人驚人句杜山水障堂上不合生楓樹怪底江
山起煙霧又研却月中桂清光應更多白樂天云
遥憐天上桂華孤為問姮娥更有無月中幸有閑
田地何不中央種兩株韓子蒼衡嶽圖故人來自
天柱峯手提石廪與祝融兩山坡陀幾百里安得
置之行李中此亦是用東坡云我持此石㱕袖中
有東海杜牧之云我欲東召龍伯公上天揭取北
斗柄蓬萊頂上斡海水水盡見底㸔海空李賀云
女媧鍊石補天處石破天驚逗秋雨
褒頌功徳五言長韻律詩最要典雅重大如杜云
鳯暦軒轅紀龍飛四十春八荒開夀域一氣轉鴻
鈞又云碧瓦初寒外金莖一氣旁山河扶繡户月
月近彫梁李義山云帝作黄金闕天開白玉京有
人扶太極是夕降元精
七言褒頌㓛德如少陵賈至諸人唱和早朝大明
宫乃為典雅重大和此詩者岑参云花迎劍佩星
初落柳拂旌旗露未乾最佳
七言長韻古詩如杜少陵丹青引曹將軍畫馬奉
先縣劉少府山水障歌等篇皆雄偉宏放不可捕
捉學詩者於李杜蘓黄詩中求此等類誦讀沉酣
深得其意味則落筆自絶矣
太史公曰國風好色而不淫小雅怨誹而不乱左
氏傳曰春秋之稱微而顯志而晦婉而成章盡而
不汙此詩與春秋紀事之妙也近世詞人閑情之
靡如伯有所賦趙武所不得聞者有過之無不及
焉是得為好色而不淫乎惟晏叔原云落花人獨
立微雨燕雙飛可謂好色而不淫矣唐人長門怨
云珊瑚枕上千行涙不是思君是恨君是得為怨
誹而不乱乎惟劉長卿云月來深殿早春到後宫
遲可謂怨誹而不乱矣近世陳克詠李伯時畫寕
王進史圖云汗簡不知天上事至尊新納夀王妃
是得為微為晦為婉為不汙穢乎惟李義山云侍
燕㱕來宫漏永薛王沉醉夀王醒可謂微婉顯晦
盡而不汙矣
士大夫間有口傳一兩聨可喜而莫知其所本者
如人情似紙番番薄世事如棊局局新又飽諳世
事慵開眼㑹盡人情只㸃頭又薄有田園㱕去好
苦無官况莫來休又賀人休官重碧杯中天更大
軟紅塵裡夢初收竟不知何人詩也又有嘲巧官
而事反拙者當初只謂將勒補到底翻為弄巧成
此尤可笑
唐律七言八句一篇之中句句皆竒一句之中字
字皆竒古今作者皆難之余嘗與林謙之論此事
謙之慨然曰但吾軰詩集中不可不作數篇耳如
杜九日詩老去悲秋强自寛興來今日盡君歡不
徒入句便字字對屬又第一句頃刻變化纔説悲
秋忽又自寛以自對君自者我也羞將短髪還吹
帽笑倩旁人為正冠將一事翻騰作一聨又孟嘉
以落帽為風流少陵以不落為風流翻盡古人公
案最為妙法藍水逺從千澗落玉山髙並兩峯寒
詩人至此筆力多衰今方且雄傑挺㧞喚起一篇
精神非筆力㧞山不至於此明年此㑹知誰健醉
把茱茰子細㸔則意味深長幽然無窮矣東坡煎
茶詩云活水還將活火烹自臨釣石汲深清第二
句七字而具五意水清一也深處取清者二也石
下之水非有泥土三也石乃釣石非尋常之石四
也東坡自汲非遣卒奴五也大瓢貯月㱕春甕小
杓分江入夜瓶其袱水之清美極矣分江二字此
尤難下雪乳已翻煎處脚松風仍作瀉時聲此倒
語也尤為詩家妙法即少陵紅稻啄餘鸚鵡粒碧
梧棲老鳯凰枝也枯腸未易禁三椀卧聴山城長
短更又翻却盧仝公案仝喫到七椀坡不禁三椀
山城更漏無定長短二字有無窮之味
初學詩者須用古人好語或兩字或三字如山谷
猩猩毛筆平生㡬兩屐身後五車書平生二字出
論語身後二字晋張翰云使我有身後名㡬兩屐
阮孚語五車書莊子言恵施此兩句乃四處合來
又春風春雨花經眼江北江南水拍天春風春雨
江北江南詩家常用杜云且看欲盡花經眼退之
云海氣昏昏水拍天此以四字合三字入口便成
詩句不至生梗要誦詩之多擇字之精始乎摘用
久而自出肺腑縱横出沒用亦可不用亦可
詩家備用古人語而不用其意最為妙法如山谷
猩猩毛筆是也猩猩喜著屐故用阮孚事其毛作
筆用之抄書故用恵施事二事皆借人以詠物初
非猩猩毛筆事也左傳云深山大澤實生龍蛇而
山谷中秋月詩云寒藤老木被光景深山大澤皆
龍蛇周禮考工記車人蓋圓以象天軫方以象地
而山谷云丈夫要弘毅天地為蓋軫孟子云武成
取二三策而山谷稱東坡云平生五車書未吐二
二䇿
孔子老子相見傾蓋鄒陽云傾蓋如故孫侔與東
坡不相識以詩寄東坡和云與君蓋亦不湏傾劉
寛為吏以蒲為鞭寛厚至矣東坡云有鞭不使安
用蒲杜詩云忽憶徃時秋井榻古人白骨生蒼苔
如何不飲令心哀東坡云何須更待秋井塌見人
白骨方銜盃此皆翻案法也余友人安福劉浚字
景明重陽詩云不用茱茰子細㸔管取明年各强
健得此法矣
五七字絶句最少而最難工雖作者亦難得四句
全好者晩唐人與介甫最工於此如李義山憂唐
之衰云夕陽無限好其柰近黄昏如青女素娥俱
耐冷月中霜裡鬭嬋娟如芭蕉不展丁香結同向
春風各自愁如鸎花啼又笑畢竟是誰春唐人銅
雀䑓云人生富貴湏囬首此(豈/地)無歌舞来寄邉衣
云寄到玉關應萬里戍人猶在玉關西折楊柳云
羗笛何須怨楊柳春光不度玉門關皆佳句也如
介甫云更無一片桃花在為問春㱕有底忙秪是
蟲聲己無夢五更桐葉强知秋百囀黄鸝㸔不見
海棠無數出墻頭暗香一陣連風起知有薔薇澗
底花不滅唐人然鮮有四句全好者杜牧之云清
江漾漾白鷗飛緑净春深好染衣南去北來人自
老夕陽長送釣舩㱕唐人云樹頭樹尾覔殘紅一
片西飛一片東自是桃花貪結子錯教人恨五更
風韓渥云昨夜三更雨臨明一陣寒薔薇花在否
側卧捲簾㸔介甫云水際柴扉一半開小橋分路
入青苔背人照影無窮栁隔屋吹香併是梅東坡
云暮雲収盡溢清寒銀漢無聲轉玉盤此生此夜
不長好明月明年何處㸔四句皆好矣
五言長韻古詩如白樂天遊悟真寺一百韻真絶
唱也
五言古詩句雅淡而味深長者陶淵明栁子厚也
如少陵羗村後山送内皆有一倡三歎之聲
自隆興以來以詩名林謙之范至能陸務觀尤延
之蕭東夫近時後進有張鎡㓛父趙蕃昌父劉翰
武子黄景説巖老徐似道淵子項安世平甫鞏豐
仲至姜䕫堯章徐賀恭仲汪經仲權前五人皆有
詩集傳世謙之常稱重其友方翥次雲詩云秋明
河漢外月近斗牛旁延之有云去年江南荒趂逐
過江北江北不可住江南㱕未得有寄友人云胷
中襞積千般事到得相逄一語無又台州秩滿而
㱕云送客漸稀城漸逺㱕塗應減兩三程東夫飲
酒云信脚到太古登岳陽樓不作蒼忙去真成浪
蕩逰三年夜郎客一柂洞庭秋得句鷺飛處㸔山
天盡頭猶嫌未竒絶更上岳陽樓又荒村三月不
肉味併與瓜茄倚閣休造物于人相補報問天賒
得一山秋至能有云月從雪後皆竒夜天到梅邉
有别春功父云断橋斜取路古寺未關門絶似晚
唐人詠金林禽花云梨花風骨杏花粧黄薔薇云
已從槐借葉更染菊為裳寫物之工如此余㱕自
金陵㓛父送末章云何時重來桂隐軒為我醉倒
春風前㸔人喚作詩中仙㸔人喚作飲中仙此詩
超然矣昌父云紅葉連村雨黄花獨徑秋詩窮真
得瘦酒薄不禁愁武子云自鋤明月種梅花又云
吹入征鴻數字秋淵子云煖分煨芋火明借績麻
燈又客路二千年五十向人猶自説㱕耕平甫題
釣臺醉中偶爾閑伸脚便被劉郎賣作名恭仲云
碎斫生柴爛煑詩又有姚宋佐輔之一絶句云梅
花得月太清生月到梅花越様朋梅月蕭踈兩竒
絶有人踏月繞花行僧顯萬亦能詩萬松嶺上一
間屋老僧半間雲半間三更雲去作行雨囬頭方
羡老僧閑又梅詩探攴春色墻頭朶闌入風光竹
外梢又河横星斗三更後月過梧桐一丈髙又有
龎右甫者使虜過汴京云蒼龍觀闕東風外黄道
星辰北斗邉月照九衢平似水胡児吹笛内門前
吾族前軰諱存字正叟諱朴字元素諱杞字元卿
諱輔世字昌英皆能詩元卿年十八第進士其叔
正叟賀之云月中丹桂輸先手鏡裡朱顔正後生
吾鄉民俗稻未熟摘而蒸之舂以為米其飯絶香
元素有詩云和露摘殘雲淺碧帶香炊出玉輕黄
余先太中貧嘗作小茅屋三間而未有門扉干元
卿求一扉元卿以絶句送至云三間茅屋獨家村
風雨蕭蕭可断魂舊月相如猶有壁如今無壁更
門昌英有絶句云碧玉寒塘瑩不流紅渠影裡立
沙鷗便當不作南溪看當得西湖十里秋
吾州詩人瀘溪先生安福王民瞻名庭珪弱冠貢
入京師太學已有詩名有絶句云江水磨銅鏡面
寒釣魚人在蓼花灣囬頭貪㸔新月上不覺竹竿
流下灘紹興間宰相秦檜力主和戎之議鄉先生
胡邦衡名銓時為編脩官上書乞斬檜謫新州民
瞻送行詩一封朝上九重關是日清都虎豹閑百
辟動容觀奏議㡬人囬首愧朝班名髙北斗星辰
上身落南州瘴海間不待百年公議定漢庭行召
賈生還大厦元非一木支要將獨力拄傾危癡児
不了公家事男子要為天下竒當日姦䛕皆瞻落
平生忠義秪心知端能飽喫新州飯在處江山足
䕶持有歐陽安永上飛語告之除名竄辰州
孝宗登極召為國子監簿以老請奉祠除直敷文
閣宫觀
尤延之嘗誦吳則禮詩華館相望接使星長淮南
北已休兵便須買酒催行樂更覔何時是太平滿
舩賣了洞庭柑雪色新裁白紵衫喚得吳姬同一
醉春風相送過江南又楓葉蘆花滿釣舩水風清
處枕琴眠覺來失却瀟湘月却問青山覔酒錢
神宗徽猷閣成告廟祝文東坡當筆時黄魯直張
文潛晁無咎陳無己畢集觀坡落筆云惟我神考
如日在天忽外有白事者坡放筆而出諸人擬續
下句皆莫測其意所向頃之坡入再落筆云雖光
輝無所不充而躔次必有所舍諸人大服
潤州火爇盡室廬惟存李衛公塔米元章庵元章
喜題塔云神䕶衛公塔天留米老菴有輕薄子於
塔菴二字上添注爺孃二字元章見之大罵輕薄
子再於塔菴二字下添注颯糟二字蓋元章母嘗
乳哺宫中故云糟字本出漢書霍去病傳云鏖臯
蘭山下注云今謂糜爛為鏖糟輕薄子用糟字黏
菴字蓋今人讀鏖為菴讀糟為子甘切添注遂成
七言兩句云神䕶衛公爺塔颯天留米老嬢菴糟
矣
鄉先生劉尚書才卲字美中云劉弇偉明献南郊
大禮賦首句云粤惟古初豺獺有祭大(惰/音)小大南
郊大禮祭天地祖宗而比之豺獺之祭此譬如千
葉萬騎羽獵長楊而於其間説鬭蝦䗫
劉侍郎岑字季髙居建康中書舍人張孝祥字安
國時為師還徃甚宻一日安國忽具衣冠造季髙
季髙驚異未出先令人問盛服而來何故安國曰
欲北面書法季髙不辞譲著道服而出安國則令
人扶季髙納再拜者再季髙亦不辞讓安國請曰
云云季髙荅曰云云大意令安國學李邕書
徽宗嘗問米某蘓軾書如何對曰畫黄庭堅書如
何曰描卿書如何曰刷
髙宗初作黄字天下翕然學黄字後作米字天下
翕然學米字最後作孫過庭字故孝宗
太上皆作孫字
韓退之荅李師鍚書云思元賔而不見見元賔之
所與則如元賔焉此用石勒語王浚贈勒塵尾勒
懸之壁間每瞻仰之云三公不得見見王公之玩
好如見王公焉退之作河南少尹李素墓銘云髙
其上而坎其中以為公之宫奈何乎公此用東方
朔諫武帝近董偃云奈何乎陛下退之上宰相書
云恤恤乎飢不得食寒不得衣此用左傳語南蒯
將叛邑人歌之曰恤恤乎湫乎悠乎又杜兼墓銘
云事在于人日逺日忘此用晉書張駿語謂中原
之於晉日逺日忘又平淮西碑自皇帝曰光顔汝
為陳許帥曰重胤云云曰弘云云曰文通云云曰
道古云云曰愬云云曰度惟汝予同汝遂相予此
用舜典命九官文法也
柳子厚荅韋中立書云抑之欲其奥楊之欲其明
踈之欲其通廉之欲其節激而發之欲其清固而
存之欲其重此用周禮考工記函人句法云眡其
鑽空欲其怨也眡其裡欲其易也眡其朕欲其直
也櫜之欲其約也舉而眡之欲其豊也衣之欲其
無断也
韓退之行箴云宣悔而休汝悪曷瘳宜休而悔汝
善安在栁子厚憂箴云宜言不言不宜而煩宜退
而勇不宜而恐二箴相似未知孰先為之者曽子
固送王無咎字序云以顔子之所以為學者期乎
已余之所望於補之也假借乎已而已矣豈予之
所望於補之哉此用孟子句法千里而見王是予
所欲也不遇故去豈予所欲哉而介甫送陳升之
序云堪大臣之事可信而望者陳升之而已矣煦
煦然仁而已矣孑孑然義而已矣非予所望於升
之也子固送王希序介甫九曜閣記言洪撫兩州
山川之勝逰覽之樂亦大略相似未知孰先為之
者
李彌遜知吉州於州學立楊忠㐮公祠堂請劉尚
書美中作祭文首句云隂虹吐氛暫翳圜景斗於
星中孤光耿耿洪河潰溢滔天横騖屹然中流見
此底柱又云公人中之龍那肯屈節於犬羊又云
欲贖忠㐮人百其身彌遜歎服不已不知其用太
學生姚孝寕祭李清卿文首句云皇穹將傾天柱
必折大地欲仆泰嶽必蹶又云公人中龍肯臣犬
豕又云賦據床上天子在下公抱帝躬嚼齒大罵
公於是時眥裂髪立乾坤晝昏鬼神夜泣又云欲
贖清卿人萬其身萬又何多一世猶輕又云吾將
提長劍而登泰華决浮雲而問蒼天雖泣盡而継
之以血安得吾清卿之復然蓋清卿之父避乱至
廬陵嘗館於美中之家故美中得此文予少時嘗
於劉彦純家見其全篇今亡矣可惜廬陵村落地
名何山有金地寺壁間有廬陵丞某人留題云今
朝憩息來金地何日翺翔到木天觀者(的對/歎其)後美
中再入館職唱和云見説木天猶突兀暫時金地
亦清閑是時南渡之後駐蹕臨安百司官寺未立
暫寓一僧舍為秘書省而汴京本省猶未毀美中
此聨朝士歎其親切
詩句固難用經語然善用者不勝其韻李師中云
夜如何其斗欲落嵗云莫矣天無晴又山如仁者
静風似聖之清又詩成白也知無敵花落虞兮可
奈何
詩有實字而善用之者以實為虚杜云弟子貧原
憲諸生老伏䖍老字蓋用趙充國請行上老之
有用文語為詩句者尤工杜云侍臣雙宋玉戰策
兩穣苴蓋用如六五帝四三王
有用法家史文語為詩句者所謂以俗為雅坡云
避謗詩尋醫畏病酒入務如前巻僧顯萬探支䦨
入亦此類也
庾信月詩云渡河光不濕杜云入河蟾不沒唐人
云因過竹院逢僧語又得浮生半日閑坡云慇懃
昨夜三更雨又得浮生一日凉杜夢李白云落月
滿屋梁猶疑照顔色山谷簟詩云落日映江波依
稀比顔色退之云如何連曉語秖是説家鄉吕居
仁云如何今夜雨秪是滴芭焦此皆用古人句律
而不用其句意以故為新奪胎換骨杜蜀山水圖
云沱水流中座岷山赴此堂白波吹粉壁青嶂挿
彫梁此以畫為真也曾吉父云断崖韋偃樹小雨
郭煕山此以真為畫也
白樂天女道士詩云姑山半峯雪瑶水一枝蓮此
以花比美婦人也東坡海棠云朱唇得酒暈生臉
翠袖巻紗紅映肉此以美婦人比花也山谷酴醿
云露濕何郎試湯餅日烘荀令炷爐香此以美丈
夫比花也山谷此詩出竒古人所未有然亦是用
荷花似六郎之意
歐陽公作省試知舉得東坡之文驚喜欲取為第
一人又疑其是門人曽子固之文恐招物議抑為
第二坡來謝歐歐問坡所作刑賞忠厚之至論有
臯陶曰殺之三堯曰宥之三此見何書坡曰事在
三國志孔融傳注歐退而閲之無有他日再問坡
坡云曹操滅袁紹以袁熈妻賜其子丕孔融曰昔
武王伐紂以姮己賜周公操驚問何經見融曰以
今日之事觀之意其如此堯臯陶之事某亦意其
如此歐退而大驚曰此人可謂善讀書善用書他
日文章必獨步天下然予嘗思之禮記云獄成有
司吿于王王曰宥之有司曰在辟王又曰宥之有
司又曰在辟王三宥不對走出致刑于甸人坡雖
用孔融意然亦用禮記故事其稱王謂王三皆然
安知此典故不出於堯客有自秦少㳺許來見東
坡坡問少㳺近有何言句客舉秦燕子樓詞云小
樓連逺横空下臨繡轂彫鞍驟坡笑曰又連逺又
横空又繡轂又彫鞍又驟也勞欀軾亦有此詞云
燕子樓中佳人何在空鎻樓中燕東坡談笑善謔
過潤州太守髙㑹以饗之飲散諸妓歌魯直茶詞
云惟有一杯春草解留連佳客坡正色曰却留我
喫草諸妓立東坡後慿東坡胡床者大笑絶倒胡
床遂折東坡墯地賔主一笑而散見蜀人李珪説
也
東坡知徐州李定之子某過焉坡以過客故事宴
之其人大喜以為坡敬愛之也因起而請求薦墨
坡陽應曰諾久之閑談坡忽問李曰相法謂面上
人中長一寸者夀百年有是説否李曰未聞也坡
曰果若人言彭祖好一箇獃長㰸李大慚而遁見
王僑卿説
東坡嘗宴客俳優者作技萬方坡終不笑一優突
出用棒痛打作技者曰(翰/内)不笑汝猶稱良優乎對
曰非不笑也不笑者所以深笑之也坡遂大笑蓋
優人用東坡王者不治夷狄論云非不治也不治
者所以深治之也見子由五世孫奉新縣尉懋説
予過金山見妙髙䑓上桂東坡像有坡親筆自賛
云目若新生之犢身如不繋之舟試問平生㓛業
黄州惠州崖州今集中無之予昔為零陵丞嘗肩
輿過一野寺前璧間有山谷親筆一詩予小立肩
輿誦之三過既㱕書之止記一聯云春將國艷薫
花骨日借黄金縷水紋今集中亦無之
蔡攸㓜慧其叔父卞荆公壻也卞攜攸見公一日
公與客論及字説攸立其膝下囬首問曰不知相
公所觧之字為復是鮮蒼頡字為復是觧李斯字
不能荅拊其頂曰你無良你無良見劉尚書美中
説
東坡赤壁賦云扣舷而歌曰云云客有吹洞簫者
倚歌而和之其聲嗚嗚然如怨如慕山谷為坡冩
此賦為圖障云扣舷而歌曰又云其聲嗚嗚如怨
如慕去之歌然三字覺神觀精鋭孫仲益作上梁
文云老蟾駕月上千巖紫翠之間一鳥呼風嘯萬
木丹青之表周茂振曰既呼又嘯易嘯為響
退之盤谷序云妬寵而負恃張文潛云妬寵一字
負恃兩字非句律與下句云争妍而取憐不類又
既曰負又曰恃為復特當作特
本朝制告表啓用四六自熙豐至今此文愈盛有
一聨用兩處古人全語而雅馴妥帖如已出者介
甫賀冊后妃表云關雎之求淑女無險陂私謁之
心雞鳴之思賢妃有警戒相成之道紹興間劉美
中除工部侍郎兼直學士院吉水丞龔尹字正子
以啟賀之云技巧工匠精其能自元成之間鮮能
及號令文章煥可述雖詩書所稱何以加尹又上
湯丞相啓云生民以來未有盛於孔子天下之士
豈復賢於周公後二語用韓退之上宰相書中書
舍人張安國知撫州自撫移蘓謝　上表云雖自
西徂東周爰執事然以小易大是誠何心増雖然
二字而兩州東西小大乃甚的切王履道賀唐秘
校及第啓云得知千載上頼古書作吏一行便廢
此事前二語用淵明詩得知千載事上頼古人書
翦去兩字後二句用嵇康書一行作吏此事便廢
而皆倒易二字東坡荅士人啓云媿無琴瑟㫖酒
以樂我嘉賓所喜直諒多聞真古之益友此雖増
損五六字而特圜美至翟公巽行麻制云古我先
王惟圖任舊人共政咸有一徳克左右厥辟宅師
則前二語熟而後二語突兀矣四六有一聨而用
四處古人語者張欽夫荅一教官啓云識其大者
豈誦説云乎哉何以吿之曰仁義而已矣四人語
乃如一人語王履道行余深少年制云仰惟前代
守文為難相我受民非賢不乂其意亦貫紹興間
金人㱕我河南地洪景伯賀表云宣王復文武之
土可謂中興齊人㱕鄆讙之田不失舊物屬聯工
夫然去一境字便覺難讀
四六用古人語有用其一字之聲而不用其字之
形者書曰人惟求舊而介甫謝　上表去仁惟求
舊義不遐遺乃易人為仁荘子曰副墨之子聞之
洛誦之孫副墨謂文墨之有副本洛誦謂洛人之
善誦讀者而介甫賀生皇子表前一聨言成王父
王子衆多而継之以㳟惟皇帝陛下令徳光乎洛
誦康㓛茂乎岐昌則以洛誦為成王矣蓋成王名
誦而卜洛故也此文人之舞文弄法者也
四六有截断古人語五字而補以一字如天成者
有用古人語不易其字之形而易其意者漢書云
在漢廷無出其右論語云與文子同升諸公而翟
公巽賀蔡攸除少師啟云朝廷無出其右父子同
升諸公既截断其語而補以一字讀者不覺其補
而又易文子為父子子之一字雖同而文子乃人
名父子非人名也此巧之至也子牟身居江湖之
上公冶長雖在縲絏之中而東坡謝罪表云身寄
江湖之上夢遊縲絏之中孟子云此之謂失其本
心左傳云吾必使汝罷於奔命翟公巽一年之中
移作數郡太守謝表云憂患失其本心筋力罷於
奔命亦此類也
四六有作流亷語者亦須典而不浮東坡謝知湖
州表云湖山如舊魚鳥亦怪其襄残謝知宻州云
賔岀日於亷譙江山炳煥傳夕烽於海嶠鼔角清
閑謝賜笏帶云草木何知被慶雲之渥彩魚鰕至
賤借滄海之榮光雖若可觀終非其有汪彦章賀
神降萬歲山表云恍若銀山金成宫闕浩如玉海
虹貫山川此皆典而不浮孫仲益亦多此等語至
橘林則浮靡而不典矣
四六有作華潤語而重大者最不可多得韓退之
表云地彌天區界軼海外北嶽醫間神畏受職析
木天街星宿清潤曾子固云鈎陳太㣲星緯咸若
崑崙渤澥波瀾不驚王履道行种師道麻制云封
疆開崑崙積石之西威譽震大漢荒之北
四六有用古人全語而全不用其意者行葦之詩
云仁及草木牛羊勿踐履此盛世之事也又鴟鴞
之詩云曰予未有室家風雨所漂揺此謂鴟鴞之
巢也王履道北人也靖康避亂遷謫在八桂思郷
里墳墓作青詞云萬里丘墳草木牛羊之踐履百
年郷社室家風雨之漂揺
有客在張欽夫坐上舉介甫賀冊后妃關雎雞鳴
之聯以為四六之妙者欽夫因舉東坡賀冊后表
云上符天造日月為之光明下逮海隅夫婦無有
愁歎笑曰此全不用古人一字而氣象塞乎天地
矣
中書舍人洪景盧知婺州召至郡下而從臣未有
虚位　孝宗除為在京宫觀兼侍讀太府少卿
張抑字子儀以啓賀之云珍䑓間館冠臯伊之倫
魁廣厦細旃論唐虞之聖道前兩句用揚雄賦全
語後兩句用王吉疏全語皆西漢文章也子儀對
予舉似予驚歎擊節以為不减前軰未㡬景盧入
翰林為學士適梁叔子丞相以病辞位
孝宗愛重之不聼其去累辞不得已拜大觀文醴
泉觀使兼侍讀景盧當筆麻制中全用此一聨是
日朝士聼麻者皆稱賞之不知其為子儀語也
四六有初語平平而去其一字精神百倍妙語超
絶者介甫賀韓魏公致仕啓云言天下之所未嘗
任大臣之所不敢其初句尾有言任二字而去之
也
循王張俊妾封夫人中書舍人程子山行詞以異
姓王對如夫人朝士稱之
靖康遣聶山割三鎮與金人請和三鎮之民不肯
左衽群起歐山至死而　朝廷或傳其生詞臣行
加恩詞云風寒昜水知士去之不還日逺長安怪
人來而未至汪伯彥黄潜善為相時太學之士陳
東以上書誅既而　髙宗深悔之贈東諫議大夫
而罷汪黄二相後趙鼎為相汪黄有啓謝廟堂鄱
陽熊彦時叔雅為趙客代趙荅啓云一男子之上
書彼將焉罪諸大夫曰可殺公亦何心
靖康　二聖北狩皇屬畢遷中原無主惟
髙宗皇帝在外獨免　隆祐太后以書勸進有云
献公之子九人惟重耳之獨在漢家之阨十世宜
光武之中興此汪彦章詞也建炎苖劉之禍未㡬
復辟赦書云断鼇而立四極既成開闢之勲取日
而授五龍復正神明之御此李漢老詞也
張邦昌既僭竊竄謫謝　髙宗表云孔子從佛盻
之召蓋欲興周紀信乗漢王之車固將誑楚其黨
顔博文之詞也邦昌初立時博文首上賀表云非
湯武之干戈同堯舜之禪譲其反覆如此
李綱罷相被謫汪彦章行詞云朋姦罔上有虞必
去於驩兠欺世盗名孔子首誅於正卯又云専殺
尚威傷列聖好生之徳信䜛喜佞為一時群小之
宗客有問彦章者曰内翰頃有啓賀伯紀拜相云
孤忠貫日正二儀傾側之中凜氣横秋揮萬騎笑
談之頃又云士訟公寃亟舉幡而集闕下帝從民
望令免冑以見國人與今謫詞一何反也彦章曰
某此啓自直一翰林學士渠不用我故以後詞報
之客又曰詞有云乃傾家積隂與賊通若行此言
則李公族矣怨豈至是此言何從荅曰某如何知
得伹見渠児子自虜中㱕
汪彦章初除北門有小官賀以啓云當年翰苑曽
聞學士之葫蘆今日玊堂又見司空之蘿蔔自以
為竒有問之者葫蘆事得非用
太祖皇帝嘲内翰陶榖所謂年年依様畫葫蘆者
乎曰然又問蘿萄何出曰昔司空圖在翰苑嘗作
蘿萄詩聞者絶倒又吾州安福有歐陽寺丞叔向者
嘗為妻病作青詞云大小二便半月未通於水火
晨昏兩膳一粒不過於咽喉又近有代京丞相作
遺表者首句云身獨立於上台未踰三月瘡忽生
於下體㡬及半年
莆田陳丞相作小朝士時　顯仁太后之喪嘗代
宰相乞　皇帝御殿表云雖天道何言四時自然
成嵗然太陽不照萬物何以仰瞻識者已知其有宰
相器公後為左相辭位其客鄭僑恵叔代作表云
責任匪輕此豈久居之地從容求去幸當未厭之
時豈久居牛僧孺語也幸未厭蕭嵩語也皆宰相
求去事未有如此親切者梁叔子丞相生日
孝宗賜酒物是時梁母太夫人在尤延之代作謝
表云小人有母雖喜君羮之嘗大烹飬賢毎虞公
餗之覆
黄仲秉攝西掖行東坡贈太師謚文忠詞云朕考
百年治乱之原識諸老忠邪之辨惟小人無所忌
憚使君子至於困窮又云某目無全牛意空凡馬
道不行而言立身愈退而名髙又云言之尚至於
歎嗟聞者亦為之興起户部侍郎史正志自請為
諸路發運使遍行州縣凡合起上供及江上餉師錢
榖盡以為羡餘而献之　夀皇大喜既而嵗莫上
供無一州至者板曹大窘奏其事　上大怒即日
罷黜仲秉行詞有云多取嬴於郡國無遺筭於雞
豚校數嵗之中以為常本無心計無三年之蓄曰
不足徒有口才反仲秉為刑部侍郎觸一權貴句
外得丹陽謝廟堂啟曰一麾江海頗欲避西風之
塵兩鬢雪霜伹堪飲北府之酒
王季海丞相為太常少卿時葛丞相楚輔為浙東
参議官以啓賀季海用雞檄對鵝經季海賞其的
對雞檄乃用王勃為諸王作鬭雞檄
山谷戲筆嘗書范文正公為舉子時作虀賦有云
陶家甕内淹成碧綠青黄措大口中嚼出宫商徴
羽吾州劉沅丞相㣲時讀書山寺寺僧請公戲作
偷狗賦有云摶飯引來猶掉續貂之尾索綯牽去
尚囬顧兎之頭常州人諱打爺蓋嘗有子為五百
而其父坐罪當杖者其子恐佗人杖其父之重而
身請行刑故有此譏士人有戯作此賦者云當年
祖逖見而知聞而知後日孫權出乎爾反乎爾
投人詩文有語忌者不可不知人有上文潞公詩
用夀考字公曰五曰考終命和我死也説了程子
山自中書舍人謪為贑州安逺令士子上生日詩
用嶽降事子山曰降做縣令了更降去甚處周茂
振賀劉季髙由謪籍放自便啓云十年去國驚我
馬之虺隤一日還家喜是翁之矍鑠季髙曰是翁
却將對我馬此類多矣至如紹興間張叔夜之子
常先為江西常平使者有小官上啓其自序處云
叔夜麄踈次山漫浪常先大怒曰我爺何曽麁踈
雖常先不學可笑然小官亦當問上官家諱吉州
推官李椿嘗于一上官舉狀而上官家諱有複名
而一字椿者初許薦而後不與請予族弟炎正字
濟翁作一啓以觧之云諱名不諱姓雖存羊棗之
遺文言在不言徴亦有杏壇之故事上官遂舉之
濟翁年五十二乃登第初任寕逺簿甚為京丞相
所知有啓上丞相云秋驚一葉感蒲栁之先知春
到千花難桒麻之後長丞相遂下待降掌故之令
也
尤延之嘗舉前軰四六有云秉圭執璧禮天地之
神祗㓗粢豐盛報祖宗之㓛徳謂其不造語而体
面大又嘗愛子由行詞有云養徳丘園本無求於
當世書名史䇿恍若疑其古人
詩曰燕及皇天又曰誕彌厥月而介甫賀進築熈
河表云旌旜所指燕及氐羗樓櫓相望誕彌河隴
淵明子美無已三人作九日詩大槩相似子美云
竹葉於人既無分菊花從此不湏開此淵明所謂
塵爵耻虚罍寒華徒自榮也無已云人事白生今
日意寒花秪作去年香此淵明所謂日月依辰至
舉俗愛其名也
介甫當國喜言農田水利有献議梁山濼可涸之
以為田介甫欲行之又念水無所㱕以問劉貢父
曰此事楊蟠無齒貢父退介甫思其説而不得呼
其子雱問以(語/此)何意且出何書雱曰不知當召而
問之貢父既至雱以父之問問焉貢父笑曰此易
曉耳楊蟠杭人善作詩自號浩然居士相公孰識
之今欲涸湖為田此事浩然無涯也一時聞者絶
倒
東坡詩云卧占寛閑五百弓汪彦章啓云嗟甫里
百弓之别墅七尺二寸為一弓事見譯梵一尺八
寸為一肘四肘為一弓今通鑑二百四十八巻㑹
昌五年祠部奏天下寺四千六百蘭若四萬(亦詳/注下)
史炤釋文引薩波多論云西天度地以四肘為一
弓去村店五百弓不逺不近以閑静處為蘭若今
以唐尺計之蓋二里許也
或問何謂雙聲叠韻曰行穿詰曲﨑嶇路又聴鈎
輈格磔聲上句叠韻下句雙聲也何謂蜂腰鶴膝
曰詞源倒流三峽水筆陣獨掃千人軍無邉落木
蕭蕭下不盡長江衮衮來前一聨蜂腰後一聨鶴
膝也
近世蜀人多妙於四六如程子山趙荘叔劉韶美
黄仲秉其選也然未免作意爲之者張欽夫深於
經學初不作意於文字間而毎下筆必造極紹興
辛巳年其父魏公久謫居永州得㫖自便欽夫代
作謝表自叙有云家國異謀固難調於衆口天日
下照夫何歉於一心兹蓋　皇帝陛下体堯之仁
行禹之智微彰以道必因天地之時動化若神孰
測風雷之用其辞平其味永其韻孤豈作意爲之
者時年二十九
李方叔之孫大方字允蹈少時嘗作思故山賦諸
公間稱之以為似邢居實晚得一鶡冠今為雜買
埸寄予詩一篇多有警句如三百年來今幾秋天
地自老江自流如笛聲吹起白玉槃正照御前楊
柳碧如可憐一代經綸業不抵鍾山幾首詩如後
院落花人不到黄鸝飛下石榴隂大似唐人
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百十四終
誠齋集卷第一百十五
　　　　　　　廬陵楊　万里　廷秀
　傳
　　　張魏公傳
張浚字徳逺漢之綿竹人唐宰相九齡弟九臯之
後祖紘嘗舉茂材異等父咸舉進士復擢賢良方
正異等浚四嵗而孤母計守志鞠養雖㓜行直視
端儼如成人識者知為逺器甫冠入太學中政和
八年進士第調山南府士曹参軍恭州司錄靖康
文元召除太常寺主簿張邦昌僭竊浚逃大學中
聞　髙宗皇帝即位南京星馳赴焉除樞宻院編
修官改虞部員外郎擢殿中侍御史遷侍御史嘗
奏事　髙宗曰朕於直言容受不諱近有河北武
臣上書詆毁朕躬亦不加罪浚請宣布中外以勸
言者時乘輿在維揚久之中外竊議以為上將安
居焉者浚言中原天下之根本願下明詔令葺東
京關陜襄鄧以待廵幸大咈宰相意請補外除集
英殿修撰知興元府未行擢禮部侍　髙宗召
諭曰卿知無不言言無不盡朕將有為政如欲一
飛冲天而無羽翼卿為朕留浚頓首泣謝除御營
使司参賛軍事浚念虜騎必至而廟堂不爲備力
言之於宰相黄潜善汪伯彦皆笑不荅三年春虜
果犯維揚　乗輿渡江行幸錢塘留朱勝非吳門
禦虜臣浚同節制平江府秀州江隂軍軍馬已而
勝非召赴行在浚獨留時潰兵數萬所至焚剽浚
散金帛招集事甫定㑹三月五日苗傅劉正彦作
乱脅立　皇子　隆祐皇太后垂簾同聴政
髙宗退處睿聖宫改元明受赦至平江浚命守臣
湯東野秘不宣傅等以檄來浚慟哭召東野及提
㸃刑獄趙哲謀起兵討賊時傅等以張俊爲秦鳯
路緫管將萬人自中途還浚念　髙宗遇俊厚而
俊純實可謀大事握手泣語之故俊亦哭浚曰浚
即起兵問罪俊喜再拜因徧槁其師吕頥浩在建
康劉光世在鎮江浚以書約其兵來㑹傳正彦等
脅朝廷召浚詣行在所浚奏張俊軍驟還宜少留
尉撫之因命俊分精甲二千扼吳江即上䟽請復
辟仍以奏草報諸路又令蜀人馮轓持書徃諭傅
等俄除浚禮部尚書命將所部人馬詣
行在所浚復言不可離平江狀㑹韓世忠舟師抵
常熟張俊喜曰世忠來事濟矣亟以白浚浚以書
招之世忠至相對慟哭世忠曰願與張俊身任之
因大犒俊世忠將士浚呼諸將校至前抗聲問曰
今日之舉孰逆孰順衆皆曰賊逆我順浚又曰若
浚此事違天悖人可取浚頭㱕苖傅等不然一有
退宿悉以軍法從事衆莫不感憤浚令世忠奏以
兵㱕闕而宻戒其急至秀據糧道以伺軍至浚又
恐賊急邀　乗輿入海遣官屬募海舟皆集傅
等遣大兵駐臨平浚為蠟帛書募人持付臨安守
臣康允之等俾勿驚乗輿韓世忠至嘉禾稱病不
進日造攻具傅正彦等大懼亟除俊世忠節度使
謫浚黄州團練副使郴州安置俊世忠皆拒不受
二十四日吕頥浩劉光世踵至二十七日乃傳檄
中外浚率諸將相継以行傅等聞師且至憂恐不
知所出馮轓以浚意説宰相朱勝非率百官請復
辟四月二日浚至嘉禾奉復辟手詔三日進次臨
平傅正彦逆黨屯距不得前世忠等搏戰大破之
傅正彦脱身遁是夕除浚知樞宻院事翌旦浚與
頥浩等入見伏地涕泣待罪　高宗再三問勞曰
曩在睿聖兩宫隔絶一日朕方啜羮小黄門忽傳
太母之命言不得已貶卿郴州朕不覺羮覆于手
今其迹尚存念卿被責此事誰任留浚引入後殿
過宫庭日　皇太后知卿忠義欲識卿面適垂簾
見卿過度矣觧所服玉帶以賜傅正彦既敗走閩
中浚命世忠以精兵躡之並獲于建安檻以献與
其黨皆伏誅　乘輿方經理東南顧関陜之重未
有所付浚亦以中興之㓛當自関陜始慨然請行
詔以浚為川陜宣撫處置使命以便宣黜陟將御
營平冦將軍范瓊擁衆自豫章來朝浚䟽其通虜
從偽之罪吕頥浩請留浚委以誅瓊而後行在道
婁言於　髙宗願体乾之剛以大有為謹左右之
微而杜其隙聴言之道在親君子而逺小人責大
臣以身任國事　髙宗手書嘉納焉先是
髙宗問浚大計浚請身任陜蜀之事置幙府於秦
川别屬一大臣與韓世忠鎮淮東令吕頥浩扈
蹕來武昌從以張俊劉光世與秦川相首尾議既
定浚行未及武昌而頥浩變初議浚以十月抵興
元時虜已䧟鄜延驍將婁宿孛堇引大兵渡渭犯
永興諸師莫肯相援浚至甫旬日即行関陜問風
俗斥姦贓搜豪傑諸帥聴命諜告虜將冦東南浚
即命諸將整軍向虜使婁宿不得下已而虜果入
冦渡江四年二月浚治兵入衛未至㐮漢遇徳音
知虜北㱕乃復還請幸關陜為定都大計是月虜
益兵欲必取環慶浚率諸將極力捍禦虜勢屢挫
時聞兀术猶在淮西浚懼其復擾東南謀為牽制
之舉浚之始行　髙宗命浚三年而後用師至是
詔浚以時進討浚遂合五路之師以復永興虜大
恐急調大酋兀术等由京西來援九月大戰于富
平涇原師劉錡身率將士薄虜陣殺獲頗衆㑹環
慶帥趙哲擅離所部哲軍將校望見塵起驚遁諸
軍亦退浚斬哲以退保興州命吳玠聚涇原兵于
鳯翔和尚原守大散關以断賊路命關師古等聚
熈河兵於岷州大潭命孫渥賈世方等守階成鳳
以固蜀口虜輕兵至輒敗浚上䟽待罪
髙宗手書尉勉焉紹興元年五月虜酋烏魯却統
大兵來攻和尚原吳玠乗險擊之連戰三日虜大
敗走八月兀术復合兵來冠九月親攻和尚原吳
玠及其弟璘邀擊復大破之兀术僅以身免祝鬢
鬚而遁制加通奉大夫尋拜檢校少保定國軍節
度使賜手書遣中使宣㫖浚遣兄滉及屬官奏事
行在所　髙宗喜恩意有加浚在關陜三年以新
集之軍當方張之虜蚤夜訓輯以劉子羽爲上賔
子羽忠義有才略任趙開爲都轉運使開善理財
治茶塩酒法方用兵調度百出而民不加賦擢吳
玠爲大將守鳯翔玠毎戰輒勝先是將軍曲端逐
其帥王庻而奪之卬又不受節制富平之役其腹
心張忠彦等降虜端與知之浚送端獄論死西北
遺民聞浚威徳㱕附日衆於是全蜀按堵且以形
勢牽制東南江淮亦頼以安然浚承制黜陟悉本
至公雖鄉黨親旧無一毫假借於是士大夫有求
於幕府而不得者謗浚殺趙哲曲端爲無辜而任
劉子羽吳玠趙開為非是朝廷疑之三年春遣王
似副浚㑹虜大酋撒离喝及劉豫叛黨聚大兵自
金商入㓂破金州奪饒風嶺先是浚命劉子羽為
興元帥至是子羽約吳玠同守三泉守禦甚固虜
至金牛知三泉有備又聞子羽遣鋭師襲已懼而
引退王師掩擊其後斬馘及墮溪谷死以數千計
浚聞王似來求觧兵柄吕頥浩朱勝非不悦浚日
毁之詔浚赴行在所浚力丐外祠　髙宗弗許四
年二月浚至御史中丞辛炳率同列劾誣以危語
六月以本官提舉臨安府洞霄宫居福州浚知虜
既無西顧憂必併力窺東南而朝廷已議講觧乃
極言其狀是嵗九月劉豫之子麟果引虜大兵繇
數路入冦　髙宗思浚前言之驗䇿免宰相朱
勝非而参知政事趙鼎請幸平江及召浚以資政
殿學士提舉萬夀觀兼侍讀召既入見復除知樞
宻院事　髙宗親書降詔辨浚前誣仍牓朝堂浚
既受命即日赴江上視師時兀术擁兵十萬于維
揚浚遂疾驅臨江召大將韓世忠張浚劉光世與
議且勞其軍留鎮江節度之兀术聞浚至一夕遁
髙宗遣中使趣浚赴行在所五年二月除宣奉大
夫尚書右僕射同中書門下平章事兼知樞宻院
事都督諸路軍馬而趙鼎除左僕射浚與鼎同志
輔治務在塞倖門抑近習以正原本書王朴平邉
䇿以献　髙宗還臨安浚留相府未閲月復出江
上勞軍至鎮江召韓世忠諭　上㫖使舉軍前屯
楚州以撼山東世忠即日渡江巨㓂楊么據洞庭
朝廷屢命將攻之不克浚自請以盛夏乗其怠討
之行至醴陵釋邑囚數百人乃楊么遣為諜者給
以文書俾分示諸砦諭以早降皆驩呼而徃五月
至潭遣岳飛分兵屯鼎澧益陽賊魁相継請降衆
二十餘萬浚一以誠信撫之六月湖冦盡平遂奏
遣岳飛之軍屯荆㐮以圖中原自鄂岳轉淮東㑹
諸將大議防秋之宜　髙宗遣中使賜手書促㱕
制除浚金紫光祿大夫浚力辞不拜請以其恩封
其母十月至行在所　髙宗勞問曰卿暑行甚勞
然湖湘群盗既就招撫以成朕不殺之仁卿之功
也親書周易否泰卦以賜浚言自古小人之䧟君
子必以朋黨為言夫君子引其類而進志在於天
下國家而已其道同故其趨向亦同何朋黨之有
焉小人則不然更相推引本圖利禄而已或故為
小異以彌縫其事或表裏相符以信實其言人主
於此何所决擇哉原其用心而已臣嘗考泰之初
九拔茅茹以其彚征而象以為志在天下國家非
為身故也否之初六㧞茅茹以其彚正而象以為
志在君則君子連類而退蓋將以力行善道而未
始忘憂國愛君之心焉觀二爻之義而攷其心則
朋黨之論可以不攻而自破矣臣又觀否泰之理
起於人君一心之微而利害及於天下方其一念
之正畫而為陽泰自是而起矣一念之不正畫而
為隂否自是而起矣　陛下能日新其徳正心於
上臣知其可以致泰矣異時天道悔禍幸而康寕
願　陛下常思其否焉又言今日之事雖有可為
之幾而其理未有先勝之道蓋不在於交鋒接戰
之際而在於得天下之心是豈可以聲音笑貎為
哉心念之間一毫有差四海共知今使天下之人
皆曰吾君孝悌之心寢食不忘　父兄則當思共
為　陛下雪讎耻矣皆曰吾　君之朝君子在位
小人屏去侍御僕從罔匪正人則有才智者悉思
盡其力矣皆曰吾　君棄珠玉絶玩好賞不予幸
惟以予㓛則上下知勸矣以至吾　君言動舉措
俱合禮法至誠不倦上格於天則望教化之可行
矣如是則將帥之心日以壯士卒之心日以奮天
下百姓之心日以㱕夷狄聞　陛下之盛徳知中
國之理直則氣折志䘮　陛下何為而不成乎不
然疑似之心毫髪著見隙見於此則心生於彼天
下之人口不敢言而心敢怒異日事乖勢去禍乱
立作足以致禍致難起戎起兵前日明受之變大
逆之徒陳兵闕下旁引他辞其監不逺也為人上
者其可不兢畏戒懼耶又言聴雜則易惑多畏則
易移以易惑之心行易移之事終㱕於無成而已
是以自昔人君修巳正心惟使仰不愧于天俯不
怍於人持剛徤之志洪果毅之姿為所當為曽不
他䘏　陛下聰明睿智灼知古今苟大義所在断
以力行夫何徃而不濟乎臣願萬㡬之暇保養天
和澄淨心氣庶幾利害紛來不至疑惑以福天下
召對使殿問所宜為浚既面奏復條列以進號中
興備覽凡四十一篇　髙宗嘉歎置之坐隅浚以
虜勢未衰而叛臣劉豫復據中原請親行邉塞部
分諸將六年正月至江上牓豫僣逆之罪命韓世
忠據承楚以圖淮陽命劉光世屯合肥以招北軍
命張俊練兵建康進屯盱眙命楊沂中領精兵為
後翼以佐俊命岳飛進屯襄陽以窺中原
髙宗遣使賜浚御書裴度傳浚請　乗輿以秋冬
幸建康浚復渡江遍撫淮上諸戍七月詔促浚入
覲八月至行在所時張俊軍已進屯盱眙岳飛遣
兵入偽地至蔡州浚復力趣建康之行　乗輿九
月朔進發浚先徃江上劉豫及其姪猊挾虜來冦
浚以書戒俊光世令進擊又令楊沂中徃屯濠梁
劉麟渡淮南渉夀春逼合肥張俊請益兵劉光世
欲引兵退保趙鼎及㑒書樞宻院事折彦質移書
抵浚欲召岳飛兵速東下又乞　髙宗親書付浚
欲俊光世沂中等退師為保江之計浚奏俊等渡
江則無淮南而長江之険與虜共矣淮南之屯正
所以屏蔽大江向若叛賊得據淮西江南其可保
乎又岳飛一動則㐮漢有警復何所制
髙宗手書聴浚楊沂中以十月抵濠州浚聞劉光
世舍廬州而南疾馳至采石令光世之衆渡江者
斬光世聞浚來大恐即復駐軍與沂中接連劉猊
分麟兵之半來攻沂中大破猊於藕塘猊僅以身
免麟拔柵而遁　髙宗遣内侍賜浚端硯筆墨刀
劍犀甲且召浚還至平江班見　髙宗曰却賊之
㓛盡出卿力時鼎等已議囬蹕臨安浚奏天下之
事不偶則不起三嵗之間　陛下一再進撫士氣
百倍今六飛一還人心觧體　髙宗幡然從浚計
十二月趙鼎出知紹興府浚獨相以親民之官治
道所急而比嵗内重外輕遂條具郡守監司省郎
舘閣出入迭補之法又以災異奏復賢良方正科
皆從之七年正月以去冬却敵之㓛制除特進浚
懇辞先是禄令成書加金紫光禄大夫浚辞不獲
即求流貤兄滉至是　髙宗謂浚曰卿毎有遷除
辞之甚力恐於君臣之義未安浚乃奉詔問安使
何蘚㱕報　徽宗皇帝　寕徳皇后上僊
髙宗號慟擗踊哀不自勝浚奏　天子之孝與士
庻不同必思所以承宗廟奉社稷者今梓宫未返
天下塗炭願　陛下揮涕而起一怒而安天下之
民乞降詔諭中外　髙宗命浚草以進其辭哀切
又請命諸大將率三軍發哀成服中外感動
乗輿發平江至建康㡬事叢委浚獨身任之人情
頼浚以安毎見必深言讎耻之大反復再三
髙宗未嘗不改容流涕時　髙宗方厲精克己戒
飭宫庭内侍無敢越度事無巨細必以咨浚賜諸
將詔㫖徃徃命浚草之四方災異浚必以聞祥瑞
皆抑不奏劉光世在淮西軍無紀律浚奏其狀
髙宗罷光世而以其兵屬督府浚命参謀軍事兵
部尚書吕祉徃廬州節制浚又自徃勞之人情初
無他而宻院以握兵為督府之嫌奏乞置武帥乃
以王徳為都統制即軍中取鄜瓊副之浚㱕奏其
不然瓊亦與徳有宿怨自列於御史臺乃更命張
俊為宣撫使楊沂中劉錡為制置判官以撫之未
至瓊等舉軍叛執殺吕祉以㱕劉豫浚引咎求去
位以觀文殿大學士提舉江州太平興國宫先是
浚遣人持手牓入偽地間豫㑹瓊等叛去浚復遣
間持蠟書遺之大抵謂豫已相結約故遣瓊等降
虜疑豫遂廢之臺諫交章詆浚旋落職以朝奉大
夫秘書少監分司西京居永州於是趙鼎復相
乗輿自建康還臨安九年二月以赦復宣奉大夫
提舉臨安府洞霄宫除資政殿大學士起知福州
兼福建路安撫大使時秦檜得政始決和戎之議
虜遣使來以詔諭為名浚前後五上疏争之十年
正月　髙宗遣中使撫問時虜敗盟復取河南浚
奏願因權以制變継聞淮上有警連以邉計奏知
又條畫海道舟檝利害甚悉　髙宗嘉浚之忠遺
中使奬諭浚大治海舟至千艘為直指山東之計
以俟朝命在郡細務必親訟清事簡山海之㓂招
捕無餘間引秀士與之講學閩人化之十一年十
一月除檢校少傅崇信軍節度使充萬夀觀使免
奉朝請十二年　太母鑾輅來㱕制封浚和國公
十六年彗出西方浚上疏力論時事浚又以天申
節手書尚書無逸篇以進為賀秦檜大怒令臺諫
交章論浚以特進提舉江州太平興國宫居連州
二十年九月徙永州浚去國至是幾二十年退然
自脩若無能者而天下士無賢不肖莫不傾心武
夫健將言浚者必咨嗟太息至小児婦女亦知天
下有張都督也毎使至虜虜主必問浚安在先是
虜載書有毋易大臣之語蓋憚浚復用也於是檜
令臺臣王珉徐嚞毎彈事必及浚至謂浚為國賊
欲必殺之又令張柄知潭州汪吕錫為湖南提舉
以圖浚又令張常先為江西轉運判官治張宗元
獄株連及浚又捕趙鼎子汾下大理獄令自誣與
浚及李光胡寅等謀大逆一時賢士檜所悪者凡
五十三人皆與焉㑹檜死　髙宗始親庶務復浚
觀文殿大學士判洪州浚時䘮母將㱕葬浚念天
下事二十年為和議所移邉備蕩弛且聞元顔亮
簒立勢已驕悍浚憂之自以大臣義同休戚不敢
以居䘮㱕蜀㑹星變詔求直言浚慮虜數年問其
勢决生隙用兵而吾方信虜蕩然莫備乃復言願
法湯文事葛事狄之心用勾踐事吳之謀以和為
權鑒石晉之事契丹以和致敗大臣沉該万俟卨
湯思退見之大怒以為虜初未有釁而浚所奏乃
若禍在年嵗者或笑以為狂臺諫湯鵬舉凌哲論
浚㱕蜀恐揺動逺方詔復居永州服除落職以本
宮奉祠庚辰秋冬　朝廷聞虜有異志中外表疏
請還浚相位者不絶三十一年春命浚自便浚㱕
至潭奉欽宗諱號慟不食又聞虜有嫚書不勝痛
憤上疏請早定守戰之䇿未㡬而亮兵大入中外
震動十月復浚觀文殿大學士判潭州時虜騎充
斥兩淮王權兵潰劉錡兵退㱕鎮江遂命浚判建
康兼行宫留守浚被命即首途至岳陽遇大雪亟
買小舟冒風濤而下時道塗之言傳聞日異中外
危懼長江無一舟敢行北岸者浚不少顧過池陽
聞亮死然餘衆猶二萬屯和州李顯忠兵在沙上
浚渡江犒之一軍見浚驩呼増氣虜惴恐即遁去
浚至建康請　乘輿亟臨幸聞已進發乃督官屬
儲偫以須不半月而辨軍民恃以安三十二年正
月　髙宗至建康浚迎見道左衛士見浚以手加
額　乗輿入行宫首見浚浚言國如身也元氣充
則外邪逺朝廷元氣也用人才修政事治甲兵惜
財用皆壯元氣之道　髙宗嘉納之　乗輿還臨
安將行勞浚曰卿在此朕無北顧之憂矣四月命
浚經理兩淮継兼節制建康鎮江府江池州江隂
軍屯駐軍馬時虜兵十萬圍海州浚命鎮江都統
張子蓋徃救大破虜衆浚以軍籍凋寡請招集忠
義求㱕之人及募淮楚壯勇之士以充弩手未幾
成軍又謂虜長於騎我長於歩衛歩莫如弩衛弩
莫如車乃令陳敏専制弩治車且請東屯盱眙楚
泗以扼清河西屯濠夀以扼渦頴外可以塞虜㓂
之糧道内可以接大兵之氣勢益募福建之海舟
由東海以窺東萊由清河以窺淮陽張子蓋自鎮
江來謁浚與圖取山東之計奏乞益以精甲俾屯
淮上　上即位浚首言建康行宫當罷工役華采
之事詔從之　上自藩邸熟浚徳望臨朝之初顧
問大臣咨嗟歎息召浚赴　行在所賜手書未至
國門遄趣三四既見　上改容曰久聞公名今
朝廷所恃唯公賜坐降問再三浚言人主以務學
為先人主之學以一心為本一心合天何事不濟
所謂天者天下之公理而已人主之心一為嗜慾
私溺所乱則失其公理矣必兢業自持使清明在
躬則賞罰舉措無有不當人心自㱕醜虜自服
上竦然曰當不忘公言又言今日當如創業之初
毎事以　藝祖為法自一身一家始以率天下浚
見　上天錫英武力陳和議之非勸　上堅志以
圖事制除浚少傅江淮東西路宣撫使節制建康
鎮江府池州江隂軍屯駐軍馬進封魏國公薦陳
俊卿為判官復徃江上翰林學士史浩議欲城瓜
洲采石下浚議浚謂不守兩淮而守江于是示虜
以削弱之形怠軍民戰守之氣一有緩急誰肯守
淮者不若先城泗州浩既為参知政事浚所規畫
浩必沮撓如不賞海州之功沮死驍將張子蓋散
遣東海舟師皆浩之為也先是洪邁張掄使虜囬
見浚具言虜不禮我使狀且令稱陪臣浚請不當
復遣使而浩議遣使報虜以登寳位浚請毋庸遣
竟遣之虜責舊禮不納而還十一月　上召俊卿
及浚子栻赴行在所浚請臨幸建康以動中原之
心用師淮堧進舟山東以遥為吳璘徳順之援
上見俊卿等問浚動静飲食顔貎曰朕倚魏公如
長城不容浮言揺奪契丹酋窩幹起兵攻虜為虜
所㓕其驍將蕭鷓巴耶律适里自海道來降浚請
厚撫之詔浚擬官以聞虜以十萬衆屯河南聲言
窺兩淮浚以大兵屯盱眙泗濠廬虜不敢動苐文
移索海泗唐鄧商州及嵗幣浚言虜詐不當為動
卒以無事隆興元年正月制除樞宻使都督建康
鎮江府池州江隂軍屯駐軍馬時虜將萬户蒲察
徒穆及偽知泗州大周仁屯虹縣都統蕭琦屯靈
壁浚謂至秋必為邉患當及時掃蕩㑹主管殿前
司李顯忠建康都統制卲宏淵亦献擣二邑之䇿
浚具以聞　上手書報可三月召浚赴行在所浚
中道上疏謂廟勝之道在人君正身以正
朝廷正朝廷以正百官正百官以正萬民今徳政
未洽宿敝未革揆之廟勝深可疑者願發乾剛奮
獨断盡循　太祖　大宗之法　上謂浚當先圖
兩城邉患既紓弊以次革乃命李顯忠出濠州趨
靈壁卲宏淵出泗州趨虹縣浚自徃臨之以軍事
利鈍難必乞上以諸葛亮建興六年所上奏置之
座右又以　上㫖出旗牓軍前慰安百姓李顯忠
至靈壁敗蕭琦卲宏淵圍虹縣降徒穆周仁乗勝
進克宿州中原震動㱕附日至上手書曰近日邉
報中外鼓舞數十年來無此克㨗浚恐盛夏人疲
急召顯忠等還師而　上亦戒諸將以持重皆未
逹偽副元帥紇石烈志寕率兵至顯忠與戰連日
未决諜報虜益兵將至顯忠等信之夜引㱕虜亦
觧去時浚在盱貽去宿不四百里傳言虜且至浚
亟北渡淮入泗州城撫㱕士已乃還維揚上疏待
罪　上手書撫勞浚復奏曰今日之事明罰為本
罰之所行當自臣始　上手書報從其請降授特
進更為江淮宣撫使宿師之還士大夫主和議者
非議百出　上又賜手書曰今日邉事倚卿為重
卿不可以畏人言而懐猶豫前日舉事之初朕與
卿獨任之今日亦須朕與卿終之荐遣内侍勞浚
浚留真揚大飭兩淮守備是時師退未幾人不自
保浚徙家惟楊衆情始定於是浚又第諸將乞以
次行罰命魏勝守海州陳敏守泗州戚方守濠州
郭振守六合治髙郵巢縣兩城為大兵形勢修滌
関山以扼虜衝聚水軍淮陽馬軍夀春由是兩淮
守備寖固　上復召栻奏事浚言自古有為之君
必有腹心之臣相與協謀同志以成治功不使浮
言異議得以動揺今邉隅觕定軍旅觕整而臣以
孤蹤跋前疐後動輙掣肘
陛下將安用之因乞骸骨　上覽奏謂栻曰雖乞
去之章日至朕决不許朕待魏公有加不為浮議
所惑　上對近臣未嘗名浚獨曰魏公毎遣使來
必令視浚飲食多寡肥瘠何如八月有　㫖復浚
都督虜元帥僕散忠義貽書三省宻院欲索四郡
及嵗幣且云今兹治兵决在農隙浚言虜彊則來
弱則止不在和與不和時　朝廷欲謝遣來㱕之
人其已至者悉加禁切浚言　陛下方務恢復乃
於降者而首疑之時湯思退為右相急於求和遂
遣盧仲賢持書報虜浚言仲賢小人多妄不委信
已而仲賢果以許四郡辱命　朝廷復建遣王之
望為通問使龍大淵副之浚争不能得未㡬召浚
赴行在奏事至鎮江以論議不合乞罷機政
上賜手書報以面議既入見　上諭浚以欲専委
任之意浚復力陳和議之失　上為止誓書留使
人而令通書官胡昉楊由義先徃諭虜以四郡不
可割之意於是之望大淵待命境上而
上與浚宻謀若虜帥必欲得四郡當追還使人罷
和議十二月制拜浚尚書右僕射同中書門下平
章事兼樞宻使都督如故思退為左僕射
上書聖主得賢臣頌以賜虜械胡昉等　上聞之
諭浚曰和議之不成天也自此事當㱕一矣二年
三月始議以四月進幸建康浚又言當詔之望等
還　上從之幸建康之議思退初不與聞大駭力
争乃與其黨宻謀為䧟浚計俄詔浚行視江淮自
浚受任督府且將三年講論軍務不遑寢食所招
來山東淮北忠義之士以實建康鎮江兩軍凡萬
二千餘人萬弩要害之地城堡皆築其可因水為
險者皆積水為堰置江淮戰艦諸軍弓矢器械悉
備兩年冬虜屯重兵十萬于河南為虗聲脅和有
刻日决戰之語將士望虜至成大功而虜亦知吾
有備卒不敢動及是浚又以宰相來撫諸軍將士
踴躍思奮虜聞浚來亦檄宿州之兵㱕南京㳂邉
清野以俟淮北來㱕者日不絶山東豪傑悉願受
節度浚又以蕭琦契丹望族沈勇有謀欲令琦盡
統契丹降衆且以檄喻契丹虜益懼思退乃令王
之望盛毁守備以為不可恃又令尹穡論罷督府
宣力屬官馮方又論浚費國用不貲又論浚奏留
張深守泗不受趙廊之代為拒命又論乞罷浚都
督浚亦請觧督府詔從其請言者詆浚愈力左司
諌陳良翰侍御史周操言浚不當去國
上謂良翰曰當今人才孰踰魏公卿宜徧諭侍從
䑓諫使知　朕意浚留平江上章乞致仕者八
上察其誠欲全其去四月制除浚少師保信軍節
度使判福州　朝廷遂决棄地求和之議矣浚懇
辭恩命改除醴泉觀使行次餘子以家事付兩子
曰吾嘗相國家不能恢復中原盡雪　祖宗之耻
即死不當㱕葬先人墓左葬我衡山足矣八月二
十二日寢疾後七月呼子栻等于前問　國家得
無棄四郡乎且命作奏乞致仕而薨訃聞
上震悼輟視朝兩日贈太保後五年　上追思浚
忠烈加贈太師賜謚忠献浚自㓜即有濟時志不
觀無益之書不為無益之文孜孜求士尚友以講
明當世之故在京城中親見　二帝北狩皇族係
虜生民塗炭誓不與虜俱存艱難危疑人所畏避
則以身任之不以死生動其心南渡以來士大夫
唱為和戎之説浚獨以虜未滅為念晚志益確雖
不克就然表著天心扶持人紀使天下知有君臣
父子之道論事　上前必以人君當正心務學修
徳畏天至誠無倦為先紹興間力挽耆儒寘之講
筵至隆興罷政猶惓惓勸　上講學紹興之日食
隆興之飛蝗率上疏請修徳以弭變又以儲副為
天下本自在川陜即上疏乞選養宗室之賢及為
相復陳　宗廟大計及資善堂建皇子出就傅又
薦朱震范冲充訓導之選毎以東南形勢莫重建
康人主居之北望中原常懐憤惕若居臨安内則
易以安肆外則難以號召中原故自紹興至隆興
婁以遷幸為言禀性至公嘗劾李綱以私意殺從
臣宋齊愈罷其政及大赦綱貶海外獨不原浚為
請得内徙韓世忠軍士剽掠浚嘗奏奪其觀察使
及視師淮上獨稱世忠勇可倚以大事兄滉以才
學為　髙宗所知賜進士第後省繳駮浚言不可
以臣故違後省公議其輔政以人才為急與趙鼎
當國多所引擢從臣朝列皆一時之望人號為小
元祐至隆興初首薦論事切直挫折不撓者數十
人及再相又薦虞允文汪應辰王十朋劉珙等皆
一時名士其後多至執政侍從尤善於撫御將帥
而知其才始在關陜吳璘由行間識擢卒有大功
於蜀劉錡晚出浚一見竒之即付以事任㱕薦于
朝卒成頴昌之竒功　髙宗嘆息謂浚知人其他
若楊政田晟王宗尹王彦後皆為名將大抵浚之
用心以致君堯舜之道為己任以春秋復讎之義
為已責以未復　祖宗之境土為己憂議者謂其
論諫本仁義似陸贄其薦進人才似鄧禹其奮不
顧身敢任大事似㓂凖其志在㓕賊死而後已似
諸葛亮云事母至孝及出身為國離母七年為宣
撫日始迎養于閬中暨在相位始遣人迎於蜀彗
星之見浚將論時事恐為母憂其母見浚瘠問故
具以告母誦其父對䇿之語曰臣寕言而死于斧
鉞不忍不言以負　陛下浚意乃决母䘮浚踰六
十哀毁不自勝於兄滉友弟尤至教養其子如己
子置義莊以贍其族及毌族昏䘮皆取給焉生無
玩好視天下之物泊然無足以動其心起居皆有
常度在餘于未疾之前溫恭朝夕無一毫倦怠意
浚之學一本天理尤深於易春秋論語孟子奏議
務垣明不為虗辞口占成文不易一字有紹興奏
議隆興奏議各十巻論語觧四巻易觧并雜説共
十巻春秋觧六卷中庸觧一卷書詩禮觧又三卷
文集十卷藏于家長子栻自有傳次子杓以才諝
稱今為權兵部尚書知臨安府
　　　張左司傳
張栻字敬夫父浚故右僕射魏國忠献公也生有
異質頴悟夙成浚愛之自㓜常令在旁教以忠孝
仁義之實既長又命徃從南嶽胡宏講求程顥及
頋之學宏告以孔門論仁之指栻黙然若有得者
宏稱之曰聖門有人矣栻益自奮厲取友四方初
造深逺卒㱕乎平易篤實少以䕃補右承務郎辟
宣撫司都督府書寫機宜文字除直秘閣是時
上新即位慨然以奮伐仇虜克復神州為己任浚
起謫籍受重寄開府治戎参佐皆極一時之選而
栻以藐然少年内賛宻謀外参庻務幕府諸人皆
自以為不及間以軍事入奏始得見　上即進言
曰　陛下上念　宗社之讎耻下閔中原之塗炭
惕然於中而思有以振之臣謂此心之發即天理
也願益加省察而稽古親賢以自輔無使其少息
則今日之功可以必成　上異其言於是始定君
臣之契已而浚辞位去湯思退用事遂罷兵與虜
和虜乗隙縱兵入淮甸中外大震然廟堂猶主和
議至敕諸將無得以兵向虜時浚已沒栻不勝君
親之念甫㐮事即幷疏言吾與虜乃不共戴天之
讎異時　朝廷雖嘗興縞素之師然旋遣玉帛之
使講和之念未忘於胸中故至誠惻怚之心無以
感格乎天人之際此所以事婁敗也今雖重為群
邪所誤以蹙國而召㓂然亦安知非天以是開聖
心哉謂宜深察此理使吾胸中了然無纎芥之惑
然後明詔中外公行賞罰以快軍民之憤則人心
悦士氣充而虜不難却矣継今以徃益堅此志誓
不言和専務自彊雖折不撓使此心純一貫徹上
下則遲以嵗月亦何㓛之不成哉䟽入不報服除
久之劉珙薦於　上　上亦記其前日議論除知
撫州未上改嚴州入奏時宰相自任以恢復之説
且謂栻素論當與已合數遣人致意栻不荅見
上首言先王所以建事立㓛無不如志者以其胸
中之誠足以感格天人之心也今規畫雖勞而事
功不立　陛下試深察之日用之間念慮云為之
際亦有私意之發以害吾胸中之誠者乎有則克
而去之使吾扄洞然無所間雜則見義必精守義
必固天人之應將不待求而得矣且欲復中原之
地當先有以得中原之心欲得中原之心當先有
以得吾民之心求所以得吾民之心者無他不盡
其力不傷其財而已至郡問民疾苦首以丁塩絹
錢太重為請得蠲是嵗之半明年召為吏部員外
郎兼權起涺郎時宰相謂虜衰可圖建遣泛使徃
請陵寢士大夫有憂其無備而召敵者皆斥去之
於是栻見　上　上曰卿知虜中事乎栻對曰不
知也　上曰虜中饑饉連年盗賊四起栻又對曰
虜中之事臣雖不知然境内之事則知之詳矣
上曰何事栻遂言曰臣竊見比年諸道亦多水旱
民貧日甚而國家兵弱財匱官吏誕謾不足頼正
使彼實可圖臣懼我之未足以圖彼也
上為黙然栻因出所奏疏曰臣竊謂陵寢隔絶言
之至痛然今未能奉辞以討之又不能正名以絶
之乃欲卑詞厚禮以求於彼則於大義為己乖而
度之事勢我亦未有必勝之形夫必勝之形當在
於早正素定之時而不在於兩陳决機之日今日
但當下哀痛之詔明復讎之義顯絶虜人不與通
使然後修徳立政用賢養民選將帥練甲兵以内
修外攘進戰退守之事通而為一且必治其實而
不為虗文則必勝之形隐然可見矣　上為改容
歎息以為前未始聞此論也　上面諭當以為講
官冀時得晤語廟堂用史正志為發運使名為均
輸實盡奪州縣財賦逺近騷然栻為　上言之
上曰正志以為今伹取之諸郡非取之於民對曰
今日州郡財賦大抵無餘若取之不已而經用有
闕則不過㓛為之名以取之於民耳　上聞之矍
然顧栻曰論此事者多矣未有能及此者如卿之
言是朕假手於發運使以病吾民也旋閲其實果
如栻言即詔罷之兼侍講除左司員外郎因講詩
至葛覃進説治生於敬畏亂起於驕淫使為國者
毎念稼穡之勞而其后妃不忘織紝之事則心之
不存者寡矣周之先后勤儉如此而其後世猶有
休蠶織而為厲階者興亡之效於此可見因推廣
其言上陳　祖宗自家刑國之懿下斥今日興利
擾民之害　上歎曰此王安石所謂人言不足䘏
者所以誤國知閤門事張説除㑒書樞宻院事栻
夜草手疏極言其不可且詣宰相質責之語甚切
宰相慚憤不堪而　上獨不以為忤親札䟽尾付
宰相使諭指栻復奏曰文武誠不可偏然今欲右
武以均二柄而所用乃得如此之人非惟不足以
服文吏之心正恐反激武臣之怒於是
上意感悟命得中寢明年乃出栻知袁州而申説
前命於是中外諠譁而説後竟謫死云栻在朝未
暮歳而召對六七栻感　上非常之遇知無不言
大抵皆脩身務學畏天恤民抑僥倖屏䜛䛕之意
宰相益憚之從臣有忌之者而近倖尤不悦遂合
中外之力以排去之栻退居長沙待次三年淳熈
改元　上復念栻詔除舊職改知静江府經略安
撫廣南西路廣西去　朝廷絶逺土曠民貧常賦
不支異時諸州以漕司錢運塩鬻之而以其息什
四為州用故州粗給而民無加賦其後漕司又取
其半州既不能盡運而漕司又以嵗之常責其虗
息於是官髙其估抑賣於民而公私兩病矣栻奏
以塩息什三予諸郡又因兼攝漕事出其所積緡
錢四十萬而中分之一為諸倉煮塩之本一為諸
州運塩之費請立法自今漕司敢有多取諸州輙
行抑賣者論以違制敢以資宴飲供問遺者論以
贓詔從之所統州二十有五荒殘多盗徼外群蠻
尚讎殺喜侵掠間亦入塞為暴而州兵皆脆惰又
乏廪給死亡不補鄉有保伍名存實亡邕管斗入
蠻中最為重地而戍兵不能千人獨恃左右江洞
丁十餘萬為藩蔽而吏部以資格注提舉廵檢宫
初不擇人栻乃簡閲州兵汰冗補闕籍諸州黥卒
伉徤者為効用令親兵摧鋒等軍日習月按悉禁
他役視諸州有兵食不足軍實不治者更斥漕司
塩本羡錢以佐之申嚴保伍之令而信其賞罰知
流人沙世堅才勇喻以討賊自効所捕斬前後以
十百數又奏乞選辟邕州提舉廵検官以撫洞丁
傳令溪洞酋豪喻以弭怨睦鄰毋相殺掠立之恩
信謹其禁防示以形制於是内寕外服莫府無南
郷之慮　朝廷買馬横山嵗久弊滋邉氓吿病而
馬不時至至者多道死栻究其利病得六十餘條
如邕守上邉則瀕江有買舩之擾綱馬在道則所
過有執牽之勞其或道死則抑賣其肉首奏革之
其他姦弊細碎皆究其根穴事為之防諸蠻感悦
爭以其善馬來嵗額先辨馬無滯留亦無道死
上聞栻治行且未嘗叙年勞乃詔特轉承事郎直
寳文閣再任五年除秘閣修撰荆湖北路轉運副
使改知江陵府安撫本路湖北尤多盗而府縣徃
徃縱釋以病良民栻入境首劾大吏之縱賊者罷
之捕姦民之舍賊者斬之群盗遁去栻又益為教
條喻以利害俾知革心開其黨與得相捕告以除
罪於是一路肅清郡瀕邉屯軍主將毎與帥守不
相下帥守所將獨神勁親兵親勇民兵栻既以禮
遇諸將得其驩心而又加卹士伍於是將士感悦
毎按親兵必使與大軍雜試均犒以相激厲修義
勇法使從縣道階級農隙肄武大閲於府面加慰
諭勉以忠義隊長有功奏之補官戎政日修士心
感奮有言於朝請盡籍客户為義勇者栻慮其擾
亟閲民籍家三人者乃籍其一為義勇副軍别置
緫首人給一弩俾家習之三嵗一遣官就按他悉
無有所與辰沅諸州自政和間奪民田以募㳺惰
號刀弩手栻為奏去其病民罔上者數條並凖姦
民出塞為盗法皆抵死異時置而弗治至是捕得
數人仍有胡奴在黨中栻曰　朝廷未能正名討
賊疆場之事毌曲在我命斬之以徇於境而縛其
亡奴㱕之北人歎其理直且曰南朝有人信陽守
劉大辯怙勢希賞廣招流民而奪見户熟田以與
之請於朝以熟為荒乞授流民事下本道施行如
章栻劾大辯詐諼凶虐所招流民不滿百數而虛
奏十倍請論其罪不報章累上天辯易他郡蓋宰
相忌栻者沮之云栻自以不得其職數求去不得
尋以病請詔以栻為右文殿修撰提舉武夷山冲
佑觀未拜命而卒病且死手䟽勸
上親君子逺小人信任防一已之偏好悪公天下
之理以清四海以固丕圖天下誦之年四十有八
上深悼之四方賢士大夫徃徃出涕相弔而江陵
静江之民皆哭之哀栻為人坦蕩明白表裏洞然
詣理精信道篤樂於聞過勇於徙義奮厲明决無
毫髪滯吝意所至郡必葺其學校暇日召諸生與
之講學不倦民以事至廷中者必隨事教以孝弟
忠信至於昏䘮之法風俗之弊具為條教擇耆艾
為鄉老授之憂楚使以條教訓其子弟不變然後
言之有司廣西刑獄使者陸濟之子棄家為浮屠
父死不奔䘮為移諸路俾執以付其家官吏有犯
名教者皆斥遣甚者或奏劾抵罪尤悪世俗鬼神
老佛之説所至必屏絶之毁淫祠前後百數至社
稷山川古先聖賢之奉則兢兢焉其水旱禱祠無
不應者所著論語說洙泗言仁諸葛忠武侯傳皆
成書其他如詩書孟子太極圖説經世編年皆未
及更定云栻之言曰學莫先於義利之辨義者本
心之所當為而為也有為而為則皆人欲非天理
此栻講學所得之要也子焯承奉郎蚤卒

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百十五終
誠齋集卷第一百十六
　　　　　　　廬陵楊　万里　廷秀
　傳
　　　李侍郎傳
李椿字夀翁洺州永年縣人父升進士起家以廉
正稱靖康之難汴都不守虜大掠升䕶其父泰以
背受刄與其長子相継卒椿殯三䘮侍後母張避
地遡湘隃領備嘗艱僒用父遺澤補官初調潭州
衡山縣尉丁母憂服除調桂陽監司理参軍臨武
㓂作求盗者禽致五十九人鞠之才六人抵死又
誣為官軍鄉導者父子三人通㓂釋之調衡州軍
事判官郡守陳正同怒永民張巨泗誣以死刑椿
鞠其獄竟直之再調寕國軍節度推官豪民執偽
劵奪陳氏田陳父子斃于獄妻又將斃辯其偽取
田㱕陳氏元顔亮將渝平亟白守宣近江宜為備
因為經理繕城池葺軍械料民兵宣恃以無恐張
浚節制兩淮軍馬辟充凖備差遣浚拜宣撫使又
拜都督連辟椿為屬是時賔賛之盛皆一時選至
經營兩淮形勢事宜綏流民布屯戍詞軍情砦山
水搤險要涉歴周遍規度精宻皆椿力也癸未之
春將臣有以北討之議聞者下其議督府椿方奉
檄至巢亟移書浚之子栻言藩障不固儲備不豊
將多而非才兵弱而未練節制未允論議未定彼
逸我勞雖得地必不守未可動也㱕至合淝師已
行矣復致書於浚言大將勇而無謀願授成筭俾
進退毋損威重俊皆如椿言是冬浚入覲事小異
椿勸之去來年春浚出視師小人之黨已勝浚跡
甚危而浚自以宗臣任天下之重誓當捐軀死而
後已椿又連書趣之去初椿得監登聞鼓院在職
數月有所不樂請通判廉州未赴召對除知卾州
至鄂首行墾田復户數千曠土大闢軍民有争一
裁以法主將忻服以治理聞移廣南西路提㸃刑
獄决前使者未竟之獄縱釋數十百人盛夏行部
厲毒弗避牢户慮問人人諄悉退閲文牘一夕千
紙廢發運司所復昭州金坑禁瓊管仕者買土物
復移荆湖北路轉運判官許奏事行及近甸屬時
宰方諆逐正人逆忌公促便道之部抵卾㑹嵗大
侵官配民備米賑糴民争於糴而官下其估商舟
不至米益踴貴椿損强配之數弛裁抑之直未幾
四方之米輻湊賤十之三漕計之數常賦有定數
乃有嵗糴代發之米凋殘未盡復乃有増起二分
之錢椿奏乞蠲其額寛其期又楮劵壅滯請通以
錢和糴侵民請從市直監司行部多從吏卒擾州
縣椿單車以行不將一軰所至之州就取吏卒以
為使令又前戒吏具所當問事各條列為籍按之
以問無復相通為姦携私錢自給一不受餉召為
吏部員外郎頃之因議郊赦有蠻人讎殺並與釋
罪者椿白執政曰此椿在廣西因李棫事一時有
請耳非可常行也當删執政愧謝曰都司無人除
樞宻院檢詳諸房文字時張説㑒書樞宻㑹小吏
有持南丹州莫酋表求自宜州市馬者因説以聞
椿白説邕逺宜近官非不知也故迂之者豈無意
哉莫氏方横柰何導之以中國地里之近請治小
臣引致邉事之罪説又建議募民為兵以所募多
寡之數立為賞罰之格以勸沮州郡椿白説贑吉
撫漳汀等州俗勁悍募之易也湖北瀕蠻京西淮
南凋敝恐有以捕為募者必驚擾請毋限額積兩
事忤説說語人曰吾乃無一可耶椿不自安驟請
補外　上疑之以問執政参知政事鄭聞以實奏
上令諭以安職未㡬説罷遷左司員外郎兼權検
正深嫉吏姦毎裁正之輪對言三衙諸衛㳂江蜀
漢之兵有用之兵也當益者也諸州將兵禁廂兵
無用之兵也當銷者也然銷之有道死亡勿補二
十年之後無復無用之兵矣異時寕以㳂江蜀漢
之兵分屯諸州可也又言榖帛本也錢末也今榖
帛之説變而為錢此榖帛所以愈輕而錢愈重民
何自而不貧願正賦法更禄令多畀之以榖帛而
寡畀之以錢請補外降真龍圖閣知隆興府江南
西路安撫使改荆湖南路轉運副使又改都大提
舉四川茶馬俄復㱕湖南建請减桂陽軍月樁錢
嵗萬二千緡損民税折銀之直免户部配鬻乳香
衡嶽廟火椿言廟洊火天寔猒其非制請除壇以
祭而不屋毋違典禮毋煩財力不報茶冦作帥臣
絀椿被　㫖權湖南安撫時江西兵已集㓂執僒
謀復乗虗徑湖南擣嶺外公當敗衂之餘兵備單
弱遣一將將數百人捍禦干攸茶陵安仁郴桂陽
之境指授合事宜㓂卒不能再至事平請諸
朝嵗分兵以戍湘隂平江益陽龍陽産茶之地召
㱕首言軍政之敝曰近者卾渚大軍二千捕茶冦
數百亡失過半小㓂尚爾如大敵何上乃得盡聞
外間軍事除司農卿椿㑹大農嵗用米百七十萬
斛而省倉見米僅支一月或兩月歎曰真國非其
國矣力請嵗儲二百萬斛以為一年之蓄又請自
南庫給錢以為糴之資又請糴洪吉潭衡軍食之
餘及鄂商之舟及取江西湖南北寄積之米自三
緫領所迭輸中都又言於制國用者曰今倉庾所
用一月營一月之粟帑藏所給一旬貸一旬之錢
而米有豐儲倉之積錢有南上庫之積所謂積者
本非有餘也移東就西耳　朝廷之與户部遂分
彼此告借之與索償有同市道此陽城所以悪裴
延齡者願懲佞臣之欺革而正之皆不果用臨安
擇守椿在議中参知政事李彦頴曰李椿於人無
委典　上曰正欲得如此人遂兼權臨安府異時
守臣走權門奉約束民事一付吏椿身親文牒簿
書不避浩繁寡弱得伸權貴屏息私謁不至故事
府有中人承受公事守至必謁椿弗謁怒因諭
㫖故遷延以相沮傷椿白廟堂無所用承受
徳夀宫送内人四軰鞠火事實甲遺燼而誣乙一
問得情市有火近大閹之舍怒捄者不専遣兩親
卒至府庭趨驩椿奏下兩卒大理大理觀望覆逮
府吏卒椿即委府職於其貳而自劾有
㫖杖兩卒釋府吏卒杭僧跌蕩慿藉私宇數百因
有姦事椿悉取其宇以舍中都官旋觧府事椿在
府止三月云因轉對言易二五剛柔之義曰以九
居五以六居二位當之卦十有六宜無不利而辞
多艱以六居五以九居二位不當之卦十有六宜
有悔咎而辞多吉蓋君以剛健為體以虗中為用
用虚中以行其剛健臣以柔順為體以剛中為用
用剛中以守其柔順
陛下得虚中之道以行其剛健之徳矣未見剛中
以守柔順之臣臨九二未順命者剛中之臣也遯
六二固志者柔順之臣也願觀象玩辭取九二剛
中之臣或未即順命究其義而無虧則信而任之
察六二柔順之臣或挾情固位而無所執守則踈
而逺之執政滋不悦久之求去除江南西路轉運
副使還前職辞行　上曰卿未可以逺去改知婺
州進職秘閣修撰初至訟牒日五百久之猶二百
率閲竟乃退食償户部積負二十萬緡
詔衢婺市皮角若干而筋居五千斤椿奏一牛之
筋四兩是屠二萬牛也　上為收前詔除吏部侍
郎言民貧多盗非國之便願令有司各疏冗食之
可省者監司疏一路守臣疏一州上于
朝議而省之　上善其言委椿疏婺州事上之椿
為吏部請薦舉陞改奏狀限半年而逹以革欺奪
選人酬賞許後收用以勸勞効户部酒庫監官不
許辟舉以公銓選秀邸館客周荃特注湖州户掾
椿言荃未銓試且衝待次人閡選法奏改員外置
不預事　上親慮囚命椿與張掄叙囚徒掄官
承宣使奏牘欲列名椿右椿不可白丞相丞相令
先掄椿退謂權要恃恩不足怪廟堂曲徇為可畏
草奏言臣固知承宣使序權侍郎之上但使事以
閤門副侍郎耳所被　㫖臣名實在上不可不正
章未逹而事聞掄亟罷時
上獨㩜機務羣臣媮免椿言天下國家譬之一身
君為元首而在上臣為支體而在下故有腹心之
臣股肱之臣手足瓜牙之臣耳目口舌之臣易經
八卦亦曰乾為君為首坤為臣為腹六子為足為
股為耳為目為手為口今
陛下焦勞於上百官逸豫於下號令未允輿議則
曰出自　上意除授不猒衆望則曰命由中出大
臣不弼侍從不規給舍不駮臺諫不論是人君獨
任一身之責也願体乾剛健委任責成使腹心股
肱手足瓜牙耳目口舌之臣各盡其職侍衛司兵
因競而碎僧寺新補軍頭乗忿而剽都市
朝廷不深治椿舉張彛之事為戒言官彈劾不勝
去職所從風聞者坐黥隷椿言非置臺諫為耳目
之本意軍中結邏者以揺主將攟擿騰播椿請嚴
階級之法又極言閽寺之盛曰自古官官之盛衰
繋有國之興亡其盛也始則人畏之甚則人悪之
極則群起而攻之漢唐勿論靖康明受之禍未逺
今畏之矣未甚悪也有以裁制之不使至極則國
家免於前日之患宦官亦保其富貴願官置蠶室
而限其數復　祖宗之制官髙者補外又門禁宫
戒之外勿使預於人材政事又嚴士大夫兵將官
與之交通之禁上聞靖康明受之事嚬蹙久之曰
朕㓜亦聞此納疏袖中最後爲　上極言邉備以
奕爲諭曰敵有强弱猶奕之有優劣奕固以優劣
爲勝負而又論先後焉此易之所以貴乎豫今春
虜加無禮於吾使人所以備之不可不豫歴疏保
淮之地有八曰楚曰盱眙曰招信曰濠曰渦口曰
花靨曰正陽曰光保江之地有四曰髙郵曰六合
曰巢湖口曰北狹関若保淮之計今之事力或未
能及則保江之計在所必守呉事如此近事如此
又襄陽宜屯一軍應城以為近援又荆南屯軍宜
徒江之南以備吕䝉取闗羽之故智又論瓦梁濡
湏之形便　上與徃復商略椿以病賜告請奉祠
弗許既朝竭力請甚哀　上察其誠惻然許之除
集英殿修撰知寕國府改知太平州将發賜尚方
珍劑當塗寔采石重地　上意屬以一面椿請有
機宻章奏願從通進司以聞皆從之既至力圖上
流之備上言州管禁軍舊籍二千七百而贏今裁
一千一百而縮欲募若簡横江水軍千人選将練
習緩急列艦以直裕溪上可以援東闗濡湏下可
以應采石又言采石水軍舟多卒少欲以歩卒之
半為水戰之用或擇利而進則舍舟登岸不専采
石之備而為徃來巢湖必保濡湏之計又言㳂江
津渡宜隷南岸時和州利算商舩開支港首尾屬
之江椿曰是自隳天險也奏之　上亟遣塞之居
嵗餘年六十九即請老　上初惜其去章三上乃
以敷文閣待制致仕越二年湖南謀帥兵役之後
思有以鎮安之
上以椿為重厚遂落致仕進顯謨閣待制知潭州
荆湖南路安撫使再辞不得請乃强起至亡幾何
悴者蘓疑者釋復如盛時　朝廷下府議復税酒
椿定其議府貰民物積不償者椿至一錢悉償之
斗酒千錢亦不妄用故人賔客助以私財縣有羡
賦州竭取之縣以不可為椿㱕其半民事必躬剖
决如縣冷然嵗旱振廩勸分下一紙之令而定蠲
租十一萬給常平米二萬糶又數萬民免流徙前
守創新軍曰飛虎驩議未息椿曰長沙鎮壓蠻徼
枕湖院嶺二十年間至三乞師可無一軍且巳費
縣官四十二萬緡何可廢也亦在馭之而已椿善
遇其將而責之訓厲俄而技擊精紀律明隐然為
彊軍異論怙息　上説進其將一官郴故多盗而
又厚賦民輸田租率一斛官取倍之又八斗椿曰
何自弭盗謮損之今為二斛而减其一斗焉民稍
寛未滿嵗請復致其事　詔不可章又三上言極
危苦乃進敷文閣直學士致仕年七十有三椿年
三十始學易有得不著訓傳或先儒未言則述之
在臨安奉　詔擇靈隐寺主僧椿復于
上願崇先王之道正人倫之本毋鬻度僧牒撤無
名佛屋漸汰㳺墯㱕之農桒椿莊重簡淡嶷然有
守泊然無欲而其中夷易平直㢘不異衆介不絶
物不比權貴亦非矯厲毎曰不幸值要人亦忌而
敬之　上嘗亟稱其樸直云椿嘗議渡江以來茶
法之敝謂官執空劵市之園户州縣嵗額配之於
民卒有頼文政之㓂請更法初廣西塩法官自鬻
之後改鈔法漕計大窘乃盡以一路田租之米二
十二萬斛令民折而輸錢至五倍其估米既為錢
二十餘州吏禄兵稍無以給則又損其估以市米
於民曰和糴曰招糴民愈病久之鈔費售者三年
椿請改法從舊除民折苗和糴官民俱便椿初在
莫府即建兩淮屯田之䇿欲令兵民雜耕以楚泗
滁濠之田給鎮江之軍廬夀無為之田給建康之
軍光黄之田給江池之軍襄郢安隨之田給襄郢
之軍俾之自耕自收其利軍分為二嵗迭耕焉庻
㡬地利闢邉儲廣軍士足乾道之初渡江四十年
矣北來諸軍率老且病於是立法汰去養之諸州
然廪給不時而諸州亦困新軍未戰而舊人已空
椿言已汰者宜善視之毋使失職未汰者可勿汰
毋給全廩其子弟不願湼者以為効用毋失彊壯
可以收士卒之心寛州郡之力壯軍伍之勢又言
中原來㱕者待之宣有别若河朔起事摧敗而來
者山東旱蝗流徙而來者逆虜入㓂避死而來者
與大將通約先後而來者皆吾赤子其優之宜也
亦或可用也然優之之恩厚於正軍以怠吾舊人
不可也薄於降虜以怒仗義來㱕者亦不可也至
於遼東逃而來者符離降而來者蓋讎敵之餘孽
也貸其生足矣宜悉置之江上諸軍下者分配部
伍之役髙者假以添置軍職之名勿散之州郡勿
屬之軍馬勿令出入於禁衛可也男二人毅夫正
夫椿居官儉而法官燭不入中門家人不用公家
供張始至有新帟幕必撤而蔵之以湏迎新去之
日不私一物餽餉非律令所應受者率㱕之公帑
素篤風誼同僚李燮死有女棄民間贖而育之嫁
之云
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百十六終
　　李台州傳
　　　　孝義
　　　　　共計五傳
　　　蔣彦囬傳
蔣彦囬名湋零陵人也居郡之南郭少辞家入(學/太)
既無遇於有司則歎曰士必富貴而後得志耶棄
而㱕市書數千巻閣以藏焉築囿植花木葺亭榭
以讀書於其間未幾園産玉芝遂以名焉山谷黄
先生貶宜州過而賦之是時黨禁宻甚士大夫有
顧望心先是郡守丁注有玉芝園詩山谷之詩蓋
次其韻也丁見之懼易其本韻二三以異焉教授
侯思孺者一日突入郡士某之家命劙其壁山谷
留題者將以告于朝主人亟剗磢之乃已惟彦囬
日從山谷游藏去其詩文字畫二百餘紙山谷亦
樂為彦囬作也實崇寜三年三月也明年九月山
谷病革彦囬聞之徃見焉至則山谷大喜握手曰
吾身後事非彦回則誰付乃盡出所著書示曰惟
公所欲取之彦囬竟不私片紙山谷既卒彦囬買
棺以歛而以錢二十萬具舟送之㱕雙井云道鄉
鄒先生謫居永彦回復從之游驩甚未幾道鄉復
有昭州之命留其夫人與其子僦民屋於太平寺
後以居乃行彦回實經紀其家同其患難而周其
乏困道鄉率月致二書以謝蓋深徳之其後北㱕
臨别之詩可見矣嗟乎士窮乃見節義此韓退之
為乆故之交而言也若彦回之於二先生秦越也
非有平生之素而能慕郷二先生之風既賢也已
况二先生當蛟蛇熊豹狉狉揺牙之鋒賔客落而
朋友缺淹汨阨塞於荒逺寂寞之地望風而憎無
仇而擠者滔滔也而彦回至於死生之際而不變
此古之仁且賢者族且親者恩且舊者猶或難焉
彦回能之可不謂賢矣哉予來丞邑訪其所謂玉
芝園者但見荒煙野草而已問其子則觀言者在
老矣顧其家貧甚觀言居之澹如也其猶有彦回
之風歟問彦回之遺事所言云爾其人顓朴而無
純緣其言可信也且出道鄉之翰墨七軰讀之使
人三歎恨不出乎其時又曰山谷美丈夫也今畫
者莫之肖觀言年十五在旁見其喜為人作字及
留題吾鄉人士日持練素以徃几上如積忽得意
一掃千字一日訪陶豫豫置酒且令人汛除其堂
之壁先生曰何為者豫離立而請曰敢匄一字為
寵光先生曰諾酒半酣起索筆大書下語驚坐今
亡矣且忘其詞又曰道鄉對人寡言終日拱手不
下帯其莊敬如此又曰先君子有文集若干巻頃
大盗孔彦舟屠城寸紙不遺餘矣予太息而為之
傳
　　　豆盧子柔傳
豆盧子柔者名鮒子柔其字也世居外黄祖仲叔
秦未大旱兵起仲叔從楚懐王為治粟都尉楚師
不饑仲叔之功父劫自少已俎豆於漢廷諸公間
武帝時西域浮圖逹磨者來鮒聞之徃師事焉逹
磨曰子能澡神慮脱膚學以從我乎鮒退而三沐
易衣刮露牙角剖析誠心而後再見逹磨逹磨欲
試其所藴之新故於是與之周旋議論千變萬轉
而鮒純素自将冩之不滯承之有統凝而謹焉粹
然玉如也逹磨大悦曰吾師所謂醍醐酥酪子近
之矣因薦之上曰臣竊見外黄布衣豆盧鮒㓗白
粹美澹然於世味有古大羮玄酒之風陛下盍嘗
試之詩不云乎不素食兮鮒有焉上方急邊功曰
焉用腐儒元鼎中鮒上書請以白衣從煮棗侯博
望侯出塞上戯鮒曰卿從煮耶将博耶鮒曰臣雖
不足以充近侍執事然熟㳺於煮博二子間未嘗
焚煎阿匼願得出入將部片言條白未必語言無
味也上曰前言戯之耳然卿白面書生諸将豈肯
置卿齒牙間哉遂拜太官令時上篤信祠祀詔鮒
與名儒公羊髙魚豢同主寳雞之祠鮒雅不喜羊
魚二子曰二子肉食者鄙殆将汗我不得已同盤
而食深耻之頃之上祠甘泉齋居竹宫屏葷酒獨
召鮒鮒奏曰臣兼才不足以辱金口之嘉納臣友
人汝南牛氏子糓(於莵之糓/音如闘糓)柔而美願舉以自代
上曰牛氏子美則美矣而其言孔甘朕不嗜也是
夕鮒有所献上納之意甚開爽夜半上思鮒所献
覺肝脾間嚴冷召鮒問曰卿所言嘗多與姜子牙
輩熟議耶鮒曰臣適呼子牙未至卿幾誤朕腹心
乃罷鮒召鮒子二人夜拜其長為温衛侯次為平
衛侯自是絶不召鮒鮒深自悲酸發於詞氣而公
羊高等得志悪鮒異已因䜛於上曰豆盧鮒所謂
人焉廋哉者也鮒遂抱甕隠于滁山莫知其所終
太史公曰豆盧氏在漢未顯也至後魏始有聞而
唐之名士有曰欽望者豈其苖裔耶鮒以白衣遭
遇武皇帝亦竒矣然因浮圖以進君子不齒也
　　　敬侏儒傳
敬侏儒者名子木字承登以字行徂徠人也祖伯
松長身碧髯膚甲如龍時人許其有棟梁之用伯
松不樂也遯於徂徠山樵郡人有採藥至山者見
伯松悦之乆之樵郡人謂伯松曰聞君長子元明
者未娶吾有鄰女善夜績者願為執柯可乎伯松
拒之不得免焉未幾伯松得軟脚疾中風卒子元
明竟随樵郡人云次子叔材即承登之父也叔材
因從公輸子奉使僬僥國樂而家焉娶胡婦生承
登長二尺叔材怒曰吾兒亦僬僥耶其妻笑曰所
謂甥多似舅後携承登㱕徂徠市時漢元光二年
里人見承登莫不大笑承登曰吾雖身短而心甚
長因登憤力學終夜不寝雖鑿壁嚢螢之勤不過
也數年大明經籍言之炯然如明星焉武帝方求
賢良徂徠推上承登上暮召見其侏儒心輕之乃
親䇿于庭問三登太平之治何㫦臻此承登對其
略曰臣之學所謂一登明滅者何足以奉大對雖
然螢爝尚足禆日月帝㸃竄而異焉因與語問漢
家火徳終始承登奏曰臣本木强然嘗聞火在木
上云云上喜不覺夜半前席遂登科累遷登州太
守辞公孫丞相丞相夜見之東閣承登故人茅大
心麻子㳺陶釭皆在坐承登遂頂戴三子而白丞
相曰鄙人淺短主上以侏儒倡優畜之誤䝉相君
燭其寸長然鄙人之學所謂借明於三子者丞相
遂留四人於東閣後一夕丞相召問攘匈奴之䇿
承登献三足記曰足兵足食足士丞相大悦因嘲
承登曰吾聞日烏三足君亦三足耶上内興祠祀
外事四夷國家多事丞相終日在中書治事不暇
與承登游夜㱕讀春秋府吏㪚獨留四人者同一
書几承登尤愛幸丞相每曰微承登則茅氏麻氏
陶氏三子者能未墜於地乎三子亦曰唯唯後丞
相稍倦於學而將作大匠者嫉承登之寵因諷丞
相曰昨見東方生言於上云公孫某暗於知人而
以敬侏儒為上客臣朔饑欲死侏儒飽欲死丞相
其戒之丞相黙然將作大匠因薦承登同姓敬子
長丞相自是親子長而稍踈承登矣子長身八尺
蠟言甚佞又善照知丞相娱樂之意而曲從之且
有内援丞相久不見承登一夕因與子長在後堂
為長夜之飲偶念承登寂寥召之既至承登精彩
昏慘面目垢汙又冠一小圜帽狀如仰杯丞相侍
姬皆掩口笑不已承登因發怒罵丞相曰人言齊
人多詐果然以今夕之荒淫知前日時秋雨霽相
親而巻舒簡編者皆偽也丞相大怒命老卒曵出
牆角太史公曰公孫丞相開東閣以延賢俊天下
之士輻湊而敬承登為上客每至則一坐皆起可
謂能不以貎取人矣卒以子長而踈棄之相業之
不終有以也夫雖然承登之賢難於遇而子長之
佞易於合不惟易於合也合則不可去也所從來
古矣士君子之學而仕未始不與承登逰者然吾
見其初而已至一惑於子長則往而不返者萬水
一波也亦何以議公孫為哉
　　　劉國禮傳
余故人劉琥字國禮武臣也始余為永州零陵丞
國禮監户部贍軍酒庫居相近情相好也及余在
朝列國禮調臨安府　寨官居閑無以自食家于
湖州新市一日來謁予求薦於當塗士大夫予無
以塞也獨念湖州太守薛士龍名季宣者與余原
因以書薦之謂國禮之才於劇繁無所不可為薛
信焉任焉遂知焉薛侯既死國禮無所於㱕久之
臨安官期既至國禮之宫適與余並舎每言及薛
侯國禮未嘗不泣也夫世之相與利焉而已矣曰
義焉者非性焉則劫國禮武夫未嘗學也其劫歟
貎可劫泣不可劫也其性歟吾不知之矣並居一
年余以守臨漳而去焉國禮留也余行國禮追送
余於龍山白塔寺載酒勞余下及僮僕當世之賢
人君子與余為道義之交者何數也彼曷曰利之
云乎至是前日所謂道義之交者漠然矣而國禮
獨如此何也及其别國禮又泣謂其泣偽乎施之
余則可施之薛侯亦偽乎哉後三年余守常州與
國禮所居新市不逺欲問其消息未能也余子夀
仁試南宫問之故居之鄰鄭媪者則曰嘻國禮死
矣問其家則曰其妻執節而不嫁顧嘗鬻屨於門
以長育其子曰永哥者今居某市某舍也不惟其
妻不嫁也其妾六人者皆不嫁也夀仁既㱕為余
言國禮事余於是泣且　歎曰國禮家事余知之
其妻江故倡也永哥者永某氏子也國禮夫婦育
之以為己子而所謂六妾者江氏馭之極慘今國
禮死其妻若子若妾宜其散而莫之聨也則聨而
莫之散也不亦懿乎大抵人之情聞倡之名則掩
鼻焉聞非已之子則異心焉聞其主母馭其妾不
以人理則怒髮焉使是三人者而居焉而無主翁
以綱之焉欲其不漁然離哉而國禮之死其家妻
子若妾乃能相恩相維甚於國禮之未死可敬不
可敬也今士大夫徃徃朝死而其妻夕去之矣有
不媿於國禮之妻者乎不惟有愧於國禮之妻也
有不媿於國禮之妾者乎不惟士大夫之妻而已
也士大夫立人之朝食人之禄社稷之臣曰吾死
社稷封疆之臣曰吾死封疆及一且有急有不媿
於國禮之妻者乎不惟有媿於國禮之妻也有不
媿於國禮之妾者乎余既以告夀仁因私書之不
使其不傳焉
　　　李台州傳
李台州者名宗質字某北人不知何郡邑母展妾
也生宗質而罹靖康之乱母子相失宗質以父䕃
既長仕所至必求母不得姻家司馬季思官蜀宗
質曰吾求母東南無之必也蜀乎從之西舟所經
遇州若縣若村市必登岸徧其地大聲號呼曰展
婆展婆至暮哭而㱕不食司馬家人哀之必寛譬
之乃飲泣强食季思秩滿東下所經復然竟不得
至荆州復然日旦夕號呼嗌痛氣憊小憇於茗肆
垂涕坐頃之一乞媪至前揖曰官人與我一文兩
文宗質起揖之坐禮以客主既飲茗問其里若姓
媪勃然怒曰官人能與我幾錢何遽問我姓我非
乞人也宗質起敬謝曰某皇恐上忤阿婆願霽怒
試言之何害恐或鄉鄰或族親也某倒囊錢為阿
婆夀媪喜曰老婆姓異甚不可言宗質力貇請忽
曰我姓展宗質瞿然起抱之大哭曰夫人吾母也
媪曰官人勿誤吾兒有驗右腋有紫誌其大如杯
宗質拜曰然右袒示之於是母子相持而哭觀者
數十百人皆歎息泣下宗質負其母以㱕季思與
家人子亦泣自是奉校輿孝養者十餘年母以髙
年終宗質亦白首矣宗質乾道庚寅為洪倅時予
為奉新縣令婁謁之不知其母子間也明年予官
中都宗質造朝除知台州朝士云李台州曽覿姻
家也覿無子子台州之子予一見不敢再也亦未
知其孝後十七年台州既沒予與丞相京公同為
宰椽談間公為予言李台州母子事予生八年喪
先太夫人終身飲恨聞之泣不能止感而為之
傳
賛曰孔子曰孝悌之至通于神明若李台州生而
不知失母壮而知求母求母而不得不得而不懈
徧天下之半老而乃得之昔東坡先生頌朱夀昌
至今詠歌以為美談若李台州其事與夀昌豈異
也兹不謂之至孝通神明乎非至孝奚而通神明
非通神明奚而得母予每為士大夫言之聞者必
泣人誰無母有母誰無是心哉彼有未嘗失母而
有母不待求母而母存或忽而不敬或悖而不愛
者獨何必歟

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百十七終
誠齋集卷第一百十八
　　　　　　　廬陵楊　万里　廷秀
　行状
　　　朝奉劉先生行状
先生諱安世字世臣本貫吉州安福縣叢桂坊曽
祖故不仕祖贄故不仕父思贈右承事郎先生之
先有諱德言者居安福五代乱里中子弟起兵衛
井邑德言毅且賢推為帥其扜及旁郡甚遠也不
立名號亦不屬人　國初乃㱕宋
藝祖嘉之授水部員外郎為江南發運使語在國
史為先生八世祖自德言以前系世莫考相傳宋
彭城王義康徙安成郡子孫家焉今安福也先生
之族自從祖溥以文章魁恩科羣兄弟䇿進士者
六人薦名者三十三人先生之兄曰安鎮字鎮臣
有文名以貢士客死京師先生時尚少盡得兄之
學諸老先生見者曰是不可量足為劉鎮臣之弟
紹興初盗起先生奉其承事公避地適與二
盗遇先生白承事公前行先生横一杖以逆之盗
有牽小留而承事公已遠矣先生亦免焉古書(稱/所)
孝足以感盗心者世未必盡信也觀先生之事未
知古人何如耳紹興十四年十七年先生連薦名
皆首送十七年再舉先生對䇿極言守令不才致
民流殍其語痛刺骨考官不樂降在第四明年登
進士第授左廸功郎岳州司戸参軍兼攝録事参
軍有野人為傳保於大姓者父病謁主㱕省主人
不可野夫徑去主人以盗告官獄具如章先生争
之曰野夫以孝而刑謂此邦之人何岳民呌郡稱
賀郡丞以文吏薄武人議月奪諸將俸十年先生
争之不得頃之諸將激其徒譁且變居民惶擾空
城避之先生曰出納非守丞事也庸不在我亟發
帑取給當是時㣲先生㡬無岳州辞滿陞秩左從
政郎永州州學教授先生嘗獨騎一馬詣學館墜
而傷既受代先生未瘳州家憫其客間貧病以攝
他職廪先生先生受之將行先生持所受㱕之宫
為錢六十萬太守左史王公宣子驚異曰使士大
夫皆如劉世臣三尺不有焉可也以薦者改秩左
宣教郎知贑州雩都縣贑俗剽且相訐先生至曰
民無窳良也淑慝者政耳邑之大駔有孫氏鍾氏
根結盤互異時守令瞪視莫敢　其角牙一日從
悪少椎小民於市先生曰是敢爾命擒之吏素畏
二氏疑莫先徃先生罷一吏乃能寘之嶽抵罪僚
吏人士為之逰說先生卒不奪田吾非無教之誅
也郡丞行部至縣諷先生以献羡餘錢五百萬先
生曰縣之士田瘠而賦歛重耳將焉取餘令可逐
一錢不可得郡丞怒䜛之守不聼䜛之使者又不
聴郡丞窮且媿乃作詩以遺先生先生謝郡丞亦
謝先生之以不猛継之以不懈徃徃日昳而進晨
飱得疾以㱕太守有憐先生者為之匄祠禄邑之
民曰劉公非吾縣尹也吾父母也皆走送先生遣
之不肯去以朝奉郎致仕享年六十有八終于家
先生平昔排佛老不遺餘力嘗曰士大夫而談此
乃吾夫子之叛卒也至是遺命子弟曰喪奈不得
以佛老為禮太夫人李氏贈太孺人配彭氏封孺
人皆以先生貴男四人格非去非勝非知非女三
人嫁李大年羅昌辰䕫州録事参軍竇依格非奏
補將仕郎先生自太夫人即世每饋祀必慟哭奉
承事公無不盡退謂妻子曰事親謂之色飬不得
其恱不謂之子先生之諸兄皆早世先生聚諸孤
而衣食之每白承事公曰安世任此責碩大人無
所為憂承事公既沒先生嘆曰吾嘗許吾先君今
日之事先諸孤後吾子田宅貲財秋毫無所分教
諸猶子待其成畢其婚嫁先生之未仕也士之來
學者百千人有富貧慧蚩不同先生木溉江導人
人自以為得先生學先生有文集三十巻論語尚
書觧二十卷先生之學不為空言其源委自賈誼
陸贄蘓明允父子之外不論也故其文與其人皆
肖焉然䇿第之日先生年四十九矣蓋其族夥應
書之歳率以㫷功之喪而不得試藝者凡二十四
年使其逢之不遲用之不狹其功用豈少哉先生
仕二十年而貧如初然先生之四子以文相髙先
生曰吾為不貧矣先生之在永州請于郡立故權
通判濓溪先生祠堂謂永之士曰周濓溪之不師
桞子厚之師可不可也是時丞相魏國張公謫居
於永每稱重先生曰實學之士張公再相万里見
公公問劉世臣今安在好一講筵官也公未及薦
以䜛去先生尋亦病矣如先生者不得用得用者
不必如先生天下以是惜先生先生不自惜也万
里也先生門弟子之下者然從先生最舊及某丞
零陵縣時先生更未盡一歲万里復得就先生而
卒業先生之喪也万里嘗見張魏公為張子韶侍
郎　友之服又見澹菴先生胡公及羅長卿為清
節先生服師之服万里敬為先生制服焉因與先
生之子去非謀請銘於名天下之能文辞者去非
曰先生行状子當作万里謝曰非其人也三辞不
獲命乃叙次于篇謹状
　　宋故資政殿學士朝議大夫致仕廬陵郡開
　　國侯食邑一千五百户食實封一百戸賜紫
　　金魚袋贈通議大夫胡公行状
　　　曽祖璉不仕
　　　曽祖母夫人康氏劉氏
　　　祖愷贈承務郎
　　　祖母張氏封孺人
　　　父載累贈太中大夫
　　　母陳氏張氏所生母曽氏俱贈淑人
公胡氏諱銓字邦衡其先金陵人五季避地廬陵
祖愷未壯而没贈承務郎父載累贈太中太夫母
陳張所生母曽俱贈淑人皆以公惟祖母張以百
歳封孺人云太中氣慷慨一試有司無遇即棄去
公自幼起詣絶世强於記覧有質以古書者必曰
是出某書某卷験之而信年二十入太學試文浄
不加㸃博士驚異建炎二年
上皇䇿士於維楊初擢公第一有媢其直者竟第
五授文林郎撫州軍事判官未上昭慈聖献皇太
后避狄於䖍州狄踵至公裒甿為兵與皇叔士豢
撫州太守張循軍合遏其衝虜退論功轉承直郎
權吉州軍事判官時羣盗四起守臣張中彦檄公
督别將趙之儀捕之覘者請夜襲之公不可曰賊
掠民自從將母俱焚遲朋賊遁掠者得釋未㡬居
太中憂除䘮與兄蓬山居士鑄築精舍於里之洞
巖從名儒蕭楚講畫古學冥搜治乱安危根株或
勉之仕不荅紹興五年忠献魏國張公浚都督諸
路兵辟公提舉荆湖北路常平茶塩司幹辨公事
改荆湖南路提㸃刑獄司幹辨公事召赴都堂審
察兵部尚書吕祉以賢良方正直言極諫科薦賜
對便殿公論持勝及納諫及䖍㓂及營田事
上曰營田孰初對曰田制邈矣三代曰井春秋之
晉曰爰秦之商君曰轅漢之晁錯曰屯趙過曰代
充國曰營　真宗用耿望之之計於是乎治屯田
仁宗用歐陽修之議於是乎建營田無弊法有弊
吏今募民營田官給之牛且貸之種美矣然湖之
南士牛之所生市之以出鄉則無全牛降之嘉種
官有其費漁之於吏手則無實恵
上曰善當改之改通直郎樞宻院修官七年十一
月宰相秦檜决䇿暨金人平生倫誘致虜使以偽
詔來責禮異甚中外洶洶公獨奏封事其略曰臣
謹按王倫本一狎邪小人市井無頼宰相無識舉
以使虜誘致虜使以詔諭江南為名是欲臣妾我
也是欲劉豫我也豫臣醜虜南面稱王自以為子
孫帝王萬世之業一旦豺狼改慮捽而縛之父子
為虜商鍳不遠倫又欲　陛下効之夫天下者
祖宗之天下也　陛下所居之位者
祖宗之位也柰何以　祖宗之天下為犬戎之天
下　祖宗之位為犬戎藩臣之位　陛下一屈膝
則廟社盡汙夷狄赤子盡為左衽宰執盡為陪臣
異時豺狼無厭安知不劉豫我乎夫三尺童子至
無知也指犬豕而使之拜則怫然怒今堂堂天朝
相率而拜犬豕曽童孺之所羞而　陛下忍為之
邪倫之議乃曰我一屈膝梓宫可還　太后可復
淵聖可㱕中原可得嗚呼自變故以來主和議者
誰不以此說㗖　陛下然而卒無一驗則虜之
情偽已可知矣而　陛下尚不覺悟竭民膏血而
不恤忘國大讎而不報含垢忍耻舉天下而臣之
甘心焉就令虜决可和盡如倫議天下後世謂
陛下何如主况醜虜變詐百出而倫又以姦邪濟
之　梓宫决不可還　太后决不可復
淵聖决不可㱕中原决不可得此膝一屈不可復
伸國勢陵夷不可復振可為痛哭流涕長太息者
矣向者　陛下間関海道危如累夘當時尚不忍
臣虜况今國勢稍張諸將盡鋭士卒思奮只如頃
者醜虜陸梁偽豫入冦固嘗敗之淮上敗之渦口
敗之淮陽校之蹈海之危固已萬萬儻不得已而
用兵我豈遽出虜人下哉今無故而臣之欲屈萬
乗之尊下穹廬之拜三軍之士不戰而氣已索此
魯連所以義不帝秦非惜夫帝秦之虗名惜天下
大勢有所不可也今内而百官外而軍民萬口一
談皆欲食倫之肉謗議洶洶
陛下不聞正恐一且變作禍且不測臣竊謂不斬
王倫國之存亡未可知也雖然倫不足道秦檜以
腹心大臣而亦為之孔子曰㣲管仲吾其被髪左
祍矣夫管仲覇者之佐爾尚能變左祍之區為衣
裳之㑹檜大國之相也反驅衣冠之俗為左祍之
鄉則檜也不惟　陛下之罪人實管仲之罪人矣
孫近傳㑹檜議遂得参知政事檜曰虜可和近亦
曰可和檜曰天子當拜近亦曰當拜嗚呼参賛大
政充位如此有如虜騎長驅能折衝耶臣謂檜近
亦可斬也願竿三人之頭於槀街然後覊留虜使
責以無禮徐興問罪之師則三軍之士不戰而氣
自倍不然臣有赴東海而死爾寧能處小朝廷求
活耶書奏除名編管昭州時侍御史鄭剛中諫議
大夫李誼吏部尚書晏敦復給事中勾龍如淵户
部侍郎李彌遜向子諲禮部侍郎張九成俱入對
引救檜廹公議亦偽為救公者謫監廣州都塩倉
改簽書威武軍判官事於是寺丞陳剛中以牋賀
公曰屈膝請和知廟堂禦侮之無䇿張膽論事喜
樞庭經逺之有人又曰知無不言願請上方之劍
不遇故去聊乗下澤之車陳坐是謫知䖍州安逺
縣死焉十三年御史(丞/中)羅汝楫彈公以奉議郎除
名謫新州同郡王庭珪以詩贈行有癡兒不了公
家事男子要為天下竒之句為歐陽識所告王坐
貶辰州新州太守張棣告公訕上再謫吉陽軍時
有觀察使某上書乞代公行不報張棣擇一牙校
游崇者送公至半塗臨大江崇㧞劍而前公色不
動徐曰逮書謂送某至吉陽者賞爾不愛賞乎崇
笑而止至朱崖或諗公以有後命家人為慟公方
著書怡然也吉陽士多執經受業者凡經坏冶皆
為良士初吉陽貢士未嘗試禮部公勉之行及位
于朝乃請廣西五至禮部者乞不限年與推恩自
是仕者相踵聞母曽之喪一慟㡬絶句飲溢米三
日不歠鬚髪盡白見者出涕先是檜大書丞相趙
公鼎参政李公光及公姓名於格天閣孟晋者争
以公為梯監察御史田如鼇献書乞斬公檜抵之
地光坐移書於公再貶儋耳武岡軍通判方疇以
致書議姻遂下若盧二十六年檜卒公量移衡州
三十一年正月公與忠献公偕命自便時忠献讁
零陵公自衡造焉館於讀易堂忠献從容謂公曰
秦太師顓柄二十年成就邦衡一人耳
今上即位首復公官除知饒州召至　行在所即
日賜對　上溫顔曰久聞卿直諒公首論為國以
禮又論今日之事在修徳以結民心固吾圉練兵
選將以觀其釁待其衰　上嘉納除吏部郎遷秘
書少監又遷起居郎論史官失職有四謂記注不
必進呈使史官無諱史官當立於御坐之前庶㡬
言動皆得以書今之史官後殿立而前殿不立請
前後殿皆立左右奏事請令直前不必預白閤門
及以有無班次為拘許之自是史職盡復唐制反
祖宗之舊公請遷都建康謂漢髙入關中光武守
信都大抵與人闘不搤其元拊其背未能全勝今
日大勢自淮以北則天下之亢與背也建康則搤
之拊之之地也進據建康下臨中原此髙光興王
之計也况今西北欲㱕之人如漢民之思漢苟不
移蹕何以繫其心詔議行幸言者請紓其期遂止
隆興元年六月忠献張公自建康入奏圖恢復計
侍御史王十朋力賛之於是忠献公督師進討金
人既克宿州以大將李顯忠欲私其金帛且與邵
宏淵私憤復敗於虜　上憂甚十朋亦自劾
上愈怒公言近者淮上之衂蓋天以是厲
陛下之志使動心忍性増所不能願益强其志母
以小衂自沮蒐乗補卒期於濟大業時宿州之師
賞罰衡决公言宿州之敗誤國之將厚敗權貴㳺
説自觧安處善地誅戮不加禍乱之漸間不容髮
願毋忽兼侍講及國史院編修官因講禮記進序
篇其略曰君以禮為重禮以分為重分以名為重
名以器為重願　陛下辨其分謹其名守其器勿
輕假人七月　上以旱蝗星變詔問闕政公請勿
徼福于佛老之教而躬行周宣憂旱之誠戒監司
守令有貪殘者必罰是應天以實公因論納諫曰
今在廷之士以箝黙為賢容悦為忠道路相傳近
日臺諫論事朝廷謂為賣直臣未知信不夫賣直
之言唐徳宗之言也徳宗猜忌謂姜公輔為賣直
此言一岀忠臣結舌馴致興元之變所謂一言䘮
邦者願　陛下以徳宗為戒以　太祖皇帝欲拜
昌言為法　上曰非卿不聞此九月金人求更成
大臣欲從之公奏曰虜知　陛下鋭意興復移書
請和非甘言誘我即詭計緩我爾願鍳前車之覆
益修守備益張吾軍　上曰朕有二説㫁然不移
一則中原㱕附之人决不可遣二則夷夏名分决
不可乱又曰邉事倚張魏公對曰　陛下至誠如
此何憂醜虜願持之以不懈絶口不言和字
上曰卿忠直如此朕甚喜兼權中書舍人公遜于
右史馬騏　上曰無以易卿又曰恐駁事不勝任
上曰貴當理遂就職進兼同修國史有　㫖以中
人李綽等嘗典發軍書無誤各進官一列公不奉
詔綽等泣訴　上曰胡銓不肯經筵講禮記至爱
而知其悪憎而知其善公曰愛而知其悪必去之
勿疑憎而知其善必任之勿貳　上稱善
夀聖明慈皇后改稱教㫖為聖㫖公言易曰大哉
乾元至哉坤元蓋天地之位所不可並故以大哉
至哉為别　陛下雖奉親盡孝而　光堯與
夀聖難於並稱聖㫖　上嘉納謂樞宻洪遵曰奉
親之過朕當自受張栻召對賜三品服公言君子
愛人以徳今賜栻服章非愛之以徳也其父浚决
不肯使之輕受栻亦有守决不肯妄受恐或議浚
非全浚也十一月　上以和戎之利病遣使之可
否禮文之後先土疆之取子下廷臣雜議公議曰
國家與金人講觧覆轍亦可睹矣京都失守自耿
南仲主和　二聖播遷自何梁主和維揚失守自
汪伯彦黄潜善主和元顔亮之變自秦檜主和國
家罹戎狄之禍何嘗不以和哉議者乃曰姑與之
和而隂為之備外雖和而内不忘戰此又向來權
臣誤國之言也一溺於和則上下偷生將士觧体
終身不能自振尚安能戰乎大臣見之相顧失色
於是益忌公且欲奪魏公兵柄公復沮其議除宗
正少卿公請補外不允嘗遞宿玊堂　上召問曰
虜人汲汲欲和聞其勢窘甚對曰近有自淮甸來
者云虜人聞　陛下力任張浚所以汲汲欲和臣
願　陛下委任勿疑則恢復可必　上曰善公又
申前請　上曰卿久在瘴鄉而略無瘴色天祐直
諒卿未宜去兼國子祭酒因見公言徃年
睿㫖欲移蹕建康不可但已　上曰澶淵之役當
時有勸幸蜀及江南者惟㓂萊公决䇿公曰今張
魏公　陛下之萊公也願早定計　上曰善卿直
諒四海莫不聞不可言去且留經筵事無大小皆
以吿朕公言晉開運之末有陳友者殺李璘之父
國初璘遇友於途手殺之而自言鞫之得實
太祖壯而釋之臣願　陛下堅復讎之志以不忘
太祖之訓　上在講筵謂公曰卿之學術士所甚
服因及比目文士如蘓軾黄庭堅者誰歟對曰未
見其人詩人如張耒陳師道者誰歟對曰
太上時如陳與義吕本中皆宗師道者　上曰如
韓駒徐俯皆有詩名卿可廣訪其人退而薦王庭
珪朱熹楊萬里周必正弟鎬猶子昌齡籍云除兵
部侍郎公言受降古所難六朝七得河南之地不
旋踵而皆失在梁武時侯景以河南來奔未㡬而
䧟臺城在宣政間郭藥師自燕雲來降未㡬而為
中國患今虜中三大將内附髙其爵禄優其部曲
以繫中原之心善矣然處之近地萬一包藏禍心
或為内應後將噬臍願勿任以兵柄遷其衆於湖
廣勸之耕種以絶後患時有國學生献書
闕下乞用福國陳公康伯及公為腹心者七十有
七人二年八月　上以災異數見避殿减膳詔廷
臣各陳闕政及急務公言禹有九年之水而國無
捐瘠備先具也今數路水潦曽不踰時而民已流
殍無備甚矣願詔遭水之處博施振䘏使民被實
恵無至流徙此先務也　陛下又令條陳闕失臣
謂今之闕失孰有大於和議者因極陳和議可痛
哭者十　上太息公言自靖康至今凡四十年虜
未嘗不由詭道而我終不悟也竊聞道路之言虜
緩我以和而實潛師以伺我或言多作戈舩由海
道以進或言實粟塞下由間道以來願
陛下堅守和不可成之詔力修政事十年生聚十
年教訓如越之圖吳則社稷幸甚進兼侍讀因進
讀寳訓至食訖習射奏曰四夷易以兵制難以信
結願　陛下謹守此言　上曰文武豈可偏廢又
讀　真宗顧李宗諤曰聞卿至孝能保宗族朕守
二聖基業亦猶卿之守門户公奏曰唐栁玭云積
累如登天覆墜如燎毛祖宗基業誠不易守
上稱善公言側聞虜人慢書欲議書禮有所增損
議者謂末節不必較臣竊以為議者可斬也夫四
郊多壘卿大夫辱之楚子問鼎義士耻之献納二
字富弼以死争之今醜虜横行與多壘孰辱國號
大小與鼎輕重孰多献納二字與再拜孰重臣子
争欲君父屈已從之是多壘不足辱問鼎不足耻
献納不必争也臣願絶和議以鼓戰士左氏謂無
勇婦人臣謂　今日舉朝之士皆婦人也十一月
以邉鄙有興詔改卜郊用來年正陽之月大雩之
辰公稽参禮經及　國朝故事陳不可者十宰相
湯思退参政王之望等堅主和議遂罷張魏公兵
柄公又力争之於是大臣皆不悦遂除措置浙西
淮東海道使　詔趣行以二日為期公即舜行曰
臣願　陛下先絶和議　上曰要盡其在我者時
金冦及境號八十萬聲動輦轂下自維揚海陵連
数郡望風棄城髙郵太守陳敏與虜相距於謝陽
湖水軍帥李寳屯江陰詔寳條陳舟師及扼守要
害白海道使公檄寳發兵兵援敏寳不行公奏曰
臣受　詔令范榮備淮李寳備江緩急則更相援
今寳逗留違　詔坐視敏之孤臣恐謝陽失守則
大勢去矣　上以命寳公又移書切責之寳乃發
兵渡淮與敏相椅角虜一夕退時天大雪河氷皆
合舟車不能進公先持鉄槌槌水士皆奮尋
詔罷兵而時相亦斥死除提舉江州太平興國宫
加集英殿修撰知漳州改泉州入見言郡邑害民
之大者三　上曰毎思卿直諒朕恢復之志已决
今虜中土木不息旱乾相仍機不可失對曰
陛下嘗許臣以誓不與虜和何為中變又謂臣决
移蹕建康何為中輟　上曰以民之不易少須又
曰在廷太半腐儒卿不可去一日秘書郎張淵對
選德　上因数不詭随者云猶有胡銓一人在除
在京宫觀兼侍講公論前古未有不由講學而興
㓕學而亡精兵百萬不如道德之威被練三千不
敵忠信之胄　陛下之意端在於是　上稱善除
權工部侍郎以修史書成轉承議郎因見
上曰屬已得契丹要領觀朕施設公言少康以一
旅復禹績今　陛下富有四海非特一旅而即位
九年復禹之効尚夫赫然又言四方多水旱迺者
乙酉之歲修門之外斗米易一婦女小児半之左
右不以告此謀國者之過也宜令有司速為先備
尋工部為真公辞焉　詔曰汲黯在漢謀寢淮南
随㑹仕晉盗奔秦境卿其奚辞賜對衣金帯封廬
陵縣開國男食邑三百户今参政周公必大視草
以　御札㱕公今度于家公嘗燕見言初元經筵
之臣七人惟臣獨在臣老矣願乞身㱕田里
上曰卿忠孝有物護持且留觀朕恢復立
皇太子公請飭太子賔僚朝夕勸講　上曰三代
長且乆者由輔導太子得人所致末世國祚不永
或七八年或五六年或四三年皆由輔導不得其
人所致對曰誠如　聖訓公力乞致仕除寳文閣
待　制與外祠既出都門有　㫖復留改佑神觀
兼侍讀公辞不得請於經筵講罷復申前請
上曰卿大節可嘉朕不忍令卿去因論納諌公曰
從諌人主之髙致　陛下自登大位虗懐受言中
外翕然咸謂恢復之期指日可冀然靡不有初鮮
克有終光武之殺韓歆文皇之殺劉洎終之實難
詔舉堪刑獄錢榖及有智略吏能各二人公以張
敦實昌永周必逹李發劉之柄應書言者謂舉李
發劉之柄非是公坐貶秩二等三求去
上不得已從之除敷文閣直學士與外祠辞行言
於上曰願　陛下規恢逺圖任賢黜邪理財訓兵
逮鰥恤孤然後布告中外必報國讎必㱕　陵寢
必復故疆以副　太上付託　上曰朕志也又問
卿今何㱕對曰廬陵人賜通天犀帶又曰臣在嶺
海無所用心妄意經學三十年粗能訓傳
上曰卿可進來既㱕　詔趣之遂表進易春秋周
禮禮記觧　命藏之秘書省復奉議郎以郊恩進
封開國子食益三百户又復承議郎除龍圖閣學
士提舉江州太平興國宫制有身蹈東海獨仲連
不欲帝秦名重泰山微相如何以强趙之語
光堯天壽七十慶夀湛恩轉朝奉郎進封開國伯
益邑三百户公自收科至是未嘗以伐閱自言增
秩也　詔吏部舉行所宜得之官特卑四秩轉朝
散大夫除提舉隆興府玉隆萬壽宫復以加恩進
兩風不為囬車居新興時嘗名其室曰澹蓋取賈
生澹若深淵之意晚自號澹菴老人云公居無事
時下心拱手言恐傷人獨論國事勁氣正色貫日
襲月奮以直前不怵不惻不疾不式大節掲掲細
行斬斬動容出辞見者起敬長身玉立望之山如
即之春如其為文章駿奔軋忽幽紛膠轕隠帙竒
字旁揠逺擷初佔之者口呿語難徐綜其緯理順
脉屬似肆實莊若險實夷韓碑栁騷嫓髙儷沈中
興以來作者寡二筆畫真隷上規顔蔡鉄屈石出
肖其作人飯不重肉一製十稔而豆區饑民棺歛
道殣退省其橐屢空不贏惟太中公不貨於嗇繄
徳之植公實儀之蓬山既逝公字其子嵗在癸巳
潚以公任孝友惟抵忠義惟幹葰茂碩大豈一朝
夕公有澹菴文集一百巻周易拾遺十巻書解四
巻春秋集善三十巻周官解十二巻禮記解三十
巻經筵二禮講義一巻奏議三巻學編禮三巻詩
話二巻活國本草三巻娶劉氏贈淑人先公卒中
散大夫荆湖南路提㸃刑獄敏才之女子男五人
泳承務郎監江東淮西緫領軍馬錢粮所太平惠
民局兼行宫雜賣場淳熈二年卒于官参政周公
哀而銘之澥承事郎監潭州南岳廟浹瀳皆承務
郎沖未命女五人適西昌嚴萬全福唐葉昌嗣上
饒方自厚承務郎贑州興國縣丞王宗孟將仕郎
王蕆孫男六人摫榘桯杙㭄榗女四人長曰相孫
夭餘皆幼萬里與公同郡且嘗從學公將竁万里
以繫官嶺表不得築室于場澥走書二千里以公
猶子承務郎致仕昌齡所述公之言行詭万里論
次將乞銘於參政周公万里敬慟哭而書之謹狀
　　淳熈七年九月日門人朝奉郎提舉廣南東
　　路常平茶塩公事楊万里狀
　　　宋故贈中大夫徽猷閣待制諡忠襄楊公
　　　行状
　　　　曽祖亨故不仕
　　　　祖中謹故不仕
　　　　父同故潭州司户參軍贈宣義郎
公諱邦乂字希稷冑出漢太尉震五代之乱徙居
廬陵故今為吉州吉水人世以儒學相承宣義府
君登進士第初命長沙民掾未終更而早世後以
公追秩宣義郎公其季子也父歿之五月始生未
冠而妣陳夫人即世兄弟相為命公天性孫悌視
封郡侯加食邑三百户公復乞致仕優詔不許除
端明殿學士明堂合祭禮成復増邑户三百實封
百户淳熈六年十一月召赴　行在所公辞焉復
力乞致仕不許公遂引疾轉朝議大夫提舉江州
太平興國宫遂稱篤且極陳時病五事
上察公志不可奪乃加資政殿學士致仕明年夏
五月疾革庚辰薨不及家事惟命諸子口授遺表
有死為鬼以厲賊之語表聞特贈通議大夫年七
十有九諸孤卜以是嵗冬十月丙午葬于廬陵縣
之儒行鄉松山原祖承務府君塋之右公名徳峻
極虜絶敬畏丞相洪公适述其先忠宣公虜中事
云　皇太后以書㱕曰胡銓封事此有之知中國
有人益生懼心公於利不苟取初　欽宗既祥及
冊隆興　皇后公以職將事皆賜金帛再辞必得
請乃已使海道目　賜金十鎰既㱕或惎之以理
生業者悉以賙昏友之貧是於君賜尚爾故没齒
先疇不益一畮邃於禮學冠昏喪祭式禮迂叟佛
老梵唄焚紙為錢一切剗磢四仲享先設醴分膰
坐客百人州閭耆老不導賤貧挹㪺必躬投壺賦
詩雜以琴奕徃徃申旦睦族篤親慶予必詣寒暑
兄猶父嘗掲其所居之堂曰華鄂仲氏沒公時賔
貢入京聞計慟絶太學七年苦心嗜學言行忠敬
必以古人自厲政和乙未以上舍生觧褐賜第還
家拜伯氏感兄之訓更華鄂曰韡韡同郡郭孝友
記之曰予嘉楊氏友其季而不伐恭其兄而不忘
是可振頺俗矣一時名勝賦之者数百人初調歙
州婺源縣尉改蘄州州學教授以育才作人為己
任不顓文辞而已學政最淮西部使者交薦授從
政郎廬州州學教授改南京宗子博士又改建康
府府學教授秩滿改宣教郎辟權知本府溧陽縣
事縣久苦苛政公當官豈弟先教化後刑威均征
繇遠近悦服惟恐其去傾邑請留於部刺史者数
千人尋命為真􁕁光堯踐祚覃慶轉奉議郎時
二聖北狩中原多故冦盗蠭起公訓民為兵五里
一堠號令期㑹朋信而肅枹鼓一鳴遐邇畢集未
㡬府兵叛閉関殺官吏四境狼顧慮變公繕治軍
實大閲民兵申嚴號令刻日趨府討叛者賊畏公
威聲亟白部刺史願從諭招發運方公㑹諸郡之
師討賊公董民兵首集城下士整而奮器甲犀利
旗幟鮮明觀者偉之已而群凶就擒初兵之叛也
溧陽舊縣鎮射士数十百以羽檄徃戍他所乗隙
離次而㱕劫廵檢為魁甲而趨溧陽欲屠之以掠
其金帛公即帥民兵逆之論民出財募士殺敵者
賞一戰賊殱焉邑人徳公肖像祠之部刺史奏功
議賞公悉推遜僚佐云三年盗不入境建炎三年
十月當受代九月除通判建康軍府兼提領㳂江
措置使司公事大将杜充擁兵数萬保建康公以
兵隷焉是時賊李成剽江北瀕江守備十一月充
謂成師老遺戰艦進擊之偶金虜大至與成合我
師敗績賊取我舟以濟奪馬家渡充出兵復戰不
利潰兵夜叩南門以入虜進營于南門外鉄作寺
充下令官吏兵民用命城守公信其言明日充悉
師出下水門乗舟以道金陵空無守備知軍府事
陳邦光柔怯不足頼是日父老驚懼擁橋大呼曰
我豈為䧏虜者欲赴水父老救免既至虜營邦光
以下皆拜願䧏公獨僵卧不起邦光乃啟曰通判
素有瞑眩疾虜酋曰四太子者乃掖出療之遣所
䧏官屬勸䧏公閉口不答明日復遣所親厚者說
之曰公故貧有兄垂老仰分禄寡嫂孤姪遠來就
飬五子尚幼一女未嫁今去郷数千里妻孥無所
於寄寧不念此　國家事勢至此公不䧏將誰爲
公曰兹人之常情吾獨無情乎家國事不兩立吾
計决矣願無辞費明日四太子置酒令偽知軍府
事號張太師者及前知軍府事陳邦光召公議事
公拒不徃衆挽以至庭其二人已就位虚一席以
俟公及階以首觸柱礎疾呼曰我豈苟生與犬豕
均飽者流血被面憒不蘓者乆之左右掖以出虜
酋大怒幽之他室明日邦光復諸出諭使䧏乃釋
出至庭邦光䧏堦語曰事固無可奈何願少回意
毋爲徒死無益也公瞋目曰爾以從臣守藩臨難
不能死甘心屈膝犬豕苟生復幾何時使人人效
爾　朝廷何頼時坐有虜官曰團練劉者取幅紙
書死活二字示之曰汝無多言忠於　趙氏即書
死字下㱕我書活字下公起取筆徑書死字下虜
酋大怒復囚之先是公刺血書襟曰吾寜作
趙氏鬼不為他邦臣虜人初不知也明日復引公
出南門砦問公意如何答曰直不能䧏虜爾四太
子震怒公迺大罵曰我食　趙氏禄終不負
國汝夷狄豈是真天子乃使我從汝　國家何負
汝而敢肆凶殘吾恨未劍汝頸吾豈為死怖耶遂
裂布褫衣以祈速死虜見所書襟知不可屈遂害
之割腹取其心聞者哀壯之實建炎三年十一月
二十七日也享年四十有四先娶傅氏生女一人
後娶曾氏生男五人振文郁文昭文蔚文月卿月
卿蚕夭時振文纔十嵗云女後㱕新淦進士陳敦
書四年五月軍府上其事于　朝　天子愍悼加
贈直秘閣官其子二人　詔廟祀于建康府紹興
元年冬知軍府葉夢得復請于　朝以公大節罕
儷褒表未稱宜加秩賜謚錫廟號葬以禮二年三
月　詔復贈公朝奉大夫謚忠㐮廟曰褒忠仍付
其事史官命有司改葬三月甲辰夢得奉
天子命率官屬啟公殯具衣衾棺槨葬于廟之上
東南隅之山五年十一月　朝廷以公子幼未仕
即其鄉賜田二百畒以廩其家七年四月駕幸建
康大臣復以為請　光堯曰顔真卿異代忠臣朕
昨猶官其裔楊邦又為朕死節可不厚褒加贈徽
猷閣待制再賜田三百畒兩銀疋絹各百復官其
一子昭文昭文孫于孺文以報託孤之恩杜充之
遁也或吿公盍去諸公曰我通守苟去城誰與守
我尚愛生也哉雖然吾仲氏惟一子不可無炊火
乃命其猶子孺文御其母以奔溧陽而屬其子明
日城失守云公神色明秀長身山立見者畏愛居
無事時溫良恵和與物無忤及遇事勇决彊毅萬
夫不能奪也其徳行修於家稱於鄉信於友為郡
學官教孚於弟子員為縣大夫恩治於百姓至於
以身殉國立天下萬世臣節之端凌霜貫日非一
時適然也故天子褒之曰綽有張御史之風無愧
顔常山之節紹興三十一年冬十月逆亮渝盟㓂
邉入淮南至江北建康震擾人皆禱于公廟楚巫
占之曰吉狄主其殖狄旅其逋大邦其寧乎有老
人夢吿之者亦云十二月　光堯視師江左父老
杜彦誠軰數十百人述其事遮　法駕以聞有
㫖下江東帥漕司驗問建康帥臣張公浚上其子
昭文蔚文禄尚不及願官之以勸忠義㑹
今上皇帝即位命官昭文明年又　官蔚文公後
以振文陞朝四贈至中大夫公之被害也有卒子
曰陳大伯者嘗從公為傔至公被囚陳在旁不去
公罵僞四太子陳亦舉甓擊之不中遂同遇害又
有主山砦曰賈三郎者武勇絶人時號為賈山砦
亦同公被執賈命其子結里人為鬻薪者置兵於
薪以入閽人索之事覺虜礎其父子於市
朝廷既褒公之忠烈二人者亦各官其一子以武
階邦人肖其像於公廟立公之前以從公祀云謹
狀
　　淳熈十三年正月二十四日姪孫朝奉郎尚
　　書吏部員外郎万里狀
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百十八終
誠齋集卷第一百十九
　　　　　　　廬陵楊　萬里　廷秀
　行狀
　　宋故尚書左僕射贈少保葉公行狀
　　　曽祖傳故泉州晉江縣尉累贈少保
　　　祖寳臣故保州文學累贈少保
　　　父霆故不仕累贈少師
　　　興化軍仙遊縣某鄉某里
　　　葉顒年六十八狀
公諱顒字子昻其先楚之沈氏春秋時尹將中軍
其後諸梁改封葉子孫因以為姓世傳三國呉都
尉雄五代漢衛州刺史仁魯皆其後也自黄巢乱
中原士夫避地南迁葉氏仕于泉因居焉
本朝太平興國二年陳洪進挈泉入覲四年始割
仙游莆田建興化軍公今為仙遊人五世祖素隨
洪進來朝授泉州文學太常奉禮郎累贈太常少
卿少卿公三子皆以學行稱髙祖都官公賔其季
也登景徳二年䇿　宋興仙遊擢第自公始終官
屯田都官二員外郎蔡公襄實誌其墓二子曰任
曰傳任以父引年得官傳景祐元年第進士授秘
書省校書郎泉州晉江縣尉公之曽祖也累贈少
保少保公娶黄工部之女累封衛國夫人少保卒
夫人年二十四守義不奪至傾家創齋聘明師教
子讀書蔡公又為作賢母堂記是生公之祖寳臣
以累舉授保州文學累贈少保考霆晦迹不仕贈
少師妣郭氏累贈瀛國夫人公生於元符之庚辰
方穉時兒軰羣嬉公獨危坐講誦弱冠與伯氏覬
俱入京師試太學秋賦俱薦名適金虜犯順
朝廷設武藝謀略等科伯氏一試中選授承節郎
從大將劉延慶守京城東北隅力戰遇害公徒步
南皈壬子　車駕幸揚州廷策進士公擢第調廣
州南海主簿兼攝尉有商私載塩二舟監河官獲
之以授公使白府以倖賞公曰仕塗發軔如作室
之建柱柱一不正室隨以欹欺以倖得是曰正乎
盜發府檄尉與廵檢同掩捕廵檢獲盜十餘人盡
㱕其勞於公公白府曰謀自彼出也今掠美欺君
倖賞三者皆大罪也某不忍為府帥待制曽開大
喜曰仕不求速勞而能遜退告其子連曰葉主簿
宰相器也汝徃見之因倡諸部使者薦于
朝循從事郎調建州録事参軍建俗狠而憙訟或
積年官不能决部使者賀允中多以屬公公原情
諏律必得平亭旁郡民聞之有訴于漕臺者輙請
以屬葉掾云建之兩税每嵗官受賦納逺民或憚
入官府市人為之代持送官徃徃過歛其估官民
交病公適司納為立法革之先是市人代送者新
幕帟持白金以供張司納之官公悉却之用薦者
改宣教郎調泉州晉江丞未赴二親相繼即世服
除知信州貴溪縣時　詔行經界郡集諸邑長議
之莫對或請以上中下三等定田税公獨謂三等
不足以定髙下乃定為九等郡守大喜且令信之
六邑皆式貴溪云又　詔行鄉飲酒是禮久廢縣
官無習聞者公舉行之登降献酬少長有序得三
代遺意公家蓄一酒鍾似瑠璃而非蓋異寳也自
上世臧去二百年矣公在貴溪命匠以金飾之手
觸而毁匠懼將赴并公咲曰哭之成壞數也汝誤
爾慰諭而遣之更未盡三月民有以魔惑衆者因
聚為盜一日至千餘人公先遣二廵檢將兵拒之
乃贏糧備器自將射士七十人繼之二砦兵見賊
衆不戰而遁公引兵登山望之賊疑未敢進公駐
營山趾而植幟山顛日已晚賊且至與公對壘公
夜潛遣人於賊營某所某所縱火約其衆曰火舉
則乱射賊壘適五鼓西風急火四起箭發如雨賊
驚乱偶一渠魁箭貫其目及天未明悉發兵急擊
之賊死傷甚衆餘皆潰遁入弋陽公引兵皈七十
十人無一人傷者知紹興府上虞縣嵗適大饑公
預白部使者請發常平之粟不報公即發廩鄰邑
之民多轉徙就食者役民必令民自推貨力甲乙
不以付吏民欣然皆以實應無欺隐者賦民必為
文書各其數與之期使民自持文書與户租至庭
公親視其入給之質劑皆便之明年府易帥屬縣
趨府受約束新帥下令諸邑今嵗夏租先期送十
之八諸令唯唯公獨進曰上虞小邑徃嵗無秋今
麥秋可望願小紓其期帥怒及麥大熟公為書約
民民相率輸租旬浹而畢反為諸邑最帥大喜時
秦檜當國數興大獄以除異已叅政李光已逐海
外猶欲殺之州縣逄其意争躪藉之上虞李之故
居在焉公與李無一日雅因劭農過其門謁其子
弟人為危之府帥曹泳檜上客也嘗檄尉襲滂求
李隂事滂以問公公告以毋庸為此且曰吾非為
李實為君也秩滿造　朝泳時為户部侍郎許薦
於檜公固辞未幾檜死其黨皆竄嶺海公謂諸弟
曰使吾受曹薦今與同禍矣禮部侍郎賀允中以
端方有守静退無求薦公于　朝召見公首論國
讎未復陵寢未還中原士民日夜企鑾輿之返顧
乃尚胡服習夷樂非孟子用复變夷之意其語切
直　髙宗皇帝嘉納越三日除將作監主簿迁司
農寺丞公在朝三年非公事未嘗詣丞相府樞宻
王綸知公恬退而未知其徳性欲試以事一日官
誥院失錦一端命公治之公請寛其慢蔵之罪於
是綸大喜謂其客曰葉寺丞介而通嚴而恕真重
器也未幾公求補外除知處州括蒼山國也地瘠
民貧嵗賦不給公節冗費量入岀賦用充足有青
田令陳光献羡錢百万公詰縣錢何自而得且以
所献充所賦云宰相湯思退括蒼人也其兄犯禁
其家奴屠酤不逞公繩以法思退不恱於是常州
逋　朝廷緡錢四十餘万太守坐免繼者以憂死
士大夫無肯徃者思退移公知常州公至毘陵帑
庾赤立官吏無俸七閱月矣究利病定規畫苴罅
漏郡計遂裕虜亮犯邉　髙宗車駕視師建康道
毘陵公以職賜對於御舟因言恢復之計莫先於
擇將相故相張浚乆謫無恙是天留以相
陛下也臣聞自逆亮死虜軍三十餘万比皈帖然
而無異變是虜未可輕也且虜之初退遺兵僅三
千人在歴陽李捧擁万人莫之誰何是我未能進
也臣謂今日争言進取　陛下宜審之公初至毘
陵無朞月之儲一年之後乃餘緡錢二十万上佐
勸公曰某使者献錢若干某守献錢若干皆賞公
何不献公曰某平生悪人献羡餘非重征則横歛
是皆民之膏血也某之所積固出於榷酤之贏然
以利易賞某實耻之轉運副使林安宅提㸃刑獄
王趯疾公不附己思退因諷二人求所以中傷者
公聞之力丐祠官于　朝未幾趯果劾奏常州事
坐不實免官而公以尚書郎召未至除右司郎中
時　孝宗皇帝初即位欲清中書之務增宰士之
員首膺是選者余時言為檢正馬祺林安宅為左
司費行之與公為右司時下詔求直言公上封事
謂以手足之至親付以州郡之重寄是利一人而
害一方時趙某為台州云迁左司未幾權給事中
公以右臂微痛求補外適湯思退再相公遂申前
請思退曰公之求去無乃以某之來乎既而思退
啟擬除公户部侍郎至于再三一日
帝召諫官曰葉某在都司二年甚宣力然與宰臣
為朋黨諫官對曰臣不識業顒聞之公論不然因
具陳思退移公常州之由及諷林安宅王趯中傷
事及思退再公不自安屢求補外意
帝黙然良乆曰非卿則朕無以知此人越翼日除
吏部侍郎兼權給事中時隆興二年八月也又三
日復以公權本曹尚書四選之三悉皈銓綜吏抱
文書旁午相屬須臾即竟時七司弊事未去公乃
上疏曰選部之所以弊者蓋以典選之官貫穿案
牘不如吏出入條例不如吏嵗月乆逺不如吏典
選一事衣冠清濁之所由出也今乃使之入銓曹
之門則與吏為市出銓曹之門則與民為市可不
思革之乎一曰隠占闕員之弊二曰引例異同之
弊三曰捃摘小節之弊三者革則弊革矣公乃與
郎官編剗七司條例為一書或事同例異者存其
一削其一　帝覽之御筆褒表令刻板頒下公又
上疏曰法者天下之所共也合人情則公否則私
今吏部之弊莫重於行賂蓋立法有失其意者不
可不改也如令甲受賕有取予同罪之法今請勿
罪與者而止罪取者如任子有用堂除賞典而陞
名壓銓試人之法今請勿陞以優中銓之士有未
銓試者今請中書不許除官有免試出官者今謂
雖宰相亦不許移貤　帝遂立為定制皇兄居廣
請以初除開府儀同三司應得親屬占射差遣恩
例畀王若純公争之曰若啟一若純則百若純至
矣　帝從之於是始有大用公之意時洪适簽書
樞宻院其三世已贈東宫三師又請以巳覃恩二
官貤髙祖父母且援李昉等故事詔巳聴請公言
追秩髙祖禮經所無也為人臣者官至執政封及
三世恩至渥矣唐臣謂追贈出於鴻恩非由臣子
之求斯言當矣　國朝㑹要止載李昉請以郊禮
覃恩追贈所生父母李廸以籍田恩乞囘贈叔父
母未聞大臣以所得恩賞貤髙祖父母者願循禮
經改成命　帝從之公在吏部二年士大夫之改
秩者詣曹者㑹課者行賞者吏皆不得預時人謂
渡江以來銓選平允惟晏與葉乾道元年七月晦
前三日　召對便殿賜坐賜茶禮異他日
帝曰吏部條例朕亦置一通在禁中嘗徧覽之又
問卿當官以何為先對曰　真宗皇帝所制文臣
七條盡之矣此万世臣子之法然臣之當官每以
公忠為先既盡公忠則不為朋黨不畏彊禦以之
為臺諫則持正論以之坐廟堂則行正道處富貴
而不以為榮視鼎鑊而不以為懼公忠二字其用
甚大未有一日捨之而安者　帝曰卿宜無忘此
二字公因言曰千金之子不垂堂百金之子不倚
衡竊聞　陛下以万乗之尊為鞠戱之樂有如馬
驚為之奈何臣竊為　聖躬憂之　帝曰朕無他
但欲不忘鞍馬尔後五日除端眀殿學士簽書樞
宻院事越二日兼權叅知政事户部侍郎林安宅
請兩淮行鉄錢　帝以問公公力言其不可安宅
以此大與公不相平十二月拜中大夫叅知政事
兼同知樞宻院事公入謝　帝謂公曰朕聞卿等
每事有條理堂吏不能為姦公曰臣安敢必其不
為姦惟每事必經意乃付吏庶權在臣等則不在
吏爾時臣下有刋名上章謂之白劄子
帝嘗下之中書公因言曰事若可行彼胡不顯其
名示人以公如不可行則白劄安用　帝問曰朕
欲用魏杞何如公對曰古人有言知子莫若父知
臣莫若君興化自建炎間嘗有詔輸米二万石佐
福州軍食謂之猶剰至是四十年民尤病之守臣
張允蹈書移中書極言其為害公言於帝嵗損其
半後盡除之乾道二年春　帝臨軒策士唱名第
一人乃趙汝愚公進曰宗子文學如此極可喜宰
相洪适曰此實　陛下作成之效自嘉王後未嘗
有宗子魁多士者　陛下宜魁之以勵宗室公曰
不然　本朝典故有官而試者不得為第一人自
沈文通始　徽宗宣諭嘉王楷不欲以魁天下以
第二人王昻為舉首昻亦登仕郎有司失於奉
詔至今非之　帝曰當從典故叅政言是也有江
隂軍判官受賕大理寺上具獄　帝曰貪吏朕欲
用漢法誅之适曰誠如　聖諭若行漢法擇一二
甚者庶變風俗公曰　本朝自　祖宗以來未嘗
殺一士大夫史冊書之天下以為美事臣願
陛下以唐虞三代為法漢唐又安足道時武臣梁
俊彦請稅沙田蘆場　帝以問公公對曰沙田者
乃江濵作出没之地水激於東則沙漲于西水激
於西則沙復漲于東百姓隨沙漲之東西而田焉
是未可以為常也而蘆塲則臣未之詳也且辛巳
宜興　陛下矜兩淮之民連年苦於鋒鏑田租並
復至今未征今沙田乃不勝其擾　帝曰誠如卿
言租之正者尚除之况沙田乎公逮俊彥至中書
切責之曰沙言利求進万一淮民怨咨為國生事
斬汝不足以塞責俊彦惶恐汗下是日有
詔淮東沙田蘆埸並罷明日公入見曰蘆場沙田
事昨已詔行之今以臣之一言而詔罷之真所謂
聞一善言見一善行沛然若决江河者
聖德髙眀史官書之可與堯舜禹湯齊驅矣自洪
适罷相公與魏杞同參政事兩無所私每議必同
帝一日問公曰朕欲用林安宅如何公對曰安宅
居福唐臣居興化實鄰郡少時同入太學此人當
官吏事彊敏惜其褊心不能容物爾若䝉
陛下擢置政府得與協力以事　陛下臣之願也
帝笑曰卿言甚公甚公蓋有以公與安宅不相平
上聞者故有是問未踰月安宅果上章論之云葉
十五官人受宣州富人周良臣錢百万得監鎮江
府大軍倉公上章乞下吏辨眀　帝曰非追逮不
可公曰必兩造具備是日除公資政殿學士提舉
臨安府洞霄宫公拜命即日出闗　帝下公章於
大理寺寺官引嫌辞焉更下臨安府公至嚴陵制
獄移文逮所謂葉十五官人者乃公之長子元泳
實不在旁以報逮書公至合沙再移文逮葉十四
官人乃公弟之子元潾也元潾毅然請行即日就
道親故無不壯之者公至興化念元潾以一身二
千里就逮恐仇家包藏禍心元潾非命則䜛謗無
由而白公乃上章曰　聖眀之朝事必閱實然臣
私憂過計竊慮有司觀望或容心於其間臣仰惟
國家　聖祖　神宗用刑欽恤雖錦工之賤獄吏
之微亦皆引對至於婦人李氏兩至殿廷是以中
外無幽枉壅闋之事伏望　陛下下明詔獄成之
日先以上聞賜以睿覽仍乞依　祖宗故事親加
審克庶刑不寃時王炎帥臨安　帝令炎親鞠之
元潾至有司與周良臣置對初無秋毫跡然安宅
時同知樞宻院王伯庠為侍御史恐喝典獄必欲
文致人人危之公章至　帝下之臨安獄成上聞
帝親覽御筆書其後曰安宅伯庠風聞失實事關
大臣並免所居官安宅仍貶筠州時乾道二年八
月也明日叅知政事魏杞蔣芾以周良臣具獄進
帝曰安宅伯庠之罷非止為葉某一人設也不如
此後來大臣必有謗以曖昧執政請以公知泉州
帝曰無罪而去當召以來又明日詔公詣闕一時
賢士大夫莫不咨嗟嘆息謂公自徒步至執政初
非勲旧一罹䜛間人情岌岌非
天子聖明不能直此寃非公清介不能脱此謗非
元潾廉孝不能果此行公上章以疾懇辞召命者
再降詔促召者亦再既入見帝問勞加禮且曰卿
之清徳自是愈光矣公深引咎退見魏蔣二公二
公曰上自促召叅政意有在矣叅政未前數日
上嘗曰朕近日有二三事快意中外翕然皆以為
善如治臺諫誣大臣此其一也
主上聰明果斷真可謂中興之主叅語未竟聞有
詔除公知樞宻院事公未拜有詔鎖學士院拜公
尚書左僕射同中書門下平章事兼樞宻使公入
謝未及言　帝曰林安宅向者章疏朕問之得之
鄭昺安宅已遂居筠州鄭昺不可不責公對曰臣
猶子就逮之時因思自昔人臣遭誣謗者多矣類
皆吞聲忍辱而已安得如臣今日辨明若是者此
皆出於　陛下獨斷臣之父子死而生之骨而肉
之　陛下之恩大矣大恩未執務修小怨實非臣
事　陛下之本心　帝曰不念旧惡怨是用希卿
有焉公又言臣識慮淺短進思盡忠退思補過之
外惟知薦賢以事　君父　帝曰惟賢知賢公乃
薦汪應辰王十朋陳良翰周操陳之茂王佐苪燁
林光朝等可備執政侍從臺諫給舍之選帝納用
焉公又言曰自古明君用人使賢使愚使姦使盗
寸長不遺惟去泰甚　帝曰固然堯有禹臯亦有
共驩周有且召亦有管蔡在用與不用公曰誠如
聖諭臣謂今日在　朝者雖未見有如共驩管蔡
然有竊弄　陛下之威福者臣亦不敢隠
帝曰正欲聞之時召鄭聞既至見　上公啓擬欲
除右史　帝曰可命未下而外已傳同知樞宻院
陳公俊卿宻以語公公曰得之何人俊卿曰某聞
之洪邁邁聞之龍大淵公曰某當以公言為驗乃
於　帝前極論大淵與曽覿竊弄威福向也不得
其實今以鄭聞事觀之實矣　帝曰此朕之僕臣
卿呼至中書切責可也公曰固　陛下僕臣然二
人在東宫事　陛下久從龍扶日官已髙矣大淵
今為承宣使乃侍從也臣安得而呼責之
帝曰朕不憚去此二人後有事大於此者當極言
之始終無隐公拜謝而退明日朝退魏杞獨留
帝先問及二人事魏對如公言是日有詔龍大淵
可兩浙東路副都總管曽覿可福建路副総管二
人既黜中外相慶以為太平盛事時公為首相魏
公杞為次相蔣公芾叅政陳公俊卿同知樞宻院
權㕘政四人同心輔政中書之務頓清
帝以國用未裕詔謂理國之要裕財為急前日二
三大臣忽之至於用度浸廣漫不加省夫百姓既
足君孰與不足量入以為出可不念哉自今宰相
可帶制國用使叅政可同知國用事公乃言曰今
日費財養兵為甚　藝祖皇帝肇造區宇東征西
伐兵不過十五万建炎以來外有金盧内有盗賊
兵數亦不若今日之多惟多則有冗卒虗籍無事
則費財有事則不可用雖曰汰之旋即招之以臣
之愚如欲足國用當嚴於汰緩於招可也孔子曰
節用而愛人蓋節用則愛人之政自然行於其間
若欲生財徒害民爾　帝曰此至言也殿前軍帥
王琪恃寵毎於　上前妄薦人才一日
帝謂公胡與可可用公曰
陛下何以識之　帝曰聞之王琪公曰與可奴事
諸官官朝士切齒王琪之職將也應薦武臣何預
與可　陛下以此可知其人矣臣不敢奉詔公退
而逮與可至政事堂之賔次令條具
本朝故事何人受將臣薦得何官者與可無以對
踧踖遁去大將戚方剥軍士結官官　帝欲究治
以警其餘公言曰方之罪固不容誅然有主方者
帝曰陳瑶李宗回其尤也治之不可不急公又言
曰久無此舉雖齊威王烹阿與譽阿者何以異諸
將聞之誰敢不洗心易慮既而　御筆戚方之家
可沒入其財三之二以勞軍公又言諸將若此者
衆恐人有自疑之心不若止因有司所白其放散
官錢之數籍以勞軍則邦刑既伸物情亦安明日
帝見公曰卿所議戚方事深得体　帝又曰建康
劉源亦嘗賂近習朕欲遣王抃㢘其姦公曰臣恐
㢘者甚於姦者　帝乃止明日大理寺上陳瑶具
獄其職為錢二千万　帝曰此曹為姦宜涅為城
且屏之逺方公奏曰凡假　陛下威福為姦者皆
然可盡涅乎願戒勅使自新　帝曰甚善於是有
詔陳瑤除籍苔背免涅長流循州李宗回除籍編
置筠州仍詔免治行賂者後有行賂者乃必罰毋
赦　帝嘗謂公曰朕思　祖宗法度創之甚難壊
之甚易公曰臣嘗見元祐三年進士第一人李常
寧廷試策篇其首四言云天下至大宗社至重百
年成之而不足一日壊之而有餘當時以為名言
帝曰誠為名言公曰蓋壊者非一日遽能壊也人
主一念慮之間不以　祖宗基業為意毎事不省
馴致敗壊如　陛下憂勤恭儉勵精政事無一念
慮之失古聖用心不過如此　帝曰朕非獨自警
戒而已又且憂子孫不能守公曰　陛下之言至
此天下之幸宗社之福公言治乱在風俗美悪今
風俗猶未美　帝曰如貨賂一事非不丁寧尚如
此蓋習俗既成以為當然公曰　陛下治陳瑶輩
俗不患不改　帝曰作成人才亦須歲久
祖宗時作成人才至　仁宗時文武名臣乃出公
曰　陛下留意人才如此亦何患不成自古何嘗
借才於異代乱世常患無才至創業之君一起所
用者乃乱世之人才也且如　藝祖所用將相亦
皆五代之人闗機闔開全在上爾
帝曰甚善公毎除吏　帝必曲加咨訪公嘗啟除
王秬左司郎官胡元質右司　帝曰胡元質佳王
秬曉事否公曰秬極有才吳澧詣中書求為無錫
縣　帝問澧何如人公曰澧有幹才公退朝與諸
公言上求治核才如此無不聳懼公於進賢退不
肖惟知任怨不示私恩每退朝見所親語不及
朝廷事有關献納必削其藳雖當國之日淺而公
道開達請謁不行王秬謂公平章万務無一事私
喜怒者一日有官吏數章㑹于逆旅因語某人某
事或可以經營某人某除或可以賂得者一人笑
曰非不料理惟葉公不可欺耳嵗在丁亥日南至
帝親郊而雷公以首相引漢故事　上印綬
帝三留之不可以左正奉大夫提舉江州太平興
國宫公皈至富沙聞季弟之訃哀痛不已遂溪行
戒操舟者速行期以某月抵廣化寺蓋公所寓也
既至親戚咸在明日欲皈先廬是夕觴客酒三行
公秉燭作書札丙夜乃寢忽覺云我頭足俱冷取
某藥未至而薨亨年六十有八以觀文殿學士致
仕訃聞　帝追悼久之贈特進公之師友林師説
髙登蚤相慕用髙嘗上書譏切秦檜檜名捕甚急
公與同邸擿令逸去髙曰不為公累乎公曰以此
獲罪幸甚公即為具一舟舟移公乃去公為人簡
易然望之肅然有不可犯即之温如也毎以接物
後進成人才為己任處州麗水知縣薛良朋常州
掾曹陳舉善主簿單䕫公最許可後良朋為吏部
侍郎舉善為殿中侍御史䕫為户部侍郎故旧有
以公為善風鑑公曰吾豈為此觀其言行知之耳
公旧在冨沙時同年進士林宋弼同官厚善約迭
姻林死家貧子㓜公仕浸顯先以女嫁其子又命
之以官後以其子娶其女云夫人陳氏累贈齊國
夫人二人元泳終官朝奉郎通判福州元浚終官
宣教郎簽判惠州女四人適儒林郎新汀州軍事
判官林夔朝奉郎江南西路提㸃刑獄公事姚宗
之朝請大夫京南西路轉運判官方崧卿文林郎
新建寧軍節度推官林澧孫三人棠承奉郎垕承
務郎主將仕郎女孫三人長適將仕郎姚楶次適
迪功郎廣州番禺縣尉方信孺次幼陳夫人先公
九年卒葬于縣之仁徳里偉隔山公以庚寅正月
九日葬于善化里烏石大旗山之原公自初仕至
宰相服食僮妾不改其旧先廬隘甚不益一椽先
疇極薄不增不畒工部侍郎林公光朝以詩哭之
云傳家惟儉徳無地著樓臺人以為實錄公之官
至少保以長子元泳累贈也公葬後二十有八年
元潾叙公之言行以書抵万里曰元潾先伯父應
謚不可不請非行狀何以請願先生哀而書之万
里嘗一識公於丞相府又與元潾同官于曲江毎
敬公之清徳且竒元潾之壯節則紀于右方慶元
年閏六月日具位楊万里狀
　　奉議郎臨川知縣劉君行狀
　　　本貫吉州安福縣
　　　曽祖貫故不仕
　　　　祖京故不仕
　　　　　父遇贈承事郎
君諱徳禮字敬叔一字子深冑出晉安城太守遐
八世祖徳言仕南唐皈　朝為水部員外郎知制
誥君幼警敏父遇為鄉先生授徒數十百人程其
業君必為之冠父累舉不第試春官沒於中都君
徒步䕶䘮皈葬母老家貧復以授徒為生再舉於
禮部一為首送淳熈二年第進士調常徳府司戸
叅軍事迎縷解外臺及府中煩使必付有媢其能
者欲究之諷府曰胥與民為市賦租簿書罅漏千
万將欲簡稽非劉掾不可府以付君文書山則大
抵今年為户者一明年折而十之今年為户者甲
明年貤而乙之五年之後不可勝究君不三日悉
與復初即白之府曰州家此意將欲逋租有皈良
民亡害乎抑欲以法從事以威取贏乎謂宜期以
十旬許民自列可不可也太守趙公彦操喜曰仁
人之言也即行之時臨川吳仲權丞龍陽與君文
詞炳蔚相輝名動荆楚稱為二妙部刺史江公溥
吳公煥吳公飛英汪公作礪皆一見而器之秩滿
用薦者陞從事郎授賀州教授丁母太安人憂終
䘮造朝有詔求言君慨然陳時政十事其一謂古
人之有志事功者其君臣上下議論詳宻而制度
紀綱攻之而無間夫是以所為而成也
藝祖嘗歎息於乾徳紀年之失易以開寳是時草
創尚未足多罪鄉者虜之熈宗蓋曰思陵我
髙宗居正体元中華之正統而襲用虜人陵名也
可乎事下中書時宰怒不復改議授涪州教授䕫
帥單公䕫趙公鞏劉公光祖漕使張公徹馮公震
武始至皆具書禮招至䕫茹以先務至則必入幕
為上客如損益塩法及外銓擬官法皆君逮明至
今用之單馮二公嘗露章薦于朝今丞相京公制
置四川倡帥漕同薦時京公猶未識君也改宣教
郎得邑撫之臨川轉奉議郎邑名為江右之劇視
事之初缿筩一日五百紙君時摘一二讕辞者徐
詰以理訟者噤不得對一邑傳以為神不旬時獄
訟頓清暇則與學子討古賦詩沛然如閑居嵗饑
富民蕰年飢民趨讙盗發其廩尉倖賞一日獲十
八人且具獄君一問得其情謂尉曰非盗也尉擿
富者訟之郡郡方移鞠而他所獲真盗乃釋之常
平使者初議振貸君歎曰富民聞此必遏糴是振
之者饑之也屏吏議一以誠意勸分得粟數万石
民受實恵臨川近郊無曠土官有叢塚之圃曰漏
澤者甚隘凡小民之死者無所於葬常平使者居
之以屋嵗終則以浮屠法火之君為買地數十畒
且給以田命浮屠掌之鄉正繇役紛争吏得以賣
君曰有賦斯有繇不在此必在彼民之争吏之喜
也毎一鄉有踐更者則書其次十人下之俾族議
其當為者來上其争遂息姦民有曰十虎者持官
吏短長聚空舍醵金錢為訟費君盡取寘于法毁
其廬豪猾逺屏君持身有嚴奉法唯謹受俸必問
令甲非令甲而曰例者辞之家人子數百指蔬食
終日皆無愠見苞苴不入其門親旧之饋必報江
西帥張公杓漕使趙公不廷太守曽公楷或以文
或以政或以廉力薦之予薦以文辞典麗宜備著
述之科單公䕫來帥江西復帥諸司上其治最下
中書書其姓名丞相京公傒其秩滿將擢而用之
更未盡六十日而君屬疾以沒聞者歎息實慶元
五年五月也得年五十有五君於學博極而長於
周官於文清新而精於四六有文集二十卷娶王
氏祁陽丞化基之女再娶彭氏廣東運判漢老之
女子男二人子漸子泰皆進士女二人長適崇仁
主簿孫鑰而卒次未嫁其孤糈巫咸灼僂句諏塴
日暨竁地嵗得上章涒灘月得娵訾日得合璧邑
曰廬陵鄉曰髙澤原曰太湖云將辟君之弟徳性
述君之言行謁予狀之予與君游久且厚則哭而
論次焉　年　月　日具位楊某謹狀
　　朝奉大夫知永州張公行狀
　　　本貫亳州譙縣
　　　　曾祖言勑賜亳州助教
　　　　　祖宰贈右中散大夫
　　　　　父允蹈朝請大夫直秘閣致仕累贈
　　　　　　通奉大夫
公諱奭字叔保建炎南渡直閣挈其族自亳徙家
廬陵公自幼警敏已如成人既長以文字學名下
筆有驚人語樞宻王公庻器之皈以孫女時直閣
猝猝僑居生理草創有田薄少而季攵永春主簿
諱某繼至直閣念其貧公請盡以田遜之而以其
私室王氏之槖中裝傾倒以奉其父母兄弟廼立
屋廬廼實倉箱以廪族親以燕朋友中表咸喜紹
興庚午薦名禮部乾道六年以門子補將仕郎中
吏部銓授廸功郎賀州臨賀縣主簿丁父憂淳熙
元年循從事郎監隆興府豐城縣戸部贍軍酒庫
酎金增羡諸部使者才之命攝承分寧宰又移隆
興府决曹掾皆以最聞豫章自建炎兵餘民多死
徙賦租罅漏貧富倒植公私俱病公白府請檢校
冒耕之田而實其主名有田此有人有人此有賦
府以武寧新建之二邑命公檢校之朞月得實以
報府下其法於諸邑郡賦始均邦民始有生意十
邑繪公像而祠之武寧縣令文岡為豪民條其罪
三十誣訟之於朝事下江西常平使者鄭公僑鄭
檄公亷問公為直之岡致餽謝公怒却之遂與之
絶諸部使者交章論薦授衡州耒陽縣丞循儒林
郎諸部使者招公為衡州決曹掾時刑獄使者嚴
急典獄者惟其風㫖公奉法持平無所左右每獄
成必齋戒乃上具獄有木可争之必力詞勁而氣
平有人士董其姓者於他獄已承殺人之罪録囚
之官問之不承又以付公公一問知其無辜是時
郡中將試進士公請立賞捕正犯者而聴其就憲
使怒公請不已從之既掲榜董為待補太學弟子
員第一而實殺人者亦就禽有卜者寓衡陽因病
目眚同行者以藥㸃其瞳子乃漆也遂盲因竊其
妻以遁盲者疑其僕之乱其妻而殺之也執而訴
之官其僕不勝考掠遂誣服詰其屍則曰投之水
矣邑上之州州以付公公再三審詰囚無異辞公
獨疑曰殺人而奪之妻者古有之矣殺妻而存其
人未之有也公以白郡守守曰寧有是哉就令有
之邑令不坐失入無之公不坐失出乎公曰二事
細故耳憲使雖嚴可以理解以非罪殺人某所不
敢也明日白之憲使果曰公治獄好為異公固争
曰其人未論决猶可以俟真盜也已論決而真盜
出則如之何未㡬其妻與為乱者自相訴於武昌
移文至舉郡驚異秩滿用舉主十員改宣教郎知
袁州萍鄉縣轉通直郎吏民交通持官短長旧令
煩苛公用寛大闢庠序廣生員㫷年旧俗盡革一
夕霖雨江水驟漲夜半居民水將及簷公秉燭集
吏呼船具餉且食且載令曰活一人者賞若干遲
明勞問無一人溺死者父老至今徳之富民有栁
時習者族人某無後而立子欲以其子後之而有
其貲訟二十年不決郡以屬公公立談而決皆以
為神萍鄉湖廣道所出士夫落南有死生不能皈
者公送迎賙助皆得平逹前後數十百云轉奉議
郎覃恩轉承議郎錫服朱銀除通判隆興軍府事
紹熙五年至隆興以考績及覃㤙三轉至朝請郎
時趙公(鞏)蔡公(戡)相繼帥豫章事無大小一以屬
公帥毎閲文書公未書名則吏不得以進秩滿諸
郡使者以最聞除知永州轉朝奉大夫湘南名郡
舊稱甲永乙邵公至則帑庾赤立是嵗復蝗捐瘠
載路公節浮費糴鄰郡控于諸部使者得粟十万
石博諭勸分活饑民九万有竒封公帑塵厨傳觴
酒豆肉一錢粒米必靳也有以客主禮望公者有
讟語謂永之荒政有實費無實惠常平使者李公
楫聞而疑焉隂遣人微司之又行部徃省之饑民
所廪其籍無浮常平所儲其粟無縮媿且歎曰吾
為不知賢矣乃同今漕使陳公研俱薦公於朝少
傅丞相益國周公以書賀之曰過客責備動輙興
䜛若非庾公親徃觀風豈能知治行第一氓謡藹
著也嗣嵗大稔公封公帑如初永之富復甲湘南
云更未盡一月嬰微疾州民徧走羣望以祈既篤
命諸子曰我死棺歛與道里費皆勿煩官禄之未
給者皆勿請千万致意周楊二公乞銘與行狀我
無憾矣言訖而終實六年九月五日也享年七十
四州民哭之如哭所親公為吏寛嚴得中材力敏
濟惟劇惟難弥出弥裕其仕差晩明習練達韞之
之充發之之審而施之不究為國愛才者惜之皈
路由萍鄉空邑越數十里而迎哭皆失聲明日又
哭送公為文簡嚴精粹而不願人知中書舍人林
公(光朝)與著作郎劉公夙嘗相與歎曰張叔保佳
士也恨不盡見其文然牋記中亦可見其一斑矣
夫人王氏封宜人先公九年卒男五人履賁随臨
觀履迪功郎新辰州叙浦縣主簿賁當以公之遺
澤䕃補孫男七人長孫仲孫晉孫季孫衛孫同孫
永孫女六人履與其弟護公喪返樞于家將以是
年十二月丙午葬公于髙澤郷永和鎮新莊宜人
墓之左方(万里)與公同生丁未而公為長又同郷
舉於紹興庚午且相好公又以行狀命(万里)其忍
不奉教慶元六年十二月二十日具位楊某謹狀
　　中散大夫廣西轉運判官贈直秘閣彭公行
　　　狀
　　　　本貫吉州廬陵縣
　　　　　曾祖志忠故贈朝請郎
　　　　　　祖衍故左朝奉郎累贈正議大夫
　　　　　　父合故右朝請大夫尚書戸部郎
　　　　　　　中總領湖廣江西京西路財賦
　　　　　　　累贈
　　　　　　　特進
公諱漢老字季皓其先金陵人五世祖避地廬陵
因家焉公幼長於詩紹興季年以門子補官桂帥
李公如岡器之辟宜州思立縣主簿以亷介受知
漕使余公良弼鄧公酢薦于朝三嵗丁父憂隆興
甲申服除循修職郎監潭州南岳廟調沆州司理
參軍一囚以剽掠繫獄指病如股公白之守卒從
寛比部使者以寛厚勤敏亷正薦者凡十有三循
從政郎改宣教郎知常徳府武陵縣轉通直郎邑
有官池數十頃大將邵宏淵乾沒其利而不輸租
有馬從事冒占民田百畆公皆復之轉奉議郎有
二甿訟田公諭以比鄰友助二人感悟遜畔有武
臣祝其姓者掠仕族女為婢公分俸嫁之帥臣尹
公機憲使辛公棄疾以其事上聞詔下中書書于
籍授江西提刑司幹辨公事轉承議郎又轉朝奉
郎贑水暴漲浮梁蕩逸西昌甿有蔵舟者事覺憲
使攝州事怒甚甿致白金以請公郤之而隠為開
釋屬郡有武臣翟其姓者秩滿以事苛留公為解
之翟徳之餉新茗二小缶公發之黄金也公笑而
皈之贑守丞相留公率二憲薦于朝錫服朱銀授
湖廣總領所幹辦公事武昌屯兵數万仰給六路
之餉而漕運多後期且折閲士夫坐頌繫者衆公
言之於總餉使者曰折閲之敝非一或州郡朘其
道理之費或乙買之甲者之乎或胥史賕謝或舟
侵牟兼是四者官賦焉得而不負四敝革則無折
閱矣於是繫者釋轉朝散郎總使蔡公戡趙公彦
逾以器能薦而公欲自適力請為祠官授主管成
都府玉局觀東皈道由劍城故舊有死而未葬者
公分橐中裝佐其襄事轉朝請郎又以
太上龍飛恩轉朝奉大夫授知均州主管管内安
撫司公事訓詞曰材術疏通分命汝宜賜對選徳
公従容論奏三事曰補諸軍尺籍之缺員核諸郡
寄積之外府嚴楮劵增損之禁令上一册稱善未
㡬有詔覈軍實審寄樁重楮劵轉朝散大夫將至
郡漕使万公鍾語連率今少保吳公琚曰武當得
人矣先是守臣數易帑庾屢空公曰天下豈有不
可為之郡於是興學校請博士而士知學釋逋負
寛賦役而民蒙福捐俸以棺斂而藁葬之俗易闢
圃以居丘墓而棄死之憾除桐柏山有冦鄰者號
冦先生居南垂北際之間有衆數万為夏裔憂公
移文諭以禍福撫以恩意三嵗不敢動暇則登覽
山川宻察形勢乃請増戍兵以控要害修器械以
壯武衛豐嵗計之儲足常平之本䟽奏有詔下戍
卒戎器二事於所部一日覘者白有降虜二人公
飾邊吏令毋涉吾地武當麥賤官吏敗鬻斛易白
金一兩公下令曰犯者必劾貪風頓革故事吏俸
以茶楮代緡錢之半復損其半緡錢之陌守獨不
然公以身先之僚屬歌舞士夫仕蜀東皈舟過吾
境疾者藥死者葬孤者廪轉朝請大夫襄帥尚書
張公杓漕使朱公睎顔交章薦進且以書白宰相
曰彭某治郡先慈惠固圉務安静
今上登極轉奉直大夫明年詣􁕁闕有􁕁詔賜對
公奏二事其一請増均州之戍兵而精其器械其
二請赦邊郡之逃卒而許其還籍　上首肯授知
常徳府澧辰沅靖州兵馬盜賊公事封廬陵縣開
國男食邑三百戸訓詞有曰爾公清可以臨民惠
和足以綏逺轉朝議大夫外臺鄰郡有餽觴豆之
貲者緡錢月計二十万公別貯之一日詣學官顧
眡墻屋傾撓乃僝工歛材取具于此有嫠畢者裔
出文簡老矣而二女未嫁又以其餘為之皈裝後
皆有皈士君子頌歎焉暇日披職方圖記見武陵
兵籍昔三千人今僅十一請增至五百人
上俞其請於是室廬戈甲煥然一新軍勢整肅冠
於旁郡有　詔减磨勘二年有挾貴覔舉者公不
荅時苦水潦榖價倍蓰細民艱食而常平使者徃
攝荆帥公曰事亟矣遽發廪數千不暇白使者聞
之曰謂後世(汲/無)直可乎總領趙公不迹倉使梁公
季珌漕使鄭公􁨟上其治行轉中散大夫除廣東
轉運判官公入䑓諸䑓饋贐秋毫必辞改除廣西
轉運判官公曰足未履䑓治而復易節
上恩至厚其何以報乃擷屬部士夫人之賢且才
者如曲江守曾慤主管文字王乆大淮泉屬鄭應
中薦于　朝曰是亦報國之一也既觧組舟行
至端溪意忽忽若小劇者急呼其子某曰為我上
章納禄因小憇夢覺而逝寔慶元庚申二月九日
也後兩月除直秘閣致仕　訓詞曰制行無虧居
官可紀以疾而休朕固深惜母武陵郡夫人黄氏
天性孝友初二女弟婺居公撫育獨厚仕必偕行
且必令皈士大夫後其一適從政郎隆興府豐城
縣丞李充其一適文林郎贑州觀察推官朱光祖
其憂乃解族親有昬姻過期未畢鄉鄰有祖父之
喪乆不能舉者公皆出力經紀之娶曾氏系出南
豐前福建漕使孜之從孫先公十年卒封贈至令
人子男四人堯俞先令人十有七年卒去疾文林
郎前監廣州市舶庫嘗與計偕去泰廸功郎前静
江府司戸参軍去非以公致仕恩當補通仕郎女
三人長適通直郎新知隆興府武寧縣歐陽俁次
適故奉議郎知撫州臨川縣劉徳禮季未嫁而卒
孫男六人舜牧舜元舜愷舜申舜欽舜庸女八人
長適故儒林郎新鄂州州學教授趙師共餘未嫁
諸孤䕶公樞以皈將以某年某月某日葬于某所
去疾來謁予請狀公之行以乞銘於丞相益國周
公則敬諾而書之嘉泰元年　月　日具位楊某
謹狀
　　朝請大夫將作少監趙公行狀
　　　曾祖承錫頴川郡王
　　　　祖克家崇信軍節度使安康王郡王
　　　　考叔贙通議大夫
公諱像之字民則秦悼王之六世孫也今居髙安
穉齒嗜學至忘寢饋痛掃綺𥜗鑚礪螢雪年未冠
洞視經訓貫綜太史公班固書屬文立成風踔川
達小試郡博士館下每蹵寒士于下風而立其上
與其仲氏儼同登紹興十八年之乙科年二十有
一為宗子第三人授修職郎撫州司户㕘軍有異
縣令以苛政免者部使者下二尺木書詭他官攝
之皆移疾不行諸公合議差擇命公公不辞於是
用仁滌苛亷鏟汗佳政惠化滂被四達民譽雷出
諸公薦之陞從事郎郴州軍事判官溪傜出掠漢
民靡寧部使者檄郡丞徃尉安之懼不敢徃公請
代行丞感泣公單車罙入蠻巢召其酋長諭以
朝廷徳意即日聴命三十一年逆亮㓂邊王師征
之　朝廷下虎符發諸郡材官郴兵不滿三百不
發則違詔發之則郡無備公為太守草奏請勿發
免符下州民守譙門呼舞為賀且謝守曰此趙判
官草奏力也他日有詔賚中外諸軍餐錢而無其
數郡欲請而俟報士譁于庭守懼不出公徃叱之
曰而輩人不過得數十百錢爾今欲何為遂白守
用郊賚故事畀之衆定公隂求其倡者白守先誅
之而後自列于朝有詔下郡國繕甲郴小州也而
其數視潭府官吏莫知所措公曰此易辦爾先是
境内有官軍禽盜既去而棄其甲者居民或臧去
之公令求之以應焉再轉潭之攸縣令宜章縣兵
李金昌蠻數千人起為盜張甚聲震湖廣
孝宗皇帝特命中書舍人劉公珙帥長沙詭以平
賊劉公入境公與縣令御之境上劉公以公知名
士也送客獨留諏以平賊之䇿且問郴城堅瑕之
狀公曰城小而堅然不可守曰既堅曷不可守公
曰城中有三井爾受囲五日不待戰死已渇死矣
曰為之奈何公曰此賊非湖南材官所能了也非
鄂渚羽林不可劉公遂用公言以聞
朝廷遣一將谷青者來賊即伏誅劉公首薦以改
秩且請擢以不次之位後帥張公孝祥至得公牋
記手之不釋以示幕下士曰吾當薦士無出趙令
右者矣即剡薦書且招公入府為十日飲時侍講
張公栻與侍講朱公熹相與講習皆與公遊文名
詩聲焯于朝野改左宣教郎知鄂之蒲圻縣㑹諸
道大侵流殍相望蒲圻邈在湖山之外地荒民貧
公勞來安集振貨有方境内安業旱不為灾部使
者及太守交章上其最詔興中外陞擢之職除知
漢陽軍見上辞行時　孝宗方鋭意恢復公進言
曰鷙鳥之擊必匿其形舉大計而使敵人有備我
之心非䇿也願
陛下晦其强以驕其心使不我備修政刑廣儲積
礪兵甲選將帥觀釁而動待機而發使如雷霆不
及掩耳又言召見多士許其盡言此盛徳事也然
人懷希合之心好立新竒之論聞之若可喜行之
則無實願審於聴言而謹於出令上皆稱善鄂之
一軍其舟師蒙衝視諸營屯獨雄且精毎嵗夏潦
孔殷則檥于鄂之西浦霜降水落則檥于漢陽之
劉洲眀年復如初嵗中在鄂者四閲月在漢陽者
八閲月而守舟者不滿百人公之未至一夕火延
其涯焚其四艘公至訪其利病有五亟言于朝請
移一軍隨舟次舍事下軍帥帥未嘗以火事聞怒
公發之竟格不行沔之與鄂相望于大江之南北
故事沔守未嘗踰境至鄂比十年間始有諂事諸
部使者而越江者其始曰慶朔望其後曰受約束
遂且且而徃公至之初典謁以近比白公曰先是
有不徃者否曰無之公為書與諸公曰守臣出境
非令甲也因不復徃諸公間有以公為傲者來索
錢榖簿書冝搜出入以求公罪見民無横歛官無
罅漏吏俸兵食給無虗月而公之俸不自與者餘
一嵗於是敬歎諸公復表其治狀公因上章極言
守臣渡江之弊　孝宗大喜曰所未聞也有詔継
今敢有謁與受者抵罪惟均改守全州丁通議公
憂服除貧甚有房州别駕虗位公欣然詣曹受署
房陵與公所居相距三千里公留孥以侍母太碩
人宋而匹馬之宫守缺兼行府事勤恤逺民專務
惠養境内告旱公精意雩禜不崇朝而雨民皆欣
然曰此趙公雨也丁太碩人憂服除將造朝一日
孝宗御垂拱殿見文武俊乂盈庭天顔有喜因問
班綴中屬籍在列者若干人則曰無之於是愀然
不怡即詔侍從舉宗室文學政事可為中外之用
者各二人吏部尚書蕭公燧首以公應書除知郢
州公見　孝宗論事剴切上喜曰觀卿議論非苟
合者郢非所以處卿卿當為朕卿士即日除軍器
少監朝士相慶以為得賢同年進士官于中朝者
七人一日有陳郎中之䘮七人致奠其一人参政
蕭公燧也蕭公以祭文屬公為之其文一日傳都
下云在列未滿嵗白丞相匄補外丞相以聞上留
之不可乃除湖南常平使者辞行上首問公曰何
求去之力又曰湖南去朝廷逺甚一路部使者之
寄非輕卿宜廣儲積以備旱戢鹺茗之私鬻公對
曰儲積一事臣敢不欽承
天子休命地非近監非産茗然戢之亦當以漸上
喜曰卿言是也急則激之使乱矣朝士惜其去置
酒飲餞踰月公不得行又皆賦詩以詠歌其退勇
守堅之節所部利病公至之日亟罷行之嵗適小
歉公與連帥潘公時講求荒政發廩移粟民不流
徙移江東常平使者未上改西外知宗宗司有學
有教授官然有夫子廟而無祀事宗盟子弟無所
觀禮春秋上丁附拜于郡庠公進諸生講學政之
未周宻者首諗之曰學奉先聖而不祀可乎或曰
禮器未具公計費召匠製冕并繪藻火斵爼豆冶
尊爵列磬管潔秬鬯卜牲牷明年服器既成先期
躬率諸生致齋直廬夜漏未盡十刻公夙興盛服
將事陟降拜起沃盥奠瘞禮文於粲盛於一時云
未㡬即拜福建路提㸃刑獄公事建臺之始風采
一新浦城縣獄有以平民為大辟者其人誣伏具
獄來上公平反之劾其令免所居官一路讋服又
劾帥屬王次春於遏宻中呼營妓歌舞飲酒其人
甚口人皆為公危之公不顧也竟墮其語穽而去
未㡬請為祠官丞相京公鏜遺公書曰官有似祠
官而禄差豐者帥司㕘議官是也公肯俯而就乎
乃俾食江西添差参議之禄以便其里居之適焉
公少無官情年未三十即治别墅號曰南疇花木
成列松竹造天皆手植也一觴一詠左琴右書飄
然有違世之想不治生業老而益貧有問者公曰
居閑食不足從事力難任吾故未能以此而易彼
也嘉泰二年四月二十三日以疾終于正寢官至
朝請大夫賜紫金魚袋享年七十有五配任氏太
平州通判望之女也封宜人先一月卒年七十子
四人公掄廸功郎贑州左司理参軍公括廸功郎
吉州司户参軍公哲將仕郎幼未名世女四人長
適從政郎向士充先公而亡次適儒林郎王瑊次
適進士某次未嫁孫男二人長彦法次未名孫女
二人並幻公性淵静不見澄撓遇物傾豁洞見表
裡然剛而不襮介而不崖雖貴介公子而臞然退
然若寒酸焉故其為詩平淡簡逺如清泉白石蒼
松翠竹初無鈎章棘句之苦心而有絶塵拔俗之
逸韻其文尤長於論事
上前敷奏坦明練逹灼然可行　孝宗恨見之晚
方登進而浩然去之使上有用不盡之歎天下賢
之士大夫惜之云諸孤得卜以是嵗十一月八日
葬公于髙安縣來賢鄉雲居山中主岡之原以宜
人祔焉將辟公括移書且録公之言行來請行狀
公某之鄉舉明有司也狀之為宜門人通議大夫
寶文閣待制致仕吉水縣開國伯食邑七百户楊
万里謹狀
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百十九終
誠齋集巻第一百二十
　　　　　　　廬陵楊　万里　廷秀
　碑
　　　宋故左丞相節度使雍國公贈太師謚忠
　　　肅虞公神道碑
自昔立國者不幸當强虎狼之敵非得天下之大
㔟國未昜立也大㔟一得則萬億年之基可定於
一日不然百戰万舉何益於成敗之數是故吳以
赤壁晋以淝水吾宋以牛渚皆以一日之大㔟定
基而立國者然赤壁淝水之役乘其方鋭之初君
子以爲昜牛渚之役振於屢敗之後君子以爲難
客有問者曰事難而㓛反昜何也曰我
高宗皇帝知人如堯善任使如漢高祖而已其人
受任使者爲誰曰丞相虞公公有勇力乎曰否公
儒者也公非賁育公焉得力公有機數乎曰否公
徳人也公非孫吳公焉得數然則曷濟登兹曰忠
誠而已方諸將皆遁而我師大潰公身先冐死以
激怯懦不以忠乎方虜酋遺吾元帥書以行惎
間公昌言其詐以安危疑不以誠乎夫大忠可以
貫日月何人不感至誠可以動金石何人不懐感
一而萬從懐一而萬順惟吾所嚮何敵不克何難
不濟何㓛不成哉故曰公之成㓛忠誠而已客曰
足矣然君子以謂堯之知人猶失之鯀漢祖之善
任使猶失之綰與濞今我　髙宗一舉而得公公
一戰而定國故公之㓛難於周公瑾謝㓜度而
髙宗之聖賢於堯與漢祖逺矣嗚呼盛哉公諱允
文字彬父隆州人也糸出周虞仲在六國曰卿在
唐曰世南世南七世曰殷守仁夀郡即隆州也因
家焉曽祖昭白祖軒父祺皆贈太師周魏秦國公
仕至左中奉大夫徳陽縣男潼川府路轉運判官
初秦公未有子禱于梓潼神是夕夢入一官府見
一大官衮冕迎秦公執客主禮甚敬主人忽指其
側一人介胃而立者曰此為而子秦國夫人娠公
将生户外有異光云六嵗暗誦六經十嵗賦詩有
驚人語諸老知其逺器未冠屬文有能名初不欲
以門子進秦公曰汝薄吾澤耶公乃拜命鎖㕔試
凢四薦名至紹興二十四年第進士竟如志初仕
監成都府榷茶司賣引所又監雅州名山縣茶場
權四川都大提舉茶馬司幹辨公事四川緫領所
辟荖幹辨行在分荖户部粮料院既登第轉左奉
議郎通判彭州未赴制置司檄權黎州改知渠州
召除秘書丞兼兵部員外郎兼實録院検討官兼
國史院編修官除吏部員外郎兼權樞宻院検詳
又兼検正又兼右司員外郎除起居舍人兼權中
書舎人假工部尚書使虜皈除中書舍人兼直學
士院兼侍講為江淮督視府参謀軍事拜兵部尚
書川陜宣諭使　孝宗即位徙知䕫州未上召除
敷文閣學士知太平州改兵部尚書兼湖北京西
宣諭使就陞制置使改顯謨閣學士知平江府徙
知潼川府未上再知平江府召拜端明殿學士同
簽書樞宻院事改参知政事兼同知樞宻院事未
幾以端明殿學士提舉江州太平興國宫召拜知
樞宻院事又以知樞宻院事為四川宣撫使召拜
樞宻使進尚書右僕射同中書門下平章事兼樞
宻使兼制國用使濟國公迁左丞相兼樞宻使華
國公終少保武安軍節度使四川宣撫使雍國公
以少傅致仕薨贈少師又贈太傅謚忠肅
今上慶元元年贈太師公在茶馬司使長賈思誠
議増茗課公力諫不從謁告引去公在渠州地埆
民窶而常賦之外又行加㰸流江一邑尤甚公亟
除之然後上聞嵗減緡錢六万五千有竒逺民呼
舞考試類省所得多知名士宰臣沈該薦公於
髙宗召見公献言謂君道有三曰畏天曰安民曰
法　祖宗時論韙之　顯仁后崩百官入臨皆吉
服公獨變服有非之者公不改俄詔百官昜服公
在西掖秦檜妻王贈希妙先生冨民金鼐以奴事
檜而累官至閤門宣賛舍人給使元君實以結官
官而超除樞宻副承㫖公皆封還詔書吏部侍郎
汪應辰出知衢州公請留之時諸軍帥皆以官官
充承受公奏罷之紹興季年和戎既乆虜情叵測
而　朝廷翫愒晏然無虞公因見上力陳虜必渝
盟冦來之道有五曰川陜曰荆襄曰淮東彼必不
出於此必以正兵出淮西竒兵出海道宜為之備
時上方在　顯仁諒闇太息深以為然未幾公使
虜館公者與公賔射公一發破的君臣驚異公見
虜中猝猝輓芻粟肄舟師皈見上再申前言請備
之上継使徐度使虜還言虜無變意三十一年五
月虜使來賀天申聖節因索将相大臣割兩淮地
上始悟公前言乃以劉錡為淮東制置使京畿河
北等路招討使軍于建康王權與錡姪汜副之九
月虜以重兵出淮東劉錡禦之元顔亮自将大軍
自夀春渡淮入冦衆號百万王權禦之既而二将
望風遁還而權以偽退誘虜為辞公料權必渡江
南奔白執政未信十月丁巳諜報權果渡江中外
大震上避殿減膳面諭宰臣議散百官浮海避狄
宰臣陳康伯曰不可於是上始聞公料權必敗語
謂公知兵心倚重焉急召李顯忠為淮西大将命
知樞宻院葉義問督視江淮諸軍事以公為参謀
洪邁馮方俱入幕府庚申公辞行上曰卿詞臣不
當遣以卿洞達軍事姑為朕行公泣謝曰主憂臣
辱臣願盡死力辛酉公出脩門聞王權盡失淮西
劉錡盡失淮東錡亦託疾過江戊辰公至京口見
錡問兵敗状錡抵讕曰兵凶器聖人不得已而用
公曰虜席卷兩淮直窺江表今日用兵為得已乎
屬建康告急公與義問倍道而進十一月壬申劉
汜又大敗于瓜洲逆亮以兵向采石即牛渚也甲
戍公與義問至建康是夜有詔罷劉錡以成閔代
召王權以李顯忠代於是義問檄公如池州招顯
忠領西師且犒師采石乙亥公行是日逆亮已次
采石刑白黑馬祭天期以詰朝渡江丙子公未至
采石十五里所已聞江北鼓聲震天公見官軍十
十五五㘴道旁蓋王權敗軍也公念權已去顯忠
未來若㘴待顯忠國事去矣呼而問之曰逆亮在
江北汝等何乃在此從者皆勸公還建康曰事㔟
至此皆他人壊之且督府直委公犒師耳非委督
戰也彼自有将帥公柰何代人任責以速辜公曰
吾位從臣使虜濟江則國危吾亦安避今日之事
有進無退不敵則死之等死耳退而死不若進而
死死吾節也䇿馬至采石趨水濵望見江北虜兵
連營三十餘里不見其後号七十万馬倍之而王
權潰兵止一万八千人馬數百而已諸将已為遁
計公召其将時俊張振戴皐盛新王琪勞問之曰
虜万一過江汝軰走亦何之今前控大江地利在
我孰若死中求生乎且　朝廷飬汝軰三十年乃
不得一戰報國乎衆皆曰豈不欲戰誰主張者公
覺其可以義動因謂言曰汝軰止㘴王權之謬至
此今　朝廷已别選将將此軍矣衆愕立曰誰也
曰李顯忠衆皆曰得人矣公曰今顯忠未至而虜
以來日過江我當身先進死與諸公勠力決一戰
何如且　天子出内帑金帛九百萬給節度承宣
觀察使告身今皆在此有㓛即發帑賞之書告授
之若有遁者我亦皈報某用命某不用命衆皆曰
如此則我軰效命有所付矣請為舍人一戰公即
與時俊等謀整步騎為陣分戈舩為五其二上下
東西兩涯為遊軍其一載精兵於中流以待戰其
二伏内港以備不測號令甫畢公復上馬至水濵
見北岸有一髙䑓其上立大朱繡旗左右各二環
立侍者中張一大黄蓋有一人被黄金鎧據胡床
㘴其下者逆亮也忽虜衆大呼聲動天地亮親秉
一小朱旗麾舟數百艘絶江而來一瞬間七十餘
丹已達南岸其登岸者與官軍戰我師小郤公乗
馬徃來陣間顧見時俊撫其背曰汝膽略聞四方
今可作氣否若立陣後則児女子耳俊囬顧曰舍
人在此耶即手揮双長刀出陣奮撃士皆殊死戰
無不一當百俘斬略盡其中流者舩小而卒衆又
自爭舟兵刄隔塞運掉不俊而我之䝉衝徃來如
飛横突乱刺虜舟被溺死者數万頃刻江水為舟
虜引餘舟遁去公命强弓勁弩追射之虜兵多傷
至夜師還數尸四千有七百殺万户二人生得千
户五人女真五百人是夕公具捷奏以聞椎牛釀
酒大饗将士公謂虜明日必復來乃與諸将再徃
水濵整列步騎戈舩出海鰌舩五之二以其半直
北岸上流楊林河口以遏虜舟之所自出丁丑虜
衆如牆而進我師射之應弦而倒死者万計舟來
未已海鰌逆撃虜舟大敗顧見我師扼其皈路即
縱火自焚我師舉火盡焚其餘二百艘逆亮遁去
入揚州留遣一騎移書招王權其辞若與權有宿
約者公觀其書權之將佐變色公慮生變即顧諸
将曰此反間也欲以攜我衆耳諸將拜曰頼公之
明當效死以報是日李顯忠至公諭之曰京口無
備我今欲徃公能分兵見助否顯忠曰惟命即分
李捧軍一万六千人及戈舩百艘會京口庚辰公
至京口謁劉錡問疾錡執公手曰疾何必問
朝廷飬兵三十年我軰一枝不施今日大㓛乃出
於一儒者我軰媿死矣時京口止有戰艦二十四
艘㑹李顯忠戈舩亦至公與楊存中成閔謀曰虜
棄采石來此欲出我不意我宜反出其不意庚寅
大閲舟師大而䝉衝小而海鰌皆外堊板城中運
機輪但見舟行不見有人三周金山沂洄徃來矯
如白龍奴飛水上風濤掀天江水盡沸北岸諸酋
憑壘縱觀駭愕皆以為神亟遣人報亮亮至見之
笑曰此𥿄舩也欺我哉因列坐諸酋前跪曰南軍
有備未可䡖進亮震奴㧞剣數其罪命斬之哀謝
乆之亮曰姑赦汝宜率諸將五日必絶江違命先
斬諸酋退曰南涯必不可徃徃即死亮不可諫諫
亦死盍先諸亮居亀山寺乙未夜諸酋偽效南軍
劫砦直至亮幄前閽曰何為者曰欲奏事既入即
乱射幄中亮被箭呼曰汝南人乎吾人乎皆應曰
吾人遂連射殪亮十二月己亥公與楊存中等具
奏以聞公尋詣闕奏事甲辰公至
上見公慰籍甚渥公謝曰此　廟社之靈
陛下之英断臣何力之有公因奏曰采石之役張
振等以偏禆勝逆亮今止賞以三官臣願貤臣官
以賞振等　上曰曩者江上事勢此何等危事如
此宣力㓛其可忘即除振等正任承宣觀察等使
於是劉錡致仕王權劉汜削籍流嶺表
上命公徃經理兩淮公請以兵断虜皈路徐發京
口之師襲之為進取計比至淮上諸軍先已過江
盡復兩淮矣戊申車駕幸建康於是有宣諭川陜
之命三十二年春公自襄漢而西開幕府于興元
初與大将吳拱李道㑹于襄陽既又與吳璘㑹于
河池又與璘㑹于秦州前後博議經略中原之䇿
令董庠守淮東郭振守淮西趙撙次信陽李道進
新野吳拱與王彦合軍於商州吳璘姚仲以大軍
出闗輔因長安之糧以取河南因河南之糧而㑹
諸軍以取汴則兵力全而饟道省至如兩河可傳
檄而定初以此䇿聞于　髙宗又以聞于
孝宗經理有緒関河響應旌􁉹所指軍民皈附日
以万計且爭出芻粟牛酒以迎王師遂復涇原煕
鞏等十六州而蜀士楊民望者􁀬公沮橈於中謂
宜棄新復州郡而退守蜀之故封言者信之大臣
史浩主之公婁爭不能得乃請入見而陳便宜詔
許焉既見　孝宗問棄地得失何如公以笏畫地
具陳形勢険要如是而固吾蜀如是而基進取上
慨然曰史浩誤朕公既忤時宰於是有當塗之命
時隆興元年春也明年春襄陽有警召㱕於是有
宣諭湖北京西之命未幾進制置使公開幕府於
襄陽與大將王宣趙撙等㑹議攻守之䇿以為荆
襄藩籬實在唐鄧然勝㔟在唐州方城其次樊城
其次光化軍而唐鄧無城難以㨿守乃先城新野
次城鄧州次城唐州又開泌河以通漕運藩籬既
固則襄漢乆安此安䇿也王師進取之路出蔡以
睨陳出襄郟以襲許出汝以逼洛出嵩􁄹以震河
東出商以圖陜西此攻䇿也部分已定累奏以聞
而宰臣湯思退欲速和戎議棄唐鄧既而二州之
民虜皆孥戮上亦悔之召公詣闕未至而有姑蘇
潼川之命旋又有召皈之命公絫辞不獲参知政
事王之望忌公請少湏政成召用未晩上可之而
召公益急既至見　上即除簽書樞宻院事而之
望未之知也命下之望失色初虜議和其約曰俘
虜兩還叛亡則否至是併求所否公執不與未幾
有参知同知之命適議母后戚畹恩澤公請視旧
差増視今損半蜀軍請謀帥或薦王權公執不可
虜使來聘故事大臣躬與除館公獨不行虎賁給
其厮役公請昜以材官使者驕惰公請之不果識
者韙之湖冦李金頗熾潭帥珙請濟師公曰鄂將
可用而與某州将不相下即遣鄂将而以某州將
継之鄂将聞之力戰禽賊時乆不置相有兩参預
㑹蜀人李宏求中書除官同列欲與之公曰是冨
者子吾曹可不避謗同列不悦言於
上曰虞某納李宏王帶将除以某職御史章服附
其説以彈公請付廷尉匄罷政於是有太平興國
宫之命獄成有司懐二奏以候司　上意
上迎問曰帶自虞某家出否對曰否於是同列亦
罷政李宏流新州章服貶秩絀中外讋服即召公
於是有知樞宻院之命未幾蜀帥吳璘卒於是有
四川宣撫之命　上輟所御履及黄金甲胄賜焉
公開幕府於利州時軍政久蠧民力愈凋公曰敝
之攸興興於大將之貪與私也於是首劾大將任
天鍚剥其下以為苞苴又劾幕掾王槐孫以戰㓛
官其親族又劾守令劉洪宋琛等十一人之病民
瘝官者首薦員琦為西帥吳珙為東帥又薦可將
材者三人又薦其次者五人又進退偏禆二百余
人大將得人後進獲伸諸軍驩呼四蜀交賀於是
開公正絶請謁繕營壘修噐械明勸沮甄窳良㧞
智勇絀姦貪戢裒克禁子本杜役訓技撃汰老癃
刋􁏛籍核贗名一日罷浮食者一万有七千余人
乃闢蒐庭乃試射侯今之挽弓一石有五者昔之
弩五石有五者昔之三石者也至是軍政修矣請
擇使者厚賈胡簡權竒却罷駑設監牧廣騋牝至
是馬政修矣又請捐公錢一百万緡代民𥙷輸自
是一嵗軍湏減錢榖九百万有竒四路郡縣除逋
負緡錢三百四十三万有竒又禁兩税之豫索者
又禁鹺酒之豫輸者又減常賦之虗額者適卭蜀
等十四郡告饑則發帑廩除年租活流民數十万
口至是民力𥙿矣法行之初謗讟盈路或謂召變
公不為動既而下無異論蜀民頓蘓軍政一新實
自公始公引疾匄祠一再愈力上優詔召公降詔
者一錫宸翰者二遣中使迎勞趣行者五公固辞
者八特命北門草麻除樞宻使未幾有右輔辨章
兼官樞廷國用之命時乾道五年八月戊子也右
相陳公俊郷薦龔茂良宣在本朝有詔𥙷外陳公
見上上愠見　上震怒陳公退匄罷政
上不留行恩禮頓衰公泣入見　上為陳公摧謝
且言願全所以進退大臣之禮　上怒未怠公百
拜于前始授陳公觀文殿學士知福州汪應辰曰
虞公所謂范堯夫佛地位中人也聞者一辞
上自即位再郊見上帝皆以雨望祀于齋居之宫
六年卜郊及期又雨公憂形于色是夕公雨立霑
衣􁃚薌籲天引咎責已丙辰開霽上登壇成禮公
感　上不世之遇深思所報每曰宰相無職事旁
招俊乂列于庶位而已懐袖有一小方䇿自曰材
館録聞人一善必書一再諭蜀首薦注應辰趙雄
黄鈞梁介范仲芭章森前後居中及為相首用胡
銓張震洪适梁克家留正鄭聞周執羔王希吕韓
元吉林光朝(枅/林)丘崈晁公武吕祖謙張珖楊甲王
質辛棄疾湯拜彦王之竒尤袤王佐王公衮又用
吕原明司馬康故事薦張栻入經筵又薦布衣李
垕制科一時得人之盛廩廩有慶暦元祐之風先
是浙民嵗輸身丁錢絹細民生子即棄之稍長即
殺之公聞之惻然訪知江渚有获埸其利甚厚而
為勢家及浮屠所私公令有司籍其數以聞請以
代輸民之身丁錢絹以緡計者至一十三万七千
有竒絹以疋計者一十六万三千有竒免符下九
州之民呼舞始知有父子生聚之樂㑹慶聖節燕
群臣及虜使酒半　上起更衣使者宻諏儐曰侍
坐孰為虞丞相覘者以聞　上命儐與之見公于
幕次歎曰真漢相也　上大喜召公見曰卿能重
中國如此七年春建儲公言於上曰皇太子宜日
聞正言日見正行以飬成其徳必與正人處乃薦
王十朋陳良翰為詹事劉焞李彦頴為侍講侍讀
㑹慶節虜使烏林荅天鍚來賀見紫宸殿既跪進
其主遺上書因跪不起要我以故事所無之禮左
右失色公請駕興上入内天鍚色沮公遣問門官
傳宰相之令云使人奸禮有詔放仗使介還館更
相譙責乃因儐者豤祈詰朝朝見上夀遂極恭順
朝論稱快公下其事于邊郡令檄虜中天鍚皈果
獲罪　上遣使使虜請陵寢地虜不可而荆襄羽
書報云虜以三十万騎奉迁陵寢以來中外恟恟
於是荆襄大將韓彦直帥臣張棟請發兵禦冦公
料虜決不敢動戒邊臣勿妄動已而寂然中外大
服其後書賛稱公鎮物如嵩岱決事如蓍亀者以
此一日有報國門外海舶數百艘將及岸者中外
恍駭　上召問公公對當是外夷賈舟風飄至此
果髙廉賈胡也　上志克復嘗手筆付公曰朕必
欲用武臣為樞宻曹勛如何公執奏不可
上勉從之未幾復用張説為簽書樞宻院廷臣極
諫　上怒甚公力捄觧皆授以郡　上蒐講官制
欲正左右丞相之名於是有左丞相之命八年公
引疾求去不許御史蕭之敏彈公移
帝城騎兵一軍於建康非是　上曰丞相有大㓛
勿移彈文之副公伸前請祈致其仕三請不許強
起視事之敏外𥙷公上疏留之不報朝論皈重尋
力祈觧政納禄其詞危苦　上察公意不可奪於
是有少保節度使宣撫四川之命鍚宴禁中
上賦詩餞行有云皈来尚想終霖雨未許鄉人衣
錦看又詔奉常賜公家廟五室祭器其後大臣不
復此矣公開幕府於漢中建諸蜀軍曰衆者㣲増
其廩於是諸軍大悦又請関外四州之民凢飬馬
者復其賦役於是馬數嵗滋又大将秦琪以邊頭
六軍兵將散漫地㔟囬逺公請随地昜置左右前
後中軍之部分以便緩急於是軍㔟首尾相應商
􁄹之間有冦鄰者擁衆數万嘗輸𣢾於我公不䡖
納虜中捕之或請増兵公不為増虜卒自退契丹
之使曰六彪者潜請合力於我俟命於西和州上
乆不遣㑹其屬疾公請遣還無致後悔青羗犯邊
制司請發兵公止調緜州兵三百留屯成都聲言
撃羗而實不進羗自散　上鋭意大舉宻詔趣迫
公不奉詔復於　上曰機不可為伹令機至勿失
耳植根本國冨強待時而動可也安敢趣師期為
乱階乎公注意將才偏禆行伍寸長必録延見慰
薦人人得其驩心幕府再招人士如韓曉王元李
昌圖韓炳陳季習陳損之李舜臣後朝廷皆頼其
用云公念屬任至重益務修軍政𥙿民力儲財用
戴星乗馬氷滿鬢髯人不堪其勞公不顧也竟以
此得疾而薨實淳煕元年二月癸酉也享年六十
有五是日大風揚沙前兩夕大星霣于軍前太史
奏將星墜云訃聞上大慟輟視朝於是有贈少師
太傅之命公娶王氏成都甲族累封蜀國夫人三
子公亮奉議郎直秘閣前四川制置司参議官公
著朝散郎知開州斻孫奉議郎余杭縣丞女樞娘
適從事郎黎州軍事推官張熠孫八人昜簡承議
郎前棗陽軍使剛簡通直郎知成都府華陽縣方
簡宣教郎知瀘州江安縣炑宣教郎知眉州青神
縣夷簡宣教郎知成都府郫縣丞普承奉郎曾泰
未奏公事秦公秦國夫夫至孝宅夫人憂哀毁柴
立既塟伏哭墓前僵仆不能起阡中有枯桒是夕
兩烏巢焉里人賦詩頌其孝感秦公嘗疾篤公驚
懼書章黙禱於天云願移父之疾加臣之身減臣
之年為父之夀秦公即瘳後一星終乃薨公在紹
興隆興間以忠孝文武勲名徳望與魏國張公浚
相頡頑　孝宗嘗稱公曰今閫外能類魏公者獨
有卿耳然二公以身徇國皆不免於讒口頼
上聖明其言不行魏公嘗遺公書曰自昔任事於
外鮮獲安全優游不為率有後福公嘗以聞且言
於　上曰一天下輿圖昜一朝廷議論難然公天
資寛厚每以徳報怨故王之望公所薦馮方公所
厚而每排公章服與公無怨而附他執政彈公及
公為相念之望以罪廢請授以資政殿學士方以
水死而禄不及嗣請官其一子服乆逺竄請貼職
授郡或問公曰聖人謂何以報徳何如公曰聖人
不曰以徳報怨寛身之仁乎有以明哲保身規公
者公曰仲山甫之明哲不曰柔亦不茹剛亦不吐
乎公之經學絶人如此公性廉介雖君賜亦固辞
初除簽書樞宻賜白金及縑疋兩各一千力辞得
請乃已最後諭蜀辞行賜錢一万緡至蜀以市國
馬大將有献附子發之金也有献家釀珠也公笑
曰是直一劾劾之近名郤之而已公傾而長山立
玉色望之如神仙中人其音如鍾傑魁俊偉慷慨
磊落内無城府外無邊幅好士如好色視軍士如
視其子待内外族親如待其家人家居雍容無疾
言厲色不訾飲食不詈臧獲謁鄉郡太守出入不
由㦸門自秉政至諭蜀退食必觀書為文立成不
不琱而工嘗注唐書五代史有詩文奏議若干巻
諸孤以某年月日葬公于某所後二十八年不逺
八千里遣一个行李來廬陵請銘万里嘗待罪太
史於職宜書銘曰
維古南國以江為璧維　宋中興以人為城孰為
其人虞姓雍公玉立長身岩岩岱嵩諒我
髙宗殪彼羯戎匪公則賢　髙宗叡牎揠而將之
萬英之中紹興辛巳彼羯暴至其來衝風其速山
鬼我師既潰彼鋒益鋭公奮孤忠轉敗為㓛羯酋
射天岱嵩壓之羯駓飲江岱嵩跲之跲之則斃壓
之則殪赫吾天聲濯吾王靈風鶴弗鳴彼自震驚
草木弗兵彼自割烹在昔典午有導有安曷嘗帥
師與敵周旋武哉雍公儒衣㨿鞍矢石紛前對之
夷然弗聲弗麾弗􁉹笑談之間一清腥羶乾坤再
安神人重驩赤子晏眠今四十年公事
髙宗盡節盡瘁萬事不理維理一事公相
孝宗端委廟堂旁招俊乂寘彼周行維　宋中興
兩社稷臣前張後虞皆蜀之人相望有偉與
宋靡已作頌以紀太史万里
　　　宋故少師大觀文左丞相魯國王公神道
　　　碑
孝宗皇帝齊聖天授勇智天挺皇乎有闔門宇宙
旋乾轉坤之姿蓋　藝祖之神武　仁宗之仁倹
神宗之英明　髙宗之武文集　四聖之大成金
聲而玉振之者也而稽古舍已比崇華勛聞善從
諫兼徽湯禹聖而不居能而不矜漢五鳯唐正觀
風斯在下矣故其圖任相臣在初元時則有若魏
國張公浚在中年時則有若雍國虞公允文皆駿
發揚厲誓清中原人咸謂君臣投分一何契也至
其季年則不然乃選於衆而舉魯國王公公之為
人貎不襮其剛動不顯其方呐呐恂恂言徐色夷
以春遲冬濕之氣而當風行雷厲之威人又謂君
臣異趨又何睽也然公自疑丞以宅該輔十有四
年視前數公獨乆厥職筭效考成濟登隆平日不
足而嵗有餘朝廷清明網紀爰整衆正列布百度
咸熙民物樂康邊卑嘉靖淳熙之治視慶暦元祐
無所與遜者主之聖亦臣之賢又何偉也嗚呼
孝宗之逺猷深㫖是可得而天窺海測也耶公諱
淮字季海其先太原人五季避地至婺八世業儒
曽祖本祖登䇿進士第終官承議郎知湘潭縣父
師徳宣義郎皆贈太師魯魏楚國公毌時氏封魏
國太夫人公自㓜警敏寡笑與言表和裏正力學
工文紹興十五年第進士時年二十為台州臨海
尉太守蕭振一見許以公輔器振師蜀辟公入幕
府造朝改左宣教郎累迁校書郎　高宗皇帝命
御史中丞朱倬舉可御史者以公應書除監察御
史迁右正言首論大臣飬尊小臣持禄以括囊為
智以引去為高願　陛下正心以正朝廷正朝廷
以正百官以正万民時宰相湯思退無物望公條
其罪數十於是冊免公論韙之至於宰士方師尹
之狡険大将劉寳之掊克吉州守臣魏安行虗増
鬻公田之估皆奏免所居官陳輝王傳之才皆薦
為郡如兩淮之互市如七閩之鬻塩如諸道之預
買折帛如淮漕之奪民椎酤皆言其敝多所施行
丁楚公憂既葬奉母廬墓哀動行路免䘮除直敷
文閣福建轉運副使時　孝宗隆興二年也旧制
鬻塩官自為場其後户計人筭强而售之淆以泥
沙損其銖兩公復其旧小民大悦未幾召皈言於
上曰堯以知人安民為難舜以明目達聡為急願
陛下以堯舜自期群臣以堯舜其君自任又云自
治之䇿治内有三曰正心術曰寳慈倹曰去壅蔽
治外有四曰固封守曰選將帥曰明賞罰曰儲材
用　上曰郷曩居言責議論確除秘書少監時
光宗為㳟王　上妙簡師友首命公兼王府直講
國史院編修官執政錢端禮私謁於公正色拒之
㑹王府生　皇孫公請正其典禮端禮因是䜛公
上知公不相安命知江州改建寕府仍直敷文閣
至郡老㓜逆于境曰吾一佛復來矣公倹以𥙿財
用寛以撫軍民民有骨肉之訟者曉以恩義有泣
而去者獄無頌繋里無歎聲就迁副漕未幾得召
御史李處全沮之詔仍故官建之北溪湍悍方舟
以濟每歳桃華水生隨綴隨裂民病涉焉公伐石
為梁官費而民不與梁成而民不知民堂其南涯
肖公像而祠之改浙西提㸃刑獄見
上陳閩中利病四事天語褒嘉且令一至東宫皇
太子待以師儒特施拜禮既至官下精意讞平寃
者輳集有數十年不決之訟皆與直之於是有司
不敢怠事獄吏不敢舞文囹圄婁空民知逺罪諸
邑有前期借民租調者公下令必罰民用昭蘓治
最上聞以太常少卿召近習曽覿一再來見公竟
不見聞者欽歎兼中書舍人吏部侍郎太子左庶
子未幾西掖為直兼直學士院侍講太子詹事㑹
郊祀恩應任子公舍其子任其弟時閤門官陳覺
民超轉遥郡防禦使近習龍大淵贈太師仍畀開
府儀同三司恩數参知政事姚憲罷政除資政殿
學士戚里張説為樞宻罷政除太尉在京宫觀公
皆封還詔書公自掌帝制訓詞深厚有西漢風如
蘓公軾贈太師詞尤為海内傳誦除翰林學士知
制誥知貢舉　上嘗與公論及朋黨至是發䇿問
士以崇名節悪朋黨士風丕變得士最盛
上問公以文行之士公薦鄭伯熊李燾程叔達後
皆擢用淳熙二年除端明殿學士簽書樞宻院事
公言於　上曰曩者大臣知以和為和而不知以
和為戰於是一新經武大整師律請令蜀中軍帥
𥙷置偏禆者必詣宻院以審其才諸將勿私置親
軍以消其黨廬州勿撤戎兵以嚴其備中外諸軍
勿互招亡卒致紀律之不嚴荆襄士夫勿私役民
兵致忠勇之不振薦蜀帥吳拱才可登用郭田張
宣才堪為帥辛棄疾平江西茶冦上㓛太濫公謂
不核真偽何以勸有㓛文州蕃部擾邊吳挺秦厙
彦威失利之罪靖州夷人擾邊楊倓奏田琪失利
之罪公謂二將戰没若反罪之何以勸士三年八
月除同知樞宻院事靖州蠻既平率逢原殺及老
㓜文州羗既定李昌祖誘殺降者公皆請懲其罪
四年六月除参知政事先是参預龔茂良之政大
氐慕魏相庶位承風多過於苛龔既去時宰席久
虗公與李公彦頴同秉大政贊　上以治尚忠厚
諸路奏讞多所平反政刑中和一時氣象藹如也
五年三月除知樞宻院事蜀帥胡元質奏黎州青
羗冦降公請詔守臣不得邀㓛吳挺奏草姜冦亦
降公請詔撫之以勸來者先是蜀帥范成大言興
元軍帥郭鈞御衆無術至是折知常乃言鈞治衆
以整成大言吳挺頗失士心至是胡元質乃言挺
治軍有紀　上問鈞挺一人而毁譽二三公曰挺
固未可遽寵鈞亦未宜遽用此抑揚之理也五年
十一月除樞宻使詔班綴恩禮並視宰臣
上從容言武臣嶽祠之員冝頁公曰有戰㓛者壯
用其力老而棄之可乎宰臣趙雄言北人皈附者
畀以員外置之職宜令詣吏部　上曰姑仍舊公
賛曰　聖意即天意也雄又言宗室岳祠八百員
宜罷公曰堯睦九族在平章百姓之先䟽骨肉之
恩可乎郴冦陳峒頗張帥臣王佐請節制諸軍公
言莫若使各展其效冦平公言佐之㓛卓然賞不
可薄　上即除佐次對又言佐用流人馮湛有㓛
請先釋其纍囚趣上其㓛又言軍志曰賞不踰時
請趣佐上諸軍㓛狀殿岩歩軍帥岳建夀初元職
即鞭其偏禆十人有死者士有怨言公言恩未加
而威先之請宻賜訓敕薦陳溱㐾健無華王世雄
竒厖有謀　上皆将之楚州守臣翟畋專殺八盗
池州守臣趙粹中專殺一驛騎皆罪非殊死公言
其冤而正二人之罪廣西帥劉焞平妖賊李接
上問焞㓛孰與辛棄疾王佐公曰弗如也乃卑焞
集英殿修撰七年詔王某起居不名黎州冦平
上曰皆卿協賛之力江湖廣冦卿力尤多至於行
賞惟允遂為後法昔陳康伯雖有人望至於處事
皆不及卿蜀帥言昨平蕃冦將臣成光延髙冕失
律公請奪爵或流竄　上曰不已䡖乎盍從軍
制公曰故事平内冦之㓛其賞半於平北虜之㓛
罰亦宜然　上欣然曰朕因郷言釋然有悟乃命
減死公執政七載多在樞廷凢選授中外將臣及
邊方守臣各稱其職有泛求恩倖從中出者皆執
不行四方所陳軍務雖數千里外應之皆切中事
機上眷益隆而公益夙夜兢兢朝野賢之望其為
相八年八月癸丑拜右丞相兼樞宻使封福國公
先是自夏不雨至秋是日甘雨如注朝士相賀曰
此傳霖也時户部言諸郡旱者口筭絹錢其緡八
十余万　上喜命相而雨盡除一年於是公請發
廩以振兩淮之飢擇官以検民田之損糶官粟以
平畿甸之榖價於是冨民無藴年貧者無道殣民
皆欣然若更生焉先是丞相趙公雄蜀人也故蜀
中名士多汲引在朝及趙罷相有為飛語以撼蜀
士者皆有去志公謂一宰臣去所用者皆去唐季
黨禍之胎也豈聖世所冝有於是求去者留乆次
者迁蜀士乃安朝論以為盛徳事有王叔簡者蜀
類試第一人也趙公薦之得召既至而趙去公力
薦其文行用為博士近習王抃為樞宻都承㫖怙
寵為姦中外莫敢言者公極陳其罪語甚切謂自
古人主受謗鮮不由此　上即斥之公薦名儒蕭
燧代之小人屏跡言者論冗官之敝請損任子公
請自大臣始人服其公及郊祀任子減前郊之半
上甚喜時有謂公省事多積除吏多滯者語聞
上問乆不除郡守何也公翼日啓擬三人
上問孰可帥蜀公以留正對命下諫大夫黄洽賀
上曰蜀帥得人矣　上喜以其語告公於是薦
劉國瑞可風憲李昌國可版曹趙汝愚可閩帥張
枃可畿漕　上曰卿通日選用得人決事惟允公
曰臣薦一士則讒興決一事則毁至非
聖主責臣以乆不除吏臣何敢哉先是故相梁公
克家乆外公嘗從容為上誦言其賢九年九月己
巳巳拜公左丞相克家右丞相二公對持國秉同
心輔政　上虗已信任士夫翕然皈重天下顒然
望治公首以進賢報上為己任謂李椿之成朱熹
之練達可以寄民命　上使椿帥長沙熹為浙東
常平使者謂鄭丙之剛正芮煇之文學可以侍經
幄　上使煇為侍講丙為天官謂余端禮之精宻
曽逮之風力可使為民曹謂葛邲之行誼熊克之
文詞可使登法從又謂𥙷館職之闕員以儲人材
選治郡之髙第以為郎官　上嘗訪公以當世人
物公言儒學政事之臣如京鏜謝深甫鄭僑何澹
表説友吕祖謙尤袤謝諤閻蒼舒羅㸃范仲藝洪
邁沈揆陸游倪思莫叔光宇文介謝師稷王正已
趙思趙汝誼何万鄧馹陸九淵劉頴趙鞏詹元宗
吳燠陳仲諤詹騤周頡黄黼蔡戡林枅李璧鄭鍔
趙彦中豊誼詹儀之方有開皆一時之選也
上皆用之薦李處全及錢端禮之孫象祖為郡守
上曰王某長者一日　上謂公曰今中外得人
前所未有復見古風矣故淳煕人物之盛至今以
為美談然公守法度愛名器重人命欽刑罰惜人
材全始終恤民隠宣徳意審幾事持逺謀夙夜切
磋無㣲不盡故鄭丙議戍期至而不之官者必嚴
其禁令公請遵已行之法林宗臣議私請託以求
薦舉者必白發其私書公謂長告訐之風鄧槹祈
改丹書而宰掾謂其罪不可揜或欲屈法以從所
祈公曰如是則有司可廢矣進士有求以免舉之
恩為陞等之恩或謂求者止八人何必靳公曰八
人得之則百人援之矣官官張去為請以已之官
貤其子云公言其子已為遥郡法不應迁龔頥以
執政之客𥙷官求詣銓曹公言聖世無近比門不
可啓公之守法度愛名器如此丹陽民有擅決湖
水以溉田者張枃請重其罪公言民嘗請而官不
報罪不在民又有飢而強借民榖者執政請痛懲
之公言令甲飢民刦食罪不至死左帑胥吏受賕
抵罪者三十人公言刑者頗衆恐傷好生之徳於
是流一人耐三人䕫帥林栗奏部民譚汝翼豪横
可殺公言夷人殺汝翼下人一百七十餘人汝翼
止殺夷人十七人謂宜減死於是止從編置吳宗
且劉國瑞請為盗者必殺公言若爾則盗必曰殺
人者死不殺人者亦死等死耳何憚而不殺人乎
公之重人命欽刑罰如此故相陳公俊卿請老公
言其材可惜未宜遽從趙公雄請祠公言人才實
難亦未宜聴右相梁公克家告病求去公言時方
盛寒請留之以經筵在京祠官之職使春暄而後
行部使者曽逢請祠以飬親公言逢之孝飬宜加
以貼職美名之寵示砥礪於風俗周極有才而人
多議其䡖公言跅弛之士緩急能出死力
上遂用為郡守辛棄疾有功而人多言其難駕御
公言此等緩急有用　上即畀祠官公之惜人才
全始終如此版曹王佐言諸路旱熯除租至五十
四万石　上疑其過於多公言其非過趙子濛言
抹荒多濫公言百姓其謂朝廷䡖失人命而重發
倉廩雖知其濫可不從厚沉宗禹請行推排貧冨
升降之法公言開民更相紏舉其害甚大退謂同
列曰吾軰見民疾苦當如疾病之在身王佐請諸
郡上供一嵗再校後期者罰公言頃嵗嘗一校殿
最州郡爭先鞭笞苛峻有至死者今若一嵗至再
其害不細謂宜止於每嵗之抄擇一二逋負之尤
者罰之庶幾吏不急征民苛政　上大喜曰甚善
公之恤民隠宣徳意如此　上嘗論唐太宗之㓛
業因歎大㓛之未就公以先徳後㓛為規
上嘗遣湯邦彦使虜而虜酋不禮吾使因歎宿憤
之未攄公以上䇿自治為献虜使魏正吉朝賀不
肅公責之以朝儀卒致其㳟順而成禮
上欲廢樞宻院之非古官公言軍務至重不宜弛
備以示敵公之審幾事持逺謀如此公所建明
上皆施行此其尤著者十一年冬邊吏言虜主皈
朔庭公言於　上曰虜之情偽未可知也或中原
豪傑起而圖之為吾驅除亦未可知也所宜先者
擇將帥嚴守備明斥候峙糗糧耳邊吏又言虜境
檄稱其主處行故國南朝來嵗賀正旦生辰使暫
輟一年　上曰彼止吾使若彼使至則如之何
盍亦遣使郊勞乎公曰彼既止吾使亦必暫止彼
使未幾邊吏再言虜境有檄果亦云然
上再三嘉公曰卿言於前乃験於今真廟謨矣時
髙宗皇帝聖夀新嵗八十公言禮之大者儀必極
其崇慶之隆者澤必侈其溥　上命公緜蕞其典
十三年正月朔　上躬帥百官朝徳夀宫奉玉巵
上鴻號禮成發徳音行慶澤群公百執律増秩於
是恩達于薦紳矣太學弟子員徑詣太常於是恩
達于韋布矣虎賁材官飫賜餐錢於是恩達于尺
籍伍符矣敬老尊賢薄刑已責於是恩達于幽人
山農海隅蒼生矣公亦當進兩秩増封邑公豤辞
焉退而喜曰吾求去八九矣而　上不聼今可以
從此逝矣三月公祈上丞相印綬皈田里章四
上不許九月再請為祠官又不許進封魯國公來
年六月又累章申前請又不許是秋
髙宗升遐一時典禮皆公所定北虜遣使來賀生
辰或謂上在哀疾既不受禮冝辞其來公獨言継
好已乆驟辞其使未可也謂冝除館延之徐議禮
遣從之　上欲遂服令　皇太子参決機務廼於
祥曦殿西序設幄次命曰議事堂每有大政宰執
詣堂禀議翼日隨　皇太子詣内殿進呈時公當
軸寖乆盡瘁夙夜重以魏國年髙士思而國䘏方
殷欲去不可閔免躊躇非其志也來年春
髙宗祔廟公乃上章匃祠見　上面控其辞危苦
上惻然曰丞相無苦敬當勉從除觀文殿大學士
仍前特進魯國公判衢州從公便郷鄰侍板輿之
志也　詔許辞行拊勞再三退辞東宫慰蔚周悉
宰執百官設祖帳都門外觀者歎息侍親皈里穉
耋驩迎親故歆豔以為古人戲綵晝繡公獨兼之
公即日上章力辞典州請為祠官　上恩閔勞改
提舉臨安府洞霄宫未幾　孝宗倦勤
光宗嗣位公以旧學首奉　明詔詢初政公荅
詔言極切至大槩謂盡孝進徳奉天敬民用人立
政罔不在初　上欲拜公使相而公宅魏國憂有
詔服除日降制公念母子相為命者六十四年至
此痛極不如無生誓以素食終䘮既卒哭得脾疾
親旧勸公曰此素食所致也䘮有疾御酒肉禮也
盍強食從禮言未畢公一慟幾絶勸者乃止未幾
小愈聞王人及門傳宣慰問且襚魏國以白金及
帛疋兩各七百公起拜　命自草奏稱謝一日忽
語家人子曰易卦六十有四吾年亦然即命子弟
執筆自占表章祈致其仕翼日夜漏下十刻薨于
正寢實淳熙十六年某月某日也先是一月有大
星霣于里門遺表上聞　兩宮震悼輟朝二日
贈少師禭以白金及帛疋兩各千令奏親屬一人
添差本路幹官以治㐮事官其子孫七人䘏典從
厚終始哀榮明年十二月甲申葬于婺之北郭外
隆夀之原公娶何氏左奉議郎知温州瑞安縣紳
之女累封冀國夫人子八人模通直郎監西京中
岳廟樞朝散郎主管佑神觀機通直郎監西京中
岳廟樸迪㓛郎棟奉議郎主管佑神觀檝修職郎
監西京中岳廟橚宣教郎監西京中岳廟栻寄理
将仕郎模機樸皆先公卒一女適校書郎姚頴孫
男女十四人公風骨清臞蕭然簡逺家人未嘗見
其喜愠沖淡寡欲自奉甚薄食不重肉一衣十年
每一飲食魏國未食不敢先嘗閨門肅然寂無歌
舞在公退食端居齋房觀書或至夜分合族千指
與同飽温訓迪子姪不異已子士夫客死必賙其
皈好賢惜才人有片善終身不忘然不立黨與不
市私恩每有薦進不告其人其不知者或以為怨
終不自明公相　孝宗論事安舒不迫不激論
人先純正論政本寛厚是時士大夫多言閩人不
可用者公嘗薦一二士　上曰非閩人乎公曰立
賢無方湯之執中也必曰閩有章子厚吕惠卿也
不有曽公亮蘓頌蔡襄乎必曰江浙多名臣也不
有丁謂王欽若乎　上稱善自此閩士多收用
云博士章頴論事狂直　上議絀之公曰
陛下樂聞直言故士夫以言相髙耻不相若此風
可賀也絀之乃成其名也絀之愈甚其名愈重名
既皈於下謗必皈於上　上悦頴復留有司言
天長縣水毁七十余家　上曰此常事何必以
聞公曰昔人謂人主一日不可不聞水旱盗賊禮
曰四方有敗必先知之可謂人之父母矣
上敬納焉君子謂此三言者真古大臣之言也其
開廣賢路長飬諫者固結民心増益主徳其㓛逺
矣故　上每稱公曰不黨無私又曰剛直不欺
夫外人見其粹温而　上獨見其剛直揚已要
譽者能之乎　隆興以來稱名相云有文集若
干巻制草若干巻奏議若干巻既葬十四年栻走
二千里以其兄樞之書來廬陵謁万里曰先生非
先公故人乎墓隧之碑未立先生而不為尚以誰
諉万里則按其諸子所作家傳及起居郎熊公克
所行狀摭其繋天下國家之者書之銘曰
皇矣　孝宗聖與天通英武剛明而相魯公
孝宗赫然魯公凝然赫然如天凝然如淵規鑿矩
柄落落弗契云胡相逢同底于治聞諸晏嬰有同
有和同罔可否和罔唯阿未聞衢室以俞廢咈面
惟予從違弗汝弼維皇之剛用公濟而皇之英用
公粹而皇武用公保大定㓛皇朋用公海函地容
皇徳増増皇㓛鍠鍠皇治其弘有巍其成昔周之
宣艾夜勤止暨厥末造鶴誨駒刺唐之文皇唐之
成康其漸二五曽謂無荒隆興之元闔開乾坤震
是狁魂于强于安淳熙之季薄海丕入金瓯罔缺
亀玉罔毁何施臻兹維皇不疑維公不欺維卒不
欹謂公平平無勇㓛智名後有思者訾不來下

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第一百二十終
誠齋集巻第一百二十一
　　　　　　　　廬陵楊　万里　廷秀
　碑
　　　宋故龍圖閣學士張公神道碑
淳煕聖人在位二十有八載聖神武文道盛徳備
奄有五三漢唐以還皆自鄶而下然天下知其聖
矣至其所以聖則蕩無能名若稽盛大之極其惟
從諫之聖乎嗚呼足矣堯舜之聖蔑以加矣於是
忠鯁雲集用即丕㓛時則有若諫臣張公者山之
岱嵩星之五行歟公諱大經字彦文世家建昌之
南城曽祖諱新祖諱本父諱冨俱隠徳不仕父贈
至光禄大夫母朱氏封太冝人贈冝春郡夫人皆
以公也光禄倜儻尚義而深不願人知君子知其
有後公自総角從師刻志勵行不妄交游隷業精
勤休澣不輟人罕識其面年十九罹光禄憂執䘮
如禮敬奉慈母益力學問再舉禮部第紹興十五
年進士公閲仕自尉南陵丞貴溪晋江宰言之龍
泉簽書定江軍判官事守真州提舉湖南常平提
㸃湖北江東刑獄入為監察御史大理少卿殿中
侍御史侍御史右諌議大夫侍講禮部尚書侍讀
出守建寕提舉玉隆宫鴻慶宫太平興國宫積宫
至正議太夫贈銀青光禄大夫爵清河郡侯食邑一
千九百户享年八十有五公在江東半嵗召入覲
公見　上歴陳民瘼時務氣和詞直翊日除監察
御史先是　上欲重風憲之選命條上部使者十
人御筆獨可公姓名召見　上曰朕於十中得卿
一人以卿風力峻整命下中外聳歎公自惟暮歯
擢自逺外益思𥙷報首論士風四弊曰掊克媮惰
誕謾浮虗時初秋閔雨詔兩浙江東慮囚言諸路
獄多淹滯有未决者一百有六十欲令刑部書之
于籍嚴立其期趣令具獄庶囹圄一空感召和氣
以消旱暵一再言之　上嘉其言増秋二等大理
正丞比年居外公以為言有㫖作舍寺廷由是寺
官無居外者朝列蕭然淳煕八年為殿試考官對
䇿切直者置前列其在殿中首言今日之不治由
大臣不任責又言勑局儲才之地冝選仕而已試
者仍不除兼官又以治民之本在監司請令侍從
給舍舉郡守之通敏可監司者一二人職事官𥙷
外亦必觀其才力勝任然後畀之諸路捄荒監司
守令之賞冝戒偽濫時二麥既登流徙稍復而飛
蝗頗多公言於　上曰願　陛下深思天人相與
之理彌加警懼飭大臣講求人事之未至者更張
而力舉之政刑之間益致其謹俾内而百官有司
輸忠讜崇寛大各修其職以濟事㓛外而監司守
臣察貪吏平冤獄去苛㰸以寛民力而息愁歎公
嘗因見　上談間奏云　陛下面命講讀官欲
鍳徳宗之失令各言缺失謙冲如此何憂不治
上曰徳宗不學不知道公奏云信如　聖訓徳宗
拒諫飾非奉天所聴陸贄之言皆出强勉
陛下從諫如流實　宗社之福其在䑓端首進正
人心之説以為士風未厚吏治未肅民力未蘓和
氣未應臣嘗求其故毋乃人心之未正乎昔
仁宗嘗患搢紳躁竸文彦博以為恬退者擢則趨
求者耻乃薦張環韓維軰　真宗嘗問治道何
先李沆對以不用浮薄此最為先因言梅詢曽致
堯等不可用今能如此則浮薄之風何患不革陳
絳贓敗　仁宗諭輔臣以訓飾親民之官轉運張
士遜辞王且且以榷利為戒今能如此則貪刻之
風何患不革臣願　陛下用人之際益思所以察
邪正崇忠厚表廉白明義利彰示好悪俾中外知
趨附浮薄者之必抑貪汗掊克者之必去則莫不
洒濯其心靡然一皈於正　上再三稱善至言朝
士謁告以免朝参浙西收租而加公量諸軍市為
諸郡遏糴奉使不可以不素擇監司不可以限資
格事皆施行而監司一説　上尤注意妙邊寺丞
四人同時臨遣中外咸以為榮其在諫省首以警
懼為戒謂人主之患莫大乎安於小成足於近效
而無始終不息之志故愛君憂國之臣每以逺大
之效古人之事業勉其君以必為魏證願為良臣
蓋以臯䕫自任而致太宗於堯舜也
陛下宵旰圖治二十二年于兹而其效猶未能逺
過於太宗比年以來旱蝗継作星緯失常雖宸心
焦勞聖徳感召而獲一稔之應退舍之祥然天人
相與之際蓋有甚可畏者欲望　陛下謹終如始
天心既格而警懼之誠益專沴氣雖銷而修省之
意愈篤不為近㓛毋急小利必欲措世泰和而後
已　上深嘉納官官陳源以姦敗公言欲革此習
當裁之於未然公見民力愈困請通漕臣之計以
𥙷州郡之有無拘户絶之租以廣常平之儲偫又
請嚴贓罪改正之法以懲貪黷之吏收外路辟闕
皈吏部以杜私謁而通孤寒公嘗從容奉燕間
上曰比來中外亦無事公退而上䟽曰臣聞治不
忘乱此人主之逺圖也漢文帝時可謂安矣而賈
誼以為方今之勢猶抱火厝之積薪之下而寢其
上　本朝　仁宗時可謂治矣而蘓洵以為天下
之㔟如㘴敝舩之中駸駸乎将入於深淵蓋二臣
之心憂治世而危明主不得不然也今者法度修
明紀綱振肅上下和輯邊陲晏清謂非治安可乎
然邊境雖安而輿圖未復災修雖消而豊歳未可
必至如寛賦𥙿民選将練兵急人才厚風俗未能
副　聖意之所欲者尚多也臣願　陛下愈加兢
業日新又新毋以古人之治為難能而勉其所未
至毋以今日之効為已足而堅其所欲為
上忻然開納秋旱下　詔求言公上䟽陳四弊曰
臣聞心和則氣和氣和則形和形和則聲和聲和
則天地之和應今者旱暵之繇蓋人心不和有以
致之民力困竭而愁嘆者多軍士貧乏而嗟怨者
衆當今之弊無大於此二者夫民力之竭由於賦
㰸之無藝賦㰸無藝本於財計之趣迫州縣之間
繒帛不受其物而多折其估米粟過收其贏而何
止倍輸峻榷酤之禁苛関市之征至如預借田租
誅責積負羅織以罪而罰入其財無名之需數外
之㰸有不可殫舉者督迫之㔟自上而下民之愁
嘆理所必然蘓民力而息愁嘆其必自版曹始版
曹寛則州縣寛州縣寛則民力蘓矣　國家竭天
下之財以飬兵而軍伍乃有貧乏之嘆何哉蓋生
歯滋衆而廩給不贍故負薪鬻屨亦皆為之為主
帥者又多務剥下以濟其私臣聞之道路皆謂中
外兵帥多出貴倖之門主之者唯譽其美恃之者
略無所憚平時賂遺之費非天雨鬼輸軍士安得
不貪怨讟安得不作初傳　陛下欲親大閱士卒
忻然俄而報罷殿帥閱習勞賚薄少遂有太半不
聲喏者試藝㓕裂軍容不整至有失馬踐死者紀
律隳壊一至於此蓋由主帥營利自豊素召衆怨
是以一旦臨事遂見乖謬池州統帥虐用衆力不
勝其苦燕饋総領費用不貲軍情揺動怨語流播
而黜罰皆未加焉臣願　陛下精擇將帥使之愛
飬士卒窒其倖進之路察其借譽之私赫然如齊
威王烹阿之舉則軍情悦而緩急可用矣然今日
之弊復有大者臣聞漢王吉曰朝廷不備何以言
治左右不正何以化逺徃者一二近習固嘗招權
納賂以致人言　陛下特發英断斥而去之雖舜
之去四凶不是過也今道塗之人猶竊有議伹見
于進者或得其所欲由徑者或遂其所求而竊意
其有為之地者皆謂此軰在　陛下之前未必敢
直指某人之賢與否也明言某人之求與此除也
意者浸潤之言或得以乗其隙彌縫之譽或得以
逞其私不然此軰居第名園越法踰制外莊列肆
在在有之非賂遺之廣何以濟其欲耶臣願
陛下踈斥姦回憸腐之人更選老成醇重之旧以
備給使痛懲僣侈抑絶倖門毋俾妄議上累
聖徳然今日之弊又有大者臣聞韓愈嘗因旱抗
論曰君陽也臣隂也獨陽為旱獨隂為水聖明在
上而群臣不能盡心於國有君無臣是以乆旱觀
愈此言其㫖深矣今　陛下厲精於上而大臣
不任責於下今日進呈明日取　㫖殆不過常程
荖除瑣瑣細故而已欲革一弊先恐召怨欲立一
事惟恐累身事有可行而不行曰此　上意也人
有當用而不用曰此　上所不樂也委其責於人
而掠其㓛於已每事依違無所可否如此而望其
爕調隂陽感召和氣難矣臣願　陛下深鑒韓愈
之言垂意人主之職責成宰輔一提其綱則天下
之事必有能辦之者而　陛下又何勞焉閲旬日
公見　上而言曰　陛下近以閔雨引咎責躬求
言𥙷闕願擇衆言有可行者行之　上曰已令大
臣録其可行者亦捐南庫錢與户部池州郝政與
降充綂制官殿帥尋亦𥙷外蓋用公言也其在春
官雖無言責而論思献納尤多如開數路而求賢
以𥙷郎曹教兩淮之民兵以備緩急監司毋多騶
從以費州郡諸路時行推排以惠貧民减宗子取
應舉數以廣睦族之恩増四川銓試律義以嚴門
子之選求人才者大臣之職舉將才者二府之責
馭軍冝嚴侈俗冝禁劇郡擇守以備監司之選治
行列薦必推實迹之求中武舉者勿換文資宰岩
邑者必由薦舉每進見縷縷為　上陳之其在講
筵因講昜之家人損二卦深陳正家之道損上益
下之義嘗侍　燕間賜座從容　上問日飲㡬何
所餌何藥宦遊所歴何地嘗當春時
上問玉堂花木云卿於此亦可少進杯杓及皈院
即宣賜流香果實恩意周洽如此公婁祈退願為
祠官　上曰卿公廉必能為朕牧飬小民乃以徽
猷閣學士知建寕公自除大宗伯至是衣帯鞍馬
再膺蕃鍚都門祖餞從臣分韵賦詩朝士以詩贈
行觀者歎息如二疏焉其在建寕未幾移鎮紹興
公力祈免不拜　新命章數上乃被提舉玉隆宫
之除以皈公還家省松楸㑹親友奬後進蔵書万
卷周覽無倦鄉閭有枉抑不伸孤弱無告或貧不
能舉婚䘮或不能詣吏部試禮部者公皆全而濟
之至親近族或月有所給焉継領南京鴻慶宫十
六年　太上登位以覃霈轉通議大夫人特頒
詔奬進龍圖閣學士下　詔求言公乃上䟽言先
正司馬光嘗論人君之大徳有三曰仁曰明曰武
致治之道有三曰官人曰信賞曰必罰又曰當法
夀皇之孝與勤倹遵行
夀皇之畏天愛民任人納諫又言毋恃和好之安
而忘備禦之謀紹熙改元領太平興國宫告老以
通奉大夫致其仕公夀登八十闔室驩躍於立春
講慶命章綵服重行拜舞捧觴稱夀鼔吹並作内
外姻旧載酒設禮撰為詩歌以賛美之尋開賔筵
踰月乃罷閭里歆艶以為盛事五年八月
皇上受禪覃霈於是有正議之命閏十月降詔撫
問賜銀匳藥茗王人踵門恩光赫奕前此未覩也
公姿禀特異年寖髙体氣益彊一日疾作頓甚粥
食為廢湯劑靡効乃語諸子曰吾目可瞑吾愛
君憂　國之心不可冺無一語及家事薨于正寢
實慶元四年七月二十九日也訃聞
天子憫之於是有銀青之贈公娶同郡蔡氏累封
至淑人兩遇　慶夀恩以子加封咸寕蘄春郡夫
人夫人與公同生於甲午先公八年葬子六人元
謙早世元晋奉議郎主管台州崇道觀元益從政
郎監潭州南岳廟元豫儒林郎監潭州南岳廟元
渙承事郎監筠州新昌縣酒税元復國子監發觧
元豫元復皆先卒女二人長已笄而亡次適承節
郎趙師復孫十二人國噐承事郎知吉州太和縣
丞國華修職郎新興國軍司户参軍國均承務郎
新監紹興府攴塩倉國成承奉郎新監温州攴塩
倉國光國棟國樞國祥國蓍國基國俊國紀孫女
六人長適從政郎南康縣丞吕伯固次適陳堯向
大榮黄䇿皆舉進士餘未行曽孫男三人女四人
皆㓜諸孤將以某年某月某日葬于可封郷梁家
湖之原從蘄春夫人之兆也公忠孝天得方重質
實自奉清倹待人謙和言不妄發宇量恢莫測其
際而開心見誠學問醇正識趣超詣處事精審慮
患深長每先事而言或者以為過計已而信然冝
春太夫人享年九十有八時公年亦六十象服委
他金紫怡愉七迎板輿就飬公館士大夫榮之元
晋等承顔飬志皆就祠禄元渙雖任筦榷間求檄
皈侍及屬疾捐三子皆在左右云先事元晋以書
赴告於予曰先公辱下執事與游乆故甚厚非執
事誰冝銘予不得辞公為守令有惠化為部使者
風稜待制劉公國瑞狀公行實備矣兹不重出獨
表其在言路関國之大事者著于篇銘曰
諫罔惟行后罔聖名諫罔惟咈臣罔直聲於穆
孝宗惟天為崇從諫一者聖名獨隆温温張公不
婞厥衷不媕厥躬惟樸故忠朝陽在東鳯鳴梧桐
匪鳯則鳴惟天為聡文皇徴珪臣主惟一舜一䕫
不在淳熙
　　　故工部尚書煥章閣直學士朝議大夫贈
　　　通議大夫謝公神道碑
淳熙聖人睿文自天典學日新尊道隆儒先路五
三於是儒學之士雲滃川匯人舒向家毛鄭也而
其耋艾典刑之尤者在二淛則霅川程公泰之在
西蜀則眉山李公仲仁父在江西則清江謝公昌
國也然程李二公或以經學鳴或以史學鳴或以
文辞鳴曰經而經曰史而史曰文而文者其惟謝
公乎公諱諤昌國其字世家臨江之新喻其先叔
方唐武徳初都督洪州因家于髙安至元和華徙
居新塗十世而懋與弟歧子舉廉世充同登元豊
八年進士第時稱臨江四謝舉廉字民師有藍溪
集東坡蘓公與之論文有書尤稱其世上無真是
之詩蓋公四世伯祖也曽祖臻祖誠父革皆不仕
父始徙居新喻自号清風老人累贈太中大夫母
胡氏累贈淑人公㓜敏而愿不妄語誦書日記千
言既冠文名載振屢薦名最後首送紹興二十七
年第進士授迪㓛郎峽州夷陵縣主簿未赴江西
常平使者王傳檄公攝撫州樂安縣尉公條治盗
方略上部使者其要在開其徒自告三十一年至
夷陵適北陲有興羽檄旁午邑缺真令州請於使
以公兼邑事軍無乏興民亦不擾循左修職郎陞
左從政郎授吉州録事参軍瘦死者旧瘞以鞂徃
徃暴骨公白郡取舩官棄材以棺㰸之氓有陳其
姓者僮胠其篋以遁有隱盗者陳訢之官辞過其
實反為隱盗者誣訴連帥龔公茂良怒欲沒入陳
之産公為書以白帥陳氏竟免而師亦以是知公
以薦者改左宣教郎知袁州分宜縣表孝悌崇學
校政尚忠厚縣名難理積負於郡者數十万一歳
常賦之外又鑿空索緡錢二万餘公歎曰桒洪羊
復生亦不能矣乃䟽其弊於諸部使者力求蠲損
得損亡㡬以母憂去後令許公及之継請于
朝竟蠲積負十三万緡至公居言路又以分宜及
秀之華亭月摏同奏詔兩路漕臣躬至二邑廉問
故袁之四邑例蠲正額緡錢僅二万而華亭又數
倍焉分宜之民始有生意服除請為祠官以便飬
親授主管台州崇道觀尋丁父憂服除授幹辨行
在諸司糧料院除國子監主簿太學博士監察御
史先是州縣役法乆蠧公里居時嘗教其里之人
自占户之甲乙産之髙下當役者自請承之編為
一書命曰義役至是以聞於　上下之諸路民多
便之又論民之繇役有曰保長者有十二患又論
湖州安吉复租繭絲之征既輸細綾又輸細絹請
蠲其一從之除殿中侍御史論士大夫八習曰不
恤曰徇私曰貪恣曰刻薄曰侈汰曰䡖率曰詐偽
曰隱蔽凢此八習為民八患宜法湯之官刑以儆
之除侍御史首論已然之悪為易見未然之姦為
難知謂之姦者冥於心晦於迹未易研究
上嘉納之淳熙十四年淮浙大旱七月詔求直言
乃條缺政如繋獄之淹如征商之苛如榷酤之羡
如經総月樁之筭緡如越州廣徳軍之和買又條
振貸七䇿其要在勸分從之除右諫議大夫兼侍
講講尚書因言於　上曰先儒論學先致知經者
致知之源帝王之學先稽古書者治道之本故觀
經者當以書為本觀書者當證以後世之得失
上曰人君不知學則必至於自怠如唐太宗非無
㓛也而不知學卿謂讀書取證於後世者甚善
上又言及學問公對曰天下之事立本救弊而已
臣嘗聞　陛下論及允執厥中蓋中者本也中則
不倚自然無敝　上曰聖人所以貴中者無過與
不及也嘗夜召見論及南北事　上曰當乗機㑹
公曰機㑹雖不可失而舉事亦不可䡖
上曰甚善公每遞宿必召見賜坐賜茶從容問曰
聞卿與郭雍從遊雍學問甚好公具陳本末
上曰雍論性可取朕於性説獨取孔子性相近與
上知下愚之説其言簡而易明自孟子而下論性
者愈煩皆失性之本公對曰　陛下論性真得其
要　上又問雍曽見伊川否公對曰程頥時雍尚
㓜雍父忠者得頥之傳　上問曰觀雍議論多出
於易有易觧否公對曰有其觧明白雍初封冲晦
處士加封頥正先生皆自公發之　太上登極公
献十銘其辞曰業成而難其敗或易兢兢保之常
恐失墜道甚簡易在尊所聞帝王之學匪藝匪文
畏天之威主徳為最水旱雷風天之仁愛存心公
正治之所起毫釐之私患及千里妄賞不勸妄罰
不畏賞罰大權以妄為忌貪吏虐民戒石莫聴奬
廉以激捷於号令民之疾苦幽逺難知日訪日問
猶恐或遺財在天下理之以義未聞刻㰸其罪在
吏乱之所生非止夷狄姧囬䛕説尤害于國自治
十全可以理外重乃馭䡖䡖動為戒又䟽二事其
一則謂治天下必有家法以為一定長乆之道其
二則謂舉人望之賢以聳動中外則巍巍之㓛易
以有成時稱十銘如李衞公丹扆箴云因經筵勸
講又陳二節三近累百千言大槩謂所當節者二
曰宴飲曰妄費所當近者三曰執政大臣曰旧學
名儒曰經筵列職未㡬𥙷闕薛公叔似拾遺許公
及之有　詔各與卿監以示褒擢公献䟽曰以𥙷
遺迁卿監官固陞矣意則非也况此二職
夀皇復建之所以導諫用意至逺若驟廢之非新
政所宜公嘗言有直諫有寓諫直諫者言之難受
之尤難寓諫者言之易受之亦易嘗進講至書無
逸嗣王其監于兹言於　上曰監之一字帝王
治㓛之根本由三代而上以監戒之辞為常所以
治多而乱少堯舜之慈倹禹之菲飲食卑宫室湯
之不邇聲色不殖貨利皆周公所言四君無逸之
類也太康敗於丼酒桀敗於酒池厲王敗於荒酒
幽王敗於沉湎淫泆皆周公所言商受酒徳之類
也成王能用其言而躬無逸之行以致盛治誠可
為万世法十六年四月除御史中丞尋權工部尚
書六月上章請為祠官甚力除煥章閣直學士知
泉州又辞乃除提舉江州太平興國宫秩滿再請
者再既奉祠來皈天下士君子髙其風公始居縣
之南郭名其燕㘴曰艮齋天下稱艮齋先生後居
東郭茂林脩竹環列其居而桂尤盛遂以桂山名
其堂又皆稱桂山先生云紹煕五年十一月九日
以疾薨於正寢享年七十有四階朝議大夫爵清
江縣開國伯食邑九百戸遺表聞特贈通議大夫
娶胡氏封淑人柔恭勤敏梱内之事不以毫髪煩
公二子峴宣教郎新荖充江淮荆浙福建廣南路
都大提㸃坑冶鑄錢司検蹈官峙先卒三女適進
士丁南容胡定彭煟孫男四人淮渭皆登仕郎漳
澧皆䕃𥙷未命女三人長適進士欧陽珙餘㓜公
孝友温㳟出於天性清風老人喜詩公每征行有
賦詠必寄皈曰以此當綵衣之戲老人曰以是娱
我足矣二親耋期而康寕朝夕侍飬怡愉見者感
化教育二弟皆得公學識有舉庠序諮中淳熙乙
未科每謂二弟曰二親髙年兄弟侍飬之樂雖聖
賢亦所難必公毎云人之立志要以聖賢自期豪
末私意不介胸中然後能與天地相似
孝宗嘗有恬静正大之褒故烏䑓諫省出入七年
凢所紏正無異論無怨言公有文集一百巻經觧
四十三巻奏議十巻性學淵源五巻雜著二十巻
孝史五十巻公之經學受易於郭雍以達于二程
謂艮者聖人之止無妄者聖人之動其銘有曰仁
義忠信蓋無常名由近而推則勇於行又曰出門
万里其塗蕩蕩用震以乾是曰無妄學者宗焉公
之文大氐祖欧陽公與曽南豊予嘗謂公曰近世
古文絶弦矣昌國之文如送陳獨秀序甚似欧而
南華蔵記甚似曽皆我所弗如也予在朝時嘗攜
二文以示兵部侍郎蜀人黄鈞仲秉仲秉以古文
自命未嘗推表一人至見此文讀之一過曰好再
過曰極好三過曰此古人之文非今人之文也鈞
也見文集不少矣而獨未見此文果何代何人作
也予笑曰此古人今在中都之逆旅将詣曹而覔
官黄驚曰乃今人乎慶元元年十一月甲申其孤
峴奉公之喪葬於袁州分宜縣神龍鄉鍾山里西
峰安覺院之右近太中淑人之塋從公志也後六
年峴以書及文林郎充荆湖北路提㸃刑獄司幹
辨公事欧陽朴之狀來曰先公葬六年而墓隧之
碣未立非敢忘也念先友最故者加少而深知者
又加少兼斯二者㣲先生碣之而誰也予因特書
其大者其詳則有行狀與言行録銘曰
皇矣維宋奎宿芒動文儒以光漂漢滌唐洛中之
程洞聖之經南豊之曽司文之盟豊祐以降疇嗣
其響　中興昌辰謝公其人攡易之緼
孝宗下問優入程域澄源乎艮以文而鳴古文勃
興陟彼曽壇韶鈞其砰有一其得則百斯世云胡
傷廉奄有其二公没六年草鞠新阡碑于隊前列
彼下泉
　　　六一先生祠堂碑
嘉泰三年夏四月上庠名儒武寕胡公元衡以廷
尉正膺　帝懋簡作牧廬陵幕府初開延見士民
顧而喟曰此邦六一先生之故里也太守今日之
政其將疇師近舍先生逺取遂霸是宅鄧林而度
材於他山航滄海而採珠於攴川於是每夜漏未
盡十刻先雞以興盛服以出周諏民瘼允哲民情
治賦以寛聴訟以詳敷政九思而後行録囚百慮
而後決至於精意雩禜体為之瘁禱雨雨集祝雪
雪至既十告朔仁形於心化孚于民山農溪叟咸
以手加額曰此古儒者之政也前日開府之言其
有合哉是足以對越吾郷先生文忠公矣公一日
迨暇登方史君所作六一之堂則又仰而喟曰古
者必祭有道徳者為樂之祖此禮經明訓也今居
六一之故國撫喬木之蒼然誦秋聲鳴蟬之賦覽
唐書五代史之藁莪如之冠晬如之容忽乎瞻之
在前也伊欲折白鷺之芰荷酌青原之石泉社而
稷之乃無一精舍以安屏攝以為邦人考徳問業
之地不曰室邇而人逺乎面堂之南得一虗亭増
築一室猶先生之像而祠焉明年四月将屬士民
落之移書万里曰紀祠之碣招神之些不在子其
将焉在乃為之作迎享送神之辞曰
繄斯文之鼻祖兮肇集成乎素王二太極而三兩
儀兮曽謂逺賢於虞唐一刪一定而一繫兮紉天
紀而綴人綱膊盾止於麟筆兮遏万祀臣子以無
將恫岱頹而設崇兮邪詖燄烈而波狂蹇道統之
三絶兮疇再延孔氏之光隄無君無文之方割兮
崒一孟之為坊撲虗無齊戒欝攸兮前一韓而後
一欧陽㣲一聖三賢之澤兮人倫何怙而不亡惟
泰元尊之丕仁兮賚先生乎　仁皇上以杗夫法
宫兮下以玉乎此邦羗此邦之子衿兮疇莫扈先
生之芬香耿先生之精爽兮千秋萬歲此邦乎不
忘矧崇永之馬鬛兮宿草風悲而雨荒庸展省之
不懐兮獨乆於潁乎相羊雲起青原之峩兮月湧
白鷺之茫筍有正版之葅兮相有羅浮之霜麴西
江以為酒兮手北斗以為觴帥諸生北嚮以迎拜
兮夀先生乎新堂乗囬風而載雲旗兮忽焉來皈
乎故鄉
　　　嘉定元年春三月男　長孺　編定
　　　端平元年夏五月門人羅　茂良　校止
誠齋集巻第一百二十一終
誠齋集巻第一百二十二
　　　　　　　　廬陵楊　万里　廷秀
　墓表
　　　右司王僑卿墓表
南粤負山控海甿獠相錯為一都㑹凢奉詔條為
部刺史匪得其人則帥守頡頑殆若羈縻自淳熙
戊戌以迄辛丑凢四年間有以小司冦帥番禺者
既憸且忮礪歯思噬倚門人為諫大夫怙執旁行
聲氣出部刺史上小迕厥指輙以飛語聞於是護
漕布憲常平諸使者如葛世顯如黄溥如李綸如
趙公瀚咸被嘖言継継坐黜齰舌而斃弗敢校也
帥既連得意同時使者慹者靡傅者嗾獨括蒼王
公司平凖監祥刑領餽饟凢三易使者節弗詭弗
茹屢嬰其鋩憸忮者怒欲為蠆尾未幾改鎮他郡
以死而公故無恙嗟乎公仁人也而彼收方獗獨
毅不折是不亦勇乎截然居間有璞弗刓是不亦
智乎是可書也公諱䀭字廣元姓王氏初諱東里
字僑卿少貧篤學為文有氣力登戊辰進士第歴
汀州蓮城尉徽州休寕縣丞臨安府教授主管尚
書禮兵部架閣文字秘書省正字校書郎著作佐
郎知太平州改知道州尚書考㓛員外郎右司員
外郎廣東提舉茶塩提黠刑獄轉運副使主管建
寕府武夷山冲佑觀官止朝奉大夫年止六十公
初在著作之廷嘗與同寮劉夙相率論龍大淵曽
覿招權害政章未上而去人咸惜之其在廣東疚
心煑海阜通商賈曾未滿歳得緡錢九十万有竒
條上便冝請嵗助廣西之費稍朘鹺計之羡盡給
牢盆之直又言二廣塩筴冝權贏縮彼此相𥙷無
分東西酌紹興之制通議増損凢鬻鹺之數合兩
路而均之東鬻其四西鬻其六然後官無抑配民
力自𥙿時　朝廷欲糴米斛五万漕中都公不奉
詔事竟寢公又言右姓牟利秋時賤糴春時貴糶
甿是用寠請令常平貴糴以救其賤賤糶以救其
貴布憲之始郴冦陳峒李瓊繇舂陵犯陽山雖王
卒三捷而㓂㔟未衰公親帥師自韶至連擣其巢
容㓂李接繹騷西卑公又躬行壁畢邀其走集馳
驅原隰挈挈期年三㓂悉平居職三載循行所部
凢為州十有四為縣三十有九罙入黄茅無不至
焉或有三四至者汀㓂沈師猘于循梅潮惠之間
兵車有興公發軵漕下揆䇿矢謨竣事無曠丐皈
章七上不得請御史有以風聞言公者㘴以祝釐
之官罷皈至信得疾因家焉卒於癸夘四月庚申
葬於是嵗九月辛未曾祖慶遜祖汴皆不仕父綝
贈朝請郎娶余氏封宜人子男二人郯將仕郎剡
迪㓛郎新鎮江府丹陽縣主簿女一人適從政郎
新信州録事参軍葉宗魯既嫁而卒孫男二人搢
女三人俱㓜公天性静黙似不能言外寛中嚴直
諒自信其與人交淑慝険易無所置疑周急逺施
有犯靡校其為使者或責公不按吏公曰薄其奉
責其廉可乎然遇事直前無慕顧意嘗歎曰天下
事不患不能為患不肯為不肯為者用其肯為者
於私用其不肯為者於公聞者韙之公既没薦紳
先生以文來誄者或曰並受真偽兼容賢愚或曰
周為顔氏漢則孺子其為一時推表如此予乗傳
領表與公實為同寮又継公提㸃刑獄情義甚宻
予䘮母而皈公亦使事言還過予敝廬留一昔而
别甲辰冬十二月予奉　詔為尚書郎寄徑上
饒欲謁公而公死矣升其堂哭之哀見公二子二
子拜且泣曰知先君之深愛先君之厚信先君之
篤者宜莫如子盍有以表諸幽予曰諾後三年八
月公之子剡試吏部得官将皈來見予予有感焉
乃彚公平生大概以授剡俾碣諸墓隧云淳熙十
四年八月十八日朝請郎守尚書左司郎中兼
太子侍讀楊万里述并書
　　　澹然居士趙公平仲墓表
魏悼王之六世有賢孫焉澹然居士趙平仲其人
也何賢乎平仲也貴而賤冨而貧才而愚徳而虗
也曷為貴而賤冨而貧也問誰髙曾則廣陵郡王
與安化軍節度使也問誰祖父則金紫光禄公也
重王累侯拖紫鳴玉而平仲生其家不曰冨且貴
乎然平仲不幸㓜䘮其所天又重不幸而火其廬
而平仲短褐脱粟飲水捽茹以終其身不曰貴而
賤冨而貧乎然則平仲名在屬籍而不在官簿乎
曰平仲承節郎也然則曷為不仕無乃匱於所挾
鈍於所售乎曰平仲仁孝正㢘人也平仲年未冠
父疾亟平仲夜犯濤江跣走數百里迎醫之良者
而拜之如父兄及父䘮上無諸父下無同産兄弟
以隻影童子而塴大事母寡已孤母耄已穉乃饘
已以飯母寒已以燠母劬已以妥母母子同命者
四十年如一日是時平仲未命也母沒乃得官則
泣曰君命其敢不拜無母有禄其忍獨食不曰孝
乎嗜讀書喜賦詩而不肯一試於有司有官而終
不就一列不曰㢘乎外至黄老星家醫卜百工之
技靡不觧而不惑於巫史浮屠不曰正乎其居豫
章之進賢急人之急憂藥人之疾或託之以死或
寄之以孤者累累也不曰仁乎仁孝正廉是四者有
一焉所挾既充矣而况四乎何匱之有然則曷為
鈍無售也曰非鈍也匿也非無售也不求售也曰
才而愚徳而虗然則歴聘轍環非歟曰歴聘轍環
何可當也聖事也平仲賢人也其鄭子真李仲元
之徒歟雖然子真仲元岩下之窶人也平仲貴介
公子也其於貧賤孰習孰不習也然有不習焉而
樂者有習焉而樂者二者孰難孰易也使三人者
易地而處當有可小觀者平仲諱公衡澹然居士
其自號也卒于慶元二年四月丁夘年五十有九
夫人周氏處士丕逺之女李公擇之外孫也前卒
年三十有九與平仲安貧正家有鴻妻侃母風四
子産演從政郎常徳府司法参軍彦璋文林郎福
建路轉運司主管帳司彦法修職郎吉州司户参
軍同登淳熙丁未進士第彦沃業進士皆傳業有
聞而彦法與予遊最故予嘗舉其文行之羙以自
代云一女適傅儔孫男四人皆㓜考諱緒之監潭
州南岳廟母夫人張氏所生母金氏越三月諸孤
葬平仲於縣南三牛鳴其日某甲子其郷皈仁其
原麻山迁周夫人祔焉其世次氏名職官之詳大
丞相益國周公既銘之且亟稱其信厚温㳟如晋
宋間人物廬陵楊万里復表其墓曰
蔚麻原之松桂兮皆是翁之手植沔皈仁之泉流
兮有是翁之釣石翁不見兮空山蒼而水碧孰知
翁之不死兮山水長與之遨嬉朝隮霮夫霽暉兮
翁載之以為旂宵唳警夫素溥兮翁䇿之以為騑
攀天闕以入月兮不騎箕尾而騎少㣲子孫來拜
翁而安仰兮盍諏雲而咨鶴雲垂垂而鶴僛僛兮
翁其來皈而小泊酌桂酒而薦蕙肴兮必見翁欣
然一醉其如昨
　　　中奉大夫通判洪州楊公墓表
宋受天命一四海聖聖相承澤深仁髙一百六十
餘年間重人累寕罔一玷缺自宰臣蔡京究姦極
妖竊弄國秉遂成靖康之禍言之可為痛哭已方
京盛時蔽虧天日闔開雷霆生殺寒炎在其瓜掌
京乆居杭有尼出其門倚其㔟奪民地民訴之仁
和縣縣宰廬陵楊公直之尼訴于京京諷守胡諭
公以地卑尼當讎以美官公執不可他日有從臣
薦公京以前憾擯不用公自是留落老州縣君子
是以為公惜也使是時公遇主得為諫官御史則
斬安昌破銅山為國除此賊不難也君子是以為
國惜也公諱存字正叟一字存之其先出晋武公
子伯僑伯僑四世孫叔向族号羊舌氏食采於楊
生食我以邑為氏其後居華隂在戰國者曰章章
生𣢾為秦卿後四世曰喜仕漢祖封赤泉侯十一
世曰震至唐曰綰曰嗣復曰汝士曰虞卿虞卿之
孫承休天祐元年以刑部外郎使吳越楊行宻乱
不得皈遂家江南六世曰輅仕南唐徙家廬陵子
鋌終海昏令公之六世祖也曽祖諱戬祖諱倫考
諱郊皆潜徳不仕考以公累贈太中大夫妣黄氏
贈碩人太中公樂易有容里稱善人家貧擇師訓
子篤意無倦公㓜日誦數千言未十嵗能属文既
冠第元豊八年進士授郴縣尉丁父憂服除授袁
州司理参軍又丁母憂服除授廣州南海縣尉改
循州長樂縣令長樂二廣究處也士不知學公首
延士子脩學校與諸生行鄉飲酒禮民風一變聲
最諸邑薦者交章改宣徳郎知河中府猗氏縣改
杭州仁和縣錢塘吳越勝地公治整以暇與文士
登臨賦詩為一時絶唱号詩將軍秩滿坐忤時宰
意授知襲慶府奉符縣奉符岱岳祠廷在焉仕者
相傳以為膏腴之邑令與祠官同掌其利故前令
多墨公為置䇿書凢四方之民捐金錢以奉香火
者皆書之属之祠官隷之府廷已無與焉有戚里
任氏子為祠官轉移祭器公白諸部刺史以聞有
詔漕使韓公鞠之任置對究反誣公既具獄公無
秋毫而任抵罪韓歎曰公之清雖畏人知神知之
矣通判建昌軍地與閩境盗所出入有悪少屬徒
數百殺人火廬廵尉憚之公諭招不從設方略盡
禽之既而戚曰愚民觸法情可矝白州戮渠魁貸
其餘民感悔盗遂息在㓛令公當最公推之佗吏
通判洪州帥孫公竢素寛厚自公在建昌孫已知
公既至府事一委之公公亦濟以明惠治而不擾
公見時事日異有拂衣告老志靖康元年七月
欽宗皇帝登極恩加朝議大夫八月竟上章致其
仕皈于吉之吉水縣湴塘里之故居
髙宗皇帝登極恩加中奉大夫賜金紫退居後口
不道　朝廷事手不染州縣牘友溪山藝松竹葛
巾藜杖寄傲其間軒曰報春堂曰餘慶皆有詩以
紀之丙午冬大雪木稼嬰疾踰年而終建炎戊申
正月九日也得年七十有一葬以明年十一月壬
申郷曰中鵠原曰王阮娶黄氏曽氏劉氏皆累封
贈令人五子王休博洽有辞藻兩預郷賦修職郎
撫州崇仁縣尉王庭迪㓛郎興國軍司法参軍王
烈迪㓛郎全州録事参軍兼司户王猷迪㓛郎肇
慶府司法参軍皆以公䕃𥙷王訓不仕孫九人光
祖振祖茂祖煥承祖炳賡庶得清諸孫皆業進士
而得清棄家爲道士云曽孫十人扶謩清節掀清
成清簡清徳清臣掖清卿皆世其業公宇量恢踈
名臣冲淡家素空乏不問生業事兄布如父禄賜
必分訓其子如己子𣏌未冠䇿第公以詩賀其兄
云月中丹桂輸先手鏡裡朱顔正後生至今詩家
者流傳誦爲佳句公之葬奉議郎知處州䖍南縣
劉師且銘之矣後七十有三年慶元庚申曽姪孫
万里覽其銘慨公之忠悼公之詘復表其墓曰
宣政之辰有孽其臣載弄之鈞士伏以蜚于其顰
嘻于霄于泥毅毅楊公載凜其風載劘其鋒怒霆
奮挻排山塞淵疇不慄旃予進可蹉予傳可磨其
如予何
　　　新喻知縣劉公墓表
紹興二十有九年冬十月十有九日万里迎侍老
親來吏零陵過湘江遇公於野店驩甚而彼此骨
肉已前行日荒荒欲落㔟不容乆相語某拜公上
馬馳去公亦行一再囬顧有惘惘之色公平生剛
簡未嘗對某如此也私竊獨怪之未幾則聞公病
遂不起前日之囬顧殆永訣之意也歟嗚呼痛哉
蓋明年之八月一日也得年六十有一公諱廷直
劉氏字諤卿一字飬浩世為吉州安福人曽祖諱
璣祖諱知復考諱仕先皆不仕紹興初年復元祐
詩賦科時士以王氏訓故􁆐爛口耳聖經賢史古
今治乱正邪之大端漫不省為何物公與兄禹錫
以文章煒然同升里選而公在第二州閣稱二劉
焉已而禹鍚登科公聞罷又十一年禹錫死公以
經賦兩科再詣太常登十五年進士第調鄂州户
掾鄂居上流留屯神衞兵以大万計一夕軍中積
芻火大將田師中怒甚大搜後一夕得三偷児有
火具械致之州太守張搏承意委公鞠之欲必得
三人者火芻狀公精意問囚蓋其情將以竊蔵於
民家實未嘗至軍壘也即抱具獄白釋之三太守
怒以語侵公公曰以火具而殺三人有以異於以
釀具而抵酒禁者乎太守一笑破械遣囚遂與公
為知己薦之朝迁左從政郎丞鼎州武陵縣數决
疑訟嵗旱州命公禱而雨甘露降于丞廰事之後
圃桃者五李海棠者一邑民咨異部使者某公雅
不屑其人某剡章薦公公以好言謝郤之就攝郡
愽士逾年用禮部侍郎辛公次膺及諸公薦改秩
左宣教郎知臨江軍新喻縣而疾作致仕得左奉
議郎命下於身後云公初娶伍氏継室向氏三子
宏中處中得中二女始公未仕恤恤然有及物意
安福西寅陂嵗溉田万三千畮擅於豪右貧民病
之公爲作均水約上之官事下至今利焉嗟乎士
大夫儋爵賦禄任民之安危福禍而漠然塞耳関
口視若風馬牛不相及甚者作俑厲民以爲吾民
數百年不可療之疽根以進其身無怍色而公未
有職於民之時而拏民憂以自詭如此使得大其
施所及豈少哉公即世之二年門下士楊万里聞
其葬乃哭而表其墓曰
郷里遺老為予言劉正臣極長者其隂徳枉人博
矣其後増増未有已也今觀其二子相踵䇿第而
亦相踵以死以不得逺其翔不及流其根則福善
之報然不然未可知也然君子之望其子也無忝
於其訓以無媿於其天而已負其先以尤其天豈
其志也哉是則報之大者是則二劉已矣
　　　羅元亨墓表
元亨諱上行羅氏世為廬陵人年二十有八擢進
士弟負其有慨然欲竭才力為國立功業卒至於
憊以病病以死死以不夀夀止於六十有一官止
於左奉議郎知饒州安仁縣嗟乎若元亨之志元
亨之才元亨之㢘勤而止於斯天邪人乎天也亦
人也始元亨丞武岡軍武岡縣時大冦楊公窟穴
洞庭狠然有窺湖南意朝廷命大將岳飛討焉元
亨以飛檄督饟於諸郡至全州通判范寅秩挾家
閥心䡖士大夫元亨屢撼不動一日徃哀懇之范
盛氣大罵曰公少年不曉事錢糧不可得也抗言
責之曰㓂在心腹王師逺來不宿飽公忍㘴視邪
臣子之義當如是耶范怒且愧其㘴人即發帑廩
以應然用是銜元亨元亨不顧也已而元亨宰静
江府茘浦及永州東安縣凢兩遇范為部中監司
數窘元亨卒不得絲粟罪然元亨自是困躓晚乃
教授徳安府府學用諸公薦改秩左宣教郎而元
亨老矣至安仁數月境内大治部使者太守上其
狀於朝丐頒其條教為州縣式廟堂欲用之而元
亨病革死焉蓋紹興三十有一年九月某日也其
在茘浦民世為胥於帥漕憲司怙其㔟意氣横出
視令亡如也令徃徃反折節隆禮以就焉介其譽
於上官否則與為市以故多犯法不輸租令惕不
敢呵問稍忤焉則飛語釣謗逺者莫攷近者逐二
十餘令矣元亨至則條其姓名與其所以然者白
於三司請再犯者得逮治胥徒側目治甲廣右其
在東安范運判修怨移以丞祁陽受牒鞠獄衡州
先是衡有浮屠弱一孤児而奪之田浮屠者徑山
宗杲之徒也宗杲以才弁得幸於公卿要人孤児
每訟田於有司有司皆覲望宗杲之㔟橈法以田
卑浮屠屢矣元亨未至衡州十里所宗杲遺書於
元亨啖以惟所欲或當塗薦章或金帛皆立致必
以田畀其徒元亨謝曰諾入城則發其姧其訟一
問而决舉田以皈孤児諸公大驚及秩滿皈家万
里私怪其蕉萃以問其子全略全略慼然曰吾翁
平生之心力盡於為邑矣竟日㘴聴民政飢甚則
入屏風後卒卒索食食未徹聞一民楫於庭則又
屣履而出迨夜過丙事已民謝去倦卧於屏風後
率以為常未幾則聞大病於徳安再病於安仁卒
死於勤且所至遭其仇以不得施其才是可哀也
已曽祖諱軿祖諱仇皆不仕父諱紼以經術為州
里儒先粹然古君子人也以元亨贈右承事郎母
李氏贈太孺人妻孺人周氏先卒子四人全略全
徳全材皆以文世其家全㓛未冠二女已嫁其詳
見於行狀誌銘矣明年某月某日妺婿楊万里復
表其墓曰
嗟乎元亨以王師不飽為已憂而不慄上官之含
怒賢矣范公以一時之怒不容天下之士而阨之
至死寃矣雖然元亨之賢蓋自其天在阨而安亦
豈其寃吾特為國愛元亨之才而為當世之君子
惜其使斯人而然也嗟乎櫻已者醜䛕已者妍同
已者扶異已者顛今之君子此病未痊若元亨之
犯一郡丞其禍已如此况復有大於此者邪然則
乏才於緩急之除而天下之所以難治不足怪也
已不足怪也已
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集巻第一百二十二終
誠齋集卷第一百二十三
　　　　　　　　廬陵楊　万里　廷秀
　墓誌銘
　　　丞相太保魏國正献陳公墓誌銘
皇天祐　宋俾萬億年作民主自　祖宗曁于中
興必卑以傑魁攵武之佐負大公至正之望為一
世善類之宗故其人未用而天下望之旣用而天
下恱之旣去而天下惜之其進其退君子小人視
之為巳用舎四海生霊視之為巳戚休中國四夷
視之為國䡖重在　仁宗時則有若杜韓冨范在
哲宗時則有若司馬文正在
髙宗及我　聖上時則有若廣漢張公莆田陳公
磊磊堂堂後先相望偉如也初紹興庚辰辛巳間
虜情猘甚國㔟臬兀天下之望在張公而廷臣莫
敢以聞首請用張公以大慰民望卒安宗社者陳
公也是時萬姓三軍稱張公爲都督而陳公爲小
都督其繋人望如此至如乞斬大璫張去爲尼外
戚錢端禮之相逐倖臣龍大淵曽覿議復奏審之
法及極言近習弄權債帥納賄等弊皆根柢天下
治乱天下稱誦其卓詭絶特之舉者皆陳公云詩
曰人之云亡邦國殄瘁廼淳熈十有三年秋七月
二十有二日民之無禄少師觀攵殿大學士魏國
陳公以薨聞　天子震悼對輔臣驚歎乆之為輟
視朝又再輟視朝贈太保謚曰正献令官治葬以
十五年七月二月葬于莆田縣保豊里蘢汲山朝
奉郎直寳文閣主管西京嵩山崇福宫朱公熹狀
其行其子守以請銘于太史氏而廬陵楊万里實
執筆待罪厥官銘其可辞公諱俊卿字應求其先
頴川人永嘉之乱太尉廣陵郡公準之孫西中郎
將逵南迁泉江歴唐五季而太尉十九世孫真二
十二世孫嶠沆始居莆田自沂公以降以好施聞
公生而莊敬不妄笑言七八歳知學冀公薨執䘮
如成人少長益自厲紹興八年舉於禮部知舉朱
公震張公致逺得其試攵曰公輔噐也寘首選有
不可者屈居第二授左攵林郎泉州觀察推官秩
滿攺宣義郎故事當入館學時相秦檜察公不附
巳以為南外睦宗教授終更造朝道中一日忽心
悸亟馳皈冀國夫人已即世乃以是日屬疾云服
除貟外置通判南剣州檜死乃以秘書省校書郎
召非公事未嘗詣執政　今天子為普安郡王
髙宗命宰相擇可輔導者爭欲植所善
髙宗不可命擇館職靜厚者乃以公對除著作佐
郎兼　普安郡王府教授㝷迁著作郎在邸二年
講說常傳經以規歴司勲禮部外郎樞宻院檢詳
諸房攵字監察御史殿中侍御史韓仲通以獄無
辜媚秦檜檜黨盡逐仲通獨全劉寳緫戎掊克併
按抵罪宰相湯思退秉政國言籍籍㑹冬無雲而
雷公言思退文藝有餘噐識不足無以堪重任詔
罷思退金虜自燕徙汴謀入㓂中外震恐而楊存
中外乆握兵柄尤以掊克交結得幸士皆怨咨三
十一年春正月望大雷雹巳而雨雪公引春秋書
雷雪相距八日其變有漸今一日並見此夷狄陵
中國臣下竊威權之象遂彈存中
天子為罷存中而奪之兵時虜釁已形公言冝蚤
擇大帥盡護諸軍而在廷莫有堪其選者旧臣唯
張忠献在困於讒謫居湖湘中外翕然歸之
上心益疑公上䟽曰竊惟今日事㔟危迫軍民士
夫皆曰張浚忠義文武且習軍事可當閫寄臣素
不識浚亦聞其人意廣才踈雖有勤王之節安蜀
之㓛然其敗事亦不少特其許國之忠白首不踰
廷臣未有過之者竊聞譛者言其隂有異志若付
以權恐漸難制夫浚之所以得人心伏士論者為
其有忠義之素心也若其有此人將去之誰復與
之臣願　陛下察其䜛誣略加辨白且與除一近
郡以繋人心　上大悟官張去為隂沮戰議且請
避狄公請斬之　上愕然曰卿仁者之勇明日除
權兵部侍郎後數月竟用張公守建康邊報益急
王師始北渡江㨿要害然戰議猶未決公言今守
禦略備士氣亦振北虜若來持以重兵擣以間道
上䇿也嚴備禦開屯田中䇿也受其丼言㰸兵増
幣無䇿矣虜兵㝷渡淮公受詔經理浙西我是以
有膠西之捷公勸上進幸建康　上然其計未發
而虜自乱殺亮新酋遣使求成朝廷議所荅或曰
歸疆者實利正名者虗名多附其說公亟言曰今
日正名之日也　今天子受禪公入對陳戒懇切
且言今日之事必也清心寡欲屏逺便佞用志專
見理明則邪正分㓛業就七月迁中書舎人㝷以
其職充江淮東路宣撫判官兼權建康府康府事
時　上初即位慨然有雪讎耻之志方屬張忠献
公以閫外事顧在廷無可使佐之者以公忠義奮
發沉靜有謀故有是命公與張公恊謀効力大飾
邊備十一月召給札條時弊公陳十事曰定規模
振紀網勵風俗明賞罰重名噐遵　祖宗之法杜
邪枉之門裁任子之恩限攺秩之數蠲無名之賦
其杜邪枉之說曰比來左右近習名聞於外士夫
以身附炎將帥以賂昜官隆興攺元都督府建除
禮部侍郎参賛軍事張公初謀大舉北征公以為
不若飬威觀釁俟万全而動從之㑹虜盛兵聚糧
邊邑諸將謂秋髙必來不若先之張公以為然乃
表出師是時六月師興出虜不意幕府次盰眙大
將李顯忠邵宏淵連下虹霊壁二縣禽其大將大
周仁蕭琦縛至麾下將乗勝長驅公曰盛暑興師
深入敵國皆兵家所忌冝亟還張公亟檄顯忠班
師而顯忠等巳進破宿州虜亦大發河南之兵以
來顯忠身鏖戰城下自朝及􁀈殺傷過當虜氣􁋛
焉中興以來王師之捷鮮有此舉㑹夜雨不相知
而驚虜潰而北我師潰而南而流言以為我師大
失利虜且乗勝而至主和議者又侈其說以揺衆
公從張公駐兵不動潰兵聞之稍稍來皈討其實
所亡失財數千人張公檄公亟入奏公見上具道
其事且曰勝負兵家之常願勿以小􁢬沮大計
上曰朕任魏公不攺張公抗章待罪公亦請從㘴
上不得巳詔皆貶秩二等湯思退復相公以嘗論
思退請罷不許諌官尹穡隂附思退議罷張公都
督復以宣撫使治揚州公上䟽曰今使浚去都督
甚重之權居揚州必使之地凢所奏請䑓諌沮之
如此則人情觧体浚方為賊餌之不暇且浚近畫
兩淮備禦之計惟保険清野可挫賊鋒
陛下旣許之矣今議者之言乃如此雖浚盡室以
徃有死無避然浚負天下重望一有蹉跌人情震
駭臣恐江上之事將有不可測者議者伹知悪浚
而欲殺之乃不復為宗社計願詔中外相與恊濟
使浚得以畢力自効上感悟即召張公復開督府
卒召相之然不數月竟為思退穡等所擠遣出視
師遂不復返而公亦累章請罷明年五月乃除寳
攵閣待制知泉州公固請祠除提舉江州太平興
國宫及思退貶死　上乃思公言太學生數百
人伏闕下拜䟽請起公　上勞之再三公引歐陽
脩司馬光之言極論朋黨之弊以為紹聖崇觀以
來此說肆行實基靖康之乱近歳宰相罷黜則其
所用之人不問賢否一切屏棄此鈎黨之漸非國
家之福除吏部侍郎㝷兼侍讀同修國史嘗言本
朝之治惟　仁宗為最盛願
陛下治心修身立政用人專以　仁宗為法此今
日之要也大臣受任不專用事不乆不能以一身
當衆怨此今日之敝也人才國家之命脉氣節又
人才之命脉　祖宗盛時作成涵飬名公巨人爭
以氣節髙自蔡京秦檜用事摧䘮略盡今日之戒
也於是　上有意大用公矣㑹錢端禮起戚里秉
政駸駸入相館閣之士相與上䟽斥之皆為端禮
所逐工部侍郎王弗隂附之公抗䟽言
本朝無以戚屬為宰相者及進讀寳訓適及外戚
事公又極言　本朝家法外戚不預政最有深意
上首肯乆之端禮由是深忌公公力求去除寳文
閣直學士知漳州攺建康府公旣去而端禮亦卒
不相三年召為吏部尚書時　上猶未能屏鞠戲
又將畋白石公上䟽力諌至引漢戚霊唐敬穆及
司馬相如之言以為戒後數日入對上迎謂公曰
前日之奏備見忠讜朕决意用卿矣十二月詔館
虜使遂拜同知樞宻院事兼参知政事首薦名士
陳良翰林栗劉朔時龍大淵曾覿以旧恩怙寵士
夫頗出其門言者徃徃獲罪及公舘客大淵為介
公見外不交一言大淵造門不荅偶中書舎人洪
邁來見語公曰人言某當除某官公曰何自得之
邁以淵覿告公具以邁語質於上前曰臣不知平
日除目兩人實與聞乎抑宻伺聖意而竊弄國權
也　上曰朕何嘗謀及此軰即黜二人知樞宻院
事虞允攵入謝　徳夀宫髙宗語之曰卿與陳俊
卿同在樞府俊卿極方正公以两淮荆襄藩籬未
固言於　上曰備邊經乆之計不過屯田積粟増
陴濬隍訓卒練兵而巳然今日任人太拘而邊郡
尤病謂冝　廣求人才勿間文武使陳所見與定規
模悉如　太祖皇帝所以遇李漢超馬仁瑀軰者
分之以兵使自為守饒之以財使自為用虜使来
庭公以故事押宴使者致私覿其牘不名公却之
使者乃書名虜移書邊吏求皈亡命
上顧輔臣議所荅公曰俘虜皈叛亡否此載書也
鎮江軍帥戚方掊克軍士嗟怨言者及之公奏外
議内臣中有主方者　上曰朕亦聞之方罪固不
可貸亦當併治譽阿者以警其餘即詔罪方而以
内侍陳瑶李宗囬付大理究其賄狀虜使來賀㑹
慶節上夀適郊禮散齋不用樂公請令儐者以禮
諭之　上親郊霖以震宰相葉顒魏𣏌䇿免公亦
請罪越數日除参知政事言於　上曰執政當為
陛下進賢退不肖使百官各任其職至於細務宜
皈有司庻㡬中書之務稍清而臣等得以悉力於
其急務從臣梁克家莫濟求外𥙷公言二人皆賢
其去可惜蓋有惎間者於是劾洪邁姦険詭佞不
冝在人主左右黜之七月宰相蔣芾以憂去公獨
當國㝷兼知樞宻院事請中出恩澤者許得寢之
上曰卿能爾朕何憂毎勸上親忠直納諌爭抑僥
僥肅紀綱請軍政寛民力用人随才無求其備異
時將帥不見執政莫别能否公日召三數人與語
察其材智所堪而識之首减閩塩能江西糴及廣
西折配米塩蠲諸道積逋以大萬萬計上於公言
聴諌從於是政頗皈中書矣龍大淵死
上念曽覿欲召之公曰自　陛下出此两人中外
詠歌　聖徳今復召願罷臣遂止殿帥王琪奉
詔行視淮城還薦和州教授劉甄夫　上命召之
公與同列請其所自　上曰王琪稱其才公日琪
薦將佐職也何與教官　上日可召問之公退責
琪皇恐不知所對㑹楊州奏琪傳詔増城今既竣
事公請於上　上曰無之公曰此矯制也退至殿
廬召琪詰之琪叩頭汗下公亟奏曰詔邊臣増城
此大利害大紀網大号令也而琪得詐為之令甲
曰詐為制者殺於是　詔削琪秩罷之先是宻命
下諸軍　朝廷多不與聞公與同列請自今百司
受　詔處事並聞朝廷而奏審焉至是復以為言
從之㝷攸前命　上諭執政曰禁中欲取一飲食
亦奏審乎公言祖宗成憲著在令甲且如令三衙
發兵則宻院不知毎事奏審乃欲取决於
陛下也今命下復收中外惶惑且將併旧法而廢
之矣意者非　陛下意也將無小人因此隂以㣲
言上激雷霆之怒乎翼日面奏　上曰朕豈以小
人之言疑卿等耶同知樞宻院事劉珙進對語切
忤㫖詔除珙端明殿學士在外宫觀公力爭之曰
當與大藩　上乃以珙帥江西乾道四年十月制
授尚書右僕射同中書門下平章事兼樞宻使公
為相以用人為巳任所除吏皆一時選尢抑奔競
奬廉退或才可用而伐閱尚淺即宻薦於
上退未嘗以語人有忽𬒳召對除用而不知所自
者如名儒朱熹公三薦之熹不知也毎接朝士及
牧守來自逺方者必問以時政得失人才賢否見
給舎必勉之曰　朝廷政令公等意有未安勿憚
舉職又以两淮備禦未設民無固志請於揚和二
州各屯三萬人仍書民數率三男子者家一人為
民兵要使大兵分屯要害以搤腹背民兵各守其
城以相掎角時虞允攵宣撫四川公薦其才堪宰
相　上即召允文為樞宻使至是拜公左相允文
右相乾道五年八月也允文建議遣使北虜以陵
寢為請公面陳未可復手䟽以為恐慕虚名而受
實害事得小緩曾覿秩滿公預請以為浙東總管
上曰覿意似不欲公曰屬者　陛下去覿甚盛或
謂覿必復來今果然願捐私恩伸公議又
詔進覿官公曰無名㑹遣使賀北虜正乃請以覿
為介還以故事迁其官樞宻承㫖張說欲為親戚
求官憚公不敢言㑹公予告請於他相得之公卒
不與吏部尚書汪應辰舉李垕應制有㫖召試權
中書舍人林機言垕獨試非故事公奏元祐中謝
悰亦獨試乃機與諌官施元之意汪應辰不為垕
也公因極論其姦遂罷二人明年允文復申前議
上以手札謀於公公上䟽力爭之継力請去以觀
文殿大學士知福州兼福建路安撫使辞行猶勸
上以泛使未冝䡖遣竟遣之不獲其要領云曽覿
亦召還遂建節旄歴使相以躋保傳士大夫莫敢
言者公至福州政寛而嚴於治盗明年定海水賊
倪郎侵軼閩廣海道騷然公召綂領官鄭慶授以
方略慶頗逗留以風為觧公植旗於庭視其所郷
慶懼晝夜究追遂悉禽之上嘉其㓛特迁銀青光
禄大夫閩塩故事官自鬻之轉運判官陳峴議攺
為鈔公移書執政以為法行三十年州縣稍無横
㰸百姓亦各安業此不為不利矣今欲攺之不可
竟攺之巳而果不行又明年力請投閑遂以提舉
臨安府洞霄宫皈里第淳熈二年再命知福州民
習其政不勞而治㑹有　詔盡發本道戈舩及選
卒公奏留其半州大旱且火且星隕且地震公悉
以聞　上賜笏帶藥物三年　太上皇帝聖夀七
十慶賜宇内公以紹興從官特轉金紫光禄大夫
四年累章告老上遲囬累日乃除特進提舉洞霄
宫五年五月起判隆興府攺建康府江南東路安
撫使兼　行宫留守且詔入奏旣至都人聚觀咨
嗟喜公之將復用也見于垂拱殿上為攺容加敬
命坐賜茶宣問欵至公因從容言曰擇將當由公
選臣聞諸將多以賭得之軍政大壊矣
上曰前日鄭鑑亦云鑑公壻故及之公曰鑑以小
臣論事　陛下和顔聼納中外仰服然諸將交結
用不以材而以貨則下不服　上曰然又曰陛下
用人當辨邪正當由　朝廷聞曽覿王抃招權納
賄薦進人才而皆以中出行之口語籍籍恩皈此
軰謗萃　陛下　上曰小者或勉徇之大者此軰
何敢預公此軰未必敢明薦也或伺知
聖意而傳於外耳禁中一事外間必聞皆此曹也
願嚴戒勑　上遣中使賜金噐犀帶茗香明日辞
行因奏曰臣去國九年重入脩門見都下榖賤人
安惟是士大夫風俗大變耳　上曰何也公曰曩
者士夫私趍覿抃者十一二尚畏人知今則公趍
之者十七八不畏人知矣人才進退由於私門大
非　朝廷羙事　上曰抃不敢覿時有請朕多抑
之継今不復從矣公曰　陛下之言雖如此其如
外間讙傳某由某薦某出某門此曹聲生㔟長䑓
諌侍從多出其門　朝廷亦唯命是聴孰敢為
陛下言者如將帥賄交又特甚者不惟士夫言之
吏卒亦能言之獨　陛下以為無有耳
陛下信任此曹壊　朝廷之紀網廢有司之法令
敗天下之風俗累　陛下之聖徳臣實痛之願
陛下勿忘臣此四言者　上曰卿到建康見兵將
如此者以聞公去建康十五年父老喜公之來所
至相聚以百數焚香迎拜公為政平昜寛簡悉罷
無名之賦府有軍屯異時多為民害公為出令犯
者以軍法論諸軍肅然　行宫管鑰宫者主之留
守待之如部使者時節按行殿中則官者置酒西
嚮㘴而留守為客甚或邀飲其家公悉罷之建康
距淮南一水間毎邊頭利害知無不言北境有盗
百餘焚掠淮隂公請嚴禁吾民越疆盗馬者増瀕
淮縣兵之戍者不受自北來皈者先是
上念諸軍有孥衆而廩不瞻者出緡錢卑三緫領
司各十万俾市昜歳取子錢之五以優給焉有司
旁縁盡籠商賈之利隂奪関市之征公請罷之而
歳捐劵三十萬於一司給孥衆者半犒大蒐者半
時　上前下攵書于外多不用符璽謂之白劄子
率用暬御特送而廷勞同王人至是樞宻承㫖王
抃遣所親以白劄來吏白近比公不春詔因
上䟽曰号令出於人主行於　朝廷布於中外古
今所同也間有軍國㡬事或禁中細札亦必用璽
書行之此所以示信而防偽也今乃直以白劄諭
指隃度事冝於數百里外異時緩急或錢榖所出
或師旅有興或邊防是經繋乎國家大利害者能
保其無偽乎　上手札愧謝公㝷上章復告老荅
詔不允除公少保益封公固辞　上手札尉諭再
三乃受時江東旱甚　上詔公預講荒政公請貸
米斛三十万榖三十万分州縣振糶而又継以發
常平之粟除田租之逋羅淮東之糴蠲米商之征
從之惟所貸榖米才得十七分之一云云設施有
政米舟四集民無流徙八年正月復告老累詔不
允而公請益堅二月除醴泉觀使進封申國公九
年正月公年七十元日即謝醴泉之廩復申前請
凢五表　上又手荅却其章是歳親郊召公侍祠
公固辞又三表及手䟽告老　上不得巳
詔以少傅致其仕進封福國公有司以法當給全
俸公按冨文忠公故事獨受少傳之禄餘悉
上還十一年十月七日　上以公生朝遣使賜手
詔金噐藥香十二年又詔公侍祠圜丘且來歳増
上　太上尊号且慶夀陪班　上諭宰相曰陳丞
相乆不相見冝趣其來復手札書其末曰付陳少
傳而不名公竟固辞慶典告成冊拜少師進封魏
國公及属疾且革夜半手書一紙示諸子勿祈恩
澤勿禱浮屠勿立碑請謚遺表惟以用忠良復竟
土為請詰朝整冠定氣安卧而薨得年七十有四
公忠孝天至尤好禮終日無惰容雖疾見子孫必
衣冠遇人無少長以一誠實一言終身可復平居
言若不出諸口而在朝危言正色辨邪正斥權要
無所顧避然心平氣和無近名意處國事顧大体
務持重在中書尤愛名噐抑僥僥故小人多不樂
上娄称其忠誠為賢相云公性寛洪無私喜怒泛
然若無所親踈而好賢之心實篤雅善故端明殿
學士汪公應辰敷攵閣學士李公燾嘗曰吾待罪
宰相無過舉者二公之力治郡尚風教民有骨肉
訟者譬以義理爭者感泣自奉甚約食日一肉而
一衣或二十年禄賜多以分人撫愛宗族恩意甚
備内外緦㓛必素服終䘮在官不受饋問建康諸
部使者及諸大將故事有月餉公不欲異衆别儲
之以周士之貧者將去尚餘万緡悉皈之宫公於
外物澹然獨喜觀書病猶不釋其學一以聖賢為
法於釋老未嘗問嘗有詩曰吾方蹈孔孟未暇師
粲可有攵集二十卷曽祖諱仁祖諱貴父諱詵皆
以公貴贈太師沂昌冀三國公曽祖妣黄氏祖妣
李氏妣黄氏卓氏贈徐昌越冀四國夫人配聶氏
封唐國夫人子男五人寔朝奉郎通判泉州事守
承議郎權發遣漳州事定承奉郎蚤卒宓宿皆承
事郎女四人長適進士黄洧次適故著作佐郎鄭
鑑再適太常少卿羅㸃次適奉議郎通判漳州梁
億餘㓜孫男四人垕承務郎址坥承奉郎熟未官
女六人銘曰
宋十一葉有赫有嶪振天之網乾道惟
皇惟皇惟肖肖我　髙廟肖我　祖宗追而與同
慶暦元祐紹興乾道　宋之聖時郅隆四之攄國
宿憤信威朔狁六月之師周宣之竒大醜仁琦麋
之以皈自此疋馬讋不南下謨明何人猗張與陳
談者仰目曰大小都督大勲駸駸卒壊于成張公
旣䘮乆艱厥相　皇相陳公奮熈載庸正臣表治
萬物吐氣勸　皇徳心燭理自明皇徳一正萬國
以定一時群材驩為公來若鳯斯翽萬羽斯㑹色
夷氣温　皇知愛君君有難啓事有難止不費頰
齒如石投水　乾道之隆萬祀攸崇走職太史作
誦萬祀
　　　宋故太保大觀攵左丞相魏國公贈太師
　　　謚文忠京公墓誌銘
孝宗皇帝宅憂北虜遣使來予　帝遣朝奉郎中
書門下省検正諸房公事京公假朝奉大夫試禮
部尚書徃報謝焉至汴京虜遣使郊勞用夷禮蓋
我以哀徃彼以吉逆彼必欲行彼之非禮奪吾之
有禮至臨我以威以張夷狄虎狼之強我卒能執
吾之有禮折彼之非禮使君臣詘服以伸吾中國
禮義之尊者京公以必死抗之也大抵自古及今
夷狄之所恃以行其無道者止以一死怖士大夫
而巳不知夫死之為說施之畏死者則止者行施
之不畏死者則行者止然畏死者未必不死正使
不死其辱有甚於死不畏死者未必死正使必死
其榮有甚於不死異時吾國之士吾見有出使而
移疾憚行者矣見有不憚行旣行而不称職者矣
見有不惟不稱職而辱命者矣見有虜人餒之至
於献詩請降以乞壷飱者矣奚而然也畏死故也
今京公執禮如執玉之堅趨死如趨隅之安毅然
正色而不可奪虜卒不敢加無禮不惟不敢加無
禮又復委曲順從惟吾之聴而莫之敢違奚而然
也不畏死故也昔魯哀公問孔子曰敢問人道孰
為大孔子曰禮為大弟子問何如斯可謂之士矣
孔子曰使於四方不辱君命可謂士矣偉哉京公
乎惟得孔子論禮之意是以見禮大而夷狄小惟
得孔子論士之意是以見君命重而身䡖孰謂一
死能動之乎當是之時天下忠臣義士聞其風而
說之咸曰是可以相天子矣至於　今上遂相之
天下尚遲之云云諱鏜字仲逺豫章人漢魏郡太
守房之裔曽祖皐祖徳用父祖和皆贈太師祖封
袁國公父衛國公母徐氏継母徐氏皆封秦國夫
人建炎三年金㓂據豫章恐城中之人圖已家質
一壯男子衛公同産四人莫敢徃者吏持父母甚
急衛公慨然請行後盡戮質子衛公逸水而免㓂
退訪父母得諸野奉以皈兄弟俱全州閭稱其孝
感公穉而翹秀受孔安國尚書通子史百氏試郡
學必前列及大比對典謨義極陳禹皐賛舜深㫖
考官驚異謂有經綸業明年紹興丁丑第進士奉
大對以直聞時年二十主撫州臨川縣簿令陳鼎
有能名公一日旁觀其政曰吾得之矣然陳以繁
吾以簡再轉南康軍星子縣令地瀕江田病水故
多訟公核簿正程里胥缿筩頓清善良得職郡計
大半倚舟征吏縁虐取過者目為虎穴守屬公董
之薄征通商民譽藹如部使者王秬首薦之及公
造朝攺秩秬為小司㓂見公喜曰公才冝在天子
左右毋庸詣曹受邑公固請自試治民秬曰薄州
縣榮中都官士夫皆然公獨不然可以泚孟晋之
顙矣知江州瑞昌縣俗以終訟為賢大姓磐拠持
吏短長奪攘民業忽有媪持牒庭下公詰其由莫
知所對公曰必某大姓也嗾此媪者逮其人下之
吏盡服其辜杖而屏之鄰境盡取所攘以皈其主
始民樂公豈弟至是一邑大驚三年莫敢犯者部
使者薦之章交公車参知政事龔茂良薦公於
孝宗轉主管官告院先是茂良帥豫章日得公牋
奏之攵竒之曰此汪彦章軰代言手也庀職两月
詔從臣舉良縣令為執法官給事中王希吕以公
應書即召見時　帝方英明果銳有雪讎耻復境
土志夸者乗之逓逓􁏛言以規速化公言於
帝曰天下固有落落難合之事亦未有驟如意之
事　帝曰天地尚無全㓛天下安有驟如意之事
蓋悟公之䂓也因極言州縣俱困民貧兵驕士氣
隤靡􁀬賢憎直　帝曰卿議論通明有用材也是
日除監察御史公言事務存大体不為苛刻至有
浮躁険怪之士或已拜官而潜入脩門造請者或
騁機巧以圖近次名城者或事談說以營求儒林
之官者皆擊去之帝謂大臣曰察官廉察非小𥙷
也大朝㑹攝殿中監　帝顧左右曰京某威儀雍
容又謂宰臣趙雄曰京某有公輔噐時士大夫有
倡為從窄之議者毎事朘削公言於
上曰此說一行日窄一日將下失人心上虧國体
帝曰事不務寛大氣象自不佳公曰継今有進此
說者願必罰無赦又言求才不如儲才今姑蘓武
昌缺一守臣乆未得其人萬一軍旅倉卒當屬之
誰又言非嘗任守臣者勿除為部使者又言天下
有勇敢之才不在軍旅則在盗賊二者相耦以為
消長為盗不死或抵黥流黥流而逋還復為盗異
時江湖大盗亡卒半之　帝曰朕慮此深矣何䇿
而可公言冝令諸路帥臣名為募兵實招亡卒貟
數有額月日有限自首免罪賜名効用之軍不過
旬日可以坐得精兵潜消盗賊帝皆施行衛公薨
旣祥除荆湖北路轉運判官舉廉絀貪不避勢人
逮鱞振乏不遺幽逺兼攝江陵帥訓兵御衆威望
凛然軍民之政至今為法召為郎未行継母秦國
夫人薨既祥復召為將作監迁右司貟外郎北虜
賀生辰使來命公為儐值帝宅　髙宗之憂公諗
其使以　帝方居廬難以受禮使人不可旣不得
見又欲小留公曰信使之來以誕節也誕節且過
何名而留明日遂行　帝勞公曰朕不見虜使卿
却之之堅之力也除中書門下省検正諸房公事
虜又遣使來予祭遂以公為報謝使公行渉淮故
事當於汴京受宴禮前三日公與虜中郊勞使介
康元弼瑶里仲通相見於寕陵公請免宴不從至
汴館公請必不免宴則請徹樂冝如告哀遺留二
使近比遺之書曰蓋聞鄰䘮者㫪不相里殯者巷
不歌聖人禮經之明訓也惟北朝之治國家道之
以仁孝齊之以禮義者也今某之來繄北朝之惠
弔是荷繄本朝之哀謝是為北朝勤其逺而閔其
勞遣郊勞之使蔵式宴之儀徳莫厚焉禮莫重焉
外臣受賜敢不重拜若曰而必聼樂是於聖經為
悖禮於臣節為悖義也豈惟詒本朝之差抑豈昭
北朝之懿哉敢請執事將何以訓之若不得請有
死無霣無所逃遁惟執事圖之一日之間凢遣人
以書辞者六七口傳者數十元弼等不從公亦竟
不絀公慮其以衡命誣我也至期夙興衣冠徃俟
于位元弼等遣人相踵趣公即席又遣相禮者傳
呼邀請甚聲不絶于两序之間公不為動徐荅曰
若不徹樂死不敢即席必欲即席可取吾頭以徃
聞者震駭元弼等知不奪乃遣人謂公曰請先拜
醪醴果實之鍚徐議去樂公乃帥其屬班干庭北
嚮拜受未畢忽北典籖者連呼曰北朝宴南使敢
不即席其聲厲甚於是公即趨退復位及門甲士
露刄閉関公命吾典謁叱曰南使執禮何物卒徒
乃敢無禮遂排闥而出元弼等乃以聞其主留館
七日乃有免樂之命後有宴亦如之
帝聞公還謂輔臣曰京某在汴死執不聼樂其節
可嘉士夫平時孰不以節義自許臨危乃見耳公
公見　帝　帝勞曰卿能執禮爲朕増氣禮固不
易執執禮亦未易何以賞卿公謝曰虜畏
陛下威徳非畏臣也正使臣死於虜亦臣子之常
分敢希賞乎宰臣言使還應増秩右丞相周公必
大進曰増秩常典京某竒節惟　陛下之命
帝曰京某今之毛遂也即除權工部侍郎初公辞
行言於　帝曰此行禮物與前小異虜貪而無耻
當有以應之果以為言公荅曰禮物頒於　朝廷
使臣止於將命豊約非所知也虜無以詰至是
帝曰果若卿言成都謀帥　帝曰京某人材磊落
可使也除敷文閣待制四川安撫制置使知成都
府公至蜀念地険且逺天日万里當使斯民如在
輦轂首罷覘者以安疑情躬閱訟辞以逹幽枉賔
接小官以求人才肅整維網屏逐昏墨撫字細民
輯睦將士旬月之間仁聲威譽洽于四蜀又念蜀
民之貧節用薄㰸以𥙿其力請歲蠲成都米估之
征緡錢七万有竒草估之征緡錢七万有竒四路
鹺酒折估之征緡錢九十餘万有竒通三歳凢二
百七十餘万云後還朝又請加數年蠲减之期從
之於是舉全蜀之民𬒳　朝廷之澤若更生焉紹
熈元年夔利告旱發粟三万石以振夔之民五万
石以振利之民明年東西蜀告旱又以錢二万緡
粟二千石仍請度牒五十以振六郡之民榮資二
郡尤甚公請除前一年未輸之秋租又盡除是歳
之两稅又請度牒一百以為水旱之先備於是飢
民免於捐瘠大侵有如中熟志其水旱焉先是威
州之蠻其俗相殺者相償以錢即觧而去至是蠻
有與吾兵人鬭者聲言將入郛守臣請避之公咲
曰我在此蠻何敢尔此必儈者教之若竿儈者之
首於境則彼不敢動太守掲公之令以示之蠻即
退黎州旧以西兵戍之一日與州兵相攻兵刄接
矣其將又縱臾其下蜀人疑駭公視之若無事絀
其將而治其不咸者夷漢按堵瀘守張孝芳政嚴
兵殺孝芳及其家公明遣佐属撫諭以疑其黨亟
發緜潼勁兵以踵其後未幾瀘卒自斬元悪禽其
黨五十人以皈戮於市於是三邊綏靖　朝廷無
西顧之憂公請為祠官　光宗曰蜀人方安京某
之政進寳文閣待制俾因任焉在蜀四年召為刑
部尚書　今上御極公上疏献四事曰敬曰公曰
勤曰儉上嘉納之命兼侍讀上前陳春秋一王賞
誅大法讀吕公著新法奏議皆酌古明今隨事寓
諷上喜因語金蕐諸儒曰京某進讀義理坦朋使
朕意氷釋卿等說經不當如是耶於是大用公之
意萠於此矣㝷兼吏部尚書紹熈五年九月除端
明殿學士簽書樞宻院事十二月除参知政事明
年攺元慶元四月除知樞宻院事二年正月拜右
丞相白麻岀在廷相慶公與同列傾豁肝膽不忌
不克議疑從可介而毋我是疑從是通而不比心
本寛厚政出公方與士鈞禮不為崇峻匿瑕用長
不遺纎末然守典謹度人網人紀外若曠然中實
截然其所十二一遵　孝宗成憲而巳有戚畹命
從中出貟外置幕僚者有屬籍近親特増秩三等
者有禁中藥者超為遥剌者皆執不行寺人王徳
謙除節度使公與同列見上力言不可
上曰故事有之公曰　祖宗故事遵用有可有不
可在　真宗時則有若劉承規將死求節鉞以王
且之言而不與止與之以觀察留後今之承宜使
也此治世之令典可遵用也在大觀宣政時則有
若童貫假開邊之出少府之節自此楊戬藍從熈
又得之譚積梁師成又得之　二聖北狩中原塗
炭此之自出此乱亡之覆轍不可遵用也
髙宗深創其禍故初政之詔首言継自今不以内
侍典兵其時有張去為者及
孝宗時有甘昇者二人非不親近也曷嘗有此至
於諌臣陳賈一言甘昇之罪
孝宗即逐去之此又治世之令典可遵用也願
陛下以令典為法以覆轍為戒　上曰除徳謙一
人而止獨不可乎公曰此門必不可啓當除童貫
時亦云一人而止也節鉞不巳必及儀同儀同不
巳必及三孤三孤不已必及三公公於是力請裂
麻上又曰不播告書賛而卑以告身亦不可乎公
曰是掩目捕省之喻也　上又遣中人以宸翰諭
二三執政公與同列上䟽力爭者至于三至于四
上乃絀徳謙以外祠㝷謫廣徳軍仍絀謫詞臣吴
宗且朝論以公比王攵正公云時
太上聖体未安　上毎憂形　天顔後寖康寕
上欲㳙日上萬年之觴而宫臣又以小倦辞焉五
年八月辛未公乃呼宫臣楊端友等三人至中書
面詰責之泣而承命癸酉端友傳
太上　聖㫖令　皇帝上夀辛巳　上詣夀康
宫奉玉巵禮成輔臣於幄次賀上
上大喜宫臣及屬車豹尾中侍從僕御之臣皆賀
驩呼之聲震于中外有司奏
太廟　太祖祐室生玉芝　上遂發徳音布告天
下太史嘗奏星緯失次公勸
上恐懼修省以格天心邊城毎奏北虜事冝公勸
上不必問彼而自為備　上喜年榖屢豊因宴
輔臣公勸　上勿恃小康而怠持守燕間宻勿之
頃動容出辞必献敬戒至與同列在
上前首發大議陳　宗廟社稷萬里大計有人所
難言者六年正月公與同列奏事退公獨留力祈
上丞相印綬先是同列知其意言於
上曰京某公正無私不可聴其去　上曰丞相誠
實安得言去及公有請果不從閏二月拜少傳左
丞相三月公屬疾遂力申前請凢六表詞皆哀痛
上竟不許詔藥丞視之且許肩輿入見六月
慈懿皇后上僊公力疾而出發哀成服八月庚寅
光宗升遐公聞之不能出因大慟遂疾革至丁酉
將逝其子沅問以家事不荅第長太息曰國家多
故何以枝梧言訖而薨享年六十有三先是太史
奏木星侵上相遺表聞　上為震悼以太保觀文
殿大學士致其仕　上以居廬從有司之請免臨
奠及輟朝有詔公薨于位禮冝優異於是賜之羙
檟以為襯又賜之貂蟬火龍以為服又賜之氷銀
龍腦以為㰸又賜之白金三千两帛三千匹以為
賵又贈之太師謚之攵忠以為恩又命有司攵之
修門命從臣中人護䘮皈葬以為禮哀榮典章彌
攵備物並用司馬光薛居正故事近世鮮儷也其
孤沆祈免門祭護葬甚力從之配盧氏封令人前
十二年沒累贈魏國夫人一子沅也承議郎主管
佑神觀三女長卒次適從政郎前廣南西路經略
安撫司凖備差遣黄銖太史後也次適宣義郎添
差江南西路轉運司幹辨公事張忠純忠献孫也
兄弟四人銓鎡皆以公𥙷官仲氏鎬蚕世官其子
沂公之天資裡和表爽喜怒不留色粹氣平可否
無忤䇿第最蚤或者昜之特於稠廣詆以嫚語公
一笑亦不孰何其宰瑞昌有毀公於太守者後公
攝師江陵毀者為幕僚反側求去使人尉安之且
厚遇焉其人感泣公常曰寕人負我毋我負人至
於善善賢賢不啻巳出其在政地毎挾一小方冊
以書才行氏名上有問必薦進於文無所不工尤
長牋奏仕雖至三台獨未嘗掌制談者為恨其為
詩源委山谷而氣骨卓偉無寒瘦態有雜著三十
巻經學講義五卷晚卜居得宋齊丘宅古松百章
岑嶎後先因号松坡居士堂曰真趣樓曰山浦
上為書堂名以賜焉雲昭漢囬上貫翼軫沆以嘉
泰元年十一月壬申葬公于新建縣桃花郷髙坪
徳源山之原走一介持書以朝奉郎國子司業李
公大異所作行狀來請銘銘曰
朔狁其狉阻兵以威血人以娭一个行李漢節適
彼鮮不失次堂堂魏公徃謝彼戎弔我閔凶彼用
夷禮僸佅庭止哀樂不類公辞以哀十反莫囬盛
服徃哉彼樂不徹吾首可折吾節可奪虎夫負牆
鎧爭日光刄磨秋霜公毅以叱排闥以出罔不辟
易彼酋樂徹禮優竣事不留臣主相顧嚚虣遄沮
敢或予侮公皈㫦門
孝宗亟稱皇威伸伸人望有巋竟塊厥位頻断大
事大閽其覦節纛其除公還賛書
太上違豫閼以勢御公逹舜慕　二聖重􁁅一言
回天兹不曰艱疇不將命公當其綮彌険彌勁疇
不鴻鈞公迎其棼彌艱彌峋維垣其貴攵忠其謚
哀榮寡二西山西偏徳源之原名相之阡玉立之
節章水有竭凛氣無歇
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百二十三終
誠齋集卷第一百二十四
　　　　　　　廬陵楊　万里　廷秀
　墓誌銘
　　　宋故少保左丞相觀文殿大學士贈少師
　　　郇國余公墓銘
聖上御極之元祀始初清明徳新又新首選於衆
得一名相匪夢匪卜决以人望弗巖弗渭得之在
廷有楊綰之清有司馬君實之誠其知國如知醫
守法如守城好賢如好色用能柱天扶日耆定周
鼎徐聲怡色措國泰山懋勲芳烈至今怙焉左丞
相郇國余公其人也或曰公賢固也如不乆何
上睠方隆民瞻方輯善類方湊一揖而去挽之不
留招之不出賢者固若斯乎使天下有遺恨也曰
此公之所以為賢也自古聖賢君子之用世能無
遺恨也乎斯恨也不在天下必在巳恨在已者天
下疾之也恨在天下者天下惜之也故天下有遺
恨而吾始無遺恨矣唐之名相不少矣天下有遺
恨者一人而止耳曰韓休　本朝之名相亦不少
矣天下有遺恨者一人而止耳曰杜祁公天下何
恨於二公也休在位十月而去祁公在位㫷年而
去蓋不究其用不竟其業也豈二公有可恨天下
不能不恨也恨之者惜之也仲尼曰如有用我者
㫷月而巳可也仲尼且云然况公與韓杜乎此公
之所以爲賢也公諱端禮字處㳟世占名數於衢
之龍遊穉而讀書一過誦年十三文巳驚人紹興
二十六年里選賦至公廣招賢之路云聖如文考
太公㱕而伯夷㱕明若昭王樂毅徃而劇辛徃有
司異之貢以前列遂第進士𥘉尉宣之寕國歴江
西安撫司准備差使知湖州烏程縣
孝宗召監行在都進奏院主管台州崇道觀除監
察御史大理太常二少卿兼　太子侍讀兼權禮
部侍郎除權兵部侍郎兼權吏部侍郎兼
太子詹事爲賀金國正且使試吏部侍郎知太平
州提舉西京嵩山崇福宫鳯翔府上清太平宫
光宗嗣位召為吏部侍郎除權刑部尚書兼侍講
以煥章閣直學士知建康府江南東路安撫使兼
行宫留守召為吏部尚書除同知樞察院事攺参
知政事兼同知樞宻除事除知樞宻院事兼参知
政事拜右丞相遷左丞相以觀文殿大學士判隆
興府江南西路安撫使提舉臨安府洞霄宫判潭
州荆湖南路安撫使復奉祠除判慶元府攺判潭
州積階自左迪㓛郎至特進爵自龍遊縣男至本
郡公邑自三百户至八千户食實封二千九百户
致仕授少保郇國公以嘉泰元年六月二十八日
薨于潭之州治享年六十有七公之尉寕國也以
獲盗應攺秩公不上㓛狀曰以人命易巳官尚忍
為之公之在江西幕府也帥陳之茂稱其文壯而
麗談於諸公間章交公車遂攺秩公之宰烏程也
邑之政舊聴於巨室宰一揺手輙逐去公曰去等
耳以得罪細民去寕得罪巨室去缿筩日數百紙
决事風生事棼如蝟庭寂如水䑕軰落膽騖行股
弁有冨估抵罪吏不敢逮公命面縛以來其人陽
陽公曰是必有挾言未竟吏持一文書至乃本部
祥刑使者張宗元書公不啓視竟置之法湖之六
邑病於口筭之征謂之丁絹錢率三氓出一縑自
大觀始歲為疋者六萬五千二百有竒不輸絹而
輸其估其初一絹之估為錢者千其後為千錢者
五公以民病告于太守單䕫請以上聞令七氓出
一縑郭内二邑以錢為縑郭外四邑以縑為縑夔
即以聞且令公詣中書面陳便冝丞相虞公允文
嘉歎即言於　孝宗歳蠲緡錢六萬公㱕邑父老
萬數郊迎感嘉　上恩罔不呼舞部使者及太守
列其治最淳熈元年召見　孝宗天顔有喜是時
帝意銳欲復中原在廷知其未可而莫敢遏者公
言於　帝曰謀國决勝之道有聲有實敵弱者先
聲後實以讋其氣敵強者先實後聲以伺其機漢
武乗匈奴之困親廵邊陲威震朔方而漠南無王
庭者讋其氣而服之也此先聲後實之䇿也越之
謀呉則不然外講盟好内修武備陽行成以種蠡
隂結援於齊晋教習之士益精而献遺禮益㳟用
能一戰而覇者伺其機而圖之也此先實後聲之
䇿也今日之事與漢大異而與越相若故漢之䇿
不可施於今而越之䇿不可不講也願隂設其備
而宻為之謀運廟謨於靜謚之中示敵人以輯睦
之意使形聲俱泯觀其變而察其時則機可得而
圖矣古之杸機者有四有投隙之機有擣虗之機
有取亂之機有承弊之機敵有内釁若匈奴困於
三國之攻而宣帝出師此投隙之機也敵有外事
若夫差牽於潢池之役而越兵入呉此擣虚之機
也敵國不道因其離而舉之若晋之降孫皓此取
亂之機也敵人㔟窮躡其後而蹙之若髙祖之追
項羽此承弊之機也機之未至不可以先機之旣
至不可以後以此備邊安若泰山以此應敵動若
破竹惟所欲為者　帝喜曰卿通逹國体旣退
帝諭宰臣當不次用公宰臣以公不詣巳止除奏
邸謁吿迎母遂有㱕志請為祠官故除崇道㝷丁
憂旣除䘮不入脩門諌大夫蕭公燧薦公可御史
蕭初不公識也淳熈五年七月召見言守令以掊
克病民將帥以侵牟病軍用人冝先行實後才能
擇吏冝舉㢘平優勸奬初　孝宗惜其云至是喜
曰卿自此當以身為朕用矣遂除䑓察是時三察
無缺貟者特増一貟處公云其所擊排不避權倖
或不恪官守而隳職業或内懐姦罔而敗風化或
超資而援恩寵或依勢而奪民産皆斤去之又言
士大夫之俗以媮安為賢以苟得為能在朝者計
日以求遷在外者便文以自營監司以喜怒為剌
舉將帥以締結為勲績冝進特立之士以開衆正
之路冝屏府麗之徒以杜群枉之門事皆施行公
之貳廷尉也宣教郎王定國者以守禦之㓛得官
宰掾修怨誣之以為偽官白之中書時宰主之獨
参政周公必大不以爲然時宰怒以付廷尉令人
諭意啖公以法從公審其非偽以白時宰時宰詰
問聲色俱厲公不爲屈竟全之公之貳奉常也時
奉常乆虚位　孝宗面諭執政曰余某可爲之庀
職之翼日有詔欲來歳祈榖上帝仲春躬耕耤田
令禮官討論明道故事三日以聞公言國朝祈榖
之制合祭天地於圎丘前期朝饗於太廟其儀視
冬至郊祀之禮此　太宗祈榖之故事也若乃明
道之制則異此矣以宫中火灾之後考室落成之
初故於天安殿廷㳟謝天地因之明年仲春耕耤
此明道一時謝灾之故事也非祈榖定制之故事
也今欲祈榖而耕耤必合祭天地於圎丘必前期
朝饗於景靈宫太廟乃可也欲如明道之制行之
於殿廷不可也詔儀曹奉常集議中書有謂禮可
義起公曰禮固有可以義起者至於禮之大體則
不可昜古者郊而後耕以其於郊故謂之郊猶祀
於明堂故謂之明堂也如明道謝灾之制則與祈
榖異矣今以郊而施之殿廷亦將以明堂而施之
壇壝乎禮之失自某始某死不敢奉詔
帝曰禮官不可則止公之貳銓曹也銓法所用有
法有比法者上世成憲之經也比者近世湛恩之
權也經有一定而權有屢遷吏所欲與必舉比之
所可以廢法之所否吏所欲奪必舉比之所否以
廢法之所可故士大夫與奪之柄不在長貳而在
吏不在法而在貨公初莅事取法與比晝夜繙之
一覽即強記及吏白事公前知其與奪之情而迸
折其舉廢之詞彼以其比我以吾法彼以其權我
以吾經老吏情得詞伏奪氣拱手宿蠧根穴掃漑
頓清郡邑衆職有缺貟者吏毎匿而不覿以要厚
賕公令郡長吏走一騎持文書當官專逹即揭于
省尸俾應格者得之士夫詣曹小有幽枉許其夙
夜面列至於武夫起行陣懵銓法者吏尤得以扼
其吭而要其貨壅閼旣徹文武下僚呼舞相慶淳
熈十四年自夏至秋不雨公上封事言成湯陳禱
旱之辭必以六事自責京房推致旱之由亦以六
事所召若成湯之六辭今無其三而有其三曰政
不節也使人疾也賄賂行也若京房之六事今無
其三而有其三曰欲徳不用也上下皆蔽也庻位
踰節也　帝聳納焉公之為詹尹於東宫也凢閱
五年議論之間陳古證今毎寓箴諌若治亂之源
邪正之辨必深言之罔不痛切嘗以司馬光言人
主修心之要有三曰仁曰朋曰武治國之要有三
曰用人曰信賞曰必罰願書置坐隅朝夕觀省
光宗時為皇太子敬遇傳寮尤尊禮公親灑汲古
二大字以名公之堂云公之守當塗也郡多圩田
田在大澤之陂大氐水髙於地故田之命視隄之
堅瑕毎桃蕐水生或秋水時至夜半隄决詰朝渺
然田澤為一環數十百里匯為鉅浸乾則莽為槁
野民之生業不大穫必大侵公至躬行阡陌周視
隄岸勸民築隄増卑培薄益以揵菑隄成昔之陿
者廣瑕者堅於是田無水灾頻年大穣民歌舞之
至今頼焉郡有寓公以財自雄締交權倖動揺郡
邑太守毎至啖以貨寳一齅其餌伈伈惟命噤不
敢息政用放紛公至却其餽絶不與通毎以事來
必摧辱之萬人吐氣　光宗即祚有詔求言公上
封事言切於聖徳者莫若正心切於國体者莫若
𥙿民未㡬首召見又言天子之孝不與常人同今
陛下之孝於　夀皇豈特以天下飬為飬之至
哉第當如舜之於尭行其道可也當如武之於文
継其志述其事可也凢　夀皇之睿謨聖訓仁政
善教天下所嘗䝉福者願與二三大臣朝夕講求
而力行之斯足以極　陛下事親之孝矣公之長
憲部也廷尉上一死囚具獄蓋大俠殺人而使他
人承之公讞而正之或曰是俠能得死士急之且
北走胡公不為動卒奏當論如律云公之帥建鄴
也减民租之挈代下户之輸節浮費検吏姦鄰餽
不入私府賔燕未嘗卜夜初至守蔵者以縣官緡
錢百三十萬告旣去以百七十餘萬告雩榮雨腸
罔不響荅外邑嘗有蝗遺種公募民闕地以粟昜
之率一升全一畒遂不為灾連歳豊茂公之貳樞
廷也興州大將呉梃卒乆未除代公謂知院趙公
汝愚曰呉氏世握蜀兵有識寒心今徒慮其驟昜
生變然天下無釁决不敢動若更承襲將為後患
趙公大喜遂合辞以奏　光宗猶豫不從公言趙
某所請非為呉氏計乃為蜀計非為蜀計乃為東
南計若無大將是無蜀也無蜀是無東南也軍中
請帥而遲遲不報人將生心六朝後唐皆以有蜀
而存無蜀而亡此大験也又不從公遂求去初擬
張詔除興元都統制至是始有俞音邊瑣以虜中
事冝上聞　光宗曰未必實公言雖未必實有
備無毎公毎憂邊思職常若敵至講攻守薦材用
革債帥繕戎噐峙糗糧又掇古今議論邊防之文
綴為一書以献焉紹熈五年　光宗𬒳疾寝不
能東朝重華宫外議譸張公宻䟽深切皆人所難
言時同列將勇去以塞天下責望公謂二三執政
與國同休戚今兹何時乃欲苟免六月戊戍夜漏
未盡報　夀皇大漸俄報升遐　光宗遂不能至
宫發䘮人情恟懼　朝廷莫知所出公謂丞相留
公正曰不有唐肅宗朝群臣發衷大極殿故事乎
今日之事冝奏　太皇太后請代行祭奠之禮以
靖國人於是宰相執政上奏　太皇太后從之仍
有　㫖云　皇帝以疾聴於大内成服百官於
重華殿成服丁未公與丞相留公正及樞宻知院
趙公汝愚参知政事陳公騷建言　皇子仁孝夙
成冝蚤正　儲位累日申前請甲寅
御筆示傳子之意越四日丁巳始因貴戚得白
太皇太后越七日癸亥得　㫖仍宣諭汝愚騷及
公先是丞相以朝臨仆地去國甲子禫祭百官畢
集于重華宫　太皇太后垂簾有　㫖云
皇帝有詔自欲退閑　皇子嘉王可即　皇帝位
尊　皇帝為　太上皇帝　皇后為
太上皇后於是　太皇太后命左右扶上入簾面
諭　光宗聖意　上泣涕俯伏懇辞不能起
太皇太后命左右起　上仍命持黄袍扶
上至殿之左个素幄仍傳命執政同勸進再三
上遜避亦再三左右頻以黄𫀆𬒳　上上泣頻却
之公泣奏曰今　太上違豫大䘮乏主國勢岌岌
人情皇皇　太上之詔不可以莫之受也
太皇太后之命不可以莫之承也且　太皇太后
非為　陛下計也為　太上皇帝　太上皇后計
也為　宗廟社稷計也今　陛下乃執人子之一
謙忽國家之大計是蹈匹夫之小諒忘天子之大
孝也呼吸之頃有安有危其若　太上皇帝
太上皇后何其若　宗廟社稷何　上􁑔然牧涕
愀然勉從不得巳側坐御座之半公與同列再拜
上亦荅拜公與同列又奏曰太陽下同萬物可乎
正君臣之分請自今始公與同列又再拜
上猶立而受内侍扶導　上詣梓宫前行謝禮畢
上衰服出至大次猶立乆之公與同列再三固請
上始正御座朝百官退遂行禫祭之禮晷刻之間
人情大定中外相賀驩聲雷起乙亥除参知政事
兼同知覃恩進两宫公曰國䘏尚新天命有屬詎
可因以為利即上章力辞曰　陛下承
太上之倦勤奉　祖后之慈訓勉為　宗廟社稷
計非以得位為樂聖心所形臣實親見君臣之間
自當交修此義豈應遽冒非常之渥辞不獲命止
拜一官十二月庚午除知樞宻院公為山陵使時
葉公適以太府郷緫餉淮東將行丞相趙公曰明
日余知院入國門其少需徃謁之某且去士論未
一非余公不能任慶元元年四月巳未拜右丞相
公辞免之章云好悪偏而黨論未息非包荒鎮浮
之量何以調一於異同蓋指是也朝士誦之中外
傳之於是人人相慶得賢相望太平云二年正月
拜左丞相公清介誠實好悪無偏恪守法度務行
故事力主公議愛惜名噐毎與朝士接必從容訪
問人才記其姓名以備選掄一日謂侍郎楊公輔
曰公蜀之望幸䟽其賢士得三十餘人多所㧞任
先是年饑淮浙江東請粟於朝以為振貸其數万
万公言於　上悉從之都城居民以戸計者十一
萬二千有竒元年米㪷千錢公請發太倉之粟下
其估以糶至今年秋成乃巳所活何數公憂民之
憂損膳羞自春徂秋至不肉食雨暘或愆禜以私
錢朝廷雩禱公毎賛　上以實應天不專禮文有
禱輙應至是大熟因請廣糴積倉以備水旱四方
或小有戀異必聞於　上請恐懼修省謹終如始
異時錢與劵相為母子以濟邦用至是劵日䡖公
私交病議者盈廷莫捄其敝公請出度牒以收劵
之力發都内以散錢之出嚴大農受入之令守錢
劵十半之約於是母子相平民䝉其利臨安之民
有口筭之錢曰身丁者台嚴湖三州之民有筭之
錢曰丁絹者請與復三年衢之五邑自兩稅之外
非經數者其名又十有四公請與損其十毎歳所
蠲為緡錢者四萬有竒免符旣下五州父老欣戴
上恩喜極而泣時方事叢朝廷文書賞誅予奪政
令罷行公一一觀省勾校不舎晝夜小有吏謾靡
罅不燭靡懲不深三省黠胥不寒而栗朝士相語
昔未睹聞史舘書成品彚孔庻皆公典領婁趣奏
篇將議行賞公當首䝉澤者公以國䘏事之方殷
至於彌文非所冝急皆抑不行時有貴戚方見親
信丞相趙公欲踈斥之議泄竟以論去道學之士
遂為深讎依附者日衆内外相扇浸不可制指趙
公為黨魁其薨于湖湘也䘏典未行議論紛起公
曰此不可以衆多之口奪也設若有罪某自當之
即以復官㱕葬奏請衆皆不樂浙西常平使者黄
公灝以擅放民租逺竄知婺州黄公度以隱芘屬
吏禠職罷郡是皆有深怨者公為執奏止從薄罰
迨吕公祖儉南遷捄觧弗獲朝士有知公者直以
公義相勉責公曰某自分决當去恐他日將有大
於此者耳未㡬有上書者造設虚詞誣䧟浸淫殆
不忍聞公即緘其書而眦睚巳深媒蘖巳熟有成
晝矣詔公與蜀帥趙公彦逾具即位本末來
上蓋謂趙公與丞相嘗有隙疑公相代為相不相
能冀有所中傷因興大獄一時名士一網可盡公
食不能咽寢不能寐亟專介走成都期以守正要
以同辞未逹而趙公所譔受禪本末之書巳至公
取副本觀之曰大体得矣若公所譔甲寅龍飛事
實則皆主丞相趙公以明其功曽不自述其恊賛
之力㣲其辞彰其義議論平實雖時論多所不快
而姦謀竟息外間所傳出於意料徃徃乱真唯晦
菴朱公熹見之嘉歎毎曰余丞相此書却不失實
門人共聞其書遂傳㑹貴戚除節鉞制詞盛推定
䇿之㓛公不自顧計徑貼其麻然猶使竝縁事實
者其慮固深公自是憂見顔色義激肝腸謂知院
鄭公僑同知何公澹曰某欲有所啓柰無助何二
公曰公安得獨為君子公又以語楊公輔相期恊
濟他日公獨見　上開陳甚宻且曰除從官而中
書不知朝網巳紊禍本巳滋聞者遷怒公知事不
可復為變不可再激即抗章引疾其黨尚嚴憚公
不敢侵後益追怨公戒子弟毋入京求仕公旣去
善類始思公之有力其迹之彰彰者如此至若彌
縫宻勿省㡬燭㣲潜消隂制深計逺慮冝不得盡
知公嘗語所親吏曰某備位宰相無他長唯以全
護善類為急其他皆所可略要不可與此等爭虚
名而使士大夫受實禍此公之盛心也蓋當公之
秉國適有道學相攻之隙事方鼎沸未昜和調非
少有縱捨而徒為矯亢其勢莫遏其欲未猒名雖
公㱕禍將世徧故利欲飽而黨錮觧此其験也楊
公輔貽公書亦謂公危言勁論世所不能而明哲
出處曲全善類辞顯義曰其大端不可揜没如此
可謂深沉弘逺真大臣事業非淺之為丈夫者矣
一時士大夫罹禍不深坐廢不乆終當藉以扶持
宗社公之為㓛必有能明之者公堅卧遂稱篤求
去懇切同列合辞於上前請勿聽公去
上一再却還奏牘寛期賜告令侍醫視藥太官賜
膳公固請去位　上不得巳四月甲子除觀文殿
大學士判隆興府辞行召見内殿有詔免拜賜坐
撫問周洽遣中貴人至江亭賜黄金二十五鎰及
幣帛茗香公又辞郡故有洞霄之命　上又遣中
貴人傳詔撫問賜銀奩香茗公之帥長沙也三辞
不獲命至則除諸邑頻年之積逋以寛民力劾武
岡擾蠻之兵官以安溪徭窮日力以决民訟夙夜
勞勩体為之瘠有勸以勿勤小物公笑曰吾平生
在官竊一日之禄必殫一日之勞可以老而攺乎
後再帥長沙暑行屬疾遂薨于位時有大星霣于
其里居之側云曽祖慶祖鐸父繪俱贈大師追封
歧益蜀國公妣虞氏贈燕國夫人娶葉氏封福國
夫人七子峴承議郎主管佑神觀未除公䘮而卒
嶧承議郎新權通判信州軍州事兩預秋薦嶸第
進士宣教郎有㫖除二令峻承務郎􁭘岠未命皆
蚤卒岡承奉即擬監兩浙路臨安府浙江渡三女
長適從事郎新監慶元府鄞縣大嵩塩場支塩官
毛淮次尚㓜孫男五人瑑承務郎新監饒州永平
監珙璹承奉郎珪璞承務耶孫女三人長適迪㓛
郎新建寕府崇安縣主簿徐鑄次適㓛郎新鄂州
江夏縣主簿劉常道次尚㓜曽孫一人初蜀公一
兄巳與分産未㡬而貧悉以卑之性喜濟物飢者
發粟貸者折劵郷里稱為仁人長者公奉母夫人
禄飬所至扁其堂曰戲綵旣没水慕言之必泣弟
端誠先官之而後及巳子在官得俸亦以分兄弟
之子及其逺族云公孝友誠慤公忠㢘介出於天
資自少至老無一語欺蹈規履矩日自儆戒体若
不勝衣言若不出口及其在人主之前骨鯁切直
櫻鱗苦口自敵以下有不堪者謀大事决大疑人
所恍駭公處之凝然决之沛然也不念旧悪不阿
權勢其在當塗有江東漕嘗使酒嫚罵公者公與
彼交章相避遂兩罷為祠官後公長天官其人為
貳踧踖求去公與之傾心盡勸仍薦其壻其人媿
服人服其厚其在從列時宰嘗屬公薦某人公不
承命人服其在相位財㫷年耳天下方望治而謝
病堅卧三月至𥙷外得請乃出故天下至今惜之
嶧與諸孤將以嘉泰三年正月十三日葬公于龍
遊縣霊山郷石壁之原以書來請銘銘曰
紹熈季祚　光考違豫仰曠居廬俯曠機務兆人
皇皇靡所㱕赴宅憂継離非　上而誰
聖考有命其代予悲　皇上益謙十命百辞雨泣
其洏推去天衣公自宥府夾日以飛時乎孔艱公
乎焉依國有大疑公作寳亀國有危事公作金隄
有昊斯岌公作天柱后土斯􁄾公作嵩阜
皇曰汝嘉其遂相予自右而左四國是孚公感
主知其疚其劬先昒以興後昳以餔以汔于痡弗
有其軀推轂　帝車匪堯弗塗鳴球天耳匪皐弗
謨孰彦而醫孰嬛而瘁孰憲而戾孰罅弗墍揠而
彚之膏而遂之繩而墨之塹而柵之五月而濟㫷
年而又方駕而枙方楫而弭留弗可留致其可致
楊清馬誠韓速杜止前五百歳一有其四後五百
歳一無其二肅如清風聞者興起勲勞智名帛素
竹青朱熹所稱揚輔所譝有麟有煙對越圎清侯
誰濟登汲古書生
　　　樞宻兼参知政事權公墓誌銘
淳熈十五年四月予上章得𥙷外同郡今監察御
史曽公三復餞送于西湖之上監六部門權侯安
節偕來曽公坐定忽跽而請曰權侯將有請焉願
為其祖樞宻公追碣其竁予曰諾後五年予㱕自
金陵過清江其太守郊廷乃權侯也前請倥偬予
忘之矣而侯獨不忘再請庚前諾予其可辞公諱
郡彦字朝羙河間人曽祖顯祖慶俱贈正奉大夫
父經贈光禄大夫儒學三世之而光禄公為時名
儒號無相居士公自児時嶷如成人七歳聞講毛
公詩退即能為家人說大義自是力學至忘寢食
寒暑十三入郡學頭角嶄然張廷堅與光禄公游
見公竒之曰真名家駒一日千里誠入太學崇寕
四年賜一舎及第釋褐授從事郎青州教授歴睦
親西宅宗子學正提舉河東學事除太學博士
徽宗幸學設幄堂上延見諸生　命公講下武詩
音暢理明大顔喜甚　恩鍚有差轉朝請郎攺辟
廱國子司業宣和初遷左司貟外郎
徽宗有意用公而公與宰相王黼異議黼嘗欲官
饔人子衣之品服公言孔子惜一繁纓今以命服
服奴人乎黼御之故根之使遼虜酋面授國書責
公雙跪公曰非南朝禮也行人不敢承命虜酋大
怒竟莫奪公之在遼也審知女真強盛日睹官軍
驕惰㱕言於上請檄兩河繕甲兵固吾圉益厚北
朝之好無令邊臣生事敗盟不然必有唇亡齒寒
之患且言帥臣沉積中與詹度不咸當黜不報㝷
除集英殿修撰知昜州女真杲犯京師
欽宗受禪公復為左司靖康元年十月攺宗正少
卿除直徽猷閣知冀州辞行　欽宗勉之曰兵起
北方士大夫悉求南卿獨請北真能体　國公道
逢士夫自大名㱕者語公虜且再入毋徃公曰吾
得死所矣命駕亟行　髙宗皇帝以康王為大元
帥起兩河兵入衛王室以公為計議官公將冀兵
與宗澤兵皆師于澶淵與澤兵於丁未三月自濟
徑趨古刀馬河拒賊列砦數十去京不逺虜騎充
斥諸路兵約同進者皆不應澤曰是以肉食虎耳
乃師于曹之南蕐及　二聖北狩　上檄諸路兵
追襲公與澤兵復之衛之滑賊巳渡河公與澤同
表勸進及蚤正位號以繫民望者五
上即位公與澤同徃大名募義兵　上亟召公
與澤赴　行在所公乃囬軍自京師赴　都道除
公帥荆南澤襄陽旣抵　行在所澤以元帥事入
奏公未見間除天章閣待制攺知東平公言於
上曰願　陛下無䡖棄南京臣當死守東平一日
三𬒳詔督之官建炎元年六月也時河北盡䧟京
東州縣半降賊公以疲卒孤壘抗強虜㡬及二年
兀术合衆二十餘萬圍城糧盡而救不至人至易
子而食然公以忠義激士猶摧鋒䧟堅虜患之為
書射城中云趣降即冨貴何自苦為公罵曰逆虜
吾受國厚恩死無恨豈忍臣異類力屈城破兵民
爭扶公出城父母妻子皆䧟賊惟一男一女一姪
走及公公自列請罪　上憐其忠喜其至
詔曰闘榖於莵毀家以紓楚國之難顔真卿委郡
而為朝廷之㱕遂原之三年以朝散大夫寳文閣
直學士知江州公曰訓兵旅集舟積粟以防虜宼
請朝廷分兵守武昌襄陽則表裡之形成賊不能
窺我於是季成在泗劉文叔在舒韓世清在蘄孔
彦舟在漢公以為此曹皆據江上名曰聴
朝命受國爵急之則詐忠緩之則詒患皆腹心肘
腋之疾隂備之彦舟果欲來攻知有備而退屬公
丁父憂觧官　上惜其去三命越紼公固辞者
亡不獲命四年正月以寳文閣學士知建康七月
攺淮南江浙荆湖等路制置發運使初建康遭虜
焚戮城野一空公竭力安集不數月朝市小整人
以更生継緫漕事轉輸六路夕受命朝引道走江
東西董媮懈検欺隱覈逋亡責稽滯水陸程轍餘
五千里財用湊集於　行在所者億萬計有
詔嘉歎紹興元年入為　部尚書兼侍讀二年五
月除簽書樞宻院公知無不言言無不盡謂冝乗
機者三　祖宗徳澤在人人心未忘王師一興諸
路響應一也内則淮海之虜騎悉徃西北以虚某
南外則林牙等浸大患在腹心以牽其北二也近
覘者報虜兵疲於浚河之役而守淮之兵皆持挺
之農夫三也譬諸奕爭先而巳安可隨應隨觧不
制人而制於人哉不然疆理淮堧以連下邳藩屏
荆漢以通上流指顧隴蜀以成建瓴東下之勢亦
䇿之次也　朝廷用其次云復有中興十議其
一謂冝以天下為度進圖洪業恢復土宇勿偷安
于東南其二謂駕御諸將冝威之以法而限之以
爵其三謂冝命講讀之臣於所論說之外取累朝
訓典及三代漢唐中興故事日陳于前以禆
聖學其四謂冝監觀傷善妨賢之讒偷安苟合之
佞市恩立威之姦懐諼罔上之欺聴其言察其事
則忠邪判矣其五謂愛民先愛其力寛民先節其
用又謂朘巳俸以佐國用當自宰執始又謂分閫
而屬大事類非偏禆之所能為必得賢大將然後
可又謂制置一官冝可省也盍令㳂江州縣各備
其境内而緫之以連帥上月荆鄂江池下至釆石
京口講之有方委之有人防秋上䇿也又謂宗室
中豈無傑然有人望可以濟艱難賛宻勿留宿衛
者願求其人置諸左右又謂人事盡則天悔禍否
則恐天未欲平治也不獨㱕之數
上嘗語及春秋三傳異同公曰孔子作春秋游夏
且不能措一辞　上又曰至誠力行者其善悪
不可揜公曰惟天下至誠為能化不誠未有能動
者　上又曰堯舜以道治天下不過無心公堯舜
之治道其要在命九官去四㓙公遂言曰願
陛下無忘在濟時無忘渡江時未㡬以簽書樞宻
参知政事數月　上欲大用公三年二月已丑以
瘍髀葬于位　上震悼親臨其䘮贈正議大夫
禭以金帛官為護䘮㱕葬于徽之婺源官其家七
人女家三人公風骨竒偉胸次恢廊學術才氣過
人數等性至孝初無相在鄆卧病公雖從戎然沃
盥必親執樂物必親嘗未嘗觧衣而寢及無相㱕
汶上道梗不通公在九江毎比望長號之廬山飯
僧泣血禱佛冀父子如初三月而訃告至力乞終
喪七請不獲公感　上深知毎誦曰責難於君
謂之忠吾君不能謂之賊婺源之東山水竒變築
室其上自號且然居士有古律詩二百八十首雜
著書啓章奏百三篇其所述作初若寂然無營忽
揮輸如飛文不加㸃雅善草聖士大夫游其門者
如周葵樓炤潘良貴吕廣聞梁揚祖皆為世名臣
配吕氏先公卒汶上封樂平郡夫人継室李氏封
隴西郡夫人子男一人嗣衍女一人嫁韓穰孫一
人即安節也傳家學有祖風云銘曰
太陽郷晨賔以啓明應龍將㫒從以矞雲巨宋再
昌天啟　髙皇文武權公襄我烈光維時胡塵
塞平窿旻滓于厚坤白晝為昏維
皇勃興赫濯聲霊手其青萍叱開羶腥維公孤忠
杖䇿以從𥙷天重光扶日再中如周甫申如漢弇
恂如晋導榮髙勲昭明廼秉鴻樞廼預政塗
皇曰汝嘉將遂相予緫章斯皇胡剥我梁巨川斯
茫胡燬我杭新安之原是塴是窀佐命之元過者
式旃
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百二十四終
誠齋集卷第一百二十五
　　　　　　　　廬陵楊　万里　廷秀
　墓誌銘
　　　宋故蕐文閣直學士贈特進程公
　　　墓誌銘
淳熈甲辰十月一日万里旣除先太碩人之䘮又
三日江西安撫使給事程公遣騎蹟門遺以書曰
江西詩人淵林也祖于山谷先生派于陳徐諸賢
謂之詩社而社中多逸詩某冥搜得之今刻棗以
傳而序引缼焉非君其誰宜為万里辞不獲命旣
呈似公公不為不可是時万里未識公也自是書
問還徃益宻情益親厚後八年万里將漕江東𬒳
㫖徃上　問囚過新安至休寕公遣人送酒相勞
苦又遣其子鉉遮見于逆旅是時以使事有指欲
見公而不敢也私念㱕塗當庚此願既而山路﨑
嶔難以再經拏舟東㱕至今以不識公為恨毎毎
流涕公聞之亦流涕蓋万里平生知舊相識而不
相知者有矣未有不相識而相知者也不相識而
相知者公一人而巳公旣没万里哭遣家僮弔焉
今鉉又以兵部王公寅所狀公之行實來謁銘万
里慟哭曰巳矣世無此知我者矣銘其忍辞公姓
程諱叔逹字元誠徽之黟縣人胃自重黎氏自伯
休及嬰晋元譚守新安民徳之詔賜田宅於歙因
家焉梁霊洗起兵拒侯景入陳以㓛封重安公謚
忠壯迨今廟食至天旺始徙黟云曽祖宗顔以子
顯謨閣直學士邁贈正議大夫祖逺以子楫之千
載贈奉議郎父晋之以公贈太中大夫三世娶胡
氏贈碩人公少頴異伯父竒之令從樞宻巫公學
方丱巳有俊聲年二十三第進士中書連除興國
軍光化軍教授以薦攺宣教郎除湖州教授秩滿
造朝虜酋亮將渝盟朝論二三公以書抵時宰陳
公康伯請厲兵馬守淮漢募異軍遣間諜理財用
陳大喜以為足強人意除通判臨安府府尹趙子
潚待下簡而亢公不為屈趙謂有䑓諌風即委以
府事且屏後覘焉見公剖决如流遂大相知除知
通州諸御史薦為䑓主簿未三月遷監察御史乾
道二年二浙大饑　孝宗皇帝憂之分遣即官御
史行視振貸公當行臨安諸邑先自府始奏謂受
粥之令及市而不及野請均之　上大喜語執政
曰誰肯為朕盡心如此旣周視諸邑見上　上迎
勞曰卿振民良苦公條上便冝曰豊荒在天感格
在人願益修省以召至和至如　祖宗朝巳行之
荒政若趙抃之㑹稽范純仁之襄邑斯二者可舉
行也若夫今日之急務願詔監司與帥臣察所部
之官吏或罷耎不勝任者罷之或奉行不應書者
罰之斯者不可緩也　上稱善除右正言見
上首論君臣聴納詞㫖剴切時巳和戎公言勿恃
和以為安必因和以為備復言廣盗始平湘㓂復
作蓋官於湖廣者或昏庸貪殘或遷客左官欲民
得其所難矣謂宜積擇部使者以察郡守妙簡守
臣以察縣令孰為公亷孰為苛刻或辟置或罷絀
至於一切利擾之政尤宜蠲損　上即詔群臣集
議于御史府選監司一人遂除張維廣西提㸃刑
獄郴㓂李金叛公復奏請廣開赦宥招降之門速
發旁近精銳之師應時討定無使越䡍二廣又言
龔遂治渤海諸持鋤為良民持兵為盗賊此安文
之䇿也張敞治膠東朋設募賞令相斬捕此勝之
之䇿也願下攸司著定捕斬除罪之令潭帥劉公
珙移書謂頼公建明表裡相應㓂遂平中書除吏
非法公言法制所以維持國体也要當遵守於上
則僥倖息於下夫不中銓者吏部不擬官法也未
出階官者中書不除官亦法也今則將仕登仕除
嶽祠之官矣非詞學上舎甲科者不注教官法也
今則州文學亦除教官矣近有宜州文學髙衮者
除襄陽教授考其爵里乃一時借𥙷乱法亦太甚
矣有㫖押衮㱕本貫又言諸郎皆蕐選也近乃有
為丞十月而遽攝貟者有監門數日而亦充數者
望申詔執政継自今必察才望優劣資格淺深時
有為淮漕者進死蝗公言日者廬州守臣張師顔
奏蝗倫田野今乃䛕言蝗自斃罪其可逃又有以
前從臣召還者請後免役錢公言身為通臣不以
道徳寛大推廣上意乃導為刻剥是可不斥遷左
司諌言民困於執役及和糴四弊　上曰朕當遣
使按察在諌省僅四閱月以母老且病四請外
上再三留之曰朕方欲用卿㝷以母憂去服除除
直敷文閣知池州時四年二月也引嫌攺衢當路
有不樂者遇官期至則輙以他人代凢五年至言
者論其非是始獲之官辞行首言
陛下厲精圖治未嘗不欲大為然有志不可不飬
飬志不可不審耗於事則昜怠速於用則或沮願
母徂宴安母急事功　上指飬志二字曰此言極
嘉五月攺江西轉運副使十月昜江東郷部也即
家拜命奉親之官邦人謂晝繡云旣眂事有曰本
司耗米曰和糴本錢曰去秋苗錢曰宣城砦木錢
皆蠲除之仍捐米數千石贍宣之乏徽州雜征有
曰驛料豆錢者多取八千緡即奏蠲减又言徽絹
銖兩昔䡖而今重民故益困有㫖十二萬匹减四
之一公喜謂人曰大哉聖主之仁一舉革二百年
之弊淳熈初元十月除浙西提㸃刑獄辞行
上曰朕欲留卿未可言去除宗正少卿太子左庻
子旣數日　上復問宰執程叔逹巳除庻子未其
簡記如此公言玉䐑凢例止紬實録而不網羅諸
書恐有放失㝷兼崇政殿說書　上前因論帝王
之學所以治國平天下之道願講求前代聖賢事
業而施之天下一日講周禮至泉府因言其法本
欲㰸市之不售與夫貨之滯者各從其抵而予之
所以惠民也而世儒乃假其息之說創青苗之法
以取二十二之息故天下卒受其弊用經之誤如
此因言今州縣知利而不知義受田租之粟則多
至加倍理訟獄之負則專務罰金甚至周内罪名
没入生業大則献義羡餘結權貴小則私盗取資
妄用民日益困不可不懲　上曰亦非不懲更當
痛革右史蕭公燧在旁與聞出而大言於殿門曰
講讀官得人可為　朝廷賀㝷兼直學士院三年
四月兼中書舎人公以兼官過多力控兔云一日
召見因言傳聞江東淮南多旱願修徳朋政省刑
薄㰸庻人心恱而天意得　上曰亦聞江東閔
兩方以為憂而劉珙奏云巳得大雨可喜漢唐之
亡皆縁歳荒盗起朕毎憂念常至五六月不敢去
心公退謂人曰有君如此天下國家之福八月兼
權給事中言詔令先書西省後至瑣闥或昏暮丙
夜事之本末有不及知人之賢否有不及問望詔
自今除官行事必具事之本末人之閥閱連書于
前俾得参考不然依旧制繳奏十一月
召見賜坐　上曰卿制詔甚得体公稱謝乆之辞
起命復坐曰事無巨細盡言公言近日選人除授
超越　上曰何也公言舊京局諸闕本以待選人
資淺之有才者今旣㱕銓部無以處之則徑除職
事官願以京局諸闕仍舊㱕　朝廷公毎論諌
上必嘉歎即施行之再召見論敬天愛民有志事
㓛三事其論敬天曰臣承乏司宗纂修王牒因得
仰窺　陛下盛徳如讀尚書而作敬天圖臣願
陛下鑒圖而法文王不巳之心勿謂豊穰而怠憂
勤勿謂平泰而忘儆懼　上曰朕自為此圖頗覺
有益毎遇水旱則必披圖修省常獲感格後再召
見　上顧左右取圖示公曰人君享國乆長皆由
嚴㳟寅長尤當以為法公言　陛下旣知所以戒
又知所以法社稷生霊之幸復以親老請外
上曰朕方用卿何數求去退而力伸前請
上欲與郡而言者以為親年髙恐迎侍非便除直
龍圖閣提舉武夷山冲佑觀明年丁太中憂服除
七年五月除湖南轉運副使帥劉焞乆病廢事民
方怨咨公為辨訟决囚滌滯除弊遇水旱與蠲租
振贍人呼舞曰非運使我等皆當死徙嶺海矣又
下令通財以木司緡錢助衡郴道求者凢一萬三
千緡又代道州輸歳缺之錢一萬七千緡積逋大
軍錢三萬八千緡又與緫領趙汝誼奏除永州旱
米四萬餘石民感實惠百千人相率詣安撫司請
為表乞借留九年七月再除浙西提㸃刑獄餞者
塞涂其後潭帥季公椿竟以民言上聞時江西謀
帥　上命執政䟽其人　上指公名曰某也可近
季椿奏其甚得湖湘民心八月除秘閣修撰知隆
興府見　上極論郴桂盗賊之由撫御之要選任
之宜消弭之䇿洎至洪以所部多盗申嚴同悪及
他盗捕告之令一夕郭外僧舎有㓂其徒來告公
免其罪厚其犒盡縛群㓂尸諸市屬邑有八而毎
歳之賦十逋二三蓋有民巳流徙而田實汘萊者
亦有田不汗萊而業無主名者謂之逃閣公分遣
縣宫精敏者核其欺占其實百年蠧敝一日蕩去
州之材官曰親兵者千曰選中禁軍者亦千異時
士卒營居市居相半以故驕放公為之築室三百
餘區聚居一營月廩時服給授惟時晝訓夕警無
敢譁遨復請州置凖備將一貟擇其乆於履軍者
以管轄之上以其法刻板下之百郡云吉之兵譟
于牙門公以守臣與兵鈐不咸劾罷之揭賞禽賊
皆伏誅軍政肅然一道愓息十二月進集英殿修
撰因任公上體聖意下䘏民隱其惜官蔵甚於家
貨帥洪五年前後蠲除民賊為緡錢二十三萬有
竒為米斛一十一萬有竒談者以為多於王仲舒
云十三年八月　上一日忽宣諭執政程叔逹隆
興之政甚羙與進敷文閣待制再因任歳或小不
雨公毎禱雨舉室不茹葷感召如響部内連年有
秋民歌之曰公來江西熟公去江西旱十四年引
疾正祠章継上四月四日特轉一官提舉江州太
平興國宫去之日如始至在官束㫦之問近比宜
受者積八千餘緡皆入公帑因任至再冝受禮物
亦以犒軍旣㱕宅旁治小囿曰西壄有堂二曰葵
心曰秀野鑿池沼種花竹逍遥忘㱕十六年二月
太上皇帝登極轉一官以嘗為東宫講官再轉兩
官時舊學悉収召公獨以與執政隆興合符小忤
壅不以聞奉祠四載引年納禄遂以顯謨閣待制
致其仕　今上皇帝即位有詔撫問遣使賜銀
奩藥茗詔有渇見之語公感泣拜賜慶元二年十
月特除蕐文閣直學士賜衣帶僉論始伸公年髙
益健一日對客忽有不屑人間世之語得疾無苦
惟日食寖减忽命左右扶掖端坐於寢奄然而逝
享年七十有八官宣奉大夫爵新安郡開國侯食
邑一千一百户遺表聞　天子閔悼加贈特進
娶黄氏封碩人先公五年卒子男四人鑄年十九
預國子第二名薦早卒鉉朝請郎行將作監主簿
鍚承議郎知江州彭澤縣事鎬早夭女四人適進
士黄汝崇奉議郎知潭州湘隂縣事黄榮通判台
州金㒜樞宻汪公之孫義實皆前卒孫男源洵俱
登仕郎女一人尚㓜公天姿靜重逮事四朝守正
不撓始終一節感　孝宗睠厚日思報稱所論
列封駮無少顧忌以故齟齬嘗因草詔
孝宗嘉賞顧左右問學士為誰以他學士對公終
不自言行巳敬事親孝和於族信於友撫姊妹甥
姪盡愛婚䘮賙之必厚旣以先夫人志飬不盡為
終天之戚復舉太中資産遺諸姪且官伯氏子慰
下泉意族人病於郷正之役則剖私田倡義役諸
郷俲之其利甚博旣没里人築堂肖像祠焉嗜學
至老不釋卷六經諸史皆探根抵書法得急就体
生平著述曰玉堂制草曰玉堂備草曰表牋曰論
諌曰承蕐故實詩牋曰宏詞賦頌曰歌詩書啓記
序雜文凢六十八卷蔵于家其自述出處大節則
有四朝遺老傳公之未病前數夕忽有大星霣於
庭家人大驚没于慶元三年七月十四日葬于五
年二月二十二日其郷東亭其岡潭口銘曰
温温程公日行維冬風行維東萬物有融毅毅程
公玉立維嵩雪立維松衆正之宗旣介旣通不異
不同邦之夔龍氓之黄龔睠非不隆不詭其從不
究其冲其乖其逢
　　　刑部侍郎章公墓銘
紹興二十有一年時宰顓政燕居深念天下之忠
臣義士名相如忠献張公骨鯁如忠簡胡公之儔
終不附巳朝逐其一其一夕發將欲一網以食之
旣於是開告訏興羅織挈廷尉府作一大穽擇深
文吏為巳所鷹宣城章公儒者也
髙皇選於衆廼自刑部副郎擢為大理少卿以式
遏其熾或擿公曰今日士師非禾絹士師也盍去
諸公曰全軀以私淑寕捐軀以庇善人時宰毎事
諭意公念爭之必不從從之必不可進而唯唯退
而否士夫置對多所全度於是大忤其指因悪簽
書樞宻章夏諭言者撃去併波及公以為宗􁋼同
罪云公旣去而頻年大獄起矣至時宰死乃巳
孝宗嗣位之初旁招正人忠鯁輳集一日顧大臣
曰　光堯之朝有一廷尉不眎大臣喜怒為獄者
誰皆以公對召見除大理少卿天語褒嘉曰以卿
異時典獄不觀望大臣故用卿未㡬擢權刑部侍
郎時乾道二年也未㡬以疾哀懇求祠官除右文
殿修撰提舉江州太平興國宫未㡬乃老進集英
殿修撰致其仕淳熈元年十一月戊申薨于里第
得年八十有二朝論嗟悼公諱燾字彦溥世居宣
城穉而卓偉淵渟山峙宣和間以周官經學名震
場屋自郷校貢辟雍升太學㑹兵革俶擾間関還
家建炎二年以父任調廬州司户参軍處州龍泉
主簿攺監行在贍軍酒庫又攺泰州梁家垜塩埸
又攺行在酒庫所主管文字循承直郎紹興十四
年除大理司直明年授右通直郎除寺丞奉使廣
東鞠逹官獄以平允稱㱕朝轉右奉議郎除寺正
十八年遷刑部貟外郎明年轉右朝奉郎後二年
遂除大理少卿旣以忤時宰言罷未㡬
髙宗記憶除主管台州崇道觀轉右朝散郎未㡬
除知復州爲政平寛流徙皆㱕治聲上聞二十五
年復召爲大理少卿明年又以言罷又明年轉右
朝請郎二十九年起知蘄州其政如復而簡倹有
加名篴紋簟爲民角歯而爲守臣階梯自公痛革
至當暑卧榻不徹織蒲至今士大夫媿之邦民歌
之三十一年轉朝奉大夫提㸃湖南刑獄地逺畿
甸有司嫚令老吏舞文獄以賕成刑多頗纇公明
不察淵恕不縱狼平反居多民以不冤全州材官
執守臣以叛公單辞諭招即日請降觧甲還營公
獨戮其始謀者數人餘釋不問一郡以寕未㡬移
病請祠而去　孝宗御極遂見擢用將薨精神湛
然一語不乱惟語子孫以孝弟忠信明年十月八
日葬于宣之苑氏松山之原曽祖且不仕祖珌贈
太中大夫父元任朝奉大夫致仕贈光大夫公初
室萬氏継室陳氏十子綺監台州黄巖縣于浦塩
監網臨安府學教授純信州司户参軍綰蘄州黄
梅主簿絃太平州當塗主簿皆迪㓛郎維從事郎
復州推官綜縡經綸業進士一女適進士汪亨舉
孫男三十人女十二人公於文皆工而尤工於詩
與里中詩人周紫芝賡酧還徃詩筒牛腰斧藻江
山追琢風月佳句絶唱麗雅竒崛芻豢衆口簫勺
群聴至今言宣城詩人者前有梅謝後有周章云
公天性質儉不為蕐靡一裘𥙷紉真三十年仕踰
三紀不籝一簮得禄必分族婣友朋賙而無斁至
於一丘一岳乗興忘返理一山園于南山之陽命
曰南坡杖屨於斯觴詠於斯卧興於斯酒酣賦詩
殆無虚日終無一言及於聲利夜坐一燈讀書自
娯或覔紙作字得唐人楷法年餘八十筆力益遒
目力益強今世未有也教子無倦自作家訓繩以
禮法迪以文詞純網相継䇿第網尤能文出諸老
右不幸皆蚤世葬後二十八年縡自宣城徒歩來
廬陵訪予泣曰先公之阡碑石蒼蘚封之厚矣而
未鑱一詞以諗來者先公之客今惟先生在爾獨
無意乎万里曰敬受教乃摭侍郎陳公天麟之狀
著于編銘曰
紹興中年有宰而權竊霆之威曀曀彼天晘彼異
巳弗翦弗止嗾彼屠伯宅之大理皇咨章公汝仁
汝忠襮圜裡方徃刓其鋒彼火而烈公水其焫彼
虎而咥公户其孽皐蘇所先于張所艱公笑不言
善人以全善者是怙權者是忤公以是去公以是
舉　孝宗御天谷搜巖搴舉於幽間寘彼甘泉其
仁其博其裔其渥其誰云者揪表之鶴
　　　朝奉大夫起居郎呉公墓誌銘
淳熈十三年十月二十二日　皇帝㑹慶節北使
來賀　命朝奉大夫起居郎呉公假禮部尚書館
之天寒公罷於匽薄是日嬰疾一足不良能行賜
告反室俾近醫藥予徃問疾則呼酒酌我取秘閣
新刻法書相與展翫疾蓋小愈至十二月二日奄
忽而逝疾再作云公諱燠字春卿世為衢之西安
人紹興甲戍䇿進士第調福州福清主簿循從政
郎授撫州州學教授以父憂去官除䘮授隆興府
府學教授弁冕胡簋與之一新書䇿蕞殘市之充
牣其教條不可犯而訓誘可樂士多卒學有就者
攺宣教郎知建康府浦城縣轉奉議郎邑名難治
始至訟帋千公疾讀十行俱下奮筆决遣文書為
清有悪少年挾兄弟盤㨿推埋目曰五虎公令縛
至庭皆置諸法㷀婺吐氣郷校無教公得民無後
者田皆㱕之學官於是齊房始聞誦弦聲邑以宫
鬻塩為賦稱責致塩配與民公私交病公致塩有
貲而下其估民樂與官為市賦入有羡至庚旧令
所逋之數萬計部使者以治行止聞有
詔詣丞相府察㢘為幹辨審計司轉承議郎有薦
公材可御史公自詭治劇得賀州辞行
上迎謂曰朕聞卿名乆公論奏三事　上曰甚善
姑牧逺民行且大用賀凋郡賦亦卯塩公行之如
浦城言所部便宣事謂南民貧不應租外復有丁
釆請蠲除之又二廣盗之勍者有減殊死為城且
徃徃亡命恐貽後患宜差擇伉健涅而為兵轉朝
奉郎踰年　詔舉可監司者䑓諌侍從皆以公應
上語大臣曰用此人遲十年矣自賀除荆湖北路
提㸃刑獄公事於是鄂之囚有司議抵死而實未
嘗殺人公即訊一語得情破械出之一郡驚異莫
傜楊秀禄嘯蠻獠㓂沅湘公即日單車引道或惎
以羽檄召兵曰此特其酋註誤其下群蠻何辜遣
吏諭招許以不死秀禄出降不戮一人十一年
召還賜　對首言今日民貧咎在踰侈宣嚴其禁
自貴近始又言沅靖之蠻非無人性官不擾之可
以無警要在擇長吏勸豪酋練峒丁又言江東道
路流民纍纍將徃黄州請耕間田宜令淮南有以
振業之　上皆恱至流民事則蹙然曰非卿朕不
聞此除尚書郎典吏部右銓有副使致仕應官其
子吏格以䇿名未三十年公折之曰此令謂身在
官而任其子者今致仕矣豈得援此吏軰股弁轉
朝散郎明年遷樞宻院検詳諸房文字遷司農少
卿論任子之法謂比年有自他官而除扈帶者在
職或兼旬或踰月則復還其舊其意不過覬覦觧
帶之恩度越止法之上徑轉横階或防團遥剌免
關陞叨䕃𥙷而巳且夫法之所謂實歴者謂滿二
歳今縱不及亦冝左職滿歳又論今歳災異重仍
星變地震仲春雨雪仲夏積隂近取諸身腠理䟽
則正氣傷願思所以致此者又言三省樞宻院六
部吏貟無慮一千三百人願下有司議省冗吏事
皆施行兼權中書舎人中人有以製　郊見冠服
増秩者公封還詞頭近屬有用近比奏其門下客
𥙷官者公論至再遂寢遷起居舎人仍兼西掖遷
起居郎方　禋祀湛恩慶夀大賚書命塡委公從
容占吏訓辞爾雅得代言体一日造膝言
陛下臨御二十五年厲精為治而庻績未熈意者
群臣未能仰体焦勞媮以愒日隤靡益甚不親細
務者併當務莫之急不按府吏者併良吏莫之舉
以甲兵之問不至廟堂為羙事則不先無事之備
以錢榖之數問之有司為當然則不計國用之虚
以献納論思為職者不過卑論以應故事以寅入
午出為職者不過充貟而書紙尾將何以使樞機
皆周宻上下無苟且盍有以振厲而一新之
上竦然曰卿老成鯁亮公旣没上愍之􁎚金帛有
加享年五有六曽祖常陸祖偲皆不仕父槩以太
學上舎賜進士第三為太守再為部使者所臨有
稱終官中奉大夫累贈至通奉大夫初室夏氏先
公三十年卒継室其娣也皆封㳟人子男三人垣
堮珽女四人長適沈韶早卒次適通直郎知岳州
蕐容縣事万俟侃次許嫁陳汶次㓜孫男一人鉉
女二人公介而和通而能立與人交粹然可即及
臨事有不可萬夫莫奪其在州縣見謂明習及立
朝乃以讜直聞家故貧性清苦毎分俸以賙其族
兄弟之子教其㓜而孤者嫁其女之貧者垣旣返
樞於衢以來年十一月庚申葬公同山朋果之原
公之弟烜狀其行來謁銘万里與公同年且同舎
又同志其又奚辞
銘曰
士呻其䇿人禹家稷言佩之縌言擿其埴仕邑及
州輻輳其猷寘彼京周何毅不柔顯允呉公學政
兩崇中外兩庸風行川通金玉　天聦山龍
帝躬推轂　九重蕐勛之隆旣螭我筆盍棟我
室有奄其畢有䀌無詰
　　　林運使墓誌銘
公諱孝澤字世傳莆田人也曽祖質故贈朝奉郎
祖傳故不仕父選故任承議郎致仕贈右中大夫
公少好詞章卓然自立一時流軰罔不推表大觀
四年升貢入太學宣和六年登進士第建炎初調
建陽縣尉再調南剣州順昌縣尉㑹有告其賊欲
犯城邑公不謀同寮不檄旁援獨計以為可先未
發禽也提兵宵征邌朋至其所賊方搥牛釃酒聚
神祠中乃突掩之無一人免者未㡬丁太夫人憂
當論㓛而郡僚有沮格者通判呉逵曰使賊而張
州且不保况邑乎是可不賞乃以聞服除授左承
事郎監建陽縣麻沙鎮稅秩滿調泉州晋江縣丞
太守器其詳整訟有積歳不決者一以屬公靡不
立断人情㥦焉公所至㢘於身力於職必欲以其
韞及物至于以私秋毫不可上官敬憚之通判興
國軍秩滿謁祠官之禄得主管台州崇道觀知南
康軍公為郡嚴而不苛吏不敢欺提舉廣南路市
舶有胡婦蒲持環産以献為子求官得之公持之
不下而言諸朝曰互市與夷按也舶之所入法㱕
有司以俟公上之須未有私献無益之物者倖源
一啓逺人何觀事遂寢朝論韙之即拜轉運判官
先是官吏以嶺南為非法令所能逺馭類黷貨有
縣令挾太官要人囊槖之墨且横公得其受賕狀
即舉奏之一路震虩曰是何可犯觧印綬去者十
數人知漳州公年彌髙矣聴决益精明北邊有興
歛兵於漳以戍焉前守匱於賦故事戍者既行居
者増餐錢而州不時給其徒族立庭下不去有猘
色公不為動徐曰若軰欲反必先殺我餐錢極無
幾爾獨不可強取叱令還營取一二尤者寘之法
而令月庚之衆服其腵歳大疫為糜鬻藥里賙路
卑死不能掩埋者官為棺㰸部使者上最遷提㸃
廣南東路刑獄公力辞不就　天子髙之攺除直
秘閣主管建寕府武夷山沖佑觀訓詞曰循良之
吏吾所重止足之人吾所敬中秘之直吾所惜
朝廷方行綜核之政切齒汙吏有言於丞相者曰
林公雖老持節郷　肅一路獨不可耶丞相然之
白上除公本路轉運副使命下八郡聳然曰此真
監司也公即以郷里引嫌有㫖趣公入奏公謂所
知曰以南之命旣得辞矣顧拜今命辞逺樂近非
人臣義章再上　朝廷知不可疆致復卑祠禄是
歳乾道六年也公則蕭然自放因旧葺廬䟽渠引
泉周以花竹日哦其間故人過逢瀹茗弈棊杯酒
淋浪其樂殆非塵中有也明年正月十八日疾終
得年八十有三後九月葬南郭五雲寺之東北公
性澹然無外嗜與人交一見傾底裡至遇事凛不
可犯南康臨漳歳倚山澤之入以佐公帑公盡捐
以卑民遇過使客燕饗倹而敬賔亦憮然滿意公
自律清苦一夕視事竟有持燭送公至闑内者公
曰此官燭也亟命持去林氏自唐正元旌表門閭
公始葺之敷文閣直學士王公十朋詩而碑焉公
娶阮氏封安人先卒男二人㮤左迪㓛郎新台州
州學教授枅左奉議郎秘書省秘書郎出知信州
女二人適文士方庭賁方自誠孫十人文之為信
州貴溪縣尉居之千之並將仕郎餘尚㓜枅立朝
巋然弗激弗隨予晚與枅同朝而厚予得外𥙷枅
追送予曰先君子竁而未碣非懈實有待子其人
哉予謝不能旣㱕廬陵枅又遣一个走二千里來
請銘曰
士穉而節石漱雪齧蔇耉而洿毀珠負塗我芻我
駒我亨我衢我日我晡疇舒其驅林公烺烺閩粤
之望天子是奬南東其蕩公􁍯以辞孰完不隳孰
溢不欹胡耋不㱕莆城之南佛屋之北言蓻其柏
以妥公宅清風肅而氷之玉之式訛彼貪尚或忸
之
　　　提刑徽猷檢正王公墓誌銘
公諱囬字亜夫世居九江五季有仕于閩者因家
焉徙温之瑞安曽祖岳祖霈皆不仕父佃贈中奉
大夫妣黄氏贈令人配丁氏封宜人公初入太學
名聲彰徹登紹興甲戍第歴婺州永康縣尉吉州
左司理参軍知建寕府建安安豊軍安豊二縣監
行在左蔵西庫幹辨諸司糧料院出守濠州除提
舉江西常平茶塩攺江西轉運判官移福建轉運
判官召還為尚書户部郎官將作監大理少卿検
正中書門下省諸房公事除直徽猷閣浙西提刑
主管建寕武夷山冲佑觀攺知湖州除江東提刑
以疾請老再得祠禄積官至朝議大夫享年七十
有二卒于正寢實紹熈三年十二月二十有九日
也公永康以明稱太守汪尚書聖鍚尤器之毎事
委公邑人稱平又為之修學校教生徒老則教以
慈少則教以悌有感㮣流涕者廬陵地接湖廣盗
賊出没狴犴充斥公行以勤恕圄空四五毎曰公
生明信矣時太守尚書王公佐風釆峻邁寮吏震
聳乃獨知公事必詢焉且曰王决曽學到古人才
非近用某不及也卒以此語薦於　朝諸公亦交
章攺京秩得建安未赴丁中奉憂除䘮得安豊地
當邊徼撫字之外無日不討其髙年及秀民博諏
形勢熟講守禦於是周知兩淮要害使者上其治
行丁母憂除䘮得左帑畢力舉職且曰韓魏公不
畢此官吾敢不勉遷糧料院凢百官之奉緫焉在
京百司官為賦錢僦民為傔謂之雇募乃有借兵
人於外郡而以錢他用者公請革其弊知濠州辞
行　夀皇曰守邊之道無出威信公再拜而退至
郡廩帑赤立歳復大侵旁郡皆然無所告糴淮北
有粟而非我疆故事守令莫敢使文公禱於天願
以身徇廼召里長貸以公錢踰淮私懋旬挾之間
得斛數萬民食之嬴波及旁郡來歳大穰慨然曰
文事武借闕一不可於是増修州學有民兵統轄
徐弼倚官毒民公首流之老姧讋焉亡命越境莫
可禁止公取其尤二十餘人月有廩給使各固封
守戒之曰一失其風於汝乎得材官且千役以與
皁初不知戰公簡軍實肅蒐苗厚勞來數月間一
變精銳威憺遐　邇盗敓屏跡有二山曰横澗曰
韭山在百里所公躍馬按行知其緩急民可保焉
圖之以献及為江西常平使者勤恤民隱發㰅吏
姧風稜凛咸稱神明時贑吉南安建昌四郡告旱
公速振貸請除租荒政大修民無殍江西稲郷而
常平義倉郡邑乾沒多去其籍公稽之情得小郡
之負亦以萬數然止令庚二年之粟就攺將漕時
適歳豊公念前日之旱廼請于　朝願以官所蔵
緡錢三千萬分命諸郡糴焉明年江西杲大旱頼
之以濟江之徳安兩稅告重表之分宣病於月輸
皆請損之閩之臨汀栁配鬻塩民乆不堪公諏其
由請正經界召為尚書郎付以其事文告所曁汀
民踴躍㑹復召為大匠遷廷宰掾兩省事叢擬議
精敏刻决忠實執政稱歎如復　勑令之司以防
舞文罷詔獄以存大躰皆　夀皇從公請世見今
天子首陳圖中與嚴虜借請核名實通言路而法
聖政之說為尤切其說曰　髙宗之紹興
夀皇之淳熈致治之道曰修身以學約巳以倹莅
政以勤用人以公誠心以格天虗中以聴言寛以
接下仁以愛民此其要也願　陛下取兩朝
聖政而觀之使大臣時陳於前經筵日誦於側即
其切於時者力行之公在省中歳餘來去甚力乃
使浙西力求祠官從之數月起知湖州湖士夫淵
林也公以耆徳填之上下恱服又訪郡之大利修
湖漊増城堞建利濟院有盗夜殺牛牛逸愬烏程
尉尉不省復愬㱕安尉尉視之傷焉然牛怒觸人
無敢近者尉聞于州公遣卒傳呼示以判事牛即
俯聴盗竟得云聞者異之或歌之曰謂牛不能言
何以愬其冤謂牛能觸何以俯而伏信及豚魚疇
不曰迂牛聴公令不顯公政中奉家故貧無田有
屋三楹中奉謂於公曰吾兄弟四而屋楹三將焉
寘一弟吾欲遜焉公即承命僦居郭外奉親徙焉
邑人義之公旣仕乃有田百畒及知濠州盡以其
入分族親亦承先志云公器識宏深襟度寛博議
論設施加人數等料事如神物無遁情然按物𥙿
和亦不可犯臨事荘毅乃復可親嘗曰吾有三不
欺一曰君二曰人三曰巳自少慷慨有大志艱勤
窮空澹無愠色人之善必稱過必揜急赴才必拔
奉巳過倹以先一家食不重肉衣不綺麗雖御僮
僕未嘗疾語一門之内穆如春風初居峴山晚卜
築北湖自號峴湖居士在湖州　朝廷方欲用
之而求去益切旣憲江東㱕至峴湖摩挲鄰曲問
訊親旧喜不自勝居亡何移疾乞掛其冠云子男
四人自強文林郎監　行在省倉上界門自適
將仕郎自修以公遺澤𥙷官自治尚㓜女五人適
承直郎前安豊軍安豊縣主簿呉琰進士項淵松
何致慮迪切郎前南安軍星子縣主簿周㝢孫男
五人泰之鼎之益之履之復之女三人公有峴湖
堂不啻足齊予嘗為賦之名士如尚書程公泰之
禮部陸公務觀倉部周公可大賦之者尚多初丁
冝人先卒公親􁏛二竁於峴山佛屋後而虚其一
諸孤將以十月二十八日奉公合葬焉前期公長
子自強以公之行實來請銘予於公為同年且同
朝晚且親乃哭而銘之曰
我入㫦門公至自温我出建鄴公藩苕霅當其同
朝胥從逍遥逮其𥙷外胥懋風退我㱕㡬時聞公
塴沱若其洟滴為誄辞有煒廟器琮璧胡簋不祼
后帝而揜諸瘞其旣九京疇不傷之其未九京疇
克揚之
　　　知漳州監丞呉公墓誌銘
公諱松年字公叔永嘉人曽祖諱比故不仕祖諱
充故贈右光禄大夫父諱表臣故任敷文閣直學
士右太中大夫提舉江州太平興國宫累贈少師
母鮑氏秦國夫人伍氏宜人公伍出也以䕃𥙷官
初主平江崑山簿監南嶽廟由國子監書庫官遷
刪定官書成攺秩攝登聞院將遷擢而少師以
夀皇府翊善議出閤事罷去公亦請外歴徽台二
州簽書判官廳公事其在徽州悉力吏治無文士
脫略囊篋細碎之意大守多病予告以公明敏委
以郡事吏牘填委或累月不省者公一日决之如
流守倚以集秩滿㱕至中途聞少師病篤捐妻子
犯波濤舟人無色公不為動翼日至家少師一見
乃瞑台州秩滿得湖南轉運司幹辦公事部使者
知公能文牋奏悉以倩公毎一篇出大者百千小
者數語詞意絶人給事莫公濟嘗歎曰公叔下筆
無一㸃塵氣何必減汪彦章孫仲益時迸亮入㓂
湖南餉師粟斛四十萬當遣吏護送衆懼公獨請
行舳艫銜尾先至師次糧道以濟丞相魏國張公
居長沙望重四海名士輳集獨視偉公毎見必促
席語移日且勉之曰君不必苦心屬文當為有用
之學且與其子敬夫游公自是盡棄其學而學焉
魏公再相首薦公于朝及其宣撫江淮招公議軍
政公以國事方急不告妻子而行通判明州太守
榮陽趙公伯圭母秀王夫人疾革委攝郡事公宿
于郡舎盡瘁戮力事整而辨時有死囚數十公察
其有冤色即呼而前温色辞次問之皆號泣曰我
海漁也吏執以來日夜笞掠便誣服為盗公宻遣
吏験問海濵枯魚之肆杲然一日釋二十七人郡
中驚服先是詔郎官以上舉所知尚書薛公良朋
中書舎人洪公邁給事胡公沂直院莫公濟少卿
胡公襄皆以公名聞秩滿造胡丞相陳公俊卿一
見竒之除將作監丞㑹中都官待次者例𥙷外攺
江西安撫司参議官江西饑米斗數十百錢公捐
俸以活饑者除知南剣州賜對便殿　夀皇勞曰
吾舊學之子也因訪以天下事公敷奏詳明所陳
四事如得天意固民心録名將子孫革武舉試文
上甚喜至延平首條上民事一曰差注廵検須武
舉中選或住子曉民事者二曰理訟先逮詞首三
曰商旅不得操兵事皆施行有氓誣其主人以殺
其子者獄乆不决公験問不三日得實又明日獲
其子於建寕蓋氓匿之云人以為神暇日則召掾
史與之論文入學校與諸生講經義時薦舉乆敝
有挾諸公貴人書至者公一不省廷語于衆曰薦
舉本意舉賢才及治行而巳挾貴而問豈薦舉本
意哉先是郡之材官多以請託隷尺籍公一不聴
一日入蒐庭大閱許其子弟畢集試其蓻能簡其
驍勇涅以為兵俄有㫖集諸郡材官詣　行在所
按試士氣奮甚挽強穿札為閩郡最第賞減㑹課
三年其治郡大氐慕朱邑及去延平之民遮道涕
泣為之立祠旣入朝執政議以公為尚書郎
上曰呉某治郡有聲朕欲再卑以名郡遂得漳州
未之官而卒實淳熈七年二月丁酉也得年六十
有二終官朝散大夫初少師官通判夢一浮屠傾
然而瘠謂巳曰帝詔予為而子視其謁云杭州祥
符寺及觧官道杭公生焉㓜頴悟甫六七歳日誦
數千言年二十三侍少師居婺州晝夜讀書甚至
嘔血少師以文名一世公盡得其學弟三人皆師
友公得同薦書而公獨不第乃試宏詞科隱秩秘
文過目不忘同學如丞相洪公适給事莫公濟皆
推其業之精公風神髙邁談間傾坐超然如晋宋
間人物好古樂道經明行㫦不競於進慤而澹介
而通寡欲而有守平居簡出終日簡編筆研間遇
㑹心處即書于牖户為文深厚古雅有前軰風有
詩文二十卷曰江湖集尤愛于兄弟從兄御史䑓
主簿某病革託以死生弟宗學教授某在閩中屬
疾公聞之疾走至其官下未㡬卒公護䘮以㱕力
貧以葬拊二室之孤不啻巳子所至得俸不以入
門不買田宅分以周族親同寮之急與游皆名勝
如王公十朋鄭公伯熊林公光朝吕公祖謙尤厚
云初室周氏封冝人永嘉先生行巳弟之子也能
通孝經論語孟子諸書與公徳對云前五年卒継
室潘氏亦封宜人後十二年卒子男四人壊文林
郎前饒州軍事推官璪承直郎前監建康府提領
所南酒庫琰文林郎前安豊軍安豊縣主簿㓜為
人後公卒㱕其宗以公䕃琯尚㓜女六人希韞適
文林郎瑞州軍事推官周若鑑希孟適迪㓛郎前
潮州司法参軍薛澤季蘭適進士周及次未嫁次
適修職郎永州零陵縣主簿楊長孺次適進士鄒
畢孫男三人洵澥深女四人諸孤以八年九月乙
酉葬公于吹䑓郷西山法濟院之陽遷周氏宣人
祔焉至紹熈壬子二月壬寅復以潘氏宜人祔其
左方予與公初定交長沙中同官豫章公之子璪
晚復與予同官髙安大児長孺因得壻公之門交
莫厚焉親莫至焉公旣葬之十二年癸丑四月璪
以書來曰先人未有銘詩微先生其誰宜為則追
銘之曰
公叔風神白而長身如光風霽月之無塵公叔詩
文老而日新如日光玉㓗而不陳公叔搢紳意行
無津如我馬旣同而躄其趾我車旣攻而方其輪
嗟嗟公叔一炊黍之詘而萬斯年之伸公叔一去
于今㡬春意其上虚空而跨緑耳下大荒而騎麒
麟也耶
　　　朝議大夫直徽猷閣江東運判徐公墓誌
　　　銘
淳熈有賢御史建寕徐公予聞之舊矣而願見莫
之遂立朝莫之同也歳在庚子予為常平使者于
嶺表之東公為刑獄使者于其西是秋澤宫當貢
士公之子逸試于東漕之有司首遺予書其詞甚
度其意甚暱也且呼予為同年之兄予荅書亦以
是呼公退而閱同年小録求公姓名而不見至慶
元巳未七月十一日偶閱　本朝登科記得公姓
名甚喜熟視乃紹興辛未牓也蓋前予一牓云不
知公何以云爾也豈其知愛之深而誤墨及之耶
後七日其子逹遺予書叙先契且以朝奉大夫宗
正少卿郭公徳麟所狀言行來謁銘予歎曰豈偶
然哉予其可辞公諱詡字元敏胄自太末五季乱
徙建之浦城臨江曽祖諱伯祖諱安常父諱彭年
以公贈朝散大夫母楊所生母張皆贈太㳟人大
夫公早棄場屋為詩千百自號散翁事見吏部朱
公松韋齋集中曰彦猷者其字也二子公其仲也
年二十九䇿進士授左迪㓛郎主紹興府㑹稽縣
簿帥曹泳權臣姻家也詭公督租公首捕府之胥
長逋租者二人杖之荷校以徇帥噎黙不敢問陞
左從事郎移建康府上元縣丞帥貴倨甚府縣官
日趨走庭下公始進見如律三日禮畢獨趨賔次
帥知其不屈乃皆免之公有十論極陳時政利病
未嘗出於人漕使左司郎中徐公度不知於何見
之稱歎以為通逹國体一再薦於朝後帥韓公仲
通毎疑事必諏於公公言無不盡頗忤意而卒薦
公攺左宣教郎知處州龍泉縣宗室子有寓居浮
屠者散子錢漁厚息市民物不讎直一日有鬻薪
炭者數人皆碎首來訴公即分遣吏卒逮捕卒置
諸法有逹官私橋黄柟水而請官役民者公不可
讒之郡守錢竿竿反薦公讒者恧焉歳饑公將發
常平之廩以振民丞難之公曰儻有罰吾任其咎
丁母憂除䘮中書除監行在權貨務一日
孝宗皇帝召見時宰席乆虚公首論宰相難其人
者由職事官不精擇也今日之宰相前日之侍從
給舎䑓諌也今日之侍從給舎䑓諌前日之職事
官也　陛下於用人之際常苦乏材而不知職
事官乃宰相所由入之門不可不擇也
上曰甚喜又論凢薦舉當以㢘為本而才藝次焉
古之薦舉兼舉其巳行之事不但任其未為之過
謂冝増其所舉之詞曰某人有某能嘗任某官為
某事以知其廉庻不敢欺　上首肯之且勞公
曰知卿靖退不事請謁是日除監察御史乃参知
政事李公彦頴薦也公初不知明年李公出帥東
浙以書抵公曰剛方挺特良副所期蓋李公知公
乆矣屬有　詔令朝臣言事公極論時弊數千言
其要有八曰正朝網杜私謁節吏貟之入流審進
言之聴納立根本以自治嚴守禦以防邊盡地力
以捄荒禁奢侈以正俗章下時宰不恱公姿貎嚴
冷未嘗以辞色假人中外嚴憚蜀人號為鉄面御
史公受　詔監秋試有國子生江元者陳牒願與
太學生同試元殿中侍御史宰掾溥之猶子也溥
以文書諷有司公不荅又為時宰所不恱遂除廣
南西路提㸃刑獄至部　詔兼攝漕事時容盗李
接竊發前漕臣韓磊請留餉鄂州大軍錢五萬緡
及焉塩事司錢二千萬緡以給求盗之費
朝廷從之公辞焉請自給主帥盗平以給餉不匱
増一秩　訓詞曰不仰給於　朝廷不支移於鄰
路接旣擒帥臣奏㓛而將士匈匈公因極論有未
嘗親矢石去賊百餘里而得官者其胥曰蔣璘陳
正陳永輔其卒長曰劉政至於將臣王圭張麟旣
克復欎林又觧化州之圍而賞反太薄化州守臣
何偉以數百市人弱卒抗數千方張之盗保全一
城有以見其才不顧家室守節不貳有以見其忠
上官冥搜其罪而秋豪無實有以見其㢘今不䝉
賞而反削籍孰不冤之不報貶公兩秩吏部尚書
鄭公丙訟公冤　上遂除公湖北路提㸃刑獄
而何偉亦復官卑郡又攺公成都利州路復官兩
秩又攺成都府路轉運判官窒罅漏節浮費以紓
逺民之力州縣兩稅徃徃加㰸及粟帛芻秣之估
皆重公嚴為禁止蜀之大家多偽占名數以逭征
徭至有一户析為四五十者中産下農寔受其弊
公與之為期許其自占得實者二萬有餘細民頓
蘇黎州邊事有興其費無藝分前後庚輸緡錢凢
二十三萬云攺知遂寕府除直徽猷閣公所至政
必先學校去西路日盡捐公錢七千餘緡市田一
百六十畝以廩成都之府學彭州郡文學劉大臨
來告曰生貟滋衆而食不足將散矣公曰此吾職
也於是蠲其州權酤之錢四百万及官所沒入民
田數百畒以給之公凢再奉詔監護蜀之類省試
其場屋之弊至預泄試題及是夜半鋟板巳定公
盡昜之宿弊頓革所得皆儒先公嘗按縣令楊世
方又却前淮東緫領宇文子震之私謁兩家怨之
至移謗書於本路憲趙善譽按公聚㰸至十餘万
緡不俟朝命而徑以此錢為民代輸夏租欲以是
媚於民而掩其貪暴之迹　上省其章顧謂宰臣
王淮曰徐某能以十万緡為民代輸貪暴者能之
乎攺知泉州㱕至上饒攺江東路轉運判官受命
一日而沒淳熈十五年三月十有三日也享年六
十有六積官至朝議大夫爵至浦成縣開國男食
邑三百户公在金陵時帥韓公委公受芻秣之輸
故事束芻私其一錢公獨不受韓公一日稱公之
廉而及之客有對曰一錢亦何足愛韓公曰不然
積而計之議得千緡誰其不愛後公在廣右嘗論
奏以為監司郡守應用之錢曰公使者自有名錢
今乃於上供留州之錢肆其轉移無有限制漕計
郡計安得不乏而取之民乎謂冝第州郡為三等
帥守監司凢五等公使之錢月給㡬何迎送㡬何
帟幕帷帳㡬何過是者以簠簋不飾坐之赴利路
憲至郢始值候吏以官錢蜀劵數千緡來曰道里
費之外皆應㱕中府公不啓封到部盡還諸郡公
自為監司郡守帟幕未嘗更造至興元未乆而去
悉還於官不留一物所至騶閧宴集饋餉悉從簡
倹其行部非故事秋毫無所愛公性寡耦然所交
皆當世名流如陳公之茂莫公濟趙公彦端翁公
䝉之沉公度蕭公之敏丞相周公必大葛公邲最
厚晚乃受知於鄭公丙李公椿陳公居仁在蜀所
敬畏者范公仲圭胡公晋臣公篤於宗親周䘏中
表自廣右還葬死者之無㱕營孤女之未嫁性嗜
學隆冬沍寒㸐膏申且尤䆳於經熟於左氏春秋
西漢書酷好資治通鑑所居不庇風雨日哦其間
人不見其喜愠自蜀還蜀貨無一物惟載書百餘
篋有詩文奏議經觧八十九卷目曰東野居士集
蔵于家公初娶陳氏継全氏董氏皆贈封㳟人子
二人逹文林郎新監台州黄岩買納塩監逸迪㓛
郎前監常州糴納倉女二人長適卿貢進士周端
書次進士楊楫孫男三人損之將仕郎呉郎山奴
及孫女二人俱㓜以紹熈元年十二月二十六日
葬于忠信郷新興里之夏村師姑原銘曰
靡乎其為流奚渉弗遒規乎其為運奚鶩弗進頑
頑徐公單杭而逆風曰予其通方輪而九曲曰予
其速惟金玉爾身皭然不塵以對于古人
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百二十五終
誠齋集卷第一百二十六
　　　　　　　　廬陵楊　万里　廷秀
　墓誌銘
　　　蕭希韓母彭氏墓誌銘
予友蕭希韓乆不見忽衰經謁予請曰森不天㓜
無父今又無母痛至骨不知所報今以某年月日
葬吾母於某郷敢介外弟王城所譔次吾母行狀
乞銘以揜諸幽惟裁哀之予曰諾夫人彭氏廬陵
人郷先生伯莊之女潜溪先生蕭叔展之孫婦進
士彦績之妻也彦績諱唐卿其宗貴而大即所謂
兩御史之家者也惟潜溪舉孝廉不就其友曰孔
武仲文平仲潜溪少時文名與三孔相頡頑旣㱕
隱武仲髙之爲序其文集有歎慕不可及之語至
希韓文學凢㡬世矣而未有顯人天其或者乆其
渟以溥其流是在希韓乎惜也夫人能教子而不
逮於有就也夫人以某年月日卒年若干銘曰
耿然夫人允節且仁廸子以文其疚其勤旣曰疚
只曷不夀只曷不諏只有昊幽只
　　　曽時仲母王氏墓誌銘
予爲童子時從先君宦學四方其去其㱕先君必
過所謂曽表民者毎過之必見賔客滿堂杯酒淋
漓呌呼大笑以為樂予是時雖㓜聞將過表民則
心獨喜蓋表民之好賔客至能使童子喜之予旣
仕而㱕里中問表民安否或曰嘻死矣問其家生
産作業如初否或曰嘻貧矣問其子弟才不才或
曰其孫有行中者以文學名其里里之人稱重之
不惟文學也其母死其族謂之曰汝有父莫之饋
養且汝年長矣盍如唐徳宗所謂民俗有借吉成
昏者而受室焉行中慟哭曰吾獨以吾父故不敢
死吾又忍為此哉其為行也卓矣不惟文學也予
曰表民有後矣今年行中來學於予叔父麻陽縣
君之門予始識之叩其有過其所聞因間謁予曰
吾母將葬敢以銘累矣予曰賢母宜銘夫人王氏
吉之廬陵人表民次子紹榮之妻也觀曽氏之貧
則知夫人能傾貲以奉其舅之賔客觀紹榮之能
教子則知夫人之有助觀行中之文行則知夫人
之賢至於撫紹榮元配朱氏之一女如巳子館置
親戚之不能自存者於其郷而葬其死無㱕者皆
夫人之懿也夫人年四十九卒於乾道二年五月
六日後一年葬於儒行郷福田之原蓋今年十月
某日也生四子行可行巳行義行中其次也行巳
文學亦為時軰所推女二人銘曰
閨壷淵靚婦道則閟於詠子弟有聞母徳則煒於
文夫人有子門跲而起夫人死而不死
　　　羅元通墓誌銘
元通姓羅氏諱上逹廬陵人其先以五季之乱自
豫章徙也曽祖軿祖仇皆不仕父紼字天文以儒
先文師伏一州嘗貢至春官不第以仲子左奉議
郎安仁縣知縣上行追秩右承事郎元通天文長
子元通以詩學名家授徒數十百人自三舎盛時
有聲庠序如澹菴先生胡侍讀諸公皆其與游也
蓋一時同研席者光顯矣而元通猶在場屋至紹
興癸酉元通年五十有八始與其子維藩同薦名
又三年元通再薦名又三年其子維藩維申維翰
俱薦名又十年維藩維翰同登進士第吉語至而
元通之死旬時矣元通事天文至孝天文貧而好
客毎客至置醴踐豆客主必盡歡客旣去天文視
元通一寒不可忍蓋以衣為食也元通卒不自言
天文嘗以非罪繫吏吏誅貨不厭將當以重劾元
通徧走昏友稱子本以脫天文於罟擭中元通年
踰三十未有子天文曰吾児孝而無子無天則巳
建炎之乱里中盗有號李賊者執元通欲必殺摩
頸將揮刀矣而其徒有念元通恩紀者免之未㡬
賊敗有縛李賊來献者請甘心元通一笑而釋之
元通性慷慨以義自任如廩給族兄之老貧者曰
子正曰忱叔救焚築室以居其族者曰徳凝収其
故人子之貧且失學而教育之者曰左龍卿葬其
親戚之不能葬者曰李懐忠李晞祖之母羸糧以
送致里人之孥者曰劉生蓋不可勝紀也元通年
七十有四以某年某月某日卒初配李氏士族平
國女也継室李氏靖州通判章之妹也継室之李
名為羅氏之孝婦三子二女皆其所生長女適彭
皐次適丁南隱孫男四人澥􁧤浩沂孫女三人元
通卒之明年將以某月某日葬于某所某孤維藩
以書抵予曰子於先人至親也非子莫之宜銘乃
銘曰
學周于身孝周于親義周于人元通之伸才不于
職謀不于國有挾不白元通之抑不昌其巳以昌
其子元通之傷元通之喜
　　　曽正臣妻劉氏墓誌銘
夫人劉氏故太師楚國公諱沆之曽孫諱王諱普
趙氏之甥祖諱琯知滑州累贈至金紫光禄大夫
父諱伾將仕郎世為吉州永新人夫人九歳䘮母
伯父徽猷閣待制公僴以為巳女及笄擇對謀於
其客賔州録事謝唐臣以故人零陵令之子今惠
州文學曽君敏學對故㱕于勇氏夫人逮事零陵
公執婦禮惟謹其姑劉氏今年九十夫人毎謂妯
娌曰勝日不為樂以娯老人顧嗇於財乎故其姑
特愛之文學公壯而老於文老而壯於學館士教
子夫人主膳羞必躬必飾其門填然未甞無人其
室落然若未嘗有人秋毫無所慁於文學公父子
文學公父子業專學訧趾羙續聞則夫人實使之
外家死不克葬夫人葬之其兄仲修之子徳開㓜
孤而無㱕夫人教之塾而畢其娶乾道戊子男三
省舉於禮部文學公亦以五舉恩謁集英奉大對
夫人謂三省曰而父無遇非而薦名不偕而行而
可不勉去年冬十月晦夫人病且亟恐傷其姑之
意力疾起坐如平時凢十日而没其驚慟曰吾婦
無疾何逝之遽得年五十有一子男五人三省三
恕三顧三恊三逹皆力學女五人長適簡璹次適
李良佐餘未嫁孫男三人尚㓜今年歳在辛卯二
月丙午葬夫人於某縣某郷某里龍城山之隂將
葬其孤三省以簡璹所論次夫人行狀來請銘銘
曰
懿厥夫人異姓王之甥大丞相之孫靡挾其門而
淑於嬪方昌厥家不昌厥身柰何乎夫人
　　　鄒應可墓誌銘
應可鄒氏諱定應可其字也豫章新呉人曽祖廉
夫祖積皆不仕父彦卑以應可贈宣教郎母盧氏
封孺人應可自㓜知刻意讀書年十七見府帥大
丞相趙公某驚異之紹興乙丑登科授左迪㓛郎
臨江軍司户参軍歳餘廣東帥王鉄辟為屬一歳
宅宣教府君憂服除授湖南安撫司屬官時溪蠻
楊再興㓂武岡全永邵數州朝廷命統制李道討
之潭帥檄應可饟師數月再興就擒惟盆溪牛皮
黄李三砦恃險不下朝廷命部使者選清幹為蠻
俗所信者招徠之咸以應可應書同列危之應可
單騎從老兵直抵窟穴群蠻以兵迎應可應可諭
以朝廷威徳蠻酋恱以大杯酌酒為應可夀應可
飲之不疑一舉而釂群蠻感其誠驩呼拜庭下曰
吾屬無慮矣於是相率就降者一千三百人溪洞
悉平應可不言㓛賞亦不及秩滿受永州軍事判
官全州兵劫太守為變諸郡兵皆揺心動目永州
卒亦相挺從之太守召應可計事應可即招其勇
而有謀者諭以禍福以離其黨擒其渠魁白郡斬
之餘悉不問衆遂肅然零陵之民至今徳之用薦
者十有六人攺左通直郎知潭之湘郷縣一日有
㓂數百人驟至官吏及豪民四走闔邑震恐有白
應可以家迯者應可叱之曰百姓視吾為動靜吾
動則一邑騷然矣衆知應可不去乃少安應可於
是身率邑兵出郊禦之相持兩晝夜㓂不能入而
去尉捕農民十軰送縣欲鍜錬為盗以希賞應可
問囚非是盡釋之尉大怒訴之於州州移書責應
可應可即趣裝曰吾以一身昜十人之命不亦可
乎旣而獲真盗尉大慚未㡬以疾丐祠去官疾愈
以奉議郎知隨州隨縣疾復劇以乾道庚寅六月
七日終于家享年五十有九應可初娶張氏追封
孺人再娶胡氏封孺人子三人宗愈宗且宗甫皆
業進士女二人長適成忠郎監南岳廟趙善欣次
未嫁應可為人孝友質直表夷裡方色辞晏温可
狎而親義所不可堅執不猗衆不敢為奮以直前
學浹文古其詩特竒其句法自徐師川上沂魯直
以趨少陵户牅餘不數也清以立之平以出之険
不幽若故而新有詩集若干卷予與應可皆江西
人且嘗同僚於永州驩甚其子宗愈以岳州通判
陳友直所狀應可之行來請曰先人與子最故納
石土中子又奚辞則銘之曰
應可之詩其誰莫珍應可之才其卒莫陳莫珍匪
人莫陳匪天能使不陳獨能使不傳
　　　夫人朱氏墓誌銘
夫人朱氏温州瑞安人也處士諱俊之女林君文
質之夫人長溪主簿頥叔之母也夫人事父母以
孝聞及㱕林氏為家婦事舅姑如事父母逮事祖
姑陳夫人陳春秋髙齒落盡舅嬰末疾母子飲食
異嗜夫人治庖食上二老各為之飽調胹重仍夫
人忘勞姑馮夫人性勤以嚴月以助爽興視家政
夫人盥櫛巳輯事以待姑來有懌無詰馮旣老有
㓜女最愛念託之夫人夫人與同卧興𥙷紉必躬
旣長及笄飾厲則欨徳言容㓛不教以今惟古是
若辦裝㱕于陳氏遂為賢婦毎懷夫人必曰人有
一母吾有二母處士旣沒窶不克葬夫人言涕俱
出謂林君曰吾父母未葬尚以生為竟傾貲以塴
焉夫人初得二子輙失之懼舅姑之傷乃養張氏
子曰義叔後十年夢遇三男於田玉雪姢好累累
若挽衣不釋者欣然挈携以㱕巳而生頥叔淵叔
賁叔云義叔以護作戈舩㓛授承信郎轉承節郎
先夫夫而卒頥叔舉進士中第淵叔賁叔皆殖學
女一人嫁夫人弟之子伯山孫十人七男三女皆
㓜夫人年六十三乾道六年三月甲子卒後二年
三月某日葬于邑之峴山頥􁋩以同郡陳傅良之
書來請銘於廬陵楊某銘曰
親恙靡巳何敬弗㢮曰予孝子忍瞑託孤何誼弗
渝曰予丈夫宜㢮而楙宜渝而否乃有此婦子兮
方騫母兮下泉彼蒼者天
　　　劉處謙墓銘
乾道八年十有一月五日里之傖寔來得余友劉
彦純書謂余盍碣劉處謙之窆處謙之行彦純所
狀處謙與予好方懷其賢遽攬其訃沲若以悲不
於予徴予猶碣之况彦純言耶處謙諱大有其先
曰瑕守安城卒母魏夫人學仙因壇于浮山遂為
吉之安福人曽祖益祖臣忠父仲珪皆不位處謙
於書無簡不狙魯經漢緯齊志虞初鈎貫跌岩旣
飫旣酣學林幽幽我則宅之人􁌛以篋我􁌛以腹
吐為厥章博麗剞劂韡而敷棻有蔚有煌三詣太
常輙觸報聞將逕入帝閽祗奉大對展布其挾不
幸死矣蓋七年二月十一日也年六十一配郭氏
男曰夔績文是似一女未嫁孫男二人挺振孫女
一人皆㓜處謙孝友天得少而䘮其母歐陽夫人
事継母蕭夫人宗族後生有不知蕭之為継者也
伯兄亮季兄偉先卒處謙實葬之亮之子曰宏曰
宇弱不樹立處謙實扶之偉之子曰衡曰大猷處
謙實多遜土田以卑之大猷受業有聞遂偕計吏
仲兄樞有女擇對處謙以妻吉水名儒桃源縣丞
李次魚直卿處謙有文五百篇曰遯齋野録將葬
夔以筵篿卦之塋得黄岡石壁日得八月庚申銘
曰
有頎其容有介其躬有涵其中為澤為淵不雨不
川其人其天
　　　羅元忠墓誌銘
背歳予自朝列丐外得請犯雪出関觸熱至舎則
移書親故曰亟欲相見盛秋其可然予心耿耿念
元忠至親誰能待秋偶入州府元忠在焉一見握
手相勞苦各自慶非所圖也猝猝而别元忠㱕頃
之以病告又頃之以赴告實淳熈元年十月七日
也嗟乎痛哉使余與元忠各不入州府㡬失此一
見庸知此見乃死别也耶元忠羅氏諱上義元忠
其字也廬陵人曽祖軿祖仇父紼字天文元忠天
文之季子也羅氏自上世皆穡於業變而儒自天
文始天文以卜子夏詩學為崇寕大觀學舎師表
以仲子左奉議郎饒州安仁知縣上行追秩右承
事郎元忠自束髪與伯兄元通仲兄安仁公元亨
從天文入郡庠父子兄弟聲光有煒旣而父兄三
人俱名薦書元亨擢第元忠老矣無遇於是棄捐
舉子筆研還山治生如計然白圭之為者濫觴一
簮其究千金與武岡太守羅欽若今常徳通判郭
仲質族子廣西轉運主管巨濟為丘岳交一觴一
詠容與事外一時想見其風流而元忠特為談者
魁滑稽玩世舉胸中百家書傳畢以資滑稽聞者
絶倒而元忠凝然也每恨曰使吾與蘇東坡劉貢
父並世未知誰執談囿牛耳其視一世怙勢死權
若膚寸雲物獨於教子不遺餘力歳以家之半財
聘名士為子弟師才望與孚皆以文有儁聲孚旣
薦名元忠差慰意曰士有挾當為時施我山林人
也而勿我之似然後士大夫始知元忠非滑稽者
得年六十八配李氏有淑聞子四人才愈才望俱
先元忠卒葬元忠者孚與釆也一女嫁文士劉一
徳孫男十人林杲袡大明大川辟淮炳煒煇後一
年某月日葬元忠於某郡某山其妹婿楊某哭而
銘之曰
趯然元忠眇視太空稊視鼎鍾卷舒河江千舌其
滂如彼東方瓘斚金匜厥包塗泥其將疇知有渟
弗流靡蓘弗秋厥胄之茠
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百二十六終
誠齋集卷第一百二十七
　　　　　　　廬陵楊　万里　廷秀
　墓誌銘
　　　羅彦節墓誌銘
予旣退居杜門避喧鄰曲有竟歳莫予覿者一日
予故人羅如圭羅惟一羅孝廉羅子潜相與闖然
剥啄予門予方及新雨蓺𬞞亟攝野服迎之坐未
定四子起拜且請曰如圭軰將有求於先生先生
固不可以勢利求所求者非勢利也如圭軰有族
子曰彦節者不位又不年今不幸死不死也惟先
生實財哀之予曰諾彦節羅其姓如松其名彦節
其字也世為吉州廬陵人曽祖安祖稷父緯皆不
仕彦節未冠而䘮其父其弟妹尚襁褓彦節辛勤
當門戸仰奉母夫人彭氏俯畢弟妹婚嫁初彦節
之父經國兄弟五人皆早世曰廷璋敏仲和叔皆
無子曰仁仲有子三人經國有子二人祖母嘗有
命以三孫継絶分田惟均旣而有難之者彦節曰
使其父叔父不祀而多以田自卑於心安乎衆而後
定彦節有妹嫁里之人彭忠卿忠卿儻􁍒抵憲網
彦節傾囊脫之未㡬忠卿卒彦節葬之􁁪妹來㱕
未㡬亦卒彦節又葬之撫其孤甥如巳子焉彦節
毎獨處一室書不去手顧以自少得疾亦不苦心
績文疾革如圭軰問之謂曰頗憶邵氏聞見録否
彦節笑曰得非謂尹師魯事耶聞道夕死聞見録
云乎哉卒年四十二族叔父价卿哭之曰此里之瑞
也今亡矣夫彦節娶彭氏二子曰廉曰度四女未
嫁以某年月日葬于某所彦節之弟曰如栢者䘮
彦節服衰麻以報云銘曰
穉而孤只冠而痛只強而殂只天莫呼只人其吁
只躬則都只
　　　通直劉君裴夫人墓誌銘
夫人裴氏世居開封府祥符縣故武㓛大夫提㸃
河東刑獄諱珪之女右通直郎劉君諱滁之継室
宣教郎贑州州學教授靖之宣教郎太常寺主簿
清之之母也夫人天性孝友父母兄弟沒巳乆矣
時思歳悲至老不衰通直君自元配趙夫人沒家
道不振夫人始佐通直君烝嘗冠昏載蔵載穆初
劉氏自江西徙京師建炎南渡流離貧困天人之
㱕也通直君仕未乆其後廩給寖贏二子継仕而
通直群從兄弟來者日益衆夫人篤於骨肉之義
待之有盡禮無盡費曰䘮乱而骨肉之散者聚此
吾所樂也豊約遑恤哉夫人當暑燕私必衣冠里
婦至者命坐下坐弗與均禮士之升堂拜夫人者
退皆曰此母誠可拜也夫人精書計而不屑信隂
陽而不牽敬鬼神而不讇凢有血氣之類未常身
翦也一月之中𬞞食者三之一謹於衛生服食必
戒終其身髮黒而目明得疾旣革精爽不乱盥櫛
不廢將謝醫藥戒家人勿哭偶若假寐奄然巳逝
享年八十男女五人皆趙出也長女嫁進士晁子
綺次嫁迪㓛郎監鄂州在城酒務黄明從次嫁保
義郎監撫州金谿縣酒稅張謨孫男若干人夫人
慈其子甚雖親近者莫知其非巳出也夫人之沒
以淳熈三年六月三日以八月某甲子祔于吉州
某縣某郷某山通直君之塋靖之以書及人士丁
立志張謙所述夫人之行實來請銘銘曰
維宋四葉多異人江西之劉勃以興公是公非兩
先生金㫪玉應以道鳴歐陽臨川皆其朋四海仰
目避文星大家継継有典刑夫人淑問儀厥庭芝
蘭雨露方春榮諼草霜雪一夕零有巋者阡栢青
青有萬其古安無傾
　　　李母曽氏墓誌銘
吾友李春之母曽氏吉之廬陵人居西郭世以農
圃自業未齓而父母継沒鞠于外家羅氏母旣孤
苦痛自砥礪女訓婦㓛靡不習知長適李君諱冨
君亦市隱以仁厚自將犯者弗校終身不入公門
州閭稱其長者母性簡澹毎以不逮事父母與舅
姑自痛歳時祀事旣蠲旣嘉必躬必誠紹興己酉
盗起有婦人至自言從夫宦游兵間相失母惻然
憐而館之居無何其夫亦至母資遣之乙夘大旱
母為飯以鬻於市里之餓者貫於母家折劵不取
庚焉郷鄰有流徙者棄其赤子母皆收養之俟其
返而㱕之母初未有子養里中孤児如巳出旣冠
娶矣一日不告而去人皆切齒無狀子母獨喟然
曰彼亦人爾當不我負彼旣我負疆留何為以禮
㱕其帑而憐之不衰年雖髙視明聴聦筋力益強
髪微班白而齒脫復生聞者異之母見其子春㓜
而頴異令從師問學方居貧寒不可忍聞其無錢
市書以衣易之或笑其迂曰冨而後教是吾児老
而後學歟春旣有文名軰流推表後學明從然屢
躓于有司毎以未副母望為戚母曰汝學而未就
是吾憂也學就而身未亨豈吾憂哉母不知書而
喜黙誦釋氏語旣感疾六日而逝蓋淳熈二年六
月壬申也享年七十有八子男二人長曰廷俊次
即春也女一人適曽堅孫八人男曰球琳璹琯女
四人皆㓜後一年其孤以某月日葬母于某山銘
曰
茅禰于蕙橘胄而枳母必者類或壤而芝亦蕖于
泥侯不可竒才于其門不干其人何傑弗淪彼李
之子茁自卑鄙尚其母之懿
　　　羅仲謀墓誌銘
仲謀羅氏諱全略其先避五季乱自豫章徙也曽
祖仇祖紼字天文宣和間以毛萇詩學為諸儒宗
師嘗薦名兩學之士稱重之以子贈右承事郎父
上行字元亨登建炎進士第有廉名終官左奉議
郎饒州安仁知縣仲謀三舉於禮部擢第授永州
司户参軍湖南歳大侵部使者檄仲謀廩潭衡兩
州飢民故事有司坐傳舎廩人發陳粟府史具文
書上官取閲之欣然以為活千萬人不悟其皆子
虗烏有者流也仲謀捧檄即騎一馬入墟落大山
長谷家至里詣民䝉實惠部使者以聞行賞減磨
勘三年永州檄仲謀案境内之旱仲謀白減其租
過半掾曹有沮之者曰欲盡捐邦賦乎仲謀曰得
邦賦失邦本其患孰亟太守從之郡民皆曰生我
者父母活我者户曹也永之邑曰東安乆無縣令
邑事荒茀吏乗為姦郡俾仲謀攝之至之日教條
一新簡而節寛而信訟不苛而理租不迫而輸不
㫷月東安大治先是元亨嘗為是邑有惠政後二
十年而仲謀至父老猶識之曰是非吾父羅明府
郎君乎有歎且泣者攝邑凢八月去之日有未給
俸錢四十萬以邑之匱也置之而去秩滿以薦者
授從政郎湖南轉運司主管帳司淳熈二年秋九
月以疾告于朝願致其仕授宣教郎未拜命而卒
享年四十有八仲謀之為人恢踈而夷曠某學醇
懿為文粹然不立異論與人交和而乆弟三人全
徳全材全㓛皆仲謀教之自㓜以及成人全徳再
薦名全材後仲謀六年登第里之人皆曰此兄之
教元亨之沒全㓛尚㓜畢其昏者亦仲謀也仲謀
娶劉氏男二人方大方正女二人長適劉某次㓜
後一年某月某日葬仲謀子某山其孤方大以仲
謀從弟迪㓛郎南雄州保昌縣尉維藩所論次行
狀來謁銘予於仲謀至親初同舉於郷旣聞罷而
㱕未半塗予得疾垂死同行者皆棄去仲謀獨留
謁醫親嘗藥晝夜視予至廢寢食子昏甚惘然不
知也蓋十有五日乃瘳予今年五十矣仲謀少予
一歳方將為山林投老相依之約仲謀乃舎予而
逝乎則哭而銘之曰
聖田毎毎天文蓻之有煒元亨培之漑之世劬于
耕未銍于登且銍忌在仲謀忌維夏而霜何苗不
黄罹此鞠凶疇不汝恫控手彼旻則莫我聞旻則
聞忌其如命忌命之不遐徳之孔多咨爾孫子勿
替厥耜
　　　夫人歐陽氏墓誌銘
夫人姓歐陽世居廬陵之林平曽祖懷祖銳父斌
皆不仕夫人生而孝謹父母愛異焉年十八㱕修
職郎王邦乂字俊臣俊臣兄弟三人二弟生最晩
夫人主饋祀三十年上事舅姑下撫俊臣之弟妹
𥙷紉必躬敬愛匪懈姑太孺人蕭氏年八十毎夫
人上食侍立不去下氣怡色不敢左右視食竟乃
退太孺人曰吾老矣不多食今日不自知其飽也
太孺人毎言及夫人必流涕曰誰獨無婦吾有斯
婦非吾婦也吾女也夫人訓諸子以學問毎夕吹
燈視其讀書黙聴古人語時若有得曰某書某語
殆謂某事耶徃徃暗合文義至鬻簮珥悪衣服以
資其子使從四方名士游次子嶠年十七薦名禮
部夫人曰而勿以是自足俊臣喜賔客來者如林
至者如㱕或夜漏下四十刻燕賔客散夫人乃食
夫人一兄早世夫人經紀其家至今俊臣謁吏部
選除夕宿臨川夢夫人若告訣者俊臣驚而㱕及
門七日而夫人卒實淳熈三年正月十五日也享
年五十臨終色詞甚暇獨以姑老不得養為恨男
四人有開嶠有㓛有徳女一人許嫁迪㓛郎李如
圭孫男一人大年女三人以十二月壬申葬夫人
於廬陵縣宣化郷社背之原銘曰
姑得孝婦夫得良助子得賢母旣曰得之而遽失
之云誰厄之不年者天不死者賢母悼下泉
　　　浩齋先生劉公向夫人墓誌銘
夫人向氐諱茫文簡公敏中之裔　欽慈憲肅皇
后之曽孫武經郎髙陽関將領子齊之女江東運
使直秘閣子忞之姪也初武經公政和間劇盗竊
發公遣人諭招之不從公怒出兵與戰不利曰吾
世受國恩死吾職也再戰死之　朝廷憫其忠贈
武㓛郎靖康初衣冠南渡夫人依于叔父直閣公
直閣公守衡州日部使者憚其剛正劾免之寓居
吉之安福縣為夫人擇對無一可者時廣東帳幹
劉公禹鍚與直閣公同生於丁丑雅相厚而禹錫
之弟浩齋先生諱廷直字諤卿者初䘮其元配先
生方薦名禮部直閣公喜其文以夫人㱕焉夫人
生長相門后家乃嫁布衣欣然處之若窶人子後
十二年先生登進士第初調武昌户掾再調武陵
丞所至以清名著夫人之㳟倹有助焉又調知臨
江軍新喻縣未之官而先生卒夫人身任家責撫
訓諸孤畢其男若女若孫之昏嫁者七人夫人天
性𥙿和與妯娌輯睦有先沒者哭之盡哀又十有
二年敕其子得中治第旣落之安且寕矣淳熈甲
午七月感㣲疾明年二月疾益進四月其姪承弼
試南宫㱕夫人見之喜曰自新喻老人即世門户
付汝吾病矣不自意得一見汝五月戊子疾且革
噤不得語猶目謝家人來視者竟卒享年六十有
三子男三人宏中處中其季即得中也女一人適
承信郎王晋之凢十五孫男六人仍倜佺億儔倫
餘女也曽孫男一人曰澄又明年十一月庚申葬
夫人於清化郷櫟岡之原其孤得中以其從兄承
弼所狀夫人之行實來諗某曰子盍銘吾母某先
生門下士且親也則敬諾而銘諸銘曰
奕奕厥門有閤而黄崇崇厥家有椒其房是生夫
人載淑載穆心不族矜彌盛彌肅抵其玉笄易以
蓍簮從吾先生水石山林胡不耋矣慨其逝矣弗
躬其祉式貤其嗣
　　　彭叔牙墓誌銘
郷先生尚書郎彭公有四子而第三子叔牙者晢
而長身羙髯漆黒稠人廣衆望見之者不問而知
其郎中之子也不寕惟貌行粹學明靡不是似人
謂再昌厥家今年二月叔牙謁予語離之官一日
忽赴告至予失聲驚悼未㡬其孤堯咨堯佐以州
學教授連君茹所論次叔牙行實來乞銘予謝且
泣曰不見叔牙㡬日耶遽銘叔牙乎叔牙諱周老
叔牙其字也世為廬陵人曽祖士忠贈朝請郎祖
衎登進士第終官朝奉郎開封府刑曹贈左正議
大夫父合仕至右朝請大夫尚書户部郎中緫領
湖廣江西京西路財賦君以䕃𥙷將仕郎授右迪
㓛郎徳慶府端溪縣主簿辞不赴居郎中憂服除
授臨江軍新塗縣主簿辛卯大旱臨江三邑新喻
特甚宰以病免守擇所宜攝遂以檄君詣郡言旱
勢如此攝邑有政捄荒治賦何先守笑而不言至
邑發廩勸分裁抑翔貴適漕司取羡粟于袁過邑
舟膠俟秋水至君亟白漕曰民瀕死而粟儲無用
之地願假以振及秋成請庚之不俟報輙發粟百
里呼舞郡督賦且急君詣郡歴䟽旱饑宜少寛假
守怒謂君寕得罪於州無寕得罪於百姓非于譽
乎君不為動還邑及境居者焚香以迎郡丞行縣
督錢出無從故事當借來年夏租君曰民今肝未
食而官欲前一年借租耶乃鬻酒器以輸分宜賊
起張甚部使者至親壓賊營君謂䑕軰以飢至此
豈誠好乱然不可無備乃什伍其民治兵以需遣
文法吏曉以禍福其黨果潰得還民者千數時所
在抱鼔相聞新喻獨否去之日廩給數十萬錢一
無所受曰吾無㓛胡取禄君兄弟偕仕臨江部使
者議所薦君知其難兩得力請先兄同邑監河官
闕舉者一人前守薦君君以其章遺焉秩滿授從
政郎靜江府古縣令先是郎中守零陵忠献魏國
張公在焉君以才受知於公至是公之子侍講適
帥桂林日遲君來君既抵府未趨尹而疾作竟卒
於傳舎蓋淳熈三年四月二十六日也享年四十
有八其孤反樞于家以十一月庚申葬于廬陵縣
儒行郷福田里環子谷之原君五歳已知詩杏園
絶句詩流傳誦旣冠業進士綜貫百氏尤熟左氏
傳班固漢書時任子憚於銓曹試藝君一試前列
軰行歆豔君事親篤孝自㓜及壯未嘗一日忍離
膝下端溪之辞士支多勸及親在而仕易以進者
君頷之而已娶曽氏子男五人堯臣堯咨堯佐堯
俊堯舉皆嗜學女二人長適進士黄逵次適將仕
郎康寕之堯臣及康氏女皆先君卒孫女一人尚
㓜銘曰
仕則不願繄親之戀旣晩而官則嗇之年適彼千
里失且假寐載巾我車日亦暮止莫紓匪身莫亟
匪親以此易彼君憾無垠君失其憾而得其坎可
碣者詩不可碣者悲
　　　王叔雅墓誌銘
叔雅王氏諱頔九世祖該自太原徙家吉之廬陵
又徙安福曽祖祥祖奭皆隱徳不仕父庭珪字民
瞻登進士第終宫左承奉郎直敷文閣主管台州
崇道觀號瀘溪先生云叔雅自束髪受書性警敏
六經百氏悉鉤其深尤邃於春秋初文定胡公過
瀘溪先生草堂與先生講春秋叔雅從傍聴之即
能陳說大義筆削衮斧洞視聖秘諸儒陳陳一武
不隨夏秋侯卿讞以王法恕不及漏戚不病刻然
鞶􁉄其詞以賈於時我實耻之一再試於有司即
棄去曰持古睎今可乎先生詩句得法於杜子羙
自江西而下不論也叔雅少從先生賦早行篇先
生驚喜曰吾子亦能詩乎遂授以句法龍圖閣學
士胡公以直言謫嶺表先生以詩送行有名髙北
斗身落南州之句人爭傳誦一日滿四海權臣聞
而悪之下江西帥司興詔獄名捕先生叔雅泣以
從父子俱繫獄叔雅請於决曹掾蘇庠曰吾父老
矣願以身代之罪若笞死瘦死唯命翦之市朝亦
唯命願以聞焉蘇喜受辞白帥帥怒屏不奏先生
竟謫夜郎旣赴貶所族大口衆不能偕徃留叔雅
經紀家事夜郎猩噑鼯嘯非人所居崖路攀天下
則入井距家二千餘里叔雅徒歩省觀胝足血指
一歳再行行不可至至不忍㱕凢八年權臣殂先
生始得放還年八矣　上即位聞先生名兩詔
召見先生徃來道塗叔雅皆侍行禮部侍郎周公
嘉叔雅之勤欲白之朝有以旌寵之者叔雅力辞
焉先生没之四年而叔雅卒叔雅未嘗疾一日與
客飲酒至丙夜無惰容明日夙興坐而逝云實淳
熈二年閏九月一日也享年五十有三娶劉氏男
二人詹澹女二人長適將仕郎葛耆年次許嫁進
士劉逢原孫男五人女二人將以明年十一月庚
申葬于安福縣翔鸞郷青陂之原叔雅靜者視之
若不能言及論當世人物如水監影人犯之不校
或疑其矯退而察之終不言其非其胸中自與甚
髙望之蕭然簡逺若晋宋間人蓋近之若踈逺之
若親即之若遺去之若思者也群從與叔雅分田
旣定有一人若不滿意者叔雅復剖分巳田以多
卑之與從兄二人同居且同食二兄沒叔雅字其
孤人不知其為猶子也里之人有伍其性者以貧
不自食至欲抇其祖宫教墓中之蔵叔雅呼謂之
曰汝欲錢耶吾汝卑墓不可發也至今松柏不刋
某少出先生門下與叔雅有五十年之舊晩復託
昏焉於誼宜銘銘曰
瀘溪之詩叔雅胡得其傳瀘溪之夀叔雅胡半其
年豈可傳者人不可傳者天耶抑瀘溪旣逝叔雅
不留人間耶將父子騎麟翳鳯追少陵太白而俱
仙耶
　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百二十七終
誠齋集卷第一百二十八
　　　　　　　廬陵楊　万里　廷秀
　墓誌銘
　　　鈐轄趙公墓誌銘
公諱不獨字彦親濮安懿王四世孫也曽主父宗
隱贈太師潤王父仲癸贈少師莘王父士譚贈武
勝軍節度使公自緫角儀觀秀傑端重寡言以五
月五日生莘王毎異之曰此吾家千里駒以䕃𥙷
左班殿直政和三年授成忠郎添差西京永寕縣
酒稅建炎元年　光堯登極轉忠翊郎二年以京
西北路制置司辟命權知西京永寕縣事兼緫轄
軍馬時胡騎南牧所在盗起永寕當賊衡公毅然
以維城為巳任繕修戰械峙糧立壁振作士氣屢
立戰㓛鄰邑相継不守公境獨全紹興三年内外
阻絶西京遂䧟公與弟不庻不忙率公族及郷里
豪傑各塹山為砦以拒賊來則禦去則襲一日偽
齊歩軍太尉王勝大軍惔至逺近震擾公挺身與
戰屢捷七年糧盡援絶勢不能復支遂率所部數
千人南㱕天子嘉歎賚子優渥特轉四官令吏部
授優異職未㡬轉武節郎又轉武徳郎授建康府
兵馬都監制曰趙某忠義可嘉又曰以勸臣節公
在建康威名焯著盗􁑤屏迹留守晁謙之倡諸公
間論薦章交公車轉武㓛郎歴撫吉南康臨冮兵
馬都監官吉者再公屢緫材官習孰李法操㓛吏
士威信斬斬匹馬夕掫獄市寕壹偷児相戒曰是
嘗赤手抗虜何可犯也三十年轉武翼大夫衡州
兵馬鈐轄　上即位轉武經大夫主管台州崇道
觀後轉武節大夫吉州兵馬鈐轄再遷武徳大夫
光堯聖夀七十湛恩轉武㓛大夫公雖帝王子孫
而少歴行陣精騎射善用兵孫呉之書口講心計
洞逹竒正沈涵䇿謀臨機料敵氷觧雪釋毎誦賈
生語曰何不試以臣為屬國請必擊單于笞中行
說輙太息北嚮髮上衝冠及南北罷兵公亦老矣
戎馬之氣浣以詩書群居燕間黄㡌野服投壷奕
棊一觴一詠市書充棟用訓子弟風流文雅翩翩
佳公子也天性仁厚方在洛金虜所過必屠遺胔
横道公見之躬取虆梩掩之雖在兵間不忘愛物
嚴不重傷勝不多殺晩喜浮屠䀛爽盥漱清坐齊
如誦其語必萬周淳熈三年九月辛未卒年七十
一十一月某日葬于吉州城北螺子山女冠平之
原配徐氏累封安人男善撙秉義郎監潭州南岳
廟皆先公卒女二人長適成忠郎新岳州平江廵
検管鎔次早世孫男四人長曰汝弼承節郎新監
潭州南嶽廟次曰汝諧汝賢汝翼皆以公䕃𥙷宫
孫女四人長適李純次許嫁徐洪王與王希尹汝
弼以公族子善滂所論次行實來謁銘銘曰
維嵩之蒼維洛之茫鞠為狄郷趙公之㷀不粒不
兵身作之城有倬者節有燁者烈日光玉㓗位不
㓛侔名不風休詩于兹丘賁彼柏楸
　　　欎林州教授毛嵩老墓誌銘
嵩老毛氏諱惠直其先三衢人八世祖侍御公為
吉州太守道出吉水之龍城愛其佳山水官滿家
焉歴四世而生九皐九皐生琦琦生珵俱不仕珵
字平國生二子季曰惠明長則嵩老也平國性簡
澹落然與世若不相接以是家窮空嵩老少長強
學授徒以業其家於是親若弟始忘其貧平國死
惠明亦早世嵩老字其孤終身􁁪妹孤甥㷀然無
㱕嵩老皆聚而衣食之嵩老旣壯文名彰施再貢
于郷登進士第授左迪㓛郎主邵武縣簿太守以
嵩老儒先厚禮之光澤縣令某以非罪繫獄部使
者命嵩老徃鞠之令懼不能自白使所親語嵩老
願母周内深文嵩老笑曰所坐有無在彼所當輕
重在令甲我何與焉既至取具獄閱之皆文致讕
辞也即平反之用薦者授左從政郎漢陽軍漢川
縣令縣故荒餘又承兵乱公私赤立嵩老畢力撫
摩民少昭蘓尉某献掊克之䇿嵩老謝不納尉懟
甚思所以害嵩老者夜遣卒斧縣庫盗官緍錢事
覺跡至尉所人謂嵩老將甘心必痛縄治㧣連及
尉嵩老曰吾知求盗爾旣得盗又何求太守某黷
貨諸邑爭剥民以㗖之嵩老獨否守怒求嵩老罪
百端竟無有然誅貨未巳嵩老喟曰浚民以自安
去官以安民兩言决爾遂引疾上還印綬漢川之
民遮留莫可旣去俸之未給數十萬錢嵩老曰吾
棄官尚言禄漢川之民至今思之授欎林州州學
教授以　上登極恩加左文林郎欎林瘴癘地士
不知學嵩老曰人謂教官無職事育人材非職事
耶日入黌室為諸生講古今聖經賢傳口授指畫
士得所宗始競于學中州文風五嶺不隔而嵩老
不幸死矣蓋隆興二十年七月十有三日也於是
嵩老生六十九年矣嵩老於郷黨其族親之貧不
自振者子弟之弱不樹立者可教教之不可教覆
護之嵩老焉依以就其才妥其家者豈少也然類
負嵩老嵩老不怨不悔亦不攺為初配張氏継室
羅氏廬陵名儒天文之女有淑徳旣㱕嵩老傾囊
中裝治生梱内之政不以毫髪累嵩老男二人良
臣良弼學有儁聲方増而未巳者也女一人適進
士曽晞說孫男三人長曰霊運餘未名嵩老旣葬
良臣㝷卒乾道辛卯八月某日良弼攺葬嵩老于
等岡山之原先事移書走都下以左從政郎吉州
録事参軍謝諤狀來謁銘某與嵩老有連習孰其
賢銘曰
嵩老之仕其征無車嵩老之沒其燾無廬嵩老之
廉其獨無俱矜彼之腴嗤吾之臞後千斯年誰之
㓗汙老驥斯殂亦龍其駒其驤超如此其昌乎
　　　故承事郎通判鎮江府蔡公墓誌銘
公諱湍字子東莆之仙游人曽大父諱襄端明殿
學士禮部侍郎贈吏部侍郎大父諱旻宣義郎贈
少傅考諱伸左中大夫贈光禄大夫光禄四子公
其長也公以門子為將仕郎尉台之天長郡守畢
良史材之羅致幕下頃之宅憂免䘮尉台之寕海
邑多盗皆藪於海晝則魚潜宵則虎冠公以嚴治
盗發輒得境以清寕州上㓛狀授承務郎知池州
貴池縣貴池於邑爲劇公更平寛邑人宜之然不
可干以私大官要人爲姦利者噤莫敢伸庚寅無
秋江淮流民道殣相望元夕守欲出遨符縣張燈
公曰此遊觀時耶竟不奉教大江之瀕因渚爲田
議征其畒州縣奉詔並縁侵牟　朝廷知之乃命
有司㱕田于甿除租于官適議臣爲部使者沮格
成命公爭不可力請於朝以南卒𬒳上賜使者怒
欲當以重劾爬羅瘢疵毫毛莫得也居二年弟洸
給饟江東公以嫌引去除通判鎮江府未之官乙
未冬得上氣疾明年正月疾革命其子戡武曰譚
墅先塴也我死葬焉庻㡬從先人於地下疾少間
家人咸喜公忽屏醫藥曰我生止今日爾乃盥櫛
更衣拱而危坐初隱隱聞鼻息聲倐而逝實丙申
正月二十有九日也得年五十六官止承事郎諸
孤以其年四月二十七日葬公于武進縣懷徳郷
譚墅公命也公性闓明㓜所佔畢耋而不忘毅毅
頑頑其資則天事親慤孝見利瑟縮嘗曰冨非吾
志姑紓吾貧有田二頃㱕耕可卜先是光禄以清
白遺後之人不事生業而公為吏狷且廉歴官半
世而在官之日堇五稔故其家貧甚衆指數百自
奉甚薄寕窮不一折節人不堪憂公晏如也旣殁
家垂槖諸孤以􁎚布捾㰸焉公裏方襮圜粹温成春
善與人交一見傾蓋人人自以得公重比其没也
莫不隕涕公娶方氏封孺人長曰戡覃思道學下
筆超詣舉進士甲科授簡三館誦言水旱所召上
嘉其忠擢秘書省正字因賜對極陳士大夫敢言
者非好名乃愛君善類怙焉今為承議郎新知道
州次曰武績文應進士舉女六人長適進士鄒彦
謙先公卒次適迪㓛郎新徳安府應山縣尉孫敏
問次適通直郎知江陵府松滋縣張棱次適張元
渙次適胡鑒次尚㓜孫男一人康女二人丁酉之
夏某來守毘陵戡以户部尚書洸所狀公行實來
請銘某雖不及上堂拜公而與戡同朝甚厚義不
得辞乃為之銘銘曰
士無巧愚惟珍爾迂惟疚爾䛕蔡公卒瘏不寕其
軀本本有初而祖君謨其貞玉如公其肖諸不薺
而茶不刓其觚宜躄而驅靡究其塗而嗇其攄厥
聲則都
　　　王南鵬墓誌銘
南鵬諱翊世家廬陵之宣溪蓋其先仲舒觀察江
西其子孫有家焉者其别為宣溪之王云南鵬兄
弟四人其長邦英業儒得官南鵬蚤游庠校有聲
射科未有就而逢靖康之乱兄弟奉其親轉徙兵
間乱定南鵬年巳逾壯乃得一官非其志也因棄
去㱕隱故山老焉乃傾厥家市萬卷書闢館百楹
爰誨子弟爰來士友晝趾其堂賔森𥚑織壷觴淋
浪髙吟大噱夕耳其牖經聲史音咏歌千祀旣旣旣
酣南鵬角巾野服消揺是間送鴻揮弦其樂無央
皐壤山林凢四十年或秋罷人遏厥糴我廩我囷
傾倒旣竭縮估不嬴垊泣其仁昏友族親以窶來
㱕乃充乃求不懈益劬里有狡焉非意我于匪校
伊愉彼則風休狡自罟擭旣阽於誅或惎於余盍
巇之乗我卑之哂怍是惎者南鵬乾道九年二月
二十五月卒年八十二属纊不乱猶進子孫枚訓
以善言訖而逝以淳熈二年正月二十三日葬于
宣化郷山塘之原曽祖贄祖居父珝初娶樊氏継
室劉氏二男秉直秉國女適蕭汝稱孫男十一人
揚名厚揚祖琳芻揚善揚仁揚烈揚武揚庭揚輝
女五人曽孫男十二人女十四人夫人二子一女
皆先卒秉國𥙷登仕郎厚琳芻皆預薦而琳再上
餘皆學蓋方昌而未巳也万里舊聞秉國有父風
而琳又有一日雅琳父子以從政郎興國軍教授
李侯盛所論次南鵬行實來謁銘銘曰
有耋彼松于澗之中不匠而槁雪霜雨風茁是孫
枝旣灌旣繁孔秀孔妍遷彼景山宣溪之王其承
方碩謂淑不天盍覿斯石
　　　蕭嶽英墓誌銘
公諱許字嶽英蕭氏其先自唐丞相復觀察湖南
其子倹留家長沙六世而徙廬陵其後武寕令霽
子煥國𥘉徙白沙今遂為吉水人自定基與其孫
服相継入為御史至公之曽祖汝賢為將作監主
簿蕭氏遂為廬陵大家公服之從孫也祖公瑾不
仕父昻以公贈承務郎公七歳知属文郷先生李
端臣一見期以偉器年十二三有聲郡學三舉於
禮部不第　今天子嗣位慶頼海内公以特奏名
授將仕郎公事親無遺恨獨恨親不及禄旣受官
則喟曰白頭非折腰具於㓛令選調者六考老焉
則爵父母吾得藉手下泉其可初調監常州犇牛
鎮犇牛中㓛邦甸外通疆場行李還徃空道攸出
大農之供歳五百萬大賔儲偫則又稱是踐厥職
者聞罷自免非廣則懦凢二十軰蓋廣出狹入官
吏並縁刲剥市利虐取苛留征商其咨間道以逋
官用告匱稅外乾沒罔不滌除曽不旬時商旅走
集初年増至千萬明年二千萬又明年乃三千萬
時北鄙有興天兵濯征虎符羽檄夙宵崇降塗出
毘陵州不乏興犇牛焉依葉丞相衡實典是州嘉
公之才論薦于朝廼移公爲無鍚令奏令爲真㑹
公秩滿力請自觧以犇牛課最増秩從政郎監潭
州南嶽廟户部按近比懋賞符州賜錢四百萬公
辞不受嶽祠秩滿調全州清湘丞攺常徳府武陵
丞官期至公雅不欲之官則請老于朝
上有㫖以通直郎致其仕淳熈三年春　光堯慶
夀恩加奉議郎賜五品服故事仕而告休者半其
俸太府檄郷郡廩之公辞焉是歳十一月
朝廷有事于南郊太賚臣庻公以通籍朝列遂得
追秩考妣如公始願則欣然曰吾志畢矣奏牘旣
上未㡬以疾卒年七十有五方子孫侍疾涕泣不
止而公神氣清夷顧曰吾無一物以遺子孫平生
所學獨得中庸二字今以遺汝言訖而逝公嘗客
臨安同舎多鄰曲前古縣令楊元皐病棘則皆棄
去公獨留晝夜助其子謁醫元皐死又助其䘮紀
其急義類此公有文集三十卷皆有律令又有五
一堂叢目十卷初室彭氏継室黄氏皆先卒贈孺
人男一人特起彭出也孫男六人必得必固必簡
必取必㳟必東女一人適進士李棣特起將葬公
於吉水墨潭之上以奉議郎知袁州分宜縣謝諤
之狀來請銘於某則哭而銘之曰
郅隆之階何聘非瓌何斵非材何刈非萊嶽英之
才而不逢哉墨潭之涯堂斧斯嵬松栢斯哀疇不
永懐
　　　李縣丞叔周墓誌銘
叔周諱　叔周其字也李氏故汜水人後徙洛以
贈少師諱章者為曽祖以贈少傅諱百明者為祖
而左中奉大夫諱元孺之子也中奉累贈至正議
大夫叔周年六十四卒於從兄迎明州通判之署
積階至奉議郎而所更者通仕郎從事郎文林郎
承直郎通直郎終官知贑州興國丞而所更者監
秀州蕐亭稅監秀州酒楊州節度推官吉州軍事
推官知潭州安化縣初靖康南渡叔周為虜所得
屈叔周使拜不可且曰吾家世荷國恩可為虜屈
虜怒擊叔周首流血且死遇天雨得蘇其任蕐亭
稅以父憂不赴其任秀州監酒日叔周𬒳檄視潦
舟行民田中問所主曰監司圭田也吏側目揺手
不敢以潦聞叔周曰水潦為患上供且應復况圭
田乎盡復其租常平使者鄭公某聞而竒之又𬒳
檄覆視平江府經界時立法嚴甚胥吏郷正並縁
為姦髙下定賦不以實閱叔周躬行田畒悉為正
之使得其均呉人徳之㱕日野夫羅拜於道有具
香火送叔周出境者揚州帥向公子固馭吏如束
濕獨樂叔周之賢將首薦焉時録事参軍施興祖
且更盡而薦貟未具請于向向曰今歳止一牘將
薦從事李君媿不君及叔周在傍亟曰願先薦施
向以為長者從其請施以是得先攺京秩吉之材
官以主將掊剋一夕潰議者欲調外砦兵捕之叔
周曰此軰非有憾於州郡招之則定激之則叛郡
守葉公仁用其計潰者果㱕民用不驚安化舊令
逋府錢數百萬旣辞滿羈縻不得去叔周白帥張
公孝祥願觧縱代者當庚所逋張公髙其誼代者
即觧旣而沉公介代張公有不恱於張怒及所與
有攝尉董邰者以私謁不遂譛叔周於沉叔周自
免去旣調興國未之官而沒𥘉正議沒時家有餘
貲叔周旣仕則悉以委諸昆弟不名一錢也嘗攝
楚州寳應尉適有㫖捕淮北逸㓂甚急叔周獲四
人詔加官一列故事選調有武㓛受此詔者即為
京官叔周曰以人命為㓛吾不忍也置而不問及
以薦攺秩叔周曰吾不奉詔今亦攺官叔周有雜
詩百餘篇皆慷慨憤激一飯不忘君之語初娶劉
氏継趙氏皆先卒子男四人長夭次純綸約女四
人長未嫁卒次適朱俌及保義郎黄良能及進士
楊楫皆趙出也孫男二人大中大昌叔周卒之日
無田一畒無宅一區其樞旅殯於霅川其子純無
所於㱕以叔周嘗官於吉吉其所甚愛者且趙夫
人之墓在今居焉純將返樞以葬於吉之馬㒺山
趙夫人墓之左前期以吾弟揖之狀來謁銘銘曰
朔狁方獗裂顙不折讒夫豈多平陸九河無畮可
耜無錐可置㷀㷀孫子將焉寘此羈忌之魂㱕哉
丘墳襄我後人尚亨其屯
　　　陳先生墓誌銘
先生諱維字子網姓陳氏鎮江金壇人也曽考元
朝散郎致仕贈朝奉大夫王考廓登進士第朝奉
大夫提㸃利州路刑獄公事考瑊登進士第終文
林郎知真州楊子先生早失所怙母蔡夫人殿中
侍御史蹈女也念陳氏孤未樹主厲節自古柎育
訓誨有底有造年十三游郷校試藝輒最譽問藹
然諸老生愛之曰幸哉陳氏有子紹興丁巳方與
計偕數試禮部無遇子從古㓜而頴異先生歎曰
吾有志無成成吾志者不在吾子家本窮空至為
從古求師則鬻别業以行束㫦人皆難之從古旣
䇿上第先生喜曰吾祖孫射科三葉矣何必我躬
晩乃以恩得官主信州戈陽簿竟不赴隆興甲申
從古通籍朝列先生於令甲當行封曰吾老得一
官未能及親今先自及安乎奏上輒止先生讀書
不顓决科擇斸根株棎索源泉尤邃於詩孤澹古
雅遹追陶桞一時名士如蘇養直吕居仁韓子蒼
張處文皆忘年友故養直嘗稱曰子網好古博雅
結交皆天下知名士云先生急義極物瀕死不疚
不侵然諾聞人一善躍如以喜然資素剛是是非
非有昭無聾理所偭者鼎貴必爭毅色正辞折恧
其人鄰曲有競必就而正决以片言靡不恱服蓋
其素履服仁食義身中徽墨言中榘矱人皆諶之
非一日也金壇之征蓻菽有布甿不病輸而病不
均先生曰我乃無田言之無嫌倡邑之人白之有
司復除十半太守寳文閣學士劉公子羽以書謝
先生曰見仁人之用心從古始尉冨陽迎先生就
養邑有黠胥受脙獄具縣令所憎欲痩死之先生
諭從古使力爭胥竟免有中人倚勢漁牟學田從
古欲直之質諸先生先生曰當官而行何畏焉從
古以獲海盗當攺秩先生戒之曰以盗得官前軰
不忍汝其力辞先生雖布衣善論天下事毎從容
商權今古成敗利害如卜筵篿如秉爟火位不才
侔士者唶之先生耻言利家徒四壁併食易衣妻
子愠見先生泊如也家無長物獨蔵書數百卷先
生嘗自賛曰貌乎槁癯形乎侏儒外褊忤物中空
洞而無隅至於為人之所不為而不為人之所為
庻㡬古之愚者歟暮年深詣理學得䘮死生如覺
言夢寥然不能入其中旣疾子孫在旁則告曰吾
必不起吾所蔵書勿逸於儲勿墯於鋤以淑而軀
言畢坐而逝云享年若干先生娶譚氏大理少卿
知柔女也生三男從古承議郎前差監行在左蔵
東庫學古稽古俱舉進士一女㱕中書舎人張忞
之子興宗孫男六人伯震仲巽叔謙伯泰季咸季
益孫女四人先生之没以隆興二年十一月二十
五日其葬以乾道元年九月十四日其兆在縣之
唐安郷茂城村楊子府君之墓側後十五年從古
書先生遺事泣以告其楊万里屬以銘詩銘曰
之徳之學古彦所作播播其詞渢渢其詩麟卧弗
馳十駕先之彼群其飛覆此之嗤弗懟弗咨與古
而嬉不沽乃玉亦不毀于櫝卒完其璞以對于先
覺觀我於庭乎而其蘭其芝其茁離離伯也最怒
是若其父方垂天而翥式奐其宇
　　　胡英彦墓誌銘
澹菴先生胡公以道徳文學師表一世仁濡義染
丕變大江以西而其宗族家庭俊茂尤角立其好
學刻深厲操清苦克肖先生者猶子英彦也英彦
諱公武年十三為黨庠春秋弟子貟一試出諸老
生上郡博士汪俁劉夙譽之吃吃也招為春秋師
以風學者英彦覃思經訓鈎沉聖處出入百氏洞
視根穴至論道原獨謂求聖道當自論語始以韓
子始孟為非是乃取賈誼揚雄李翶筆觧等為集
註論語若干卷傅以新意自鄭康成王肅馬融之
外史漢所引臣瓉顔秘書軰所注釋闕文異義靡
不衰萃成一家言今参政周公甚愛其書為之序
性嗜文尤工於詩其句法祖元白而宗蘇黄追琢
光景繪事萬彚金㫪王應山髙水深獨造其極晚
自號學林居士澹菴先生賡符讀書城南韻以朂
之蜀人何子應亦寄以詩而予亦嘗為賦之云其
論交極不苟如范浚明尤所厚者嘗以書與之上
下其論徃復千里歳在癸巳嬰末疾自是沉緜無
瘳後六年卒實淳熈六年十二月晦也享年五十
有五有詩若干篇詩話若干卷論語叢書三卷又
集音二卷文髓十卷註蘭䑓詩及淮海詞各若干
卷曽祖諒故將仕郎祖方中父宗古皆隱不仕娶
劉氏故丞相楚公沆之曽孫男四人椐楀柅梲皆
志學女適劉徳衍鄧執規次許嫁蕭景衡餘尚㓜
椐將卜葬英彦于某所其兄箕狀其言行來謁銘
銘曰
嗜古入骨琱句得髓不爵不齒竟以窮死旣獲乎
此又覦乎彼不曰責天無已吁

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百二十八終
誠齋集卷第一百二十九
　　　　　　　廬陵楊　万里　廷秀
　墓誌銘
　　　羅价卿墓誌銘
予外舅羅公天文以詩學鳴政和間為横舎明師
自天文至其曽孫􁧤継継里選者十有二人䇿第
者六人元亨仲謀父子仕皆不逹至价卿其文方
昌其徳方茂其聞方焯士友謂大天文之家在是
矣年五十有二淳熈八年正月望一疾而卒天乎
痛哉初价卿父子同薦名而价卿為詩學舉首再
舉與兄弟六人同升三舉擢進士第未擬官居父
憂復居母憂毀瘠逾制除䘮授迪㓛郎南雄州保
昌縣尉始至湖北㓂逸入江西將犯廣東提㸃刑
獄司業林公光朝宿重兵南雄禦之价卿謁曰南
安前章貢後賊來南雄將焉寄徑惟韶州仁化其
徑有三曰珠子嶺曰九曲嶺其険可守曰芙溪長
岡其地坥夷㓂所必趨盍遣一軍為覆以待之可
􁋛也林公從之賊果至大破之廣東轉運司厥貢
惟銀異時歳以緡錢十五萬市於州縣近歳止給
三一官無自出始以民産髙下征之民弗堪適林
公遷轉運副使价卿謁曰緡錢日朘而銀如初不
剥民焉取之盍請諸朝使盡給異時緡錢之數則
一路䝉福林公嘉歎即席草奏薦之公車韶之樂
昌有甿詣部使者言其令盗所臨部使者怒遣价
卿廉之至則以無罪告部使者疑其有所左右移
价卿乳源尉下其事司敗凢三易官典理其獄令
竟得釋秩滿造朝見丞相衛國史公浩極論二廣
煑海改法之弊請一用舊章又作平邊䇿論戰守
䟽民瘼瘼欲内治以俟天時丞相竒之用薦者陞
秩從政郎調監行在省倉中界門旣㱕日聚族子
弟尊酒論文澹如也官期將及未赴而卒价卿性
簡而厲言動從縄靜以禦繁勇以行義里閭族黨
欲辨曲直有不之官府而之价卿者一語曉之聞
者意沮其猶子子琳與劉振英貧而無教則迪之
以文其郷曲小民以饑歲不能自給則書其名數
而廩之以粟二弟曰維申曰維翰皆自㓜教之旣
而維申薦名維翰與价卿同日擢第人咸曰价卿
之教父之旣沒悉舉先疇以遜二弟曰堇堇足矣
奚以多為廬陵縣令梁君兊聞之為文以風流俗
而二弟亦固辞不受盡以給族親之貧時稱義門
云价卿居官秋毫不苟保昌學官燬無尺椽亟白
縣令啓度一新春秋釋萊禮用無矌講武營表鞠
為樲棘擘張逋播存者十五价卿旣至習射有亭
築場有垣逋者來㱕旗幟精明見謂稱職价卿諱
維藩廬陵人曽祖仇祖紼字天文父上逹字元通
母季氏娶蕭氏男一人澥弱冠與里選女一人適
進士楊奎予叔父麻陽知縣子也女孫一人尚㓜
有古賦二卷詩十卷史論二卷平邊䇿四卷詩觧
二卷左傳說二卷論語觧二卷雜著六卷棣蕐集
二十卷目曰印山集卒之歳十二月庚申澥奉价
卿之䘮葬于吉水縣郷曰同水原曰醴泉前事來
請銘予泣曰予出入舅家三十年甘而銘元通元
亨元忠仲謀矣今又銘价卿乎銘曰
惟文惟徳后帝所嗇多取奚益汝文斯赩汝徳斯
碩汝聞斯白探珠旣獲㱕覿其宅則毀其璧而祖
之澤厥世有奕尚瞑汝穸
　　　王舜輔墓誌銘
君諱大臨字舜輔姓王氏醉軒其自號也系出臨
川自髙祖徙吉家焉今為吉水人曽祖景視大丞
相荆國文公為從祖教授于吉從之者傾一州龍
圖蕭公世京大博彭公夑著作楊公純師皆從之
授業著書數百卷號野民集祖端禮㓜以文名元
祐三年蘇公子膽孔公經父孫公蕐老知貢舉而
秦少游黄魯直張文潜晁無咎諸公皆佐春官第
去取於是䇿第仕止賀州冨川令有易論語傳父
鴻舉以文行再薦于郷號非非老人君生而濩落
有大志不肯入小學老人不之強建炎中胡馬南
牧老人避盗為虜所掠君年十三三嗁跌以從行
數十里老人得脫㱕與盗遇盗欲兵之君抱持老
人號呼請代群盗義而免之時州里新𬒳兵跬歩
􁑤􁏼君度單弱不能自逹因說群盗乞護送還舎
請謝錢萬盗許之君乃前行隂結里中少年嚴兵
伏閭左盗以老人至諸少年譟而出拜庭下問故
老人云云諸少年目盗欲縛之君稽首曰吾父免
矣可若何乃殺一豕貰斗酒遣盗讋而去不敢索
一錢年十六七始奮於學日誦數千言自經史外
虞初小說道家釋氏之書無不貫穿沉浸尤熟於
左氏傳與三國七朝史口講指畫若身履然紹興
庚午客求和鎮館于曽氏㑹贑卒以城叛民訛言
㓂至曽氏欲徙以避之君設三䇿以料賊乃不果
徏鎮賴以寕未㡬㓂平悉如君言晩歳號是翁自
放於酒燕處之室名曰醉軒又號醉軒居士酣嬉
淋漓萬事不省得錢不計多寡悉送酒家不足則
䘮褐衣𥜗悉捐以予之不計直客有具衣冠儼然
造焉則箕踞慢罵不容口行遇田夫野父輙強之
使坐與為賔主為說經義論古今不能休父謝不
能觧乃笑聴去淳熈乙巳冬十二月望屬疾詔諸
子曰明年吾不復此矣至正月朔晝漏未盡一刻
而逝得年七十娶蕭氏故兩御史家也子男四人
子仁子俊子偲子信女二人適歐陽次周孫男七
人少愚少魯少愿少忠少慤餘尚㓜孫女四人諸
孤將以其年之　月葬君于所居之東胡塘之原
前期子俊以朝奉郎提轄行在文思院曽三復所
狀君之行來謁銘子俊嘗從予游義不得辞則敬
諾而銘諸銘曰
陟彼糟兵天風颼颼望彼醉郷大荒蒼蒼八仙于
疆于廬于糧舜輔從之酌其天漿駕趜車而追歡
伯凌闖風而超扶桒拘拘者方哭送其遺蛻又焉
知舜輔之不亡吁仲尼之門不用酒也如仲尼之
門用酒則太白入室舜輔升堂者耶
　　　陳擇之墓誌銘
君諱琦字擇之陳氏清江人祖宗禮以髙年賜爵
迪㓛郎父善明經尤邃於易君㓜刻苦自奮必欲
續聞旣冠以易學再貢擢乾道丙戌第主衡州衡
陽簿未上張公孝祥帥潭愛其材招與之但因從
南軒先生張公栻受學焉及官衡陽有殺人于野
而主名不立提㸃刑獄鄭公丙責游徼甚急吏迹
一驛卒其䄡有血掠訊誣服吏献之鄭鄭下之州
誥之皆不寃州下之邑君攝邑疑之初診屍得死
者禂署曰羅仲羙君即掲諸衢有見而哭者曰吾
子也蓋仲羙與其族弟餘偕商而仲羙貲倍餘殺
而取之君逮餘辞服白之鄭釋驛卒由是名聞一
路郴饑官糶無紀人相蹂死部使者命君徃振之
書當糴者伍之而卑以一劵目許一人持劵遞遞
以糴簡而周整而無譁諸郡法焉用薦舉循從事
郎調贑州贑縣丞南軒先生帥桂招君攝莫府廣
西諸郡計仰漕司塩子錢漕輒嗇師以聞請益下
漕漕輒格㑹漕闕帥攝漕君賛帥歳増諸郡子錢
十三邕歳市大理馬馬來巳二千里自邕逹諸軍
又位故多道斃桂舊有圉君請憩而飼之瘠者止
良者行後者至先者發馬用不耗帥辟奏為真不
報旣至贑太守尚書留公正待以客縣賦不給毎
訟不直者令入金錢君首除之官錢曰經緫制者
隷提㸃刑獄司有使者析秋毫計一路逋錢大萬
君亟言曰此錢舊制所無借未能除不失凢最足
矣今又益之可乎媿而止部使者列其治于朝詔
中書書其姓名用薦舉轉宣教郎知贑州興國縣
未上㑹留公制置四川辟掌機宜文字西南夷舊
為蜀患近時復創馬市歳不能徹戍議者欲用利
路義士法什伍黎雅之民如李徳𥙿雄邊子弟以
代更卒　朝廷下其議制置司檄君經紀之君言
其不可兩州之士無慮六千盍析為二擇壯者二
千以備邊餘以居守則民可用戍可徹蜀法權酒
錢曰折估者病民上欲損甚下蜀議制置檄君益
昌定議君上書緫領馮公憲詞甚懇惻卒減緡錢
三十萬初蜀之民私以楮劵為貨謂之交子至天
聖中官始權之再歳一易謂之交界其後有司並
縁巧取凢劵之微壞者皆没入之不賂不易蜀之
兵為屯十有八所隷之將三士之廩給當折物為
錢者必其視所屯之地稱其土物之直以直之低
昻為錢之多寡故米之估則龍州得仙人関之半
絹之估則興元得西和州三之一銀之估則大安
得龍州之半而過之乃有軍在某州之屯反用他
州之估者故軍多怨讟留公憂之乃與君謀杜交
界之姦以信楮劵平廩給之估以慰士心君雖在
逺而賢稱目至于朝近臣有欲薦君為郡而君死
矣人皆惜其用之不盡也君天資敏而靜宻而寛
遇事迎刄而觧亦不自㓛事至不拒事巳不有聴
訟從明决訟從恕與人言若無所拂而實有所規
事上官細廉介通不同不為逢迎毎言輙聴與同
寮處如家人不見崖異亦不詭從君自受學於南
軒進進日新嘗扁其齋曰克南軒銘焉其屬意於
君蓋甚逺云為文覃思深湛詞乃夷易尤工於詩
得江西体年四十有九淳熈十一年五月二十有
六日卒于官明年二月其孤返樞自蜀九月丁酉
葬于建安郷古堂之原娶曽氏子三人男復之渙
之女適郭琛皆舉進士孫三人二男一女復之不
逺二千里走行在所以太學博士彭亀年所狀君
之行謁銘於某某與君雅故敬銘之曰
猗嗟擇之其挾不訾其趨不卑南軒是師趾其堂
基衷其璧圭一笑而㱕將遐其蜚而蚤其披侯豊
其資侯嗇其施云誰之司
　　　太宜人蕭氏墓誌銘
太宜人蕭氏吉之西昌人故安逺主簿王季安之
妻也季安即世太宜人以勤倹齊家以詩禮迪子
淑問益茂家政益葺自　壽皇聖帝時尊親錫類
介賚海内若大夫若士若氓父母髙年者詔縣以
姓名上之郡郡上之朝賜爵行封有差吉州以夫
人年徳髙邵應舊初封太孺人再封太安人新天
子御極湛恩厖洪三封太宜人絲綸褒表式如金
玉象服焜燿有嚴山河族親州里罔不以手加額
以太宜人為母師太宜人自㓜在父母家以柔嫕
聞曁㱕季安王氏在廬陵族大家昌季安砥行好
㫦以不及當世之賢而知名者為耻傾身下士傾
家序賔其門長者車轍常滿其堂日具數百人之
饌而其室落然若無人聲以故士多從季安游季
安潜伏巖谷之下而其聞彰焯江湖之外里中以
賢多太宜人太宜人毎退然恐不勝也長子邦又
季安前室黄所生也仲子孚季子仁皆季安季年
所生太宜人拊鞠顧復人以為三子一母三子亦
云然也太宜人生以崇寕甲申丁巳沒以紹熈庚
戌八月癸巳得年八十有七將瞑與其子訣問其
所欲言者勉以孝悌葬以十月己酉地曰蕭塘曽
祖某祖某父桂三男邦乂修職郎先卒孚保義郎
仁承節郎五女適將仕郎黄文郁胡諮文林即劉
伯源嚴可乆潭鳯孫男七人藉嶠嶼有徳峴􁥙某
嶠舉郷貢進士女一人適修職郎李如圭曽孫男
六人大年于大保大彌大方大有大女五人適劉
揚祖張淵餘㓜先事孚走一个行李以從政郎主
管刑工部架閣文字雷孝友之狀來中都謁銘於
某某職在太史銘之為宜矧與孚游最故銘曰
人鮮克夀姥九其齡夀鮮克貴三命其承有子有
孫有孫有曽盍髙其閎後當有興
　　　夫人趙氏墓誌銘
夫人趙氏保義郎廬陵王孚信臣之妻濮安懿王
之七世孫蕐原郡王仲佺之曾孫武翼大夫隆興
府兵馬鈐轄不北之女也夫人自㓜警敏年十有
六㱕信臣事舅姑夙夜寅㳟其理家有網有條下至醯
醢調胹米鹽靡宻絺紵織絍必躬必手人不知其
天宗之貴也信臣尊賢下士賔客滿門殆無虚日
夫人為具豊倹等衰率與信臣意合剣佩鏘鳴杯
杓淋浪日昳夜艾夫人無墯容垂槖倒廩其室婁
空信臣交游半天下聲聞日焯夫人益喜路鈐公
曁伯兄相継淪謝諸孤方穉夫人與信臣畢力經
紀其家今二弟若姪駸駸官塗所至有稱人謂路
鈐公有賢女云信臣少力學旣長以夫人貤屬籍
恩得官非其好也則杜門里居延師儒以才其子
夫人暇月督課程嘗曰汝家群從預賔薦取科級
者項皆相望自棄為門户羞長曰峴嘗以所著文
謁丞相益國周公公不輕許可一見峴輙稱異之次
曰􁥙亹亹有立信臣事母大夫人某氏至孝夫人
曰侍盥櫛不懈益䖍太夫人年九秩而夫人奉養
如一日紹熈初元夏五月夫人嬰疾秋八月太夫
人復嬰疾夫人力疾起進􁉸鬻治藥物大夫人驚
曰汝舎汝療而吾療乎太夫人竟不起冬十月甲
辰夫人亦不起年三十有八以十有二月丁酉葬
于廬陵縣宣化郷朱岡之原信臣以承議郎知隆
興府公寕縣陳夢材所狀夫人之行實來謁銘銘
曰
寳婺分煒天孫輟機周宗之姬來嬪士郷宣溪之
王淑問用光何恙載纒婦姑後先朅彼下泉飬姑
于幽不年奚尤樂哉斯兵
　　　太令人方氏墓誌銘
余淳熈七年為廣南東路常平使者而友人蔡定
夫實護漕事治所皆在畨禺是時同列五人而並
居畨禺者四其有母者二人而已蓋余母年七十
有九癸母年六十有五二母生朝兩家交賀同列
羅拜奉觴上千歳夀南人咨嗟以為盛事後三年
余母即世又九年蔡母亦即世定夫哀號遣使者
以書赴告且持朝請大夫廣東提㸃刑獄方侯崧
卿所紀夫人行實來抵余曰子昔銘吾父今可不
銘吾母余嘗升堂拜夫人夫人視以子姓者則哭
而銘諸夫人姓方氏諱道堅與化軍莆田人方為
莆大族自秘監而下登巍科歴顯仕者踵接曽祖
宿故朝奉郎祖齊卿故中散大夫父松隱徳不仕
惟夫人一女酷愛之必欲配名閥故㱕于同郡承
事郎通判鎮江府贈朝散大夫蔡公湍夫人自㓜
聦而𥙿淑而恪事親篤孝嘗欲祝髮為比兵以報
鞠育親力止之旣嫁奉事尊章肅㳟誠至時其飲
食起居色養無違皇姑濟南郡夫人多疾罕能中
其意者藥非夫人所和食非夫人所視不御躬定
省侍匜恱或經月不少懈濟南疽于要㡬殆夫人
吮血乃愈毎稱其孝曰為宗族師夫人嫁時槖中
裝甚豊悉以㱕兩姑貧而不悔其於娣姒姑叔調
娯曲盡愛譽無間言佐其夫正以從治家有法大
夫公旣宅特進憂生理中微夫人悉力經理攻苦
絶甘以濟春秋烝嘗親滌濯羞簠簋細務至醯酒
醓醢必躬至老遇事迎觧緩急輕重皆曲而當大
夫公仰成不知家之有無也教子慈而不縱㓜課
以詩書長勉以名節見其子登進士甲科名次復
踐其祖端明之舊五持使節再緫軍儲入為館職
為郎為卿為宰士從其子游宦踰嶺渉湖上漢沔
歴江浙㡬半天下人皆榮之夫人以盈為懼毎戒
其子曰我為汝家婦逮事乃祖乃祖仕不過二千
石汝父一官四十年而在官僅五稔汝趾羙襲慶
今幸有田廬家不啻足無不知足以貽吾憂故其
子安義命恬進取夫人之教也晩更多難㓜子家
婦相継淪䘮夫人不樂逺適嘗曰我得死於吾廬
幸矣其子屢以親老辞寵禄蓋母志也誨飾諸女
不少弛言動惟法故諸女適仕族皆冝其夫家待
内外姻戚恩稱而禮得馭臧獲不嚴而肅勤倹慈
愛出於天性子旣宦逹悉力致養夫人必欲均及
自享其薄春秋益髙以禮自飾歳時宴享肅雍淐
克如始嫁婦云性淡泊早受道家籙齋戒之日十
居四五晨起誦浮屠書非疾病不廢初遇
今天子正位儲宫以子登朝三遇　慶夀恩霈自
孺人累封至太令人紹熈二年五月乙卯卒于常
州之私第享年七十有七男二人長定夫也名戡
今為朝散大夫直寳文閣主管建寕府武夷山冲
佑觀次曰武先夫人卒女五人長適進士鄒彦謙
蚤卒次適儒林郎監泰州角鈄塩場孫敏問次適
朝散大夫知信州張棱次適承奉郎監隆興府糴
納倉張元渙次適文林郎定江軍節度推官胡鑑
孫男二人康修職郎新建康府江寕縣主簿庾尚
㓜孫女二人戡將以是年六月丙午舉夫人之摳
祔於武進縣懷德南郷譚墅大夫公之墓銘曰
大令之孫端明之婦大夫之妻宰士之母莆宗疇
昌維蔡及方懿厥夫人兩家之光象服斯皇魚軒
斯鏘八秩斯長有煒莆常人知其福莫知其徳維
碣可􁪈維徳彌白
　　　夏侯世珍墓誌銘
世珍諱琳夏侯其姓也其先有自譙從夀春者五
季時為宜春椽因家焉今為分宜人曽祖藩祖敏
父繹俱不仕世珍弱不好弄從群児遨習弦誦之
聲父異其儁市書萬卷愽延師儒用楙其學一時
名公鉅儒若今刑部尚書蕭公直顯謨閣楊公監
察御史艮齋謝公皆折軰行與世珍交以故耳濡
目染前言徃行叢于厥躬嘗以文辞薦名春官旣
給札而父赴告至徙歩二千里淚血靧面骨立足
繭見者為動祖母春秋髙母夫人在堂弟娣六人
㓜不更事生理棼紊緫于世珍晝理家夜誦書奉
老者司顔色盡孝敬字㓜者勤教載時昏嫁宗族
之貧者資之失職者業之親鄰之見者朂以善不
記其過正其失䘏其災用是其行信於家其賢著
於郷凢縣令之省風謡問民瘼必諏度焉袁之庾
僑於臨江舊矣蓋袁之為州地陿田寡粟財堇堇
州民必山伐陸取方舟乗流貿之臨江易粟以輸
議者建欲遷庾於分宜世珍以不便民白州州以
聞主計不從至今民病之邑有瀦澤曰泉塘者漑
田畮千而嚚者顓利歳有水訟澤不均宏世珍自
詭司水不以租挈有無自源徂流靡不波及有武
經郎廵検張攜孥之官邕筦客死分宜其孤生十
年矣囊無一簮存亡無㱕世珍聞之旣為之棺㰸
館置其孤白縣若郡為之上聞其孤授承信郎世
珍厚其道費而㱕之亡卒胡弄兵略居民逆顔行
部使者帥師討之不能禽賊語人曰得夏侯某一
言即降竟平之祖母母夫人旣除䘮家議出分世
珍語弟姪曰先廬旣堅某姪居之山墅旣蕐某弟
居之誅茅水濵吾將老焉邑有郷校徙之非是士
欲復故世珍攘𬒮屬役以劬得疾祀明堂
徳音許世珍詣　集英西箱奉　大對將應書未
行而卒實淳熈十年十二月癸酉也得年五十一
初室何臨江人給事某之從孫継室羅廬陵人奉
議郎安仁知縣某之女子男四人詮謨謙識女五
人適進士羅介周穡鄒廷瑞其一許嫁李其一尚
㓜孫男一人發將以甲辰十二月二十一日葬世
珍于化全郷徳全里赤塘之原詮以文林郎新永
州教授歐陽某之狀來請銘某與世珍雅素且親
乃哭而銘之曰
傷哉世珍言折其玉言就于木言穸于谷視人以
身視䟽以親視金以塵無復斯人有實在鼎有泉
在井可薦可羞莫予云省我有嘉賔誰其酧之我
有窮人誰其收之賔筵散矣行道嘆矣傷哉世珍
古斯萬矣
　　　夫人李氏墓誌銘
故承務郎監淮西江東緫領所惠民局胡君泳字
季永之夫人姓李氏紹興府上虞人曽大父髙累
贈太子太保大父光擢進士第宣靖間為侍御史
有敢諌聲紹興参大政㑹宰相秦檜主和議公力
詆其非坐削爵貶儋耳檜死復資政殿學士謚莊
簡父孟堅氣慷慨方莊簡在謫籍里人誣以私史
下詔獄貶夷陵父子各天一方旣偕莊簡復官丞
晋陵宰鍚山守嘉禾俱以最聞方用為淮東提舉
常平而没善類嗟惜夫人慧淑莊重容止有度喜
愠未嘗見聲氣莊簡愛之甫齓而祖父俱逺謫復
罹母鄭憂泣􁀾􁀾然哀動左右乳下弟疾甚夫人
視之不少置卒頼以安姻族稱其孝友忠簡胡公
之再謫珠厓也季永侍行年十有二莊簡見而異
之問其始生之歳辰適與巳相似莊簡喜謂忠簡
曰是児氣質不凡為胡邦衡子而命復類我他日
寕為畸人必不為佞人吾有孫女當以奉箕帚故
夫人年十有九㱕于胡氏事舅姑如父母笑言不
聞于中閨敬夫如賔時節朔望必端拜待諸姑妯
娌如同産未始有絲髪畦畛忠簡嚴於事先夫人
躬䟡滌濯為諸婦倡季永志逺業夫人以米塩自
詭不以累其夫至諸姑之有行毎輟囊篋相之婦
徳優優式是里居忠簡毎訓諸女必曰家婦非而
軰法邪季永官金陵不幸蚤世夫人才三十有三
撫群㓜泣且誓之死靡他不御鈆澤不服蕐侈惟
飾諸孤從師就學比其長也皆奮然有立槻始筮
仕監鈆山酒稅務以㢘介為今参政蕭公尚書葉
公論薦榘自明州比較務攝令象山郡太守岳公
以尤異薦于　朝有　㫖書姓名于中書人以為
母訓之修云初夫人念父母家欲其子官于浙㡬
一㱕省榘旣官甬水遂奉板輿以東夫大㱕拜松
楸見諸父昆弟心甚喜淳熈戊申冬自象山復還
上虞閱數月以疾卒實巳酉七月十日也饗年四
十有七男三人長即槻今為承事郎簽書光化軍
判官廳公事次即榘修職郎次桯亦好學孫男一
人復孫孫女四人婉孫夀孫粲孫李孫諸孤將以
紹熈攺元五月庚申葬夫人于廬陵縣順化郷龍
囬之原先事以通直郎江州駐劄御前諸軍都統
制司幹辨公事玉宗孟所紀夫人行實移書乞銘
于万里万里與季永父子間游最故且師事忠簡
公先生其何敢辞銘曰
胡李兩翁儋崖相從昏姻南東一世清風季永不
年夫人其艱松雪其寒蘭王其蕃漕邑言㱕言慰
其思載馳一詩嘻其廢而

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百二十九終
誠齋集卷第一百三十
　　　　　　　廬陵楊　万里　廷秀
　墓誌銘
　　　蕭君國蕐墓銘
君諱飾字國蕐蕭氏世居廬陵之横溪曽祖吉祖
􁷓玠皆隱徳不仕父僴字伯寛博聞強記為崇觀
三舎名貢士國蕐生九歳而孤母朱日誦柏舟之
詩以自誓是時兵亂未敉強宗内逼豪氓外陵殆
無以安其居母羹藜飯糗教育國蕐兄弟三人耨
以詩書耘以師友國蕐㓜而頴異長而温冲方頥
廣顙重厚寡言事母至孝友兄弟以義有愉色無
間言宵爾誦絃書爾朝蠱術業有聞士林稱焉歳
在隆興甲申冬國蕐攺葬伯寛而兩雪兼旬國蕐
憂之前一夕齋沐禱於庭曰天其或者假某半日
之霽得奉窀穸不然請以死報詰朝助爽物開除
日光穿漏得以襄事咸喏國蕐之孝感云淳熈十
年歳大饑郡守趙侯方講荒政國蕐兄弟首請于
郡願身先之凢活饑民三百餘人侯甚誼之年三
十餘䘮室師玉陽子非蕐元之戒乃於所居之偏
别築一堂掲以仁夀幅巾藜杖徜徉其間棐儿明
䆫爐香獨坐盡繙佛老之書而呻之中夜夙興終
始無倦者五十餘年一日嫡孫謙侍國蕐於堂上
國蕐曰居吾語汝吾子孫森然矣吾年八十有二
將何之汝其大吾門乎謙掖國蕐以㱕沐浴而逝
實紹熈二年八月十有七日也國蕐處已以敬待
人以誠郷人有爭不詣官府就折衷焉樂好施歳
饑則倒廩活人豊則輿梁甓路非求利益也子男
三人揆振拱揆好學善談論振拱以乾道間輸粟
助振貸官奏之朝𥙷將仕郎郷先生廣西主管羅
巨濟噐重之言於部使者檄振以邕州上幕檄拱
以封州遂溪尉揆振皆前卒女一人適周侃孫男
八人謙樞權諤謨機紀皆強學女五人適陳作礪
蕐孚榮劉燦胡塤劉千載曽孫男六人女三人皆
㓜拱與謙樞將以紹熈四年七月十有三日丙子
葬國蕐于髙澤郷余陂之原國蕐所預卜也拱介
予弟萬遇以國蕐之行實來請銘銘曰
岵兮斯徂屺兮􁁪居􁀾兮其孤横溪之蕭衆睨厥
巢兩風揺揺予手予劬子口予書其妥巋如旣培
其根孰韡其芬彼茁者蘭
　　　劉君季從墓銘
君諱大同字季從姓劉氏世居廬陵之石塘曽祖
蕐祖珍父逢辰皆不仕父以儒學行義劬躬㑹友
所與游皆州里名士嘗從参政董公學参政賢之
為其子聘其女焉君生三歳而母胡夫人卒又八
歳而孤哀毀已如成人有兄旣壯不夀君撫其猶
子而教之因謂曰先人門户託予二人若不力學
何由自立乃聘人士之善講習能文辞者相與北
面師之君種學績文彌乆不懈月生日長從進士
舉數無遇於有司君舉益不懈性謹厚不妄笑語
平居接物色怡氣平惟恐傷之嘗曰與物無競吾
樂也篤親宣慈善行純表終始若一姪寖長欲分
田嚋卑之沃壤而巳取其瘠焉量入為出不蠅營
於錐刀倒廩於榖貴之歳輙痛損其估以濟人人
多徳之里有大東塘漑田數十百頃歳乆不治將
遂圮廢衆憚其費莫敢議其役君一且視之慨然
曰吾田湏此水者甚寡然使水旣瀦亦衆利也乃
捐金鳩氓築之䟽為溝塍取之不竭旱有先備歳
無大侵吉塘有小溪橫道患無輿梁毎雨集暴漲
及隆冬凝寒徃來者病渉君乃召匠計工伐石它
山橋其上費一錢粒粟不徴於人橋成行道呼舞
君之樂於利人類此使天假之年則其推有餘濟
不足其事當益宏大又非令所見聞者比也紹熈
三年三月乙亥君以疾卒于正寢年三十有八娶
楊氏贈左中大夫徽猷閣侍制謚忠襄邦乂之孫
故右朝奉郎都大提㸃坑冶鑄錢司主管文字振
文之女生三男䇾察謩皆競爽四女許嫁羅歩蕭
昌齡宣溪王桯盧溪王漑泉江郭栖鳯君卒之明
年其孤欲以九月甲申葬君於髙澤郷遥塘之原
前期以迪㓛郎潭州瀏陽縣丞蕭一致之狀來謁
銘於予忠襄予叔祖也主管予叔父也雖予宦游
北南與君未覿面然與君親也且聞其賢則哭而
銘之曰
齓而不天忙而不年學而不騫其立匪易其劬匪
置其折匪意莫賢者淵莫孝者騫則亦云然君也
何懟子也可誨庸詎不大
　　　孺人賀氏墓誌銘
孺人賀氏吉之永新人故迪㓛郎致仕寗君名儁
字公才之妻也元祐宣政間有文名于辟雍號江
西大小賀者其先也父師孟潜徳不仕孺人生有
淑問嶷然其殊女紅婦徳兼茂並秀二親愛之選
所宜㱕以適公才人入門下氣怡聲允恊上下嬂
所宜靡務不輯始􁁪居二十餘年孺人晨昬肅祗
閫内之事禀命無遂紹興丙辰米㪷千錢豪右藴
年孺人語致政曰郷有餓莩積而不散非仁也廼
平直倒廩且為粥於路以食丐者所活甚夥鄱陽
有賊聚不逞掠居民致政女弟之夫為所劫質孺
人聞之號泣傾橐贖之一簮不留致政叔母寡居
婁空字二㓜孫粰橡不給孺人自致政迎致于家
生飬死葬以所事姑禮事之蚤鞠一孤女自髫及
笄訓之劬愉嫁之敷腴閨壷妯娌以為愛女賢於
愛子蓋甥也致政雅好賔客一日無客意象悶悶
客至必取車轄投之井壷觴淋浪豆籩旁午卜夜
継晝盡驩竭貲靡有小靳孺人躬饋未嘗形惰容
乾道之季歳大侵師参政龔公奉詔勸分懸爵博
諭致政謀之孺人孺人唶曰活州里之饑此吾願
也握粟貿官豈吾榮哉且吾児欲取官以啓吾宇
何不讀書於是傾家市書萬卷旁招名勝秀孝以
淑其子居亡㡬何其子綜貫易經種績藝文琢切
新義聲聞日章孺人之教也性賤貨貴義梁川甓
塗捐金賣珠至於浮屠老子之宫罔不盻飾州里
冠昏䘮祭莫能舉者戚踈薄厚周之無倦了無徳
色一日立子孫於堂下而誨之曰貴出如糞土賤
取如珠玉此貨殖家者流所謂上䇿也吾則不然
冨為怨府利為身仇亶免凍鋖奚以贏為小子志
之淳熈甲辰遇　東朝慶貤恩老老封為孺人遂
與致政同日尚書艮齊謝公扁其堂曰蕐夀云致
政旣逝孺人体力康強有加無衰後六年忽農起
屬疾子孫嘗藥以進孺人劫之曰人生百年七十
者稀吾今濟登上夀又奚藥焉復舉似他日堂下
之誨言終而逝實癸丑二月二十有八日也子男
三人齡千能昌英女二人適進士呉少陽劉藻皆
士族云千齡及二女皆前卒孫男九人有志有謙
有秩有㓛有開有為有文有永有與伹力學有俊
聲女六人適進士曽邁將仕郎劉崈一譚宗元呉
有興顔世徳其季許嫁劉載曽孫男四人炳燁煇
燧女四人其孤千能昌英命詹尹諏大蔡葬宜某
日某地詹尹卦之曰是在嗣歳其月星紀于丙攴
午其塴之晷羲和之里一牛鳴地石角之潭封之
右臂先事昌英以太常少卿曽公三復所狀孺人
之行來請銘於予先是予嘗銘公才矣今其可辞
銘曰􁕁
允孝廼姑允㳟廼夫允才廼雛其莊其劬金珠之
氛羅縠之塵亀布之緡濯以蘭芬有青者編有鏘
者篇有來者賢儒我子孫子孫昌昌厥閥斯張我
銘其蔵訖古其光
　　　通判吉州向侯墓誌銘
侯諱澣字節之向氏河内人丞相文簡公五世孫
也少以父秘閣䕃𥙷將仕郎授右迪㓛郎再監潭
州南岳廟循右從政郎監洪州修舡場攺宣教郎
知潭州安化縣歴廣西經畧司幹辨公事湖北安
撫司幹辨公事五轉左朝散郎錫五品服通判吉
州未之官而卒享年六十蓋淳熈辛丑三月二十
有八日也江西舊以官舟轉饟漏者輙棄逢侯汝
霖緫東西饟事請置舡官於洪歳取舊舟更其十
三聴之漕司州不預焉歳乆官失併修舟艦侯曰
是可不正言於轉運使使家是之州不敢強安化
故梅山地拊以誠慤率以公廉稅節賦時氓獠安
業丁秘閣憂始秘閣間學于文定胡公故䘮祭不
事浮屠法或以為冝雜用俗尚者侯曰先志不可
違乃悉遵司馬氏儀侯執䘮哀毀禮無違者母畢
夫人先秘閣三十五年卒旅殯于洪侯方九歳能
記其物色至是始克易棺㰸遷祔又訪収畢氏後
自秘閣没宗族留落異方侯必載以㱕而振業之
廣右連谿峒官屬之辟置馬政之便宜悉隷帥司
幕府侯毎賛其長行之盡公桂帥李寶文浩與侯
有舊毎盡言不隱浩欲於近城為營田從事皆承
意籍取逃氓絶産以廣其數侯曰所籍磽硧無勤
師徒後竟廢之侯嘗至中都故人劉公珙在西府
使人問訊侯巳於銓曹得湖北掾始見珙珙敬歎
乆之荆州再歳易五帥侯澹然自守不可戚䟽沈
資政夏委侯行城於襄陽爲之盡力條具其宜复
深噐之旣得吉之貳喜曰文簡湏嘗居此官吾甚
榮之戍期方及而侯巳病矣曽祖受西京左蔵庫
副使祖宗琦太中大夫致仕累贈少師父子忘奉
直大夫直秘閣致仕累贈太中大夫自建炎南渡
中原故家﨑嶇兵乱多失其序秘閣寓湘中紏合
群從䘏孤継絶始程氏書建家廟正神主嚴祭祀
事思澤生産先猶子後已子長㓜雍肅侯卒而守
之故江南稱舊族之有家法者曰伊山向氏侯資
質直遇事鯁挺義不可者雖上官亦面折不少借
至接親族慈愛𣢾曲人有緩急傾橐濟之故所至
人畏而親敬而樂方秦丞相檜用事張魏公居二
水秘閣家伊山侯毎徃來魏公所問起居魏公甚
愛重之遂以其姪孫女妻侯之長子娶黄氏今封
太宜人六男士克從政郎武岡軍武岡縣令士允
未仕士充迪㓛郎永州祁陽縣主簿士光士寛士
先皆未仕四女長適從政郎潭州湘隂縣丞宋剛
仲次適免觧進士田竒次適進士王瑊次適承務
郎前隨州酒稅李正夫孫男八人女四人尚㓜以
其年六月十五日葬于法輪寺髙塘山秘閣瑩之
右從侯志也士克以其壻宋剛仲狀侯之行乞銘
於予銘曰
冨而好禮非貴介公子如彼寒士敏而好學非樂
驕樂如金玉追琢故家子孫不淟厥身不阤厥門
文献具存于湘之濵維伊山之向云
　　　端溪主簿曽東老墓誌銘
予生二十七因入州府謁友人郭克誠郭於曽乎
館暄涼外道舊故未竟主人子出年可十七八許
頎然玉立眉目如畫即之似不能言與之語泉迸
雷出予驚喜自失遂與定交曽其姓栝其名禹任
其字也一字伯貢後更名震字東老云其先金陵
人五季徙袁又徙吉之吉水里曰蘭溪曽大父君
彦隐不肯仕大父光逺𥙷將仕郎至父敏㳟始自
奮發有志於當世㑹外舅匠監丞歐陽珣使虜死
焉無子　朝廷官其壻三遷知與安縣以宜教郎
致其仕東老結髪不好弄不妄言笑入小學日誦
數千言少長發藻蔚甚是時今尚書煥章閣學士
艮齊毎課諸生所肆業未嘗不首東老且謂興安
曰是將亢而宗年甫踰冠亟薦于郷侍興安往官
下興安卒東老自桂林徒跣護䘮以㱕間関數千
里毀瘠立骨見者為泣奉継母彭夫人拊二第四
妹尚丱允孝允仁族黨州閭稱焉築文友詠㱕二
堂旁招明師躬率二弟與其子問業焉父子兄弟
講畫釀郁誦音弦聲洋洋如也以故弟雩雖蚤世
巳嶄然露頭角需亦再薦名天朝荐行錫類之典
母夫人以東老兄弟得封寵錫使蕃珈翟焜燿歲
時奉觴為夀率子弟拜堂下孝友怡愉叶氣靄然
東老自少馳俊聲人謂一第不足慁也晩乃試集
英得仕非東老雅意也予與艮齊先生皆勉之曰
官無小政無不可為君臣之義廢之可乎則相與
剡章薦諸朝調徳慶府端溪縣主簿單車之官㑹
郡博士闕府選東老攝焉諸生望其容貌聴其議
論起敬起畏得所矜式秋大比士子譁訟其官墨
不可監試者復選東老攝通判州事徃董之入鏁
闈語考官曰諸君母陋南州異時張曲江余襄公
皆一代人物之英願留意勿草旣掲牓士稱得人
鍾官冶金之課屢殿使者病之符東老行諸郡督
其滯還至章貢遇侍郎趙公彦操經略番禺一見
􁁅甚曰南海事叢吾憊其孰助我子其與我偕開
府亟以户曹掾辟東老東老為盡力𥙷弊剸繁一
府嘉頼塩使者歳貢鋈金毎若干鎰謂之一網積
網卑謂至三未得所宜東老廉且才俾盡護以㱕
水衡東老辞不能使者曰吾求其人乆矣微君莫
可東老不得巳遂行至贑屬疾卧舟中其子克巳
遡洄及之於西昌則東老病矣然一見其子獨問
母夫人安否語訖而逝時紹熈四年十月十日也
得年五十有八東老風誼甚髙有以患難空乏告
者不以有無為觧可賙賙之乆假不庚不問性不
好麗羞服取給未嘗過制至奉先事親則否治家
始若不肅終而不弛友朋至隨所有治具爵不踰
五客主不及乱罷則談經說理商略終古紙䆫竹
屋風雪蕭然寒爐青燈相對終夕人人自以為得
所欲也所居面玉笥諸峯多晋梁隱君子之蹟嘗
暇日杖屨徃游毎有誅茅山側之興因自號群玉
隱居言語文章自出機軸無一語襲前作九喜為
詩平淡簡古深得陳黄句法丸悲歡憂樂登髙懷
逺覽古行役一切寓之於詩得若干篇并雜文丸
若干卷目曰群玉集又於書字畫遒勁人比虞禇
云蔵書數萬卷又得歐陽氏故書數千卷閣以􁌛
之終日倘徉其間雖隂陽卜筮天官地理浮屠老
子之說無不綜貫人有問者隨扣隨應時軰見謂
殫洽配毛氏同邑貢士頴士之女先東老二十三
年卒四男子克巳克允克寛克家皆嗜學克巳克
寛嘗預秋薦二女長適朝散郎荆湖南路安撫司
幹辨公事陳夢材之子東次在室孫男女二人尚
㓜諸孤厝東老於仁夀郷佛塔岡之原將以十二
月己未塴克巳持陳君夢材之狀來見拜且哭曰
先君子辱先生與游先生不銘之孰銘之銘曰
近世勃興蘭溪之曽蘭玉盈庭四士収科東老則
那曁仕而皤二士舒英曲臺承明東老伶俜文行
可傳詩可管弦人後巳前其生不昌其死不亡東
老何傷
　　　臨賀太守簡公墓誌銘
公諱世傑字伯俊姓簡氏其上世逺矣周有大夫
師父漢有昭徳將軍雍至公之先自建業徙豫章
今為進賢人曽祖真祖英世有隱徳考喬累贈朝
請郎妣安人宋氏公自㓜頴異讀書畧章句要為
有用之學隆興癸未第進士授左迪㓛郎辰州録
事参軍丁父憂服除調靜江府司理参軍有兄弟
殺人者吏當以重比且連坐公閱其實弟初不與
謀卒以讞奏外邑以盗上府丸六七軰府以屬公
公物色非是出之後果獲真盗時参知政事范公
成大為帥將重劾邑令而請賞公公力辞范公薦
公治獄詳明有詔記公於中書載籍淳熈初元范
公徙鎮全蜀辟署公為四川制置司准備差遣蜀
自中興以來置帥尤重于時頻易帥西南夷㓂邊
前帥坐免至是邊防機事范公專以委公公悉心
賛夙夜不懈所辟客惟公一人相倚如肺腑邊備
稍飾則考論四蜀利害次第興除其大者如對减
折估歳五十萬緡罷関外四州之和糴以蘇民力
實自公白發其端蜀人大和異時士大夫有謁於
制司者不得則讟幕府故僚屬徃徃怵於權利公
廉巳和物援寒畯通下情事有未安必盡言不阿
范公虗心以聴尚書鄭公丙手書貽公云聞蜀士
翹楚皆為范公得可謂自吾有囬門人益親范公
召還薦公於上前乞不次擢用　上方留意吏治
以公新攺秩詔中書除知鄂州蒲圻縣當承平時
賦入甚夥今視舊十不能一且經界不正徭役失
平以作業若干訾民民皆竄易名數吏手得以上
下公下令覈欺隱第甲乙為書蔵之有司至今利
焉頻歳􁨞饑振廩勸分境無流莩諸使者列公治
行以聞有詔秩滿詣中書察廉丁母憂服除通判
靖州靖深入五溪環以夷獠王民土爬山耕荒傖
相望而官賦無定式錢曰經緫制者歳五十萬其
出無從徃徃虐侵巧奪以啓蠻心乃尼穿漏検贏
餘相為𥙷除削其苛政欒官林順才者要結五砦
坎用牲於夷鬼將有異志公諜知之亟白郡守遣
腹心諭以禍福莫徭聴命有羅鬼蠻者開山通道
以馬市為名包蔵不測符公經紀其事公躬渉険
阻創立砦柵折其姦萠邊以無事於是丞相趙衛
公與諸使者以公才能列於朝除權知賀州入見
紹熈　新天子因問公徃在制幙成都權酤之課
近年益殿何也公對以苦趙開籠鹺荈酒之利以
佐軍興因此猶張弓也今數十年不㢮民其有不
困乎比年西蜀歳豊物賤而民愈貧養生之湏有
急於酒者課之殿也則冝　上深然之元年冬公
始至郡首修孔子廟及郡學民知公意在教化相
率服從嶺外自塩筴婁更復用官自鬻之法民以
為病公一切罷之乃痛自酌損必由身始齊厨不
炊賔筵生塵佐吏服其清苦云諸使者䟽一道郡
守之課以公為第一書聞而公已疾以紹熈三年
十月十有七日致其事未㡬卒享年六十有六州
民罷市巷噐積官為朝請郎假服三品娶帥氏靖
安貢士尢之女封安人子男三人約綸紳約紳先
亡女六人二女早夭次適進士吕仲良次適進武
校尉新監涔陽鎮酒務葉洪㓜許嫁進士葉沂男
二人廉度孫女四人公風度凝逺不形喜愠其學
問通古今其議論守大体其好善出天性自試進
士為范公所識拔因是游公之門及在廣蜀再為
其屬主賔相􁁅金石不愉及范公退㱕公亦婆娑
于外范公所薦蜀士數十人公為之首同薦軰流
有至執政者公子無羡心當路諸公有欲釣致竟
謝不徃初公宦粤蜀皆單車之官妻子不至官寺
暮年安人及其子始偕徃臨賀更未盡安人先㱕
聞公赴悲傷感疾而殁綸將以明年二月甲申奉
公及安人之樞合葬于靖安縣長安郷石馬岡予
與公雅素且厚綸以公壻眉山吕仲艮之狀來請
銘則哭而銘之曰
范公帥蜀載萬隻玉㱕献黄屋大者鈞樞小猶伏
蒲剌天魚魚上客伯俊而馬不進卒老于郡我能
非賢我否非天毋悼下泉
　　　夫人鄒氏墓誌銘
夫人鄒氏世居臨江軍新塗縣曽祖復祖昌齡父
敦禮昌齡字永年大觀間登進士第終建昌士曹
敦禮字和仲紹興初乙科登第仕至通直郎贑州
節度推官鄒氏世儒而士曹教子尤篤嘗仕於衡
因家焉故通直兩以貢士冠于衡又以類省試冠
湖南娶衡人都曹谷氏之女谷夫人適鄒氏兩族
薦紳文學相髙裡法相礪故諸女日閑訓誨夫人
有女徳通直尤愛之毎曰吾此女不妄與人紹興
丙子　朝廷行郷飲酒禮縣君黄君鉞與人士約
試畢而後行禮於是曽君徳賢以書一經就試黄
君喜其文及行禮通直攝僎介事黄君出徳賢文
卷示之且於行禮間覘其人物儀矩秀茂通直一
見傾蓋遂許以夫人㱕之夫人㱕曽氏時徳賢之
大父仲平年七十餘方康強好歡樂其子慶羙慶
善日娯侍左右夫人於妯娌間序為下陳凢膳羞
牢醴頃刻而辨仲平得優游晩歳與親賔相娯恱
雖其家之肥亦夫人先意承志之助仲平旣終而
慶善夫婦亦老矣夫人下氣怡色昏定晨省奉醴
以進必極其㫖奉饌以進必極其豊退又探其所
嗜羅列而進慶善左善賔客毎與客燕集必卜其
夜式歌且舞曼衍畢陳以極賔歡彌日乃罷其𬞞
果暇㫦山膚海錯何珍不致徹巳不進慶善毎喜
其後春秋益髙牙車豁揺宰夫烹熬皆不合意至
夫人刀匕所供毎事必嘗曰有婦如此吾無飢矣
方其時慶善二女將及笄其長子徳元適早世孤
女三人俱㓜慶善夫婦旣愛其女擇對惟艱又憂
其孫之無㱕夫人於侍膳間必寛其意願以身任
至五女者言動視聴織絍纂組必手攜面命俾如
内則之禮慶善視女若孫婉娩聴從嘆曰㣲吾婦
之賢疇克爾厥後以其長適臨武令奉議郎蔣君
昻其次適靜江府觀察攴使文林郎洪君光謙諸
孫亦各擇良匹而嫁之其橐中裝皆夫人恊力營
之加隆乃巳蔣洪二君旣沒則又勸徳賢収䘏其
孤淳熈乙巳慶善夫婦與徳賢兄嫂相継而逝徳
賢治䘮哀毀不攴夫人盡夜哭臨緫齋内外及至
葬車轍填門夫人勠力應接終日忘食由是感疾
紹熈辛亥畢㓜子趙氏婣趙氏尤為夫人所愛入
門未㡬而卒夫人益哀由是疾篤以是年十二月
二十日終于正寢享年五十有五子男二人千能
千齡女五人長適從政郎新州新興縣令李昌齡
次適迪㓛郎建昌軍司户参軍胡卿月餘在室夫
人生於儒家甚徳而慶禮無違者敬事尊章為諸
姒率同室千指俱無間言下而媵僕撫柔慈惠各
適其意方徳賢少之時篤志問學求師結友夫人
經紀家事井井不紊建子之長訓誨尤力好學之
士願與子游者悉招延之故其子學以成毎母子
尊爼談笑間時以班姬女誡及古今列女傳反覆
評論聼者忘倦郷里之為婦為女者是則是式其
孤以今年某月某日㱕夫人之樞於同郷西江之
石蘭原前期千齡以迪㓛郎新廣州増城縣主簿
劉汝明之狀來請銘於予予與和仲居則鄰郡官
嘗同寮和仲江西詩人也夫人當能詩而未聞者
何也銘曰
伯喈之子封胡之娣林下之風閨中之懿婦徳婦
言彤管有煒豈無胡笳之辞應有栁絮之詩胡不
傳兮應見其二子而問之
　　　安人王氏墓誌銘
安人王氏慶人也贈少保茂之曽孫樞宻副使資
政殿學士贈太子少師庻之孫知㱕州之道之女
朝請大夫直秘閣張公允蹈之介婦朝奉郎新通
判隆興軍府事奭之妻也奭字叔保叔保當靖康
初侍直閣公﨑嶇兵間自亳社南來居廬陵今再
世矣安人自㓜警悟徳性敏淑樞使尤所鍾愛遴
擇名閱良對年十七㱕張氏時直閣公猶未脫吏
部選賦禄甚薄児女在髫齓者數人尤重義好客
有無盡費安人不逮事姑㱕先長姒閨閫之政一
出經理仰盡婦禮俯育諸㓜益斥簮珥以葺生理
初年堇堇今則裕如穉者壯壯者婣聘不汰裝不
𥚹粤自設恱首造祭噐祭日必躬滌濯必致豊㓗
如是者終其身年旣莫止子婦滿前不以屬也張
氏有逺屬三女落南直閣公㱕而字之未及適人
公巳捐館安人力賛叔保擇可妻者費皆巳出不
靳叔保異居從弟兩孤女貧不能嫁安人尤不忘
俱有㱕巳有孤姪則納為仲子婦仁及中表舉族
親間範焉楷焉叔保莅官所至有聲亦惟内助寔
賢不以秋毫家事為官事累延師儒以淑其子弟
尤篤平時自奉苦淡不妄費一錢至賙人急難欣
然傾倒遇妄媵不可犯而無小大皆懷其恩紀先
是柄臣當　國樞使公以異議退居江之徳安薨
子之竒兄弟為其下所告時直閣公為邑長為白
其誣再告于朝直閣公坐殿課之竒謫嶺表道廬
謝直閣公曰一日見天日誓不忘後之竒僉書樞
宻院事有舉前恩賀叔保者安人獨曰此古人所
絶口者報亦不及語孟詩史皆蚤歳成誦毎與家
人語輙訓以古義初封孺人再封安人五子履賁
隨臨觀孫男三人孫女七人屬纊無他語惟勉諸
子以學且深念叔保孰當為舉案者寔紹熈三年
五月二日也得年六十有一里之人見者䀌聞者
惻至出涕曰安人之賢而止於斯卜以九月十三
日葬于廬陵縣髙澤郷永和鎮新莊之原將辟叔
保以其女弟之夫監察御史曽公三復所狀安人
之行來請銘銘曰
外家方屯燾以捐身尊者之仁外家復享不㗲于
庚親者其宏北客南翔家孰其昌今稱曰張非鸞
疇依曜疇齋不偕其耆

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百三十終
誠齋集卷第一百三十一
　　　　　　　廬陵楊　万里　廷秀
　墓誌銘
　　　太孺人劉氏墓誌銘
吾州郷貢進士胡籛與其弟太學待𥙷生問自瑶
環瑜珥衣文褓時已嬰陟岵之戚惟胡氏有西昌
黄漕之胡有盧陵值夏之胡籛之先諱衍第慶暦
十一年進士官至朝奉大夫者黄漕之胡也近世
澹菴先生資政殿學士忠簡公值夏之胡也二族
同源而異委皆為吾州名族而籛問以侲子而孤
人謂是家其不競矣夫則有賢母以母之鞠兼父
之訓倒橐胠簏一簮不留盡用以招聘一郡之明
師逺方之良朋以儒其二子二子少長儁聲四馳
文學韡如淳熈十年籛貢詣太常問亦婁中待試
太學生貟明年　夀聖皇太后聖夀郅隆
天子率百官奉玉巵上千萬歲夀上自公卿大夫
下逮士之賞與計偕者其父母皆行封有差於是
籛之母錫紫告象軸封太孺人又三年　光堯大
上皇慶夀湛恩加賜冠帔於是里之人唶曰㣲此
母孰才是子㣲此子孰祉是母二子乃取
綸言子與賔興身逢休慶之詞作堂奉親扁以逢
慶艮齋尚書謝公特書以記其事乗成先生監丞
周公大書以揭其扁少傅大觀文左丞相益國周
公賦詩以侈其榮一時名勝和者山則歳時二子
及婦若孫百拜於庭升堂上夀芝蘭相輝爼壷即
叙太孺人朱顔鶴髮正坐舉觴觀者艷焉一日御
板輿升輕軒盛服徃外家留連竟日與諸戚屬款
語特異平時周諄若逺别者暮㱕又與婦子談外
家事甚悉詰朝夙興盥漱冠衣危坐忽若得疾人
無覺者問家人子曰日將午否曰過午矣即奄然
而逝實慶元戊午十一月十九日也享年八十有
六太孺人姓劉氏吉之大和人也父諱獬左奉議
郎通判徳慶府太孺人自㓜柔惠警敏父授以孝
經論語孟子一過能誦略通大義終身不忘父愛
之異諸女擇對得邑子胡著字慤仲即以女焉慤
仲茹古績文士友推表於是胡氏劉氏兩族皆以
文儒相髙以詞鋒相摩州閭敬焉無禄慤仲蚤世
而太孺人迪子能家自苗而實將􁒜而浡君子以
為難太孺人經理家政有條于儉于勤初約終豊
視前過之無不及者然天性急義銖視貨寳雍内
睦外宗附婣懷孰児而孤我與室之孰女而婺我
與嫁之孰寒孰飢穀之絲之晩好浮屠書若有得
者常語家人子曰吾他日當無疾而逝已而果然
二子四孫長曰天麟中待𥙷大學生四女孫長適
進士劉處愚餘皆㓜後二年其歳庚申其月中吕
其日丙申其縣吉水其郷中鵠其原楊梅太孺人
葬焉先是籛與問以奉直大夫廣南東路轉運判
官黄公夏之狀來謁銘銘曰
天孫雲機織錦為詞如綸如絲桂棟蘭梁荷蓋為
堂龍炙玉漿有軒斯魚有綵斯𥚑夀觴斯愉胡松
胡楸言閟其丘言千其秋
　　　節婦劉氏墓銘
予亡友安福西溪先生劉君彦純育徳丘園遁光
閟芬孝友忠信茂于家庭藹于州里聞于冕旒淳
熈聖人駿發書詔褒嘉幽潜表厥門閭用旌髙蹈
先生既沒其名益尊其善彌章過其門而聞誦弦
之聲登其堂而薫雍睦之風遇諸塗而遜行臨乎
財而遜得者不問而知其為先生家子弟也然未
足觀先生之化也先生有女生長見聞餐義服仁
襲禮安詩自毁齒時不待姆訓不繇師誨有齋且
淑宗婦詠贊者不問而知其為先生女也然未足
觀先生之徳也後數十年則聞安福彭氏有節婦
劉其姓者予聞而驚異焉一日有客自彼來者問
以劉節婦者為誰曰同邑人士彭雲翼之妻應時
之母而西溪先生之女也予曰其節何居曰劉之
㱕于雲翼也春秋二十有三至其嫠也二十有六
其沒也一星終者五始其夫以苦學屬疾授室三
年竟不起云是時舅姑俱存而子未晬也里之人
曰夫亡疇依子㓜疇希是能安其室而疇㱕乎夫
人聞之曰曾謂世無共姜婦皆文君乎舜何人也
予何人也則鬻簮珥以葬其夫祝鬒髢以訓其子
㓗蘭膳以奉其舅姑至於吉蠲蘋蘩經紀生業不
懈益勤不約益豊買書充㨂秩賔滿座明師諒友
自逺雲集子學曰新子譽日聞於是周急施惠拊
生収死族親表裡咸𬒳庥藾至其自奉荆釵葛製
嚼水脱粟蕭然一窶人子也夫人一女子耳而彭
氏之烝嘗託焉父母託焉子孫託焉而其身則四
十年無儷而安焉兹不謂節婦而謂之何哉予於
是毛髪盡竪胸臆憤發不覺起立而長太息曰伯
夷家児無奪席后稷之孫無惰穡非其性有乎爾
則亦習有乎爾故不知西溪之徳者蓋亦無觀其
人而觀其子弟無觀其子弟而觀其女乎可謂今
之宋伯姬陳孝婦也已夫人一子即應時也秋闈
三預侍試太學生員之選一女適進士羅日新孫
女一人許嫁歐陽三傑夫人沒于慶元五年八月
乙酉葬以明年十月己酉郷曰慶雲山曰潭北先
是具孤應時以通直郎新知隆興府武寧縣事歐
陽俁之狀來請銘予與西溪先生友且親非予銘
之而誰也銘曰
耋哉二親呱哉一嬰夫也不存嗟未亡人言煢其
身而當其門胡寕有旻言遺之屯烈彼松筠外鑠
霜氷上貫月星彭氏有祀西溪有子維節婦之韙
　　　陳養廉墓誌銘
天下有獨立之士乎無也蓋有之矣我未之見也
若永豊陳生懋簡者其庻矣乎邑之里曰沙溪故
有六一先生祠堂乆而圯圯而莫之葺葺與不葺
不校也而生一日過之若大戚焉獨奮而葺之新
而大之予聞而嘉之曰此庻幾所謂獨立之士也
非乎或曰此士之細也奚嘉焉曰漢世春秋之學
嘗尊公羊矣又嘗尊左氏矣時之所尊勢之所㱕
也㱕乎彼必叛乎此在彼無㱕在此無叛其獨立
之士也歟陳生是已生字飬廉懋簡其名也世居
吉之永豊曽祖言祖深老略俱不仕飬廉㓜敏慧
意趣磊落少長勵志問學從試有司累無遇則喟
曰經不耕不得道田不耕不得食是可一廢乎每
讀書小極則取陶朱治生之書而考問焉晝爾于
田宵爾于簡編經史内飫食貨外羡卒擅一郷士
農之贏然營以胼胝享以錙撮積以豆區施以庾
釡遭父䘮及葬送車數十百兩母夫人春秋高飬
志飬体情文兼隆食上必察所膳食下必請所與
先意將迎先事貯儲擇地爽塏築室廣深丸數百
楹娶兄弟子姪無得異居無不合食爾學於斯爾
稼於斯宅里冲裕親庭怡愉郷人儀之罔蹈非義
其子自伯虎而下競爽有令質可才可儒則擇明
師以迪之厚禮幣以資之今皆有稱復命伯虎築
一精舎不囂不塵庋書於間其專其勤艮齋先生
謝公扁曰立齋以朂之云歳辛夘大侵繡漕者流
乗之藴年官勸之分則上其估以浚民飬廉痛下
其估逺至旁郡異縣咸賴以活百里之内疾者藥
死者蔵婚者不失時緩急叩門不以在亡為辞不
以有無為觧養廉既一新六一先生之祠大夫士
翕然稱之適新太守方侯崧卿下車聞之馳書致
禮且諗瀧岡阡無恙否亟出公布屬邑尉陳元勲
汛除焉又請養廉贊之養廉欣然曰吾志也即盡
力佐費屋廬垣墉是葺是周是堅是飾工告成而
養廉以疾逝矣蓋紹熈二年八月一日也享年六
十有五娶徐氏先卒八子長伯虎也次朔大度大
明大用大中大雅大敏二女適進士徐少逸郷貢
進士毛作賔孫男十六人無悔僉無偽無莫介無
咎無勉無伐㑹弇無已無競無倦無違無惑女四
人俱㓜其來年正月辛酉諸孤葬養廉于邑之明
徳郷沙溪里之塘原予嘗以羅椿之請為養廉記
六一先生祠堂之役矣今其孤又以迪㓛郎新臨
江軍清江縣主簿曾煥狀因予猶子夀森來請銘
銘曰
道初一源派百其川自百而千以燕伐燕六一皇
皇仁義其相金玉其章與韓相望祠之奚巍莫祠
奚卑陳生其嘻其梧其枝有為為之無為不為陳
生不知知者其誰
　　　大恭人董氏墓誌銘
孝婦董氏衢之西安人贈奉直大夫劉公諱藴之
妻朝請大夫司農少卿緫領淮西江東軍馬錢糧
頴之母也初皇姑某氏性嚴且急里人以為難事
惟夫人能得其懽心姑𬒳末疾起居飲食非人不
動夫人夙興問安否退區處日用復適姑所掖以
興為之衣服率家人舁置便坐理髮靧面具藥餌
胹膳飲節寒煖而進之且代之手匙筋間則虞侍
左右至夜寐始敢休息抑搔苛癢澡沐垢汙罔弗
躬者每有肴核必導其㫖甘宻為貯儲問所欲而
敬薦之如是八年猶一日叔姒姑之猶子也前輙
麾郤曰大婦事我有和氣無倦色吾心安焉顧謂
夫人汝盡孝他日子孫必孝汝姑疾竟不起其父
母皆年　無恙每語夫人吾女不幸久嬰沈痼夫
人事之孝雖死吾無恨恨無以報夫人天必能為
我報之姑之弟兄來過夫人出拜輙引避或不覺
膝為之屈曰夫人事吾娣孝莫能報其敢辱尊礼
以重吾過夫人無勤願厚自愛當必享後福姻族
敬慕郷里稱願教其女婦必以夫人為言夫人之
先好善樂施郷人以佛稱之夫人生而家已貧㱕
劉氏又貧以冢婦任家政艱難辛苦有人所不堪
者烹餁滌濯織紝紐縫靡不親之劉自五季居西
安之潘村世服田畒奉直公始入小學簞瓢不能
自給先進多憐而教之或與之訓章䝉而受業焉
自是斆學于外惟歳時㱕覲其親家事一不暇問
蓋二十餘年遂以賢能薦於郷上書
天子又免郷薦學成行尊為郷國善士後軰多師
從之奉直公所以能忘内顧之憂得一意於學既
以美其身又以淑其子皆夫人之助也姑之没十
年少卿君甫冠遂以進士起家夫人享其養蓋三
十有六年累封至太㳟人晩歳歳益康寕面有孺
子色歩履啖啜如少壯自少卿君入官中都出使
右輔江淮迎侍板輿㡬徧東南㞐處膳服之奉燕
游登覧之勝子婦孫曽扶床坐膝朝夕笑語嬉戲
之樂皆人所難全者人以夫人夀考安榮為孝感
之報夫人雖未嘗習知圖史而天性敏悟言行中
於義承賔祭穆姻族交郷鄰待奴隷誠敬恩意無
不曲盡事有是非立語可决人有善為之喜躍不
善多面折之有烈丈夫所不如者自其貧時或告
之急觧衣推食惟恐後少卿君仕有餘俸率推以
𥙷不足皆夫人之志也姻族家事有疑必於夫人
謀之可否斟酌咸服其當郷鄰之至者無老㓜必
請拜夫人以得見言色為喜幸資勤儉至老未嘗
一日晏起服新麗不常御食多品不辨嘗間輟以
與僮御人謂夫人以養福夫人曰吾知不忘其初
少卿君不擇仕宰壯縣佐莫府治賦調兵備嘗険
阻後所歴多劇煩夫人念其勞而勉其忠在官下
未嘗問外事惟以寛刑罰恤貧弱成就寒晩為訓
素少疾一旦暴下顧謂家人曰吾平生六腑堅壯
今若此吾其死矣家人曉譬之笑曰不然夜半啜
粥晨起飲湯復小卧奄然而逝享年八十一初少
卿君觧褐為漂陽簿始奉重親至建業仰斗食洎
夫人再至視舊什百甚自慰恱乃終始于是䘮車
東㱕㡬二千里皆少卿君舊所臨者官吏迎矛相
屬人士耋老奔走塞塗觀瞻嗟嘆至於泣下可謂
五福備順生榮死哀也已男三人長即少卿君次
顥次頎女二人孫男七人長强學迪㓛郎新全州
清湘縣主簿次正學迪㓛郎潭州寕郷縣主簿次
務學餘未名孫女五人曽孫男女八人其卒以紹
熈三年六月十八日少卿君卜以某年某月某日
合葬于奉直公之兆實其邑靖安縣濟川里蔣家
塢云將辟遣一个走書二千里以朝散大夫權知
惠州陸律狀來請銘于万里万里與少卿君最故
且同官于金陵雖未致升堂之拜然嘗置生芻送
美檟銘其敢辞銘曰
宋有孝婦有孝無古有痡其姑得婦不痡指不挾
匕爾我之指身不屈伸爾我之身三千朝夕不懈
彌力姑瞑而神請于帝旻報以榮光䄖狄伊煌報
以耋夀開秩伊九報以子孫是生名卿天表此老
式是東土爰碣其窀俾夜作晨
　　　夫人張氏墓誌銘
予頃職在太史當世之孝子慈孫不以予不能文
徃徃詭以銘狀其先世鉅人長徳之㓛行用諗于
後千年者予欲拒得而拒哉如莆田大丞相魏國
陳公樞宻權公資政胡公或以知己或以師友或
以其孫子契好皆欣然為之落筆既㱕自江左得
臂痛之疾且心罷於績文囊研櫝筆今數年矣予
予亡友之子劉庭𣏌一日犯風雪𣢾予門跽而請
曰庭𣏌知先生以作文為諱然有士友廖執中自
長沙走數百里以來屬庭𣏌以其母夫人菆而未
葬非不葬無以葬也今天下名能文詞不在誠齋
先生乎妣氏不得先生銘之其何以葬惟先生動
心焉予曰諾今三年矣丙辰八月望庭𣏌再至予
迎勞之曰子不趣廖氏銘詩乎再拜曰幸甚則因
其携至朝請郎新通判袁州曽光祖之狀而序次
焉夫人張氏湘潭人也祖大任貢上舎嘗注春秋
學子爭傳之父曄迪㓛郎能傳業夫人鬌而警敏
笄而婉嫕授孝經女訓於其祖略通大義攸縣人
廖君主簿聞其淑問以次子天經請昬入門而娣
姒咸喜既饋而尊章胥慶鷄鳴盥漱勤以先衆蓍
簮大布倹以率下每遇秋罷必勉其君子以下粟
之估用活捐瘠道無殣者主簿既没又勉其君子
以悌于同産貨不已豊食不已獨再閲一星乃如
一日艮齋先生謝公嘗銘廖氏先阡深唶其奕葉
之雍睦云夫人尤喜教子為其子聘朋師徠益友
延名勝賔客輳集川至林立講習洋洋夫人嘗曰
鬄鬒秩薦實心慕之陶嫗何人哉年五十一終于
紹熈辛亥孟冬之晦前一日菆塗于來年之季秋
葬于乙卯二月五日郷曰清陽里曰宣化原曰曹
衝男女六人執中用中致中皆業進士有稱用中
為季氏後云女適成忠郎監建昌軍廣昌縣酒税
李希道進士譚知言季尚㓜銘曰
彼儒者子嬪于斯士同徳有煒維詩及禮治爾子
孫無念爾親聿脩厥身對于母勤詩禮一卷爾畬
爾甽匪懈爾蓘用載爾稛
　　　夫人左氏墓銘
乾道戊子亡友劉彦純嘗與予語州里儒家者流
其子孫能世其業者鮮焉因及永新譚氏曰是儒
其躬者四世矣未㡬譚君微仲以彦純書來屬予
記其一經之堂又書其桂林精舎之扁未㡬又識
㣲仲之弟明仲於行在所之客舎自是予與譚氏
子弟還徃今年九月朔予族弟奎來請曰㣲仲之
李子鳯能世㣲仲者也其家無禄以紹熈五年十
二月某甲子䘮其母以今年十二月某甲子襄事
敬介奎以謁於兄有明仲之狀在願徼福於兄乞
銘以託不腐則序而銘諸夫人姓左氏世為吉之
永新人父時彦紹興間為郷里儒宗晩以累舉得
官終於安逺丞以奉議郎致其仕夫人之生頴異
絶羣奉議公竒之每語所親曰欲為是女擇對未
見可者其所親曰姑徐之是時邑里先進譚公致
政朝奉諱其名能文詞妙齡郷賦薦名既以累舉
得官不願仕後學者從也游者奉議公亦在焉致
政之子長諱某蚤䇿上䇿終官朝奉郎子景先即
明仲今為朝散大夫昌化軍次諱觀復觀復之長
子諱吉先㣲仲其字也㣲仲嗜學為文下筆不休
奉議公見之欣然曰是子非池中物吾得佳壻矣
遂以夫人㱕之夫人之㱕也當致政朝奉公太耋
康强群從叢居不啻千指夫人平心以處一無間
言朝奉公喜曰吾家得此孫婦譚氏其昌乎夫人
聞之不矜不懈事姑尹晨夕側立無媠容視姑顔
色愉恱夫人始喜不然徐請曰得無有不可於意
者姑見妯娌必稱夫人之賢常俾諸婦視以為矜
式乆之朝奉公及舅姑相継即世夫人送終無一
不盡時節烝嘗必痛哭流涕聞者惻楚夫人既荐
履艱疚覺生理寖㣲謂㣲仲曰世有無職而食者
乎男職耕耘女職組紃弗耘弗紃寒飢其臻於是
傾槖倒篚一簮不以著身盡用以為生績麻條桑
以燭継晷脱粟菅蒯以菲自奉三年而成室廬五
年而闢菑畬七年而倍其初於是㣲仲得顓顓於
文字間延師儒訓子弟暇則從賔客投壷弈棊釃
酒賦詩蕭然有出塵之想諸子咸父母之訓相髙
以行相先以學相琢以文州庠邑序春秋課試非
兄以詩經首選則弟以書經首選夫人曰未也有
人於是者歳當上熟穀價如土夫人必贊㣲仲上
其估以㰸之及歳大侵穀價如玉夫人必贊㣲仲
下其估以散之邑人徳之㣲仲既没夫人數從中
表族親諏之曰今儒士中誰可為子弟師或曰某
人又博諏之僉曰然夫人始命其子聘之及至其
禮益加於前夫人天性寛𥙿而理家肅嚴諸婦事
女紅不夜分不得息夫人坐堂上夜聴諸子讀書
喜而不寐或至申且既屬疾猶語諸子曰汝等冝
自强為善以纘乃祖父之志紹興乙夘大饑汝大
父與汝曽大父朝奉公為粥以食餓者所活甚衆
朝奉公糲食悪衣坎瘞緡錢將終以告汝父汝父
不省者三十年一日出此錢以畀群從諸弟小子
識之第力學後豈無興者言終而逝得年七十有
六夫人男女各四人長男鶚志學勤家先卒次鴻
鵠好書以氣節自許次鵬性慤而志大為文出儕
軰右早世無子鳯以其次子卿月後焉次鳯至性
孝悌刻意學問屬文盈編才敏意新長女適叚昌
胄次適龍光朝皆進士次適訓武郎新融州管界
都巡檢使張安世次適秉義郎新監行在省倉上
界張鎰孫女八人曽孫男三人曽女孫八人銘曰
謂姥不齡八秩其年謂姥不昌四葉其孫謂姥不
福五者其全中正之里漢山之趾姥宫於間祚爾
孫子後以五鼎其不源於此
　　　静菴居士曽君墓銘
艮齋先生尚書清江謝公未仕日嘗假館於廬陵
蘭溪曽氏之槐堂授徒講學一時俊秀自逺來學
者北自九江南暨五嶺西而三湘東則二淛鱗襲
於堂下詩禮之訓仁義之實誦弦之音洋洋如也
後數十年異材林立列布朝野或以學傳或以行
著或以能稱或以文炳者多艮齋之門人弟子也
曾氏為加多其大者首出二史兼官六卿冠豸柏
臺拂芸道山其次者乗别駕車試治縣其小者猶
累舉𥙷官薦名太常也惟静菴居士其學得艮齋
之源委其人經艮齋之品題逺之為同業邇之為
同宗皆推之為艮齋之髙弟乃韞玉而莫之與沽
種徳而莫之與秋有司不以薦揚天子不聞幽仄
旣在於人而邦弗獲其用復畸於天而躬乃嬰其
疾兹命也耶兹命也耶居士諱機字伯虞姓曽氏
其先金陵人五季自冝春徙吉之吉水祖光逺將
仕郎父敏才宣政間游太學有聲紹興間以東義
郎終官監䖍州舩場君生而小異㓜而頴出夙興
呻佔夜誦申且請飪忘嘗請席忘牀家人憐之曰
書誰之不讀一何自苦如此竟不改既冠從謝公
學公語人曰静敏寡言不事表襮必是子也興曽
氏者既無遇于有司則歎曰學殖也畫而弗殖吾
則我咎也殖而弗稔吾復誰咎哉既而又奮曰原
夫之軰豈學也乎自是不以阿房誦於人浩然賦
招隱之詩所居正對王笥諸峯每弦琴觴酒卧興
揖之曰清風招我朋月呼我諸峯友我尚應接不暇
而暇問槐花之黄否乎築一室獨居之揭曰静菴
監烝周公扁以二大字而大丞相益國公銘之曰
不出户庭能定能應蓋惜其定應之兩能而卷懷
之無施也君於書無所不觀於文既敏而工於詩
尤幽而淡晩得末疾安之若無有來問者笑笑之
曰大塊勞我以生逸我以疾慶元庚申八月己亥
談笑而終年六十有四有詩文十卷目曰静菴猥
藁配婁氏承務郎天任女也二男曰克定克永俱
好學有文克永嘗與計偕一女妻進士婁鞏孫男
曰暐􁆙昉三女明年二月丙午其孤葬君于縣之
仁夀郷㱕仙里龍子岡之原克永嘗以詩謁予予
讀之驚曰是何黯然有后山之味至是持通直郎
新知全州灌陽縣事王夢得之狀來請銘予既善
克永又嘗記君之菴者其何辞銘曰
幽哉若人如淵斯奫如璞斯珍如衢斯堙珍莫予
售堙莫予疚維静乎守惟徳乎楙尚書之稱丞相
之銘有鍠有聲有姟其齡
　　　太冝人郎氏墓誌銘
慶元六年五月八日小男㓜與㱕自中都因問昔
同朝故人今在列者幾人抑有未忘老杇者否㓜
輿首出朝請大夫太常少卿虞公書二札其一問
暄涼訪生死寄藥物其一則曰儔不天䘮所恃塴
七年矣而未有以焯諸幽夙夜祇懼無以詔孫子
稔將來俾母徳其埋厥辜誰㱕託契不淺言立而
傳㣲執事疇控焉有朝散大夫尚書吏部郎中林
公湜之狀在某敬再拜序而銘旃大宜人郎氏寕
國府寕國縣人父侗郷先生也太宜人生而静專
先生特異之嘗曰此女類我雖貧不以妻凢子故
朝散郎虞公璠先生忘年友也遂㱕之太宜人既
自忘其外家之貧朝散公亦自覺其婦徳之冨君
子謂郎先生善於擇壻朝散公慶於宜家兩族有
煒州里儀之太宜人事姑孝姑嘗寢疾適免乳且
哺子且執事于膳于藥匪躬弗置匪嘗弗進姑見
其勤諭遣之曰汝自湏人扶吾小愈毋乆汝若太
宜人曰敬諾然終不斯湏離也既亡春秋祭祀之
曰雞初鳴急起盥漱滌豆籩具性酒皆出其手既
秩既蠲而家人有未知者如是者終其身朝散公
每觀書至夜分而㱕太宜人逆之闑右如大賔大
大客肅雝莊栗慈撫諸子每見朝散公義方嚴甚
從容言曰児誠嗜學彼自彼勵頻督過之將無傷
恩遇下以寛有過失未嘗笞罵又為之開釋一家
之中上無卞急下無齎咨朝散公平日詩酒為樂
客至必取其車轄投井中摽從者出之門外禁毋
得歌驪駒於是卧尊罍飛琖斝投壷奕碁賡酬詩
句大笑為樂不極驩不止太宜人既不憚煩且為
備先具以待不時之湏是以朝散公益得以交天
下各勝至於家人燕集絲竹問作則獨凝然危坐
若不聞者一坐肅然平居似不能言時發一語理
盡而氣和每謂婦有長舌維厲之階多言祇以賈
禍其子儔自監察御史按刑湖南　孝宗皇帝以
太宜人春秋高改使浙東四明闕守復命兼攝繡
衣玉節導迎板輿翟茀朱憤暉映行路徃來千巖
十洲之間每至登臨勝處芝蘭詵詵冠蓋欣綵服
後先上千歳夀士夫豔之半歳御史得郡九江諸
子恐動老人念不敢言既而聞之喜曰吾乆矣動
㱕興今得過家天賜也既㱕會親戚諸姥之髙年
者杯酒接歡恩意周洽家有名園日渉其間御史
承迎母心欲求為祠官以便色養遽以疾捐館紹
熈三年九月二十四日也臨絶湛然享年八十五
太宜人生長儒素㱕大家見其子冠豸為部使者
又以　高宗　慈福慶恩三封至太宜人人謂貧
冨異觀貴賤易志而自奉甚薄自視甚卑一毫不
怵其心御史嘗諗同院御史林公湜曰吾母雖當
燕衎未嘗不勉儔以名節常懼無以稱塞人見御
史立朝以直言見排居外以振職左遷皆韙御史
不知家有師也晩耽釋氏書風兩不渝清晨未嘗
茹葷蓋五十年云諸孤以五年正月壬午祔于西
山寶于朝散公之墓從治命也男五人价伸儔佃
倬迪㓛郎新黄州黄陂縣主簿倬以郷貢進士入
大學前卒女四人俱嫁士人今惟季在孫男六人
道衎衢衡衛術道國子進士衢迪㓛郎新鎮江府
丹陽縣主簿女九人曾孫男六人熹餘未名女一
人銘曰
朝散造家相維淑嬪奉常蹇躬匪師他人奉常何
師萱堂老椿
帝曰此母是生鯁臣予狄汝服予錦汝綸若節春
秋夀觴其芬九齡有開言㱕其真有西者山有巋
者墳兩葉而根禔厥子孫

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百三十一終
誠齋集卷第一百三十二
　　　　　　廬陵楊　万里　廷秀
　墓誌銘
　　　贑縣主簿季仲承墓誌銘
予中男次公之婦翁季仲承主簿窀穸有日其子
仁羸然衰服來謁予再拜哭而請曰先君主簿㓜
辱先生與之游又辱與之婣今且納石壤下㣲先
生孰與特書其蹟有迪㓛郎蘄州黄梅主簿羅君
惟一所書之狀在惟先生財哀之予哀而予之曰
諾即發書觀之其辞曰仲承諱槩仲承字也姓季
氏季故為官族世有名人其攴派有仕至二千石
者獨仲承之曽祖兆祖循皆潜徳不耀至其父通
直郎次魚荐詣太常得官為長沙酒正歴桃源金
谿丞以卒有田僅百畒無贏儲仲承少時起於貧
襟度軒豁言貌矜莊若貴公子見者敬之稱為秀
子弟力學自奮為文抽軋氣力磨濯肝肺務出竒
不與人為同歳壬午試鄉舉其弟渠聮中戊子仲
承復魁經試禮部發䇿論風俗之弊謂天下之患
莫大於上作而下不應尤莫大於下不應而上輙
止雜引經傳指㨿明切而主之以孟子禮忠仁三
自反之説同試者異之口傳以熟榜既掲不中又
相傳稱屈印山羅君价卿宗卿月橋丁君無競故
與仲承為友又同試三君與選而仲承不第然不
敢以得失相重輕咸遜仲承頭角身遁而聲昌翕
然敬其為名進士仲承既不偶漸不喜為文務涵
蓄專為已學釀郁六經以為語孟者經之門也為
之訓觧成編發摘聖秘辭理淵澈人士有蕭伯和
者王才臣者與仲承之族子夭麟者皆一時之俊
而徃來質辨以仲承為宗推為鄉先生云仲承持
身謹處家儉教授鄉里以淑諸人束脩之入亦量
而後受苟未憤悱者必却之曰此無㓛之禄也義
不素飡焉事継母有異母弟人不能間言凢三娶
子男皆前二娶謝氏所生今夫人陳氏獨無所生
仲承以身淑之閨門雍如無戚踈意可謂有徳君
子矣仲承自少而壯名聲曰張不惟仲承有以自
期而人亦以澤世望仲承至晩無遇仲承若無意
矣而望仲承者猶前日也然卒齟齬淳熙丁未始
以累舉試集英初調武岡軍武岡縣主簿丁母劉
氏大孺人憂再調贑州贑縣主簿贑守侍郎黄公
艾憲使大卿俞公􁂧咸敬重焉發政論人物皆取
平於仲承稱為先生不以屬史視之仲承之所挾
絻小用之若此終官來㱕浩然林下又未遂其樂
而死人以是尤惜焉仲承善與人交鄉里名流縉
紳賢大夫咸尚友之大卿楊公獬尹吉水以書幣
迎致縣齊使其子受學而身自友之退而詢政仲
承推心不隱嘗自家趨邑夜止逆旅耳屬于壁得
二人談劉某之冤甚悉仲承詰朝以告尹尹曰此
重獄也詰之果得其情劉得釋且全其家然仲承
不言而劉莫之知仲承於義所當言不愛力類如
此得年六十八實慶元庚申七月十四日終三子
仁伋僑僑先卒女三人長適承務郎監衡州安仁
縣税楊次公次適免觧進士羅子介次適鄉貢進
士孔伯元孫男二人執中用中女八人將以某年
某月某日葬于某所羅君之狀云爾羅君亦予友
且親其所書仲承之行其事核其辞公銘云
謏學吃吃指墄為室君詣理窟刮見經骨身亨位
窒㓛屯言蔚厥聞有崒于祀一日
　　　季商霖墓誌銘
淳熈閼逢執徐歳月集星紀既生覇之三日逢腋
學子數十百軰大㑹而慟于南昌縣嵩安鄉榻岡
之野東西行者皆不得行且小觀之亦為之側楚
則諏其居人曰是何物大人之塴一何送者如兩
偯者如父也曰近故竹林先生季其姓商霖其字
也送而偯者其弟子員也先生隱者歟曰否先生
墨兵之與居客卿之與娛上泝巢燧下浴劉季魯
壁之廋汲瘞之裒鳥跡之茫稗説之荒立天立人
義陽仁隂疇得疇失疇理疇忽心櫝幹根手攬匯
原姟春兆秋千徴萬幽繅之若柚玉鳴金彌撞彌
洪㫪紀惟先生罔靳其勤特書以焯諸幽不寕惟
諸孤如天之福抑先君而尚有知也欣欣其樂康
哉語畢又再拜者再余敬荅拜曰諾先生諱脪説
商霖字也世家豊城冠而孤事母夫人黄盡孝當
是時兵荒荐仍生業婁空千耜帶經負米致飬嘗
藥侍疾無愛体膚執䘮哀疚有人所難免䘮十年
言及其親必泣如始䘮者同産一弟字之訓之淑
而才之同室同㸑逾三十年湫隘離居則與之市
腴田築善室盡遜先業身不著一簮云三試禮部
無遇退㱕竹林先生後以了追秩奉議郎曽祖仲
元祖安常父倬皆不任妻黄贈安人四子脩已虚
已勝已恕已伯季第進士仲叔未仕三女適人士
黄應何端仁劉堯仁孫男九人義方義章義問義
和義行義榮義隆義端義山女八人先生之沒以
塴歳之六月二日得年六十有一銘曰
若有人兮嵩之罔哀寳璐兮握夜光芰荷衣兮夫
容裳曠一世而莫我知兮退將反余竹鄉溘涘風
余上征兮晞余髪於扶桒登閬風而倚閶闔兮掲
斗柄以酌天漿曷不化鶴而來㱕兮獨令子孫之
涕滂
　　　夫人劉氏墓銘
客有自安福來者曰邑之西林有孝子朱雲孫者
一日衰絰羸然踵門而愬曰雲孫不天有二痛極
焉吾父母幸而偕老謂百其年以撫我子孫而母
獨先即世一痛極也艮齋先生尚書謝公諤嘗言
朱氏孝子事冝書汗青未及載筆於公之孝史吾
母無傳焉二痛極也雲孫竊聞之誠齋楊先生嘗
職太史又嘗銘當世公卿名臣之㓛徳言行子誠
齋故人也願徼福於子為我乞銘於先生則吾母
死而不死雲孫與吾父不夭而天也余曰雲孫奚
而得孝子之稱謝公奚而欲書朱氏之事客曰雲
孫以母病革血指書詞以禱焉又剔股為􁉸以進
焉翼日有瘳他日復病革其妻曰子瘍尚新妾也
當進此􁉸翼日復瘳他日父病疽雲孫丙夜􁃚薌
於臂以禱于天請以身代翼日疽潰里之士張鑑
彭維岳等四十有二人上其事于縣者至再前縣
令黄奭之尉張椿年記之後令趙師日序之卿大
夫歐陽俁又詩之謝公䟦之是以有孝子之稱而
謝公之䟦謂冝書者也余即取謝公所述孝史與
客閲之剔股之事由隋而上未之前聞也惟唐有
三人焉曰王友正曰何澄粹曰李興謝公既書三
人者以為孝則謂朱氏事宜書豈不然哉客曰栁
子頌李興而韓子絀鄠人何也余曰皆是也栁子
恫其志故頌之以厲誶色韓子坊其流故絀之以
儆毁傷於是客袖出夫人行狀以請銘蓋從政郎
提㸃坃治鑄錢司幹辨公事陳章作也夫人劉氏
邑之谷口人也自其穉齒靖㳟明淑父文藴授以
孝經内則劉向列女傳一讀成誦竒之曰是不可
以女凢子擇對得朱君邦衡字正卿㱕事尊章伈
伈孝儆勉正卿以學闑内之政囊篋細碎米塩靡
宻夙宵盡瘁秋豪不以累其夫正卿招聘師友市
書充棟以訓雲孫夫人垂橐以佐其費無小靳色
正卿嘗出見道旁棄一女子方晬雍樹以㱕夫人
鞠為己子既長嫁之歳大侵榖貴必痛下其估寒
者衣疢者藥昬䘮而匱者賙酷嗜葱嶺書祁寒隆
暑朝誦不懈𣑽宫壞隤傾家必葺每語夫子曰積
之涓流散之阜丘其冨優優歳在丙辰除夕前二
日雲孫帥婦子雞鳴沃盥秩初筵㓗犧象楚籩豆
豊肴蔌将百拜堂下上二親千嵗夀夫人坐未安
而逝享年五十有九一男雲孫也一女適人士王
大崧孫男一人定未冠爰謀窀穸爰諏僂句曰其
歳壬戌其月癸卯其日甲申其山上湖銘曰
不有斯母不有斯子子不愛体母也痊只其痊其
延考終厥年母年有止子心靡已古求忠臣不千
而門有九其旻無籲其閽
　　　宋故彭遵道墓誌銘
一鄉之人能皆冨乎曰否有冨必有貧能皆貧乎
曰否有貧必有冨然則天之生斯人一何其均而
其賦斯人又何其不齊也伯仲齒長矣仕恐時過
盍以畀逮二子曰願遜逮來年八月壬寅諸孤葬
君于廬陵縣羙化坊明月崗之原以中散大夫提
舉亳州眀道宫林公祖洽之狀來謁銘銘曰
士患不位君夙乎仕位患不才君刄乎恢才患不
遇君鴥乎翥我魚我書我菟我符一麾在手千騎
在廐蓘弗囷兮弋弗鶉兮齡弗椿兮千嗟旻兮
　　　劉隠君墓誌銘
出安福縣北門四十里所曰東江之劉者儒家者
流也予所識者曰堯京暨其子子東子方曰立道
曰仲謙暨其子希韓希仁蓋予與堯京父子同登
瀘溪先生王公之門而立道仲謙又與予同僚於
贑也獨隱君季齡無一日雅然亦聞其賢予猶子
夀森忽攜族弟夢信所狀季齡之行來求予銘予
驚唶曰季齡未老何至於斯曰年五十有一何時
曰嘉泰壬戌二月五日嗟乎予年七十有六而閲
諸劉在亡者四五世矣信矣人夀幾何也耶則論
次而筆之君諱擅移皇堂安石懼棄官遁身變姓
名曰斛某云後家開封今寓廬陵曾大父道故将
仕郎大父祥累贈金紫光禄大夫父継善故朝請
大夫知汀州累贈中奉大夫君㓜警敏好學未冠
能賦試閩之鎖廰薦名前列後以父任非其志自
右迪㓛郎用舉者改宣教郎終官朝請郎歴郴州
郴縣主簿邵州推官臨江軍新淦縣丞隆興府豊
城縣令知贑州興國縣通判衡州知賀州未赴卒
年六十二嘉泰二年八月十三日惟新淦以母憂
不赴初主郴簿李金亂初定加之年饑溪蠻出掠
漢民震擾太守擇官轉粟以振群蠻莫敢行君請
行郡中壯之郡檄宜章令與俱至則令已移病矣
君笑曰洞中真虎穴耶匹馬孤徃悉召酋長諭以
朝廷威徳太守慈惠家詣人撫賙之無遺蠻衆感
恱相率送踰境既㱕太守舉酒相勞曰非主簿孰
了吾事是時孫公侍郎逢吉吳公郎中鎰初仕於
郴與君同寮俱稱重焉在郴勾稽一年其餘歳月
或攝邑事或攝幕賓或攝椽曹並以才擇人歎獨
勞君裕如也逮賛邵幕民有兄弟以産訟者閲七
八有司至是三十年部使者以屬君君決以文法
之平訓以骨肉之恩相與感泣罷訟里民輸租異
時有司受輸徃徃虐取利其贏以自入民甚病之
及君下不民漁上不官朘贏則㱕之官輸者懽呼
以為創見逮令豊城乃豫章劇銗筩日四百紙君
卯出辰畢老吏駴駴退食再出吏呼一人立庭下
以試君君顧曰此非晨來民樂其寛愛惜公蔵甚
於家産坐曹聴訟至忘寢食遇事精明終㱕寛厚
性本沖素不事華靡暇則讀書或鳴琴奕棊雖家
人子莫見喜怒初太㳟人將及月辰臨汀府君假
寐夢一釋子曳杖及階曰能仁寺僧也驚寤而君
生娶陶氏朝請大夫堯夫之子継室董氏朝散大
夫昌裔之季皆封安人三子述蘧逮一女適交林
郎監廣州都鹽曽宏父孫男二人聞禮立禮女一
人病且亟語述蘧曰吾官止外郎澤不能徧汝有
荅罔窮厥志孔武斡令以古逝將虙堯后皇黄虞
我甿挈世之漓于雍于熈竟不其逢韞襲于于百
一其試其就豈細哉先生隐乎哉然則先生仕者
歟曰否先生竹君之與處儀狄之與語節者處之
凋者去之聖者語之賢者吐之得意二子死友不
死君唱余賡狄哦余唫陵武五詞柏梁七之建安
煟起義熈孤峙甫白坡谷霆辟電蹙東籬之馨西
洛之英魄淵秋明淩隂夏清柳嘒晩咽谷嚶晨發
崖溜寒滑澥濤沃日楚客雌風燕俠白虹于句于
䏈大翫厥篇有癖于此曷晲于彼哉先生仕乎哉
後九年客有過我者為余道之余慿鳥皮儿而耳
之蓋一語九太息也未幾先生之子從政郎新武
岡令君恕已自豊城犯隆暑走五百里謁余於廬
陵南溪之北涯再拜者再伏而哭哭而起袖出文
書二通跽而請曰此吾兄朝奉郎成州史君脩已
之書詞與先君竹林先生之行狀也先君即世既
竁距今十有八祀而宿草拱木寂寂無曰不能曷
為不能曰吾之於十指吾能使之齊則天之於萬
人天亦能使之齊矣然則天之於人其漠然無愛
矣乎曰否然則曷為弗愛夫貧者而獨愛夫冨者
乎曰其愛貧者有甚於冨者奚其甚曰二家之中
有壯子焉有弱子焉父母之愛弱子有甚於壯子
故必以弱子屬之於壯子天之於人也亦然一鄉
之中有冨者焉有貧者焉貧者天之弱子也惟其
甚愛之故必賦冨者而屬之賦一冨者所以屬十
百貧者也冨者若曰吾自冨也彼自貧也坐觀貧
者之凍餒若觀凍蟻飢禽焉其不負天之所屬乎
孟子曰一鄉之善士斯友一鄉之善士能不負乎
天之所屬斯可謂一鄉善士矣斯中乎孟子可友
之科矣若吾州安福之士彭遵道者其孟子所謂
一鄉之善士者歟其中孟子可友之科者歟其吾
所謂不負天之所屬者歟遵道諱懷胸次恢踈曠
無邊幅結交耐乆耻言人過其事後母人無間言
中表稱孝同居從兄不異同生士友稱悌通孔安
國尚書穿穴姚姒跌宕盤誥試文有司一再無逢
喟曰言采其薇獨不可樂吾飢取彼狐狸獨不可
級吾衣則山中芰製藜杖芒屩奔命雲月定交猿
鶴旁招勝流觴咏談謔窮追幽事造極物外之樂
悠然不知日之將夕夜之申且也至於教子追師
不逺千里厚幣異禮以聘以延艮齋先生尚書謝
公聞而恱之命其書堂曰經訓大書三字掲之楣
間遵道學者也非世之所謂冨者也然慈而哀貧
惠而勸分冨者所弗如也每謂緩急人所有俗子
多蔵吾所唾去故凢有扣者必稱家贏縮倒囊垂
橐無小靳色人有凍餒於我乎濟人有札瘥於我
乎劑人有窀穸於我乎瘞一鄉之民愛之如親四
方之士慕之如㱕吾所謂不負天之所屬孟子之
所謂一鄉之善士而可友不在斯人又将誰在嘉
泰元祀八月乙巳無疾而逝享年五十有六三祀
十有一月壬辰葬于安平之鄉思塘之原曾祖璿
祖儀父大球皆不仕配劉氏二子尚徳蚤世尚賔
孫一男二女将竁尚賔以迪㓛郎新饒州餘于縣
主簿羅子介之狀來乞銘銘曰
山暉虹升中韜連城川光夜發下韞明月老彭之
扮氣和以醇何物不春何人不欣曷其而轃其環
曰遵學環于身惠環于人穹騭其淑維蘭維玉馬
鬛封之過者其肅
　　　王同父墓誌銘
賢否烏乎定曰定于衆曷為定于衆曰今有人焉
一賢之與十賢之孰賢曰一不若十十賢之與百
賢曰十不若百然則賢否不定于衆而奚定乎故
孟子論用人之法終於國人皆曰賢夫豈不以衆
乎哉然則康章一康章也國人稱其不孝而孟子
獨稱其孝於陵一於陵也國人皆信其廉而孟子
不信其廉将奚從曰吾從孟子然則國人衆乎孟
子衆乎曰國人寡矣孟子衆也獨不見春秋傳之
論商周乎商以兆人亡周以十人興而傳乃謂周
能用衆非人之衆也善之衆也然則一孟子不衆
於國人乎哉孔子曰論篤是與君子者乎夫天下
之議論至君子然後為篤論是一君子之論已衆
於天下之論矣而况一國之論乎今吾州之士有
王同父者衆君子之論合辭皆稱其賢豈不又衆
平哉同父之賢於是乎論定矣同父諱異同父其
字世居廬陵之桂溪其先有諱懷者生八子長曰
勲次曰讃讃者瀘溪先生之五世祖也勲者同父
之九世祖也曾祖瑞祖章父度祖與父再世薦名
春官皆有文名同父未冠䘮二親發憤自樹立耕
學穫文鑚礪追琢至忘寢食不數年貫綜經史如
月入牗靡罅不照操觚臨紙如泉出山所向淙然
也再試有司連中待試太學弟子員之選作摟百
尋儲書充棟署曰藝芳以斆諸子紓於殖貨而棘
於序賔嗇於奉身而汱於濟物莊於正家而寛於
御下每遇年飢必發廪以活餓者其或水毁必方
舟以拯溺者斯非賢而能之乎於是乗成先生監
丞周公賦詩稱之有朋儔㑹集之辞有天葩竒芬
之辭平園先生大丞相益國周公賦詩又稱之有
清芬藹階庭之辞有䞉馥霑黨術之辞艮齋先生
尚書謝公作記又稱之有君子長者之辞有忠信
孝弟之辞夫是三先生者一人稱之此已賢矣三
先生同稱之此又賢也一辞稱之此已賢矣特稱
之屢稱之不一稱之此又賢也然則同父之賢衆
君子之論皆無異辞其賢於是乎論定其不然矣
乎同父娶羅氏秘書丞日宣之孫也五男謙中養
中敏中皆業進士有聲時中執中及一女皆㓜同
父之卒以嘉泰壬戍閏十二月十五日年四十六
其葬以明年十一月某日其墓在某鄉某原将辟
謙中以迪㓛郎潭州長沙主簿徐楚之狀來乞銘
銘曰
附驥伊超千里匪遥附鳳伊飄千仭匪髙猗歟同
父洵敏且晤是綴是附疇予敢娒維三先生焯彼
日星遹觀厥評遹成厥名維昔千駟維死無紀維
爾同父維死無死
　　　西和州陳史君墓誌銘
君諱公璟師未其字陳其姓新蔡人也今居袁之
冝春冑岀舜後嬀滿朝奉郎守司農少卿贈銀青
光禄大夫式者其曽祖朝請大夫贈金紫光禄大
夫之純者其祖朝請大夫贈正議大夫升者其考
贈碩人晁氏贈宜人徐氏者其妣也君某氏出也
以父任歴鄂之蒲圻韶之曲江主簿澧州司理参
軍未赴丁母憂除䘮為贑之㑹昌令又為静江府
義寕令以薦者改宣教郎知筠州髙安縣通判徳
安府知開州西和州未赴西和請為祠官攺主管
建昌軍仙都觀卒年六十四終官朝散大夫君在
蒲圻適武昌軍壘增葺區廬發諸縣屬役他邑良
擾獨君所即工取佛老之廢宫以爲材僦市井之
庸保以爲使不日而成卒乗交賀而田里罔覺嘉
魚缺令諸部使者檄君攝之邑之地卑皆江面湖
每歳桃華水生環邑之境匯爲巨澤亘數百里三
邑之民不可以稼政和間唐令築萬頃隄以鄣之
隄潰四十年莫之能復君率乃僚行視故跡荒度
地執於是徙廣就陿舎舊相新距故隄三百舉武
因兩山之阨搤外水之咽發耕者七百人治之勞
賚勸相勉以乆利董以大家三旬而隄成截若霽
虹隱若金城連嵗大穰民厭魚稲民歌之曰馮夷
不仁兮奄吾疇以為湫天惠陳侯兮涸彼湫以為
疇黄雲兮被野后稷欣欣兮乗白雲而來下一飯
兮祝侯與大椿兮相永平春秋緫領王公炎聞而
薦之後為樞使又薦之君在㑹昌屬摘山之盗突
入贑境張甚君首掲格外賞募猛士以蝥弧為前
鋒盜退太守侍郎陳公天麟表其績以父憂去義
寕地雜蠻漢崇山複嶺商旅道断而官自鬻塩府
散之縣縣散之鄉故事皆强民售之君為設場聴
民自售罔不呼舞溪蠻間發乗以大盗師旅之後
加以年飢君專意撫字民用昭蘓蠻有呉其姓者
黠而勇隂嘯群醜時闖漢疆君以䇿縛致麾下諸
酋出謝君勞饗之喻以忠孝開以福旤感恱而去
一境寕謐師劉焞漕梁安世合章薦之宜州蠻叛
帥王卿月招君議事遣徃攝守君遜不敢當而條
上平蠻方略卿月用之蠻汔平定髙安茶租挈重
君痛節百費以他賦之羸代民輸之民力頻寛政
聲籍甚冠冕一路太守侍郎俞公􁂧首薦之万里
相繼假守亦薦之君秩滿造朝万里祇召継至復
薦於朝而君已詣銓曺署徳安郡囗矢有㫖理為
中書除命時戎帥兼知徳安政用戎索鷹撃毛摯
覘民細事以神其明道路以目君每事盡規横政
小霽復州缺守諸部使者列于朝請以君攝凢五
閲月作水樓以代民丘之役嚴邊備以激義勇之
士提舉尚書張公孝伯漕使劉立義提刑張垓交
章薦之辰蠻叛師樞使王公藺檄君議事將辟為
真守君復遜不敢當而條上平蠻方略君凢再辞
辟郡談者髙之君至開州治賦不擾而裕聴訟不
察而明㫷年而治民氣和樂迨暇訪求唐刺吏栁
公綽韋處厚之遺跡而追和其詩句峽中爭傳之
有嘉禾一莖九穗生其境内部使者表其事以為
君之異政所致制帥龍學尚書劉公徳秀率茶使
王某同薦之給事程公叔逹中書舎人陳公居仁
亦屢薦之前後舉者二十餘人既㱕自蜀意已倦
飛得請祠官超然自得悠然自放廼築池館廼蓻
松竹芳晨勝日䇿杖孤徃詩狂酒聖胥命同社園
翁溪友所至爭席徃徃登山臨水吟風弄月窮日
之力至夕忘返嘉泰二年十一月朔子孫方羅拜
稱賀君忽慨然曰吾其㱕乎皆問曰翁既㱕矣又
将焉㱕君笑而不荅後五日夙興焚香立而逝云
娶駱氏賔王之裔也封宜人前一年卒二子元勲
從政郎前道州軍事判官元老將仕郎後君數月
卒四女長適進士馮百藥次適文林郎泉州觀察
推官孟囗皆前卒次許武徳郎贑州正将夏用中
之子允徳次許進士易光廷之子孫男二人衍衢
治命以納禄之澤奏𥙷衢孫女二人俱㓜君色粹
氣温表裏一如可愛可親至涖官謹度遇事必為
凛不可奪然睦家庭篤親故上信誼下勢利聞人
一善若已有之見人急難若身逢焉尤為龍學尚
書劉公所知公帥長沙道宜春聞君之䘮親臨弔
焉哭之慟禭之渥撫存其孤意惻惻也元勲将襄
君大事以夫人駱氏祔焉諏之玄夫重告曰某嵗
癸亥某月辛酉某月丙申兹謂良辰縣曰宜春鄉
曰信義里曰徳成原曰貂石兹謂良窀廼走一騎
持李監嶽逢原所書官簿求請銘銘曰
世罔能吏何以立我事我事未立我民已泣世罔
惠人何以字我民我民弗字彼姦䝉仁有煒陳君
罔臨不春有惠之政無惠之病有能之能無能之
稱謂無知己薦累其紙謂不逢時手兩其麾俾或
克夀可量厥就未就而萎何司為斯為君問天天
且弗知
　　　宋故朝請郎賀州斛使君墓銘
賀州斛史君諱僖字公和一字宗魯其先河北胡
氏在　太祖皇帝時有勲臣曰與曰槩者其祖也
在　仁宗時有為永定陵官屬曰安石者四世祖
也㑹丁謂雷允㳟吏吏猶漁民以官漁吏吏不漁
民乎病民二也經緫之布不及其初已三十年積
而為逋鉅萬矣不舉而蠲之徒為黠吏之外府耳
病民三也王公曰㣲君憂民吾安聞此於是蠲征
商之積逋減經緫之緡錢　光宗登極詔議免諸
郡無名賦以寛縣道君白府祈痛蠲月貢之布謂
之月椿者遂免十四邑地窪瀕江恃隄為安異時
一水縣為巨浸民皆登屋不炊死者十二至是水
復然蓋甲子一周矣父老以曩事告皆泣君曰我
在此若等毋恐君即循行隄上躬負一土囊以苴
罅漏吏民爭先趨之惟東北隅隄壞莫敢徃君寢
食隄上夜漏二十刻視隄不没者三十君黙禱且
沉牲酒有頃水勢頓却父老驩呼來賀水既落隄
朽而阤君馬諸帥漕得錢三百萬躬帥吏民勸相
板築市木石擇揵菑増卑培薄㫷月之間新隄告
成至今水不為灾降與繭絲之征曰和買者征之
不均君上帥書請損益其政使盡善可乆幕府沮
之後漕使庭老季齡其字也其先出漢長沙定王
發在唐曰景居髙安徙東江景十二世曰曼於君
為曾大父曰彦卓於君為大父曰汪於君為考此
君之系世也安福之名儒故桂陽縣丞歐陽彦文
今通直郎戴仲弼者此君之外舅與毌舅且師範
也其初從彦文仲弼講習切磋學進進而文增增
朝異而夕不同毎一文出二公必稱焉謂同學子
皆當避君三舎及賈于有司輒不讎年四十即㱕
隱曰此豈古人為已之學耶署其堂曰養浩尚書
謝公為書之且記焉杜門取故書讀之源乎六藝
以鈎其沈派乎諸子以泝其流泳乎遷固晋唐之
史以慱其瀾厲掲乎韓栁歐蘇之文以演迤其畔
岸此君之文學也武經郎髙某夫婦僑死于里中
老子之宫未葬其子器之如武昌謁親故又僑死
于塗器之有子尚㓜有女兄新寡無子挈一孤女
以依其弟至是無所於㱕君葬其三䘮教育其子
而廪其家以族子娶其甥而迎其妻母歳大侵細
民棄嬰児於野數百君為粥以食之至西成以㱕
其父母二甿相仇甲欲潜兵其乙君呼來前折其
不直者俾謝其直者釋然觧去慶元五年秋鄉鄰
有山帀曰雙田虗者兩山墻立一溪蛇行其間居
民數百家在焉一日天欲眀溪水涌出傾一市徃
觀未至水已登岸觀者反走入室隨入室又升樓
水至樓又升屋水至屋未一瞬間數百家者忽失
所在廬舎人畜蔽流而下未午水涸漂尸滿野哭
聲震天君徃拯之載糗糧具棺槥恤生瘞死活者
何數此君之行誼也配歐陽氏彦文女也二子紹
元紹雲皆業文有稱紹雲秋闈選充太學待試弟
子貟二女嫁進士張子華彭逢辰此君之家人也
鄉曰某鄉原曰某原山曰某山此君之宅里也某
歳某甲子某日某甲子此君之塴時也銘曰
猗嗟季齡洵惠且文文不于其邦于其身惠不于
其民于其鄰疇尼其伸莫亨其屯一豈其天一豈
其人吁
誠齋集卷第一百三十三
　　　　　　廬陵楊　万里　廷秀
　歴官告詞
　　　國子博士告詞(十月六日/乾道六年)
　　　　　中書舎人范成大行
勑左宣義郎國子博士丘崈等奉常禮樂之司成
均教養之地號為博士非若他官正繄名儒始稱
清選爾崈行藝傑出氣養以剛爾万里詞華蔚然
思覃於古俱以可大之業際夫有為之時歳當郊
禋方欲刺六經而作王制士樂絃誦要能本三代
以明人倫各勉厥修毋負所學可依前件
　　太常博士告詞(月二十八日/乾道七年七)
　　　　中書舎人范成大行
勑左奉議郎國子博士楊万里六經之道同㱕禮
樂之用為急故學官有博士員而奉常亦設焉皆
所以訪論稽古而佐興人文也爾湛思典籍風操
甚厲繇儒林徙禮寺職名不殊柬擢之意則厚髙
議顯相以大厥官可依前件
　　太常丞告詞(九月七日/乾道八年)
　　　　中書舎人林機行
勑左奉議郎太常博士楊万里等史而求野以言
其文勝名為娶訟以言其説繁此禮家所以為難
也曲䑓列屬非博雅之士無取焉爾等克應兹選
同升厥官究爾所學助吾著誠去偽之化顧不美
歟可依前件
　　將作少監告詞(月二十八日/乾道九年四)
　　　　中書舎人王淮行
勑左奉議郎守太常丞楊万里等昔漢宣帝練群
臣核名實于時技巧器械自元成間鮮及其精於
中興有助焉朕以敦朴先天下設監置貳奉郊廟
嚴武備外固無所事必擇人而授者蓋養資望以
待用耳惟爾万里古學精深嶷然多士之秀爾元
鼎文才超邁出於衆俊之表肆膺並命徃司少事
辨其物之艮窳稽其工之衆寡務為稱職朕將汝
觀可依前件
　　廣東提刑告詞(月二十一日/淳熈六年正)
　　　　中書舎人陳騤行
勑奉議郎直徽猷閣江東提刑丁時發等昔大禹
之叙九㓛曰利用以阜財厚生以養民以是播之
於歌朕每惜其無傳也後世歛取之無藝適足以
虧用刑獄之不清適足以傷生頌聲奚由而作乎
今使者按臨諸道慮或有此爾時發剛執而不囬
宣將漕事於湖疆爾憲通決而不惑宣將獄事於
益道爾佃謀慮而必審宜將漕事於益道爾万里
端實而無欺宣將庾事於廣部夫蹈容容之習固
不能以奮事作赫赫之聲亦不能以濟㓛各適厥
中斯恊于選可依前件
　　廣東提刑告詞(二月五日/淳熈八年)
　　　　中書舎人施師㸃行
勑朝請郎廣東提刑王晐等國家分道以置使分
使以建䑓鼎峙厥司各領厥職而通察列城官吏
之臧否廣之東為州十數朕常患其土地險逺而
漕運難民夷雜處而訟獄繁常平或虧而茶塩之
利不登也思欲選擇詳練政經之士為朕分理而
振舉之以爾晐質行廉肅爾万里志識通敏爾枅
操尚清簡皆以儒學之彦持節剖符有聲于時兹
予同畀以三者之命其徃敬哉使人咸謂朕不忘
逺而部刺史能得人如此則予汝嘉可依前件
　　直秘閣告詞(八月五日/淳熈九年)
　　　　中書舎人宇文价行
勑朝請郎直秘閣新福建路運副陳孺等朕以閩
廣之間盗賊相翔肆命執枸以肅姦慝爾等備禦
惟謹節制有方坐令徒黨之禽夷旋致民萠之安
集式推殊渥以懋厥㓛或陞寓直之華或畀増秩
之寵徃祇休命益既乃心可依前件
　　吏部貟外郎告詞
　　　　中書舎人王信行
勑朝奉郎直秘閣賜緋魚袋楊万里朕虗郎選以
待監司郡守之高第者又擇儒學之士為之望爾
刻意耆古外和内剛發為慈祥動見稱述三易麾
節民甚安之擢冠星曹以賛而長徃其謹法守肅
吏姦用無愧清通之譽可特授尚書吏部貟外郎
　　吏部郎中告詞(月二十三日/淳熈十二年五)
　　　　中書舎人王信行
勑朝奉郎尚書吏部貟外郎賜緋魚袋楊万里選
部郎自魏晋妙於時選以諸曹㓛髙者為之歴代
因革不同班品皆崇於他部本朝之制正郎之序
益髙爾明經逹學論議持正踐楊滋乆譽日轉聞
擢冠星曹精力於職㓛論稽狀積閲當遷爰率彞
章用晋厥次徃祗茂渥益勉爾庸可特授尚書吏
部郎中
　　検詳告詞(正月十八日/淳熈十三年)
　　　　中書舎人呉燠行
勑朝奉大夫樞宻院検詳諸房文字陳仲諤等中
䑓紀綱之所綜宥廷宻命之所基彌綸禆贊實資
司屬汝仲諤粹而審爾万里鯁而亮楊彯周行譽
處俱茂簡知既乆宜有遞升或自樞掾而為都公
或自省郎而為樞掾其察朝綱之得失稽兵政之
治否以告而長使廟堂無過舉則為稱職可依前
件
　　朝請郎告詞(月二十六日/淳熈十三年五)
　　　　中書舎人陳居仁行
勑朝散郎樞密院検詳諸房文字兼太子侍讀賜
緋魚袋楊万里朕妙柬耆儒列之儲禁若經若史
敷繹發揮必期有𥙷於聞見固不徒倣古具文而
已唐臣諌篇兹焉徹卷疇庸顧可後諸爾以淵源
正大之學再召為郎兹列屬於樞廷仍參華於宫
寀凢誦説講劘之次皆箴規篤實之言直諒不阿
忠嘉可尚一官之賞未足以酬卿也惟贄忱誠勁
節論㓛事情道本仁義數十百篇之㫖爾固知之
熟矣兹欲見於舉行尚毋嫌於條奏可特授朝請
郎
　　右司郎中告詞
　　　　中書舎人王信行
勑中奉大夫尚書右司郎中尤袤等中䑓之屬隋
唐有左右司郎官後因之右府置検詳自
本朝熈寕始彌綸省省闥舉正稽違蓋其職也事
劇地要選用不輕爾袤問學該洽輔之以敏爾万
里操履純茂濟之以和爾崈一才術通練持之以
静兹予分命汝等徃賛吾二三大臣之政天下之
事得習熟於聞見議論其可否推而行之何有不
可哉徃懋逺業以俟超擢可依前件
　　左司郎中告詞(一月二十五日/淳熈十三年十)
　　　　中書舎人陳居仁行
勑朝請郎守尚書右司郎中兼太子侍讀兼提領
措置拘催錢物所賜緋魚袋楊万里等東西府掾
得日造政事堂與大臣商略可否屬任顧不重哉
爾万里問學醇深優為時用爾大麟見聞禪洽不
求人知爾仲藝論議闓通可濟世美或晉厥序或
需其才並命同升師言惟允徃其彌綸検用叶賛
而長母負有懷不盡之愧則官無曠事而朕為得
人欽哉可依前件
　　秘書少監告詞(十月十一日/淳熈十四年)
　　　中書舎人陳居仁行
勑朝請郎守尚書左司郎中兼太子侍讀賜緋魚
袋楊万里圖書所華英俊所躔號群玉府為之領
袖必以英儒爾博古通經士林翹楚外官朝蹟具
著勞能公府樞庭藹有問譽貳于芸省亶謂殊遷
班峻地嚴職間心佚對兹新渥懋爾逺圖可特授
秘書少監
　　再復直秘閣告詞(五月四日/淳熈十六年)
　　　　中書舎人葉翥行
勑朝奉大夫知筠州軍州事楊万里朕登践寶位
緬懷儒英因其寄職之未還遂閲有司之列上復
其舊物以示慶恩爾學造淵源文工雅健獨信道
而甚篤每見義而必為自召寘於星郎即彌綸於
省闥㑭領群彦擢冠道山顯用有期遽從治郡矧
寓直之延閣乃固有之青氊復以美名為爾之寵
佇聞報最嗣有褒陞可特授直秘閣
　　朝散大夫告詞(四月二日/淳熈十六年)
　　　　中書舎人葉翥行
勑朝奉大夫陳秀實等朕承
夀皇之休嗣大歴服無疆惟慶海寓同之肆霈至
恩周徧祉福京秩而上序進一列其楙職業以熈
庻務可依前件
　　朝議大夫告詞(六月五日/淳熈十六年)
　　　　中書舎人葉翥行
勑朝散大夫直秘閣知筠州軍州事楊万里朕初
踐寳位省録舊僚眷言宏逹之儒嘗資論説之益
用稽彞典亟䟽異恩爾學逢其原文貫平道自登
郎省升都司雖有銓叙彌綸之勞而能從容於園
綺之列勸讀古訓開道朕心逮夫進貳蓬山職清
無事方日陳道術智誼之指乃遽引去遂分髙安
之符朕惟不忘故蓋所以示情將褒賢則莫先渙
寵爰躋榮於兩秩斯慶㑹於于齡祗服殊私勉圖
共理可特授朝議大夫
　　秘書監告詞(月二十九日/淳熈十六年十)
　　　　中書舎人羅㸃行
勑朝議大夫直秘閣知筠州軍州事楊万里士惟
精於學識然後其是非公充於道義然後其去就
果斯人之進將不為本朝之光乎以爾學有本原
行無瑕玷為仁必勇平生自信而前議論不阿諸
儒益髙其退素履方安於外𥙷裏言或願其來㱕
是用予之賜環咨之前席惟資秩之美嘗貳夫蓬
山矣名徳既升兹晋為之長焉夫牧直節以厲風
俗開公道以廣論議朕之意不苟然也可特授秘
書監
　　中奉大夫告詞(月二十六日/紹熈元年十)
　　　　中書舎人莫叔先行
勑朝議大夫試秘書監兼實録院検討官楊万里
朕承付託之重欲奉謨訓以熈治㓛惟吾東觀萃
名世之英職繫日之史乃詔纂修以時來上迨此
旬歳粲然成書爾奥學探源懿文掞藻踐歴中外
風節罙昭鴻碩之倫實再為其領袖屬當懋賞冝
首進階夫儒者博通古今故眷寵特異况一朝大
典成於其手推此以為禆益朕豈無望於爾哉可
特授中奉大夫
　　江東運副告詞(一月十三日/紹熈元年十)
　　　　中書舎人倪思行
勑中奉太夫守秘書監兼實録院検討官楊万里
直諒多聞之士留諸班著以重本朝固善矣然便
賢者皆處乎内越在外服誰與任之故其人可以
付一道寄者雖在清近朕不惜輟之以徃眷倚惟
均非有輕重爾學問詞采固已絶人至於挺特之
操白首不渝士論尤嘉焉領袖蓬山急流勇退兹
庸命爾寓直羲圖將漕江介既可遂爾之志又克
分予之憂奏計有聞朕終不汝忘也可特授直龍
圖閣江東轉運副使
　　知贛州告詞(月十一日/紹熈三年八)
　　　　中書舎人黄裳行
勑中奉大夫直龍圖閣江東運副楊万里朕所以
待士大夫之心一也而於儲僚之舊尤加厚焉伐
木之情誰能忘之况爾万里乆從吾游竒文髙標
朕所加禮召還自外固將用之至而不留豈朕素
望江東近地冝可少安何嫌何疑復有去志得無
使人謂朕踈賢而忘故歟君臣之好朕忍忘之為
爾相攸贑土足樂徃其小憩毋有還心可特授知
贑州軍州事
　　秘閣修撰宫觀告詞(月二十三日/紹熈四年三)
　　　　中書舎人樓鑰行
勑中奉大夫直龍圖閣知贑州軍州事楊万里朝
廷之於賢者用而盡其才上也用不盡而勇退寵
其㱕而盡其髙次也上焉者朕之本心次焉者非
得已也爾以清節雅道冠冕一時髙文大篇追配
古作出入中外聞望日休計䑓丐㱕㑭守章貢古
郡卧治庻以優賢抗章自列欲留不可畀真祠之
佚升論譔之華詩不云乎雖無老成人尚有典刑
朕不汝忘也可特授秘閣修撰提舉隆興府玉隆
萬夀宫
　　中大夫告詞(十月八日/紹熈五年)
　　　　中書舎人陳傳良行
勑奉直大夫主管建寕府武夷山中佑觀葉大廉
等朕奉
太上之慈訓嗣守丕圖踐祚之初大敷霈澤京秩
而上咸進厥官蓋將樂與士夫共起治㓛也各揚
乃職以稱異恩可依前件
　　燠章閣待制告詞(月十七日/慶元元年九)
　　　　中書舎人黄艾行
勑朕權輿治道夢想老成出召節以趣還莫囬雅
尚畀祠官而均佚式遂忱辭爰視從班以敷命綍
中大夫充秘閣修撰吉水縣開國男食邑三百户
楊万里氣全剛大學造精㣲入冠群玉之山望禁
塗而垂上出馳六牡之轡守儒道以獨髙比分章
貢之符已動江湖之志顧仰止以雖切乃招之而
不來重惟當世偉人務全素節
太上舊學猶在庻僚廼陞次對之華姑從間館之
適尊徳樂道朕方懷擢用之遲憂國愛君爾猶有
論思之責亟其祗命無替告猷可特授煥章閣待
制提舉江州太平興國宫
　　進封吉水縣開國子食邑五百戸告詞(四年/慶元)
(六日/正月)
　　　　中書舎人髙文虎行
勑甘泉之祠泰一聿新建祠之詩宣室之思賈生
孰奉受釐之問有嘉瓌望共茂綸褒中大夫煥章
閣待制提舉江州太平興國宫吉水縣開國男食
邑三百户賜紫金魚袋楊万里學擅名儒辞髙哲
匠早著斯文之望晚分次對之榮豹尾屬車念未
親於篤誨珍䑓間館乃自樂於冲懷緬想風流可
志眷迪兹承休而均澤爰啓爵以賜畬尚欽体於
恩徽用益綏於福履可進封吉水縣開國子加食
邑二百户
　　太中大夫告詞(月十七日/慶元四年正)
　　　　中書舎人髙文虎行
勑八柄詔王道莫先於馭幸三載攷績命尤謹於
陟明有嘉儒宗叙進恩秩中大夫煥章閣待制吉
水縣開國子食邑五百户賜紫金魚袋楊万里風
猷峻邁徳履端方籠絡百家早共推於學術度越
諸子晚特擅於詩名盍議論献之班莫奪燕間之
志朝夕納誨念莫罄於逺圖日月為㓛姑共循於
公典欽承徽渥毋有遐心可特授太中大夫依前
煥章閣待制
　　通議大夫寳文閣待制致仕告詞
　　　　中書舎人髙文虎行(月十七日/慶元五年三)
勑爵禄厲世化莫大於表廉明哲保身道尤嚴於
植節眷言夀俊祈謝官榮爰頒出綍之恩式楙垂
車之寵太中大夫煥章閣待制吉水縣開國子食
邑五百户賜紫金魚袋楊万里中和簡亮方厚端
嚴維一代之典刑亶三朝之儒學不有君子孰彰
立國之規豈無老成尚繄乞言之表思香山之自
適望神武以丐㱕爰進列於華階仍躋榮於奎職
俾爾耆艾雖有羡於冲規告后謀猷尚有期於名
誨祗承渙渥益衍脩齡可特通議大夫寳文閣待
制致仕
　　吉水縣伯告詞(月二十五日/慶元六年十二)
　　　　中書舎人張濤行
勑朕嚴恭吉報㳙選休成乃秋行當萬寳之成而
陽館奉一純之薦粢牲㓗備奉璋咸頼於群工風
馬顧歆委監並䝉於多祉眷予侍從之列已遂㱕
休之榮爰舉徽章共承嘉貦通議大夫寳文閣待
制致仕吉水縣開國子食邑五百户楊万里道隆
而徳備識逺而才周應變不窮翼然蓍蔡之決持
謙有度粹若圭璋之和夙班持橐之聯乆適掛冠
之願夀祺斯永祭澤惟均爰申衍於圭畬庸載新
於命爵㑭緝熈而受純嘏敢忘恤祀之㳟惟良顯
而告嘉猷勿替復君之益可進封吉水縣開國伯
食邑二百户
　　寳謨閣直學士告詞(月十六日/嘉泰三年八)
　　　　中書舎人王容行
勑直諒之臣國家所頼進陪論議其言常有益於
朝廷㱕老江湖當代亦想聞其風采冝加異數以
聳群工通議大夫充寳文閣待制致仕吉水縣開
國伯食邑七百户楊万里學欲濟時心常憂國封
章剴切有賈誼陸贄之風篇什流傳得白傳杜甫
之意凛乎難進而易退浩然獨樂而無求身歴四
朝年將八袠有名一世如爾幾人束帛蒲輪未講
優賢之禮幅巾藜杖有嘉知止之髙爰陞學士之
華以示老臣之貴雖已掛冠於神武此固儻來然
而列閣於西清所期増重徃祗成命益介夀祺可
特授寳謨閣直學士致仕
　　廬陵郡侯告詞(月二十六日/嘉泰四年正)
　　　　中書舎人李大異行
勑朕薦鬯太室奉瑄崇丘懷翼翼之心克備靈承
之典降穰穰之福靡聞專鄉之私肆疇紫橐之臣
均畀蓼蕭之澤寳謨閣直學士通議大夫致仕吉
水縣開國伯食邑七百户楊万里地負海􁁃之學
日光王㓗之文臯陶陳謨底三朝之偉績祁奚告
老垂百世之清規墜䆳宇之穹班遂平泉之雅志
屬我禋祠之舉迄兹熈事之成爾惟既膺觧組之
榮是以莫陪奉璋之列緬懷舊徳用渙新恩進列
爵之崇錫以爰田之入既明且哲已追山甫之風
㑭夀而臧更享魯侯之祉可進封廬陵郡開國侯
加食邑三百户
　　寳謨閣學士告詞(月二十二日/開禧二年二)
　　　　中書舎人宇文紹節行
勑賢者之於國家猶拱璧大圭之重公器之在天
下亦厲世磨鈍之資若予之非以假人則賞也足
以示勸寳謨閣直學士通奉大夫致仕廬陵郡開
國侯食邑一千户楊万里沉潜而有守勁直而不
囬竒偉之文若日星之麗萬物傑特之操殆松栢
之貫四時蚤袖手於林泉幾忘情於軒冕每眷三
朝之望頗遲一老之㱕温詔婁頒雅志莫奪少愧
貪榮之俗姑全知止之風其㑭通真學士之班使
皆有賢大夫之歎三公不以易介豈寵利之足云
一飯未嘗忘君尚逺猷之入告可特授寳謨閣學
士
　　贈光禄大夫告詞(月二十八日/開禧三年正)
　　　　中書舎人毛憲行
勑三徑清游安享垂車之樂一封遺奏駭聞易簣
之言有愴予懷肆朌愍冊故寳謨閣學士通奉大
夫致仕廬陵郡侯食邑一千户楊万里巋然天下
之老淵乎學者之師外而民庸則迭更麾節之繁
内而朝望則典領圖書之秘仁者有勇至形
烈祖之玉音誠以名齋嘗侈　先皇之奎畫睠方
隆而身勇退詔屢下而辭益堅早桂神武之冠自
裁彭澤之栁家雖若寠道則甚豊燕頤直學士之
班踐履古君子之事文規姚姒蓋一百三十卷之
多詩到隂何積四千二百首之冨禄萬鍾而弗睨
年九秩之方開所期黄髪之必詢豈料白駒之易
過耆英已矣大息乆之追崇四等之階増賁重泉
之禭進以禮退以義爾其無愧於前聞生也榮死
也哀朕以有加於恤典營囗如在渥命其歆可特
贈光禄大夫
　　詔書
　　　　辭免除寳謨閣直學士不允
　　　　詔書(九月三十日)
勑万里省所奏辭免除寳謨閣直學士恩命事具
悉賢者為名節地則辭受寕嚴人主為風俗計則
褒勸宣厚卿文鳴一世忠事累朝雅操孤鶱蔚為
天下之老雄詞逸韻籍甚大江之西方四馳作者
之聲迺蚤賦㱕歟之興比閲正元之朝士獨餘魯
殿之靈光可無㣲恩以華晩節爰峻禹謨之邃直
用旌光廟之儲寮胡獨徇於謙撝祈力囬於渙汁
念政諮耋老尚思議論之嶤然使人識典刑是乃
勸懲之大者所辞宜不允故兹詔示想宜知悉秋
冷卿比平安好遣書指不多及
　　　　辭免召命不允詔書(十一日/十月二)
勑万里省所奏辭免召赴行在恩命事具悉朕謂
老成之益過於典刑王公之尊屈於道義矧朝廷
半老儒之日可無天下三逹尊之人以卿巋然獨
存如魯靈光盍㱕乎來如周大老曽無為王留者
㑭致為臣而㱕至今渴見其儀形有來必問其安
否數朝士於正元之後今已無多招先生於齊國
之間理須可致其知此意毋以疾辭所辞宜不允
故兹詔示想宜知悉冬寒卿此平安好遣書指不
多及
　　　　辭免除寳謨閣學士不允
　　　　詔書(三月十四日)
勑万里省所奏辭免除寳謨閣學士恩命事具悉
緇衣之好未嘗忘求舊之心赤松之游自難囬知
足之志因進爾職庸昭至懷彼休休焉方自樂於
閑暇是區區者要不繫其重輕當付無心何事多
遜况海濱之大老惟二今幸獨存而天下之逹尊
有三誰能兼備亟其祗服不必重陳所辭宜不允
故兹詔示想宜知悉春暖卿比平安好遣書指不
多及
　　謚告
　　　　謚文節公告議
　　　　　太常博士陳貴誼
　　　　　考㓛郎官李道傳
勑中書門下省尚書省送到吏部狀準禮部闗準
都省付下楊長孺楊次公楊㓜輿狀奏乞故父楊
万里賜謚事今具下項一準嘉定陸年貮月拾珍
日禮部闗據太常寺申準嘉定元年肆月拾珍日
勑尚書省送到故寳謨閣學士賜光禄大夫楊万
里男草土臣楊長孺楊次公楊㓜輿狀奏伏念臣
先父故寳謨閣學士通奉大夫致仕廬陵郡開國
侯食邑一千户贈光禄大夫臣万里寒逺書生䝉
髙宗皇帝賜進士及第以忠義剛正直言敢諫受
知
孝宗皇帝淳熈間妙簡
東宫官僚
御筆親擢先臣万里為
太子侍讀凢先臣万里有所奏陳
孝宗皇帝嘉納如流先臣万里感激
主知未嘗不喜極而継之以泣也又以忠義剛正
直言敢諌受知
光宗皇帝初登寳位首召先臣万里為秘書監屢
欲擢侍從官大臣有不樂者先臣万里不肯少屈
出為江東轉運副使因抗章論事忤宰相從臣改
知贛州不赴力請祠禄尋乞致仕㳟遇
皇帝陛下飛龍御天以先臣万里為
光宗皇帝潜邸舊人念其閑退一再收召先臣万
里多病不能造朝疊䝉
聖恩即家除授為直學士先臣万里歴事四朝遭
逢若此每思報
國念念不忘自姦臣韓侂胄竊弄
陛下威福之柄專恣狂悖有無
君之心先臣万里常憤怒不平既而侂胄平章軍
國事先臣万里驚歎憂懼以至得疾開禧元年歳
在乙丑孟秋之月嘗慨然上
奏極陳侂胄之姦竟以壅閼不得自逹而止開禧
二年歳在丙寅侂胄矯
詔生事開邊釁啓兵端臣等家人知先臣万里憂
國愛君忠誠深切而又老病恐傷其心凢聞時事
皆不敢告忽有族姪楊士元者端午節自吉州郡
城書㑹所㱕省其親伍月㭍日來訪先臣万里方
坐未定遽言及邸報中所報侂胄用兵事先臣万
里失聲慟哭謂姦臣妄作一至於此流涕長太息
者乆之是夕不寐次朝不食兀坐齋房取春膏紙
一幅手書八十有四言其辞曰吾年八秩吾官品
吾爵通侯子孫滿前吾復何憾老而不死悪况難
堪韓侂胄姦臣專權無上動兵殘民狼子野心謀
危社稷吾頭顱如許報
國無路惟有孤憤不免逃移今日遂行書此為别
汝等好將息萬古萬萬古其後又書十又四言其
辭曰右辤長孺母子兄弟姊妹伍月八日押又自
緘封題云遺囑付長孺母子兄弟姊妹吾押既書
題畢擲筆隱几而沒實五月八日午時也臣長孺
臣次公臣㓜輿得先臣万里遺囑泣血收蔵是時
侂胄氣熖薰灼生殺自肆鉗制中外道路以目臣
長孺臣次公臣㓜輿上則恐貽老母之憂下則懼
為家門之禍深思熟慮塞口吞聲抱恨茄哀不敢
赴訴自謂先臣万里齎志九泉銜冤千載忘身徇
國此意莫明不肖諸孤甘受不孝之罪已矣無可
言者矣誠不自料先臣万里亡沒之後未及兩年
天日清明姦臣竄殛
英断奮發薄海歡欣
天憫神恫賜此幸㑹先臣万里之志於是時而可
明先臣万里之冤於是時而可白闔門老㓜哀號
躃踊遥瞻
天闕仰籲
天聦謹以先臣万里亡沒之由具狀奏
聞仍以先臣万里遺囑刻石碑本連黏在前隨狀
上
進欲乞
聖慈特賜
睿覽將上件事迹
宣付史館使先臣万里遺忠大節暴白於天下後
世臣長孺臣次公臣㓜輿志願畢矣孤苦餘生死
不恨矣臣無任呌呼控告痛苦悲摧祈
天俟
命激切屏營之至所有先臣万里遺囑親筆見係
臣家收管乞賜宣取施行伏候
勑㫖肆月拾玖日三省同奉
聖㫖令宣付史館仍與賜謚今檢準淳熈参年肆
月拾伍日
勑三省同奉
聖㫖今後王公及職事官三品以上法應得謚并
勲徳節義聲實彰著不以官品特命謚者並先經
有司議定申中書門下省具奏取
㫖依舊制更不命詞止備坐所議給告吏部牒本
家照㑹本寺今準宣教郎太常博士陳貴誼公文
擬撰到謚議壹本頭連在前伏乞省部備闗吏部
照應淳熈参年已降
聖㫖指揮施行申部所有謚議隨関前去今関請
照㑹一面施行一於當月拾玖日禮部連到太常
博士陳貴誼撰到謚文議曰昔孟子嘗稱我知言
我善養吾浩然之氣又曰其爲氣也至大至剛以
直養而無害則塞乎天地之間嗟乎人之同得于
天者始豈有不善哉所養一乖外物一汨臨利害
堇若毫髮則將東馳西騖之不足寕復知有所謂
剛直大者如寳謨閣學士楊公其能以直養者歟
故推以事君則國爾以忘家見之出處則尚義而
賤利作為文章則陋今而追古公奮由踈逺獨柬
上知外則荐膺分符乗傳之行内則長蓬山位儲
寀浸歴休顯然而宏謨劘上孤立直前即有弗合
則極人情之所難而不容挽初公嘗抗䟽留右司
張拭而請罷少監韓玉又嘗援天無二日之説請
緩開議事堂孝廟悉嘉納之逮侑食之議一與衆
異進書序文既出公手而一時他有更革則連章
决退至煩宸指諭勉而汔弗少留也將漕江左
值
詔書令部内兼用鐡錢楮劵則又上䟽力爭言不
便狀竟坐易職於是杜門髙卧凢十有五年恩詔
數起之而輒辭其學
宏其詩文日益峻古洪深奥衍自成一家蓋根柢
乎六經仁義而凌踔乎百家諸子易傳貳拾卷多
先賢未發之藴真所謂有徳必有言者也垂絶數
語痛憤時事遂忘其生公朝固已褒顯之矣嗚呼
賢哉夫士之所長自見者勉於暫則必變於後風
采見於立朝者其身在外則亦已矣至於臨死生
之際而忠不忘君者幾何人哉其有若公之剛大
不撓終始一節者乎雖弗至大用不得雍容献替
於内然即其言論出處而觀之與夫攬轡澄清之
時斥逺權利人不敢有私請髙風義槩到于今廪
然則公之所以能全是節者豈一日之積邪按謚
法道徳愽聞曰文能固所守曰節公實兼有斯美
敢以為公謚公舊自號誠齋
光廟嘗大書以寵嘉之而海内人士舉稱公為誠
齋先生而無異詞惟誠與節同出而異名者也其
爲擇善而固執之義均焉公生則以誠稱沒則以
節稱君子謂尊名之典於是爲得其實謹議一本
部請官覆謚去後於當年肆月拾参日承　議郎
秘書省著作郎兼魏惠憲王府小學教授兼權考
㓛郎官李道傳撰到謚文議曰切觀國朝文章之
士特盛於江西如歐陽文忠公王文公集賢學士
劉公兄弟中書舎人曾公兄弟李公泰伯劉公恕
黄公庭堅其大者古文經術足以名世其餘則博
學多識見於議論溢於詞章者亦皆各自名家求
之他方未有若是其衆者然嘗論之此八九公所
以光明雋偉著於時而垂於後者非以其文以其
節也蓋文不高則不傳文髙矣而節不能與之俱
髙則雖傳而不乆是故君子惟其節之為貴也此
八九公者出處不同用舎各異而皆挺然自立不
肯少貶以求合有如王公學術政事雖負天下之
責而髙風特操固有一時諸賢所不敢望以及者
以如是之節有如是之文此其所以著於時而垂
於後也南渡以來世不乏人求之近歳若寳謨閣
學士楊公者其真所謂有是文而有是節者乎公
之文辯博雄放自其少日已盛行於世晚年所著
益復洪深其為詩始而清新中而竒逸終而平澹
如長江漫流物無不載遇風觸石噴薄駭人蓋不
復可以詩人繩尺拘之者天下之士固莫不知有
楊公之文矣其平生出處則初見知於
孝宗未乆即去終見知於
光宗又未久即去
今天子乙再收召竟以老不復出始終四五十年
間非特不恱於流俗而已雖一時名卿賢大夫彚
征之際苟惟論議少異則亦未嘗少屈以徇之公
之節為如何哉昔人論蘓文忠公在元豊不容於
元豊在元祐不容於元祐以為非随時上下人公
其有焉公沒後二年其子長孺自言於朝謂公雖
已老不忘天下之憂及聞韓侂胄首開兵端為之
流涕歎息夕不寐朝不食手書八十四言以示子
孫皆孤憤訣絶之詞書畢自緘題之擲筆隱几而
沒長孺乞以其事宣付史館
天子從之且
詔有司定謚太常博士謚公文節道傳曰他人之
文以詞勝公之文以氣勝惟其有是節故能有是
氣惟其有是氣故能有是文也此公所以特立於
近歳以來而無媿於江西先賢之盛也博士按道
徳博文能固所守之法易公名當矣道傳尚何詞
謹議今來本官合行賜謚候
勑命指揮下日出給謚告付本家仍牒照㑹伏候
指揮十二月八日三省同奉
聖㫖依吏部所申奏
勑如右牒到奉行嘉定六年十二月八日尚書吏
部故寳謨閣學士通奉大夫致仕廬陵郡開國侯
食邑一千户贈光禄大夫楊万里牒奉
勑宜賜謚曰文節牒至準
勑故牒嘉定七年正月　日書令史許安善給令
史金友諒主事尹良佐秘書省著作佐郎兼呉王
益王府教授兼權李考㓛郎中闕兵部侍郎兼中
書門下省検正諸房公事兼同詳定勑令官兼權
薛户部侍郎兼同詳定勑令官兼權李侍郎闕侍
郎闕尚書兼大子詹事兼修國史實録院修撰汪

　　　嘉定元年春三月男　長孺　編定
　　　端平元年夏五月門人羅　茂良　校正
誠齋集卷第一百三十三終
