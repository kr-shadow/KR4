#+TITLE: 倪雲林先生詩集-元-
#+DATE: 2018-05-12 10:19:53
#+SOURCE: github.com/kanripo/KR4d0575 master f4b6062d                
雲林詩集前序
東吴当元季割據之時智者獻
其謀勇者效其力学者售其能
惟恐其或後而有甘抱淸貞絶
俗之熊䘚閟其用全其身而不
失其所守者非䔍扵自信不能
也錫山倪雲林先生是焉先生
諱瓚字元鎮雲林其自號也家
故饒扵資至先生始輕財好学
尝築清閟閤蓄古書畫扵中人
罕跡其所愛寫溪山竹石攻詞
翰皆極古意性甚猿介好潔絶
類海岳翁然尤善自晦匿有若
愚騃無似盡弃其所蓄如弊屣
然䘚之扁舟獨坐焚香弄翰以
與漁夫野叟混跡扵五湖三泖
间又類天随子既而
大眀　天六合一統底今且百
年矣彼之倖功譽扵一时者飈
馳電迅泯無聲跡之可尋而獨
先生詩畫流落扵人世雖片紙
不啻拱璧耽玩之際猶覺清凨
灑然使人為之興起噫謂非䔍
扵自信者能然乎先生之詩僅
甞見扵題咏近得常之荆溪蹇
君朝陽彚稡五七言古律絶句
縂若干卷走書
京師俾予評之以傳予謂其清
新典雅逈無一點塵俗氣固已
類其為人然寘之陶韋岑劉間
又孰古而孰今也耶大羹玄酒
不和而自醇朱絃䟽越一唱而
三歎有遺音者矣朝陽讀书好
義髙先生之誼而重其才寳爱
是集欲傳之無窮真可謂深知
夫詩而樂揚人之善者歟不然
則是編也其不至扵湮沒無聞
者㡬希故不辭而為之序
天順四年歲舎庚辰菊月旣望
翰林侍　讀学士奉直大夫直
文華殿雲間錢溥書
　倪雲林先生詩集目緑
　　　卷之一
　　　　　四言古詩　五言古詩
　　　卷之二
　　　　　七言長詩
　　　卷之三
　　　　　五言律詩
　　　卷之四
　　　　　七言律詩
　　　卷之五
　　　　五言絶句　六言絶句
　　　卷之六
　　　　七言絶句
倪雲林先生詩集卷之一
　　　　　　　　荆溪蹇曦朝陽編集
　　四言
　　　義興異夢篇
辛夘之歲寅月壬戌我寝未興户闔于室爰夢鬼物
黯淡惨慄或禽而角或獸而􁔤䕫足駿奔豕形人立
徃来離合飛搏跳擲紛㩲干態怪技百出予兹泊然
抱冲守一廓如太虚雲歛無迹晨鷄既鳴冠櫛斯畢
歩庭而咏已化奚恤春風惟振亮月在席凋瘁何損
榮華匪益獨以圎悟境無順逆愚夫說夢轉墮迷惑
滔滔天下病者良極傒我大雄拯此羣溺
　　至正十年十月廿三日余以事来荆溪重居寺
　　主邀余寓其寺之東院凡四閱月待遇如一日
　　余将歸廼命大覺懴除垢業使悉清净乃為寫
　　寺南山畫巳因畫說偈
我行域中求理勝㝡遺其愛憎出乎内外去来佳止
夫豈有碍依桒或宿御風亦邁雲行水流㳺戯自在
乃幻岩居現扵室内照胷中山㦄㦄不昧如波底月
光燭盻睐如鏡中燈是火非詒根塵未净自相翳晦
耳目所移有若盲聵心想之微蟻穴堤壊冁然一咲
了此幻界
　　　顯畫上
義興之山維水㳽㳽載遊載咏操觚挾几聊樂一日百
歲奚俟
倪雲林先生詩集卷之一
　　　　　　　　荆溪蹇曦朝陽編集
　五言古詩
　　春日雲林齋居
池泉春漲深逕苔夕隂滿諷咏紫霞篇馳情華陽舘
晴嵐拂書幌飛花浮茗盌階下松粉黄囱間雲氣暖
石梁蘿蔦垂翳翳行踪㫁非与丗相違冥栖久忘返
　　次韻懐張外史
緬懐蕭閒舘乃在華陽天燒香當陽谷濯纓向■泉
真靈浮空至楼觀与雲連彈琴明月下飄飄舞胎仙
　　雨中寄孟集
英英西山雲翳翳終日雨清池散圜文空林絶行屨
野性夙所賦好懐誰共語燒香對長松相与成賔主
　　聴袁子方彈琴
蕙帳凝夕清髙堂流月明芳琴發綺席列坐散煩纓
逥翔别鵠意縹緲孤鵉鳴一寫氷霜操掩抑寄餘情
　　贈天寕福上人
荆溪霜落後銅官日出𥘉自櫛頭上髪更理篋中書
上人從㝎起咏言方繞除邂逅發㣲咲幻身同太虚
　　十二月十七日過与之洛澗山居㽞宿忽大雪
　　作及明起視户外岩岫如玉琢削竹樹壓倒逕
　　無行踪飄瞥竟日至暮未已雪深尺餘因賦詩
　　㽞别
丗途縈荏苒歲晏不知歸宻雪竹林夜挑灯共掩扉
蕭條塵慮净諷咏玄言㣲遇此岩中賞心事悵多違
　　為方厓畫山就題
摩詰畫山時見山不見畫松雪自纒絡飛鳥亦間暇
我𥘉學揮染見物皆畫似郊行及城逰物物歸畫笥
為問方厓師孰假孰為真墨池挹㳙滴寓我無邊春
　　奉謝張天民先生
鳴應将北歸裵囬舊栖䖏江湖春水多欲去仍囬頋
稻粱豈余謀繒繳非所慮猶為氣機使暄冷逐来去
寥寥天宇寛彼此同一寓風萍無㝎踪易散聊為聚
君㸔網中魚在疚猶相煦
　　夜泊芙蓉洲赱筆寄張錬師
芙蓉猶滿渚踈桐已殞霜泊舟菰蒲中吴山隱微陽
因懐静黙士竹林閟玄房煮茗汲寒磵焼丹生夜光
憶与鄭郯軰閑咏歩脩廊時子有所適頋瞻重尚羊
庭下生苔蘚牖間繙詩章奕勢鄭老勝酒榼郯生将
雅歌雜詼諧列坐飛羽觴子歸日已晚棗栗亦傾筐
揮手輒謝别暮宿荒城傍遅明趍所期待子鄭公堂
晨徃遂至昏企望徒倀倀乃嗟仙真馭固非丗所望
惻惻理歸棹泛泛秋浦長還尋甫里陸更醉山隂王
素冠斯馳贈喜知終未忘余茲将逺適旅泊猶彷徨
㣲風動虚碧𥘉月照石梁曠望對清景賦詩托陳郎
茯苓思同煮夜雨共匡床
　　蕭閒道舘聴袁南宫彈琴是日風雨蕭然有感
　　而作
玉琴轉清亮風雨更飄颻踈桐䕃髙舘朱槿耀芳條
生物曷可遏撫事發長謡弱齡陪清讌櫛髪想垂髫
相見日以老離居夢且遥秋江眇雲水去鶴影揺摇
　　送髙太守之秦郵
秦漢置牧守猶古之侯伯封建而郡縣仁政固不易
漢宣知所本㽞意二千石慎㢤髙侯車願循古轍迹
　　蕭閒舘夜坐
隱几忽不寐竹露下泠泠青灯澹斜月薄惟張寒廰
躁煩息中動希静無外聆窅然玄虚際詎知有身形
　　和荅吴寅夫對雨見懐
溽雲変隂晦零雨随風濤的皪集蓮池飄颻洒蘭皋
朱絲緩瑶瑟緑錢生寳刀撫事增慨慷端居倦逰遨
䖏丗每慚栁懐人徒詠陶脆質愛靈藥閒情宣弱豪
　　赱筆次陶蓬韻送葉參謀歸金華
手把玉芙蓉青天騎白龍出入人間丗飛鴻踏雪踪
瑶草粲可拾羣峯森玉立璧月挂天南離離星斗濕
君昔在山時玉韞山有輝因同白雲出更与白雲歸
白雲無㝎䖏豈只山中住河漢共縈紆經天復東注
金華牧羊人㳺戯不生嗔咲拂岩前石行㸔海底塵
手調白羽箭陋彼磨銅硯一語不投機歸欤寕再見
士豈始隗乎全趙匪相如項王疑亞父竟尓龍為魚
擾擾何時巳百年聊寄耳良也報仇歸言從赤松子
去山今㡬年还山大學仙天台司馬宅雲氣近相連
　　双寺精舎新秋追和戎昱長安秋夕
秋暑晚差涼茗餘眠獨早清風振庭柯寒蛩吟露草
晨興面流水西望吴門道不知人事劇但見青山好
　　偶成
積雨不為休蕭條使人愁哀吟四壁静病卧百䖝秋
開門望原野江湖􁧥交流誰䏻載羙酒為我散煩憂
　　次韻曺都水
杜陵布衣翁許身稷禹行賦詩原正始感事多哀傷
煌煌萬丈熖岌岌数仞墻君䏻仰餘輝假日尚升堂
㢮擔息荒途日莫将安之挟彈狂逰子閗鷄輕簿児
衆方巴人唱獨歌陽春詩天門何嚴邃緑窓隱罘罳
　　贈錢錬師
錬師好神仙望拜金毋䑓亹亹應玄運煌煌秀靈荄
天風流瓊響夕露調玉盃鳯栖池上竹雨添堦下苔
時見兩青鳥碧海傳書来感此忽自咲飄然遺氛埃
　　送甘允北上亰師
翔鴻縦髙姿流水去不息枉道别友生揚舲望京國
婉娈前途憇蕭條餘景匿神亰衣冠㑹左右金陽宅
驅馬流星繁垂軒春霧集嘉子玉質朗早通金閨籍
行逢明主頋入𥙷詞臣軄束帶向晨趍陪讌終日􁀈
芳年易為晚所願崇令徳英英白雲飛渺渺青山隔
秋凨應節起万里思親客遅子返舊居㗸盃数相覿
　　寄叚吉甫
昔者叚干木踰垣避其君㝠翳岩穴間清風扇炎氛
徳綿百丗下吉甫賢且文神鵉養竒采芳芷結幽芬
囬視當丗士鷄鶩正紛紜區區事夸􁒝子獨介不羣
舍瑟作而嘆此道誰復云
　　送章鍊師并寄鄭有道
良覿忽云阻桐花今亦繁落日滿洲渚揚舲念孤鶱
目懐息機叟藴真從灌園晨掃石上雲佇子接清言
　　玄文館讀書
　玄中真師在錫山東郭門立静舍號玄文館幽䖏
　敞朗可以閒䖏至順壬申歲六月余䖏是兼旬謝
　絶塵事㳺心澹泊清晨櫛沐竟遂終日与古書古
　人相對形忘道接脩然自得也又西神山下有好
　流水而味甚甘冽与常水異舘去西神山逺不出
　五里故得朝夕取水以資茗粦之事居兹舘讀書
　研道之睱時飲水自樂焉乃賦詩曰
真舘何沉沉寥廓神明居陽庭肅宏敞丹林欝扶踈
睠言茲逰息脫屣榮利區檐榱初日麗池䑓涼雨餘
焚香破幽寐飲水聊舒徐潜心觀道妙諷咏古人書
懐澄神自怡意愜理無遺誰云黄唐逺泊然天地𥘉
廽首撫八荒紛㩲蚍蜉如願從消摇逰何許崐崙墟
　　述懐
讀書衡茅下秋深黄葉多原上見逺山𬒳褐起行歌
依依墟里間農叟荷篠過華林散清月寒水澹無波
遐㢤栖遁情身外豈有它人生行樂耳富貴将如何
　　題驪山圗
校獵上林苑洗馬昆明池霜威肅笳皷雲氣昼車旗
馬班陳賦咏衛霍綏蛮夷王風既未逺文明方在茲
逶迤霄漢上鳯凰尚来儀
　　蛛絲網落花
落花綴蛛網蜀錦一䂓紅既暎綺䟽外復照碧池中
含悽恋餘景散魄曳微風昔人問榮穢詎識本俱空
　　冬日窓上水影
日池浮湛澹霞牖上縈廽敷腴三素雲照耀青蓮䑓
髙流輝自下含漪歛𣸪開尸坐以黙觀静極自春囬
　　雪泉為王光大賦
髙齋面絶壁林宻逕難尋風落松上雪零乱幽澗隂
皓㓗暎鶴􁑵清圎和瑶琴閑咏以自樂聊用忘華簮
　　丙子歲十月八日夜泊閶門将還溪上有懐友
　　仁陸徴君
明發辞吴㑹移舟夜淹泊空宇垂繁星微雲暝前郭
沉沉抱冲素悄悄傷離索歸掃松逕苔遅君踐幽約
　　聴袁貟外彈琴一首有引
　至正四年十一月袁貟外来林下爲㽞兼旬臘月
　十七日快雪𥘉霽庭無来迹与僕静坐囙取琴皷
　之古音蕭寥如茂松之勁風春壑之流水貟外時
　年八十有二顔貌筋力未如四五十許人爲言甫
　弱冠遭逢盛明𥘉宰當塗過九華山道逢神人以
　棗食之後数数見夢寐間若㝠感玄遇者貟外韜
　耀藴真仕禄以自給不為人所知豈郭恕先之流
　欤為賦五言一首
郎官調緑綺谷雪賞初晴两忘絃与手流泉松吹聲
問言踰八十云甞見河清挂㠶望九華神人歘相迎
啖以海上棗歡愛若平生玄遇寕復淂惜㢤遺姓名
　　早春對雨寄懐張外史
林卧苦泥雨憂来不可絶掀帷望天際春風吹木末
飛蘿散成霧細草緑如髪念子獨髙丗南山脩隱訣
撫弄無絃琴招邀青天月神安形不凋跡髙行自㓗
思之不可見飢渴何由歇願為鵉鵠翔南逰拂松雪
　　懐寄強行之常州學官
君在西溪上年年楊栁春提壷坐栁下邀我見情真
青葉巳垂帶白花睘覆蘋别来今見栁思尓采芳芹
　　三月六日同李徴士逰禅恱僧舍礼上人出柯
　　博士所賦詩以示㒒而博士君殁巳二年展誦
　　為之悽断因次第其韻于後
佛生七佛後乃知青出藍寒月㽞孤光丗人徒指談
嗟余墮狙䋄朝暮逐四三悲嘆明鏡塵何由息禅龕
　　戊寅十二月丹丘柯博士過林下賦詩次韻酬
　　荅
積雪𬒳長坂卧痾守中林山川雖云阻舟楫肯見尋
傾盖何必舊相知亦已深驚風飄枯條清池冐重隂
聮翩双黄鵠飛鳴緑水潯頋望思欝紆裵徊發悲吟
願言齊羽􁔤金石固其心歡樂何由替黄髪期滿簮
　　巳夘正月十八日与申屠彦徳逰虎丘淂客字
余適偶入城本是山中客舟經二王宅弔古覧陳迹
松隂始亭午嵐氣忽歛夕欲去仍裵徊題詩滿苔石
　　古詩二首奉送友仁賢良之亰師
春風吹蘭茞佳人将逺逰遠遊何當還神亰欝雲浮
睠言英邁志飛轡不可㽞豈無金閨彦与子結綢繆
河山風氣雄江水日夜流遥贍雲中鴈庶以慰離憂
吴山朝靄外閶門春雨餘超忽孤㠶逺天末浮雲舒
君今北闕逰我栖南山廬荷鋤事耕作閉户詠詩書
髙林鳴禽曙青苔行迹踈还期茅簷下一枉故人車
　　江隂袁仲徴作軒名篔林日夕嘯咏其下至正
　　十二年二月廿四日訪余南蘭陵寓舎徴僕賦
　　詩遂赱筆成書不䏻尽道軒中清事也
風生篔簹谷雲迷渭水原蕭蕭春雨後翳翳清隂繁
憶昔文使君燒筍具盤飱彭城詩適至大咲飯為噴
風流成異代寂寞今誰論夫君暨陽隱字徴其姓袁
二仲接俫逰子猷時到門冠同薩縣製坐對宜城尊
翠羽共栖託鳯雛亦孤騫載誦偃竹記忽若聞清言
邈㢤古人跡尚友不可諼
　　杜真人聴松軒
計籌白石頂聞有丹丘生和玉飲晨露褰林飡絳英
止鶴眠松警螢火照書明為善得仙道翛然不近名
　　儗隂常侍一首奉寄刘秘監趙貟外
幽并㳺侠地都城百雉連河漢瞻疑近雲鳬信是仙
楼分霞欲曙花将月共妍摛豪傾藻思献賦足為傳
睘知跨烏鵲夜宿綵雲邊
　　玉壷中挿瑞香水仙梅花戯咏一首
寒梅標素艶幽卉弄妍姿團團紫綺樹共耀青陽時
折英欲遺逺但恐傷華滋置之玉壷水芳馨消歇遅
　　秋夜賦
清漏下数刻踈鍾仍獨聞零露溥夕影端居澄俗氛
恬淡斯寡欲榮名非所欣樂矣咏王風忘年栖白雲
　　述懐
嗟余㓜失怙教養自大兄厲志務為學守義思居貞
閉戸讀書史出門求友生放筆作詞賦覧時多論評
白眼視俗物清言屈時英貴富烏足道所思垂令名
大兄忽捐舘母氏継淪傾慟哭肺肝裂練祥寒暑并
釣耕奉生母公私日侵凌㫣勉二十載人事浩縦横
輸租膏血尽役官憂病嬰㫣勉事汚俗紛攘心獨驚
罄折拜胥吏戴星候公庭昔日春草暉今如雪中萌
寕不思引去緬焉起深情寔恐貽親憂夫何逺道行
遺業忍即弃吞声睘力耕非為蝼蟻計興巳浮滄溟
雲霾龍蛇噬不復辨渭涇邈邈岩澗阿靈芝燁紫莖
有志而弗遂悲歌歲峥嶸冶長在縲絏仲尺猶亟稱
嵇康肆宏放刑僇固其徴𬒳褐以懐玉天爵非外榮
賤辱行豈玷表襮徒自矜蘭生蕭艾中未甞損芳馨
　　泊舟一首
泊舟嘉樹下開牖碧江潯慨然念黄落景憇惜清隂
多睱觀魚鳥容与一登臨蛻迹塵喧久欲寡天機深
　　贈王光大
春服始䡖軆嘉樹欲垂隂夫椒結秀色江流涵碧深
晴絲正髙下好鳥亦嚶吟豈無伐木詩怡此風雩心
　　次韻荅友生
䖏丗若過客踽踽行道孤願友吉徳士邈焉如鳯雛
人而無恒心未易爲醫巫徃者不可作玉匣埋珠𥜗
枳㯤何榛榛上有䲭梟呼維桐鵉栖止来匪應時需
卓犖千里馬壮氣塞九衢駑駘豈其偶齷齪當塩車
龍可豢而致魚鮪固充厨未聞啇山翁受㕓稅以租
俗人難与言長吟野踟蹰青松在澗壑坐閱霜栁枯
所嗟鄭乱雅𣸪悪紫奪朱至道安可言多金豈徴符
忽爲躄　者憔悴悲路隅簞瓢咏王風耿耿心勤劬
　　次韻姑蘇錢塘懐古
西子承吴寵餘踪見古䑓空遺昔時月無復昔人来
䑓邊越兵路㡬見起兵埃
醸酒劍池水玉壷清若無揮盃送落月山鬼共歌呼
松間灯如􁈍白骨漫寒蕪
耕鑿古隧穿乃吴桓王墓金鴈随冷凨黄膓畢呈露
悲歌異今昔踟蹰緩歸歩
仙人悲丗換宴景在清都寒暑自来徃英雄生釣屠
錢唐江畔栁凨雨夜啼烏
江山國破後弔古一經行輦路苔花碧御溝菰葉生
古跡今寕有新城江上橫
南山靈石澗翠壁掩松関張君巳厭丗乗螭遂不還
蘿磴餘幽躅今復誰躋攀
　　贈惟寅
隱几方熟睡故人来扣扉一咲無言說清坐澹忘機
衣上松蘿雨䄂中南澗薇知尓山中来山中無是非
三十不娶妻四十不出仕消摇岩岫間翳名以自肆
何曽問理乱豈復陳羙刺髙懐如漢隂終老無機事
　　送惟寅
春江烟靄緑逺樹明清旭歸鴈影斜斜鳴声断復續
陳君挂㠶去佀与鴈相逐水際白雲度山中甘雨足
安得從耦耕柴門藝松菊去去且入城懐抱向誰傾
姚公有古道虚夷多逺情俾尓遂髙隱狂歌樂幽貞
　　貞松白雪軒分韻賦
　至正二十三年正月廿日句吴倪瓉与某某㑹扵
貞松白雪軒其地林石竒勝窓牖明㓗軒中主人
　又好文尚古有文武材欵坐設酒饌相与嘯咏以
　小謝雲中辨江樹分韻各賦瓉得辨字
境静塵慮清雨餘山光変池舘閟虚閑琴酌申繾綣
蔚㢤春木榮憇我飛翮倦石間有題字苔蝕已難辨
　　對春樹
端憂對春樹影落身上衣羙人手所成紉縫願無違
歩庭悲徃躅瞻㬌惜餘暉芳襟沾露濕蘭珮委凨微
凝思自的的染澤尚依依晨鷄催夢短夜鵲逐魂飛
歡愛自茲畢憔悴損容輝
　　送致用㳺閩
韓衆禹穴来語我長生訣偶坐聴春雨雨止即言别
乃知茅君山貞居相徃睘山經許寄秋依依師友間
貞居登真久識子十年後掣箱出遺文猶作蛟鼍吼
子去逰七閩漁浦桃花春白鷗飛送尓停橈採緑蘋
慢亭㡬日到言咲邈無囙憑将棹歌去歌向武夷君
　　送馬生
送子淮南行繋舟江岸栁翠影舞晴烟落我盃中酒
㪯盃向落日春水浮天碧時見白鷗飛雪光翻綺席
應咲披羊裘独釣江邊石
　　寄楊㢘夫
吴松江水春汀洲多緑蘋彈琴吹鉄篴中有古衣巾
我欲載羙酒長歌東問津漁舟狎鷗鳥花下訪秦人
　　寄李隱者
南汀新月色照見水中蘋便欲乗清影縁源訪隱淪
君住鈿山湖緑酒松花春夢披寒雪去疑是剡溪濵
　　寄韓介石
江上雨雲歇夕陽歌吹濛朱絃彈緑綺令我憶韓衆
魚戯弱藻下鳥飛明鏡中夢乗清浦月直過霅溪東
　　次韻呈張徳常
陶公興寓酒杜老愁亦酌豪傑千載人䖏丗何磊落
吐詞蔚忠義安貧務簡約嗟㢤嚇腐鳶邈矣鳴皐鶴
　　朱火
朱火日方永涼凨拂琴絲麋鹿逰䑓苑燕雀悲火帷
蕩然亰輔地無復漢官儀衆芳日蕪穢隂凝方自茲
　　黄本中書齋為寫寄傲窓圗
庭樹緑交䕃時鳥語清綿春竹羅逕笋夏花敷沼蓮
慨然三季後契彼羲農前古井汲脩綆空齋縆素絃
長歌歸去来悟恱陶公賢終尋桃花崦息景窮幽玄
　　為徐有常昼葉湖别墅
葉湖水淪漣松陵在其西望見吴門山波上翠眉低
白蘋晚風起寒烟逺樹齊水蕉籠筆格露栁罩金提
居貞寕汲汲旅泊自栖栖屏䖏觀魚鳥凨雨夜烏啼
　　寄穹窿主者
山雲淡縦橫幽鳥跂上下寂寥非丗欣自足怡静者
平生卧逰趣屋壁何勞畫还期煮茯苓地炉同夜話
　　題原道西溪草堂
春水孤村逈荆溪罨畫西晚日鳴榔起山雨竹雞啼
櫻桃花巳落䕷蕪緑未齊酒船尋賀監早晚到幽栖
　　煮石山房
汲澗煮白石雲栖南澗隈𫾣石發新火荆薪藉餘灰
坐候升降理静觀寒燠媒遂忘石鼎沸乍疑山雨来
丹成同此術鶴化詎能猜我亦飡金液清淺咲蓬莱
　　畫竹贈以中
吾友張以中少年如老翁因過脩竹裏邀我碧岩東
琥珀松醪釅玻瓈茗碗紅子端今巳矣千載事同風
　　題墨竹送顧克善府判之髙郵
髙郵古淮甸丗産不乏賢頋君徃佐郡才華當妙年
歌詩隱金石八音以相宣侈㦲錦囊句雅甚朱絲絃
而此艱虞際撫事一愴然飢者易為食君能念顛連
何以贈子行墨君霜節堅
　　入郭
我𥘉来城郭新緑餘蔷薇今我既出郭秋蓮落紅衣
郊居豈為是市隱勿云非去去将何從西山行路微
塵坌夸毘海㳺潜四月餘賦歸亦無家塊䖏蝸牛廬
身丗一逆旅成虧紛疾徐反身内自觀此心同太虚
　　聴錢文則彈琴
牛鳴野􁏋中雞登山木上黄鍾雜姑洗㫪容以清亮
别鵠暮鳴飛流水春演漾愛尓絃手忘令我形神暢
憶昔擅䏻事宋袁余所向錢君生独後超軼絶塵軮
操琴晚聞道月斧揮天匠杳如清庙瑟朱絃聴歎唱
古道乆寂寥古音亦淪䘮促軫淚沾纓歌詩重悲悵
　　題晝贈岳道士
義興岳道士野鶴如長身我知弥明徒不是侯喜倫
結喉吟肩聳鉄脊霜髯新手中石棊子頭上漉酒巾
久居離墨山自謂無懐民丧乱不經意松陵㽞十旬
香雲作輿衛長松為主賔旣滋数畦菊復種二畞芹
樂㢤以忘死道富寕憂貧為我具舟楫相期桃花春
　　贈王仲和
荒城夜風雨草木暁離披桂馥逗虚牖苔文滋硯池弄
翰聊寄逸永日以自怡且盡一日樂明朝非所知
　　詶張徳機見贈
嘉藻枉我前令人意也消展詠當前除清隂起涼飈
出何去岩穴隱何逃市朝仙師赤城霞旦旦存神標
　　贈張士行
雲門有逸客非仕亦非隱玉井千尺泉此士難汲引
結交雲林叟不頋俗嘲哂我拙唯任真子徳常戒謹
相知既有素力學仰顏閔久别見顔色英姿固天禀
欲踈不䏻忘欲䙝不可近
　　贈友生
春林積雨晴江渚烟波緑谷鳥語綿蛮澗泉声断續
蘿逕無来踪空山聞伐木時援清琴坐睘同白雲宿
　　九日過彦行用韻一首
蕩舟烟景晚舉盃當素秋黄花忽在眼白髪乃滿頭
臨流發悲嘆援琴歌楚調罷席更淹㽞明月波間照
何事鹿皮翁逃名隱屠釣
　　又賦
九日喜𥘉晴登髙向何䖏山色見微茫波光淡容与
皷枻逐䡖鷗㸔雲覔新句適值無懐民相對澄神慮
　　昼竹贈徐季明
􁆒樹隂當户時聞好鳥鳴独携一壷酒展席坐前楹
招邀白鶴侣吹弄紫鵉笙杳杳日景晚紛紛飛絮䡖
風翻竹影乱明月巳東生
　　對酒
題詩石壁上把酒長松間逺水白雲度晴天孤鶴還
虚亭暎苔竹聊此息躋攀坐久日巳夕春鳥声関関
　　贈野䖏民
水声轉屋西山翠浮屋東床前苔滋雨門外松吟風
怡然無外慮心廣神為充曲肱以飲水至樂在其中
擊壌歌徃古寕知事王公
　　龍門茶屋圖
龍門秋月影茶屋白雲泉不与丗人賞瑶草自年年
上有天池水松風舞淪漣何當躡飛鳬去采池中蓮
　　靈鶴辞
陶公職仙署子良亦㝠通所脩揚許業存思在祝融
周卿宅丹元末㣧仰仙宗神明接祈禱虚夷恒恪㳟
飛霞煥玉檢流響徹金宫白鶴翔香烟僊僊載泠風
舞影緑雲上命侣青田中晨去瑶草春莫歸海塵濛
真靈忽降室羽車儼浮空歩虚酌明水逶迤清夜終
　　畫贈呂志學
江雲昏絶巘汀樹猶斜陽独立霜栁下渺然懐故鄉
歸来茅屋底篝灯寫微茫
　　畫竹贈志學
緑竹飽霜雪歲寒無荏容風至夭然笑復愛夏隂濃
寒暑不䏻移徳比栢与松豈若桃李榮春花但丰茸
　　荅張錬師
安居已度夏卧病乃經秋朝􁒓悲影短風萍歎波浮
寸田勤自治徳宅可歸休慎勿与時竸心境似虚舟
　　畫竹寄友人
先春竸桃李凌陽歎蒲栁謝君静者徒種竹安所守
亭亭清净心欝欝霜雪後賦詩寄逺懐此君真可友
　　陸徳中祈雨有感
辟糓清虚久晨窓飡絳霞濯神咸池水宴景丹元家
憂國悲民瘼旱郊起雷車枯魚出涸轍槁苗生稻花
我住清江渚種芹遶江沙忽乗蓮葉舟贈我仙掌茶
擬訪安期生為覔棗如瓜
　　卧病
旱憂命觴斚暴下忽經旬止酒郤腥腐端居謝喧塵
麄穢除内滯清虚以怡神江雲載飛雨飄飄洒衣巾
矯首詠玄虚精思候仙真道園逰活淡心兵息狂狺
泠然風濤静鼓枻銀河津戒㢤貪饕子病源果何因
　　次韻全希言
卧痾久不懌微瘳起行吟逕苔無来迹出門江水深
懐我平生友金蘭契同心欲共一尊酒道逺力不任
有客闖我户晤言樂中林飄蕭緑髪仙亦見雪滿簮
取琴与子彈悠悠山水音䏻成伐木詩歌以慰所欽
　　次韻張伯琦
長嘆悲人寰彈琴想天際夏殷禮相因孰謂周可継
大道久榛蕪髙才日凌替遺書歎不泯授受豈有二
鄒孟道性善宅路喻仁義後生事言說慨彼涕沾𬒮
允矣二三子仰鑚互立志松栢受命独歲寒欝蒼翠
誰欤無媿怍夙駕尋吾契
　　酬友生
擁褐南榮下晨暾煖似春忽思王子晋醉着白綸巾
㳺宴無冬夏清狂忘主賔䏻持麐鹿脯寄与不覊人
　　贈陸有恒
學行羙徳業孝弟為本根朝益以暮習夏凊而冬温
無逸勤稼穑幹蠱持户門勿為習俗流必念古義敦
謹身尚節儉從善报蘭蓀堯舜雖有子朱均乃滛昏
瞽鯀何頑凶子也大聖尊蓮固生汙泥木可為犧樽
簡編螙蟫出各有至理存惟人異禽獸暴弃湮其源
惟學必由本根深見枝蕃于何繡鞶􁊌外飾奚足論
安宅正路間尓居行尓轅斯道迩且易至樂不可諼
　　尋友人不遇
洲渚多落英泝流尋逺山䡖舟載羙酒摇蕩緑波間
俯詠拾瑶草遐思隘塵寰寅縁忽失遇悵望遂空还
　　啄木
何䖏啄木鳥飛止于喬林微形亦以勞終日聞其音
所願木向茂不使螙日侵吁嗟人之徒曽不如鳥心
　　次張仲㪯韻
秧疇蒔已遍午饁休中林忽聞軺車至攬衣欣慨深
遂尋脩竹下共憇西澗隂汲泉以煮茗遐㢤遺丗心
　　薛常州譲田詩
延陵古吴地泰伯有遺風仁譲自家國士民知孝忠
春暉草心碧日暮荆花紅為感使君政嗟時誰与同
　　贈友
父子相師友周南義理門阿翁如玉㓗賢嗣似春温
舍後自生笋堂隂亦樹萱西山近在望静黙以忘言
　　潘公鳴皐軒
白鶴禀灵質翩翩有竒姿海月比髙㓗岩雲共逶迤
池上菖蒲花春烟紫綏綏飛鳴聊飲啄乗風来下之
我登鳴臯軒遂賦鳴臯詩安淂赤玉舄鶴上吹叁差
　　西老圗
吊古歎流俗髙人陳太丘開窓玩蘭雪邀我畫瀛洲
池上賦清■林間■逺逰悠然遂永日下榻更淹㽞
　　為張来儀賦匡山讀書䖏
廬山欝岧嶤上有香炉峯影落碧天外翠玉琢芙蓉
牽蘿讀書䖏雲磴無行踪猶遺石岩苔花開紫丰茸
愁心飛春雪寳劍沉双龍應化蘇躭鶴歸棲千歲松
仙岩採芝叟乆别倘相逢
　　吾友陸友仁甫舊得古銅印一紐以示余辨之
　　文曰陸㝎之印以名其子而字之曰仲安友仁
　　既沒仲安求為賦焉
吾友伯仁甫覧古閔丗盲示我古印章始淂自幽并
辨之曰㝎之釋義為尔名既名字曰安勗㦲在敬誠
仁甫今則亡緬懐涕沾纓繄昔黄太史結交漢米生
手持玉刻文螭紐交縦横上有元暉字印刓与弗䡖
殷勤字其児祖武冀可縄久矣學業懋継述暉芳英
書畫比二王價重十連城髙躅思仰止景行尓其行
　　惻惻行
　三月十五日陸玄素将從梁鴻山歸吴松之上是
　夕坐至夜分始别余入舟賦此追至梁鴻山寄之
　以㝎及冬重来之約
惻惻復惻惻憂思從中發感子逺来訪畏子遽言别
不有同心人何以慰孤寂矧兹春夏交蕭艾盈路側
江水亦浩漾風㠶還飄突行将阻携手轉覺意忽忽
交好匪在今髙誼敦自昔人生寕無别所悲歲時易
坐嘆辛夷紫还傷蕙草碧僕夫竊相告怪我悲憤塞
山中梁鴻栖江上陸機宅井臼今蕪穢鶴唳亦寂寞
余徃經其壖裵徊但陳迹天地真旅舎身丗䓁行客
汎汎何所損皎皎奚自益脩短諒同歸数面聊懽懌
　　瞻雲軒
金君伯祥名其先君墓左之室曰瞻雲軒盖以寓
夫孝思油然之義也若夫父祖之魂氣精神其脗
合感通之妙齋思則如見敬祭則来格開牖則天
　光臨鑿池而泉脉動洋洋乎如在其上如在其左
　右者雲豈足爲喻㢤扵是廣其義而爲之詩曰
白雲起石上迅逸如迸泉汎演乎林莾飄颻乎山川
飛霞共聮絡凱風与周旋開軒滌遐想我思何綿綿
頋曕忽在茲亦復停披焉卷舒無㝎理変幻徒縈纒
興念松下塵若承鶴上仙空花結浮翳百態交我前
戚欣從妄起心瞀　然當識太虚躰勿随形影遷
　　張尊師祠醮感致瑞鶴
我識白雲君尚友赤松子仙署閟清嚴社公随役使
步虚礼𥘉日飛神謁鈞天時有五白鶴飛飛遶香烟
手栽千樹桃凨吹刼灰盡避丗星壇西深竹聞清磬
倐来宻霧集忽逐泠風还窓裏遺瑶瑟空中鏘珮環
　　題趙若岩龍山精舎
我生倦馳騖無機如漢隂重逰古蘭若對山開我襟
風流李謫仙賞静諧夙心琅然哦新詩如聞大雅音
囬首石林晚白雲花雨深
　　池蓮詠
逥翔波間風的厯葉上露清池結素彩華月映㣲步
雲隂花房歛雨歇芳氣度欲去拾明璫踟蹰惜遅暮
　　送陳惟允之金陵
雪消江水緑花發冶城春白下烏衣䖏䡖舟去問津
指日望亰國行歌非隱淪好及三釜養歸来以榮親
晨興就清盥思逸愛春天復遇武陵守共尋花滿川
　至正十二年三月八日冐風雨過九成荆溪舟中
　劉徳方即官方舟烟渚㽞宿談詩明日快晴移舟
　緑水岸下相与嘯咏仰睇南山遥瞻飛雲夾岸桃
　栁相厠如散綺霞掇芳芹而薦㓗瀉山瓢而樂志
　九成出片紙命畫眼前景物𥿄悪筆凢固欲騁其
　逸思大乏騏驥康荘也歐陽公每每云筆硯精良
　人生一樂書畫同理余亦云焉時舟中章錬師岳
　隱者對奕吴老生吹洞簘
　　改早春對雨寄懐張外史
林卧對雲雨憂来不可絶褰帷望庭際春風動林樾
飛蘿散成霧烟草緑如髪不見髙丗人飢渇何由歇
神鵉戯玄圃巨鱗偃溟渤尓亦碧岩中遁形脩隱訣
焼香庭竹净洗研池苔滑取瑟和流泉操瓢酌明月
跡髙行亦苦氷蘗忌芳㓗何當徃相尋拂石栖松雪
　　正月廿五日賦
春岸生䕷蕪春風生蘭茝夢見平生歡羙人今何在
丹槁玄以白忽忽容鬂改憂来誰䏻整憂来誰与觧
　　貽張玄度林宗道
蕭條風雨秋泬寂窓牖晚故人山中来杯酒意勤􁃻
歛眉念乖濶握手話情悃千載鶴怨悲九時蓬苯䔿
市脯良不易枯魚雜乾饌浮雲㡬畨覆人事匪余忖
得時寕足誇失勢焉用憤荆溪丘壑多松水饒芝􁒓
結茅駕厓广雲棲且安穩夏清冬奥燠何事􁆝与畚
逐逐闤闠㳺戚戚塵俗混張子邃古學林君業務本
逹人觧其㑹畧近宜志逺鍾氏曷仇嵇司馬亦籍阮
鹿逰姑胥䑓鳥下長洲苑麻姑固狡獪蓬莱歎清淺
七秩吾巳老一簣君宜勉後㑹未可卜作詩陳繾綣
　七月廿四日風雨寂寥与玄度集宗道南窓具酒
　肴宴談遂以永曰因賦
　　次韻别鄭明徳
思君阻言咲三歲同一日既見令人怒不見令人憶
揮觴縦謔浪抗論殚今昔丗方雜涇渭已乃忘得失
饞涎飫甘羙醉眼乱朱碧少逢人眼青每遇俗眼白
不随丗混混自喜心得淂講學日光輝盖性久循率
不意吴市門尚復有此客茅齋素壁上佳句手自摘
楓林已揺落梅蕋尚未拆吁嗟歲云暮感歎終日夕
殘生能㡬面念此氣填臆冨貴真可羞㓛名竟何物
丗事蟹登簖危機猩着屐翁乎善自守氣躰保寕謐
去去勿重陳且𣸪混玉石
　　送陳惟允之金陵
雪消江水緑花發冶城春白下烏衣䖏䡖舟去問津
指日望亰國行歌非隱淪好反三釜養歸来以榮親
　　重改春日雲林齋居
臨池春流駛掃地夕隂滿正襟味道言超遥坐溪館
嵐嶺當書榻煩襟一舒散靡靡松花黄逐逐雲氣暖
石梁青苔合扵焉人迹断故非与丗踈冥栖遂忘返
倪雲林先生詩集附録
　　雜著
　　鶴溪先生畫像賛
家庭教子佩學詩學礼之言岩穴置身有憂國憂民
之色是知克仁而夀䏻文而徳也
　　趙士瞻小像賛
䖏乎寂寞之濵乃有恱豫之色将儒扵列仙癯扵山
澤我知之矣豈登山臨水以忘歸貧賤不足為其憂
富貴不足為其懌者非耶
　　陳天倪䖏士畫像賛
其介特孤峭非松瀑之甥而䏻然欤其好學䏻文盖
甞從逰扵草廬栖遅衡門之下鼓琴動操之間令衆
山響与之俱童冠風雩以間咏逮乎莫春之𥘉
　　王季野畫像賛
粹然春温者猶有若翁素履之徳容也凛乎秋清者
淂乎湘纍楚騷之遺風也与時上下人莫知其所存
乎中也匪以吾義吾将曷從也喬木鶯鳴雲山鶴飛
䡖薄紛紛吾何是非登山臨水聊消揺以忘歸
　　良常張先生畫像賛
誦詩讀書佩先師之格言登山臨水淂曠士之樂全
非仕非隱其㡬其天雲不雨而常潤玉雖工而匪鐫
其據扵儒依扵老逃扵禅者欤
　錢唐王生思善畫徳常時年四十二矣東海倪生
　賛之曰云云徳常髙情虚夷意度閑雅顧非顧長
　康之丘壑置身曺将軍之凌烟潤色又那縁淂其
　氣韻耶王生盖亦見其善者㡬耳今日因過徳常
　草堂出此啚求賛且欲作樹石其旁乃先綴数語
　像上樹石俟它日𥙷為之
　　謝仲野詩序
詩亡而為騷至漢為五言吟咏淂性情之王者其惟
淵明乎韋栁冲淡蕭散皆淂陶之㫖趣下此則王摩
詰矣何則富麗窮苦之詞昜工幽深閑逺之語難造
至若李杜韓蘇固巳烜赫焜煌出入今古踰前而絶
後校其情性有正始之遺風則間然矣延陵謝君仲
野居乱丗而有怡愉之色隱居教授以樂其志家無
瓶粟歌詩不爲愁苦無聊之言染翰吐詞必以陶韋
爲准則巳酉春携所賦詩百首示余扵空谷無足音
之地余爲諷咏永日飯瓦釜之粥糜曝茅􁑴之𥘉日
怡然不知有甲兵之塵形骸之累也余疑仲野爲有
道者非欤其淂扵義熈者多矣
　　陳惟寅僦屋䟽
陳惟寅甫与弟惟允閑居養親栖隱吴市不耻貧賤
不樂仕進熈怡恬淡与物無廷雖過朱門如逰蓬户
也丗本蜀人其大父居五老峯下父天倪先生因逰
吴愛錫麓洞有好流水家于恵山之陽久之有少日
同舍生趙從事招徃館于其家遂𣸪㽞吴市焉兵後
栖栖無㝎居江右同邑人饒介之為之僦屋使淂以
安菽水之奉而僦屋之資則非一人所办饒君素清
苦又不欲以外事累人也僕遂為之一言丗豈無急
人之急憂人之憂觧衣推食指廩借宅豪傑倜儻如
古之人者㢤老杜所謂安淂大厦千萬間大庇天下
寒士俱歡顔者請為諸君誦之至正壬寅十二月九
日倪瓉言
　　題良常草堂䟽　捐捨趙榮禄正書一卷
昔王録事寄少陵之資近代趙文敏干岳氏之助皆
有实效不事虚文今徳常欲搆草堂所求者柯張杜
三君或宿諾而寒盟或觧嘲以調笑遄求其实則冈
所知数年之間三君巳矣草堂適成載覧標題重増
嗟悼捐子珎秘永鎮新居
　　題畫
正至􁅋丑十二月廿四日徳常明公自吴城将还嘉
㝎道出甫里捩柁相􁂗語俯仰十霜恍若隔丗為㽞
信宿夜闌更秉烛相對如夢寐者甚似為僕發也
明日微雪作寒戸無来迹獨与明公逍遥渚際隔江
遥望天平靈岩諸山在荒烟逺靄中濃纎出沒依約
如畫渚上踈林枯栁似我容髪蕭蕭可憐生不䏻滿
百其所以異扵草木者猶情好耳年逾五十日覺死
生忙䏻不為之撫田事而縦逺情乎明公𣸪命畫江
濵寂寞之意并書相与乖離感慨之情悰悰徳常今
為嘉㝎同知扵民有恵政即昔日之良常山人也朱
陽館主簫閑仙卿倪瓉言
　　懶逰窩記
昔司馬子長逰渉万里壮麗竒偉之觀前賢徃聖之
迹有以泄其懐古感今憤懣欝律之氣史記之書既
成蔵之名山以俟後聖君子也宗少文壮歲好逰晚
以所厯名山盡畫屋壁曰老疾俱至名山恐難徧覩
唯澄懐觀道卧以逰之子長雄竒之文少文神妙之
畫善而猶有待又烏覩神馬車輪与造物逰鴻濛之
外者㢤若夫登化人之居逰華胥之國是皆神遇豈
𣸪有待乎金君安素髙卧林居慕楊許淂尸觧上道
乃怡神葆和内視宻盼煥標霞之孤暎朗性月之獨
照因名其齋居懶逰焉噫尸居而龍見不出户知天
下善行無轍迹盖神逰無方非拘拘局扵區域逐逐
困扵車塵馬足之間安素仙乎道矣王方平甞与麻
姑言比不来人間五百年蓬莱作清淺流海中行𣸪
揚塵耳熟邯郸之黄梁歸華表之白鶴人間紛紛如
帤時一飛神逰盼吾固知安素不与悠悠丗人同一
悲慨也
　　書畫竹
以中毎愛余畫竹余之竹聊以寫胸中逸氣耳豈𣸪
較其似与非葉之繁与踈枝之斜与直㢤㦯塗抺久
之它人視以為麻為芦僕亦不䏻強辨為竹真沒柰
覧者何但不知以中視為何物耳
　　䟦環慶王氏所蔵趙榮禄六帖
右趙榮禄与覺軒先生手簡共六紙有以知交誼之
深家丗之舊也先生學行純正為宋琅琊王仲寳之
後仕至蘭溪州判官今獲觀扵其孫光大之彛齋老
成典刑不可𣸪見矣尚頼翰墨文章有以想其風流
㦲庚子二月十日倪瓉題
　　忠靖王廟迎享送神詩有序
至順元年春吴楚荐飢天灾流行連数郡道殣相望
沴氣薫襲為瘥為札錫之民咸𬒳漸染大小惴惴無
所請命邦之遺老相与言吾邦西山之陽有嶽祠祠
有明神焉曰忠靖王胙爵東平生䏻奮忠死有遺烈
赫声耀靈福我錫民自有年矣在昔季宋大疫用禱
于神変沴為祥徳載歌咏民病亟矣宜従故事乃合
群謀籲衆慼卒從祠下鐃鼓鏜鈜旗纛晻靄導駢駕
以臨城南香雲漲空耄稚奔赱衆心推誠祈祀惟謹
惟神顧歆来格来享若沐神水若濯泠風敺攘妖氛
民疾用瘳丕燀神化無逺弗暨隣邑之民析者踵接
環句呉四封所活㡬萬人焉是神有大造扵吾民也
礼神䏻禦大菑捍大患者則祀之矧威烈若此是宜
尸祝而社稷之田祠􁉀于火未㡬民更興復其制瓉
甞以毋病致禱立愈因作迎享送神辞二章刻諸山
阿俾錫以祀之辞曰
靈皇皇兮岱宗神之来兮駕蜚龍赫蒼顔兮朱髪如
火紛羽衛兮岳祗嶫硪青霓旍兮白容裳降大荒兮
祓不祥敺野仲兮逐㳺光恵我民兮神樂康蘿帳兮
雲幄湛寒泉兮瑟蘭夕舞偃蹇兮龡参差薦芳馨子
神享之靈娱娯兮柰何樹𬗋檀兮山之阿匪斯■兮
福斯圡沐神休兮千萬古
神之去兮驂雲螭風剡兮吹靈旗怳臨風兮延佇悵
神斿兮難駐神斿兮翩翩撫一氣兮周八埏朝騰駕
兮西神夕弭節兮東魯噫神徃兮莫我顧民有籲兮
載福斯祐折瓊華兮遅神歸歲𣸪歲兮神寕我違石
戔戔兮流水夀我民兮報祀無巳
　樂府
　　清平樂在荆溪作
汀烟溪樹捴是傷心䖏望断溪流東北注夢逐孤雲
歸去山花野鳥𥘉春漁郎樵叟南津誰識摧頺老子
醉人推罵從嗔
　　凭欄人贈吴國良
客有吴郎吹洞簫明月沉江春霧曉湘靈不可招水
雲中環珮揺
　　人月圎
傷心莫問前朝事重上越王䑓鷓鴣啼䖏東風草緑
殘照花開悵然孤嘯青山故國喬木蒼苔當時明月
依依素影何䖏飛来
　　又
驚囬一枕當年夢漁唱起南津畫屏雲嶂池塘春草
無限消魂由家應在梧桐覆井楊栁蔵門閑身空老
孤篷聴雨灯火江村
　　太常引傷逝
門前楊栁宻蔵鴉春事到桐華𫾣火試新茶想月珮
雲衣故家苔生雨館塵凝錦瑟寂寞聴鳴蛙芳草際
天涯蝶栩栩春暉夢華
　　殿前歡
揾啼紅杏花消息雨声中十年一覺揚州夢春水如
空鴈波寒寫去踪離愁重南浦行雲送氷絃玉柱弹
怨東風
　　水仙子
東風花外小紅楼南浦山横眉黛愁春寒不管花技
痩無情水自流􁑴間燕語嬌柔驚囬幽夢難尋旧逰
落日簾鈎
吹簫声断更登楼獨自凭欄獨自愁斜陽緑惨紅消
痩長江日際流百般嬌千種温柔金縷曲新声低按
碧油車名園共逰絳綃裙羅襪如鈎
　　折桂令擬張鳴善
草茫茫秦漠陵闕丗代興亡却便似月影圎缺山人
家堆案圖書當窓松桂滿地薇蕨侯門深何湏刺謁
白雲自可怡恱到如今丗事難說天地間不見一个
英雄不見一个豪傑
　　又􁅋亥過陸庄
片㠶䡖水逺山長鴻鴈将来菊蕋𥘉黄碧海鯨鯢蘭
苕翡翠風露夗央問音信何人蒂當想情懐旧日風
光楊栁池塘随䖏凋零無限思量
　　水仙子因觀花間集作
香腮玉膩髩蝉䡖翡翠釵梁碧燕横新粧懶歩紅芳
􁢤小重山空畫屏綉簾風煖春醒烟草粘飛絮蛛絲
罥落英無限傷情
　　江城子感田
窓前翠影濕芭蕉雨蕭蕭思無聊夢入故園山水碧
迢迢依舊當年行樂地香􁢤杳緑苔饒沉香火底坐
吹簫憶妖嬈想風標同歩芙蓉花畔赤欄橋漁唱一
声驚夢覺無覔䖏不堪招
　　栁梢青贈妓小璚英
楼上玉笙吹徹白露冷飛璚珮玦黛淺含顰香殘栖
夢子䂓啼月楊州徃事荒涼有多少愁縈思結燕語
空梁鷗盟寒渚畫闌飄雪
　　南郷子東林橋雨篷夢歸
篷上雨潺潺篷底幽人夢故山磵户林扉元不閉蕭
閑只有飛雲可徃還波冷玉珊珊一壑松風引珮環
咏淂池塘春草句更闌行盡(干半/峯霎)間
　　太常引夀彛齋
栁隂濯足水侵磯香度野蔷薇芳草緑萋萋問何亊
王孫未歸一壷濁酒一声清唱簾幙燕雙飛風暖試
䡖衣介眉夀遥瞻翠微
　　鵲橋仙
富豪休恃英雄休使一旦繁華如洗鵲巢何事借鳩
居数載主三昜矣東家烟起西家烟起無𣸪碧翬朱
啓我来重宿半間雲田製唯餘此耳
　　鷓鴣天
笠澤沿洄十五年親知情義日堪憐偷児三頋吾何
有俗士羣譏自省愆聊𣸪尓豈其然田翁䡖慢牧童
顛乃知造物深相与急使江湖棹去船
　　如夢令
削跡松陵華寓蔵宻白雲深䖏造物巳安排万事何
湏先慮歸去歸去海鶴山猿同住
　　踏莎行
春渚芹蒲秋郊梨棗西風沃野收紅稻􁑴前炙背媚
晴陽天涯轉瞬萋芳草魯望漁村陶朱烟島髙風峻
節如今掃黄雞啄黍濁醪香開門迎咲東隣老
　　小桃紅
陸庄風㬌又蕭條堪嘆还堪笑丗事茫茫更誰料訪
漁樵後庭玉樹當時調可憐啇女不知亡國吹向𬗋
鵉簫
一江秋水淡寒烟水影明如練眼底離愁数行鴈寫
晴天白薲紅蓼叁差見吴歌蕩漿一声哀怨驚起鷺
鷗眠
五湖烟水未歸身天地雙蓬鬂白酒新篘㑹隣近主
酬賔百年丗事興亡運青山数家漁舟一葉聊且避
風塵
　　憶秦娥
　昨日甞賦憶秦娥一首以介石齋前木􁛮盛開俾
　具一巵酒無使花神笑人寂寞盖以風雨傷懐耳
　兹重改呈又作一首共寫呈二君却不可黙然也
扶踈玉蟾宮樹影䦨干曲一襟香露㡬枝金粟姮娥
鏡掩秋雲緑無端風雨声相續不湏澄霽爲酤醽醁
叅差玉笙声莫起瑶䑓曲䡖風香浸夜涼肌粟黄雲
巧綴飛霞緑清吟未断秋霖續恐孤花意倒尊中醁
　　江城子
滿城風雨近重陽濕秋光暗横塘蕭瑟汀蒲岸栁送
凄涼親田登髙前日夢松菊􁢤也應荒堪将何物比
愁長緑泱泱遶秋江流到天涯盤屈九囬膓烟外青
薲飛白鳥歸路阻思微茫
　　蝶恋花
夜永愁人偏起早容鬂蕭蕭鏡裏㸔枯槁雨葉鋪庭
風為掃閑門寂寞生秋草　行路難行悲逺道說着
客行真箇令人惱久客還家貧亦好無家謾自傷懐
懐抱
　壬子九月廿五日訪照菴髙士㽞飲因書近詞求
　是正之益
　　題雲林詩集後
鮑謝才情丗不多手封詩卷寄江波宅邊東海鯨魚
窟好着䡖舟一釣蓑
　　　　　　　　　　　　　　虞集伯生
　　題雲林先生小像
才之英徳之精坐松石儼像形噫安淂斯人兮復生
　　　　　　　　　　　　　　天師張
倪雲林先生詩集卷之二
　　　　　　　　荆溪蹇　曦朝陽編集
　七言古詩
　　送徐君玉
閩江之水清漣漪隔江名園多荔枝閩中女児天下
白越波飛槳逐鳬鷖棹歌清綿洲渚濶蕩槳落日令
人悲蛮烟怪雨忽㝠宻蔣芽蒲葉相叁差此中勝事
不爲少徐郎逺逰牽我思
　　寄張徐二秀才
東膠山麓繚脩阻春水鳴渠竹滿園玄真棲遁樂耕
釣徐孺風流存子孫適我騎犢詣其䖏荷尓作黍㽞
清言夜䦨把燭竟歸卧烟草蝶飛勞夢魂
　　十二月七日岳季堅夜坐走筆書贈
僧扉共卧風雨夕岳生清真何太顛持家有弟足自
慰無錢沽酒殊可憐梅蕋衝寒愁欲破灯花惱人故
生妍孰知旅枕作孤夢周䖏庙前行買船
　　為曺僉事畫溪山春暁圗因題
荆溪之水清漣漪溪上晴嵐紫翠圍連舸載書烟渚
泊提壷入林春蕨肥身逺雲霄作幽夢手栽花竹暎
竹扉磯頭雪影多鷗鷺也着狂夫一浣衣
　　奉道曺文貞公墓道奉先亭
奉先亭子山之隂雲氣低囬何䖏尋烏啼隧道風林
静蘚剥亀趺雨􁛾深故老猶言前日事鯫生謾感二
毛侵河山流峙英靈在丗事紛紛一短吟
　　古意一首次韻荅曺徳昭
齊王好竽客鼓瑟操瑟何以干齊門古人結交多豪
傑况尓封君之子孫王國陳詩終大雅楚俗尚鬼悲
招魂相思日暮不可見鴻飛㝠㝠目力昏
　　歲己酉八月十四日寓甫里之野人居劉君元
　　暉邀余酌酒快雪齋中對月理詠因賦長句
涼月紛紛疑積雪凝暉散彩白扵銀此時独酌開軒坐
便欲剡溪尋隱淪尓營茅齋名快雪我醉行吟踏秋
月河漢無聲風露寒心境泠然同一㓗
　　劉君元暉八月十四日邀余玩月快雪齋中命
　　余詩因賦
卷簾見月形神清疑是山隂夜雪明長歌欲覔剡溪
戴悵然停杯逺恨生尓營茅齋名快雪邀我吹笙弄
明月明星如銀浮翳消垂露成帷桂花發酒波蕩漾
天河傾笙声嫋嫋秋風咽古人与我不並丗鶴思鷗
情迥愁絶
　　苦雨行
孟秋苦雨稻禾死天地晦㝠龍怒嗔南隣老翁卧不
起漏屋濕薪愁殺人自云今年八十剰力農一生兹
始病两逢赤旱三遇水租稅何曽應王命吾今寕免
身為魚死當其時良可吁
　　延陵道
延陵道去國千有餘里民風質直昔季子攸居義興
其属邑過百里而逺麗于南隅民當西晋有周䖏肆
勇閗狠扵郷閭人皆以為患父老揚言其非一朝發
憤易行忠孝俱其殁巳千載民今仰而祠兹亦余之
隣邑也春服始成来㳺而来娱式逢劉公揚䮽踟蹰
酌山之泉瀹渚蒲相率奠拜歩趍䄡如歎咏而去方
舟載塗錫山之陽其水舒舒山氣磅礴而敷腴上升
為雲雨彌滿乎九區􁭋圡沃若君子于以田䰻公度
中流揚揚其旗載挹載注原茲古𥘉睠此平墟实太
伯所都夫子所謂至徳也已矣吁嗟遡流百丗下聞
其譲者尚敦乎薄夫
　　餘不溪詞
開玄舘在餘不溪濵距溪無百歩上清王真人所
　立溪流冬夏盈演玉光澄映与他水特異故為名
焉庚午歲春因市藥過浙江趣便道将歸梅里俯
　斯水而恱之泝流閒咏盥濯平津頋瞻壇宇近在
東麓遂舍舟造其下真人為出酒脯燕嘯岩洞竟
　日乃返悠悠徂歳忽巳十有七寒暑矣余旣為農
畎畞身依稼穑𣸪邇政繁奔赱州里欲為昔逰其
可得乎錬師遐騫物表閒情夷朗周覧宇内将還
真舘余囙仿像疇昔之所覩極道山之清婉追賦
　短章以餞斯别若夫超踪溷濁逍遥玄邁盖深志
扵是矣覧而咏言能無動悲慨乎
餘不溪水緑生薲放舟演漾當青春舟随鶴影忽行
逺洞口桃花飛接人雲松蔽虧烟蘿席儼在溪東之
石壁羽人垂衣坐鼓簧饋我晨飡芝􁒓香從兹更發
洞庭渚濯髪咸池臨故鄉
餘不溪水涵緑薲微風砍波蹙龍鱗㸔山蕩槳不知
逺两岸桃花飛接人溪逥路轉松風急竹林華房霞
氣濕忽逢道士頎而長疑是韓國張子房相期飄拂
紫烟裏下攬滄溟浮玉觴
　　醉題許生敗壁
生有破屋山西村風雨不出卧衡門藂書其間讀且
温客耒輟書就琴樽寂寞古道安可論
　　陸隱者禱雪獲應
紇干山頭黄草枯年年雪花大如掌春風草緑牛羊
蕃誰為祈禳𣸪誰賞南雪由来到地消今年冬暖知
為天民間禱雪誠希有旱禱桑林聞昔謡
　　醉歌行次韻酬李徴君春日過草堂賦贈
昔聞杜陵之茅屋汀花㝠㝠汀樹緑舊題新詠荅年
華種术行椒繞山麓石床丹䆴青琅玕春渠流水夜
潺湲當年寳劍淪黄圡空餘山月照波間今我不樂
懐徃古短丗紛紛誰比数花下欣逢李白来山鳥溪
童亦歌舞酒酣長嘯五情熱軒冕何榮築岩說邈然
抗節餓首陽何異佯狂抱貞㓗君歌巳竟歌我詩賢
愚榮悴百年期少文豈愛壁間畫老疾俱来難命駕
仰視翕忽浮雲馳安得乗螭与雲化楊花縈夢滿晴
天迸壑春雷驚醉眠李侯神清色不動手𫾣茶雪落
䡖烟相逢為樂誠草草竟欲携君卧烟島城郭秋風
白鶴飛海上飡霞不知老
杜陵昔年有茅屋浣花溪邊錦江曲古人不見春風
来桃李無言自山麓石床蘚澁青泥乾决渠流水夜
潺湲可忴寳劍埋黄土空餘山月照波門今我不樂
空懐古短丗長年誰比数花下那知李白来山鳥恣
歌童亦舞酒酣大咲五情熱作相形求築岩說夷齊
相逝居首陽逍遥采薇飽芳㓗勿歌虞夏神農詩賢
愚䓁是百年期魯連恥秦亦蹈海咲尓局促啇山芝
少文壁間對圗畫莫待老来難命駕仰㸔翕忽浮雲
馳安得乗螭与之化漠漠楊花縈逺天迸壑晴雷驚
醉眠李侯神爽色不動手中茶雪落䡖烟逢君此樂
誠草草便欲携君卧烟島海上千年白鶴飛丗人胡
為而自老
　　送潭州魯捴管
翽翽文鵷飛渡淮葳㽔五采下天階西疇昨夜雨𥘉
遍田父謳歌有好懐湘潭山色随䡖轂談咲来為此
州牧隔岸桐林散綺霞三月洞庭春水緑
　　題曺雲西畫松石
雲西老人子曺子畫手逺師韋與李衡門晝掩春長
閒摇毫動筆長凨起葉蔵戈法枝如籀蒼石庚庚橫
玉理庭前落月滿長松影落吴松半江水
　　趙千里扇上寫山用鄭山人韻題
誰見觧衣作盤礴卷懐雲烟歸掌握春雨㝠㝠江水
波竹間〇暮衣裳薄零落王孫翰墨餘越王䑓殿久
荒蕪要知人好畫亦好愛比當年屋上烏
　　鄭有道隱居梁鴻山因寄
伯鵉近在東山陲室無孟光唯两児草堂資煩王録事
事蓮社縁依逺法師迎我掃除松下雪因君起寫壁
間詩便知從子遂真隱深谷紫芝堪療飢
　　題柯敬仲竹
誰能寫竹𣸪盡善髙趙之後文与蘇檢韻蕭蕭人品
係篆籀渾渾書法俱奎光博士生最晚耽詩愛畫同
所趍興来揮洒出新意孰謂髙趙先乎吾
　　江南曲
春風顛春雨急清泪泓泓江水濕落花辞枝悔何及
絲桐哀鳴乱朱碧嗟胡爲客去郷邑相如家徒四壁
立栁花入水化緑萍江波摇蕩心怔縈
　　賦耕雲
大茅峯前万頃雲烟耕雨溉暁絪緼也知神物無根
蒂誰種空山誰与耘愛君茅屋當南便閑㸔隂晴玩
其変白鶴眠松夜夜歸朝逐孤雲如匹練
　　汎滄浪
滄浪可濯纓春雨㸔潮生斵得木蘭槳欲向桃源行
桃花源裏秦人住花發綺霞明処処何用文章寄武
陵時有漁郎自来去
　　對􁆒樹花
去年􁆒樹花開時羙人明璫坐羅帷今年􁆒樹花如
雪美人死别已十月梓花如雪不忍㸔沉吟懐思淚
䦨干鳴鳩乳燕共悲咽栁綿風急烟漫漫
　　恒徳堂
虚林閑居養黄寕隱几消揺逰玉亰怡然樂康息天
黥良醫良相仙道并􁭋施同仁而異名沒身身存故
長生龍虎珮符鳯凰翎出戯玄洲入紫清一念不已
三千齡子能神視廬幽貞觀恒斯見天地情氣専志
一徳乃恒
　　畫竹
吾友王翁字元舉喚我濡豪畫縑楮喬柯脩竹蒼蘚
石霜葉風梢碧滋雨湖州仙去三百禩坡翁髙絶孰
与侣黄華父子亦間出氣粗惜産旃裘所本朝髙趙
妙一丗蔑視子端少稱許薊丘黄岩筆墨閒瑞鶴神
鵉競翔翥二公去後無復有谷鳥林烏誰指数奎章
博士丹丘生未若員嶠䏻濡呴道園歌咏譽丹丘坡
曉畫法難為語常形常理要玄觧品藻固巳英灵聚
少陵歌詩雄百代知畫暁書真謾與坡深書畫詩更
妙味永甘香試躭咀嗟余生後愛詩畫所恨遨逰不
從汝王翁好古已成癖說史談詩身欲羽吴江遇我
涕縦横飯我羔芹一炊黍晚持此卷索塗抺醜婦為
顰走隣女此詩此畫君勿咲焚弃筆硯當樽爼
　　贈季丙卿
季子蕭條千古心断碑荒塚在江隂行人過客寕知
此春雨年年江水深家園正近延陵郭丗逺義風猶
未薄獨識寥寥末派孫種杏成林惟賣藥
　　題王元用秋水軒
秋水如玉涵緑蒲玉壷羙酒清若無佳人倚窓調錦
瑟文君勸飲坐當壚昔年種栁遶漢南樹今摇落人
何堪惟有年年秋水至翠烟石黛漾晴嵐開軒清映
臨秋水斜日荷花淡相倚凌波微歩襪生塵交甫凝
情珮還委
　　賦清隱閣
尓營草閣名清隱著在䡖鷗逺水邊春池覔句政思
尓拄杖𫾣門忽繫船共賞竒文哦庾信更誇草聖法
張顛到此自忘歸㒷逸研雲歸寫古苔篇
　　題畫
橘窓春夜雨潺潺剪烛裁詩畫碧山迸水㝎侵林下
路蕙花委砌石苔斑夢乗艇子清江濶坐聴橈聲暗
相撥未必漁翁似我閑棹歌不待鳴鳩聒
　　畫竹贈王允剛
子猷借地種脩筠何可一日無此君葉籠書席摇翠
雨隂結香炉屯緑雲聞孫住近吴江渚二仲遨遊如
蔣詡置酒邀余寫竹枝隔竹庖人夜深語
　　次韻鶴詩
丹鳯葳𬎼何䖏蔵翳兹天孫雲錦裳戞然長鳴引圎
吭晨飛岷峨暮良常玉笙寥寥珮琅琅千年仙驥時
歸翔出苔飲泉下趍蹌忽然不返歲月長尔居鷄羣
独仿偟羽衣猶白未老蒼清都霄䑓應已忘啄腥吞
腐塵土郷垂軒豈復思華陽樊籠未離勿張皇
　　寫墨竹贈顧友善
頋伯末派隱君子林居江濆古東里澡身㓗行讀書
史思友天下之善士緑竹猗猗蔚材美独立不懼羣
不倚長吟揮毫為君起寫其形模惟肖似諒㢤直清
可以比
　　賦翠濤硯
岳翁甞宝翠濤石今我還珍翠濤硯翠濤沄沄生縠
紋雲章龍文發竒変米章硯山徒自惜此硯顛應未
曽見我𥘉避乱失神物玉蟾滴淚空悽恋珠還合浦
乃有時洗滌摩挲氷玉姿書舟輕迅逐鳬鷖喜出火
宅臨清漪松雲磨香淬毛錐天影江波■碧滋一咏
新詩開我眉
　　康素子雜言一首
道徳五千言玄之而又玄谷神不死曰玄牝用之不
勤以綿綿太原道士康素子口講此書手畫指猶龍
之後有蒙荘逥薄宇宙有根柢胡蝶栩栩觀物化濠
魚洋洋樂何似壷丘弟子御風逰遊仍有待曷足恃
凥輪神馬鴻濛外恍惚杳㝠随所止化人之居隣太
清十二重楼臨五城千刼謂如一食頃不起于座空
飛行王喬鶴上吹玉笙食棗東海安期生雲車霓靷
到平地渇飲懸河又為傾大茅登雲二弟迎紫虚永
和傳玉經楊曦以㖟許長史玉斧清映道𥘉成貞白
子微如日烱千岩万壑春㝠㝠葛玄祭錬匡廬頂淵
雷一声眠鶴醒道陵章奏陽平治子孫縄繩祖武継
重陽晚出金末裔全真尓名欽丗世仰瞻在昔老荘
列近比盰膽逺胡越要知道不出智勇疾似秋空鷹一
撇素乎素乎尓隣乎道徳而不孤凡夫皆具仙真躰
一扇仁風病即蘇
　　畫寄王雲浦
吴松江水漾春波江上歸舟發棹歌􁬸我江亭醉三
日鳯笙鵉吹拂雲和紛紜省署縻官軄老我澄懐倦
逰㦄㸔君骨相自有仙故作長松挂青壁
　　趙榮禄馬啚
甞聞唐開元時畫馬曺将軍妙合変化神紛絃少陵
為作歌其詞藹如雲又聞宋元祐之中李龍眠畫法
奄出将軍前蘇黄二子誇神駿險語驚飛蛟蟄囦國
朝天馬来西極振鬛駑駘為辟易玉堂學士寫真龍
筆陣長驅万人敵學士歌詩清且腴當時作者数楊
虞畫成題咏兩竒絶價比連城明月珠吁嗟天馬天
一隅寳繪于今亡巳夫學士多師内廐馬淂法豈在
曺李下俗工未觧知神妙此日罷駑遍區夏好事㳅
傳亦苦心誰為幽賞伯牙琴独悲蘭亭蠒𥿄随零雨
轉覺臨寫紛紛費毫楮
　　贈丁醫士
泊舟風雨芙蓉城江上君山雲錦屏我来巳是千年
後舘主子孫猶識丁丁君手錬不死藥芙蓉仙人乆
相約孤鰥七十老無家種杏春林㸔落花
　　寄徐元度
二月苦雨晝如晦閉户独眠無所為黄鳥翻飛乍依
竹櫻桃爛熳開滿枝起覔杜康欲自慰坐無徐孺令
人悲春㠶早晚江西去東湖宅前舟可維
　送錢成大赴淮南
桐栢山髙淮水濶道塗悠悠心忽忽大藩作鎮據两
淮公侯千城孰予越帶雨春潮送櫓声淮山千里青
相迎隱居行義今寥落到邑煩君訪董生
　　奉寄沈理問
紫霞虚皇之上清迢迢十二楼五城烟霧囱扉鳥為
使霞綃衣裳翠織成雲旂翠旓集真侣清露如鉛籠
玉宇囬㸔人丗萬蚍蜉擾擾泥塗困雲雨騏驥縶足
鳴何飢黄鵠截翮不淂飛杜䳌哀號鷓鴣泣苦竹嶺
頭無月輝可憐仙凡一塵隔哀樂紛綸殊不極人間
亦有學仙人神巫僛僛舞瑶席精灵翕忽虹影長觴
湛桂酒羞楓香雲情蜷局難為駐丗味膻腥不足甞
仙人舊亦人間住乗雲徃列仙曺署願従帝所話悲
􁅋明良㽞心乃竒遇我聞天道自循環福善殃滛帝
或関令威亦成歸来願豈遂忘情出两間
　　螮蝀一首
歲巳亥春仲月之六日自寅迄酉震雷且雪甲辰暮
冬日癸卯螮蝀見為震陬飛龍挟雷震落景皎出月
老夫頻年熟灾異夏凄其風冬乃熱晝霧暝如夜淫
雨十旬浃疲農不使憇殘喘志士不得安岩穴國之
祅沴古亦有十月震電天或隕石或雨血人君脩徳
灾可弭桒生于朝䓇王業方今滔滔天下墊鋒鏑四
起羣豪傑孰能拯乱以為治嗜仁而不虐吁嗟斯民
命矣夫荼毒殘傷亦何辜
　　題畫贈吕彦貞
江上秋雨晴泊舟烟水汀孤吟誰和予悠悠蟪姑鳴
故人􁬸我㽞三宿豆畦蘿逕居幽独松醪陸續酌山
瓢灯影縦横寫風竹水光雲氣共悠悠鶴思鷗情樂
此㽞無褐無衣悲骯髒三沐三釁嘆伊優君自息機
江上住我且沿洄從此去啚訖新詩草草裁眼底流
光水東注
　　賦許君震杏林小隱
江上春雨歇喬柯散繁花開尊藉莓苔共醉仙人家
霽景麗華彩㣲波摇絳霞東風夜来急吹雪滿江沙
明朝束熟虎為守郊原緑遍聞鳴蛙
　　郭文顯善推人禍福神驗賦贈
昔者馬季主賣卜如有神郭君言禍福竒中季之倫
頋我年衰野而戇尚復紛紛嬰丗網為卜明年春水
生欲問桃源刺漁榜
　　姚節婦詩
節婦復節婦䖏心良獨苦苟不義以生寕從義而死
荆南流水石鹵齒寇辱形虧涴清泚妾可死不可辱
夫從父生死携女婦兮婦兮死所安使我感激涕汍
瀾古今出䖏多射利委身事國為貪奸嬴王易主意
未殚身没令名生羙官嗚呼史臣直筆古来少孤臣
直節令尤艱
　　李徴君将還楊州囙言沈郎官吴中賦此以寄
二月桃始華淮南客還家堦前踈雨落堂上春衣薄
爲言沈約在吴中玉壷青絲酒如空春風相過蕙草
緑芳菲滿堂樂未終
　　送潘生適越
鏡湖春水緑沄沄两岸揚花飛白雲落日繫舟㣲雨
歇一壷濁酒飯香芹嘉尓盛名年少得筆精墨妙比
羊欣日長髙卧無餘事應有人書白練裙
　　秋鶴軒
開軒北郭名秋鶴鶴影翩翩向寥廓不見千年丁令
威悲嗟城郭是耶非紛紛霜葉飄庭樹苔色荒隂翳
烟霧草逕逶迤深樹中時有山僧自来去
　　送頋生歸四明
江上買舟歸四明竹枝嫋嫋秋風生好營三釜為親
養此去千里飛雲情禾稼登塲候鴈至霧雨如晦晨
鷄鳴舒王舊日宰邑䖏苔石縦横湮姓名
　　題陳氏齋壁
愛尓茅齋少塵雜時来下帷清晝眠風流政使書裙
去嬾惰惟知坦腹便林間病鶴尚俛啄池上山雞徒
自憐何為當年種桃者移家偶脫區中縁
　　宿薩判官家聴琴
薩公䏻琴賢且文城闉一遇何懽忻髙堂掃榻新雨
霽為鼓瀟湘之水雲竹林蕭瑟風嫋嫋山日晻靄波
沄沄曲終推琴意愈淡忍即别去随飛蚊
　　十一月廿三日率性徳原共載過林下而余適
　　不在遂返棹竟還明日詩来囙次韻重邀之
雲林風雪興不孤指頋可求塗豈迂兩忘主賔政自
好一以禮法何其拘我方飄忽念歲月君乃踈豁笑
人奴再為理棹急相就放筆㸔寫狂逰啚
　　汎滄浪
滄浪可濯纓春雨㸔潮生斵得木蘭槳欲向桃源行
桃花源裏秦人住花發綺霞明䖏䖏何用文意寄武
陵時有漁郎自来去
　　至正十三年三月四日同章錬師過張先生山
　　齋壁間見柯敬仲墨竹因懐其人其詩文書畫
　　鍳賞古跡皆自許為當代所少狂逸有髙海岳
　　之風但目力稍恕耳今日那可得耶
柯公鍳書奎章閣吟詩作畫亦不悪圖書寳玉尊鼎
觶文彩珊瑚光錯落自許才名今獨歩身後遺名将
誰託蕭蕭烟雨一枝寒呼尓同逰如可作
　　贈陸子華
為愛􁇣西春水緑三年不来今乃復如来不三宿桑
下子華㽞我經旬宿東隣唯有沈休文文字詩篇与
討論時時亦復具雞黍未䏻厭飫嘉盤飱爲君吐出
無味句歎尔網魚共濡煦不作卑卑兒女情仰天大
咲飄然去
　　贈頋㝎之
䡖薄紛紛新少年論詩作賦如湧泉爲雲爲雨手畨
覆背面傾擠當面憐阿翁七十仍踰四与我同心生
並丗髙卧白雲飡絳霞草堂門對靈岩寺
　　贈丘氏兄弟及周生
岑參兄弟皆好竒二丘那復論東西欵門㸔竹我𥘉
到置酒投轄烏欲棲掃壁寫圖觀落墨㵸芹㽞坐綴
新題東風甚与周郎便桃李隂隂晝滿蹊
　　贈陶得和製墨
麋膠万杵搗玄霜螺製𥘉成龍井庄悟得廷珪張遇
法古松烟細色蒼蒼桐花烟出潘衡後依旧升龍栁
枝瘦請㸔陶法妙非常一點濃雲瓊楮透
　　奉寄沈理問
紫霞虚皇之上清迢迢十二楼五城烟霧囱扉鳥為
使霞綃衣裳翠織成雲旂翠旓集真侣清露如鉛籠
玉宇囬㸔人丗萬蚍蜉擾擾泥塗困雲雨騏驥縶足
鳴何悲黄鵠截翮不得飛杜䳌哀號鷓鴣泣苦竹嶺
頭無月輝可憐仙凡一塵隔哀樂紛綸殊不極人間
亦有學仙人神巫僛僛舞瑶席精靈翕忽虹影長觴
湛桂酒羞楓香雲情蜷局難為駐丗味膻腥不足甞
仙人旧亦人間住乗雲徃列仙曺署願從帝所話悲
􁅋明良㽞心乃竒遇我聞天道自循環福善殃滛帝
或関令威亦有歸来願豈遂忘情出两間
倪雲林先生詩集卷之三
　　　　　　　　荆溪　蹇曦朝陽編集
　五言律詩
　　与張貞居雲林堂宴集分韻得春字
青苔網庭除曠然無俗塵依微樵逕接曲宻農圃隣
鳴禽巳變夏踈花尚駐春坐對盈樽酒欣従心所親
　　用虞道園韻奉贈謝長源
公子太傳裔好扵湖上居卷簾微雨裏岸㥽晚凨餘
古刻秦斯篆玄經許椽書何當尋好事皷枻及秋𥘉
　　題張徳常良常草堂
一室良常洞幽深古大茅風瓢元自寂畦甕不知勞
独出逢騎虎𥘉来學種桃还應白雲裏遅子共逰遨
翠壁隣丹䆴青楓背草堂琴書聊卒歲麋鹿自成行
澗水流盃滑飛花入座香能無問津者及此繫舟航
　　贈王生蒙泉
曉鏡拂秋水晴簷度白雲青春去浩浩艶蕋落紛紛
道在形神豫心由瞭眊分君其慎語黙丗事豈余聞
　　俞子中見過
積雨衆芳歇新晴生緑隂獨眠方不愜多子復相尋
鳴鹿在春野啼鶯聞逺林余懐良已罄咏嘯罷清琴
　　賦平野
見話幽人屋荒城落日邊川途澷浩浩烟樹靄芊芊
野稻𥘉收碧江魚上釣鮮何當剰沽酒直到尓門前
　　對雨次張貞居韻
戸庭来㳺絶園林飛雨滋芳氣𥘉襲蕙圜文復散池
裁書恐沾濕對􁛾謾懐思清溪巳可汎方舟幸及兹
　　奉荅明卿先生
林靄去鶴唳孤烟原上村稧澗緑雲滿換幘晴景暄
䖏和斯遺隘抱冲自寡言君亦固窮節衆溺何當援
　　題張氏藂竹軒
髙軒自虚曠幽竹亦藂生苔石寒依玉風泉夜奏笙
治冠䡖可着醖酒緑因名好折青鵉尾仙壇掃月明
　逰善權洞
来窺善權洞一上李公楼水玦岩前引雲旌松際浮
然灯長不夜垂釣只虚舟欲讀吴朝刻真成冐雪逰
　　贈蕳上人
𥘉公經閣裏復遇蕳禅師好飲茅君酒狂吟杜牧詩
錢唐江上去楊栁花飛時㠶影青山隔依依夢見之
　　友人期過寺中不至
山寺擁炉夜風声如怒濤独吟何水部还思王騎曺
曠逹余所羡阻别心增勞来兹慰幽寂䡖舟幸即操
　義興吴國良用桐烟製墨黒而有光膠法又得
　　其傳将逰吴中以求售輒賦詩以速其行云
生住荆溪上桐花收夕烟墨成羣王秘嚢售百金傳
孰謂奚珪勝徒称潘谷仙老松端媿汝桐法更清妍
　　贈墨生
岩谷春風起桐花落澗紅隔水䡖烟發收煤石䆴中
豹嚢秘玄玉鵞池生白虹湯生法潘谷千載事同風
　　題方厓墨蘭
蕭散重居寺春風蕙草生幽林蒼蘚地緑葉紫璚莖
早悟聞思入終由幻化成虚空描不盡明月照敷榮
　　送徐元度还江西
悠悠西江水綿綿江上山借問離羣鶴孤飛㡬時还
白雪亦忌絜青雲安可攀時時王子晋吹笙向人間
　　秋日贈張茂实
久客東海上秋風吹練裙放言愛荘史咲癖如陸雲
采藥清晨出哦詩静夜聞滄浪可濯足吾与尓為群
　　悼朱髙士
秋日髙人逝㣲霜蕙草摧鵞群空碧沼鶴影自層䑓
應御泠風出疑随宻霧来松杉暮蕭瑟撫事有餘哀
　　雲槎軒
已比溝中断空思海上浮随雲秋汎汎貫月夜悠悠
無路通河漢憑誰問女牛漂揺非有待吾道付滄洲
　　寄王叔明
䏻詩何水部愛石米南宫允矣英才最居然外祖風
釣絲烟霧外船影畫啚中他日千金積陶朱術偶同
　　悼項山清上人
幽曠山中樂飄颻物外踪𣑽餘閑憇石㝎起独哦松
花落春衣静雲垂澗戸重依依種蓮䖏林暝只聞鍾
　　賦徳機徴君荆南精舍圖
結廬溪水南勝事足幽探夏果足山雨春衣染夕嵐
石欹招鶴磴門俯射蛟潭日日縈歸夢蕭條雪滿簮
　　追次唐綦母潜宿龍興寺詩韻寄方厓
無家何䖏歸南渚有禪扉湘簟閒秋水池蓮墜羽衣
硯池滋黯黯竹露净㣲微秋燕情如客攙君去槳飛
　　又贈道益
昔者劉髙士匡山曽結廬挿籬培𣏌菊充棟著圗書
鶴影秋雲外蛩吟夜雨餘茂深縄祖武息㬌在林居
　　又贈道益并似陸明本
作賦雲間陸䏻詩鄴下劉悲秋多逺思棙柁作清逰
竹冷侵衣屦窓虚見女牛灯前一盃酒漂泊更維舟
　　送宗天章歸廬山
屏風茅九疊歸伴鶴巢松五老峯前路東林寺裏鍾
宗雷憂入社陶謝莽遺踪我亦名山隱他年何䖏逢
　　贈公逺
霜葉落欲盡晚山㸔更青躡将沙際屐坐久水邊亭
俛仰巳如夢漂摇同泛萍稻粱非所恋黄鵠思㝠㝠
　　寄道士王宗晋
王君舊隱地聞更結茅茨鶴􁑵春裁苧鵞群雪泛池
時歌緑水曲不負碧山期夜雨生春草令人起夢思
　　寄郯九成
州府今爲椽風埃多厚顔香芹渾滿澗去鶴未巢山
思逐春雲乱心随野水閒章君應話我樗散碧岩間
　　邀張彦髙
清風入庭户野客意悠㢤一与佳人别階前生緑苔
欝欝松隂晚悄悄竹扉開我有盈樽酒懸榻待君来
　　用韻重寄
山齋秋聴雨髙卧㒷悠㢤鹿飲荒池水蝸耕石逕苔
宝瑟芳塵滿臨尊詎忍開長吟我有待躡屩子能来
　　寄張徳常
卜宅近溪西雲烟只尺迷晝眠同野鶴晨類候林雞
舊種松三逕春栽菊滿畦来禽与青李囊致不封題
　　三月十日義興王子明送竹􁆀賦詩
竹下拾烟􁒓筠籃𥘉送将亭亭似三秀楚楚異衆芳
猶帶雨露氣更懐泉石郷此日山中客笋蕨得新甞
　　髙進道水竹居
我愛髙隱士移家水竹邊白雲行鏡裏翠雨落階前
独坐敷書席相過趂釣船何當重来此為醉酒如川
　　張天民溪亭
罨畫溪亭月當窓影更妍朱絃彈緑水細栁舞春烟
杜牧何年宅山僧栖夜禪張公一杯酒独醉羲皇前
　　送王叔明
連榻卧聴雨劇談清更真少年英邁氣求子不多人
仕禄豈云貴貝琛非所珎當希陋巷者樂道不知貧
　　積雨
積雨生朝􁒓㣲風墮碧蓮鵞池汲書水鶴帳理琴絃
屐躡苔衣破窓承樹影圎空林無与語長夏曲肱眠
　　賦雪蓬
手把玉麈尾身披素綺裘梨花縈夜月栁絮入虚舟
不作飢鳶咏其如載酒㳺囙懐剡溪㒷烟水暮悠悠
　　孤雲用王叔明韻
烟浦寒汀雨吴山楚水春絶無凝滯跡本是不覊人
􁈠鶴同栖息蛟龍任屈伸自嗟猶有累斯丗有吾身
　　二月十六日賦
白鶴烟霧逺滄洲雲海寛䕷蕪細雨濕桃李春風寒
沉憂欝不觧離緒杳無端还憶郊園集琴醖共清歡
　　寫山隂丘壑圖寄趙士瞻
吾愛趙徴士清才能逸群昔營山隂宅今在吴松濆
月牖自理詠春羔(偏/羙)芹逺懐松上鶴寫寄嶺頭雲
　　賦雪舟
一舸星河渚空明玉氣浮懐仙李太白訪逵王子猷
月明如可掇曙光疑欲流銀屏雲毋幛夢為笙鶴逰
　　題李遵道山居圗
披圗惨不樂日暮眇余思坐石㸔雲䖏空齋對榻時
丗途悲荏若墨氣尚淋漓惆悵騎鯨客于今豈有之
　　寫秋林逺岫圖贈約齋囙題
五言韋刺史此地数曽逰無復緑隂静空悲紅樹秋
市声晨浩浩雲影暮悠悠徴士冲襟勝􁬸余共茗甌
　　次韻酧荅謝叁軍王長史
岧嶤太華隱婉恋東山情學本猶龍老詩工阮步兵
心期流水逺丗事浮雲䡖公府饒才彦琅琅玉雪明
示病維摩室端居無俗情清齋久絶飲白首不論兵
露壁蛩吟切風林鶴骨䡖何時王内史相見眼増明
　　贈友生
故人于静逺訪我到南湖作黍𬞞親㵸開筵酒屡沽
臨流同嘯咏剪烛尚歌呼長夜清無寐还爲風竹圗
　　題畫
甫里林居静江湖逺浸山漁舟衝雨出巢鶴帶雲還
漉酒松肪滑敷茵楮雪閑春風一来過似泊武陵湾
　　荒村
踽踽荒村客悠悠逺道情竹梧秋雨碧荷芰晚波明
穴䑕䏻人拱池鵞類鶴鳴蕭條阮遥集㡬屐了餘生
　　七月十四日對雨一首
雨簷驚瀉瀑江漲忽通渠古砌羅秋草荒畦綴晚𬞞
稍開雲表月还掩篋中書欲話幽貞意忘言巳久如
　　寄虞子賢
天濶海漫漫崑山望眼寛桃源迷晋丗松樹受秦官
雨蘚鹿迒遍霜梧鵉影寒封題数行字聊問竹平安
　　贈沈文㪯
波光浮草閣苔色上春衣楊栁鶯啼邃櫻桃鳥啄稀
榮名非所慕登覧竟忘歸􁇣水宜脩禊重来坐釣磯
　　為文㪯畫􁇣山啚因題
華亭西畔路来訪田時踪月浸半江水蓮開九朶峯
酒盃時可把林叟或相従興盡泠然去雲濤起壑松
　　己酉八月廿三日雨至廿六日乃開霽賦五言
　　呈徳常
積雨琴絲緩㳂堦蘚碧滋泥途方汨没茅屋且棲遅
酒向隣家貰盃従野老持便應従此去海上候安期
　　徐伯樞歸耘軒
歸耘向何䖏近在東膠山白雲宿虚牖釣艇當荒湾
彈琴送落月濯纓弄潺湲寸田勿稂莠所願勤治芟
　　用彛齋韻贈張韓二君
張仲情何厚韓康誼亦深賦詩論宿好聚首契𥘉心
阮籍唯湏酒陶潜不觧琴与君忘尓汝蕭散鶴鳴隂
　　賦謝王彛齋
不面纔經宿題書細作行心親情恋恋事徃意茫茫
酒榼浮松蘂羊腔截玉肪歌詩报佳貺期此共徜徉
　　次韻酧彛齋見詒二首
秋氣入幽居堦前樹影踈筋骸渾懶惰服食轉清虚
薄晚魚潜渚新晴􁛾繞除茯苓期共煮悵望苦吟餘
荆溪丘壑逺睱日淂跻攀野客時相過髙人意自閑
𫾣門㸔脩竹卜宅近青山勝事今寜有幽吟一觧顔
　　畫竹寄王彛齋
荆南山色裏翠竹宻縁溪冉冉春烟薄㝠㝠暮雨迷
夢長胡蝶化行逺鷓鴣啼旧日栽桃李清隂自滿蹊
　　聴雨
楼上㸔春雨玉笙悲逺天􁅋夷紅點筆芳草緑摇烟
冉冉侵書幌㝠㝠濕釣船新愁嫌點滴元不到鷗邉
　　畫寄王雲浦
蕭散賢公子衡門似水清花間青鳥過砌下緑苔生
山色排簷入江波照眼明開啚想幽境欲為寫閑情
　　雨几
雨几唯生睡村醪不觧愁泥塗深溺象身丗眇浮漚
逕草紛披濕林扉惨淡秋何人富春渚五月披羊裘
　　題丘氏壁
我愛丘君宅蕭然隱者風石邊蒙細篠井上植髙桐
墨沼鵞羣白雲窓藥蕋紅咏歌當上已修楔樂融融
　　三芳圗
丹桂月光落猗蘭琴調清独忴秋鶴瘦相對夜江橫
芳烈誰先後才華孰重䡖道心安有染無物惱閑情
　　畫江天晚色贈志學
不見吕君久題詩懐不忘風声渾落葉山影半斜陽
独鶴来遅莫孤㠶出渺茫為啚秋色去㽞寄讀書堂
　　桂花
桂花㽞晚色簾影淡秋光靡靡風还落菲菲夜未央
玉縄低缺月金鴨罷焚香忽起故園想泠然歸夢長
　　荅雲浦
尋真狎隱淪息景絶風塵屈子䏻安義陶公每任真
山中宜餌术江上憶羔􁃇亦欲従栖遯柴車為尓巾
　　題墨竹贈李文逺
義㒷李文逺墨法似潘衡麋角膠偏勝桐花烟更清
紫雲腴泛泛玄璧理庚庚安淂龍香剤霜枝寫月明
　　送僧
聞說四明道山川似若耶去依阿育塔还宿𣑽王家
望井封殘雪江船聚晚沙光公強徤否持底作生涯
　　垂虹亭
虚閣春城外澄湖暮雨邉飛雲忽入户去鳥欲窮天
林屋青西暎吴松碧左連登臨感時物快吸酒如川
　　三月四日觧逅徳方郎官九成掾史扵荆溪之
　　上相従及旬而别囙九成徴余畫并賦詩為贈
剡掾學阮掾宛然西晋風百年聊復尓三語将無同
載酒来溪上㸔山入剡中孤㠶逐雲影烟雨滿春空
　　又題畫贈九成
吴山春雨净江渚莫潮平觧䌫欣𥘉霽開㠶已到城
郯君有髙趣樽酒慰閑情醉吐真丘壑毫端一咲成
　　暮春期潘徴君不至
風林驚宿雨澗户落殘花芳月忽巳晚幽期良恐賖
黄鸝念求友鸚鵡呼煮茶猶候犢車至心親寕惮遐
　　寄徐仲清
岩谷採靈藥蕭條栖遁情白雲簷下宿海鶴階前鳴
燕爼登春􁒓晨飱脯竹萠詩憑五瀉水好過蘭陵城
　　送李徴君逰荆溪囙寄王司丞
何䖏尋狂客故人王子猷花落庭前樹風吹溪上舟
紫筍生春雨緑薲滿芳洲心随酒船發悵望不䏻休
　　題畫贈張玄度
蕭條江渚上舟檝晚相過卷幔吟青嶂臨流寫白鵞
壮心千里馬歸夢五湖波園石荒筠翳風前怳浩歌
　玄度文學好學工詞翰藹然如虹之氣真江南澤
　中千里駒也十二月十四日侍乃翁訪僕江渚相
　与話舊踟蹰深動故園之感囙想像喬木佳石翳
　没扵荒筠草蔓中遂寫此意并賦詩以贈焉
　　為唐景玉畫丘壑啚并賦
丹經㽞玉斧真籙佩青童蛻迹氛埃外怡情岩穴中
吹笙緱嶺月理詠舞雩風欲畫玄洲趣揮毫清㒷同
　　稽山草堂為韓致用賦
稽山讀書䖏應近賀公湖磵月懸蘿鏡汀花落酒壺
賣藥入城市扁舟在菰蒲逃名向深僻君豈伯休徒
　　五雲書屋
幽深隱者宅迢逓少微山賀公鏡湖曲李白棹歌还
雨几研苔碧風軒江竹斑韓衆近何似晏㬌白雲間
　　畫竹贈王光大
荆溪王隱士相見每従容借地仍栽竹巢雲独傍松
青苔盤石净嘉樹緑隂重約我同栖遁嵩髙苐㡬峰
　　題漁樵友卷
釣水𣸪樵山逃名宇宙間一篙春水净半畞落花閑
鷗鳥時親狎松雲共徃還厭聞塵丗事緬邈不相関
　　題畫贈王仲和
曽住南湖宅于今已十年樷筠还自翳喬木故依然
雨雜鳴渠􁛾雲連煮术烟何時重相過爛醉得佳眠
　南湖陸玄素髙士幽居今王君仲和居之水木清
　華户庭幽邃余嘗寓其家四年翛然忘丗慮也仲
　和以此幀索畫竹石畫已并詩其上以寫惓惓之
　懐玄素仲和外舅也故尤感余故人之思乙巳𥘉
　月十七日
　　荅光大
空谷枉嘉藻幽吟當廪秋詩鏗清庙瑟書聳屈盧矛
學業余多愧才華子独優飛鵉天外羽斯丗邈難儔
　　畫竹寄張天民
良常南洞口聞有掃塵齋竹影春當户泉声夜遶堦
自矜霜兔徤安有魯魚乖截得青鵉尾因風寄好懐
　　題元朴上人壁
蕭條江上寺迢逓白雲横坐待髙僧久時聞落葉声
鴟夷懐徃事張翰有餘情独掉扁舟去門前潮未生
　　挽張徳常
孝弟由天性清貞有祖風宦逰江郭逺歸隱曲林通
嗜古真成癖歌詩信已工有才悲賈傳荏苒百年中
　　寄章心逺
江海章髙士相違已半年青山雲冉冉白鶴影翩翩
坐㸔神鰲抃行吟秋水邊何當拾瑶草遅子華山巔
　　寄張景昭
烟渚落日後風林清嘯餘䡖舟下天際髙人遺素書
笋脯炊菰米松醪薦菊𦵔子有林壑趣江海一胥踈
　　寄東白上人
楓林散霞綺湖水淡秋烟忽憶北麻漾𥘉春掉酒船
羽容借鱠具髙僧醉棲禅何時来甫里痛飲痛飲前
　　畫吴松山色贈潘以仁
吴松春水緑揺蕩半江雲嵐翠窓前落松声渚際聞
潘郎狂嗜古容我醉書裙鼓柁他年去相従逺俗氛
　　贈友
父子相師友周南義理門阿翁如玉㓗賢嗣似春温
舍後自生笋堂隂亦樹萱西山近在望静黙以忘言
　　贈陸隱君
甫里髙人後風流有裔孫愛山仍愛晝㽞饌復㽞樽
每看雲眠石因尋竹欵門今朝嵐翠濕應是雨翻盆
倪雲林先生詩集卷之四
　　　　　　　　荆溪蹇　曦　朝陽編集
　七言律詩
　　北里
舎北舍南来徃少自無人覔野夫家鳩鳴桒上还催
種人語烟中始焙茶池水雲籠芳草氣井床露净碧
桐花綀衣挂石生幽夢睡起行吟到日斜
　　山園
春水鳬鷖野外堂山園細路橘花香栖栖身丗書盈
篋漠漠風烟酒一觴豈謂任真無礼法也湏従俗着
冠裳不營産業人應咲竹本桃栽已就行
　　林下
林深何䖏尋行逕披草時過野老家練練澄波晴偃
月蜿蜿小塢曲蔵蛇孤㠶賣藥来勾曲独木為橋似
若耶髙卧閉門成懶癖蒼苔従滿石樽窪
　　林下遣興
眼見藤梢已過墻手拈書卷復堆床閑臨水檻親魚
鳥欲出柴門畏虎狼冠製不嫌亀殻小衣𥚑新剪鶴
翎長従来任拙唯踈懶一月秋隂不下堂
　春日
閉門積雨生幽草歎息櫻桃爛熳開春淺不知寒食
近水深唯有白鷗来即㸔垂栁侵磯石已有飛花拂
酒盃今日新晴見山色还湏挂杖踏青苔
　　二月十日玄文舘聴雨
卧聴夜雨鳴髙屋忽憶陂塘春水生何意逺林飢獨
鶴若為幽谷滯流鶯成叢枸杷還堪采滿樹櫻桃空
復情二月江頭風浪急無機鷗鳥亦頻驚
　　對雨寄張伯雨
把酒独臨溪上雨林深地僻少相過忽興天際真人
想欲乞山隂道士鵞坐久研苔侵䄂碧書成簷􁛾没
堦多悠然静寄東軒下日莫徘徊聊短歌
　　雪後過陳子貞隱居
陶公卜宅南村裏快雪𥘉晴思一逰樹辨微茫来独
鶴櫓摇欹側散輕鷗墨池繞􁛾春氷滿塵榻繙書夕
照收相見惘然如有失掉頭吟咏出林丘
　　吴門賦謝陸継之黄柑紫蟹之貺
闔閭城外皆春水斜日維舟方醉眠携手故人驚夢
裏送書飛鴈落尊前黄柑開褁煩相贈紫蟹傾筐也
可憐憶尓独居湖上(宅/晴)窓竒石翠生烟
　　送甘允従
来尋墨沼雲林下共愛女蘿懸石床喚人鸚鵡語猶
澁當户枇杷子半黄奉橘㝎應題百顆籠鵞即欲寫
千行蘭亭書法人間少好去山隂覔野航
　　送徐元度
荷􁆝空林春雨餘艤舟江岸燕飛𥘉去尋天上仙人
珮肯頋山中隱者居霜月四更提劍舞田園二頃帶
經鋤蘭荣栁宻南檐下佇子雲間枉尺書
　　寄鄭徴士
谷口子真今最賢久别欝欝夢相牽好營秫田多醸
酒欲買茅屋尚無錢兄病每書賖藥券客来唯候煮
茶烟闔閭城東有艇子憶尓青灯相對眠
　　荆溪即事
銅官之山溪水南周䖏庙前多夕嵐㸔卷雲㠶歌白
紵勸甞春酒破黄柑長林独徃誰能覔幽事相関性
所躭苦欲避喧那畏虎倘從地主結松龕
　　奉懐張外史
隂壑慘慘緑苔生碧雲亭亭多逺情松杉鶴去轉蕭
瑟洲渚花落自蹤横従君下榻住十日㸔我鼓枻出
層城洞口􁒓巢無恙否㝎應閉閣著書成
　　次韻薩天錫寄張外史
谷口路㣲山木合濕衣空翠不曽晴飢猿扳檻爲人
立寒犬號林如豹声小閣秋清聴雨卧長空日出採
芝行道心得失已無夢沐髮朝真候五更
　　送張外史還山
道士朝乗白鶴還楼䑓金碧鎻空山半天花雨飛幢
節萬壑松風雜珮環丹井夜寒光剡剡石壇春静蘚
斑斑飄然便擬従君隱分我玄洲一半間
　　次韻陳子貞見示
漠漠寒烟墟落際猶餘凍雪鎻荒榛行随雲谷采樵
者飯供松龕學道人未必杜陵渾懶慢可忴逸少轉
清真酒船好䌫溪頭石花鳥相娱行及春
　　寄郯九成
芙蓉洲渚暎江波落日維舟發棹歌坐久不知𥘉月
墮居謀何䖏白雲多粃糠富貴知吾否簿領風埃柰
子何几格香材倘持寄熏炉茶鼎樂漁蓑
　　頋仲贄来聞徐生病差
室裏維摩病已瘳竹炉藥鼎雨声秋一畦𣏌菊為供
具滿壁江山入卧逰舟外鷗波情浩蕩窓間蝶夢思
綢繆虎頭癡絶従談謔煮茗聊為半日㽞
　　雨後
雨後循除泉乱流落花時節緑隂稠石尊貯酒供杯
飲素壁圗書入卧逰翳日長林蔵伏虎際天春水若
䡖鷗幽居四月饒櫻笋醉裏題詩一散愁
　　以龍尾硯寄錢徴士
龍尾誰磋古硯池庚庚玄璧隱風漪知君筆力能扛
鼎愛我雲腴欲産芝投贈寕論百金直咏懐更賦五
言詩唯應洗濯寒泉㓗静試松煤独下帷
　　鶴溪為張天民賦
溪西松影髙千尺白鶴時時眠上頭風雨不驚鷗鷺
宿雲霄應与鳯鵉逰明窓筆格珊瑚樹新醸松花
瑪瑙甌露下鳴臯声聞逺幽人空谷独相求
　　聴秋軒
聴秋軒裏聴秋雨㝎起山僧坐翠微隱隱烟濤摇夜
席濛濛花雨着人衣驟如崖瀑衝雲落婉似湘靈鼓
瑟希六用根塵今巳净松篁隂下共香霏
　　次韻重居寺壁間柯博士舊題
𥘉月五日春意動逺水蕩漾情如何鏡中羞見白髪
短栁上愁㸔青眼多起拂緑琴歌楚調為㽞明月挂
松蘿弭棹溪南一盃酒它年浪迹倘重過
　　𥘉書記以詩来别且諄諄開諭深見方外之情
　　因赱筆次韻奉謝併期面别
従知四大皆假合順境􁃽途非樂憂夢中妄想驚得
鹿海上忘機思狎鷗舉丗何人到彼岸独君知我似
虚舟詩来說法䏻開諭頑礦無情也點頭
　　鄭明徳新居
僦居吴市仍栽竹挂榻髙齋独待余風引香烟金鵲
尾雨添書水玉蟾蜍仲舉未應治一室更生何用博
群書繞床阿堵那嫌俗每罄金錢一飯餘
　　悼頂山清上人
盃渡前溪見水源偶来佩芷服蘭蓀香䑓猶帶山窓
影經卷長依松樹根雲起晴峯還有觸雪消春野不
㽞㾗翛然我巳忘言說翠竹黄花自滿園
　　晨起一首寄丹丘
竹窓晨起聞幽鳥深巷絶無車馬喧多病馬卿非不
遇歸田陶令自忘言墻隂薯蕷苗方茁雨裏櫻桃花
正繁二月隂寒少晴日坐看春水上柴門
　　寄張貞居
不但入城踪迹少南隣野老見猶稀狂歌鳴鳯聊自
慰舊學屠龍良巳非蒼蘚渾封麋鹿逕白雲新𥙷薜
蘿衣羊君筆札誰䏻寄欲讀靈文一扣扉
　　送貞居還山
日暮書傳青鳥使華林瑶草待君歸挟舟婉婉雙龍
出背雨寥寥一鶴飛秋水琢成蒼玉珮朝霞𥙷作紫
烟衣山中長史来相覔應借窓間白羽揮
　　再用韻寄貞居及栁太常鄭有道
華陽外史従幽討谷口髙人亦賦歸遥憶愚溪對山
坐何時􁒓閣㸔鴻飛荒荒旭日晞玄髪潏潏流泉浣
素衣寂寞松窓懸榻䖏塵生麈尾不堪揮
　　次韻郯九成見寄
郭外青山田結廬㣲茫野逕望中無殘生竟抱烟霞
癖好事猶傳海岳圗夜壁松風懸雅樂秋池菊水酌
商觚倘従丗外求玄賞好趂䡖升㸔浴鳬
　　題米南宫石刻遺像
米公遺像刻堅珉猶在荒烟野水濵絶歎莓苔迷惨
淡細看風骨尚嶙峋山中仙塜芝應長海内清詩語
㝡新地僻無人打碑賣每懐英爽一傷神
　　賦居延王孫徳新小隱軒
志隱寕湏分小大不論㕓市与山林橘中之樂固不
淺壷裏有春蔵更深奕戯自䏻忘丗事酒尊聊用散
冲襟莘耕岩築苟無遇豈有朝堂論道心
　　送浙憲掾劉彦文并簡張貞居
落日采薲溪水緑目追㠶影先飛鴻寄書為覔仙人
隱種杏今居丹井東逺道悠悠宵入夢晴波泃洶畫
多風鳴珂使者清無事尔得瀀㳺羣掾中
　　寄吴孟思并懐貞居
江海風流吴孟思十年不見鬂成絲旧同野老松花
供今寄仙君石室碑秋日滿船𥘉晒藥晴雲浮水独
臨池南山樹裏孤栖鶴尓去何當一問之
　　寄王叔明
㡬夢山隂王右軍筆精墨妙㝡能文每将竹影橅秋
月更愛山居寫白雲秘笈封題饒古迹雅懐蕭散逸
人羣今年七夕聞多事曝畫繙書到夕曛
　　戯題嚴録事所集書畫薮
雨舘晝逢嚴録事手持書畫索題詩金題玉躞齊梁
迹墓刻厓鐫秦漢碑把玩始驚繁卷軸品量还愧拙
言詞古人冷淡今誰尚謾葺殘編慰所思
　　薩仲明為丞相府掾時僦居亰師名其軒曰半
　　野後買宅延陵亦掲是名扵軒因雨宿其下遂
　　為賦此
何意開軒名半野身存魏闕思江湖斜侵瓜圃通花
藥稍傍薇垣近竹梧干里秋風催斫鱠九霄晨露浥
飛鳬如今别買荒城宅自掃風林候野夫
　　次韻和徳原率性所賦十二月四日雪
海宇希㣲隱一毫行舟氷膠夕停篙愁㸔寂寂双峯
並細数林林乱石髙豈有風塵勞白羽謾思文采照
宫𫀆雪融二月溪流合洞口誰尋千樹桃
　　贈葛子熈
打碑直入長安道養毋还歸白馬峯聞道隂厓㽞積
雪将尋隱地看長松晴窓弄翰山僧對寒澗行樵野
鹿逢為問山中危太朴到州應与子相逢
　　題荆南精舍圗
誰畫荆南精舍圖烟霏嵐翠墨模糊林間野鹿時相
逐詷口山猿不受呼尚有流泉悲夜雨巳迷幽逕入
寒蕪痴人莫彈西飛鶴雲外仙君恐姓蘇
　　賦徳機荆南精舍圗
溪上田園㝎有無愁将歸思畫成圗春林寂寂花開
落風牖泠泠鬼嘯呼尚有流泉悲夜雨巳荒幽逕八
寒蕪何當一舉同黄鵠未覺山川路欝紆
　　贈别益以道書記
一咲相逢豈有期因懐西崦話移時李公祠畔空餘
月陸子泉頭旧有詩旅思悽悽非中酒人情落落似
殘棊雲濤眼底三生夢鷗影秋汀又語離
　　􁅋亥六月三日寓实性源禪房為寫竹梢因賦
開門便肯㽞人宿不夜長然礼佛灯君已風流如恵
逺我聊吟嘯荅孫登来依長夏安居者莫厭無家有
髪僧清夜哦詩江月白琅玕節下影鬅鬙
此身巳悟幻泡影净性元如日月灯衣裏繫珠非不
淂波間有筏要人登狂馳尚覔安心法玄觧寕為縛
律僧曲几蒲團無病惱松蘿垂户緑鬅鬙
殘生已薄崦嵫景猶護餘光似暁灯縣圃雨雲元不
隔華嚴楼閣也湏登夢歸金􁒓山前路飯仰白雲窓
裏僧独鶴歩庭閑頋影西風吹鬂雪鬅鬙
　　送寳南琛徃住荆溪碧雲寺兼柬方厓
碧雲林壑杳重重此去風流似簡公㫪藥碓閑湍激
下空山蛩響月明中結茅擬候芝三秀眠鹿應遺地
一弓聞道重居開竹牖待予艇子過溪東
　　八月三日与劉道益連床夜話風雨凄然五日
　　開霽道益賦詩見貽次韻一首
扁舟小泊菰蒲雨玄論都消身意塵空寂室中無侍
者䔥條雲外不覊人酒盃畏病不復舉灯火新涼差
可親嫋嫋秋風振庭樹緑波芳草似𥘉春
　　俊仲明以詩見示次韻
南湖流水緑泱泱野鶴同栖秋夜長短丗應湏㡬緉
屐懐人可但九廽膓驚風零乱芭蕉影冷雨凄迷􁶁
蓞香髙尚劉君此栖遁凝之百丗有餘光
　　别彦貞
空齋風雨話連宵歸夢不知山水遥鶴逺城荒嗟寂
寂香霏鬂影共蕭蕭市中乳虎人三語灯下寒𦵔酒
一瓢無念百年聊樂尓海鷗飛去㝎難招
　　㽞别王叔明
秋蛩唧唧雨䔥蕭楮頴陶泓伴泬寥此去不能期後
㑹清言聊以永今朝濕雲窓裏𥘉温酒白鳥汀前又
晚潮故囯何人賦招隱桂花零落更停橈
　　别張玄度
歸去荆溪丘壑多松陵浦口𣸪来過清風明月許玄
度泛宅浮家張志和夜雨灯檠歌陸續秋林樹子落
桫欏相逢相别嗟遅莫人事多乖柰若何
　　挽鶴溪張先生
子述孫承久熾昌荐飢多施活人方句金壇下良常
洞白鶴溪邊丗夀堂孔壁遺書覘古學祗園法蔵溢
神光乗雲咲謝人間丗九秩逍遥返帝郷
　　送張以中由宜興歸金壇
乱後歸来事事非子長逰厯壮心違陶公舘裏懐仙
友杜牧堤邊恋落暉松下白雲𥘉起石草間夕露巳
沾衣君今尚有歸耕地頋我将従何䖏歸
　　西野對雨清坐有懐明本彦凖并呈道益
怪雨顛風裂芰荷鷗飛厯乱水驚波便湏掃地焚香
坐豈有髙人載酒過笠澤至今能養鴨山隂何䖏覔
籠鵞重隂忽霽猶斜日惆悵思君柰若何
　　過蘭陵㽞宿蔣逹善家
蔣翊𥘉開竹下逕野夫聊乗溪上舟珎簟敷床夏氷
薄緗簾受風春浪浮圍棊終日對急雨觧帶六月如
髙秋可忴相見便傾倒就宿為君少淹㽞
　　甘允従来過溪上将还汝寕賦此奉送
野夫住近青山郭左右雲林無市声忽有故人騎馬
至即呼稚子出門迎虚窓圗史少開笈細雨滄浪同
濯纓乍别林居無所頼裁詩相憶字欹傾
　　送盛道士逰浙東
浙東山水隔層雲雪霽千峯曉不分䔥瑟松林疑鶴
語縦橫苔石見羊群昔聞陽洞啓神秘中有仙人㽞
玉文羡尓尋真不辞逺好随烟霧把飛裙
　　送倪中愷入都
酌酒送君逰上亰風㠶囬首闔閭城烟消南國梅花
發水泮長河春水生太史奏雲龍五色伶倫吹律鳯
双鳴仰觀礼樂䕫龍盛好播声詩頌治平
　　春日送别余一秀才
翼翼髙㠶開逺天緑波芳草随烟綿春林風雨集憂
思茅屋琴書移晝眠文采由来庾信少草聖近誇張
旭顛百年聚散如落葉行客居人俱可憐
　　賦王真人胎仙楼
紫閣岧嶤秘玉文攝衣迎日礼神君河汾鳯吹来未
泯城郭鶴歸今𣸪聞貪㸔飛裙舞綷縩遥忴風馭散
􁈔紛丗人政苦塵眯目指點虚無疑白雲
　　奉和虞學士寄張外史
華陽上舘誰曽到知有髙人避丗深當户春雲團紫
盖洗空花雨散青林丹䑓篆迹龍蛇動經閣松声鵉
鶴吟念子離居消息逺㡬将書札寄遥岑
　　奉和苦雨
㝠㝠秋雨溺田禾日日奔雷吼怒鼍十里荒涼黄犢
草五湖浩蕩白鷗波直應天地移龍穴未覺階除失
蟻窠君子憂民重㒷感吁嗟天意欲如何
　　奉和虞學士賦上清劉真人畫像
君向積金峯頂住長年髙卧聴松風蓬莱雲近瞻天
闕劍珮春明下漠宫歸去長謡紫芝曲翩然逺挹黄
眉翁摽名合在諸天上何事置身岩壑中
　　再和前韻
焚香坐石孤峯月飛珮朝天万壑風邈尓空歌傳碧
落飄然流響振金宫神君教服玄霜剤聖主䏻延緑
髪翁共道乗鵉去無迹祥雲繚繞畫啚中
　　寄曺徳昭
苦憶建謑人姓曹五湖春水雲山髙丹厓青林紫步
障蜀錦越羅金錯刀巳知雅頌播庙瑟無復謳吟悲
楚騷伏生衰朽見鵬化願同斥鷃巢蓬蒿
　　再寄
荆溪山水最清逺結屋溪邊住㡬年澗底松栖何䖏
鶴山中茶焙隔林烟清談况有王戎勝閉户仍聞孫
敬賢詩卷何當時寄我長篇短句使人傳
　　春日試筆
喜看新酒似鵞黄已有春風拂草堂二月江南𥘉破
栁扁舟晚下独鳴榔苔生不碍山人屐花發應連野
老墙羙酒已拚千日醉莫将時事攪愁膓
　　送簡禅師易道
蓮花峰下簡禅師半醉狂吟索賦詩榻上諸僧禅㝎
後水邊髙閣莫鍾時不堪雨栁縈春夢且着書灯照
夜棋苦羡雲栖松上鶴吾生漂泊竟何之
　　題曺伯髙為曺尚書之子卜居詩卷
清貧我早識尚書身没韓公為結廬可但家声今不
替也趍禁直未金踈窓臨墨沼楊雄宅郭暎雲林謝
眺居共愛諸郎逰息地風雩閑咏莫春𥘉
　　雲泉小隱為張徳機賦
朝夕䡖鷗傍釣磯好山自不与人違琴尊花圃春酣
後童冠風雩晚咏歸清卧半間僧入㝎流侵三􁢤客
来稀却忴服食清虚甚黄獨松芲煑療飢
　　送盧録判之建寕
清溪九曲逰人少想見官河一水分理楫𥘉辞季子
邑到州好訪考亭文簿書閑睱對春雨齋舎䔥條栖
白雲洗我明年塵土足扁舟亦覔武夷君
　　寄張天民
清溪演漾緑生蘋溪上軒楹發㒷新只欠竹隂垂北
牖儘多山色近南津湖魚入饌長㽞客沙鳥縁堦不
畏人媿我萍踪此淹泊片雲囬首一傷神
　　贈張景昭
張卿自道古遺民丗外尋真狎隱淪虚閣松声荅笙
磬小山桂樹絶風塵晨朝絳闕存三景夜掃青壇礼
七真木俗頑仙非所取清才如子不多人
　　寄陸静逺
積雨雲林生薜蘿墨池新漲浴群鵞每懐笠澤従漁
釣更擬滄浪聴棹歌蓮葉滿湖雲掩冉橘花垂户雪
婆娑布㠶十幅秋風裏即買吴船載酒過
　　題趙榮禄墨竹
縁江脩竹巧臨模惨淡松烟忽若無乱葉寫空分向
背寒流篆石共縈紆春渚雲迷思鼓瑟青厓月落聴
啼烏誰憐文采風流意謾賞丹青没骨圗
　　李文逺製墨次吴寅夫韻
潘衡墨法老坡傳承晏昆仍又㡬年独依山室焼桐
子贈与仙人寫内篇石竈霞光存活火夜帷雲影炫
晴烟要知文字遺不朽猶向詩中咏墨仙
　　張貞居有詩柬梁鴻山楊君次韻
鴻山一向受朝暾戸牖嵐光晝吐吞梁婦終甘隱吴
市戴琴遂不過王門弦歌寂寂虚千載井臼依依自
一村掃雪独尋楊䖏士蕭條古道与誰論
　　用王叔明韻題畫
王郎筆力追前軰海岳新圖入卧逰独鶴眠松猶警
露孤猿挂樹忽驚秋陶潜宅畔五株栁范蠡湖中一
葉舟同煑茯苓期歲莫殘生此外更何求
　　居竹軒
翠竹如雲江水春結茅依竹住江濵階前迸笋従侵
逕雨後垂隂欲覆隣映葉黄鸝还自語傍人白鶴亦
能馴遥知静者忘聲色滿屋清凨未覺貧
　　送芳祖二上人参礼育王寺光公
四明之山林麓幽育王塔前神光流湯休賦詩歎寂
寞逺公結社憶風流貝葉經文白業進曇花楼閣青
春幽易屦上堂礼足巳香烟雲烟共悠悠
　　宴吴氏楼居
雲松之楼髙入雲松頂風声十里聞瓊盃綺食行春
雨翠幔朱簾捲夕曛宴逰適當山擁榻醉卧莫遣人
書裙西飛白鶴東歸去囬首巢居謝俗氛
　　岳王墓
奸任忠誅轉繆悠鄂王㓛業浩難收出師未久班師
急相國翻為敵國謀癈壘河山猶帶憤悲風蘭蕙㧾
驚秋異代行人一洒淚荒墳落日重囬頭
　　九日
自嘆不能孤九日一壷濁酒對西山遥憐玉樹秋風
裏静㸔㝠鴻落日間草木蕭蕭雲更碧山川漠漠鳥
飛睘長途誰是陶彭澤𬒳褐行吟意自閑
　　送張錬師逰七閩
髙士不覊如野鶴忽思閩海重經過舟前春水它郷
逺雪後晴山何䖏多觳觫卧雲芳草細鈎輈啼樹野
烟和武陵九曲㝡清絶落日采蘋聞棹歌
　　首夏即興呈貞居
鵞鴨如雲散碧陂来禽青李壓枝低深林汲澗常聞
虎清晝焚香独下帷路出城東無十里燕来堂上不
多時可忴稚笋都成竹忽見春蚕巳吐絲
　　杭人有傳余死者貞居聞之愴然因賦此以寄
果園橘熟誰分餉茅屋詩成嬾寄将衰謝皆傳余巳
死迂踈真与丗相忘夜分風雨雞鳴急天濶江湖鴈
影長寥落百年能㡬面論文猶及重㗸觴
霧隱空山秋已深茅齋酒熟向誰斟菊花楓葉愁相
並澗水松風伴独吟洗耳不堪聞俗語醉眠且復罷
清琴遥知對月深予憶忍不題詩慰子心
　　奉次張伯雨潘子素酧唱韻
團團桂樹覆岩阿茅屋歸来雪一窩髙卧丘園竒氣
在倦逰江海故人多楚山白鴈遵寒渚練水長魚出
素波去去南州書問少寂寥誰和紫芝歌
　　再和
　至元三年丁丑歲十一月廿日子素徴君与允従
　郎官共載過元度許泊舟新塘之上寄示去年子
素徴君与僕酬倡詩去年二君㽞林下实長至日
　也而明日亦適長至忽然隔歲感之興懐貞居在
　餘杭北郭結楼居之号茅嶺行窩余久欲徃觀而
　未能也且貞居復有来此之約因赱筆重次韻一
　首
已向雲林開别墅兼聞茅嶺有行窩提魚就煮興不
淺㸔竹頻来意更多梅隖雪晴紅綴蕚墨池水暖緑
生波懸知潘令閑居賦不比隂山勅勒歌
　　送盛髙霞
霜髪飄飄鶴上仙相逢遼海㡬何年種桃遂有劉郎
賦鼓瑟寕知曽點賢華表不歸塵汨吹簫何䖏月姢
姢嗟余百歲強過半欲借玄窓静學禅
　　寄髙霞
不見情親踰一載素書到手淚滂沱仙人蛻骨煩重
瘞去鶴思歸忍再過墓左碑随烟燼冷手栽松断斧
斤多知君欲話悲􁅋意慟哭争如後㑹何
　　宿清流堂
衍慶院中無市声清流堂上晚風清一派濁涇従汚
染百灘白月見空明我性非澄本尓净外塵徒擾元
不驚恒公宴坐清涼海還許逰人来濯纓
　　贈君震
逺愛尋山𣸪好仙鶴歸城郭㡬何年靈芝每掇岩前
秀祕訣还從肘後懸松月半空垂羽盖風湍一壑寫
鵾絃擬開精舎當懸􁛾唯与丹陽許叔玄
　　贈張楨
憶昨州民饋餫𥘉兵戈阻絶飽艱虞忽驚歸路千荆
㯤莫致南溪双鯉魚别浦秋蓮明泛泛寒廰夜雨落
踈踈青衫従事将軍慔巳斍門多長者車
　　題畫貽王光大
荆南山色隱晴湖暖翠當窓不用圗避丗移家今十
載盛書連舸泊三吴可忴畫卷撩歸夢依舊香奩傍
藥炉珎重故人王架閣筆䏻扛鼎要人扶
荆南山色青如染卜築正當溪水南浪舞漁舟鷗泛
泛雪消沙渚栁毶毶涼軒楓葉晴雲綴秋浦荷花落
日酣舊宅不歸幽夢逺吴松聊結小禪龕
　寄白石
僦屋渝盟也任渠争巢野鵲厭鳩居人情轉劇空懐
圡家具無多莫借車踽踽獨行良不易紛紛薄俗竟
何如波瀾翻覆従千変道眼遐觀热惱除
　　寄張徳常
身丗蕭蕭一羽䡖白螺盃裏酌滄瀛逍遥自足忘鵬
鷃漫浪何湏記姓名石鼎煮雲聴澗雨玉笙吹月和
松声憑君爲問張公子曽到良常夢亦清
　　送徳常同知
聞道之官嘉㝎去載書連舸泊江濆城楼近瞰吴松
月堠舘微霑滄海雲宓子風流常宰邑張翰識達更
䏻文亦欲東觀釣鯨手棹歌秋趂白鷗羣
　　次韻奉荅徳常别駕𥘉夏見懐一首
隔浦鼍鳴似打衙雲濤城郭夕陽斜汀前露冷魚鱗
屋窓裏烟輕蝉􁓵紗沛澤風雷時遶几談空衣祴不
沾花欲分香飯能来否菩薩如今只在家
　　題張以中野亭
人境曠無車馬雜軒楹只在茅三橋開門草色侵書
幌隔水松声和玉簫一榻雲山供夏簟滿江烟雨㸔
春潮君能擷取飛霞珮天際真人近可招
　　贈惟寅
陳君惟寅天倪先生令子也天倪爲黄清榷髙士
之甥清介孤峭甚似其舅讀書鼓琴不慕榮進澹
　泊無欲以終其身惟寅能守其家法者也丗故險
　巇安貧自樂窮經學古教授郷里色養得親之懽
　心友愛尽弟妹之和樂綴葺詩文于以自娱余甞
愛其藻麗不群蕭然有出塵之想聊摛鄙語用歎
才華莫春之辰忽過江渚復示新製相与諷詠囙
　成長句似歸羙焉
不見陳君動隔年莫春孤坐此江邊政憂江濶多風
雨失喜君来共簡編諷咏新詩非偶尓艱虞逺别更
凄然㸔花相約重相過已放栁條維酒船
　　題孫氏雪林小隱
天地飄摇一短篷小窓虚白地炉紅翛然忽起梨雲
夢不㝎仍囙栁絮風鶴影離蓰簷上下鹿迒散漫屋
西東杜門我自無干請閑寫芭蕉入畫中
　　陽春堂
陽春堂下春波緑臘雪𥘉消蕙草青未覺避喧離丗
俗也知習静愛郊埛欲為野逕孤琴約尽醉華筵双
玉瓶見說陶朱有逺趣長松傾盖碧亭亭
　　送杭州謝㧾管
南省迢遥阻北亰張公開府任豪英守臣視爵䓁侯
伯僕射親民如父兄錢庙有碑刓夜雨岳墳無樹着
秋声好将飲食濡飢渇何待三年报政成
　　上已日感懐
石梁破屋路欹斜僻似華陽道士家漠漠春雲飛別
鶴潺潺夜雨雜鳴蛙閑㸔稚子翻書葉時有隣翁汲
井花日莫傷心江水緑共舟人已躡飛霞
　　䔥従善集其師張外史詩為賦一首
葛翁䑓上繙經䖏陸子泉頭試茗時石記只㽞金􁒓
閣宫銘猶樹玉津池晚探風雅还心醉謾說曺刘是
我師麟角鳯毛勤採拾却愁雷電取無遺
　　贈張玄度時方喪内
吴松江水似荆溪九點烟嵐落日西寂寂郊園寒食
過䔥蕭風雨竹鷄啼蕙花委砌心應折芳草歸途意
轉迷曽得魯連消息否春潮随雨到長堤
　　三月廿二日雨懐荆溪勝逰寄原道
我昔繫舟尋杜牧荆溪流水落山光春茶巴放仙人
掌露蘚渾侵玉女床酒䦨更踏花間月舞罷猶彈陌
上桒此日㹥逰忘旦暮十年囬首意茫茫
　　二月晦日聴劉伯容彈琴
逺思翩翩属五湖一盃濁酒咏唐虞清琴忽作金石
弄佳士今猶山澤臞飛絮㳺絲颺風日瀑流松吹洒
巾𥜗群龍汨溺淫哇久古樂蕭條古道迀
　　次韻送梁生讀書沈庄
上蔡梁君譜系蕃凌烟勛業奮諸孫庐山傍斗可攬
秀大江自岷𥘉發源夜誦庭柯雜琴響春羔汀藻帶
潮㾗休文旧宅宜終隱歸近南湖祗樹園
　　酬友生
􁇣水山光照屋廬每思潘令賦閑居客愁不觧連三
月詩贈全勝枉尺書醉墨不妨拈秃筆狂吟時復近
前除乱離自歎摧頺甚晝寝母嗔老宰子
　　次韻思𣸪送元白上人往中竺
求法髙僧何䖏去向中天竺最髙峯飛鳶欲没天低
樹杖錫應投湖外鍾半席白雲臨碧澗四更落月挂
長松㝎囬依約三千歲若見拈花紹逺宗
　　寄錢伯行
班斑苔砌蕙花消怱忽羙人山水遥夢得池塘春草
句望殘烟日晚江潮汀雲沙鳥時同宿野飯芹羔或
見招洒掃南湖石上月為㽞清影醉吹簫
　　次韻張榮禄追和楊别駕賦王番陽東湖勝逰
　　四首用呈雲浦耕雲二明公
祗今誰是番陽守别駕題詩凡㡬春僚属得才青瑣
舊児童騎竹白頭新當筵意欲凌雲外今日人誰問
水濵陳迹寥寥風景切桃源何䖏覔遺民
賔客従逰逸興多雨深春渚緑増波笙簫載月廽鵉
鶴雲錦飛裙織芰荷短丗悠悠大棿國餘哀嫋嫋竹
杖歌湖山寥落行人老翠影蒼烟寒蕩磨
散乱鳬鷖發棹謳波明雲净宛如秋酒盃青落垂楊
影麈尾風生杜若洲匣裏鳴琴俄復掩盃中覆水竟
難收白頭聞說開元盛双淚滂沱似瀑流
湖上晚風明綺霞春雲覆竹影交加歌喉圎滑吟山
鳥舞䄂低逥乱渚花緑净碧虚寕敢唾星垂河注欲
乗槎玉堂坐想當時勝榮禄詩成謾自誇
　　桒柘
桒柘䔥條半草莱百年人事哽悲摧沙丘漂毋寕𣸪
有故國王孫誰見哀歌吹凄涼銅雀妓丗途荏苒覇
城灾遥知敕勒穹廬野日夕牛羊欲下来
　　謝伯理東還訪之不遇次韻因賦
謝眺宅前山黛濃山雲飛墮墨池中携家又作它郷
夢歸棹還随落葉風鶴入暝烟愁浩渺鷗浮逺水思
清空尋君不遇成惆悵江草青青岸蓼紅
　　喜謝仲野見過
堦下櫻桃巳着花窓前野客独思家故人携手踏江
路拄杖𫾣門驚夢華藉草悲歌声激烈停杯寫竹字
欹斜新蒲細栁依依緑西北浮雲望眼遮
　　丙午十一月十九日避􁇣上丁未十二月十六
　　日始去此至陳溪分湖間矣
􁇣渚淹㽞再燠寒移居何䖏卜林峦可忴産不能恒
業聊復心随所遇安船底流澌微淅淅葦間𥘉日巳
團團故人存没應難訪愁裏題詩強自寛
　　寄錢伯行
春雨斑斑長菊苗坐忴依砌蕙花消此時行逕泉侵
濕閉户哦詩江動揺政尓清虚忘丗傲不妨貧賤使
人驕下帷寂寞錢徴士艇子㸔花許我邀
　　寄王成夫
茂深閉閣独焚香那識窮愁客異郷坐拂朱絃弹緑
水㹥携紅䄂浃清觴春池雨後泉應漢庭樹雲移影
更長月烛露帷非子樂五湖烟景属漁郎
　　寄陸明本索酒
楊栁低昂蕙草青西庄風景似華亭日修長史登真
訣夜誦虚皇内景經玉籍𥘉標紫䑓籍石苔應長新
宫銘自慙服食清虚甚為覔松肪醸百瓶
　　乙未歲余年適五十㓜志于學皓首無成因誦
　　昔人知非之言慨然永歎謾賦長句
隂風二月栁依依隱暎湖南白板扉旅泊無成還自
咲吾生如寄欲何歸羙人竟与春鴻逺短髪忽如霜
藻稀五十知非良有以重嗟學与寸心違
　　贈王文静
静寄軒中酒一尊陶然醉裏别乾坤碧桃花只當窓
發翠竹隂湏暎户繁荏冉春光逐風雨婆娑歲晚樂
丘園詵詵更祝螽斯羽若欲宜男䞉種萱
　　在同里懐元用
一水東西雲窈窕㡬家楊栁木芙蓉齋居幽聞無人
到屐齒經行破蘚封宻竹窓虚秋半雨楓林寺逺日
沉鍾寄詩爲道長相憶想亦依依念去踪
　　次韻荅元用
野水浮鷗不丗情烟濤漂泊羽毛䡖雲移短棹無機
久雪點青山照眼明甫里宅邊逢酒熟吴松江上㸔
潮生夫君為話征途苦惆悵令人意不平
　　次朱秉中韻
鳥啼花落水西潯㡬日門前春水深丈室自寛千户
邑一經已富滿籝金樗散餘年猶嗜酒夢囬逺道独
驚心桃源亦有秦人在落日漁舟何䖏尋
　　贈張玄度
一年不見張玄度秋後吴城忽尓逢清似石湖梅上
月瘦扵廬阜瀑邊松白冠緇布前朝服短髪長齋旧
日容昔者交用淪落盡埋憂為樂且逰従
　　題本中峯觀蓮像
東南唱道據禅林諷咏蓮心契本心善矣不塵仍不
染羙㢤如玉復如金三周妙法耆闍崛十丈開花玉
井岑今日仰師猶古佛風波囬首一長吟
　　寄熈本明
在山無事入城中每問歸樵得信通松室夜灯禅影
瘦石潭秋水道心空幽扉独掩林間雨踈磬遥傳谷
口風㡬度行吟欲相覔乱流深澗隔西東
白首遥知得道餘不聞詩思近何如髙齋夜雪同誰
話古木寒山独自居夢裏只尋行去路愁時聊讀寄
来書夕陽溪上多飛鳥若箇能㸔影是虚
　　用王子明韻
従俗浮沉多厚顔醉筵舞䄂作弓弯雉羅孰是逃三
窟豹管能窺見一斑縦酒巳拚時共弃歌詩猶与丗
相関采薇岩穴聊終隱林下閑雲自徃還
　　寄盧士行
闔閭浦口路依微笠澤汀邊白板扉照夜風灯人独
宿打窓江雨鶴相依畏途豈有新知樂老境空思故
里歸擬問桃花泛春水船頭浪暖鱖魚肥
　　送徐子素
山舘㽞君才一月梅花無数倚霜晴垂簾幽閣團雲
影貯火茶炉作雨声深竹每容馴鹿卧青山時与道
人行歸舟載得梁溪雪惆悵隣鷄月四更
　　題畫送僧
不到荆溪三十秋南津溪水亦東流用公住近金鵞
嶺魏族猶隣白虎丘楓葉斕斑霜落後竹枝䔥瑟渚
邊頭歸逢古徳方厓叟為話談玄旧日逰
　用大機吴人也住宜㒷保安寺壬子九月十九日
　将還山戯寫秋樹筠石并詩以贈之且以呈方厓
　禅伯云
　　緑波軒
緑波佳思復如何階下清隂芳草多爛醉哦詩絃寳
瑟閑眠欹枕幔烟蘿莫将華髪臨明鏡還寫黄庭換
白鵞剪取吴松雲錦䴡天孫機杼隔明河
　　又題
旅况㳂洄似夢中孤舟江上白蘋風䔥條病起三家
墅憔悴天涯一秃翁藋底鷦鷯歎鵬􁔤雷鳴瓦缶弃
黄鍾憂来直欲窮牛渚河漢迢迢碧漢通
　　次韻寓齋秋懐
渚蒲岸栁望秋零桂樹懸香月影清埜水浮舟歸未
得酒盃到手句還成雲松眠鶴夢方逺露草寒螿鳴
不平南郭先生玄黙久猶将諷咏寄閑情
問我歸期未有程秋光覊思共凄清雪㽞鴻迹應如
幻氊仰亀毛豈有成破屋逃亡寒燐起故宫基搆緑
蕪平試聴嗚咽長溝水水本無情似有情
思歸江漢濯塵纓况乃秋髙氣廪清滿壁山啚𥘉睡
起一簾烟雨又詩成逺樹阡阡烟鶴唳飛鳶帖帖暮
潮平屏風九疊淙松瀑擬畢餘生栖遁情
　　追和虞道園送張伯雨入茅山詩韻
外史栖真何䖏尋桐花源上草苔深星壇醮後雲封
徑仙驥歸来風滿林丹䆴石幢遺徃迹寒松流水續
幽吟虞書傳寳人間丗為有清詩寄碧岑
　　東林隱所次韻
寝扉桃李晝隂隂耕鑿居人有逺心一夜池塘春草
緑孤村風雨落花深不嗔逰老群争席時有逰魚出
聴琴白髪多情陸徴士松間石上續幽吟
　　寄張府判
徳常明公舊有良常草堂在金壇華陽之天良常
　亦華陽洞名掲㬅碩張仲舉諸學士甞賦詩紀勝
其後徳常宦逰無㝎居政績彰彰顯著今為松江
　府判官因士友潘㠯仁之便輒賦七言一首奉寄
　隂陽㝠騭宜少㽞意閑居尚可為之况身有軄任
　而值飢者易為食之時乎仙官分置洞宫亦如丗
　間局任者矣吾徳常兄固知之也詩中囙寓斯意
　云鉄崖翁見之必大咲也令英似来侍併為致意
樗散張侯意久踈齋厨服食轉清虚童𥘉府署標名
後碧落仙官校籙餘海上空濛歸化鶴人間繁劇臭
如鴽吴松江水浮青玉聊此飡霞駐羽車
　　夜宿張判府環緑軒贈玄度
戊申十月十八夜環緑軒中借榻眠舞影霜筠風細
細縈窓素練月姢姢此生寄迹鴈遵渚何䖏窮源漁
刺船染筆題詩更秉烛語深香冷思凄然
　　呈良常安遇賢伯仲
無家巳老復何歸碧樹團團尚夕暉清越風湍帝子
瑟縦横隴畞僧伽衣丗波汨溺毋溷我節序炎涼且
息機白鳥汀前坐来久泉侵野逕暮依微
松陵竟失五車書梅里焼焚舊屋廬衰季悲吟歎羅
隱盛時作賦羡相如伊優骯髒復何似臃腫支離聊
与居日日秋風白蘋老門前江水接空虚
　　三月一日自松陵過華亭
竹西鶯語太丁寕斜日山光澹翠屏春与繁花俱欲
謝愁如中酒不䏻醒鷗明野水孤㠶影鶻没長天逺
樹青舟楫何堪更㽞滯更窮幽賞過華亭
　　再用前韻呈錢思復
霞飡雲卧養黄寕玉笈幽文護石屏一榻松濤金石
弄半鐺茶雪夢魂醒瓏玲泰室生虚白縹緲空歌自
始青不見仙風雲上過羽車芝盖曉亭亭
　　再用韻呈諸公
北窓髙卧自清寕烟霧衣裳雲錦屏舉丗無知心自
得衆人皆醉我何醒黄熊號野兵埃黒白骨生苔鬼
燐青田宅荒蕪時入夢墨池誰訪子雲亭
　　贈劉伯庸
前朝丞相劉忠肅尚有雲仍能鼓琴聴者三沐以三
釁善㢤如玉復如金久淫鄭衛乱吾耳忽復古𥘉之
雅音我思古人禁忿欲用此養正而鈎深
　　贈别姚子章都事
不見髙人十五年相㸔两鬂各皤然酒温鶯語煩三
請椹熟蚕筐已四眠舞䄂醉僛明月下歸心飛度白
鷗前練溪倘見韓徴士好示新啚竹色姢
　　四月廿八日蓬屋題
江湖風雨夢頻驚舟楫沿洄莫計程不幸乃今成大
幸有生真亦似無生郗生自足賢賔主岑氏誰言好
弟兄丗故愛憎従毀譽一杯聊復暢幽情
　　子章號夢庵赱筆題
夢庵春夢㡬時醒隱約江湖且寓形愁見乱離心忽
忽迹踈親友淚熒熒松陵遇我才經宿浙水歸舟且
暫停蕉鹿紛紛何得失眼明烟外数峯青
　　贈友生
江頭二月雨垂垂起濯塵纓水滿池賀監宅前重載
酒辟彊園裏更題詩川塗幽邈鴻歸逺窓户虚寒燕
到遅忽見故人王架閣夜䦨秉烛話余思
　　次韻荅王彛齋見贈
客居北渚静窺臨霜藻䔥蕭雪滿簮玉石在山聊混
璞金蘭惟子久同心每懐徃事悲今事莫弃分隂惜
寸隂自咲蝸庐無長物窓前陶噐与单衾
　　寄朱府判
明月姢姢夜二更桃灯孤坐不勝情尊前旧恨多年
積枕上新愁何䖏生巳作閑雲孤鶴去不堪随栁傍
花行使君為省春田出可念憂時老釣畊
　　和朱秉中二首
僦居茅屋碧江潯花落空堦一尺深山簡由来狂愛
酒管寕不復頋鉏金長鯨馺浪成何事老鶴鳴臯見
逺心中歲畏従親友别自忴華髪巳侵尋
白板扉𨳩江水潯雨餘階下緑苔深愚人自寳應非
石同舍縁知不盗金天地瘡痍誰𣸪憫江湖覊旅我
同心故山日日生歸夢翠竹青松自百尋
　　題王敬之屋壁
我来陸庄如故郷故鄉風景日凄涼觧憂幸有盈
樽酒慰眼新栽百畞秧蒲葉清波閑濯足荷花斜日
起鳴榔當年李白成何事白髪縁愁万文長
　　贈周校書
中年習静松江渚囬首塵埃多厚顔富貴不如長䖏
賤奔馳何似淂心閑叁天竹樹存貞碧動地波瀾任
徃還輸与荆溪周䖏士避人探道掩松関
　　過桐里
依微同里接松陵緑玉青瑶繚復縈為咏江城秋草
色独行烟渚暮鍾声黄香宅裏㽞三宿甫里門前過
㡬程借書市藥時来徃不向居人道姓名
　　寄陳余二校書
吴松江水碧沄沄忽憶陳余两隱君酒艇時摇夜濤
月書幃影乱晴窓雲一貧老我長爲客二陸英賢已
著文何事两君唯寂寞清言况不使予聞
　　贈别榮子仁
退食従容下玉除當年史舘燦成書藝塲馳騁荅賔
戯筆陣縦橫賦子虚松水娱情經乱後圗書連舸度
江𥘉君来愧我無供給一勺寒泉薦菊𦵔
　　次韻邵生
巳従鷗鳥狎雲深老我無機似漢隂采采菊花猶滿
地䔥蕭霜髪不勝簮南逰阻絶傷多壘北望艱危折
寸心好在吴松江水上青猿啼䖏有楓林
　　贈姚掾史
相府共推三語掾卜居曽占九龍峯羙髯不独如靈
運佳句仍兼似鮑溶我有茅齋當絶壁時㸔晴雪落
長松因君喚起故園夢彷彿三生石上逢
　　别章錬師
方舟共濟春江濶訪我寒烟菰葦中皷柂斜衝薲葉
雨鈎簾半怯杏花風仙人壇上芝應碧玉女窓中桃
未紅擬趂䡖㠶数来徃縹壷不惜酒如空
　　寄養正
淂君佳句清如玉秋色驚人換物華老境侵尋真有
感故園隔絶更興嗟女蘿緑遍牽茅屋烏桕紅明暎
落霞欲酌一尊澆磊塊㡬時邀子過田家
　　贈岳松澗
曽訪神仙五粒松澗泉流潤白雲封林間蘿蔦交青
影石上菖蒲開紫茸煮石有方㽞秘訣采苓何䖏覔
行踪岳君别我三千歲晚戯滄洲又汝逢
　　次韻屋漏
寂寞江天暮色懸重隂愁絶卷塵編赱㸔破壁雨沉
竈思卧芦花雪滿船風捲髙堤髙樹㧞泉翻野援藥
苗延青山天矯浮雲外自愛新秋爽氣鮮
　送張貞居逰靈常洞兼簡王晋齋
荆溪山水閟靈宫子晋笙鵉駐碧峯午夜月明風滿
帳千厓人静鶴眠松縁知瑶草春来長應有仙人洞
口逢莫為青螺翁久住歸時騎取葛陂龍
　　陸文玉見過
荆溪二月春風悪燈火論交夜對床白鶴遶壇𥘉露
下碧梧滿地忽霜黄卜啇失子人誰吊阮籍窮途只
自傷政使陸郎能慰藉賦詩懐舊更淒涼
　　送■従事之越中
郡廰草色暎青衫従事風流雪滿簮㝡愛長官䏻化
俗也知僚佐願停驂右軍宅裏尋苔石賀監湖邊咏
夕嵐它日従君覔佳果来禽青李不湏凾
　　送僧逰天台次張外史韻
四明山水名天下師去那知客路遥雪霁驚􁊁騰宿
莾月明寒鵲集踈條坐尋雲頂千峯石歸趂江頭八
月潮說与住山光老子送賔也合過溪橋
　　過許生茅屋㸔竹
舟過山西巳夕曛許生茅屋逺人群鑿池数尺通野
水開牖一䂓㽞白雲煮藥烟䡖衝䆴出碓茶声逺隔
溪聞可怜也有王猷興堦下新移共此君
　　送葉道士東歸分得懸字韻
憶尓心如旌斾懸相逢􁇣渚欲華顛窮冬風景吾衰
矣落日烟濤思渺然八咏楼前思舊宅三髙祠下覔
歸船棲幽㝎洗塵喧耳剰吸東陽一斛泉
　　送栁道傳東歸
賦詩南澗寫烏絲靄靄停雲去後思郷國動成經歲
别江湖復與故人辞溪船斫膾雲生柁松室聞猿月
滿杖他日重尋言子宅咏歌唯許暮春時
　　寄開元長老兼呈鄭明徳
已公令我詩興生堂下緑苔無俗情天女下試寳花
墜曲生相逢青眼横布金巳住長老宅乞食應怜王
舎城何當棹歌一来過同載唯許鄭康成
　　贈道士李嘯虚
龍虎岩前李錬師㡬時飛舄洞庭陲晴天白鶴興閑
逺秋水蒼龍光陸離山中杏熟従收糓堦下芝生㸔
奕棋邂逅楼船海上便還應与尓道相期
　　失鶴
啄粟巢松泰華峯直将天地作樊籠不聞丁令歸華
表應馭王喬入太空行迹縦横苔石上寒棲依舊竹
林中清齋我亦厭腥腐長嗼思乗萬里風
　　送章錬師入亰
五鶴翩翩朝帝亰青童遥侍玉皇君倚天楼觀金銀
氣蔽日旌旗錦綉文夜礼洞庭薦明水春陪逰輦望
祥雲何人淂似愚溪子髙舉凌風思不羣
　　贈楊大同
石魚峯下子危子出有楊羲陪勝逰斜日碧山梁苑
暮清風白拂冶亭秋松肪和飲三危露桂棹同乗萬
里流擬酌春醪相慰藉梅花欲發聴鳴騶
　　江上遇楊徳用
吴淞江上米家船邂逅亀䝉舊宅前政似燕鴻交泛
泛聊憑楮頴度年年糟床滴雨誰沽酒破衲蒙頭独
坐禅莫學山僧空載月主人情重更㽞連
　　寄徳朋
故人欲問梁鴻宅遺迹猶應杵臼存楓葉菊花秋瑟
瑟荒園癈圃雨昏昏農人掩舍春明墅縣吏催租夜
打門唯有徳朋多逺思賦詩刻烛酒重温
　　寄友
幽窓談咲話平生三十年前㡬変更白髪滿頭今已
老青山排闥故多情桃花灼灼應無語春雨䔥蕭尚
未晴明日扁舟携好酒南山笋蕨正堪烹
　　馬國瑞東臯軒
未羡勳名馬伏波少㳺郷里樂婆娑䡖舟陌上山堪
数細雨籬邊菊未莎浩蕩五湖鷗夢逺䔥寥萬里鶚
情多寒廰時有幽人宿月烛髙張幔緑蘿
　　次韻通書記同過鄭先生舊宅
女蘿垂緑翳衡門野水通池没舊㾗有道忘情觀物
化清言如在相人存凄涼江海空茅宇惨淡烟埃委
石尊一奠山泉薦芹藻古心寂寞竟誰論
　　清明
江雲籠雨白烟生愁眼㸔花淚濕纓可惜紅英滿芳
草又經上已復清明漂漂覊旅燕鴻迹眤眤怨恩児
女情老鶴莫教塵圡涴碧岩松下紫芝榮
　　溪山勝㮣楼
楼下清溪夏亦寒溪頭箇箇白鷗閑風囬緑卷平堤
水林缺青分隔岸山若士振衣千仞表何人泛宅五
湖間絶憐与子同清賞㝎向雲霄共徃還
　　和華以愚韻兼題所畫春山髙士圗
扁舟溪上数来過白髪殘春柰我何栁絮如烟迷暁
浦杏花飛雪點春波林扉有客圗丘壑石室何人帶
女蘿欲和華山髙隱曲覊愁悽断不成歌
　　寄王明卿
不見孝㢘踰十年髙人風節自居然数間茅屋無人
𥙷一榻寒雲只獨眠酒榼時湏栗里菊茶爐還煮恵
山泉衡門不出棲遅久坐有孫登彈一絃
　　送霞外師過磧沙寺因寄鄭博士毅長老
湖水東邊磧砂寺繙經室裏㸔争棋食馴沙鳥巢當
戸坐愛汀雲影入帷恵逺何脩為律縛康成終老只
書痴寄語山靈莫疑怪松隂好護中興碑
　　次韻錢思復見貽
文章傳法似傳灯治病宜求三折肱退食君休大槐
國安居我學小乗僧業勤已有朋耒樂歩濶能無祖
武縄欲挈一壷相慰藉春船月色待君乗
　　贈墨生吴善
吴生製墨変潘法住近義興山郭中洗玉巧當前澗
水采花還覔古時桐照夜虹光灯隱壁拂雲鵉尾谷
生風長年圭璧富潤屋我善養生那有窮
　　風雨
風雨䔥條歌慨慷忽思徃事巳微茫山人酒勸花間
月秦女筝彈陌上桑灯影半窓千里夢泥塗一日九
囬膓此生傳舎無非寓謾認他郷是故郷
　　宿普度僧舍
悲涼華屋捴荒墟人事乖張已久如两部草池蛙皷
吹一襟桐露鶴堦除狂逰且盡餘生酒宿習猶存半
舸書𥘉日䡖烟櫂歌去江潭栁影亦蕭踈
　　寄周履道
兼旬不見周徴士落月空梁夢見之乆狎海鷗聊避
俗虚言市虎竟成疑尊前節序梅将玉鏡裏形容鬂
已絲日暮烟濤隔城郭䔥條南渚一吟詩
　　曲彦逺寄茗褁賦此道謝且求致梨栗木瓜
遶屋青山謝眺居木瓜梨栗種扶踈不妨睱日騎官
馬自喜清時少簿書九月授衣霜欲落百年囬首鴈
飛𥘉猶憐踽踽空山客茗褁封題逺慰予
　　寄徐季明
海虞山下徐公宅脩竹長松左右栽陳榻待君時一
下頋園有客莫驅囬至今清夢依依在欲寄新詩草
草裁自是漫郎嫌俗子也應魚石有蒼苔
　　三月廿二日雨懐荆溪舊逰寄原道
憶昔荆溪棹酒船緑波揺蕩女蘿烟春茶未放仙人
掌雨蕨先舒稚子拳岩間石上尋遺迹作賦題詩多
昔賢今日空齋獨對雨幽懐猶夢白雲邊
　　乙巳三月七日清明風雨憒憒囙成長句
春風多雨少曽晴愁眼㸔花涙欲傾抱膝長吟酬短
世傷心上巳復清明乱離漂泊竟終老去住彼此難
為情孤生吊影吾与我逺水滄浪堪濯纓
　　次韻贈林泉民張孟辰
三逕誰尋二仲蹤一丘之木紫溪翁思􁃇張翰有清
識閉閤茂深多祖風午夢池塘春草緑䡖隂窓户落
花紅應懐錫谷林泉勝山色依微在望中
　　故吾一首
縹緲青山日欲晡㳽漫秋水興何孤鶴歸城郭生新
夢塵掩圖書尚故吾南畞藝苗傷碩䑕北窓臨㵎聴
啼烏醉歸倘乞封侯地便復移家傍酒壚
　　寄顧仲瑛
江海秋風日夜涼䖝鳴絡緯尚綀裳民生惴惴瘡痍
甚旅泛依依道路長衰栁半欹湖水碧濁醪猶趂菊
花黄知君習静觀諸妄林下清齋理藥囊
　　病中懐先友華陽外史用韻一首
憶昔時雍四海寕華陽外史住南屏春愁黯黯懐仙
卧幽鳥関関喚夢醒塞鴈歸時鶯出谷園花落盡栁
縈青傷心南北数千里無𣸪沙墩長短亭
　　子章號夢庵赱筆謾題
夢庵春夢㡬時醒隱約江湖且寓形愁見乱離心忽
忽跡踈親友淚熒熒松陵遇我才經宿浙水歸舟且
暫停蕉鹿紛紛何得失眼明烟外数峯青
　　雨中在林氏賦贈徐生
終朝風雨洗炎歊隱几無言思泬寥巳絶鳴蟬咽衰
栁空吟翡翠集蘭茗嘉魚坊裏多名酒碧鳯橋邊欲
晚潮二子林徐有髙致為陳筆墨逺相招
　　寄陳庶子
髙行昔聞陳太丘雲行好在思逺逰丹砂擬訪葛洪
井湖水堪乗范蠡舟炉銀欲変頭先白田􁊽可醸行
歸休且排憂憤澄神慮奏刀巳覺無全牛
　　歸錫麓
未訪西岩墨沼泉東家児女笑相牽莫話艱難長旅
食敦忌蕭散送餘年䆉稏雲黄秋雨後芙蓉霜落渚
鷗邊歸来何異遼東鶴荒塜纍纍思惘然
　　送葉道士再用懸字韻二首
愁心黯對夕陽懸忽見髙標喜欲顛似与人民千歲
隔更詢耆舊一悽然青灯緑酒㸔成醉秘篋珎啚自
滿船歸去還臨劍池月㝎應歌此酌山泉
君到茅簷雨􁛾懸采芝期我碧山顛掀髯一咲非徒
尓隔丗重逢豈偶然沙渚屐声歸􁇣客晚潮㠶影下
江船為予一話艱危際双淚沽衣似迸泉
　　學書
㡬叢枸𣏌護藩籬一逕莓苔卧鹿麋独許陶泓為
友更呼毛穎伴幽栖野鶩家雞成品茅来禽青李入
書題臨池自歎清狂甚直好還同鎩栁稽
　　贈范壻
范公文杏園西宅喧寂一塵渾異宜鼓琴深林調清
越讀書稚子声吾伊簾旌不動香如霧硯席生涼雨
散絲欲飲寒泉錫麓洞暫違清賞一題詩
　　題鄧氏扇上
鄧家層軒㽞十日陸郎酒船来百囬􁃇羔魲膾亦巳
甚氷甌雪碗何爲㢤江雲飄飄委坐席岸栁垂垂落
酒杯飲酣戯寫齊紈扇山河微影月裵徊
　　二月二十日大風
南渚春風二月狂住船濯足聴鳴榔烟邊去鳥暮山
碧衣上飛花春雨香
　　逺懐不作悠悠語忍躡飛鳬返故郷
　　寫畫贈潘仁仲醫師
屋角東風多杏花小軒容膝度年華金梭躍水池魚
戯彩鳯棲林澗竹斜亹亹清談霏玉屑蕭蕭白髮岸
烏紗千今不二韓康價市上懸壷未足誇
　　贈沈生賣墨
　沈學翁隱居吴市燒墨以自給所謂不汲汲扵貴
　富不戚戚扵貧賤者也烟細而膠清黒若點漆近
　丗不易得矣因賦贈焉
桐烟墨法後松烟妙賞坡翁巳久傳麋角膠清瑩玄
玉龍文刀利淬寒泉山廨唯珎白鵞帖雲窓誰録古
苔篇愛尓治工呉市隱收煤一室数灯然
倪雲林先生詩集卷之五
　　　　　　　　　荆溪蹇　㬢　朝陽編集
　五言絶句
　　題臨水蘭
蘭生幽谷中倒影還自照無人作妍㬉春風發㣲咲
　　二月廿二日潘子素王叔明来慰藉臨别為寫
　　水傍樹林圖并題
積雨開新霽汀洲生緑薲臨流望逺岫歸思忽如雲
　　題畫與溥泉
息㬌憇烟霞澄懐卧丘壑乆遅蘇仙君莫驚松上鶴
　　玄洲倡和十首継趙魏公張外史作
奕奕三素雲團團如車盖下有采芝仙㳺神与天㑹
　　　　　　　　　　　　右􁒓山
玉晨啓玄扉靈篇㖟飛仙錬㬌返洞官保真億万年
　　　　　　　　　　　　右羅姑洞
混淪青瑶流煥爛雲錦光飛軿駕神君宛在旬山陽
　　　　　　　　　　　　右霞駕海
胎仙集丹䑓眞宰降玄居翕忽神飈散燒香礼太虚
　　　　　　　　　　　　右鶴䑓
宻葉䕃方壇珎林寄深合華源逺莫窮時有幽人宿
　　　　　　　　　　　　右桐葉源
歩虚朝東華髙嘯追逺逰玄舘㖟妙道逍遥宴神州
　　　　　　　　　　　　右玄洲精舎
虚林想遺躅壇舘癈仍存落乗蔵丹竈清晨雲氣温
　　　　　　　　　　　　右𬗋軒
蒼雲乗白鶴傳說手栽松山室清眠夜千岩聞勁風
　　　　　　　　　　　　右隱居松
玉標明霞秀靈􁁿混合成流光暎金宮靈斾招萬霊
　　　　　　　　　　　　右玉像龕
　　題自畫
東海有病夫自云繆且迂書壁寫絹楮豈其狂之餘
青林蔵曲宻逺水間微茫飛鷺浴鳬䖏人家半夕陽
　　夜作古木怪石因題
夜逰西園渚𥘉月光烱炯徙倚岩石下愛此林木影
　　雨竹
雨過瀟湘渚風生渭水波暮窓揮醉墨翠霧濕烟蘿
　　竹石圗
雨過黄陵庙風生湘水波當時卸帆䖏苔石倚喬柯
　　寄友
風雨暮蕭蕭髙人共寂寥何時截湘玉踏月夜吹簫
　　題昼
荆溪山水勝不到十年餘蔣氏遺基上寒藤學章書
　　菜圃
食菜雖云美荼苦薺自甘猶勝髙陽徒羶葷自飫酣
　　題秋亭曉色啚
園林夏雨歇旭日照蒼苔誰見竹亭裏孤坐興悠哉
　　春江獨釣啚
春洲菰蔣緑江水似空虚望山以髙咏意釣不在魚
　　墨竹
明月臨虚幌踈篁舞翠鵉独吟苔石上霜葉媚天寒
　六言絶句
　　題良常草堂圗
結屋政臨流水開門巧對長松為待神芝三秀移居
華盖西峯
　　題畫
舟泊溪流曲曲鳥啼烟樹重重獨思白鶴遺址好居
五老雲峯
　　田舎
暎水五株楊栁當窓一樹櫻桃洒掃石間蘿月吟哦
琴裏松濤
山鳥下窺窓牖春風時過柴門避丗何湏鄭谷作書
已絶巨源
　　為曽髙士昼湖山舊隱
厭聴殘春風雨卷簾坐看青山波上鷗浮天逺林間
鶴帶雲还
　　南村草堂
雲溶溶兮覆渚波剡剡兮侵扉魚群泳而自樂狎鷗
馴以不飛
　　雲溪佳䖏
誰覔雲溪佳䖏渚花汀竹迷蔵去鶴原邊倚杖浮鷗
波上鳴榔
　　題竹圖
黄陵庙前雨過邯郸谷口風生愛殺山人清致縦横
淡寫秋声
　　題畫
罨畫溪頭喚渡銅官山下㝷僧水榭汀橋曲曲風林
雲磴層層
　　已酉八月廿六日謾題
田父聊同尓汝狂夫從問如何昔日揮金豪侠今朝
苦行頭佗
　　題溪山雪霽圖贈張以中
水影山容黯淡雲林細篠蕭踈誰見重居寺裏雪晴
沙際吟餘
　　題畫
雨過黄陵庙下雲生玉女井邊野雉雊鳴斜日鷓鴣
啼破林烟
月下叁差双玉灯前蕭散孤鴻寄興只消毫楮寫懐
不用絲桐
竹上誰弹清淚如鉛春雨斑斑滿眼湘江波浪望窮
白鳥飛還
髙樹長松共晚蒼筠野石同貞珎重王家公子翩翩
白鶴神清
髙栁喬柯小閣水光山色衡門未老作閑居賦無錢
對北海樽
孝侯庙前雨過罨畫溪頭日曛田迹如今夢裏春風
愁乱行雲
　　燕乳一首
燕乳雛成竟去鵉悲影隻難双借問榮歸故里何如
髙卧北窓
　　畫竹
珎重黄華父子遺風得似洋州松雪于今寞寞房山
去後休休
我愛焦君味道筆端點綴清新䂓模虎児早歲未窺
北苑入神
　　贈潘仁仲
瓶内花簮白蕚庭中池養金魚馴虎只憑丹竈活人
惟㽞素書
倪雲林先生詩集卷之六
　　　　　　　　　荆溪　蹇　曦　朝陽編集
　七言絶句
　　村居
踈踈梅雨橘花香寂寂桐隂研席涼恠底林間金弹
子枇杷都熟不知甞
　　絶句四首次九成韻
我别故人無十日衝烟艇子又重来門前積雨生幽
草墙上春雲覆緑苔
断送一生棊局裏破除万事酒盃中清虚事業無人
觧聴雨移時又聴風
沒􁢤春泥不出門山烟江霧晝長昏槽床声雜茅􁑴
雨破却隂寒酒自温
郯子論詩冀北空晤言千里意常同待晴𬗋陌堪縈
手行咏山光水影中
　至正十四年二月廿五日雨郯君九成賦絶句四
　首云杏花簾幙看春雨深巷無人騎馬來獨有倪
　寛䏻憶(我/黄)昏躡屐到蒼苔春色三分都有㡬二分
　巳在雨声中墙東两箇桃花樹恨殺朝来一畨風
　十日春寒早閉門風風雨雨怕黄昏小齋坐對黄
　金鴨寂寞沉香火自温春寒(時/節)病頭風惆悵年華逝
　水同丗亊緫如春夢裏雨声渾在杏花中俛瓉畱
　宿髙齋篝灯爲寫春林逺岫圖并次韻四詩題昼
　上時夜漏下三刻矣佩韋齋中書
　　絶句三首
秋水清空似汎搓此生汨沒似無涯䔥閑堂上收書
坐八月芙蓉始着花
芙蓉花下坐鳴琴疑在湘江斑竹林翠節霓旌烟雨
濕秋来江水不知深
岳生孫子㝡清顛袁老弹琴和澗泉一簀松肪𥘉醸
淂䞉将醉尓竹林前
　　畫贈馮文仲
知君近住西湖曲湖水淪漣似輞川窓下青松髙百
尺時時落雪滿琴絃
　　寄安遇
隣家借淂酒盈􁂭薄飯㽞君午不羔僧夏安居餘半
月重来相与說無生
　　題玄㑹庵壁間
風雨縈愁夢不醒𬗋薇花發渚南亭望中迢逓孤烟
起白鳥飛来菰蔣青
　　追和戎昱寄許錬師
雲霧軒窓倚半空少霞銘䖏識新宫遥㸔一片秋山
色鶴影裵徊明月中
　　双井院前小立
山色微范好放船秋蕖野水夕陽邊西風更洒菰蒲
雨羡尓沙鷗自在眠
　　雨晴
江上白薲風起波冷紋縈碧莫烟和織成一幅鴛鴦
錦零落紅衣逺恨多
　　王季野示余米元章詩卷因次韻
喟然點也宜吾与不利虞兮柰若何鴻鴈不来風嫋
嫋庭前樹子落桫欏
吴松江只蒲萄緑金井峯仍縹緲青說与弋人何慕
我髙飛鴻鵠杳㝠㝠
大姚湖水白生烟長物都除絶丗縁笙鶴不為歸鶴
怨王生真是勝丁仙
　　題竹樹圗
海中鉄網珊瑚樹石上銀鈎翡翠梢烏夜乱啼江月
白檀栾飛影下窓拗
江邊樹影墨模糊江上青山日欲晡野思悵然無晤
語時来臨水照眉鬚
　　次韻曺都水
水品茶經手自箋夜燒緑竹煮山泉莫㽞樵客㸔棋
局持斧歸来㡬歲年
蕭閑舘裏挑灯宿山罽重敷六尺床隱几蕭條聴夜
雨竹林烟羃煮茶香
　　恵麓小隱
錫麓洞前開竹扉孟公舊築草堂基巳倩王維圗别
業更從裴迪賦新詩
　　次韻春雨
鸎啼花落罷琴尊山郭鳴鍾靄巳昏莫嗔野鹿當蘿
逕只有春風到蓽門
青林微雨見東臯桒柘隂隂飛百勞可怜栁絮浮春
水無𣸪縈空百尺髙
黯黯春雲暎戸䡖緑蕪斜日忽開晴依微野逕泉侵
盡風落桐花逺思生
桐葉題詩憶君䖏望春惆悵夕陽沈憂来蝶夢飛烟
草黄髪蕭蕭曽不簮
　　水仙花
曉夢盈盈湘水春翠虬白鳯照江濵香魂莫逐泠風
散儗學黄𥘉賦洛神
　　絶句
醉喚吴姬舞踏筵風欄花陣亦囬旋愁生細雨寒烟
外詩在青蘋白鳥邊
　　拜石圗
未章愛硯𣸪愛石探瑰抉竒久為癖石兄足拜自寫
圖乃知顛名不虚淂
　　賦宜逺楼
宜逺楼前春可憐数峯依約乱流邊若為倚劍崆峒
外囬望齊州九點烟
　　别潘先軰
君来烟草正凄迷君去溪頭栁葉齊挂席中流竟東
上莫重囬首向荆溪
　　懐曺都水
荊蛮野褐最清癡怕与髙人話别離記淂觧携双樹
下風㠶目短淚垂垂
　　橧墨生吴善
銅官山下白雲亭澗底長松長茯苓傳淂潘生燒墨
法墨成持贈寫丹經
　　宿玄文舘
玄舘清虚五月秋踈簾珎簟㸔瀛洲窓前種淂青桐
樹時有鳯凰栖上頭
　　奉荅范徴君雲林見懐
想見雨池春澑滿唯應閒院緑苔生落盡櫻桃杏花
發䡖舟歸去看春耕
　　三月五日為吴溥泉昼窠石平逺并詩
地僻林深無過客松門元自不曽関展将一幅溪藤
滑寫淂溪隂数點山
　　為原道題昼
二月東風溪水緑幽林脩竹影叁差杖藜日日溪西
路魚鳥相娱只自知
　　題張以中畫
宻雪𥘉晴僧舎深地炉活火酒時斟張家公子清狂
甚冐冷㸔山意不禁
今日披圗感慨深与君對酒若為斟重居寺裏松杉
合刼火兵灰巳不禁
　　吴采鵉像
誰見文簫逐采鵉碧山蘿月五更寒猶遺寫韻軒中
迹㽞淂風流後丗㸔
　　用陳子貞韻題畫
仙居乃在恵山東悟者方知色是空却坐西岩双樹
下玉笙雲裏度泠風
　　舟過梁溪
蕩槳清溪欲盡頭乱山出沒暮雲稠便當濯足聊停
棹何䖏飛来双白鷗
　　宿義興先太𥘉上人房
𥘉公楼上雨蕭蕭楊栁垂烟隔岸揺何䖏舟人棹歌
發山長水逺望蘭橈
周将軍祠隔水近岳鄂五庙亦東隣百年故事誰記
憶風雨清明愁殺人
　　雪中折枇杷花寄吴寅夫
雪中自折枇杷花赱寄城南䖏士家明日雪晴㝎相
過两株松下煮春茶
　　雪不止重寄
清夜焚香生逺心空齋對雪独鳴琴数日雪消寒巳
過一壷花裏聴春禽
　　為吳䖏士畫喬林磵石
山家曰出無行踪雪樹烟蘿逺且重不見鹿眠盤石
上提壷自挂一長松
　　張外史素不善畫醉墨戯寫張洞竒石頗一種
　　逸韻徳明装潢成卷赱筆為賦
書畫不論工与拙顔公米帖豈圖傳君看外史寫竒
石醉墨依稀似米顛
　　重送𥘉上人㕘札光公二首
西崦欣逢𥘉上人妙年藻思如春雲育王塔前礼佛
竟應脩白業益精勤
阿育王塔舍利存山氣無雪春冬温蓮花䑓近多羅
樹中有人談不二門
　　對雨遣懐
数日枇杷花落盡可忴春事到櫻桃聴風聴雨眠三
日排遣新愁付濁醪
　　寄友
二月江水青接天楊栁隔江揺緑烟一夜愁心佀春
雪随風舞影落君前
　　次韻題髙房山畫卷
屋邊昨夜春風起蔣芽荇葉生春水睡醒獨坐無人
声厯厯青山水光裏
　　題趙榮禄揩痒馬圖次陳先生韻
韓幹真龍下筆肥銀鞍羅帕絡青絲春風碧野和烟
放誰見林間揩痒時
　　竹枝詞
　㑹稽楊㢘夫邀余同賦西湖竹枝歌余嘗莫春登
　瀕湖諸山而眺覧見其浦溆㳂洄雲氣岀沒慨然
　有感于中欲托之音調以声其悲歎久未䏻成章
　也囙覩斯作為之心動言宣為詞凡八首皆道眼
　前不求工也
錢王墓田松栢稀岳王祠堂在湖西西泠橋邊草春
緑飛来峯頭烏夜啼
湖邊女児十五餘烏紗約髪淺粧梳却怪爺娘作蛮
語䏻唱新声獨當爐
湖邊女児紅粉粧不學羅敷春采桒學成飛燕春風
舞嫁與燕山逰冶即
心許嫁郎郎不歸不及江潮不失期踏盡白蓮根無
藕打破蜘蛛網費絲
阿翁聞說國興亡記淂錢王与岳王日暮狂風吹栁
折滿湖烟雨緑茫茫
春愁如雪不䏻消又見清明賣栁條傷心玉照堂前
月空照錢唐夜夜潮
嗈嗈歸鴈度春江明月清波鴈影双化作斜行筝上
字長彈幽恨隔紗窓
辮髪女児住湖邊䏻唱胡歌舞踏筵羅綺薫香囬紇
語白㲲蒙頭如白烟
　　題雲林小㬌圖
赤城霞㬉神芝秀洞裏桃花不記春何事却将山水
脚鍾陵中上踏紅塵
　　後数年𣸪用韻題
憶昔舟歸雪浦濵松林瑶草欲生春閑拈逸筆啚清
思今日披啚似隔塵
　　題畫
青山矗矗水舒舒相見郊原霽雨𥘉絶佀三髙亭上
望人家依約樹扶踈
　　題㯤禽筠石啚送髙霞還玄元舘
烟雨蕭蕭墨未乾幽禽杖上語春寒玄元舘裏多筠
石飯飽臨池自在㸔
　　寄徳常别駕(三首)
長洲東去有僧居狂士来逰宻雪𥘉欲覔故人張别
駕清貧猶苦出無車
愛尓作官清海濵海濤嶺雪爛如銀巳占麰麦明年
喜漸有衣檽富昔民
廩食精豊養士多村童野老亦謳歌可無振厲新科
格選試䏻平㝎不頗
　　題畫
楼閣叁差霞綺開峯峦重複水縈廻赤欄橋外垂楊
下歩月吹笙向此来
　　題陳仲美畫次張貞居韻
杜老茅堂倚石根徃来西瀼与東屯一庭秋雨青苔
色自起鈎簾尽緑尊
斜日西風吹鬂絲披啚弄翰學児嬉釣竿拂着珊瑚
樹張祐題詩我所師
　　連雨
三月雨声連子月五湖舟楫住南湖春愁黯黯如中
酒捲地狂風撼不蘇
　　吴中
望中烟草古長洲不見當時麋鹿逰滿目越来溪上
水流将春夢過杭州
　　為蹇原道題竹木啚
踈篁古木都成老石澗莓苔亦有花排悶不湏千日
酒聊将小筆昼龍蛇
　　九日登華氏溪亭
茱茰黄菊稍斑斑野水蒼烟草莾間送客歸来逢九
日華家亭上獨㸔山
　　寄曺都水
溪南山影碧樷樷水閣風林䖏䖏同周䖏庙前新漲
濶数声柔艣月明中
　　三月廿日題所寓屋壁
􁆒樹花開破屋東隣墙花信㡬畨風閉門睡過兼旬
雨春事依依是夢中
　　隣墙桂花盛開
扶踈桂樹隔隣墙時有飛花到石床起近南􁑴看月
色不湏更炷水沈香
　　六月五日偶成
坐㸔青苔欲上衣一池春水靄餘暉荒村盡日無車
馬時有殘雲伴鶴歸
　　題寂照蔣君遺像(二首)
幻形夢境是耶非縹緲風鬟雲霧衣一片松間秋月
色夜深惟有鶴来歸
梅花夜月耿氷魂江竹秋風洒淚痕天外飛鵉惟見
影忍教埋玉在荒村
　君姓蔣氏諱圎明字寂照暨陽人也年二十一㱕
　于我勤儉睦雍郷里称其孝敬歲癸巳奉姑挈家
避地江渚又一年不事膏沐㳺心恬淡時年四十
　有七矣如是者十一年癸夘九月十五日微示疾
　十八日清晨翛然而逝甲辰正月廿四日題
　　正月廿六日謾題
􁇣雲汀樹晚離離飲罷人歸野渡遅睡起香銷金鵲
尾独聴踈雨打窓時
　　二月十五日雨作
風軒紅杏散餘霞堤草青青桃欲花寒食清明㸔又
近滿川烟雨乱鳴蛙
　　雅宜山詩
雅宜山奮名娜如山盖虞道園所命名然未若娜
　如之名近古也施君宜之先隴在其䖏索余賦詩
　囯為竹枝歌二首遺之以𣸪其舊焉
娜如山頭松栢青闔閭城外短長亭来山未久入城
去駐馬囬看雲錦屏
娜如山頭日欲西採香􁢤裏竹鷄啼南朝千古繁華
地麋鹿蒿莱望眼迷
　　送徐仲清還毘陵
昔年守義抗天兵季子遺風尚足徴牧守荒淫嗟末
代荒墟榛棘竟誰懲
有道楊公此駐車遺言百丗惑䏻祛道郷忠義埋黄
壌牛斗龍光尚燁如
　　六月一日吉祥庵題
僧夏安居我息機清風日為掃柴扉身形巳似松梢
鶴還有悲歌續令威
　　二日又題
随宜喧寂了殘生飯飽悠悠曳履行日落吴松半江
影莫将欣厭惱閑情
　　十三日雨窓排悶
俗患不侵忍辱鎧道力可勝紛華兵明月無心含萬
象浮雲𥘉不汚圎澄
雨声蕭瑟似秋塘淡泊紅蕖滿意香火宅任渠生熱
惱汪汪法海自清涼
　　十六日雨晴
道畊豈患粥材罄徳獵何憂肉食無底事甘飡希厚
味曲肱飲水色敷腴
　　七月二十八日過丘氏林居秋風騷騷然至暮
　　大作終夜不息囙成小詩
西風楊栁暮騷騷零落江雲起怒濤坐㸔荷花都落
盡倚窓孤咏楚天髙
　　松陵一首
松陵原上望長洲緑玉平鋪江水流好取醸為千日
酒大瓢酌月散煩憂
　　二月六日南園四首
雨裏櫻桃两樹開北風吹盡臘前梅荒筠隅隩無多
栁細草汀洲併是苔
正月已䦨烟雨寒泊舟東渚聴風湍山長水逺鳥飛
急不是離人也鼻酸
春月寒逾臘月寒盲風怪雨泊江干天工自不為人
料一種春光有㡬般
有子政如無子同異居邈若馬牛風人閒何物為真
实身丗悠悠泡影中
　　秋客軒
乍見芙蓉開滿樹更憐楊栁緑含風秋容好䖏無人
㑹都在溟濛烟雨中
碧花翠蔓引牽牛樷竹黄葵意更幽不用田疇三日
雨巳輸䆉稏十分秋
霊璧欹危四五峯枇杷細弱未成樷槿籬西面雲千
畞牛背時聞一笛風
村氓报本妙蓮華供佛燒香汲井花独有橋東白石
叟依然傾酒食蝦䗫
　　松雪馬啚為原道題
渥洼龍種思翩翩来自元貞大徳年今日鷗波遺墨
在展圗題咏一悽然
　　題墨萱
落盡幽花出一枝愛宜男草近清池水仙唯数彛齋
趙夏卉芳妍尓更竒
　　二月十九日夜風雨凄然南渚旅寓篝灯与端
　　叔共坐因念兵戈滿地深動故山之思遂賦
春雨春風滿眼花夢中千里客還家白鷗飛去江波
緑誰採西園糓雨茶
　　題曺雲西畫
吴松江水碧扵藍怪石喬柯在渚南鼓柁長吟採蘋
去新晴風日更清酣
　　鵞次韻題
泛雪翻雲未足佳棲萍唼荇戯江沙舉群此日籠歸
去識淂䏻書内史家
草青莎軟暮烟和點綴春江愛白鵞不似貪饕誇
厭飫萬錢日食未嫌多
真迹黄庭丗所珎當時聊𣸪送鵞群寕知雪後攻城
者使乱軍声用進軍
　　雜賦絶句
恢公妙淂華光法月影縦横白尚玄㽞取禅門三昧
法松滋楮頴過年年
空江水冷珮珊珊去國千年始一還身似吹笙王子
晋夜騎白鶴過緱山
一色清江四面同楼居如在畫圖中主人欲刻皆山
記湏淂環滁老醉翁
曽傍江流築釣磯朱門華屋亊都非身如王謝堂前
燕歲嵗猶過白板扉
痛飲酣歌未是狂有岐何䖏覔亡羊芹羔术煎茅君
酒更醉人間一萬塲
　　贈通上人
恵逺深心白蓮社湯休麗句碧雲篇懴摩不懈香灯
供般若仍通文字禅
雨後春池芹細細月明寒渚竹姢姢東林門外聞鍾
返只有陶公妙入玄
　　題畫竹
本朝昼竹髙趙李慙愧後来無寸長下筆䏻形䔥散
趣要湏胸次有篔簹
　　題李光禄墨竹
雲氣翛翛青鳯翎湘江皷瑟倩湘靈壁張此畫驚竒
絶醉倒茅君双玉瓶
　　題宋仲温竹杖
畫竹清修数宋君春風春雨洗黄塵小窓夜月㽞清
影想見虚心不俗人
　　荅陳謝二叁軍王長史
丗故紛紜自糾纒南山脩竹老風烟陳公懐抱政如
此清影蕭蕭月滿川
謝公好義今猶初不可親褻不䏻踈松陵父老猶徳
尓援溺㓛多自不居
經年不見王内史秋夜有懐如此何澄不為清橈不
濁汪汪万頃玉湖波
蕭蕭短髪不湏冠何䖏繫舟雲水寛西塞山前夕陽
裏青芙蓉墮水精盤
百年苦樂孰深知何可旬月無我詩從渠推罵与争
席不癈鷦鷯巢一枝
　　題畫与強仲端
日暮移舟何䖏泊強家亭子水西頭恵山只在緗簾
外雨後幽泉想乱流
　　題靈岩寺壁
我到靈岩古寺中雲烟楼閣欝重重今朝醉倒山前
石㽞取綸中挂偃松
　　船中
野水荒寒寂寞濵萋萋芳草也知春五湖雲浪浮天
白好遣䡖鷗狎隱淪
　　題墨竹
燈下蕭蕭玉一枝吴松欲雪暮寒時憑君為把青鵉
尾大掃隂雲息怨咨
　　為徳常寫竹枝
張公宅裏挑灯話對影依依夢寐同坐到夜深喧境
寂庭前踈竹起秋風
　　拜石圖為王文静題
米顛嗜古命宜䡖玄寳厓珎禍患并盥沐閱書私太
尉可怜謟侫小人情
清文絶俗盛名譽不記坡翁奨拔𥘉淂筆無如蔡元
度却言蘇軾劣扵書
　　畫竹与張元實
髯翁中歲淂麟兒􁈍點双朣玉作頥可惜空齋無楮
穎為拈秃筆掃風枝
　　寄張徳常
聞道淮安之任去尊君今住叔兮家来城又鼓吴松
柁好過苔磯弄釣車
　　吴仲圭山水
道人家住梅花村窓下松醪滿石尊醉後揮毫寫山
色嵐霏雲氣淡無㾗
　　題畫贈崔子文
性癖居幽毎起遅一来溪口竟凄迷林亭曉色蒼茫
裏自送風㠶過水西
　　睡起
睡起晴雲滿澗阿牛羊日夕下南坡浮生富貴真無
用政似紛紛蟻一柯
　　戯贈大雲
不問羊車与鹿車無三無二一乗耶何勞賛歎并言
說心悟方䏻轉法華
　　題畫竹
嫋嫋風枝墨未乾羙人湘水逐笙鵉恍然一枕逰仙
夢清影縦横山月寒
　　王叔明畫
筆精墨妙王右軍澄懐卧逰宗少文王侯筆力䏻扛
鼎五百年来無此君
　　因盧山甫便寄曺徳
使者停車溪水西借栽緑竹僦幽棲玉川野客㝷津
去悵望孤㠶意轉迷
　　李伯時畫
飛仙逰騎龍眠畫㒵淂形模也自竒句曲真人親鍳
㝎不湏言下更題詩
　　畫竹
蟠虬舞鳯寒雲冷挟以明蟾光烱烱丗人只觧說洋
州小坡筆力䏻扛鼎
　　啇學士畫次張外史韻
独棹扁舟引興長踈林逺岫見微茫商侯畫筆張仙
句可比豊城寳劍光
　　贈金嬾翁製爪篱
聞君有漏与無漏木杓爪篱都一般欲覔嬾翁安樂
法無生話子說團栾
　　環緑軒
環緑軒中古逸民瑟琴圖史硯為隣欲知此地多生
意試㸔窓前草色新
　　題畫贈原道
雪後園林梅巳花西風吹起鴈行斜溪山寂寂無人
迹好問林逋䖏士家
　　与錢伯行宿栖雲堂
小龍江上栖雲室望見石湖湖盡山来与錢翁住三
日白雲妍㬉滿中間
人以秋毫軒䡖我我心澹然如碧淵何期失脚墮塵
網談笑區中飽丗縁
　　人我共上二首
醉中了了夢中醒好語狂言不用聴莫起黒風飄鬼
國長教明月照中庭
　　為仲章寫竹石
沈君好古嗜尤淡竒石幽篁心所欣為寫雲林齋下
景月明春露濕衣巾
　　次張師道韻
我愛張君真樂易樵談農語接􁁅欣毎思灵石山前
住六尺藤床一幅巾
　　題畫
南望銅官曉色新三株松下一茅亭何當濯足臨前
澗坐石閑書相鶴經
坦腹江亭枕束書澄清江水自空虚脩篁古木悠悠
思何䖏青山可卜居
怪石足當米老拜脩竹㝎是王猷栽磊落瓊瑰雨洗
出團栾清影月移来
怪石雨餘苔蘚滋月明鵉尾影参差春風忽過庭前
樹㑹見清隂覆墨池
　　柯丹丘梅竹
竹裏梅花淡泊香暎空流水断人腸春風夜月無踪
迹化鶴誰教返故郷
　　用潘子素韻題柯敬仲墨竹
古木幽篁春淡淡斜風細雨石蒼蒼何人識淂黄花
老弄翰同歸粉墨嚢
吴松江水似荆溪只欠山光落酒巵古木幽篁無限
思西風吹鬂影絲絲
　　題畫
琅玕節下起秋風寒葉蕭蕭烟雨中贈子仙壇翠鵉
帚杏林春掃落花紅
逸筆縦横意到成燒香弄翰了餘生窓前竹樹依苔
石寒雨蕭條待晚晴
野店枯槎何䖏園千花羞澁不成妍竹枝嫋嫋春石
悪卧㸔歸鴻水拍天
落落長松生夏寒莓苔樗散共盤桓王謝家庭多玉
樹依然猶是晋衣冠
雨後池塘竹色新鈎簾翠霧濕衣巾為君寫出團栾
影喜比他郷見似人
斑斑石上蘚紋新隂落先生烏角巾㒵淂两枝𥘉雨
後可憐清興属幽人
為寫新梢十丈長空庭落月影蒼蒼王君胸次氷霜
凛剪燭談詩夜未央
舟過松陵甫里邊幽篁古木尚蒼然何人淂似王徴
士静㸔䡖鷗渚際眠
逢着郷人朱伯亮朱絃披拂共南薫研池雨過添新
漲特爲濡豪寫墨君
右臨青嶂左澄江未覺羲皇逺北窓安淂茅君酒斟
酌幽人許致玉瓶双
喬木樷篁倚苔石故家遺業捴成灰二喬憶嫁周公
瑾尚有枝孫氣不衰
　　寄陸錬師
忽憶南湖陸錬師若爲湖上住多時明朝擬望仙㠶
至好買松魲作膾絲
　　寄張䖏士
江邊楊栁緑絲烟影落清波万里天䖏士時時驚曉
夢門前椎皷發塩船
　　題幽篁古木啚爲文静徴君賦
環慶堂前翠竹多雨苔侵石樹交柯不逰罨畫溪頭
路柰此春宵月色何
　　題李遵道枯木竹石
我識黄嵓李使君墨池詞氣靄如雲莫言但淂丹青
譽曽有人書白練裙
　　寄人
無室無家老更顛草衣木食度年年開春若問桃花
宿先到俞君舊宅前
　　題畫竹贈西溪䖏士
雪葉霜枝耐歲寒櫛風沐雨不成歡百年強健且行
樂㽞取清溪作釣竿
　　贈曺徳昭
谷口桐林落絳霞仙㠶𥘉泊野人家蕭閒館裏青苔
合㸔到堦前芍藥花
　　題畫贈單君
单君子達荆溪往不到荆溪巳十秋古木幽篁苔石
路毎經行䖏思悠悠
　　贈沈掾
蕭蕭白髪沈休文問舍求田江水濆此夕一杯成酩
酊淋漓醉墨氣如雲
　　寄王簿
客愁醉似未招魂老去情懐孰与論詩寄句容王主
簿憶從白璧逹天門
　太白甞從金陵泝流過白璧山翫月逹天門賦詩
　寄句容王主簿
　　順逆
順逆推移莫愛嗔白雲終不染緇塵丗情如火心如
水屋裏湏教有主人
　　次韻題黄子久畫
白鷗飛䖏碧山明思入雲松苐㡬層䏻畫大痴黄老
子与人無愛亦無憎
　　烟鶴軒二首
烟鶴軒前枕石眠一声清唳落江烟攬衣起望行雲
急逺思憑虚忽欲仙
楓落吴江雲雨空戞然鳴鶴𬗋烟中坐㸔雪影横江
去明㓕寒流夕照紅
　林宗道新闢小軒南望平蕪烟樹眇然有千里之
　意囙名之曰烟鶴盖取韋刺史逺水烟鶴唳詩語
　爲賦二小詩著軒中
　　贈張徳常
老疾吟哦張判官僦居江海覺心寛好乗黄鵠風埃
表萬里雲霄一羽翰
齷齪疲駑飲齕餘鞭笞喘汗駕塩車騏驎已老終超
逸不受金覊去玉除
　　客舎詠牽牛花
小盤承露净鉛華玉雪依稀染碧霞弱質幽姿娱我
老傍人籬落􁧭秋花
　　調玄度
江渚荷花落日紅昼􁑴欄檻納涼風何人淂似張公
子詩在烟波眺望中
　　清明後題
野棠花落又清明楊栁青青人耦耕春物䦨珊成底
事半江踈雨暮潮平
　　再用前韻呈錢思𣸪
目断青山白鳥明姑蘇城下有人耕越来溪水流遺
恨嗚咽声中似不平
　　再用韻
春泥滑滑暮霞明苔滿石田那可耕眼底紛拏詩可
遣胸中崒嵂酒䏻平
　　寉盈軒西芍藥欲紅矣戯成絶句奉呈雪林隱
　　君求折二枝
堦前紅藥無人摘彩翠籠烟溪水南為折一枝和瑞
露小窓巵酒咏春酣
　　聞鴨鵊
林影曨曨鴨鵊声歐陽詩句最關情昼􁑴宮烛朝儀
早欹枕船窓憶太平
　　四月七日雨
水宿風行冬𣸪春汀花汀草思紛紛泊舟無頼終宵
雨夢入蒼梧萬里雲
　　追和蘇文忠墨蹟卷中詩韻(八首)
脉脉逺山螺翠横盈盈秋水眼波明西北風㠶江路
永片雲不度若為情
雨挟江潮来浦口霜凋木葉見山尖寒波曽照飛鴻
影髭雪朝朝与恨添
風雨翻江夢裏驚忽思風馼綘霄翎丗間那淂麻姑
爪痒䖏爬搔憶蔡經
湖邊窓户倚青紅此日應非舊日同太守与賔行樂
地断碑荒蘚卧秋風
奎章閤下掌經綸清淺蓬莱又㡬春三十六宮秋寂
寂金盤泠露泣仙人
蔡公閩嶠双龍璧蘇子儋州萬里船何似歸田虞閣
老醉吟清浦月姢姢
嗜酒狂吟秃鬂翁華陽壇舘百花風晚年傳淂登真
訣歸卧南山澗谷中
窓裏晚山眉翠重汀前秋水眼波明白鷗飛䖏循歸
路眇眇新愁故國情
　　别陸氏女
去住情悰两可哀天公与我巳安排前途恐有寛閑
地未信狂夫事事乖
　　題畫
海鷗何事更相疑野老如今久息機旅泊一篷南渚
上雲濤烟樹影依微
　　六月九日過以中野亭賦
豆苗引蔓巳過􁑴荇葉團團菱葉尖野亭中間坐至
晚窓前竹影月纎纎
　　雨後
雨後空林生白烟山中䖏䖏有流泉因㝷陸羽幽棲
䖏獨聴鍾声思惘然
　　題畫贈王允同(二首)
湛湛緑波春雨裏姢姢翠竹曉風前此中著淂玄真
子一棹夷猶獨醉眠
桐露軒前月滿窓竹聲樹影落春江青苔石􁢤無人
迹坐待歸来白鶴双
　　江上
石侵春雨林間蘚竹帶沙汀日暮烟江上清隂随月
落船頭白鳥傍人眠
　　二王逰騎啚
毎憶開元全盛時五王逰騎日追随鶺鴒原上雙兄
弟挟彈荒郊想鳯池
　　謝筆
陶泓思渇待陳玄對楮先生意未宣何似中書二君
至明窓脫㡌一欣然
　　聞竹枝歌因効其声
鈿山湖影接松江橘葉青青柿葉黄要寫新詩寄音
信西風断鴈不成行
江流不住楚山青船到潯陽㡬日程不忍寄将双淚
去門前潮落又潮生
　　髙尚書畫竹
石室風流継老蘇黄華父子亦敷腴吴興筆法鍾山
裔只有髙髥不譲渠
　　㸔花仕女圖
畫圖常識春風面雲霧衣裳楚楚裁爲問人間春㡬
許石欄西畔牡丹開
　　剖瓜士女圖
月弯削破翠團團六月人間風露寒誰覔東陵故侯
去但知華屋薦金盤
　　王都事家聴周子竒吹笙
隔水吹笙引鳯鳴十三聲外栁風清風流自有王子
晋㽞取清樽吸月明
　　趙魏公蘭
天上宣和落墨花彛齋松雪擅名家遥㸔苕霅山如
玉雪後春風自茁芽
　　管夫人畫竹
夫人香骨爲黄圡𥿄上蕭蕭墨色新悽断鷗波亭子
上鏡䑓鵉影暗凝塵
　　樹石小㬌
嘉樹幽篁澗石隈當年曽此好懐開如今寂寞空山
裏誰復緘情折野梅
　　墨梅
幽蘭芳蕙相伯仲江梅山礬難弟兄室裏上人𥘉㝎
起静㸔明月寫敷榮
　　題雜畫
白雲孤鶴莫知還船泊錢塘㸔越山珎重今朝重展
卷吟詩作賦北窓間
新栁春柯未著鴉短籬茅屋野僧家放舟不怕歸程
晚白水田畦巳有蛙
小坡曽寫鷄栖石猶在荆溪山寺中㡬欲規摹渾忘
却可怜零落墜秋風
松瀑飛流到枕邊道人清坐不湏弦王君筆力䏻杠
鼎用意何曽譲鄭䖍
庭樹霜黄尚有隂午窓危坐自鳴琴問誰淂似沈夫
子北牖羲皇見此心
　　題畫
荷葉田田栁弄隂菰蒲短短􁢤苔深鳥飛魚躍皆天
趣静裏㳺觀一賞心
一代舒王不数人曽哦雪竹与霜筠雲林野思生幽
夢睡起濡豪一寫真
　　寄人
楊栁春風未放黄晴天孤鴈不成行忽思小謝生幽
夢芳草池塘路亦荒
　　懐吕君
三年不見吕髙士清夜時時夢見之安淂長風生羽
􁔤与君濯髮向咸池
　　寄人
秋光明可截并刀一隼横空厲羽毛猶憶南汀縈手
䖏断雲殘日下亭臯
　　烟雨
烟雨空濛逺樹齊人家樹底自成蹊只應三月吳松
尾渚際維舟聴竹鷄
　　仲穆馬圖
花門舊進青騘馬天水王孫皃淂真溪上猶遺光禄
宅海寕何以久風塵
　　墨水仙
宋諸王孫釋大雲清詩多為雪精神誰言一點金壷
墨觧寄湘江萬里春
　　絶句
要識清虚甘寂寞何如快活地中仙千岩万壑松窓
裏爛醉吟哦石上眠
睡起晴雲滿澗阿牛羊向夕下平坡浮雲富貴真何
用政似紛紛蟻一柯
　　十月
十月江南未隕霜青楓欲赤碧梧黄停橈坐對西山
晚新鴈題書巳著行
　　贈玄容
枯栁踈條栖鳥稀歸人稚子候􁑴扉政如十月江南
岸落日西山翠影微
　　松澗啚
青松磵底結凄隂老大還無用丗心張洞西偏煮藥
竈山靈虚閉白雲深
　　寄友生
周君讀書離墨山山中卧㸔白雲閒翻然遂逐雲歸
去松下草堂深閉関
　　題陳惟允畫
韓公曽聴頴師琴山水蕭條太古音不作王門操瑟
立溪山髙隱竟何心
　　春雨
春雨蕭條獨掩扉庭柯􁢤篠碧依依莫思南渚停舟
䖏烟栁垂隂滿釣磯
　　寄王叔明
野飯魚羹何䖏無不将身作係官奴陶朱范蠡逃名
姓那似烟波一釣徒
　　寄韓伯清
何䖏田廬業可租金堂玉室夢全無為謀𬞞藥樵漁
地好在何山碧落湖
　　題趙承旨墨竹用張外史韻
籊籊生綃寫竹竿愁㸔春雨滿空壇風流誰識當時
意萬里鷗波烟㬌寒
　　晚照軒偶題
南湖春水碧扵天夢作沙鷗狎釣船緑樹拂􁑴風雨
急覺来依舊北窓眠
􁑴前幽鳥自相呼池上紅蕖暎緑蒲五月夜涼如八
月一窓風雨夢南湖
　　醉後贈張徳機
允同日夕䏻求畫靳酒蔵茶更惜香獨有舘中張博
士誇余弄翰不㝷常
博士今宵不用誇竹枝嫋嫋趂風斜莫煩更把官奴
燭且与狂吟野老家
西家飲酒不盡歡東家燈下坐團栾我儂自有一壷
酒不怕先生酒量寛
空折花枝挿滿盆清吟清坐想盤飱主人欲勸松肪
醸謾道糟床尚苦渾
誰醒宜城竹葉春竹枝空畫損精神詩成不壓乾喉
吻誰道傷多酒入唇
　　贈僧
清流堂上無塵事竒石脩篁暎𣑽書長日粥魚齋鼔
罷竹窓虚寂坐如如
　　題張元播扇
聽雨楼中也自涼閑停筆硯静焚香君来爲煮稽山
茗自洗氷甌仔細甞
　　題畫
湖水清空好放船青山依約白鷗邊忽思周䖏祠前
路古木荒烟一惘然
　　畫竹贈申彦學
吴松江水似清湘烟雨孤篷道路長寫出無声断膓
句鷓鴣啼䖏竹蒼蒼
阿儂渡江畏風波聴渠声唱竹枝歌淇園青青淇水
緑不似瀟湘烟雨多
　　青山
夕陽渡口見青山誰識其中有此閑我本為樵北山
北賣薪持斧到人間
　　原上人
上人住近西山麓左右泉声喬木深拄杖逍遥扣門
去臨池濡墨寫春隂
　　林亭曉色圖題贈西溪䖏士
性僻居幽起毎遅一来溪口意凄迷林亭曉色蒼茫
外目送征㠶過水西
　　題木石贈丘志
古木幽篁丘氏宅江波落日妙蓮庄泊舟風雨㽞三
月卧㸔鳬鷖十里塘
　　贈伯清
市上休疑張伯清藥無二價制頺齡何當掃雪居幽
谷与我松根採茯苓
　　竹枝詞題昼竹上二首
阿儂渡紅畏風波望渠江上竹枝謌淇園青青淇水
緑不似瀟湘春雨多
吴松江水似清湘烟雨孤篷道路長寫出無声断膓
句竹雞啼䖏竹蒼蒼
　　題畫
長江秋色渺無邊鴻鴈来時水拍天七十二湾明月
夜荻花楓葉覆漁船
　　偶成
𬗋燕低飛不動塵黄鸝嬌小未勝春東風緑遍門前
草暮雨寒烟愁殺人
　　荆溪秋色啚為卜震亨題
罨畫溪頭秋水明上人逸筆思縦横雲山多少玄暉
句不道毫端昼淂成
　　為潘仁仲寫梧竹草亭
翠竹蕭蕭倚碧梧一亭聊以賦閑居浮杯樂飲思潘
岳藻思春江濯錦如
　　羔羊一首
羔羊跪乳猶有别林烏返哺䏻無違彼㢤微物具至
理感尓太息涙沾衣
　　巳酉元日題徐氏南園壁
九日塵汚一日清南園池水濯冠纓卑卑燕雀難喻
大自展培風九萬程
　　六日題
寄居丘氏小偷閑盡室逃亡夜向䦨縣吏捉人空里
巷挈家如出鬼門関
　　韋差草堂啚
韋羌山中草堂静白日讀書還打眠買船欲歸不可
去飛鴻渺渺碧雲邊
　　題彦貞屋壁
王子五月廿七日呂君隱所余又来䡖舟短棹向何
䖏只傍清波不染埃
　　絶句
枕幃椰席使安舒借我飛裙意有餘更借裙拖三百
日髙秋還子■佳書
　　題畫次韻
羲献才情似水清暑窓葵扇与桃笙中州父子黄華
老信是前賢畏後生
　中州人物獨黄華父子詩畫逸出氊裘之表為可
尚也觀澹㳺此卷筆意蕭然有蔡天啓風流盖髙
　尚書之所祖述而䏻氷寒扵水者與卷後有歐陽
　承旨所賦詩不揆因次苐其韻丙午六月晦日
偶寓姚城江上村木如蛟舞石如黿清風明月許元
度為余傾倒緑波軒
　後二十三年為戍申歲元度張君淂此持以示僕
　披卷如夢寐間也因援筆次外史詩韻詩巳為之
　泫然外史巳仙去張榮禄鑑禪師不見数十年存
　亡不䏻知尤令人悽断也九月十一日題
　　正月八日宿禪恱僧舍題趙榮禄馬圖
山僧院裏無塵事夜雨灯前興不孤寥寥說竟無生
話更覧王孫駿馬圖
　　畫贈王生
白沙岸下幽人宅翠竹林中賣酒家好事江千王䖏
士客来為黍酒仍賖
　　題畫
笠澤依稀雪意寒澄懐軒裏酒杯乾篝灯染筆三更
後逺岫踈林亦耐㸔
　　題畫贈盧山甫
盧君絶似米顛子品畫評詩也自佳我畫亦憎肩汗
汚手為装緝挂髙齋
　　白石先生古貌古心䡖財而重義寔生于吾後
　　之師令人晤寐不䏻忘但幽居黙如潜逃則殊
　　令人憒憒耳昨暮辱醉中詞翰讀之洒然也因
　　次韻希一咲
深感分甞酒数罌醋雞聞勝駝蹄羔轟轟烈烈男児
事莫使磨拖過此生
空宇寥寥秋燕巢咲談誰与共逰遨南隣雖有幽貞
士黙黙深潜如避逃
　　柯丹丘梅竹
山川揺落夜漫漫老木幽篁巧耐寒畫裏陳侯有佳
句皎如明月暎琅玕
　　絶句
七月三日快㢤風野亭不厭酒杯空况有樽前沈腰
瘦何妨醉倒田家翁
宻雪時晴照日𥘉東窓竹影寫扶踈也知江渚張髙
士衲𬒳敦敦偃仰餘
七月九日一杯酒吾友王君将逺逰况有吕徍張䖏
士消揺江沙狎䡖鷗
　　題畫
絶憶丹陽蔡天啓秋林淡墨意縦横陳君筆力䏻扛
鼎可見前賢畏後生
湖水清空好放船青山依約白鷗邊忽思周䖏祠前
路古木荒烟一惘然
　　松雪馬圖
田寫天閑八尺龍鷗波濡墨水晶宮紛紛丗俗争模
倣児子門生亦秃翁
　　贈潘仁仲
良相良醫意活人淂仁要亦在求仁䏻調脾肺心肝
腎不出酸醎甘苦􁅋
　　題昼竹
三家市上沽村酒亥夜明灯初自酉官奴把烛我所
無幽篁乱寫非風栁
天河之水清且漪雲林泚筆寫
新詩当時碌碌者餘子上與陶
謝同襟期騷壇荒玄遺編玄海
底珊瑚发光彩商彛周䁀三千
秊制度天全人莫改春林啾啾
喧百禽而獨重此　業當　業
　徹　難續老我臨風試一金
　蹇共朝陽将以雲林詩繡􁆒
　間以才予因綴数韻以賛之
　天順四年前進士户部郎
　中同郡卞榮淺
雲林诗集後序
世之人殁齒無聞者盖多矣然
有以道德着功名顯文章鳴挺
然岀扵類者焉道德尚矣未昜
及也功名則隨扵世用诗律亦
文章流進不遇扵時退而因其
才之髙下或績文或綴诗或攻
詞翰染畫雖不逮建功業皆足
以有稱扵世漢唐宋之偉人碩
士不暇及　前元雲林倪先生
瓉遭世之季知其不可為也因
放跡扵山水寓情扵诗畫才髙
一代人皆知重之今其殁且百
秊遺墨之或存者咸膾炙扵人
口金玉扵當世功名佀未多讓
視殁世無聞者盖倍簁無筭矣
予曽大父西溪翁至正間與同
里彛齋王先生鶴溪張先生齊
稱扵時雲林恒往来荆溪交谊
旣洽題詠最多彛齋之季文静
號梅西舊蔵雲林集其孫㬌昇
近出而輯之予淂覧焉不勝追
歎然慮謄繕久将　譌而廢因
命工鳩􁆒用夀其傳且求詞林
宿學诗壇宗􁇦序其首而賛其
末庶乎先生之名扵是益着云
樂正老人荆南蹇曦朝陽識
